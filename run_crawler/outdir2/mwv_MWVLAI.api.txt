40001001	Ia te nene surat paninikat Yesus Kristus, togat David, togat Abraham.
40001002	Togat Abraham si Isak, togat Isak si Yakob, togat Yakob si Yuda samba sasarainania.
40001003	Togat Yuda si Peres samba si Serah ka sinanalepnia kai Tamar. Togat Peres si Hesron, togat Hesron si Ram,
40001004	togat Ram si Aminadab, togat Aminadab si Nahason, togat Nahason si Salmon,
40001005	togat Salmon si Boas ka sinanalepnia kai Rahab, togat Boas si Obed ka sinanalepnia kai Rut, togat Obed si Isai,
40001006	togat Isai ia te rimata David. Togat David si Salomo sibara ka sinanalep Uria,
40001007	togat Salomo si Rehabeam, togat Rehabeam si Abia, togat Abia si Asa,
40001008	togat Asa si Yosapat, togat Yosapat si Yoram, togat Yoram si Usia,
40001009	togat Usia si Yotam, togat Yotam si Ahas, togat Ahas si Hiskia,
40001010	togat Hiskia si Manasse, togat Manasse si Amon, togat Amon si Yosia,
40001011	togat Yosia si Yekonia samba sasarainania ka teteret katuribbaiat ka Babel.
40001012	Pasat katuribbaiat ka Babel bara togat Yekonia si Sealtiel, togat Sealtiel si Serubabel,
40001013	togat Serubabel si Abihud, togat Abihud si Eliakim, togat Eliakim si Asor,
40001014	togat Asor si Sadok, togat Sadok si Akim, togat Akim si Eliud,
40001015	togat Eliud si Eleasar, togat Eleasar si Mattan, togat Mattan si Yakob,
40001016	togat Yakob si Yosep simanteu Maria situtuake matat Yesus sipuoni Kristus.
40001017	Oto sangamberi reddenan barania kai Abraham teret kai David, pulu epat ngareddenan, barania kai David teret katuribbaiat ka Babel pulu epat ngareddenan samba barania katuribbaiat ka Babel teret Kristus pulu epat ngareddenan.
40001018	Pututukat matat Yesus Kristus geti kise le: Ai pei le munonounoget si Maria inania kai Yosep, enan tapei patatadde sia, amusuruketnan nia sibara ka Ketsat Sipunenan.
40001019	Si Yosep geti simanteunia, maroipo poi paatuatnia samba ta ioba ipakaila si Maria, isiakenangan isaraake nia pinakele.
40001020	Tapoi ai pei le ipaatu, oi malaikat Tuhan ka pangamutetnia sipasikukua, "Yosep, togat David, ba masesedde masiala si Maria kalalemannu, aipoi suruketnia sibara ka Ketsat Sipunenan le.
40001021	Toga simanteu te tutuakenennia, kaunennu oninia Yesus, nia poi masiaarauake bangsania ka joda."
40001022	Aibara sangamberinia nene, bule ipuaili siniboi Tuhan sinegeakenen nabinia sipasikukua,
40001023	"Mususuruket te sara siokko, tutuakenangan toga simanteu, kaunangan oninia Immanuel," tibonannia, "Ipaalei sita Taikamanua."
40001024	Kele aitusuru si Yosep, galainangan siripot sikuat malaikat Tuhan ka matania; alanangan si Maria sinanalepnia.
40001025	Tapoi tapei apaagai sia teret itutuake si Maria matat togania simanteu; ia geti kaunangan oninia Yesus.
40002001	Kele aipututu matat Yesus ka Betlehem ka tobbou Yudea ka teteret rimata Herodes, oi ka Yerusalem tai kerei sibara ka kabelaiat sulu
40002002	kuarangan, "Kaipa nia rimatada tai Yahudi sibau mututu mata? Akuitco poi kai panyanyatnia ka kabelaiat sulu, ia te akuoi kai murappo ka matania."
40002003	Kele aiarep nia rimata Herodes tugegenangan samba sangamberi tai Yerusalem.
40002004	Ruruakenangan leu sangamberi tai imam sabeu samba siagaisurat bangsa Yahudi, isenangan sia kaipa pututukat matat Kristus.
40002005	Kuarangan ka matania, "Ka Betlehem ka tobbou Yudea, kise poi aisuratnake si nabi,
40002006	'Ekeu Betlehem, ka tobbou Yuda, ta te sigoiso ekeu ka talagada tai rimata ka Yuda; kekeu le poi ibabara sara rimata sipaneinei bangsaku Israel.' "
40002007	Lepa sogainangan tai kerei si Herodes pinakele, lelekngakenangan ka sia pigamoi aimatoila panyanyat nenda.
40002008	Koiniakenangan sia ka Betlehem pele ngangania, "Kenan kam lelekngake kam sipulelelek pagalaiat sikolik, anusesengan geti kam nia, segeakemuian nia ka mataku, bule mei aku kaku murappo ka matania."
40002009	Lepana le araarep ngangan rimata tui sia. Panyanyat leu siitcora ka kabelaiat sulu musumbulat ka sia teret ka ipot kudduat sikolik.
40002010	Angka lepa bagada araitco panyanyat nenda.
40002011	Tugururangan ka lalep, itcorangan sikolik samba si Maria inania; purekkukrangan murappo ka matania. Bukarangan salipara, kaurangan panguruatda ka tubunia ia te mas, kumanyang samba mur.
40002012	Aipatonean poi sia Taikamanua ka pangamutet bui rasoksok minca kai Herodes, ka enungan bageian le araenung ratoili ka laggaira.
40002013	Kurukda tai kerei, oi malaikat Tuhan kai Yosep ka bagat pangamutet sipasikukua ka matania, "Suru, ambit sikolik samba inania, katuitui kam mei ka laggai Misir, sedda le nukukuddu kam teret kuaku nia; aibebesiake poi si Herodes masigaba Toga imateiake nia."
40002014	Ia geti suru si Yosep, ambitnangan sikolik samba inania soibo nenda leu et tui sia raei ka Misir.
40002015	Pukuddurangan sedda teret matei si Herodes. Aibara nene, bule ipuaili siniboi Tuhan sinegeakenen nabi sipasikukua, "Ka laggai Misir le akusogai Togaku."
40002016	Kele aiagai nia si Herodes patatajuda nia tai kerei, pugolunangan simakope. Lepa koiniakenangan ramateiake sangamberi tatoga ka laggai Betlehem samba ka sangalionia sirua ngarura beunanda teret ka sigoiso, siripot ujut ailelekngake nia ka tai kerei.
40002017	Kisedda te ipuaili siniboi nabi Yeremia,
40002018	"Amaarepman ka laggai Rama sou samba geri sabeu; aisosoibi poi tatogania si Rahel, ta iagai suibi, atataan poi sia."
40002019	Kele aimatei si Herodes, lotsit malaikat Tuhan kai Yosep ka bagat pangamutet ka Misir
40002020	kuanangan, "Suru, ala sikolik samba inania, nutoili kam ka laggai Israel, amateian poi sia sibesiake masimateiake sikolik."
40002021	Tusurunangan si Yosep, ambitnangan sikolik samba inania ratoili ka laggai Israel.
40002022	Kele aiarep si Yosep, si Arkhelaus le rimata ka Yudea silit ukkuinia si Herodes, malotonangan mei sedda. Aipatonean poi nia Taikamanua ka pangamutet, ka Galileangan le aiei.
40002023	Sege sedda, pukuddunangan ka sara laggai sipuoni Natsaret. Kisedda te ipuaili siniboira tai nabi, ituoniake nia, "Tai Natsaret."
40003001	Ka teterenia nenda oi si Yohannes Sipasirarau mungantoman ka simatangeu Yudea,
40003002	kuanangan, "Bauake kam paatuatmui, amalegerengan poi Purimataat Sorga!"
40003003	Nia te nene ikukua nabi Yesaya sikuania kise, "Ai nganga sipusosoga ka simatangeu, 'Tarekngake kam enungan Tuhan; roipoake kam pusilaiatnia.' "
40003004	Leppei Yohannes geti bulut onta le, akkik tengania kulit, komennia sin samba suat mani.
40003005	Belarangan tai Yerusalem samba sangamberi tai Yudea samba sikuddu ka riringan Yordan ratagetnake nia.
40003006	Seseakerangan joda, raunangan sia si Yohannes ka oinan Yordan.
40003007	Tapoi kele aiitco maigi tai Parise samba tai Saduse amoi masitiddou turau, kuanangan ka matada, "Kam saulou, kasei amasikua ka matamui momoi nukatsiliake kam tubumui ka golut Taikamanua sibabara geti?
40003008	Patoila kam buat katubabau paatuatmui.
40003009	Bui te nukua kam ka paatuatmui, 'Si Abraham le ukkuimai.' Kukua nia ka matamui: Momoi le ibaraake tatogat Abraham Taikamanua ka bukku nene!
40003010	Atutarekngakean baliok ka pailakkik loina; senen loina taibuaake bua simaeru, tutatadde le, gik ka api.
40003011	Aku kaku oinan le kukakau masirau kam toggaiat katubabau paatuatmui; siooi kuruk teiteiku geti rauakenennia ka kam Ketsat Sipunenan samba api le, nia pei le poi abeu kaku, beri masiambit tarangainia ta mateu aku.
40003012	Sasatsat aian ka kabeinia; satsatnangan bera pat lina. Berania iruruake ka gudang, pora geti ilaboake ka api sitaipepee."
40003013	Ka teterenia nenda oi Yesus ka oinan Yordan barania ka Galilea, bule irau nia si Yohannes.
40003014	Tapoi aikeraake le si Yohannes, kuanangan, "Aku le mateu nurau, kaku kodda nuoi?"
40003015	Aleginangan nia Yesus, "Eddangannia boiki. Kisedda poi mateu ka sita masisutnake sangamberi siobat Taikamanua." Reddetnangan nia si Yohannes.
40003016	Lepa aiturau Yesus tusakainangan ka pata; tubukanangan manua, itconangan tugorosot Ketsat Taikamanua kele tubut ngorut tuleu ka tubunia.
40003017	Maarepnangan nganga sibara ka sorga masikua, "Nene te Togaku, kilibet bagaku, obaket bagaku te nia."
40004001	Lepa ambitnangan Yesus Ketsat ka simatangeu bule isibo nia Sanitu.
40004002	Kele aipupuaso epat pulu ngatago epat pulu ngasoibo malajenangan.
40004003	Ia geti oi aioi sipasisibo kuanangan ka matania, "Ke Togat Taikamanua ekeu, kua le ibailiu roti pabukkubukku nene."
40004004	Aleginangan nia Yesus, "Atusuratnakean: Ta sarat kan iririmanuaake sirimanua, senen tiboiet sibebela ka ngungun Taikamanua le."
40004005	Lepa ambitnangan nia Sanitu ka Laggai Sipunenan, rioakenangan nia ka teitei Uman Taikamanua.
40004006	Kuanangan ka matania Sanitu, "Ke Togat Taikamanua ekeu, ribbaiake tubum ka polak, atusuratnakean poi, 'Ikokoiniake te malaikania Taikamanua kalulut ekeu, ratoddai ekeu ka kabeira, bui itusoksok rerem ka bukku.' "
40004007	Kuanangan ka matania Yesus, "Atusuratnakean leu, 'Bui nusibo Tuhan, Taikamanuam.' "
40004008	Lepa ambitnangan nia minca Sanitu ka leleu simakope buak. Sausaunangan ka matania sangamberi purimataat polak samba pulatsanannia.
40004009	Kuanangan ka matania, "Sangamberinia nene kuaake kekeu, ke murappo ekeu nupanindogi aku."
40004010	Kuanangan ka matania Yesus, "Kenan katuitui Sanitu! Atusuratnakean poi: Tuhan Taikamanuam le panindogietnu, sarania le reddenennu!"
40004011	Lepa kaddiuakenangan nia Sanitu, oirangan leu samalaika masipuuku nia.
40004012	Kele aiarep Yesus atupenjaraakean si Yohannes, ei nia ka Galilea.
40004013	Kaddiuakenangan Natsaret ei nia mukuddu ka Kapernaum ka bebet koat ka polakda tai Sebulon samba Naptali,
40004014	bule ipuaili tiboiet siniboi nabi Yesaya sipasikukua,
40004015	"Polak Sebulon samba Naptali, enungan sieei ka koat, ka silat Yordan, Galileat sipuarat sabulungan!
40004016	Bangsa sipukukuddu ka gepgep araitcoan pato simatoro! Ka sia sipukukuddu ka laggai iggobiet kamateiat amutorongan pato!"
40004017	Barania ka teteret nenda taddaakenangan Yesus mungantoman kuanangan, "Bauake kam paatuatmui amalegerengan poi Purimataat Sorga!"
40004018	Aimugegejek Yesus ka bebet koat Galilea, itconangan rua sipusasaraina, ia te si Simon sipuoni leu si Petrus samba baginia si Andreas, ai sia mujajarik ka koat, sipasiiba poi sia.
40004019	Kuanangan ka matada Yesus, "Konan kam tut kam aku, kubailiuake kam sipasijajalo sirimanua."
40004020	Kaddiuakerangan leu jarikda, tutrangan Yesus.
40004021	Tui nia barania sedda, itconangan minca rua sipusasaraina si Yakobus samba si Yohannes tatogat Sebedeus, ai sia ka abak samba ukkuira si Sebedeus airasusubbai jarikda. Sogainangan sia Yesus.
40004022	Kaddiuakerangan abak samba ukkuira, tutrangan Yesus.
40004023	Ia geti gejenginangan sangalio Galilea Yesus, gelaiakenangan sia ka uma parurukatda, paarepnangan Katuareman Simaeru pagalaiat Purimataat Taikamanua samba ialeake sene ngamata besi samba malara.
40004024	Maarepnangan katuaremannia ka sangalio Siria; taroakerangan leu ka matania sangamberi sirimanua simaluluk, sipasioorik sene ngamata besi samba gejat baga: pinasaileu sanitu, siroro samba simasakit; aleakenangan sia sangamberida.
40004025	Tutrangan nia sirimanua simigi sibara ka Galilea, ka Dekapolis, ka Yerusalem, ka Yudea samba ka silat Yordan.
40005001	Itco aiitco sirimanua simigi Yesus, panataranangan ka leleu. Kele aipuuddet, legerirangan nia sipasiuluinia.
40005002	Lepa taddaakenangan masipangantoman sia kuanangan,
40005003	"Mauktuk te sia simageba ka puketsanan; sia poi masibabakkati Purimataat Sorga.
40005004	Mauktuk te sia sipurereureu baga; ipususuibi poi sia Taikamanua.
40005005	Mauktuk te sia simaleppe baga; raiikepmake poi sangalio polak.
40005006	Mauktuk te sia simalaje simaoggou masigalaiake puroipoat; isesegeake poi bagada Taikamanua.
40005007	Mauktuk te sia simakate baga; ipukakateki baga poi sia Taikamanua.
40005008	Mauktuk te sia simalina paatuat; raiitco poi geti Taikamanua.
40005009	Mauktuk te sia sikau aban ka sirimanua; iooniake poi sia Taikamanua tatogania.
40005010	Mauktuk te sia siorik paoreat kalulut puroipoat; sia poi masibabakkati Purimataat Sorga.
40005011	Mauktuk te kam ke raasa samba rapaoreji kam samba rapakatai nganga ka tubumui kalulut aku.
40005012	Kau imaangka samba imagora bagamui, ta poi magugulai upamui geti ka sorga. Tai nabi sipuboboiki ka kam leu, kise leu et arapaoreji sia."
40005013	"Garamra taikapolak te kam. Ke maleu bai garam, apangan le tukakau pasikalo nia? Taan anai kauta nia, gikgikngakenenan le rapaperaki nia sirimanua.
40005014	Patora taikapolak te kam. Laggai ka uddut leleu ta iagai lipput.
40005015	Ia leu et ta ratutunam alito kaunen ka tei bulukbuk, ka kudduatnia le itukakau itoroiji sia sangamberi sikuddu ka bagat lalep.
40005016	Buita kisedda leu iputoro patomui ka matada sirimanua, bule raitco sigalaimui simaeru, raumunake Ukkuimui ka sorga."
40005017	"Bui nukua kam ka bagamui masitataake Surukat samba suratda tai nabi akuoi. Ta masitataake akuoi, masisutnake le.
40005018	Aipoi kukua nia ka matamui: Pat tata manua samba polak, sara gorot ele titik ka Surukat geti ta tutatataake teret ipuaili sangamberinia.
40005019	Oto kasei masitataake sara ka talagat Surukat nene kenanen sigoisonia samba masigelaiake kisedda ka sirimanua, bulat sigoiso le te nia oniakenen ka Purimataat Sorga. Tapoi kasei masigalaiake samba masigelaiake, bulat sabeu te nia oniakenen ka Purimataat Sorga.
40005020	Aipoi kukua nia ka matamui: Ta bai isaliu puroipoatda siagaisurat samba tai Parise puroipoatmui, ta tuguguru kam ka Purimataat Sorga."
40005021	"Anuarepman kam sikua ka taikebbukatta: Bui nupamatei; kasei pamatei, buita tuukum nia.
40005022	Tapoi aku masikua ka matamui: Senen simagolu ka sarainania, buita tuukum nia; kasei sikua ka sarainania, 'sikanana' buita iukum nia Rapat Sabeu; tapoi kasei sikua ka sarainania, 'siroro' ka api narakongan le ituriribbaiake nia.
40005023	Oto ai bai nukakau panguruatnu ka mejat Tuhan, sedda repdepnungan kabebelet bagat sarainam ka tubum,
40005024	galakngake boiki panguruatnu ka matat meja, ei ekeu boiki paaban ka sarainam, ia pei oi ekeu nukau panguruatnu.
40005025	Olaake nupaaban kam pajoggoloakenennu ai pei le kam ka enungan, bui isegeake ekeu pajoggoloakenennu ka sipasiukum; sipasiukum masisegeake ekeu ka polisi, kaunangan ekeu ka bagat penjara.
40005026	Kukua nia ka matam: Taan te bebela ekeu sedda, teret lettuakenu utaknu."
40005027	"Anuarepman kam atukua: Bui nupaelet.
40005028	Tapoi aku masikua ka matamui: Senen sirituake tainanalep, matutunangan bagania ka tubunia, aieletnan nia ka paatuatnia.
40005029	Oto ke ipajo ekeu matam sikattoet, kiok le, gikgikngakenungan nia; aipoi maeru pei le kekeu sara laddou tubum malimai, bui sangamuinet tubum tugikgikngake ka narako.
40005030	Samba ke ipajo ekeu kabeinu sikattoet, tippu le, gikgikngakenungan nia; aipoi maeru pei le sara laddou tubum malimai, bui sangamuinet tubum tuguru ka narako."
40005031	"Atukuangan leu et: Kasei sigalak sinanalepnia, kau ikau surat pagalangan ka tubunia.
40005032	Tapoi aku masikua ka matamui: Senen sigalak sinanalepnia ke ta kalulut paelenan, nia le aikau sinanalepnia paelet; siala sinanalep sigalak leu et, sipaeelet leu nia."
40005033	"Anuarepman leu et kam sikua ka taikebbukatta: Bui nupusuppa siboboi. Sisuppaakenennu kai Tuhan, kau nukau nia.
40005034	Tapoi aku masikua ka matamui: Bui nupusuppa kam, ele ka onin manua, uddenan Taikamanua le poi;
40005035	ele ka onin polak, kalak rerenia le poi; ele ka onin Yerusalem, kota kudduat Rimata Sabeu le poi;
40005036	ele bui nupusuppa ka utenu, ta poi momoi nubulauake ele nupusuake beri sangantaili alainu.
40005037	Tenan le kam kua: oo, ke oo, taa, ke taa; saliu ka nene, sibara ka Sanitungan le."
40005038	"Anuarepman kam atukua: Mata silit mata samba son silit son.
40005039	Tapoi aku masikua ka matamui: Bui nupagoluake kam sigalai sikatai ka tubumui. Ai bai silippat bailatnu sikattoet, kau leu et ilippat bailatnu sikatsiu.
40005040	Samba ai bai singanduake ekeu lulut ibesiake iala leppeinu, obaake leu iala sobbem.
40005041	Ele ai bai sibesiake nupaaleiake nia sangakilometer reunannia, tutnungan nia rua ngakilometer reunannia.
40005042	Kau nukau ka sipasititiddou ka tubum, samba bui nupisik sioba masibale ka tubum."
40005043	"Anuarepman kam atukua: Pukateki baga aleinu, pulagaki baga saggaknu.
40005044	Tapoi aku masikua ka matamui: Pukateki kam baga saggakmui, samba tiddouake kam sia sipaoreji kam,
40005045	bule ibailiu kam tatogat Ukkuimui ka sorga. Aipoi sulunia ibelaake ka sijo samba leu ka simatopit, samba leu urat ibeleake ka simaroipo samba ka sitaimaroipo.
40005046	Aipoi ke sarat simakate baga ka tubumui nupukateki kam baga, aponia uktukmui? Ta kisedda leu ragalai sipuuku cukai?
40005047	Samba ke sarat sasarainamui nuroroi kam, apa saliunia sigalaimui ka sigalaira sabagei? Ta kisedda leu ragalai sipuarat sabulungan?
40005048	Oto kau ibailiu kam simasun eru, kele Ukkuimui ka sorga simasun eru."
40006001	"Pagaba kam, bui nugalaiake kam puaaratmui masikau nia ikbungen sirimanua. Kisedda bai nugalai kam, taan nusisilo kam upamui ka Ukkuimui ka sorga.
40006002	Oto ke nukau panguruatnu, bui nupaumun nia kele galaiakenenda sipatataju ka uma parurukat samba ka enungan, bule raumun sia sirimanua. Kukua nia ka matamui: arasiloan upada.
40006003	Kekeu geti nupupanguruat, bui iagai nia kabeinu sikatsiu sikau kabeinu sikattoet,
40006004	bule imalipput panguruatnu; ia geti Ukkuinu siitco simalipput masisiliake nia kekeu."
40006005	"Samba ke manindou kam, bui kele paninindoura sipatataju. Aipoi sia raoba manindou sipuririo ka uma parurukat samba ka patabbarat enungan, bule raitco sia sirimanua. Kukua nia ka matamui: arasiloan upada.
40006006	Kekeu geti, ke manindou ekeu, guruake le ekeu ka bagat biliknu, lekkereakenungan matatbaliu, panindoginungan Ukkuinu sikuddu ka simalipput. Ia geti Ukkuinu siitco simalipput masisiliake nia kekeu.
40006007	Ke manindou kam, ba paiigi kam nganga kele sipuarat sabulungan; ka bagada poi kalulut igit titiboat le ituaarepi sia.
40006008	Oto bui nuului kam sia; aipoi enan tapei nutitiddou kam, aiagaian Ukkuimui besiakenenmui.
40006009	Kise le panindogatmui, 'Ukkuimai ka sorga: Bule itupuneni onim,
40006010	ioi purimataatnu, ipuriuriu teu bagam ka polak kele ka sorga.
40006011	Ake kanmai gogoi nene simemetnia.
40006012	Appeake selemai, kele kai leu akuappeakean kai sipusesele ka tubumai.
40006013	Bui nukau kai ka pasisiboat, belaake le kai ka Jo. [ Ekeu le poi sibakkat Purimataat, sibakkat gege samba pulatsanan teret buruburu. Amen.]'
40006014	Aipoi ke nuappeake kam seleda sirimanua, appeakenangan leu selemui Ukkuimui ka sorga.
40006015	Ta geti nuappeake kam seleda sirimanua, ta leu et iaappeake selemui Ukkuimui ka sorga."
40006016	"Samba ke mupuaso kam, bui nupasiep kam matamui kele sipatataju. Rapakakau le poi matada, raitco nia sirimanua pupupuasoda. Kukua nia ka matamui, arasiloan upada.
40006017	Kekeu geti ke mupuaso ekeu, tulaji le utenu, bui matam,
40006018	bui imaitco ka sirimanua pupupuasom, sarat Ukkuinu sikuddu ka simalipput le iaagai nia. Ia geti Ukkuinu siitco simalipput masisiliake nia kekeu."
40006019	"Bui nururuake kam pukayoatmui ka polak, sioi ipakatai tabbela samba kaop, sioi ragaugau samba ratakkou nia sipananangkou.
40006020	Ka sorga le ruruake kam pukayoatmui, sitaioi ipakatai tabbela samba kaop, sitaioi ragaugau samba ratakkou nia sipananangkou.
40006021	Kaipa poi pukayoatmui, sedda leu te paatuatmui."
40006022	"Mata ia te alitot tubu. Oto ke malatsat matam, mapato sangalio tubum.
40006023	Tapoi ke maramun matam, magepgep sangalio tubum. Oto ke magepgep pato ka bagat paatuatnu, apate kopet gepgepnia."
40006024	"Ta anai beri sara sirimanua momoi ipuuku rua tuan. Ta isosoppi ipulagaki baga sisara, ipununtuki baga sisara. Ele marere nia ka sisara, maasa bagania ka sisara. Ta momoi nupuuku kam Taikamanua samba pukayoat."
40006025	"Kalulut nene kukua nia ka matamui: Bui nupukarani kam baga purimanuaiatmui, pagalaiat komen ele loketmui. Samba bui imakarat bagamui ka tubumui, pagalaiat leppeiakenenmui. Ta enga pei le abeu ka kan samba tubu pei le abeu ka leppei?
40006026	Itco le kam uma ka tei manua, taipangangaram, taipasimomonei samba taipasirururu ka gudang; tapoi ai le ipakokom sia Ukkuimui ka sorga. Ta kam pei le abeu ka uma?
40006027	Kasei ka kam momoi masituppai nantat purimanuaiatnia sangaeto kalulut karat baga?
40006028	Samba makarat kodda bagamui ka pagalaiat leppei? Lelekngake le kam ipuurau kainau ka mone, taipugagalai, taipamumutere.
40006029	Kukua nia ka matamui: Beringan si Salomo ka bagat sangamberi pulatsanannia ta aiaili latsat leppeinia kele ogo nenda.
40006030	Ke kise palalaingena sese ka mone Taikamanua, gogoi nene ai nia, mancep ribbaiake ka api, kaman pa ta ileleppeiji Taikamanua, kam simagulai tonem baga?
40006031	Oto buian imakarat bagamui nukua kam: Apangan le komenmai, ele apangan le loketmai, ele apangan le leppeiakenenmai?
40006032	Sipuarat sabulungan le masibebesiake sangamberinia nene. Aiagaian poi Ukkuimui ka sorga sangamberi besiakenenmui.
40006033	Besiake le kam boiki Purimataat Taikamanua samba puroipoatnia, tuppaiakenangan leu sangamberinia nene ka kam.
40006034	Oto bui nupukarani kam baga pagalaiat gogoi mancep; ai leu ipugejaji tubunia ka sia gogoi mancep. Metnangan senenia gogoi masipugejaji tubunia."
40007001	"Bui nupasiukum kam, bui iukum kam Taikamanua.
40007002	Ukuman sikaumui poi iuukumake Taikamanua ka kam samba kirekat sikireakenenmui leu ikikireake Taikamanua ka kam.
40007003	Angoi sinoile ka matat sarainam nuitco, tapoi arigi ka matam geti ta iagai tubum?
40007004	Kipa te iooi nukua ka sarainam, 'Kuala boiki sinoile ka matam,' ainangan arigi ka matam?
40007005	Ale sipatataju, arigi ka matam boiki belaake, ia pei toila nuala sinoile ka matat sarainam.
40007006	Bui nukau kam sipunenan ka jojo, ia leu et bui nuribbaiake kam inumui ka matat sakkoilo, bui ipaperaki nia, lepa bailaakenangan tubunia isakbak kam."
40007007	"Tiddou kam, tuaake ka kam; gaba kam, nusesese kam; luuluu kam, tububukaake ka kam matatbaliu.
40007008	Aipoi senen sipasititiddou, masisisilo samba sipasigagaba, masisesese samba sipasiluluuluu, tububukaake ka sia matatbaliu.
40007009	Ele ai pa ka kam sirimanua, ke itiddou kan togania, bukku le ikakau?
40007010	Ele itiddou iba, ulou le ikakau?
40007011	Oto beringan kam sirimanua sikatai, nuagai kam masikau panguruat simaeru ka tatogamui, sara pei Ukkuimui ka sorga. Ikakau simaeru ka sia sipasititiddou ka tubunia.
40007012	Oto sangamberi kiddietmui ragalai sirimanua ka tubumui, ia leu te nugagalai kam ka tubuda; ia poi ne bagat Surukat samba suratda tai nabi."
40007013	"Guruki kam gugurukat simaropdop, aipoi gugurukat simalio samba enungan sabeu sieei ka pulangokat le; maigi sia sienungi nia.
40007014	Maropdop le poi gugurukat samba maokkip enungan sieei ka purimanuaiat, samba ta maigi sia sienungi nia."
40007015	"Suksuk kam tai nabi sipatataju, siooi masitaget kam sipubiribiri tubuna, oto arimau simasakbak le sia.
40007016	Ka buat sigalaira le nuaagai kam sia. Raaakpek leu pa sirimanua buat anggur ka rui, ele buat sileu ka laggigi?
40007017	Kisedda leu te senen loina simaeru ibuaake simaeru, loina sikatai ibuaake bua sikatai.
40007018	Loina simaeru, ta ibubuaake bua sikatai, ele loina sikatai, ta ibubuaake bua simaeru.
40007019	Senen loina sitaibuaake bua simaeru, tutatadde le, gik ka api.
40007020	Oto ka buat sigalaira le nuaagai kam sia."
40007021	"Ta sangamberi sikua ka mataku, 'Tuhan, Tuhan' tuguguru ka Purimataat Sorga, sarat sipasigagalaiake siobat bagat Ukkuiku ka sorga le.
40007022	Ka gogoi sialu maigi te sia sipasikukua ka mataku, 'Tuhan, Tuhan, ta amungantomanan kai ka onim, samba akuusiake kai sanitu ka onim, samba akugalai kai maigi pukerengan ka onim?'
40007023	Alegiku le nia, 'Beri agaiku kam, katuitui kam ka mataku, kam sigalai sikatai!' "
40007024	"Oto senen sipasiaarep tiboietku nene samba sigalaiake nia, kupakereake le nia kele sirimanua siagai paatuat sirioake lalepnia ka uddut bulak.
40007025	Bele urat, bara eba, oi rusa masiboroi lalep nenda, ta mabubukkat, ka uddut bulak poi aiturioake.
40007026	Tapoi sipasiaarep tiboietku nene samba sitaigalaiake nia, tupakereake le nia ka sirimanua sitaiagai paatuat, sirioake lalepnia ka uddut ngai.
40007027	Bele urat, bara eba, oi rusa masiboroi lalep nenda, mabukkatnangan, bulat abeu dholounia."
40007028	Kele ailepa aitiboake tiboiet nene Yesus, kiseiakerangan ngantomannia sirimanua simigi.
40007029	Aipoi kele sibara gege le ipangantoman sia, ta kele siagaisuratda.
40008001	Kele aitugorosot Yesus barania ka leleu, tutrangan nia sirimanua simigi.
40008002	Ia geti oi sara simabogbong murappo ka matania kuanangan, "Noba bai nia Tuan, ta isosoppi nualeake aku."
40008003	Totoiakenangan kabeinia Yesus irape nia kuanangan, "Kuoba, kauan numale!" Malenangan leu et bogbongnia.
40008004	Kuanangan ka matania Yesus, "Pagaba, bui nupoiliat nia ka kasei pa; kenan le nupaitco tubum kai imam, lepa buluakenungan buluakenen sitoneakenen Mose, katuaggaiat ka sia."
40008005	Kele aituguru Yesus ka Kapernaum, oi kapiten tentera manindou ka matania, kuanangan,
40008006	"Tuan, paguguletku ai nia memerep ka lalep lulut sakitnia, makope besinia."
40008007	Kuanangan ka matania Yesus, "Ai leu kuoi kualeake nia."
40008008	Aleginangan nia kapiten tentera, "Ta mateu aku Tuan, nutuguru ka lalepku; kua le sangakuanan, ta isosoppi imale paguguletku.
40008009	Aipoi sirimanua paneineiet le aku, kaku leu ai tentera paneineietku. Ke kukua ka sara, 'Kenan!' einangan leu et; samba ka sabagei, 'Konan!' oinangan leu et; ka paguguletku, 'Galai nene!' galainangan leu et nia."
40008010	Kisei le ka bagania Yesus aiarep tiboiet nene. Kuanangan ka matada sipasitutut nia, "Beri ka tai Israel ta akusese kopet tonem baga kele nene.
40008011	Kukua nia ka matamui: Maigi te siooi sibara ka kabelaiat sulu samba ka kabelekat sulu mukom ka Purimataat Sorga sambada si Abraham, si Isak samba si Yakob.
40008012	Tatogat purimataat geti turiribbaiake le ka simagepgep ka bebe; sedda te rapusosou samba iputatangat sotda."
40008013	Lepa kuanangan Yesus ka matat kapiten tentera, "Katoilingan, babarangan kekeu siripot tonem bagam." Ka jam nenda leu et ale paguguletnia.
40008014	Kele aituguru Yesus ka lalep Petrus, itconangan aimemerep talikut Petrus sinanalep lulut roketnia.
40008015	Rapenangan kabeinia Yesus, tata roketnia. Tusurunangan masipuuku Yesus.
40008016	Kasoibokat, taroakerangan ka matat Yesus maigi pinasaileu sanitu; usiakenangan leu sanitu ka geget tiboietnia, samba ialeake sangamberi simabesi.
40008017	Aibara nene, bule ipuaili tiboiet sinegeakenen nabi Yesaya sipasikukua, "Nia le amasibairat oringenta samba masiorik besita."
40008018	Kele aiitco Yesus sirimanua simigi sigoilik nia, kuanangan raputalipo ka sila.
40008019	Lepa oi sara siagaisurat kuanangan ka matania, "Kutut ekeu Guru, kaipa kaipa nuei!"
40008020	Kuanangan ka matania Yesus, "Lamusek ai ugunia, uma ai rumunnia, Togatsirimanua geti ta anai katubujungan utenia."
40008021	Ai leu sara ka talagat sipasiuluinia masikua ka matania, "Tuhan, obaake boiki kuei masirateiake ukkuiku."
40008022	Kuana le ka matania Yesus, "Tutnan aku, eddania simamatei masirateiake simamateira."
40008023	Lepa janang Yesus ka abak, sipasiuluinia leu masitut nia.
40008024	Tulut akenangan rusa simapiret ka koat, pat sebuinangan abakda onu; Yesus geti ai le nia memerep.
40008025	Ia geti geugeurangan nia sipasiuluinia kuarangan, "Tuhan, romake, mamatei sita!"
40008026	Kuanangan ka matada, "Angoi, maloloto kodda kam, kam simagulai tonem baga?" Suru nia, asenangan rusa samba koat malebaknangan, nem lepa.
40008027	Tenan le kisei ka bagada sirimanua, kuarangan, "Apa le pa sirimanua nene, rusa samba koatnan le kodda irereddet ngangania!"
40008028	Kele aisege Yesus ka sila ka laggaira tai Gadara, oi rua pinasaileu sanitu sibara ka ratei masipaseseake nia. Bulat kalotoakenen le sia, pat beri sara simaeme tusabau ka enungan nenda.
40008029	Itcora le Yesus, pugereirangan masikua, "Apa nuaala se Togat Taikamanua? Masipaore kai enan ta iaaili teterenia?"
40008030	Ka reunan goiso ai sangamungkuat sakkoilo, aimasigagaba kan.
40008031	Sanitu nenda masitiddou ka Yesus kuarangan, "Nuusiake geti kai, ka bagat sakkoilo nenda le kau kai."
40008032	"Kenanan kam!" ngangan Yesus. Belarangan leu et, ei sia ka sakkoilo. Sangamberinia sakkoilo nenda barania ka tikkara teipu bujuu ka koat, loulou.
40008033	Tui sia sipasijajago sakkoilo, ei sia ka laggai; nunuakerangan sangamberi sibabara, samba leu pagalaiat pinasaileu sanitu.
40008034	Belarangan sangalaggaiat masitagetnake Yesus. Kele araitco nia, tiddourangan ikaddiuake laggaira.
40009001	Ia geti janang Yesus ka abak, lepa putaliponangan sege ka laggainia.
40009002	Lepa taroakerangan ka matania simasakit ai nia ka peremannia. Kele aiitco tonem bagada Yesus, kuanangan ka matat simasakit, "Ba makakarat baga sirou, atuappeakean jom."
40009003	Ai piga pa siagaisurat masikua ka paatuatda, "Aipaloloian Taikamanua sinene!"
40009004	Aagaina Yesus pinaatuda kuanangan, "Angoi nupaatu kam sikatai ka paatuatmui?
40009005	Apa simalabbei tukua, 'Atuappeakean jom' ele 'Suru, puenung?'
40009006	Tapoi bule nuagai kam nia kababarat geget Togatsirimanua ka polak nene masiappeake jo." Lepa kuanangan ka matat simasakit, "Suru, ala peremannu, toili ka lalepnu!"
40009007	Tusurunangan leu, toili nia ka lalepnia.
40009008	Kele araitco nene sirimanua simigi, malotorangan, umunakerangan Taikamanua sipasikakau gege kele nene ka sirimanua.
40009009	Aimututuitui Yesus sedda, itconangan sara sirimanua sipuoni si Mateus, ai nia mukukuddu ka kantor cukai. Kuanangan ka matania Yesus, "Tut aku!" Tusurunangan leu si Mateus, tutnangan Yesus.
40009010	Ai Yesus mukokom ka lalep Mateus, oi maigi sipuuku cukai samba sijo masipakomake Yesus sambada sipasiuluinia.
40009011	Kele araitco nene tai Parise, kuarangan ka matada sipasiuluinia, "Ipakokomake kodda sipuuku cukai samba sijo gurumui?"
40009012	Arep aiarep nia Yesus kuanangan, "Simaron tubu ta anai kaura dokter, sarat simaoringen le.
40009013	Lelekngake pei kam katukolobat tiboiet nene, 'Katet baga le obaketku, ta buluakenen.' Aipoi ta masisogai simaroipo akuoi, sijo le."
40009014	Lepa oi sipasiului Yohannes Sipasirarau ka matat Yesus masinounou, "Kai samba tai Parise mupuaso; sipasiuluinu geti angoi ta mupuaso sia?"
40009015	Kuanangan ka matada Yesus, "Murereureu pa bagada saalei siputatalimou ainangan pei le siputatalimou ka talagada? Tapoi ai gogoinia ituala siputatalimou ka talagada; sedda pei te rapupuaso.
40009016	Beri sara sitakkopmake komang sibau ka leppei siburu. Ibibiritnake le poi leppei siburu takkoman nenda, mabeunangan biritnia.
40009017	Kisedda leu et ta anai sipasikakau anggur sibau ka suppit kulit siburu. Ipupukpukngake le poi, mapilinangan anggur, makatainangan suppit. Ka suppit sibau le itukakau anggur sibau bule ipasese ruania."
40009018	Ai pei le ikukua nene ka matada Yesus, oi sara utet uma parurukat murappo ka matania kuanangan, "Atataan togaku sinanalep, tapoi konan le nurape nia ipurimanua."
40009019	Tusurunangan leu Yesus tutnangan nia sambada sipasiuluinia.
40009020	Ka teteret nenda leu et ai sara sinanalep sibara besi pujojaet pulu rua ngarurangan ujunia; ei nia ka teitei Yesus rapenangan jaijait leppeinia.
40009021	Paatuatnia poi, "Kurape le leppeinia, mamalengan aku."
40009022	Pitsanangan teiteinia Yesus, itconangan nia kuanangan, "Ba makakarat baga rogai, aiarauakean ekeu tonem bagam." Ka jam nenda leu et ale aimale sinanalep nenda.
40009023	Kele aisege Yesus ka lalep utet uma parurukat samba aiitco sipupipiau samba sirimanua simigi sipugagaugau
40009024	kuanangan, "Katuitui kam, ta amatei siokko nene, ai le nia memerep." Gagatirangan nia sangamberida.
40009025	Kele arabela sirimanua simigi, guru Yesus, alanangan kabei siokko, tusurunangan.
40009026	Mararatnangan katuareman nene ka sangalio laggai nenda.
40009027	Tuitui aituitui Yesus sedda, tutrangan nia rua simapeset. Pugereirangan masikua, "Ale Togat David, kau imakate bagam ka kai!"
40009028	Guruna le ka lalep, oi sia simapeset ralegeri nia. Kuanangan ka matada Yesus, "Matonem bagamui momoi kualeake kam?" Alegirangan, "Oo Tuhan."
40009029	Lepa rapenangan matada Yesus kuanangan, "Kauan numale kam, siripot tonem bagamui."
40009030	Maitconangan leu matada. Paneineinangan sia simakope Yesus kuanangan, "Pagaba kam, bui nupoiliat kam nia ka kasei pa."
40009031	Tapoi kele arabela, arapaarep le pagalaiat Yesus ka sangalio laggai nenda.
40009032	Kele aratuitui sirua simapeset nenda, taroakerangan ka matat Yesus sara sitaiagai manibo pinasaileu sanitu.
40009033	Usiakena le sanitu Yesus, againangan manibo sitaiagai manibo. Makiseinangan ka bagada sirimanua simigi kuarangan, "Burunia tapei atuitco kele nene ka tai Israel."
40009034	Kuada le ka sia tai Parise, "Ka geget utera sanitu le aioi iusiake sanitu."
40009035	Ia geti gejenginangan Yesus sangalio laggai sabeu samba sigoiso. Gelaiakenangan sia ka uma parurukatda, paarepnangan Katuareman Simaeru pagalaiat Purimataat Sorga samba ialeake sene ngamata besi samba mala.
40009036	Itco aiitco sirimanua simigi Yesus, makatenangan bagania ka tubuda, tenan le poi sulei tubuda, limai, kele biribiri si ta anai sipasijajago.
40009037	Kuanangan ka matada sipasiuluinia, "Malio getaiet, tapoi goiso le sipugagalai.
40009038	Oto tiddou kam kai Tuan sibakkat mone, bule ikoiniake sipasigegetai buat monenia."
40010001	Ia geti sogainangan sipasiuluinia sipulurua Yesus raoi ka matania, kaunangan ka sia gege masiusiake sanitu, masialeake sene ngamata besi samba mala.
40010002	Oninda tai apostel sipulurua ia te: Siboiki si Simon sipuoni si Petrus samba sarainania si Andreas, si Yakobus samba sarainania si Yohannes tatogat Sebedeus;
40010003	si Pilipus samba si Bartolomeus; si Tomas samba si Mateus sipuuku cukai; si Yakobus togat Alpeus, samba si Tadeus,
40010004	si Simon tai Kana, samba si Yudas Iskariot, ia te sipajo Yesus.
40010005	Sia sipulurua nene te ikoiniake Yesus samba itoneake ka matada, "Bui nuei kam ka laggaira sipuarat sabulungan ele ka laggaira tai Samaria;
40010006	ka biribiri simalilimai ka uman Israel le nueei kam.
40010007	Ei kam paarep kam: Amalegerengan Purimataat Sorga.
40010008	Aleake kam simabesi; suruake kam simamatei; aleake kam simabogbong samba usiake kam sanitu. Panguruat le anusilo kam nia, panguruat leu nukau kam nia.
40010009	Bui nuambit kam mas ele perak ele tembaga ka lompemui;
40010010	ele balut ele rua leppei ele kasu ele tutura; pakomen le poi sipugagalai.
40010011	Guru kam ka laggai sabeu ele sigoiso, lelekngake kam, kasei simateu kasegekatmui; seddangan te kam teret nutuitui kam.
40010012	Guru kam ka lalepda, roroi kam sia.
40010013	Rasilo bai kam ka lalep nenda, ottotnangan salammui ka tubuda. Ke ta geti, toili minca salammui ka tubumui.
40010014	Ta bai raala kam ele ta raarepi tiboietmui, tui kam, kaddiuakemuian lalep ele laggai nenda, sosoakemuian abu ka reemui.
40010015	Kukua nia ka matamui: Ka gogoi pasiukuman, ukuman laggai Sodom samba Gomora pei le malabbei ka ukuman laggai nenda."
40010016	"Kele biribiri ka talagat arimau le tebai kukoiniake kam, oto kau imasiku paatuatmui kele ulou samba ta mapajoat kele merpati.
40010017	Suksuk kam tubumui, rasesegeake poi kam ka rapat sabeu samba rapalilisoji kam ka bagat uma parurukatda.
40010018	Ka matada sapamarenta samba tai rimata leu rapagigirit kam kalulut aku, pasimunengmui aku ka matada samba ka sipuarat sabulungan.
40010019	Oto bara bara rasegeake kam, bui imakarat bagamui kipa ele apa kuanemui tuaake le poi ka kam kuanenmui ka jam nenda.
40010020	Ta poi kam maninibo, Ketsat Ukkuimui sikuddu ka tubumui le maninibo.
40010021	Babara te saraina masisegeake sarainania itumateiake; kisedda leu ukkui ka tatogania, tatoga leu mugegege ka saeppu bule ramateiake sia.
40010022	Rapulalagaki te kam baga sirimanua kalulut oningku; tapoi sipasioomake teret kalepakatnia, maaarau nia.
40010023	Oto bara bai rapaorei kam ka laggai sara, tui kam ka laggai bagei. Kukua nia ka matamui: Tapei tusasalu nugejengi kam laggai Israel, amoian Togatsirimanua.
40010024	Ta anai sipasiului sisaliu gurunia, ele pagugulet sisaliu tuannia.
40010025	Metnangan ka sipasiului ke makerean nia ka gurunia, kisedda leu pagugulet ka tuannia."
40010026	"Oto ba kakalotoake kam sia, aipoi ta anai sinambo taitotoilaakenen, samba ta anai simalipput taimaagai geti.
40010027	Siniboiku ka matamui ka gepgep, tiboi le kam nia ka pato; samba sikasatnakenenku ka piumui, paarep le kam nia ka teitei lalep.
40010028	Ba kakalotoake kam sia simateiake tubu sitaioi masimateiake ketsat. Taikamanua simagege masimateiake ketsat samba tubu ka narako le kalotoake kam.
40010029	Ta pa sangasen rasakiake rua ngamuneng nganya? Tapoi beri sara bebele ka polak, ke ta teu Ukkuimui.
40010030	Beri alaimui aiaddengan.
40010031	Oto ba maloloto kam, kam pei le poi makeppu saki ka nganya simigi."
40010032	"Kasei simunengake aku ka matat sirimanua, kumumunengake leu nia kaku ka matat Ukkuiku ka sorga.
40010033	Tapoi kasei sipakele aku ka matat sirimanua, kupakekele leu nia kaku ka matat Ukkuiku ka sorga."
40010034	"Bui ka bagamui masiake aban ka polak akuoi; ta masiake aban akuoi, lanjau le.
40010035	Masipasaraake sirimanua le akuoi, toga simanteu ka ukkuinia, toga sinanalep ka inania, sinanalep talikuet ka ina siputataliku.
40010036	Bailiu senen sirimanua, sikuddu ka lalepnangan le saggaknia.
40010037	Sipununtuki baga ukkui ele inania bele pei aku, ta mateu nia kaku.
40010038	Sitaibairat siliktengania masitut aku, ta mateu nia kaku.
40010039	Sipasikikiliu engania, malilimai le engania; sipalimai engania kalulut aku, ia te masikikiliu engania."
40010040	"Sipasiaala kam, aku le aiala; sipasiaala aku, sipasikokoiniake aku le aiala.
40010041	Sipasiaala nabi ka puooninia nabi, isisilo leu ka sia upat nabi. Sipasiaala simaroipo baga ka puooninia simaroipo baga, isisilo leu ka sia upat simaroipo baga.
40010042	Samba kasei sipalo sara ka talagat taiaaddeakenen nene ka puooninda sipasiuluiku kenanen sangapulokat oinan simaleppet, kukua nia ka matamui: Bulat ta masasaigo upania."
40011001	Lepa aipatone sipasiuluinia sipulurua Yesus tuitui nia mei masigelaiake sirimanua samba mungantoman ka laggaira.
40011002	Kele aiarep sigalai Kristus si Yohannes ai nia ka bagat penjara, koiniakenangan sipasiuluinia masirere nia,
40011003	"Ekeu leu siooi ele sabagei pei le ngenaakenenmai?"
40011004	Aleginangan nia Yesus kuanangan ka matada, "Kenan kam segeake kam kai Yohannes siarepmui samba siitcomui:
40011005	Amaitcoan matada simapeset, amuenungan simasakit, amalengan sia simabogbong, amaarepman piura simatakkep, atusurungan simamatei samba Katuareman Simaeru atusegeakean ka simageba.
40011006	Ia geti mauktuk te sitaimabele baga ka tubuku."
40011007	Kele aratuitui sipasiului Yohannes, taddakenangan Yesus masitiboi ka matada sirimanua simigi pagalaiat si Yohannes, "Aponia nubebesiake kam nuitco kam anuei kam ka simatangeu? Masiitco popoupou pinauilat rusa?
40011008	Masiitco apa te nueei kam? Masiitco sirimanua sipuleleppei simaramo? Sipuleleppei simaramo geti ai le sia ka lalepda tai rimata.
40011009	Oto masiitco apa le nubebela kam? Masiitco nabi? Bulatnia, tapoi kukua nia ka matamui, saliu pei le nabi.
40011010	Nia te nene sikuania ka Surat Sipunenan, 'Kukokoiniake te pakoinietku muboiki kekeu, masitarekngake enungannu.'
40011011	Kukua nia ka matamui: Ka talagat sirimanua sinutuakenenda tainanalep, ta anai sisaliu beunan Yohannes Sipasirarau. Tapoi kenanen kisedda, sigoisonia ka bagat Purimataat Sorga, nia pei le abeu kai Yohannes Sipasirarau.
40011012	Barania ka gogoi Yohannes Sipasirarau teret kineneiget Purimataat Sorga sarat pabuenen, sia sipasibubuet masibesiake masikupkup.
40011013	Aipoi sangamberi tai nabi samba Surukat Mose pat aili kaoijanan Yohannes, masipoiliat pagalaiat Purimataat Sorga.
40011014	Oto ke nulelekngake kam nia, si Yohannes nene te si Elia siooi.
40011015	Kasei sibara talinga kau iarepmake nia!
40011016	Kaipa pa kupakekereake sia reddenan nene? Makere le sia ka tatoga sikuddu ka pasakiat sipusosoga ka saaleira masikua,
40011017	'Akuteubaan kai kam, ta amuturu kam; amugeringan kai, ta amusou kam!'
40011018	Oi poi si Yohannes taipukokom samba taipulolo kuarangan, 'Ai sanitu ka tubunia!'
40011019	Lepa oi Togatsirimanua sipukokom samba sipulolo, kuarangan, 'Simaereu kokom, simalo anggur, suruakda sipuuku cukai samba sijo!' Sikut paatuat Taikamanua geti galajetnia le ipakokoinong nia."
40011020	Lepa taddaakenangan Yesus masipateleiji laggai, ka sigalaina maigi kerek, lulut taibabauakera paatuatda.
40011021	"Paan te kekeu Korasin! Paan te kekeu Betsaida! Aipoi ke ka Tirus samba Sidon bai tugalai kerek kele sigalaiakenen ka kam, taan taagai buru arapuleppei goni mukuddu ka abu rabauake paatuatda.
40011022	Tapoi kukua nia ka matamui: Ka gogoi pasiukuman, ukuman laggai Tirus samba Sidon pei le makalabbei ka kam!
40011023	Ekeu leu Kapernaum, nububuakngake pa tubum teret ka sorga? Turiribbaiake le ekeu ka narako! Aipoi ke ka Sodom bai tugalai kerek kele sigalaiakenen kekeu, ai pei le Sodom teret kineneiget.
40011024	Kukua nia ka matamui: Ka gogoi pasiukuman, ukuman laggai Sodom pei le makalabbei kekeu!"
40011025	Ka teteret nenda kuanangan Yesus, "Kuumun ekeu Ukkui, Tuhan manua samba polak, anupakele poi nene ka simaagai samba simasiku paatuat, ka sigoiso tiboi tubu le anupoiliat nia.
40011026	Oo Ukkui, ia poi ne obaket bagam.
40011027	Sangamberinia aisegeakean Ukkuiku ka tubuku. Samba ta anai sipasiaagai Toga, sarat Ukkui le; ia leu et ta anai sipasiaagai Ukkui, sarat Toga le samba sia ka siobat Toga masipoiliat Ukkui ka matada.
40011028	Konan kam kaku, kam simasaggo tubu samba simaoru ambinen, kuaroiake kam.
40011029	Bairat kam bairanenku, alaki kam kaku, simaleppe baga poi aku samba simaepe paatuat, ipuaroi ketsatmui.
40011030	Maramo le poi bairanenku samba masing le bairatnakenenku ka kam."
40012001	Ka teteret nenda ka gogoi Sabbat amuenung Yesus ka bera. Lajeda sipasiuluinia akpekrangan ottit bera komrangan nia.
40012002	Kele araitco nene tai Parise kuarangan ka matat Yesus, "Itco pei sipasiuluinu ragalai simakeikei tugalai ka gogoi Sabbat."
40012003	Kuanangan ka matada Yesus, "Tapei anubasa kam sigalai David ka teteret aimalaje sambada saaleinia?
40012004	Guru nia ka Uman Taikamanua, komnangan roti simakeikei, sitaioi ikom ele saaleinia, sarat tai imam le?
40012005	Ele tapei anubasa kam ka buko Surukat, raapaake gogoi Sabbat tai imam ka Uman Taikamanua, tapoi ta tuseseleake sia?
40012006	Kukua nia ka matamui: Sisaliu pei le Uman Taikamanua ai nia sene.
40012007	Nuagai bai kam katukolobat tiboiet nene, 'Katet baga le siobaku, ta buluakenen,' ta nujojoake kam sitaimasele.
40012008	Aipoi Togatsirimanua Tuhan gogoi Sabbat le."
40012009	Lepa tui Yesus sedda ei nia ka uma parurukatda.
40012010	Sedda aian sara sirimanua simasakit kabei sangasila. Bule ioi rajoake Yesus nounourangan nia kuarangan, "Momoi leu tualeake sirimanua ka gogoi Sabbat?"
40012011	Kuanangan ka matada Yesus, "Ke ai sara ka talagamui sibara biribiri sangamuneng, samba biribiri nenda bele ka bagat guluggu ka gogoi Sabbat, ta pa ilalaba ibelaake nia?
40012012	Iangan pa sirimanua sisaliu pei le biribiri. Oto momoi tugalai galajet simaeru ka gogoi Sabbat."
40012013	Lepa kuanangan ka matat sirimanua nenda, "Totoiake kabeinu!" Totoiakenangan nia, malenangan leu kabeinia kele kabeinia sila.
40012014	Lepa bela sia tai Parise, pukererangan baga masimateiake Yesus.
40012015	Kele aiagai paatuatda Yesus tuitui nia sedda. Ia geti tutrangan nia sirimanua simigi, aleakenangan sia sangamberida.
40012016	Tapoi ikera le sia bui rakua nia ka sirimanua,
40012017	bule ipuaili siniboi nabi Yesaya,
40012018	"Ia te nene paguguletku sipiliku, kilibet bagaku, obaket bagaku. Kukakau Ketsatku ka tubunia, samba ipaaagai puroipoat ka tai bangsa.
40012019	Ta mugegege nia, ta mugegerei nia, ta tuaarep ngangania ka enungan.
40012020	Popoupou situlelemu ta itatakkiake, kape sipukukujuk ta ipepeake, teret imanangake puroipoat.
40012021	Ka tubunangan le rapukakaronan tai bangsa."
40012022	Lepa taroakerangan ka matat Yesus sara simapeset taiagai manibo pinasaileu sanitu. Aleakenangan nia Yesus, againangan manibo samba maitconangan matania.
40012023	Makiseinangan ka bagada sirimanua simigi kuarangan, "Taleu niangan ne Togat David?"
40012024	Kele araarep nia tai Parise kuarangan, "Ka geget Beelsebul, utera sanitu le ipasiusi sanitu sinene."
40012025	Iagai le poi Yesus paatuatda kuanangan ka matada, "Senen purimataat sipaaaggara pasasambada, matatangeu le, samba senen laggai ele lalep sipaaaggara pasasambada ta matotom.
40012026	Kisedda leu ke Sanitu masiusiake Sanitu, aisaggangingan tubunia; matotom pa purimataatnia?
40012027	Oto ke ka geget Beelsebul kupasiusi sanitu, ka geget kaseian le rapasiusi ka sia tatogamui? Bailiu siangan le geti masiuukumake kam!
40012028	Tapoi ke ka geget Ketsat Taikamanua le kupasiusi sanitu, aian te ka talagamui Purimataat Taikamanua.
40012029	Kipa te iooi iguruki sirimanua lalep sara sirimanua simagege masiraurau bibiletnia, ke ta ikabe boiki simagege nenda? Ia pei oi iparauragi bibiletnia.
40012030	Sitaipaalei aku, saggakku te nia; sitaipaalei aku masiruru, sipasisasaragai te nia.
40012031	Oto kukua nia ka matamui: Sangamberi jo samba paloloiat sirimanua tuaappeake; tapoi paloloiat ka Ketsat Sipunenan geti ta tuaappeake.
40012032	Samba kasei sipakatai nganga ka Togatsirimanua tuaappeake nia; tapoi sipakatai nganga ka Ketsat Sipunenan, ta tuaappeake nia barania kise teret buruburu."
40012033	"Pasi pei kam loina, maeru loina, maeru buania; ele makatai loina, makatai leu buania. Aipoi ka buania le ituaagai loina.
40012034	Kam saulou, kipa te iooi nutiboi kam simaeru, sikatai le kam? Aipoi sitububura ka paatuat ia te ititiboake ngungu.
40012035	Sirimanua simaeru masibelaake simaeru sibara ka paatuatnia simaeru; sirimanua sikatai masibelaake sikatai sibara ka paatuatnia sikatai.
40012036	Tapoi kukua nia ka matamui: senen tiboiet si ta galai siniboira sirimanua, raaalegi te ka gogoi pasiukuman.
40012037	Siripot tiboietnu le poi ituparoroipo ekeu, samba siripot tiboietnu leu ituuukumake ekeu."
40012038	Ka teteret nenda ai piga pa siagaisurat samba tai Parise sipasikukua ka matat Yesus, "Guru, koba kuitco kai kereknu."
40012039	Alegina le nia Yesus, "Reddenan sikatai samba sipaeelet nene masitiddou kerek; ta tukakau kerek ka sia, katuaggaiat nabi Yona le tukakau ka sia.
40012040	Aipoi kele si Yona ka balugut kuilukuilu telu ngagogoi telu ngasoibo, kisedda leu te Togatsirimanua ka unou polak telu ngagogoi telu ngasoibo.
40012041	Ka gogoi pasiukuman, tususuru te tai Ninipe sambada reddenan nene samba masiseleake sia, arabauake poi paatuatda ka sia aarepda ngantoman Yona, tapoi sene ai sisaliu pei le beunan Yona!
40012042	Ka gogoi pasiukuman tususuru te rimata sinanalep sibara ka Kaiaman sambada reddenan nene samba masiseleake sia. Aipoi barania ka tutut polak ka sia oi nia masiarep sikut paatuat Salomo; tapoi sene ai sisaliu pei le beunan Salomo."
40012043	"Kele aibela sanitu ka tubut sirimanua, putebanangan ka polak simagarak igaba puariat; tapoi ta aisese.
40012044	Ia geti kuanangan, 'Kusosoksokngan le ka lalep sikaddiuakenenku.' Sege nia, itconangan lalep si ta ka bagangan le, amalinaan, amalaingengan.
40012045	Lepa ei nia masiala pitu ketsat bagei sisaliu pei le katainia, guru sia pukuddurangan ka tubut sirimanua nenda. Makopenangan katai sirimanua nenda bele pei ka panandaatnia. Kise leu te muaaili ka reddenan sikatai nene."
40012046	Ai pei le Yesus maninibo ka sirimanua simigi, oi inania samba sasarainania ka gerat raoba masipatiboake nia.
40012047	Lepa oi sara sirimanua masikua ka matania, "Kodda inam samba sasarainam muririo ka gerat raoba masipatiboake ekeu."
40012048	Aleginangan nia Yesus kuanangan ka matat sipasisesegeake ka matania, "Kasei inangku? Kasei sasarainangku?"
40012049	Totoiakenangan kabeinia ka sipasiuluinia kuanangan, "Koi ne inangku samba sasarainangku!
40012050	Kasei poi sigalai siobat bagat Ukkuiku ka sorga, nia te sarainangku, nia te maniuku, nia te inangku."
40013001	Ka gogoi nenda bela Yesus ka lalep ei nia mukuddu ka bebet koat.
40013002	Ia geti oi sirimanua simigi purutrangan nia pat tujanangnangan ka abak kuddu nia sedda; sirimanua simigi geti murio ka kapi.
40013003	Tiboinangan maigi ka matada ka bagat pasikat pele ngangania, "Ai sara sirimanua sieei mangaram.
40013004	Aikakaramake bele bagei ka enungan, oi uma patautakinangan nia.
40013005	Bagei bele ka polak simabukku taimakeppu polak. Maruei ipututu lulut taimakepput polaknia.
40013006	Kele aibela sulu malajunangan, attei, tatat ungatnia.
40013007	Bagei bele ka talagat rui, pututunangan rui, teinangan nia.
40013008	Tapoi ai leu sibebele ka polak simaeru, pubuanangan: ai sangotu, ai enem pulu, ai telu pulu igit ngambenia.
40013009	Kasei sibara talinga, kau iarepmake nia!"
40013010	Lepa oi sipasiuluinia nounourangan nia, "Sarat mupasikat kodda nupanibo ka matada?"
40013011	Aleginangan nia Yesus, "Ka kam atuakean pasiagai keleat Purimataat Sorga, ka sia geti ta atukau.
40013012	Ka kasei poi ai, tukakau pei le ka sia ipulegei; ka si ta anai geti, tuaala pei le sibabara ka tubunia isappuru.
40013013	Lulunia kupaninibo ka matada ka bagat pasikat, taiiitcora nia kenanen airaiitco; taiaarepda nia kenanen airaaarep samba taiagaira kolou.
40013014	Amuailingan te ka sia sinibalaakenen nabi Yesaya sikuania kise, 'Aiaarep piumui, tapoi ta nuagai kam kolou; aiiitco matamui, tapoi ta isasaksak ka bagamui.
40013015	Amakelaan poi paatuat bangsa nene, aitakkepingan talinganda, atuunengan matada, bui iitco nia matada, bui iarep nia talinganda, bui iagai kolounia paatuatda, bui rabauake paatuatda, bui kualeake sia.'
40013016	Uktukmui ka kam, maitco matamui, maarep piumui.
40013017	Aipoi kukua nia ka matamui: Maigi sia tai nabi samba simaroipo baga amasibesiake masiitco siitcomui, tapoi ta araitco, samba masiarep siarepmui, tapoi ta araarep."
40013018	"Oto arep kam katukolobat pasikat sipangangaram.
40013019	Senen sipasiaarep tiboiet pagalaiat Purimataat Sorga, tapoi ta iagai kolou, oi sijo rauraunangan sikaramakenen ka paatuatnia; ia te sibebele ka enungan.
40013020	Karamen sibebele ka polak simabukku, ia te sipasiaarep tiboiet, maruei isilo nia ka angkat baga.
40013021	Tapoi ta muungat ka paatuatnia, tulu le aiomake goiso. Barana le gejat baga ele paoreat kalulut tiboiet, bilaan le imabebele bagania.
40013022	Sibebele ka talagat rui, ia te sipasiaarep tiboiet, tapoi kalulut ookkipna tiboiet puukuket polak samba pajoat pukayoat, taipubuanangan.
40013023	Sibebele ka polak simaeru geti, ia te sipasiaarep tiboiet samba siagai kolou. Pubuarangan ai sangotu ngaoleat, ai enem pulu ngaoleat, ai telu pulu ngaoleat."
40013024	Ia geti tiboinangan Yesus pasikat bagei ka matada, kuanangan, "Purimataat Sorga makere le ka sara sirimanua sikaramake karamen simaeru ka monenia.
40013025	Tapoi aimemerep sirimanua, oi saggaknia pakaramnangan boroboroi ka talagat bera, tui nia.
40013026	Kele aipuurau bera, budju buania, koinong leu boroboroi.
40013027	Ia geti oi sapagugulet tuan sibakkat mone kuarangan ka matania, 'Tuan, ta karamen simaeru anukaramake ka monem? Kaipa le aibara boroboroi?'
40013028	Kuanangan ka matada, 'Sikau saggak le.' Kuarangan ka matania sapagugulet, 'Kipa, noba kuei kai kuburau kai nia?'
40013029	Kuanangan, 'Ba ei kam, baleu pasibuburaumui boroboroi, buraumuian bera.
40013030	Edda ipuurau ruania teret pasigetaiat. Sedda geti kuakungan ka sipasigegetai: Ruruake kam boiki boroboroi, appara kam pasasangabubu itulaboake; bera geti ruruake kam ka gudangku.' "
40013031	Ia geti tiboinangan Yesus pasikat bagei ka matada, kuanangan, "Purimataat Sorga makere le ka luikut ube, sialat sara sirimanua ikaramake nia ka monenia.
40013032	Bulat simakope goiso tedda nia ka sangamberi karamen bagei, tapoi kele aipuurau, bailiu niangan le abeu ka paguleigulei, kele loinaan le nia, pat oi uma murumun ka rannia."
40013033	Lepa tiboinangan minca pasikat bagei ka matada, "Purimataat Sorga makere le ka sioman, sigaluakenen sara sinanalep ka telu ngagantang tapung teret ipugoo sangamberinia."
40013034	Sangamberi nene ka pasikat le aitiboi nia Yesus ka matada sirimanua simigi, ta anai aitiboi ka matada taipupapasikat,
40013035	bule ipuaili tiboiet nabi sipasikukua, "Kububuka ngungungku mupasikat; kupopoiliat simalipput ka pasibaraat polak pei le."
40013036	Lepa kaddiuakenangan sirimanua simigi Yesus ei nia ka lalep. Ia geti oi sipasiuluinia masikua ka matania, "Kolouake pei ka kai pasikat boroboroi ka talagat bera."
40013037	Kuanangan Yesus, "Sipasikakaram karamen simaeru, ia te Togatsirimanua.
40013038	Mone, ia te polak, karamen simaeru, ia te tatogat Purimataat Taikamanua; boroboroi, ia te tatogat sijo.
40013039	Saggak sikaramake boroboroi, ia te Sanitu. Pasigetaiat ia te kalepakat polak, sipasigegetai, ia te samalaika.
40013040	Oto kele tururuake boroboroi itulaboake ka api, kisedda leu te ka kalepakat polak.
40013041	Ikokoiniake poi samalaikania Togatsirimanua masiruruake sangamberi simapajoat samba sigalai sikatai ka purimataatnia,
40013042	gikgikngakenangan sia ka api narako; sedda te rapososou samba iputatangat sotda.
40013043	Ka teteret nenda putororangan simaroipo baga kele sulu ka Purimataat Ukkuira. Kasei sibara talinga, kau iarepmake nia!"
40013044	"Purimataat Sorga makere le ka bibilet silipputnakenen ka mone. Aiipo aisese nia sara sirimanua; lepa lipputnakenangan nia minca. Kopet angkat bagania ei nia masisakiake sangamberi sibabara ka tubunia, lepa sakinangan mone nenda."
40013045	"Purimataat Sorga makere leu ka sara sipajajaga sigaba mutiara simakeppu saki.
40013046	Kele aisese sara simakeppu saki, ei nia masisakiake sangamberi sibabara ka tubunia, lepa sakinangan mutiara nenda."
40013047	"Purimataat Sorga makere le ka puke sibele ka koat siala sene ngamata iba.
40013048	Kele aisun, tiktikrangan nia ka kapi, puuddetrangan masiruruake: simaeru rakau ka bat abak, sikatai geti ragikgikngake le.
40013049	Kisedda leu te ka kalepakat polak. Momoi le samalaika masipasaraake sijo ka simaroipo baga.
40013050	Sijo ragikgikngake ka api narako; sedda te rapusosou samba iputatangat sotda."
40013051	"Makolou ka bagamui sangamberi nene?" ngangan Yesus. Kuarangan ka matania, "Oo."
40013052	Kuanangan ka matada Yesus, "Kisedda te senen siagaisurat sipusisikola pagalaiat Purimataat Sorga, makere ka sirimanua sibakkat lalep sipabela bibilet sibau samba siburu ka pangoirikatnia."
40013053	Lepa aitiboi sangamberi pasikat nene Yesus tui nia sedda,
40013054	ei nia ka laggai puuragatnia, pangantomannangan sia ka uma parurukatda. Gege le ka bagada masiarep, kuarangan, "Kaipa te aibara soppit samba kereknia?
40013055	Ta togat tukang loina nia? Ta si Maria inania samba ta si Yakobus, si Yosep, si Simon, si Yudas sasarainania?
40013056	Ta ai sia se ka talagata samaniunia? Kaipa le aisese nia sangamberi nene?"
40013057	Mabelenangan bagada ka tubunia. Kuanangan ka matada Yesus, "Kaipa kaipa rasuru le nabi, sarat ka laggainia samba ka lalepnia le ta rasusuru nia."
40013058	Ta maigi aigalai kerek Yesus sedda, lulut taimatonem bagada.
40014001	Ka teteret nenda maarepnangan katuareman Yesus kai Herodes rimata ka Galilea.
40014002	Kuanangan ka matada sapaguguletnia, "Si Yohannes Sipasirarau te nene, atusurungan nia ka simamatei, ia te imakekerek."
40014003	Aiguguluakean poi si Herodes ralaba, rakabe samba rapenjaraake si Yohannes lulut si Herodias kalaleman Pilipus sarainania.
40014004	Aikua poi ka matania si Yohannes, "Ta pasese nuala si Herodias!"
40014005	Kei imamateiakean le nia, lotona le ka sirimanua simigi, arapunabingan poi si Yohannes.
40014006	Tapoi ka pasirepdeman pututukat matat Herodes, puturunangan togat Herodias siokko ka talagada. Bulat ioba bagania si Herodes,
40014007	pat pusuppanangan masikau ka tubunia apa le itiddou.
40014008	Ainganturungan poi nia inania kuanangan siokko, "Ake kaku sene ka bagat mangko utet Yohannes Sipasirarau."
40014009	Mareureunangan bagania rimata; tapoi kalulut suppania, araarepman pei bagei tairauma, kuanangan rakau sinindounia.
40014010	Koiniakenangan rasaggiri lolokkat Yohannes ka penjara,
40014011	ambitrangan utenia ka bagat mangko kaurangan nia ka siokko, kaunangan nia ka sia ka inania.
40014012	Lepa oi sipasiului Yohannes Sipasirarau, alarangan tubunia rateiakerangan nia. Lepa ei sia masisegeake ka matat Yesus.
40014013	Kele aiarep nia Yesus putuituinangan sedda muabak mei ka simatangeu sarania. Areprangan nia sirimanua simigi, tutrangan nia musila barada ka laggaira.
40014014	Kele aitusakai itconangan sirimanua simigi, makatenangan bagania ka tubuda, aleakenangan simabesi ka talagada.
40014015	Kasoibokatnia, oi sipasiuluinia masikua ka matania, "Simatangeu le kudduat nene, amasoiboan bagei, kuangan le ka sirimanua simigi raei masisaki katda ka laggai."
40014016	Kuanangan ka matada Yesus, "Taan leu memei sia, kam le ikakau katda."
40014017	Kuarangan sipasiuluinia, "Ta iaaili, lima le roti samba rua iba."
40014018	Kuanangan Yesus, "Ake kam sene."
40014019	Lepa kuanangan ka sirimanua simigi rapuuddet ka turuturu. Alanangan roti silima samba iba sirua Yesus, teilanangan manua kuanangan sura ka Taikamanua, paabbonangan nia, kaunangan nia ka sipasiuluinia, sipasiului masiparubei ka sirimanua simigi.
40014020	Pukomrangan leu sangamberida ektek. Lepa ruruakerangan legeira, sun pulu rua ngagaraga.
40014021	Igida sipukokom ai pa lima ribu taimanteu tapei tuadde tainanalep samba tatoga.
40014022	Lepa nenda kuanangan Yesus ka sipasiuluinia ratujanang ka abak rapuboiki mutalipo ka sila, pangenan rapusabu sirimanua simigi.
40014023	Kele arapusabu sirimanua simigi tatara nia ka leleu sarania manindou. Seddangan leu et nia sotsoibo sarania.
40014024	Abak geti areuan nia ka kapi, aian ipateteipu nia onu, sasaket le poi rusa.
40014025	Ia geti ka patokat, oi Yesus itagetnake sia muenung ka uddut koat.
40014026	Kele araitco nia sipasiuluinia ipuenung ka uddut koat, tugegerangan kuarangan, "Kodda sanitu!" Pugereirangan lotora.
40014027	Tapoi maruei le aiteka sia Yesus kuanangan, "Ta leu! Aku le, ba maloloto kam!"
40014028	Kuanangan si Petrus, "Tuhan, ekeu bai nia, kua kuoi kaku muenung ka uddut koat kuailiake ekeu."
40014029	"Konanan," ngangan Yesus. Gorosot si Petrus ka uddut koat puenungnangan itagetnake Yesus.
40014030	Kele aiitco iake rusa, malotonangan, ai le goiso imalelelep, pugereinangan, "Tuhan, romake aku!"
40014031	Totoiakenangan kabeinia Yesus iala nia, kuanangan ka matania, "Apate gulai tonem bagam; apa te nukakalotoake."
40014032	Lepa janang sia ka abak, puarinangan rusa.
40014033	Sipasiului sikuddu ka abak, oi sia murappo ka matat Yesus kuarangan, "Bulatnia Togat Taikamanua le ekeu."
40014034	Ia geti putaliporangan sege sia ka laggai Genesaret.
40014035	Kele araagai nia sirimanua sikuddu sedda, paareprangan nia ka sangalio riringan nenda. Ia geti taroakerangan ka matania sangamberi simabesi.
40014036	Tiddourangan bule iobaake rarape jaijait leppeinia. Sangamberida sipasirarape ale.
40015001	Lepa oi piga pa tai Parise samba siagaisurat sibara ka Yerusalem ka matat Yesus masikua,
40015002	"Angoi rapasabau aratda taikebbukatta sipasiuluinu? Taipasibubui kabei poi sia rapukom."
40015003	Aleginangan nia Yesus, "Angoi nupasabau kam ka kam Surukat Taikamanua kalulut aratmui?
40015004	Aikua poi Taikamanua, 'Suru ukkuinu samba inam,' samba 'Sipateleiji ukkui ele inania, buita tumateiake nia.'
40015005	Tapoi kam masikua: Kasei sikua ka ukkui ele ka inania, 'Kei akenenku kekeu te nene, tapoi akukauan nia buluakenen ka Taikamanua,'
40015006	taan leu isusuru ukkui ele inania. Oto anuputataan kam tiboiet Taikamanua kalulut aratmui.
40015007	Kam sipatataju! Aisesengan tebai sinibalaakenen Yesaya pagalaiat kam,
40015008	'Ka ngungunda le raumun aku bangsa nene, paatuatda geti areu kaku.
40015009	Siboboi le rapaninindogi aku, surukat sirimanua le poi ranganganturuake.' "
40015010	Ia geti sogainangan sirimanua simigi Yesus kuanangan ka matada, "Arep kam, lelekngake kam!
40015011	Ta sitububuluk ka ngungu ilololitnake sirimanua, sibebela ka nganga le, ia te ilololitnake sirimanua."
40015012	Lepa oi sipasiuluinia masikua ka matania, "Nuagai leu pubebelet bagada tai Parise kalulut tiboietnu?"
40015013	Aleginangan nia Yesus, "Senen siureman taiuremen Ukkuiku ka sorga, tububurau le.
40015014	Ba puuku kam sia. Paneinei sipeset le sia, masipalulu simapeset; oto ke sipeset ipalulu simapeset, bebele sia ruada ka guluggu."
40015015	Kuanangan si Petrus, "Kolouake ka kai pasikat nene."
40015016	Aleginangan nia Yesus, "Kam leu tapei makolou ka bagamui?
40015017	Ta nuagai kam, sangamberi sitububuluk ka ngungu, ei le ka balugu, lepa bela minca?
40015018	Tapoi sibebela ka nganga, sibara ka paatuat te, nenda le ilololitnake sirimanua.
40015019	Ka paatuat le poi ibabara paatuat sikatai, pamamatei, paeelet, puuumun, pananangkou, paboboko samba asa.
40015020	Nene te silolitnake sirimanua. Mukom taipasibubui kabei geti ta ilololitnake sirimanua."
40015021	Lepa tui Yesus sedda ei nia ka laggaira tai Tirus samba Sidon.
40015022	Ia geti oi sara sinanalep tai Kanaan sibara ka laggai nenda masiailiake Yesus pusoganangan, "Tuhan Togat David, kau imanuntu bagam kaku! Togaku siokko aipasasaileu nia sanitu, besi lepa tubunia."
40015023	Tapoi beri alegina nia Yesus. Lepa oi sipasiuluinia masitiddou ka matania, "Kauan bai ituitui, sarat pugegereian le nia ka teiteita."
40015024	Alegina le nia Yesus, "Sarat ka biribiri simalilimai ka uman Israel le aitukoiniake aku."
40015025	Tapoi oi nia sinanalep purapponangan ka matat Yesus kuanangan, "Romake aku Tuhan."
40015026	Aleginangan nia Yesus, "Ta pasese tuala katda tatoga ituribbaiake ka jojo."
40015027	Kuanangan sinanalep, "Aisesengan tedda Tuhan, tapoi ai leu ikokom jojo porat kan sibebele ka tei mejat tuannia."
40015028	Lepa kuanangan Yesus ialegi nia, "Ina, bulat abeu tonem bagam, babarangan kekeu siripot kiddietnu." Ka jam nenda leu et ale togania.
40015029	Tuitui aituitui Yesus sedda, riringinangan bebet koat Galilea tatara ka leleu pukuddunangan sedda.
40015030	Oirangan leu sirimanua simigi masitaroake ka matania simasakit, simajegeu, simapeset, taiagai manibo samba pabageibagei, galakngakerangan sia ka bebet reret Yesus, aleakenangan sia.
40015031	Kisei le ka bagada sirimanua simigi masiitco rapanibo taiagai manibo, ramale simajegeu, rapuenung simasakit, ramaitco mata simapeset; umunakerangan leu Taikamanuan Israel.
40015032	Lepa sogainangan sipasiuluinia Yesus kuanangan, "Amanuntungan bagaku ka sirimanua simigi nene, telu ngagogoian poi araomake mukuddu se ka tubuku, taan anai katda. Ta koba ratuitui taipukokom, mamatei sia laje ka enungan."
40015033	Kuarangan ka matania sipasiuluinia, "Kaipa taaala kan ka simatangeu se masiektekngake igida kele nene?"
40015034	Kuanangan ka matada Yesus, "Ai piga roti ka kam?" Alegirangan, "Ai pitu samba piga pa iba sigoiso."
40015035	Kuanangan Yesus ka sirimanua simigi rapuuddet ka polak.
40015036	Alanangan roti sipitu samba iba, kuanangan sura ka Taikamanua, paabbonangan nia kaunangan nia ka sipasiuluinia, sipasiului masiparubei ka sirimanua simigi.
40015037	Pukomrangan leu sangamberida ektek. Lepa ruruakerangan legeira, sun pitu ngagaraga.
40015038	Igida sipukokom ai epat ribu taimanteu, ta atuadde tainanalep samba tatoga.
40015039	Lepa aratuitui sirimanua simigi, janang Yesus ka abak iei ka Magadan.
40016001	Lepa oi tai Parise samba tai Saduse masisibo Yesus. Tiddourangan bule igalai ka matada kerek sibara ka sorga.
40016002	Aleginangan nia Yesus, "Mabonan manua kasoibokat kuamuian, 'Maeru manua.'
40016003	Mabonan manua simancep samba malugub, kuamuian, 'Makatai manua.' Matat manua nuagai kam masipatuptup, toggaiat tetere geti ta nuagai kam.
40016004	Reddenan sikatai samba sipaeelet nene masitiddou kerek. Ta tukakau kerek ka sia, toggaiat nabi Yona le tukakau." Lepa kaddiuakenangan sia Yesus tui nia.
40016005	Kele arasege sipasiului ka sila, agairangan kakalipogida masiambit roti.
40016006	Kuanangan ka matada Yesus, "Pagaba samba suksuk kam siomanda tai Parise samba tai Saduse."
40016007	Patiborangan pasasambada, "Taiaambitta roti te ikukua nene."
40016008	Iagai le poi Yesus sikuada kuanangan, "Patitibongan koi kam taiaambitmui roti? Apate gulai tonem bagamui!
40016009	Tapei pa nuagai kam? Ta nurerepdep kam silima roti ka lima ribu sirimanua samba piga ngagaraga anururuake kam legeinia?
40016010	Ele sipitu roti ka epat ribu sirimanua samba piga ngagaraga anururuake kam legeinia?
40016011	Apate taiagaimui nia taipurorotinia sikuaku ka matamui. Suksuk kam siomanda tai Parise samba tai Saduse le."
40016012	Ia pei agairangan taipusisioman rotinia sikuat Yesus suksungenda, tapoi nganturatda tai Parise samba tai Saduse le.
40016013	Kele aisege Yesus ka Kaisarea Pilippi nounounangan sipasiuluinia, "Kasei le Togatsirimanua rakua nia sirimanua?"
40016014	Kuarangan, "Ai sipasikukua si Yohannes Sipasirarau, sabagei masikua si Elia, sabagei masikua si Yeremia ele sara ka talagada tai nabi."
40016015	Kuanangan ka matada Yesus, "Kam ka kam, kasei le aku nukua kam?"
40016016	Aleginangan nia si Simon Petrus, "Kristus le ekeu, Togat Taikamanua sipuririmanua."
40016017	Aleginangan nia Yesus, "Mauktuk ekeu Simon togat Yona, ta sirimanua aipoiliat nia ka matam, Ukkuiku ka sorga le.
40016018	Kaku leu kukua ka matam: si Petrus le ekeu (bulak); ka uddut bulak nene le kuririoake paamianku samba kamateiat ta ioom ka tubunia.
40016019	Kuaake kekeu panguksik Purimataat Sorga. Apa le nuappara ka polak, tuaappara leu te ka sorga; apa le nurubba ka polak, tururubba leu te ka sorga."
40016020	Lepa paneineinangan sipasiuluinia Yesus, bui rapoiliat nia ka kasei pa Kristus le nia.
40016021	Ka teteret nenda taddaakenangan Yesus masipoiliat ka sipasiuluinia, ta momoi ta iei ka Yerusalem masiorik maigi paoreat sibara ka tai baja, tai imam sabeu samba siagaisurat; lepa mateiake, ia geti suruake ka gogoi sikatelunia.
40016022	Lepa alanangan nia si Petrus apei sia aseakenangan nia pele ngangania, "Kepei iromake ekeu Taikamanua, Tuhan, bui ibara kekeu nene!"
40016023	Beliuakenangan tubunia Yesus kuanangan ka matat Petrus, "Kenan katuitui Sanitu! Masisaila enunganku le ekeu; ka pinaatut sirimanua le numatututuru, ta ka Taikamanua."
40016024	Lepa kuanangan Yesus ka matada sipasiuluinia, "Senen sioba masitut aku, kau iputata tubunia, bairatnangan siliktengania, tutnangan aku.
40016025	Aipoi sipasikikiliu engania, malilimai le engania; sitaipuletsei engania kalulut aku, ia te masikikiliu engania.
40016026	Apa kauna nia sirimanua ke ibakkati sangalio polak, tapoi engania malilimai le? Ele apa momoi ikau sirimanua silit engania?
40016027	Momoi le poi Togatsirimanua ka pulatsanan Ukkuinia sambada samalaikania. Sedda siliakenangan ka senen sirimanua siripot sigalaira.
40016028	Kukua nia ka matamui: Ai piga pa ka talagamui se, tapei mamatei sia, araitcoan ioi Togatsirimanua ka puririmatania."
40017001	Pasat enem ngagogoi ambitnangan Yesus si Petrus, si Yakobus samba sarainania si Yohannes manatara ka leleu simabuak sarada.
40017002	Ia geti silinangan tubunia Yesus ka matada, toro matania kele sulu, bulau leppeinia kele pato.
40017003	Ia geti itcorangan si Mose samba si Elia masipatiboake Yesus.
40017004	Kuanangan si Petrus ka matat Yesus, "Pate eru takuddu se Tuhan. Ke noba bai nia, galaikungan telu sapou: sara kekeu, sara kai Mose, sara kai Elia."
40017005	Ai pei le maninibo si Petrus, kuneminangan sia tanairusa simatoro, maarepnangan leu nganga sibara ka tanairusa masikua, "Nene te Togaku, kilibet bagaku, obaket bagaku, reddet kam ngangania!"
40017006	Kele araarep nia sipasiului rappo sia ka polak kopet lotora.
40017007	Ia geti oi Yesus rapenangan sia kuanangan, "Suru kam, ba maloloto kam!"
40017008	Kele arateilaake matada, ta anai araitco kasei pa sarat Yesus le.
40017009	Ai sia tugogorosot barada ka leleu paneineinangan sia Yesus, "Bui nupoiliat kam nia ka kasei pa siitcomui nene ke tapei tusuru Togatsirimanua ka simamatei."
40017010	Lepa nounourangan nia sipasiuluinia, "Kipa ne rakukua siagaisurat buita moi boiki si Elia?"
40017011	Aleginangan nia Yesus, "Kirenangan momoi si Elia masipaeru sangamberinia.
40017012	Tapoi kukua nia ka matamui, amoian nia si Elia, tapoi ta araagai nia; siobat bagada le aragalai ka tubunia. Kisedda leu te ragagalaiake ka Togatsirimanua."
40017013	Ia pei kolou ka bagada sipasiuluinia, si Yohannes Sipasirarau le sikuania ka matada.
40017014	Kele arasege ka sirimanua simigi, oi sara sirimanua murekkuk ka matat Yesus
40017015	masikua, "Tuhan, kau imakate bagam ka togaku! Maroro nia, besi lepa tubunia. Mareirei ibele ka api, ai bagei ka oinan.
40017016	Akuambitnan nia ka sipasiuluinu, tapoi ta amoi araaleake nia."
40017017	Aleginangan nia Yesus, "Bulat reddenan sitaimatonem baga samba simapepe patuat le bai kam! Apangan le burunia kupaalei kam? Apangan le burunia kupuomi kam baga? Ake kam nia sene!"
40017018	Asenangan sanitu Yesus, belanangan leu et, malenangan toga ka jam nenda leu et.
40017019	Lepa oi sipasiului Yesus ka matania sarada masinounou nia, "Ta koi momoi ka kai kuusiake kai sanitu?"
40017020	Aleginangan nia Yesus, "Lulut gulai tonem bagamui. Aipoi kukua nia ka matamui: Ai bai tonem bagamui beu luikut ube momoi nukua kam ka leleu nene, 'Ritsiake ekeu sedda!' turitsinangan leu et. Oto ta anai sitaioi nugalai kam.
40017021	Tapoi sanitu kele nene, sarat panindogat samba puaso le momoi ituituiake nia."]
40017022	Ia geti ai sia marururu sambada sipasiuluinia ka Galilea kuanangan ka matada Yesus, "Tusesegeakean le te Togatsirimanua ka kabeira sirimanua.
40017023	Mateiakerangan nia, tapoi ka gogoi sikatelunia tusuruake nia minca." Mareureunangan bagada sipasiuluinia.
40017024	Kele aisege Yesus sambada sipasiuluinia ka Kapernaum, oi sipuuku juran kai Petrus masinounou, "Kipa ta ikakau juran Uman Taikamanua Gurumui?"
40017025	Kuanangan si Petrus, "Ikakau." Kele aisege si Petrus ka lalep boikiakenangan Yesus masikua, "Simon, kipa paatuatnu, kasei masikakau cukai samba juran ka tai rimata ka polak? Sarakyatda ele siooiake?"
40017026	Aleginangan nia si Petrus, "Siooiake le." Kuanangan ka matania Yesus, "Kisedda bai nia, oto sarakyat taan leu rakakau juran.
40017027	Tapoi buian imabele bagada, kenan ka koat nukabili iba. Alanungan iba sikabilim siboiki, ngangaakenungan ngungunia, ai sedda bulagat sangaropia. Ia te nuaala nukau nia ka sia juranta ruata."
40018001	Ka teteret nenda oi sipasiului ka matat Yesus kuarangan, "Kasei siabeu ka Purimataat Sorga?"
40018002	Sogainangan sara toga sigoiso Yesus, rioakenangan nia ka talagada,
40018003	kuanangan, "Kukua nia ka matamui: Ke ta nuole kam bailiu kele tatoga, ta tuguguru kam ka Purimataat Sorga.
40018004	Oto kasei sipaepe tubuna kele toga nene, nia te siabeu ka Purimataat Sorga.
40018005	Samba kasei siala sara toga kele nene ka oningku, aku le aiala."
40018006	"Kasei sigalai pajoat ka sara taigoiso nene simatonem baga kaku bailiu nia mujo, makaeru pei le ka tubunia tusereake bukku panundukat ka lolokkatnia ituloulouake nia ka koat simakeru.
40018007	Paan te ka taikapolak kalulut pajoat. Pajoat geti kirenangan babara, tapoi paan te ka sia sibaraake pajoat.
40018008	Ke ipajo bai ekeu kabei ele rerem, tippu le gikgikngakenungan nia; maeru pei le sisara kabei ele sisara rere ekeu tuguru ka purimanuaiat, ka sirua kabei ele sirua rere ekeu tugikgikngake ka api narako.
40018009	Samba ke ipajo bai ekeu matam, kiok le gikgikngakenungan nia; maeru pei le sisara mata ekeu tuguru ka purimanuaiat ka sirua mata tugikgikngake ka api narako."
40018010	"Pagaba kam, bui nupaloloi kam sara ka sigoiso tiboi tubu nene. Aipoi kukua nia ka matamui: Samalaikada ka sorga mariuriu le sia ka matat Ukkuiku ka sorga. [
40018011	Aipoi Togatsirimanua masiarauake simalilimai le aioi.]
40018012	Kipa nupaatu kam? Ke ai ka sara sirimanua biribirinia sangotu ngamuneng, malimai bai sara, ta pa ikakaddiuake sisiba pulu siba ka leleu, iei masigaba simalilimai?
40018013	Kukua nia ka matamui: Ke aisesengan bai, bulat abeu angkat bagania ka sisangamuneng nene, bele pei ka sisiba pulu siba sitaimalilimai.
40018014	Kisedda leu te taiobana bagat Ukkuimui ka sorga imalimai sara ka sigoiso tiboi tubu nene."
40018015	"Ke igalai jo ka tubum sarainam, kenan susui matania, tapoi ruamui le. Ke iarepi tiboietnu, anusesengan minca sarainam.
40018016	Ta geti iarepi tiboietnu, ambitnungan sara ele rua aleinu, bule sangamberi titiboat ai rua ele telu siarep nia.
40018017	Ta bai ireddet nganganda, segeakenungan nia ka matat paamian. Ke ta leu et iarepi nganturat paamian, addeakenungan nia kele sipuarat sabulungan ele kele sipuuku cukai.
40018018	Kukua nia ka matamui: Apa le nuappara kam ka polak, tuaappara leu te ka sorga, samba apa le nurubba kam ka polak, tururubba leu te ka sorga.
40018019	Kukua nia ka matamui: Ke ai rua ka kam simakere baga ka polak nene masitiddou apa pa, ta isosoppi ikau sinindoura Ukkuiku ka sorga.
40018020	Kaipa poi maruru rua ele telu sirimanua kalulut oningku, ai aku sedda ka talagada."
40018021	Lepa oi si Petrus masikua, "Tuhan, teret piga ngaminca kuappeake jot sarainangku igalai bai jo ka tubuku? Metnangan pitu ngaminca?"
40018022	Kuanangan ka matania Yesus, "Ta kukua ka matam pitu ngaminca, tapoi teret pitu pulu ngaminca pitu ngaminca.
40018023	Aipoi Purimataat Sorga makere le nia ka sara rimata sigalai pasiaddeat ka sapaguguletnia.
40018024	Kele aitaddaake masiadde taroakerangan ka matania sipuutak pulu ribu talenta.
40018025	Tapoi kalulut ta momoi ilettuake nia, kuanangan rimata itusakiake nia samba sinanalepnia samba tatogania samba sangamberi sibabara ka tubunia pasilettut utaknia.
40018026	Ia geti purapponangan pagugulet manindou ka matania masikua, 'Omake bagam kaku. Ai leu kulettuake sangamberinia utakku.'
40018027	Makatenangan bagat rimata ka tubunia, posanangan utaknia, belaakenangan nia.
40018028	Tapoi kele aibela pagugulet nenda sesenangan sara aleinia pagugulet sipuutak ka tubunia sangotu ropia. Labanangan nia petsutnangan lolokkatnia kuanangan, 'Ake utaknu sangamberinia.'
40018029	Purapponangan aleinia pagugulet manindou ka matania, 'Omake bagam kaku. Ai leu kulettuake nia utakku.'
40018030	Tapoi ta ioba, memei le nia masikau nia ka penjara teret ilettuake utaknia.
40018031	Kele araitco nene sapagugulet bagei, reureu le bagada, eirangan leu masisegeake nene ka matat rimata.
40018032	Sogainangan nia rimata kuanangan ka matania, 'Bulat pagugulet sikatai le bai ekeu! Sangamberi utaknu akulepaakean kalulut paninindogim aku.
40018033	Ta siripokatnangan nupukateki baga aleinu kele pukakatekiku ekeu baga?'
40018034	Pugolunangan leu rimata, kaunangan nia ka penjara teret ilettuake sangamberi utaknia.
40018035	Kisedda leu te igagalai ka tubumui Ukkuiku ka sorga, ke ta nuappeake kam joda saaleimui ka paatuatmui."
40019001	Kele ailepaake Yesus masitiboi sangamberi nene, kaddiuakenangan Galilea ei nia ka laggaira tai Yudea ka silat Yordan.
40019002	Maigi sirimanua situt nia, aleakengan leu sia sedda.
40019003	Ia geti oi tai Parise masisibo nia, kuarangan, "Momoi leu igalak sinanalepnia simanteunia ke ai apa pa paluluatnia?"
40019004	Aleginangan nia Yesus, "Tapei anubasa kam, taddanangan aibaraake sirimanua Taikamanua aibaraakean sia simanteu samba sinanalep?
40019005	Lepa kuanangan, 'Ia te lulunia ikakaddiuake ukkui samba inania simanteu iloplopmake tubunia ka sinanalepnia, bailiunangan sia sangaakkula.'
40019006	Oto taan rua, sangaakkulaan le sia. Siloplopmakenen Taikamanua poi ta momoi ipasaraake nia sirimanua."
40019007	Kuarangan ka matania tai Parise, "Oto aisurukatnake kodda si Mose masikau surat pagalangan, masigalak sinanalep?"
40019008	Kuanangan ka matada Yesus, "Kalulut kelat paatuatmui le aiobaake kam si Mose masigalak sinanalepmui. Tapoi ta kirenangan kisedda.
40019009	Kukua nia ka matamui: Kasei sigalak sinanalepnia ke ta kalulut paelenan, lepa putalimounangan ka sinanalep bagei, sipaeelet le nia."
40019010	Kuarangan sipasiului ka matania, "Ke kisedda bai galainia simanteu ka sinanalep, maeru pei le bui tuputalimou."
40019011	Kuanangan ka matada Yesus, "Ta sangamberi masisisilo tiboiet nene, sarat sia sipanguruanin Taikamanua le.
40019012	Ai sitaioi mutalimou kalulut tutunangan matania kisedda; ai sitaioi mutalimou kalulut sigalai; ai leu sitaiputatalimou teu bagania kalulut masituturi Purimataat Sorga. Kasei siooi masiseseake, kau iseseake nia."
40019013	Ia geti taroakerangan tatoga ka matat Yesus, bule irape samba itiddouake sia. Tapoi aragolu le sia sipasiuluinia.
40019014	Kuanangan ka matada Yesus, "Obaake kam tatoga raoi kaku, ba kekera kam sia; sirimanua kele nene le poi sibakkati Purimataat Sorga."
40019015	Ia geti rapenangan sia Yesus, lepa tui nia sedda.
40019016	Ai sara sirimanua amoi ka matat Yesus masikua, "Guru, aponia galajet simaeru galaiakenenku bule kubakkati purimanuaiat sitaitatata?"
40019017	Kuanangan ka matania Yesus, "Nunonounou kodda aku pagalaiat simaeru? Sarat Sara le simaeru. Ke noba tuguru ka purimanuaiat, reddet le surukat Taikamanua."
40019018	Kuanangan, "Surukat kipa?" Aleginangan nia Yesus, "Bui nupamatei; bui nupaelet; bui nupanangkou; bui numunengake boko;
40019019	suru ukkuinu samba inam; pununtuki baga aleinu sirimanua kele tubum."
40019020	Kuanangan ka matania silainge, "Sangamberinia nene akureddetnan; apangan le simagulai kaku?"
40019021	Kuanangan ka matania Yesus, "Ke noba numasun eru, kenan sakiake sangamberi bibiletnu, kaunungan bulagatnia ka simageba, bara ibara pukayoatnu ka sorga; lepa oi ekeu masitut aku."
40019022	Kele aiarep tiboiet nene silainge, tui nia reureu bagania, simakope kayo le poi nia.
40019023	Kuanangan Yesus ka matada sipasiuluinia, "Kukua nia ka matamui, bulat mabesi ka simakayo tuguru ka Purimataat Sorga.
40019024	Kukua nia minca ka matamui: Onta pei le malabbei tubuluk ka matat susuilak ka simakayo tuguru ka Purimataat Taikamanua."
40019025	Kele araarep nia sipasiului makeppunangan ka bagada kuarangan, "Oto kaseian le masisese puaragat?"
40019026	Kinerenangan sia Yesus kuanangan, "Ka sirimanua bai nia ta momoi, tapoi ka Taikamanua geti sangamberinia le momoi."
40019027	Kuanangan si Petrus, "Akukaddiuakean tebai kai sangamberinia masitut ekeu; oto aponia babara ka kai silinia?"
40019028	Kuanangan ka matada Yesus, "Kukua nia ka matamui: Ka pasibaraat polak sibau, ke muuddet Togatsirimanua ka uddenan pulatsanannia, kam sipasitutut aku muuuddet leu kam ka pulurua uddenan purimataat masiukum sipulurua muntogat Israel.
40019029	Samba senen sikaddiuake lalep ele saraina ele samaniu ele ukkui ele ina ele tatoga ele monenia kalulut oningku, isisilo minca sangotu ngaoleat, samba iikepmake purimanuaiat sitaitatata.
40019030	Tapoi maigi sia sipuboboiki ibabailiu sikateitei samba sikateitei ibabailiu sipuboboiki."
40020001	"Purimataat Sorga makere le ka sara tuan sieei mamancep pei le masigaba upaiet sipugagalai ka monen anggurnia.
40020002	Kele aipakere bagada sangagogoi sangaropia upada, koiniakenangan sia mugalai ka monen anggurnia.
40020003	Ka bobo siba simancep bela nia itconangan sabagei sipuririo si ta galai ka pasakiat.
40020004	Kuanangan ka matada, 'Kam leu et, kenan kam mugalai ka monen anggurku, ai leu kuake upamui siripokatnia.'
40020005	Eirangan leu et. Bobo pulu rua tugge samba bobo telu kasoibokat bela nia minca, kisedda leu et aigalai.
40020006	Kele aibela ka legeret bobo lima, sesenangan sabagei sipuririo si ta galai kuanangan ka matada, 'Sarat puririoan le koi kam sangagogoian si ta galai?'
40020007	Kuarangan ka matania, 'Ta anai siupaji kai.' Kuanangan ka matada, 'Oto kam leu et, kenan kam mugalai ka monen anggurku.'
40020008	Kasoibokat, kuanangan si tuan sibakkat monen anggur ka mandurnia, 'Sogai sia sipugagalai, kaunungan upada, barania ka siooi sikateitei aili ka siooi siboiki.'
40020009	Kele araoi sipugagalai ka bobo lima silorangan pasasangaropia sia.
40020010	Lepa oi sipugagalai barania simancep, ka bagadangan le maiigi rasisilo. Oto pasasangaropia leu et arasilo.
40020011	Kele arasilo nia, pungungukirangan si tuan.
40020012	Kuarangan, 'Sia siooi sikateitei sangajam le ujunia arapugalai, tapoi anupakereake le sia ka kai simamomomo tubu samba siorik rakat sulu sangagogoi!'
40020013	Kuanangan si tuan ka matat sara sipugagalai, 'Ale suruak, ta kupajojo ekeu; ta apakerean bagata pasasangaropia sangagogoi?
40020014	Alaan upam, tui ekeu. Teu bagaku le ke kukau ka sikateitei nene kele igit siakeku kekeu.
40020015	Ta pa momoi kugalai siobaku ka bakkatku? Ele maoro matam kalulut anggaiku?'
40020016	Kisedda te sikateitei ibabailiu sipuboboiki samba sipuboboiki ibabailiu sikateitei."
40020017	Kei manatara Yesus ka Yerusalem, sogainangan sipasiuluinia sipulurua sarada, kuanangan ka matada ka enungan,
40020018	"Aian tebai sita mananatara ka Yerusalem, seddangan te itusesegeake Togatsirimanua ka tai imam sabeu samba siagaisurat raukum nia ukuman matei.
40020019	Samba rasegeake nia ka sipuarat sabulungan bule rapaloloi, rabobo samba rasiliktengaake nia. Tapoi ka gogoi sikatelunia suru nia minca."
40020020	Lepa oi inanda tatogat Sebedeus sambada tatogania murappo ka matat Yesus masisegeake tiddogetda.
40020021	Kuanangan ka matania Yesus, "Aponia kiddietnu?" Aleginangan nia, "Bule nukua, ruada togaku nene muuddet sara kai kattoetnu sara kai katsiunu ka purimataatnu."
40020022	Kuanangan ka matada Yesus, "Ta nuagai kam tiddogetmui. Momoi pa nulo kam ka pulokat pangoringan loketku?" Kuarangan ka matania, "Momoi."
40020023	Kuanangan Yesus, "Nulolo tedda kam ka pulokat pangoringan loketku. Tapoi muuddet kai kattoet samba kai katsiuku, ta aku tuteteu. Aipoi sipuuddet sedda sarat sia pinatarek Ukkuiku le."
40020024	Kele araarep nia sipasiului sipulu, mangoingoinangan bagada ka sirua sipusasaraina.
40020025	Sogainangan sia Yesus kuanangan ka matada, "Nuagai kam, saute ka polak masipaneinei bangsada le sia, samba sia siabeu, mugege le ka tubuda.
40020026	Ka kam geti bui kisedda. Ke ai ka talagamui sioba mubeunan kau le ibailiu nia sipuuku kam.
40020027	Samba ke ai ka talagamui sioba muute, kau le ibailiu nia paguguletmui.
40020028	Keleu Togatsirimanua ta mubeunan aioi, tapoi mupagugulet le samba masikau engania panebui simigi."
40020029	Kele aibela Yesus sambada sipasiuluinia ka Yeriko, tutrangan nia sirimanua simigi.
40020030	Ai rua simapeset sipukukuddu ka bebet enungan. Kele araarep katusasabau Yesus pugereirangan, "Tuhan, Togat David, kau imakate bagam ka kai!"
40020031	Aserangan sia sirimanua simigi rapumengmeng. Tapoi memei le makokope rapugerei, "Tuhan, Togat David, kau imakate bagam ka kai!"
40020032	Ia geti tokko Yesus, sogainangan sia kuanangan, "Aponia noba kam kugalai ka tubumui?"
40020033	Kuarangan ka matania, "Bule itubuka matamai Tuhan!"
40020034	Makatenangan bagat Yesus ka tubuda, rapenangan matada, maitconangan leu matada. Lepa tutrangan nia.
40021001	Kele aramalegere ka Yerusalem, aian sia ka Betpage ka leleu Tula, koiniakenangan rua sipasiuluinia Yesus,
40021002	kuanangan ka matada, "Kenan kam ka laggai ipot matamui. Ia geti sesemuian sangamuneng kalidei ai kasesereat karuania toga; rugutmuian nia, ambitmuian nia se.
40021003	Ke ai bai sipasikukua apa pa ka matamui, kuamui le, 'Ai kauna nia si Tuhan'; obaakenangan leu et nia."
40021004	Aibara nene bule ipuaili siniboi nabi sipasikukua,
40021005	"Kua kam ka matat okko Sion, aian te momoi Rimatam, itagetnake ekeu, simaleppe baga te nia, sipukakalidei, togat kalidei sinanalep."
40021006	Eirangan leu sipasiuluinia, galairangan siripot sitoneakenen Yesus ka matada.
40021007	Ambitrangan kalidei samba togania, apoakerangan leppeira ka teiteinia, jananginangan nia Yesus.
40021008	Sirimanua simigi masiapoake leppeira ka enungan, sabagei managgiri ran loina masipagalak ka enungan.
40021009	Sirimanua simigi sipuboboiki samba sipasitutut mugerei, "Hosanna ka Togat David! Kau imatulu tubunia siooi ka onin Tuhan! Hosanna ka pata!"
40021010	Kele aituguru ka Yerusalem, gaugau sangalio kota kuarangan, "Kasei oninia nene?"
40021011	Alegirangan nia sirimanua simigi, "Ia te Nabi Yesus sibara ka Natsaret ka Galilea."
40021012	Ia geti guru Yesus ka Uman Taikamanua, kekelenangan sangamberi sipasasaki ka bagat Uman Taikamanua. Bailuakenangan mejada sipasisisili bulagat samba uddenanda sipasisasakiake ngorut.
40021013	Kuanangan ka matada Yesus, "Atusuratnakean, 'Uma panindogat le tuoniake umangku.' Tapoi anukau le kam nia ngaliura sipasiraraurau!"
40021014	Ia geti oi ka matat Yesus simapeset samba simasakit ka Uman Taikamanua, aleakenangan sia.
40021015	Kele araitco nia tai imam sabeu samba siagaisurat kiseiet sigalai Yesus samba raarep gereira tatoga ka Uman Taikamanua masikua, "Hosanna ka Togat David!" magolunangan bagada.
40021016	Kuarangan ka matat Yesus, "Nuaarep leu sikuada nene?" Kuanangan ka matada Yesus, "Aikuaarep. Tapei pa anubasa kam, 'Ka ngungunda taiguigui samba tatoga siputotottot anutarekngakean pasiumun sipulelelek?' "
40021017	Lepa kaddiuakenangan sia Yesus bela nia ka kota, ei nia ka Betania, pugogoinangan sedda.
40021018	Tapoi simancep kele aitoili minca Yesus ka kota, malajenangan.
40021019	Kele aiitco sangaloina sileu ka bebet enungan ei nia ka bakkatnia, tapoi ta anai aisese buania sarat buluk le. Kuanangan Yesus ka sileu, "Buian nupubua teret buruburu!" Malajunangan leu et.
40021020	Kele araitco nia sipasiului makiseinangan ka bagada kuarangan, "Kipa te aimaruei aimalaju sileu nene?"
40021021	Kuanangan ka matada Yesus, "Kukua nia ka matamui, ke ai bai tonem bagamui samba ta anai karat bagamui, ta sarat kele sigalaiakenen ka sileu nene nugagalaiake kam, tapoi ke nukua bai kam ka leleu nene, 'Akkatnake ekeu, ribbaiake tubum ka koat' ta isosoppi ioi.
40021022	Samba apa le nutiddou kam ka tonem baga, nusisilo kam."
40021023	Lepa guru minca Yesus ka Uman Taikamanua. Ai nia mungangantoman, oi ka matania tai imam sabeu samba tai bajara tai Yahudi kuarangan, "Ka geget apa nugalai nene? Kasei amasiake gege nene kekeu?"
40021024	Aleginangan sia Yesus, "Kaku leu koba kunounou kam sara panounogat; ke nualegi kam, kuakungan leu ka matamui ka geget apa kugalai nene.
40021025	Pasiraukat Yohannes nenda, sibara kaipa? Sibara ka Taikamanua ele ka sirimanua?" Patuptuprangan pasasambada, "Ke takua, 'Sibara ka Taikamanua,' kuanangan te ka matata, 'Oto angoi ta matonem bagamui ka tubunia?'
40021026	Ke takua, 'Sibara ka sirimanua,' maloto sita ka sirimanua simigi, aipoi sangamberida arapunabingan si Yohannes."
40021027	Kuarangan raalegi Yesus, "Ta kuagai kai." Kuanangan leu ka matada Yesus, "Oto kaku leu ta kukukua ka matamui ka geget apa kugalai nene."
40021028	"Kipa nupaatu kam? Ai sara sirimanua rua togania simanteu. Ei nia ka sikebbukat, pele ngangania, 'Sirou, kenan kineneiget mugalai ka monen anggur.'
40021029	Aleginangan nia, 'Kauan ukkui, tapoi ta amei nia.'
40021030	Lepa ei nia ka sisule kisedda leu tiboietnia. Aleginangan nia, 'Ta koba,' lepa oleinangan bagania, ei nia.
40021031	Kasei ka sirua nene amasigalai siobat bagat ukkuira?" Kuarangan, "Sisule le." Kuanangan ka matada Yesus, "Kukua nia ka matamui: Sipuuku cukai samba sipaeelet le muboboiki ka kam tuguru ka Purimataat Sorga.
40021032	Amoian poi ka kam si Yohannes masipangantoman kam enungan puroipoat, tapoi ta anukatonemi kam nia. Sipuuku cukai samba sipaeelet le amasikatonemi nia. Kam geti, kenanen anuitcoan kam, ta aiolei paatuatmui, bule nukatonemi kam nia."
40021033	"Arep kam pasikat bagei. Ai sara tuan sibuka monen anggur. Iripnangan nia, ugguknangan kudduat pasipetsunan, rioakenangan sapou pujagoat. Lepa sewaakenangan nia ka sipumomone, ei nia musaralaggai.
40021034	Kele aiaili teteret pasialakat bua, koiniakenangan sapaguguletnia ka sipuuku mone masisilo rubeiatnia.
40021035	Ia geti labarangan pagugulet tuan sipuuku mone: sara rabobo, sara ramateiake, sara rabaijungi bukku.
40021036	Ia geti koiniakenangan minca paguguletnia si tuan, saliu pei le igida siboiki, tapoi kisedda leu et aragalai ka tubuda.
40021037	Kalepakatnia koiniakenangan togania si tuan ka tubuda, paatuatnia poi, 'Metnangan rakagilaake togaku nene.'
40021038	Tapoi kele araitco togania sipuuku mone, kuarangan pasasambada, 'Ia te sipasiikep; sita kam tamateiake nia, tabakkati kam ikepmakenennia.'
40021039	Labarangan nia, ribbaiakerangan nia ka bebet mone, mateiakerangan nia.
40021040	Oto ke moi tuan sibakkat mone, kipa igagalai ka tubuda sipuuku mone?"
40021041	Kuarangan ka matania, "Ta iinou sia, mateiakenangan sia, mammatei pi; lepa kaunangan monen anggur ka sabagei, sioba masikau bua ka tubunia ka teterenia."
40021042	Kuanangan ka matada Yesus, "Tapei anubasa kam ka Surat Sipunenan, 'Bukku siribbaiakenenda tai tukang aibailiuan bukku bongan inan arigi. Si Tuhan le aibaraake nia; bulat makisei ka bagata iitco nia.'
40021043	Ia te lulunia kukua ka matamui: Tuaala le ka tubumui Purimataat Taikamanua, itukau nia ka bangsa sibuaake buat Purimataat. [
40021044	Samba kasei sibebele ka bukku nene ragat, samba kasei sisaksak bukku nene bubu."]
40021045	Kele araarep sangamberi pasikat Yesus nene tai imam samba tai Parise, agairangan sia le ititiboi.
40021046	Gelerangan ralaba nia, tapoi maloto sia ka sirimanua simigi, arapunabingan poi nia.
40022001	Ia geti panibonangan minca ka matada Yesus ka bagat pasikat, kuanangan,
40022002	"Purimataat Sorga makere le ka sara rimata sigalai punen putalimogat ka togania.
40022003	Ia geti koiniakenangan sapaguguletnia masisogai sia pinalelek ka punen putalimogat, tapoi ta raoba moi.
40022004	Koiniakenangan minca sapagugulet bagei kuanangan, 'Kua kam ka matada tairauma: Amatarekngan te kan ka punen, jauiku samba tarimeuku simomoakenen akujajaan, amatarekngan sangamberinia; konan le kam ka punen putalimogat!'
40022005	Tapoi ta arapuletsei, amutuitui le sia, sara mei ka monenia, sara mei ka tokonia,
40022006	sabagei masilaba, masibesiki samba masimateiake sapaguguletnia.
40022007	Pugolunangan rimata, koiniakenangan tenterania masisubuake sipamamatei samba masilabo laggaira.
40022008	Lepa kuanangan ka sapaguguletnia, 'Punen putalimogat amatarekngan, tapoi tairauma pinalelekku ta mateu.
40022009	Oto kenan kam ka parubaat enungan, kasei le nusese kam, sogaimuian sia raoi ka punen putalimogat nene.'
40022010	Kele arabela sapagugulet ka enungan, ruruakerangan sangamberi sineseda, sijo samba simatopit; pat sun kudduat putalimogat tairauma sipupupunen.
40022011	Kele aituguru rimata masiitco tairauma sipupupunen, itconangan sara sirimanua sitaipakei leppei pupunen.
40022012	Kuanangan ka matania rimata, 'Ale suruak, kipa te nutuguguru sene taipuleleppei leppei pupunen?' Tenan le nia meng.
40022013	Kuanangan rimata ka sapaguguletnia, 'Kabe kam rere samba kabeinia, ribbaiake kam nia ka simagepgep ka bebe, sedda te ipusosou samba iputatangat sotnia.'
40022014	Aipoi maigi tusogai, tapoi goiso le tupili."
40022015	Lepa tui sia tai Parise ei sia murapat masipatiboji kipa ragagalai ioi rajoake Yesus ka tiboietnia.
40022016	Ia geti koiniakerangan sipasiuluira sambada sipasiului Herodes ka tubunia masikua, "Guru, akuagaian kai simaroipo le ekeu samba nunganturuake enungan Taikamanua sibulatnia samba ta nupuleletsei kasei pa, aipoi ta nurarasei sirimanua.
40022017	Oto kua ka matamai kipa paatuatnu: Pasesese leu tukau juran kai Kaisar ele taa?"
40022018	Iagai le poi Yesus katai paatuatda kuanangan, "Kam sipatataju! Nusisibo kodda kam masipajo aku?
40022019	Pakoinong kam ka mataku bulagat juran!" Kaurangan ka tubunia bulagat.
40022020	Nounounangan sia Yesus, "Kasei tularat samba kasei oni nene?"
40022021	Kuarangan, "Kai Kaisar." Lepa kuanangan ka matada Yesus, "Oto kau kam kai Kaisar bakkat Kaisar, ka Taikamanua bakkat Taikamanua."
40022022	Kele araarep nene, makiseinangan ka bagada, kaddiuakerangan nia, tui sia.
40022023	Ka gogoi nenda tagetnakerangan Yesus tai Saduse sipasikukua ta anai katusuruat simamatei.
40022024	Nounourangan nia kuarangan, "Guru, aikua si Mose, ke matei kasei pa si ta anai toga, buita italimouake silumangakenennia sarainania masibaraake tuppai tubut sarainania.
40022025	Ai ka kai pitu sipusasaraina. Putalimounangan sikebbukat, lepa matei nia ta anai tuppai tubunia, alanangan sinanalep sikaddiuakenennia sarainania.
40022026	Kisedda leu et sarainania sikarua samba sikatelu teret sikapitunia.
40022027	Kalepakatnia matei leu ka sia sinanalep.
40022028	Oto ka gogoi katusuruat, kasei ka sipitu masibabakkati sinanalep nenda? Sangamberidangan poi aipusinanalepmake nia?"
40022029	Aleginangan nia Yesus, "Amaselengan kam lulut taiagaimui bagat Surat Sipunenan samba geget Taikamanua.
40022030	Aipoi ka gogoi katusuruat taan mutatalimou samba taan tutatalimouake sia, kele samalaika ka manuangan le sia.
40022031	Pagalaiat katusuruat simamatei, tapei pa anubasa kam siniboi Taikamanua ka matamui sipasikukua,
40022032	'Aku te Taikamanuan Abraham, Taikamanuan Isak samba Taikamanuan Yakob?' Ta Taikamanuanda simamatei, Taikamanuanda sipuririmanua le."
40022033	Kisei le ka bagada sirimanua simigi araarep ngantoman Yesus.
40022034	Kele araarep tai Parise pepetpetnakena ngungunda tai Saduse Yesus, parururangan ka sia.
40022035	Sara ka talagada ia te siagaisurat masisibo nia, kuanangan,
40022036	"Guru, surukat kipa siabeu ka bagat Surukat?"
40022037	Kuanangan Yesus, "Pununtuki baga si Tuhan Taikamanuam ka sangalio bagam, ka sangalio ketsatnu samba ka sangalio paatuatnu.
40022038	Nene te surukat siabeu samba siboiki.
40022039	Sikarua simakere ka tubunia: Pununtuki baga aleinu sirimanua kele nuntut bagam ka tubum.
40022040	Ka surukat sirua nene te mubongen sangamberi Surukat samba suratda tai nabi."
40022041	Ka teteret aiparururu tai Parise, nounounangan sia Yesus,
40022042	"Kipa nupaatu kam pagalaiat Kristus? Kasei toga nia?" Kuarangan, "Togat David."
40022043	Kuanangan ka matada Yesus, "Oto itutuhan kodda nia si David sipanibonia ka pinalulut Ketsat Taikamanua masikua,
40022044	'Aikua si Tuhan ka matat Tuhanku: Uddetnake ekeu kai kattoetku, teret kukau saggaknu bailiu kalak rerem.'
40022045	Oto ke ituhan nia si David, lepa itotoga kodda nia?"
40022046	Ta anai sia amasialegi, beri sangakuanan. Barania ka gogoi nenda taan anai beri sara simaro baga masinounou nia minca.
40023001	Lepa panibonangan Yesus ka sirimanua simigi samba ka sipasiuluinia,
40023002	kuanangan, "Ka siagaisurat samba ka tai Parise aian gege masikolouake Surukat Mose.
40023003	Oto sangamberi sikuada ka kam, galaiake samba reddet kam, tapoi bui nututnake kam kele sigalaira, aipoi sikuada ta ragagalaiake.
40023004	Appara raappara bairanen simasane, kaurangan nia ka bokuda sirimanua, sia geti beringan singongaira ta raoba rarapeake.
40023005	Sangamberi sigalaira itcoket sirimanua le ragagalaiake nia. Ralioake surat panindogatda samba raataake jaijait leppeira.
40023006	Ka kudduat simaeru le raoba ka punen puraumaat, samba ka uddenan sikokoiakenen ka uma parurukat.
40023007	Raoba raroroi sia sirimanua ka pasakiat samba 'raguru' sia.
40023008	Kam geti bui 'raguru' kam, sara le poi Gurumui; kam geti sipusasaraina le kam sangamberimui.
40023009	Samba bui 'nuukkui' kam kasei pa ka polak nene, sara le poi Ukkuimui, ia te sikuddu ka sorga.
40023010	Samba bui raoniake kam 'ute', sara le poi Utemui, ia te Kristus.
40023011	Siabeu ka kam, kau le ibailiu sipuuku kam.
40023012	Kasei siabeuake tubuna tupagogoiso le nia, samba kasei sipagoiso tubuna tuaabeuake le nia."
40023013	"Paan te ka kam siagaisurat samba tai Parise, sipatataju! Nulekkereake le kam matatbaliu Purimataat Sorga. Ta poi tuguguru kam ka bagania, keramuian sabagei sioba tuguru. [
40023014	Paan te ka kam siagaisurat samba tai Parise, sipatataju! Aipoi nupataju le kam tailumang nuraurau kam lalepda, panindogat siata nukau kam pasilabbu nia. Oto ukuman simakope besi te nuoorik kam!]
40023015	Paan te ka kam siagaisurat samba tai Parise, sipatataju! Aipoi nutalipoki le kam koat, nugejengi kam polak masikau sara sirimanua moi ka aratmui. Kele aioi, bailiuakemuian nia togat narako, sisaliu pei le kataimui!
40023016	Paan te ka kam paneinei sipeset, sipasikukua, 'Kasei musuppa ka onin Uman Taikamanua, ta anai galainia; tapoi ke ka onin mas Uman Taikamanua geti ipusuppa, buita ikau nia.'
40023017	Kam si ta paatuat sipeset! Apa le abeu, mas ele Uman Taikamanua sipuneni mas?
40023018	Samba nunganturuake kam, 'Kasei musuppa ka onin pasibuluat, ta anai galainia; tapoi kasei musuppa ka onin buluakenen sikuddu ka uddut pasibuluat, buita ikau nia.'
40023019	Kam sipeset, apa le abeu, buluakenen ele pasibuluat sipuneni buluakenen?
40023020	Aipoi kasei musuppa ka onin pasibuluat, ka onin pasibuluat samba onin sangamberi sikuddu ka uddutnia le aipusuppa.
40023021	Samba kasei musuppa ka onin Uman Taikamanua, ka onin Uman Taikamanua samba ka onin Taikamanua sikuddu ka bagania le aipusuppa.
40023022	Samba kasei musuppa ka onin sorga, ka onin uddenan Taikamanua samba ka onin Taikamanua sipuuddet ka uddutnia le aipusuppa.
40023023	Paan te ka kam siagaisurat samba tai Parise, sipatataju! Aipoi nukau le kam ka Taikamanua saparpulu rubeiat laiga, kiniu samba raro, tapoi siabeunia ka Surukat geti kele puroipoat, katet baga samba putopinan ta nupuletsei kam. Nene kau itugalaiake, tapoi nenda bui itugalakngake.
40023024	Kam paneinei sipeset! Sigep ka lomui nukarungi kam, onta geti nuguk kam!
40023025	Paan te ka kam siagaisurat samba tai Parise, sipatataju! Aipoi teitei pulokat samba mangko le nupalilina kam, ka bagania geti asutnan siraurau samba alau baga.
40023026	Kam Parise sipeset! Bagat pulokat boiki palina kam, imalina leu samba ka teiteinia!
40023027	Paan te ka kam siagaisurat samba tai Parise, sipatataju! Aipoi makere le kam ratei sikapu, ka uddut le malainge, ka baga geti asutnan tolat simamatei samba sianagat.
40023028	Kisedda leu te kam, ka uddut kean le simatopit kam ka matat sirimanua, ka baga geti asutnan patajuat samba pajoat.
40023029	Paan te ka kam siagaisurat samba tai Parise, sipatataju! Aipoi nugalai le kam simaron rateira tai nabi samba nupalainge kam tugu pasirepdeman simaroipo baga,
40023030	samba nukua kam, 'Ke ai bai kai ka teteret taikebbukatmai, ta kutututnake kai sia masimateiake tai nabi.'
40023031	Oto anumunengakean kam tatogada sipasimamateiake tai nabi le kam!
40023032	Kauan, sutnakean kam kirekatda taikebbukatmui!
40023033	Kam saulou, tatogat sipepekdak! Kaipa te iooi nukatsiliake kam tubumui ka ukum narako?
40023034	Ia te lulunia kukoiniake ka kam tai nabi samba simasoppit samba tai guru; mateiakemuian samba siliktengaakemuian piga pa sia, palisojimuian sabagei ka uma parurukatmui, pakukurujimuian sia ka laggai sara ei sia ka laggai bagei.
40023035	Kalepakatnia, orikmuian ukuman ka pasimamateiakemui simaroipo baga: barania ka pasimateiat Abel simaroipo baga aili ka pasimateiat Sakaria togat Berekia, simateiakenenmui ka oggak Uman Taikamanua samba pasibuluat.
40023036	Kukua nia ka matamui: Sangamberi ukuman nene muaaili te ka reddenan nene!"
40023037	"Yerusalem, Yerusalem! Simateiake tai nabi samba sipasibabaijuk sikoiniakenen kekeu! Piga ngamincaan akusibo masiruruake tatogam kele iruruake togania gougou ka tei kapponia, tapoi ta anoba kam.
40023038	Kineneiget matatangeuan te lalepmui.
40023039	Kukua nia ka matamui: Barania kineneiget taan te nuiitco kam aku teret nukua kam, 'Kau imatulu tubunia siooi ka onin Tuhan.' "
40024001	Ia geti bela Yesus ka Uman Taikamanua, oi sipasiuluinia masipasausau ka matania Uman Taikamanua.
40024002	Kuanangan ka matada, "Anuitcoan kam sangamberinia nene? Kukua nia ka matamui: Beri sara bukku sipalalakke nene mulelegei; sangamberinia le turaragatnake."
40024003	Aimukukuddu Yesus ka leleu Tula, oi sipasiuluinia sarada masikua ka matania, "Kua pei ka matamai, pigamoi ibabara nene samba aponia katuaggaiat kaoijanannu samba kalepakat polak nene?"
40024004	Aleginangan nia Yesus, "Pagaba kam, bui rapepeake kam kasei pa.
40024005	Maigi poi siooi masipuoni oningku masikua, 'Aku te Kristus!' Pepeakerangan maigi sirimanua.
40024006	Nuaarep te kam gururuu pasaggangan samba katuareman pasaggangan. Tapoi bui ipakaddo kam! Kirenangan muaaili sangamberinia, tapoi tapei nenda kalepakatnia.
40024007	Pasasaggak poi bangsa ka bangsa, purimataat ka purimataat samba babara pulajeat samba ngeungeu polak ka senen kudduat.
40024008	Tapoi sangamberinia nene panandaat paoreat pei le.
40024009	Ia geti paorejirangan kam, mateiakerangan kam, pulagakirangan kam baga tai bangsa kalulut oningku.
40024010	Ia geti maigirangan simabele baga, pangandurangan samba palagarangan baga pasasambada.
40024011	Puottourangan maigi nabi sipatataju, pepeakerangan leu maigi sirimanua.
40024012	Lulut kopet pukakatai, maleppetnangan punununtut bagada sirimanua simigi.
40024013	Siomake nia geti teret kalepakat, nia te maaarau.
40024014	Ia geti Katuareman Simaeru pagalaiat Purimataat Sorga tupaarep ka sangalio polak ibailiu pasimuneng ka sangamberi bangsa, ia pei bara kalepakat polak."
40024015	"Oto ke nuitco kam 'turot katai' murio ka kudduat sipunenan siripot siniboi nabi Daniel, -- sipasibabasa nene kau ilelekngake nia --
40024016	sia sikuddu ka Yudea kau ratuitui raei ka leleu.
40024017	Sikuddu ka teitei lalep, buian itugorosot masiala bibiletnia ka lalep.
40024018	Sikuddu ka mone buian itoili masiala leppeinia.
40024019	Tapoi katainangan te ka sia sipususuruket samba sitottoni toga ka gogoi nenda.
40024020	Panindou le kam, bui iipo katuituiatmui ka tetere simaleppet ele ka gogoi Sabbat.
40024021	Babara poi paoreat sikatai besi ka teteret nenda sitaibabara ka panandaat polak teret kise samba taan babara minca.
40024022	Ta bai itengai Taikamanua igit gogoinia, beri sara sipuririmanua; tapoi kalulut sia sipili, tengainangan igit gogoinia Taikamanua.
40024023	Oto bara bai sikua ka matamui, 'Akoi nia Kristus!' ele 'Akodda nia!' -- bui nukatonemi kam nia.
40024024	Muoottou poi sipukristus tubuna samba sipunabi tubuna sigalaiake kerek samba kiseiet, pat moi bai nia silepa pili leu rapepepeake.
40024025	Pasikeli kam, akukuangan tebai ka matamui!
40024026	Ele rakua bai ka matamui, 'Ai nia ka simatangeu!' -- bui nuei kam sedda. Ele rakua bai, 'Ai nia ka bilik!' -- bui nukatonemi kam nia.
40024027	Kele bila le poi sipukikinam barania ka kabelaiat sulu teret ka kabelekat sulu, kisedda te kaoijanan Togatsirimanua.
40024028	Kaipa ai simabute, sedda te iparururu kailea."
40024029	"Lepana le paoreat nenda, magepgepnangan matat sulu, taiputoronangan laggo, bele ibele panyanyat sibara ka manua, mangeungeunangan leu ron manua.
40024030	Lepa toila katuaggaiat Togatsirimanua ka manua, pusourangan sangamberi bangsa ka polak, itcorangan leu Togatsirimanua ioi ka tanairusa ka gege samba pulatsanan sabeu.
40024031	Koiniakenangan samalaikania mupiau sabeu nganga, ruruakerangan sipilinia sibara ka siepat matat rusa, barania ka kapit manua sila aili ka kapinia sila."
40024032	"Alaki le kam pasikatnia ka sileu. Amanembuan bai rannia, abelangan roronia, agaimuian amalegerengan te legeu manua.
40024033	Kisedda leu te ke nuitco kam sangamberinia nene, agaimuian amalegerengan teterenia, aian nia ka matatbaliu.
40024034	Kukua nia ka matamui: Tapei tatata reddenan nene, puailinangan sangamberinia nene.
40024035	Manua samba polak tatata le, tiboietku geti ta tatata buru."
40024036	"Pagalaiat gogoi samba jamnia geti ta anai siagai nia, beri samalaika ka sorga beri Toga leu, sarat Ukkui le siagai nia.
40024037	Kipa poi ka teteret Noak, kisedda leu te ka kaoijanan Togatsirimanua.
40024038	Ka teteret tapei abara eba sabeu, tenan le sia mukom samba mulo sirimanua, mutalimou samba masitalimouake aili gogoi katujanangan Noak ka kinapat
40024039	ta raagai apa pa sibabara pat raggaiakenangan sia eba sangamberida, kisedda leu te ka kaoijanan Togatsirimanua.
40024040	Ka teteret nenda, ai bai rua sirimanua ka mone: sara tuala, sara ta tuala.
40024041	Rua tainanalep sipanunundu bera: sara tuala, sara ta tuala.
40024042	Oto pumata kam, ta poi nuagai kam pigamoi iooi Tuhanmui.
40024043	Nene le repdep kam: Aiagaian bai sibakkat lalep bobo piga ioi sipananangkou, pumatanangan leu, bui ituguru sipananangkou igaugau lalepnia.
40024044	Oto kalulut nene kau numatarek kam, aipoi ka taibabagaiet bagamui le iooi Togatsirimanua."
40024045	"Kasei pagugulet simatopit samba siagai paatuat? Nia te sirioakenen tuannia masipasikeli sapaguguletnia sabagei masikau katda ka teterenia.
40024046	Mauktuk te pagugulet nenda ke iaili nia tuannia ioi aigagalaiake galajetnia.
40024047	Kukua nia ka matamui: Rioakenangan te nia tuannia masipasikeli sangamberi bibiletnia.
40024048	Tapoi sikatai bai pagugulet nenda, kuanangan leu ka paatuatnia, 'Mauju pei le ibara tuanku,'
40024049	taddaakenangan masipaboboki saaleinia, mukom muloan le sambada sipupupuineng.
40024050	Oi ioi tuannia ka gogoi taibabagaiet bagania samba ka jam taiaagaietnia;
40024051	mateiakenangan nia, pakereakenangan nia ka sirimanua sipatataju. Sedda te ipusosou samba iputatangat sotnia."
40025001	"Ka teteret nenda Purimataat Sorga tupakereake ka pulu taiokko siambit alitoda raei paroro ka talimouakenen.
40025002	Ka talagada ai lima sitaiagai paatuat, lima siagai paatuat.
40025003	Sitaiagai paatuat araambit alitoda, tapoi ta araambit tula baliget.
40025004	Siagai paatuat geti raambit alitoda, raambit leu tula baliget ka bulibuli.
40025005	Lulut ujunia ioi talimouakenen, matuddunangan matada, perep sia.
40025006	Ka tengamoian le maarepnangan gerei, 'Aian te talimouakenen! Suru kam nuroroi kam nia!'
40025007	Suru sia taiokko sangamberida perurangan alitoda.
40025008	Kuarangan sitaiagai paatuat ka siagai paatuat, 'Ake kam ka kai suan alitomai, pepean le alitomai.'
40025009	Alegirangan nia siagai paatuat, 'Taa, baleu ta iaaili ka kai, ke kuake kai ka kam. Kenan le kam ka toko nusaki kam ka kam.'
40025010	Ai sia memei masisaki, oi talimouakenen, tugururangan taiokko silima simatarek tubu sambada talimouakenen ka putalimogat, lekkere itulekkere matatbaliu.
40025011	Lepa bara sia taiokko silima nenda kuarangan, 'Tuan, tuan, buka kai!'
40025012	Alegina le nia, 'Kukua nia ka matamui: Ta kuagai kam!'
40025013	Oto pumata le kam, ta poi nuagai kam gogoi ele jamnia."
40025014	"Aipoi Purimataat Sorga makere le galainia ka sara sirimanua sieei ka sara laggai ka sareunan, sisogai sapaguguletnia isegeake ka tubuda sangamberi bibiletnia.
40025015	Ka sisara ikau lima talenta, ka sisara rua, ka sisara minca sara, senenda siripot siooi rapasikeli; lepa tui nia.
40025016	Ia geti einangan leu sisilo lima talenta masipasakiake nia, sesenangan uktuknia lima talenta.
40025017	Kisedda leu et sisilo rua talenta, sesenangan uktuknia rua talenta.
40025018	Sisilo sara talenta geti masiugguk polak le aiei ilipputnake bulagat tuannia.
40025019	Uju uju toili tuanda sapagugulet, galainangan paaddeat ka sia.
40025020	Oi sisilo lima talenta ambitnangan lima talenta uktuknia, pele ngangania, 'Tuan, lima talenta anusegeake ka tubuku, akoi lima talenta minca akusese uktuknia.'
40025021	Kuanangan ka matania si tuan, 'Ia pei te, pagugulet simaeru, simatopit. Amatopitnan poi ekeu ka puukuket sigoiso, segeakekungan leu kekeu puukuket sabeu. Guruake ekeu ka puangkakat bagat tuannu!'
40025022	Oi leu sisilo rua talenta, pele ngangania, 'Tuan, rua talenta anusegeake ka tubuku, akoi rua talenta minca akusese uktuknia.'
40025023	Kuanangan ka matania si tuan, 'Ia pei te, pagugulet simaeru, simatopit. Amatopitnan poi ekeu ka puukuket sigoiso, segeakekungan leu kekeu puukuket sabeu. Guruake ekeu ka puangkakat bagat tuannu!'
40025024	Lepa oi ka sia sisilo sara talenta, pele ngangania, 'Tuan, akuagaian sirimanua simagege le ekeu, numonei le ta ka siurepnu, nururuake ta ka sikaramakenennu.
40025025	Lotoku, ei aku kulipputnake talentam ka polak. Na, akoi anum.'
40025026	Kuanangan tuannia ka matania, 'Apate katai pagugulet nene, simabeili. Nuagai momoneiku ta ka siurepku samba rururuakeku ta ka sikaramakenenku?
40025027	Oto siripokatnangan nukau bulagatku ka sipasitotogaake bulagat, bule toili aku silokungan nia samba togania.
40025028	Oto ala kam talenta ka tubunia, kau kam nia ka sipupupulu talenta.
40025029	Ka kasei poi ai, tukakau pei le ka sia ipulegei. Ka si ta anai geti, beringan sibabara ka tubunia tuaala pei le.
40025030	Samba pagugulet sitakatukaunan nene ribbaiake le kam nia ka simagepgep ka bebe. Sedda te ipusosou samba iputatangat sotnia.' "
40025031	"Ke moi geti Togatsirimanua ka pulatsanannia sambada samalaikania, uddeninangan uddenan pulatsanannia,
40025032	samba sangamberi taikapolak paruru ka matania. Pasaraakenangan sia kele sipuuku tarimeu masipasaraake biribiri ka kambing.
40025033	Biribiri ikau kai kattoetnia, kambing geti kai katsiunia.
40025034	Lepa kuanangan Rimata ka matada isit kai kattoetnia, 'Konan kam, kam sinukatnakenen Ukkuiku, ikepmake kam purimataat sinarekngakenen ka kam ka pasibaraat polak pei le.
40025035	Aipoi amalaje aku anupakom kam aku, amaoggou aku anuake kam loku; sitoi aku; anunappit kam aku;
40025036	amabulutut aku anuleppeiji kam aku; amabesi aku anubalou kam aku; ai aku ka penjara anuloggou kam aku.'
40025037	Ia geti alegirangan nia simaroipo baga, 'Pigamoi Tuhan, akuitco kai ekeu malaje akupakom kai ekeu ele maoggou akuake kai lonu?
40025038	Pigamoi akuitco kai ekeu sitoi, akunappit kai ekeu ele mabulutut, kuleppeiji kai ekeu?
40025039	Pigamoi akuitco kai ekeu mabesi ele ka penjara, kubalou kai ekeu?'
40025040	Aleginangan nia Rimata, 'Kukua nia ka matamui: Kipa sigalaimui ka tubut sara sasarainangku taiaaddeakenen nene, kaku le anugalai kam nia.'
40025041	Lepa kuanangan ka matada isit kai katsiunia, 'Katuitui kam ka mataku, kam situtetelei ka api sitaitatata sinarekngakenen ka Sanitu samba samalaikania.
40025042	Aipoi amalaje aku, ta anupakom kam aku; amaoggou aku, ta anuake kam loku;
40025043	sitoi aku, ta anunappit kam aku; amabulutut aku, ta anuleppeiji kam aku; amabesi aku samba ai aku ka bagat penjara, ta anubalou kam aku.'
40025044	Alegirangan leu nia ka sia, 'Pigamoi Tuhan, akuitco kai ekeu malaje ele maoggou ele sitoi ele mabulutut ele mabesi ele ka bagat penjara, ta akupuuku kai ekeu?'
40025045	Kuanangan te ialegi sia, 'Kukua nia ka matamui: Kipa sitaigagalaietmui ka tubut sara taiaaddeakenen nene, kaku le ta anugalai kam nia.'
40025046	Ia geti ei sia ka paoreat sitaitatata; sia simaroipo baga geti guru ka purimataat sitaitatata."
40026001	Kele ailepa aitiboake sangamberi tiboiet nene Yesus, kuanangan ka matada sipasiuluinia,
40026002	"Anuagaian tebai kam, ai le rua ngagogoi iaili Punen Paska. Ka teteret nenda segeakerangan Togatsirimanua itusiliktengaake!"
40026003	Lepa parururangan tai imam sabeu samba tai bajara tai Yahudi ka uman imam sabeu Kayafas,
40026004	masipatiboji kipa ragagalai ioi ralaba Yesus ramateiake nia.
40026005	Tapoi pele nganganda, "Bui ka matat punen, babara pulamagat sirimanua simigi."
40026006	Ka teteret ai Yesus ka Betania ka lalep Simon simabogbong,
40026007	oi sara sinanalep siambit sangabulibuli tula simasingin simakeppu saki. Uruakenangan nia ka utet Yesus ai nia mukokom.
40026008	Kele araitco nia sipasiului, mangoingoinangan bagada kuarangan, "Tupasisibbu kodda nene?
40026009	Ke tusakiake makeppu sakinia, bulagatnia tukau ka simageba."
40026010	Iagai le poi Yesus pinaatuda kuanangan ka matada, "Nugegejaake kodda kam bagat sinanalep nene? Simaeru le poi aigalai ka tubuku.
40026011	Ai le turerere kababarat simageba ka talagamui, aku geti ta mariuriu ka bebemui.
40026012	Aipoi uuruakena tula nene ka tubuku, ia te masitarekngake katurateiatku.
40026013	Kukua nia ka matamui: Kaipa kaipa le tupaarep Katuareman Simaeru nene ka sangalio polak, sigalai sinanalep nene leu tununuake, masirepdep nia."
40026014	Lepa ei sara ka sipulurua sipasiului sipuoni si Yudas Iskariot ka tai imam sabeu
40026015	kuanangan, "Apa nuaake kam kaku, ke kusegeake Yesus ka kam?" Adderangan telu pulu perak kaurangan nia ka tubunia.
40026016	Ka teteret nenda gabanangan tetere sipasesese isegeake Yesus.
40026017	Ka gogoi siboiki pukoman Roti Sitasioman, oi sipasiului ka matat Yesus kuarangan, "Kaipa siobanu kupatarek kai kekeu pukoman Paska?"
40026018	Kuanangan Yesus, "Kenan kam ka kota kai anu, kua kam ka matania, 'Aikua si Guru, malegerengan tetereku, ka lalepnu te kupupapaska kai sipasiuluiku.' "
40026019	Galairangan leu sipasiului kele sitoneakenen Yesus ka matada, tarekngakerangan komen Paska.
40026020	Kele aimasoibo, puuddetnangan Yesus mukom sambada sipasiuluinia sipulurua.
40026021	Ai sia mukokom panibonangan Yesus, "Kukua nia ka matamui: Ka talagamui ai sara sipasisesegeake aku."
40026022	Mareureunangan bagada simakope sipasiului; taddaakerangan senenda masikua ka matat Yesus, "Taleu aku, Tuhan?"
40026023	Aleginangan nia Yesus, "Sikere kai masisuusuuake roti ka mangko, ia te sipasisesegeake aku.
40026024	Togatsirimanua geti kirenangan mamatei nia kele sitususurat pagalaiat tubunia. Tapoi paan te ka sirimanua nenda sipasisesegeake Togatsirimanua. Maeru pei le ka sirimanua nenda ta mututu matania."
40026025	Kuanangan si Yudas sipasisesegeake nia, "Taleu aku, Guru?" Kuanangan ka matania Yesus, "Anukuangan tubum."
40026026	Ai sia mukokom, alanangan roti Yesus kuanangan sura, paabbonangan nia, kaunangan nia ka sipasiuluinia kuanangan, "Ala kam, kom kam tubuku te nene."
40026027	Lepa alanangan pulokat kuanangan sura, kaunangan nia ka sipasiuluinia kuanangan, "Lo kam sangamberimui ka pulokat nene.
40026028	Logauku te nene, pakerekat baga sibau, sipiliakenen lulut simigi pasiappet jo.
40026029	Kukua nia ka matamui: Barania kineneiget taan kulolo minca anggur nene; ka purimataat Ukkuikungan le geti kulolo nia sambata anggur sibau."
40026030	Lepa arauraiake urai pasiumun, bela sia raei ka leleu Tula.
40026031	Ia geti kuanangan ka matat sipasiuluinia Yesus, "Sangamberimui te mabebele baga ka tubuku soibo nene; atusuratnan poi, 'Kubobobo te sipasijajago, pusabunangan mungkuat biribiri.'
40026032	Atusurungan geti aku, puboikikungan ka kam ka Galilea."
40026033	Aleginangan nia si Petrus, kuanangan ka matat Yesus, "Kenanen bai sangamberida mabele baga ka tubum aku geti ta mabebele bagaku."
40026034	Kuanangan ka matania Yesus, "Kukua nia ka matam: Soibo nene, tapei mutotokki gougou anupakelengan aku telu ngaminca."
40026035	Kuanangan si Petrus, "Kenanen bai sambata matei, ta kupakekele ekeu." Sangamberida sipasiului kisedda leu arakua.
40026036	Lepa ei Yesus sambada sipasiuluinia ka sara mone sipuoni Getsemane. Kuanangan ka matada sipasiuluinia, "Kuddungan kam se, mei aku sedda manindou."
40026037	Ambitnangan si Petrus samba sirua togat Sebedeus aleinia. Reureu imareureu bagania, pugeretnangan tubunia.
40026038	Lepa kuanangan ka matada, "Makope reureu bagaku, mamateian le; sean te kam tapumata sambata."
40026039	Ei nia goiso ka mata, purapponangan manindou kuanangan, "Ukkui, ke momoi bai, sabauake le pulokat pangoringan nene ka tubuku, tapoi bui ka teu bagaku, ka teu bagam le."
40026040	Soksoknangan minca ka sipasiuluinia ailinangan sia ai sia memerep. Kuanangan kai Petrus, "Kipa, ta momoi nuomake kam mumata sambata beri sangajam?
40026041	Pumata kam, samba manindou, bui nubele kam ka pasisiboat. Maadja le poi ka sia ketsat, akkula geti masaggo."
40026042	Lepa ei nia minca sikaruania manindou kuanangan, "Ukkui, ta geti momoi isabau aku pulokat pangoringan nene buita kulo le, teu bagam le."
40026043	Ia geti oi nia minca ailinangan sia ai sia memerep kopet laulaura.
40026044	Kaddiuakenangan sia minca iei manindou sikatelunia, kele sikuania leu et aikua.
40026045	Lepa oi nia ka sipasiuluinia kuanangan ka matada, "Ai pei le kam memerep samba muari? Aiailingan te jamnia itusegeake Togatsirimanua ka kabeira sijo.
40026046	Suru kam, sita kam. Amalegerengan nia sipasisesegeake aku."
40026047	Ai pei le maninibo Yesus, oi aioi si Yudas sara ka sipulurua sambada sirimanua simigi sibara lanjau samba bobobo, siguguluakenenda tai imam sabeu samba tai bajara tai Yahudi.
40026048	Sipasisesegeake nia aikauan patuaggaiat kise aikua, "Kasei geti kusigguk, ia te nulalaba kam."
40026049	Einangan leu et si Yudas ka tubut Yesus, kuanangan, "Salam Guru," sigguknangan nia.
40026050	Kuanangan Yesus, "Ale suruak, apa nuaala se?" Oi sia sirimanua simigi labarangan Yesus.
40026051	Tapoi sara ka talagat sipasiului sipaaleiake Yesus, oppatnangan lanjaunia, teteakenangan nia ka pagugulet imam sabeu, seppirinangan talingania.
40026052	Lepa kuanangan ka matania Yesus, "Sakbukngake minca lanjaunu; aipoi kasei sioppat lanjau, ka lanjau leu te imamatei.
40026053	Ka bagam pa ta momoi kutiddou ka Ukkuiku ikoiniake kaku kineneiget pulu rua legion legei malaika?
40026054	Kisedda bai, kipangan le ipuaili siniboi Surat Sipunenan sipasikukua buita ipuaili nene?"
40026055	Lepa kuanangan Yesus ka matada sirimanua simigi, "Sipananae pa aku ka bagamui nuooi kam sibara lanjau samba bobobo masilaba aku? Senen gogoian le aku ka Uman Taikamanua mungantoman, ta anulaba kam aku.
40026056	Tapoi aibara sangamberinia nene bule ipuaili sinuratnakenenda tai nabi." Lepa tui ratuitui sangamberi sipasiului kaddiuakerangan Yesus.
40026057	Laba aralaba Yesus, taroakerangan nia ka matat Kayafas imam sabeu. Sedda amaruruan siagaisurat samba tai bajara tai Yahudi.
40026058	Tapoi ai leu itutut nia si Petrus simareunan teret ka gerat lalep imam sabeu. Guru nia, kuddu nia sambada sipasijajago Uman Taikamanua masiitcoake kipa kalepakatnia.
40026059	Ia geti gabarangan pasimunengan boko tai imam sabeu sambada sarapat sabeu, bule ioi ramateiake Yesus,
40026060	tapoi ta arasese, kenanen maigi sia sipasimuneng boko. Kalepakatnangan le oi sia rua,
40026061	kuarangan, "Aikua sinene, 'Momoi kuragatnake Uman Taikamanua samba kurioake nia minca ka bagat telu ngagogoi.' "
40026062	Ia geti rio imam sabeu kuanangan ka matat Yesus, "Ta nuaalegi beri sara nganganda ranganduake ekeu?"
40026063	Tenan le meng Yesus. Kuanangan minca imam sabeu ka matania, "Ka onin Taikamanua sipuririmanua kutiddou kineneiget ka bagat suppa: kua le kamatamai, ele Kristus ekeu, Togat Taikamanua ele taa?"
40026064	Kuanangan Yesus, "Anukuangan. Tapoi kukua nia ka matamui, barania kise itcomuian Togatsirimanua muuddet isit kai kattoet Sipulugege moi ka tanairusa ka manua."
40026065	Ia geti biritnakenangan leppeinia imam sabeu kuanangan, "Aipaloloian Taikamanua. Apanantangan le sipasimumuneng? Itco pei, anuarepman kam paloloiatnia.
40026066	Kipa paatuatmui?" Alegirangan nia, "Mateuan tumateiake nia."
40026067	Lepa lujirangan matat Yesus, bukurangan nia, sabagei masilippat nia.
40026068	Samba rakua, "Poiliat pei ka kai Kristus, kasei sibobo ekeu?"
40026069	Si Petrus geti ai nia mukukuddu ka gerat. Ia geti oi sara pagugulet sinanalep itagetnake nia kuanangan, "Ekeu leu et alei Yesus tai Galilea."
40026070	Tapoi aipakele le si Petrus ka matada sangamberida kuanangan, "Ta kuagai sikuam."
40026071	Ai nia memei ka matatbaliu gerat, itconangan nia minca pagugulet bagei, kuanangan ka matada sikuddu sedda, "Sinene leu et alei Yesus tai Natsaret."
40026072	Paolenangan minca si Petrus masipakele, pusuppanangan, "Ta kuagai sirimanua nenda."
40026073	Ta amauju, oi sia sipuririo sedda kuarangan kai Petrus, "Bulatnia ekeu leu et sara ka talagada, makoinong ka paninibom."
40026074	Ia geti taddaakenangan masitelei tubunia samba musuppa, "Ta kuagai sirimanua nenda." Putokkinangan leu gougou.
40026075	Repdepnangan si Petrus sikuat Yesus ka matania, "Tapei mutotokki gougou anupakelengan aku telu ngaminca." Belanangan leu ka gerat si Petrus, pusounangan simakope.
40027001	Kele aimapato, purapatrangan tai imam sabeu samba tai bajara tai Yahudi, teuakerangan masimateiake Yesus.
40027002	Ia geti kaberangan nia, ambitrangan nia rasegeake nia kai gubernur Pilatus.
40027003	Kele aiitco nia si Yudas sipajo Yesus, ramamateiake le nia, oleinangan bagania, toiliakenangan bulagat sitelupulu perak ka tai imam sabeu samba tai bajara tai Yahudi.
40027004	Kuanangan, "Amajongan aku akusegeake sirimanua si ta jo." Alegida le nia, "Apananmai te nenda, ekeuan le ipagaba nia!"
40027005	Gikgikngakenangan leu bulagat perak ka bagat Uman Taikamanua tui nia, ei nia masitiggot lolokkatnia.
40027006	Ia geti alarangan bulagat tai imam sabeu kuarangan, "Takeikei takau nia bulagat Uman Taikamanua, bulagat logau le poi."
40027007	Kele aipakere bagada kaurangan nia masisaki Polak Tukang Pario kaunenda rateira taitoi.
40027008	Ia te lulunia aituoniake polak nenda "Polak Logau" teret kise.
40027009	Kisedda te ipuaili tiboiet sikuat nabi Yeremia, "Alarangan leu telupulu bulagat perak, ia te sakit sara sirimanua siripot siteuakenen ka tai Israel,
40027010	kaurangan nia sakit polak tukang pario, kele sitoneakenen Tuhan ka mataku."
40027011	Ia geti rio Yesus ka matat gubernur Pilatus, nounounangan nia si gubernur, "Ele, rimatada tai Yahudi leu ekeu?" Aleginangan nia Yesus, "Anukuangan."
40027012	Panganduatda tai imam sabeu samba tai bajara tai Yahudi geti, beri sara aialegi.
40027013	Ia geti kuanangan ka matania si Pilatus, "Ta nuaarep kopet iginia rajoake ekeu?"
40027014	Tapoi ta aialegi Yesus beri sangakuanan, pat kisei bagat gubernur.
40027015	Amatukelengan kai gubernur senen Punen Paska ibelaake sara sipenjaraakenen siripot siobat bagada simigi.
40027016	Ka teteret nenda ai ka penjara sara simaarep katai sipuoni si Barabbas.
40027017	Kele aramaruru sirimanua simigi kuanangan ka matada si Pilatus, "Kasei siobamui kubelaake ka kam, si Barabbas ele Yesus kuanenda Kristus?"
40027018	Aiagaian poi lagat bagada le arasegeake Yesus ka tubunia.
40027019	Ka teteret aimuuddet si Pilatus ka uddenan pasiukuman oi tone sibara ka sinanalepnia masikua, "Bui nugalai apa pa ka tubut sirimanua simaroipo nene, maigi poi akuorik ka pangamutet soibo nene kalulut nia."
40027020	Tai imam sabeu samba tai bajara tai Yahudi geti ratubbui simigi bule si Barabbas ratiddou tubelaake, Yesus geti tumateiake le.
40027021	Kuanangan ka matada si gubernur, "Kasei ka sirua nene nuoba kam kubelaake ka kam?" Kuarangan, "Si Barabbas."
40027022	Kuanangan ka matada si Pilatus, "Oto kipangan le kugagalai ka Yesus kuanenda Kristus?" Kuarangan sangamberida, "Siliktengaake le nia."
40027023	Kuanangan si Pilatus, "Aponia poi jo aigalai?" Pugereirangan simakope, "Siliktengaake le nia!"
40027024	Kele aiitco si Pilatus siboboi le tiboietnia, memei le makokope pulalamaura, alanangan oinan buinangan kabeinia ka matada simigi kuanangan, "Ta iaaili aku jo ka logau sirimanua nene; kam le iaaili!"
40027025	Alegirangan nia sangamberida, "Kaian le masioorik logaunia samba tatogamai!"
40027026	Lepa belaakenangan si Barabbas ikau nia ka sia; Yesus geti ikau rabobo, lepa segeakenangan nia rasiliktengaake nia.
40027027	Ia geti ambitrangan Yesus tai tenterat gubernur ka kantor gubernur, ruruakerangan leu saaleira ragoilik Yesus.
40027028	Golokrangan leppeinia, leppeiakerangan leppei simabonan ka tubunia.
40027029	Tikairangan rui kiritnia kaurangan nia ka utenia, kaurangan tutura ka kabeinia sikattoet, purekkukrangan ka matania masipaloloi nia kuarangan, "Salam, Rimatada tai Yahudi!"
40027030	Lujirangan nia, alarangan tutura ka kabeinia boboakerangan nia ka utenia.
40027031	Lepa arapaloloi nia, golokrangan leppei simabonan, kaurangan minca leppeinia ka tubunia, ia geti ambitrangan nia itusiliktengaake.
40027032	Kele arabela ailirangan sara tai Kirene sipuoni si Simon. Kaurangan nia ibairat siliktengan Yesus.
40027033	Ia geti sege sia ka sara kudduat sipuoni Golgota, tibonannia; Leleu Lakkupat.
40027034	Kaurangan lonia anggur sigalu lappegu. Kele ainanam nia ta ioba ilo nia.
40027035	Lepa arasiliktengaake nia, parubeirangan bibilet tubunia sipauktukngakenen.
40027036	Ia geti kuddu sia sedda rajago nia.
40027037	Ka pata ipot utenia raottotnake surat paluluat aituukum nia, "Nene te Yesus Rimatada tai Yahudi."
40027038	Lepa siliktengaakerangan leu et rua sipasimamatei ka bebet Yesus, sara kai kattoet, sara kai katsiunia.
40027039	Sia situsasabau sedda masipaloloi nia, pagilikrangan utera,
40027040	kuarangan, "Ekeu sioba masiragatnake Uman Taikamanua samba masirioake nia ka bagat telu ngagogoi; belaake tubum, ke Togat Taikamanua bai ekeu, gorosotnake ekeu ka siliktenga!"
40027041	Kisedda leu et tai imam sabeu, siagaisurat samba tai bajara tai Yahudi ragegei Yesus, kuarangan,
40027042	"Sabagei airimanuaake, tubunia geti ta momoi irimanuaake! Rimatada tai Yahudi poi nia, kauan igorosotnake tubunia ka siliktenga, imatonem bagamai ka tubunia.
40027043	Matonem poi bagania ka Taikamanua kau ibelaake nia Taikamanua ke ioba nia Taikamanua. Aikua poi, 'Togat Taikamanua le aku.' "
40027044	Beri sipamamatei alei Yesus tusiliktengaake leu masipaloloi Yesus.
40027045	Ia geti magepgepnangan sangalio polak barania ka bobo pulu rua teret bobo telu.
40027046	Bobo telu kasoibokat pugereinangan Yesus, "Eli, Eli, lama sabakhtani?" tibonannia, "Taikamanuangku, Taikamanuangku, nukakaddiuake kodda aku?"
40027047	Kele araarep nia sipuririo sedda kuarangan, "Aisosogai si Elia."
40027048	Pabalaunangan sara ka talagada masiala romot, somakenangan nia ka anggur simalaga, kokkokngakenangan nia ka labbaet kaunangan ilo nia Yesus.
40027049	Tapoi sabagei masikua, "Bola boiki, taitcoake kam nia, baleu moi si Elia iromake nia."
40027050	Pugereinangan minca sabeu nganga Yesus, sege isegeake engania.
40027051	Ia geti mabiritnangan komang kekere ka Uman Taikamanua barania ka pata aili ka epe bailiu rua. Mangeungeunangan polak, papokpoknangan bulak,
40027052	tubukanangan parateiratei, samba maigi sirimanua sipunenan simamatei atusuru.
40027053	Kaddiuakerangan ratei; ia geti kele aitusuru Yesus, ei sia ka laggai sipunenan masipatoila tubu ka simigi.
40027054	Kele araitco ngeungeu polak samba sangamberi sibabara kapiten tentera samba tenterania sipasijajago Yesus malotorangan simakope kuarangan, "Bulat Togat Taikamanua leu bai sinene."
40027055	Maigi leu sedda tainanalep sipasiitco ka simareunan, sipasitutut Yesus barania ka Galilea masipuuku nia.
40027056	Ka talagada ai si Maria Magdalena, si Maria inan Yakobus samba si Yosep, samba inanda tatogat Sebedeus.
40027057	Kasoibokatnia oi sara simakayo tai Arimatea, sipuoni si Yosep, sipasiului Yesus leu nia.
40027058	Ei nia kai Pilatus masitiddou tubut Yesus. Kuanangan si Pilatus rakau tubut Yesus ka sia.
40027059	Alanangan tubut Yesus si Yosep tabutnangan nia komang juto simalina.
40027060	Galakngakenangan nia ka ratei sibau sikailunia bulak kaunennia rateinia. Lepa guilunangan sara bukku sabeu matatbaliu ratei, tui nia.
40027061	Si Maria Magdalena geti samba si Maria sara ai sia mukukuddu sedda ipot ratei.
40027062	Pato, pasat gogoi panarengan, parururangan tai imam sabeu samba tai Parise ka matat Pilatus
40027063	kuarangan, "Kurerepdep pei le kai tuan, tiboiet sipasipepe ai pei le nia muririmanua, kise aikua, 'Pasat telu ngagogoi suru aku.'
40027064	Oto kua le rajago ratei teret gogoi sikatelunia, babara momoi sipasiuluinia ratakkou nia, lepa kuarangan ka simigi, 'Atusurungan nia ka simamatei.' Bailiu patajuat sikateitei pei le makatai bele pei ka siboiki."
40027065	Kuanangan ka matada si Pilatus, "Koi sipasijajago, kenan jagongan kam teret siagaimui."
40027066	Eirangan leu et raparon ratei, rakau toggaiat ka bukku takket ratei samba ragalak sipasijajago sedda.
40028001	Kappulu gogoi Sabbat, ka patokat gogoi siboiki menggui nenda, ei si Maria Magdalena samba si Maria sara masibalou ratei.
40028002	Sinulut bara ngeungeu polak sabeu, atugorosotnan poi sara malaikat Tuhan barania ka sorga, guilunangan bukku matatbaliu ratei, tukku nia ka uddutnia.
40028003	Kean le bila matania, leppeinia mabulau ke kapu.
40028004	Lotora ka tubunia sipasijajago pugeretnangan tubuda, kean le simamatei sia.
40028005	Kuanangan malaika ka matada tainanalep, "Ba maloloto kam! Kuagai ainugagaba kam Yesus siniliktengaakenen.
40028006	Taan anai nia sene, atusurungan nia kele sikuania. Konan nuitco kam kudduat katugalangannia.
40028007	Olaake kam mei ka sipasiuluinia nusegeake kam katususurunia ka simamatei. Nia le muboboiki ka kam ka Galilea; sedda geti itcomuian nia. Repdep kam, akukuangan te ka matamui."
40028008	Ia geti olaakerangan mutuitui ka ratei ka loto pagalu angkat baga sabeu, apabalau le sia rasegeake nia ka sipasiului Yesus.
40028009	Tulut paseseakenangan sia Yesus kuanangan, "Salam ka kam." Rengei sia lakkaiakerangan rerenia, purapporangan ka matania.
40028010	Lepa kuanangan ka matada Yesus, "Ba maloloto kam, kenan le kam nusegeake kam nia ka sasarainangku raei ka Galilea; sedda geti itcorangan aku."
40028011	Ai sia memei tainanalep, ei leu et piga pa tai tentera sipasijajago ratei ka kota masisegeake ka tai imam sabeu sangamberi sibabara.
40028012	Parururangan tai imam sabeu sambada tai bajara tai Yahudi. Ka keret bagada kaurangan bulagat simigi ka tai tentera,
40028013	kuarangan, "Kua le kam: Ai kai memerep sinoibo, oi sipasiuluinia masitakkou nia.
40028014	Ke iarep geti si gubernur, ai leu kupusumi kai nia, bui imageja bagamui."
40028015	Silorangan bulagat tai tentera galairangan leu kele singanturuakenen ka matada. Mararatnangan tiboiet nene ka tai Yahudi teret kineneiget.
40028016	Oto sia sipasiului sipulusara ei sia ka Galilea, ka leleu kele sikuat Yesus ka matada.
40028017	Kele araitco Yesus purapporangan ka matania, tapoi ai sabagei simakarat baga.
40028018	Ia geti rengei Yesus kuanangan ka matada, "Atuakean kaku sangamberi gege ka sorga samba ka polak.
40028019	Oto kenan kam ka sangamberi bangsa nubailiuake kam sia sipasiului aku. Rau kam sia ka onin Ukkui, Toga samba Ketsat Sipunenan.
40028020	Pangantoman kam sia masireddet sangamberi sitoneakenenku ka matamui. Repdep kam, ai le kupaalei kam senen gogoi teret kalepakat polak."
41001001	Ia te nene panandaat Katuareman Simaeru pagalaiat Yesus Kristus, Togat Taikamanua.
41001002	Kele sinuratnakenen nabi Yesaya, " 'Koi ne pakoinietku,' ngangan Taikamanua; 'kukoiniake nia muboiki kekeu, masipapa enungannu.' "
41001003	Ai nganga sipusosoga ka simatangeu, 'Tarekngake kam enungan Tuhan; roipoake kam pusilaiatnia.' "
41001004	Kisedda te aioi si Yohannes Sipasirarau ka simatangeu masingantomanake pasiraukat pasibau paatuat, katuappekat jo.
41001005	Oirangan leu sangamberi sipulaggai ka Yudea samba tai Yerusalem masitagetnake nia. Seseakerangan joda, raunangan sia si Yohannes ka oinan Yordan.
41001006	Leppei Yohannes geti bulut onta le, akkik tengania kulit, sin samba suan mani le komennia.
41001007	Pungantomannangan pele ngangania, "Kurukku momoi te sisaliu pei le beunanku; beri tulukkuk masirugut talit tarangainia ta mateu aku.
41001008	Aku kaku kurau kam oinan le, ka sia geti rauakenennia ka kam Ketsat Sipunenan le."
41001009	Ka teterenia nenda oi Yesus barania ka Natsaret ka Galilea, raunangan nia si Yohannes ka oinan Yordan.
41001010	Sakaina le barania ka oinan, itconangan tubuka manua samba Ketsat Taikamanua kele tubut merpati mei ka tubunia.
41001011	Maarepnangan nganga sibara ka sorga masikua, "Ekeu te Togaku, kilibet bagaku, obaket bagaku te ekeu."
41001012	Lepana le nenda ambitnangan Yesus Ketsat ka simatangeu.
41001013	Pukuddunangan sedda epat pulu ngagogoi, isibo nia Sanitu. Ai nia sedda ka talagat tarimeu simasakbak, tapoi ai samalaika masipuuku nia.
41001014	Pasat arapenjaraake si Yohannes, ei Yesus ka Galilea masipaarep Katuareman Simaeru sibara ka Taikamanua,
41001015	kuanangan, "Aiailingan teterenia, amalegerengan Purimataat Taikamanua. Bauake kam paatuatmui, samba kau imatonem bagamui ka Katuareman Simaeru!"
41001016	Aimueenung Yesus ka bebet koat Galilea, itconangan si Simon samba sarainania si Andreas ai sia mujajarik ka koat, sipasiiba poi sia.
41001017	Kuanangan ka matada Yesus, "Konan kam tut kam aku, kubailiuake kam sipasijajalo sirimanua."
41001018	Kaddiuakerangan leu jarikda, tutrangan Yesus.
41001019	Enung nia goiso, itconangan minca si Yakobus samba sarainania si Yohannes tatogat Sebedeus, ai sia ka abak, airapeperu jarikda.
41001020	Sogainangan leu et sia Yesus. Kaddiuakerangan leu ukkuira si Sebedeus ka bagat abak samba sirimanua upaiet, tutrangan Yesus.
41001021	Ia geti sege sia ka laggai Kapernaum. Ka gogoi Sabbat ei Yesus ka uma parurukat mungantoman.
41001022	Makiseinangan ka bagada raarep ngantomannia, kele sirimanua sibara gege le poi ipungantoman, ta kele siagaisurat.
41001023	Ka teterenia nenda ai sara sirimanua pinasaileu sanitu ka bagat uma parurukat pugereinangan,
41001024	"Apa nuaala se, Yesus tai Natsaret? Moi ekeu masilangoake kai? Kuagai kasei ekeu: Sipunenan sibara ka Taikamanua le ekeu!"
41001025	Asenangan nia Yesus, "Mengmengake ekeu, belaake ekeu ka tubunia!"
41001026	Pangitngitnangan sirimanua nenda sanitu, pugereinangan, bela nia ka tubunia.
41001027	Makiseinangan ka bagada sangamberi sirimanua, paiserangan leu pasasambada, "Aponia nene? Ngantoman sibau! Magege nia masiusiake ketsat sanitu, ketsat sanitu leu rareddet ngangania!"
41001028	Mararatnangan leu katuareman Yesus ka sangalio laggai Galilea.
41001029	Kele arabela ka uma parurukat, ei Yesus sambada si Yakobus si Yohannes ka lalep Simon samba Andreas.
41001030	Talikut Simon sinanalep ai nia ka pereman muroroket. Segena le Yesus ka lalep, segeakerangan ka matania pagalaiat nia.
41001031	Ei Yesus alanangan kabei talikut Simon, suruakenangan nia. Tata roketnia, puukunangan sia.
41001032	Kasoibokat, abelean sulu, taroakerangan ka matat Yesus sangamberi simabesi samba pinasaileu sanitu.
41001033	Sangalaggaiatda nenda ruru ka bebet matatbaliu.
41001034	Aleakenangan maigi siorik sene ngamata besi, samba iusiake maigi sanitu. Ta aiobaake Yesus rapanibo sanitu, raagai poi nia.
41001035	Simancep, magepgep pei le, suru Yesus bela nia ka lalep, ei nia ka kudduat simatangeu manindou.
41001036	Kukuruakenangan nia si Simon sambada saaleinia.
41001037	Kele arasese nia kuarangan ka matania, "Sangamberi sirimanua masigaba ekeu."
41001038	Kuanangan ka matada Yesus, "Sita kam ka laggai bagei simalegere se, bule mungantoman leu aku sedda, ia poi lulunia akuoi."
41001039	Gejenginangan Yesus sangalio Galilea, pungantomannangan ka uma parurukatda samba masiusiake sanitu.
41001040	Ia geti oi sara simabogbong ka matat Yesus, purapponangan manindou, pele ngangania, "Noba bai nia, ta isosoppi nualeake aku."
41001041	Makatenangan bagat Yesus, totoiakenangan kabeinia irape nia, kuanangan ka matania, "Kuoba, kauan numale!"
41001042	Tata itata bogbongnia, malinanangan tubunia.
41001043	Lepa koiniakenangan nia Yesus ituitui, paneineinangan nia simakope,
41001044	kuanangan ka matania, "Pagaba, bui nupoiliat nia ka kasei pa. Tapoi kenan le nupaitco tubum kai imam; ia geti buluakenungan buluakenen siripot sikuat Mose, masipakoinong ka matada kamamalem."
41001045	Tapoi ka sia geti kele aituitui paarepnangan nia kaipa kaipa. Bulat maigi aitiboi, pat taioinangan ipuenung Yesus ka laggai ka simatoila. Ka kudduat simatangeuan le aikuddu; tapoi ia leu ne oira masitagetnake nia sibara ka senen laggai.
41002001	Pasat piga ngagogoi pa, oi minca Yesus ka Kapernaum. Maarepnangan ai nia ka lalep.
41002002	Parururangan maigi sirimanua pat ta memet sia, beri ka matatbaliu ta anai kudduat. Tiboinangan leu Katuareman Simaeru ka matada.
41002003	Ia geti oi sipasitataroake simasakit ka matat Yesus, epat sia amasibairat.
41002004	Tapoi ta amoi araambit nia ka matat Yesus igit sirimanua. Bukarangan tobat ipot kudduat Yesus; lepa arabuka tobat, gorosotnakerangan simasakit ai nia ka peremannia.
41002005	Kele aiitco tonem bagada Yesus, kuanangan ka matat simasakit, "Sirou, atuappeakean jom!"
41002006	Tapoi ai leu piga pa siagaisurat mukuddu sedda; paaturangan ka bagada,
41002007	"Apate emenia sirimanua nene masikua kele nene. Aipaloloian Taikamanua. Kasei te momoi masiappeake jo, sarat Taikamanua le?"
41002008	Aiagaian poi paatuatda Yesus, kuanangan ka matada, "Nupaatu kodda kam kise ka bagamui?
41002009	Kipa le malabbei tukua ka simasakit, 'Atuappeakean jom', ele 'Suruake ekeu, ala peremannu nupuenung'?
41002010	Tapoi bule nuagai kam nia kababarat geget Togatsirimanua masiappeake jo ka polak nene." Kuanangan ka matat simasakit,
41002011	"Kukua nia ka matam, suruake ekeu, ala peremannu nutoili!"
41002012	Ka matadangan leu sangamberida suru nia; akkat peremannia, tuituiakenangan nia. Makiseinangan ka bagada sangamberida, umunrangan Taikamanua, pele nganganda, "Ia pei akuitco kai kele nene!"
41002013	Pasat nene ei minca Yesus ka bebet koat Galilea. Oi raoi sirimanua simigi ratagetnake nia, pangantomannangan leu sia.
41002014	Kele aitusabau Yesus sedda, itconangan si Lepi togat Alpeus ai nia mukukuddu ka kantor cukai. Kuanangan ka matania Yesus, "Tut aku." Tusurunangan leu si Lepi, tutnangan Yesus.
41002015	Ka teteret aimukokom Yesus ka lalep Lepi, oi sia maigi sipuuku cukai samba sijo masipakomake Yesus sambada sipasiuluinia, aipoi maigi sia sipasitutut nia.
41002016	Kele araitco nia siagaisurat ka rubeiat Parise pakokomakena Yesus sipuuku cukai samba sijo, kuarangan ka matat sipasiului Yesus, "Ipakokomake kodda sipuuku cukai samba sijo?"
41002017	Arepnangan nia Yesus, kuanangan ka matada, "Simaron tubu ta anai kaura dokter, sarat simaoringen le. Ta masisogai sirimanua simaroipo akuoi, masisogai sijo le."
41002018	Ka sangaminca sipasiului Yohannes Sipasirarau samba tai Parise amupuaso sia. Ia geti oi piga pa sia ka matat Yesus nounourangan nia, "Sipasiului Yohannes Sipasirarau samba sipasiuluira tai Parise mupuaso sia; sipasiuluinu geti ta kodda mupupuaso sia?"
41002019	Aleginangan nia Yesus, "Mupupuaso pa alei siputatalimou, ai pei le siputatalimou ka talagada? Ujut ai pei le siputatalimou ka talagada ta mupupuaso sia.
41002020	Tapoi babara te gogoinia ituala siputatalimou ka talagada, sedda pei te rapupuaso.
41002021	Beri sara sitakkopmake komang sibau ka leppei siburu. Ibibiritnake le poi leppei siburu takkoman nenda, mabeunangan biritnia.
41002022	Kisedda leu et ta anai sipasikakau anggur sibau ka suppit kulit siburu, ipupukpukngake le poi suppit siburu anggur sibau, mapilinangan anggur, makatainangan suppitnia. Ka suppit sibau le itukakau anggur sibau."
41002023	Ai sangaminca amuenung Yesus ka talagat monen bera ka gogoi Sabbat. Ai sia mueenung akpekrangan ottit bera sipasiuluinia.
41002024	Kuarangan tai Parise ka matat Yesus, "Itco pei! Ragagalai kodda simakeikei tugalai ka gogoi Sabbat?"
41002025	Aleginangan nia Yesus, "Tapei anubasa kam sigalai David, sibarana gejat bagania samba aipulaje sambada saaleinia?
41002026	Guru nia ka Uman Taikamanua ka teteret imam sabeu Abiatar, komnangan roti simakeikei, -- keraet rakom nia kasei pa, sarat tai imam le -- samba ikau pei bagei ka saaleinia."
41002027	Kuanangan minca Yesus, "Kalulut sirimanua le aitubaraake gogoi Sabbat, ta kalulut gogoi Sabbat aitubaraake sirimanua.
41002028	Oto Togatsirimanua Tuhan gogoi Sabbat leu te."
41003001	Pasat nene ei minca Yesus ka uma parurukat. Sedda ai sara sirimanua simasakit kabei sangasila.
41003002	Ia geti ngenaakerangan tubuda, baleu ialeake nia ka gogoi Sabbat, bule ioi rajoake nia.
41003003	Kuanangan Yesus ka matat simasakit kabei sangasila, "Rioake ekeu ka talaga."
41003004	Nounounangan sia sangamberida, "Apa simateu tugalai ka gogoi Sabbat, masigalai simaeru, ele masigalai sikatai? Masirimanuaake sirimanua, ele masimateiake sirimanua?" Tenan le sia meng.
41003005	Kinerenangan sia sangamberida golut bagania, tapoi mareureu leu bagania ka tubuda lulut kelat paatuatda. Lepa kuanangan ka sirimanua simasakit kabei, "Totoiake kabeinu!" Totoiakenangan nia, malenangan kabeinia.
41003006	Ia geti bela sia tai Parise, eirangan leu mukere baga ka sipasitutut si Herodes, masigaba enungan masimateiake Yesus.
41003007	Lepa ei Yesus sambada sipasiuluinia ka koat Galilea. Maigi sirimanua sibara ka Galilea masitut nia. Sibara ka Yudea leu,
41003008	sibara ka Yerusalem, sibara ka Idumea, sibara ka silat Yordan, samba ka laggaira tai Tirus samba Sidon maigi sia amoi masitagetnake Yesus, araarep poi sigalainia.
41003009	Kopet igida sirimanua, koiniakenangan sipasiuluinia Yesus ratarekngake ka sia sara abak, bui raokkip nia.
41003010	Maigingan poi simabesi aialeake, kineneiget sangamberida simabesi masiokkip nia rabesiake masirape nia.
41003011	Samba sirimanua pinasaileu sanitu, itco raitco nia, purapporangan ka matania samba mugerei, "Togat Taikamanua le ekeu!"
41003012	Tapoi ikera le sia simakope Yesus bui rakua kasei nia.
41003013	Ia geti panataranangan Yesus ka leleu. Sogainangan ka bebenia sirimanua siobania, oi sia ka tubunia.
41003014	Pilinangan sia pulurua, bule rapaalei nia samba ikoiniake sia masipaarep Katuareman Simaeru,
41003015	samba ikau ka sia gege masiusiake sanitu.
41003016	Oninda sipulura sipilinia ia te: Simon (sioniakenen Yesus Petrus),
41003017	Yakobus togat Sebedeus samba sarainania Yohanes (ruada nene ioniake sia Yesus Boanerges tibonannia "togat leleggu"),
41003018	ia geti Andreas, Pilipus, Bartolomeus, Mateus, Tomas, Yakobus togat Alpeus, Tadeus, Simon tai Kana
41003019	samba Yudas Iskariot sipajo Yesus.
41003020	Lepa toili Yesus ka lalep. Parururangan minca sirimanua, pat taioinangan rapukom.
41003021	Kele araarep nia saeppunia, ei sia masiala nia, arakua poi sirimanua airoroan nia.
41003022	Kuarangan siagaisurat siooi sibara ka Yerusalem, "Aipasaileuan nia si Beelsebul. Utera sanitu le amasikau gege ka sia masiusiake sanitu."
41003023	Sogainangan sia Yesus, kuanangan ka matada ka bagat pasikat, "Kipa te iooi sanitu masiusiake sanitu?
41003024	Ke paaggara bai purimataat pasasambada, ta matotom purimataat nenda.
41003025	Samba ke paaggara bai sangalalep pasasambada, ta matotom pulalalepda.
41003026	Kisedda leu te ke paaggara samba pasaggak bai purimataat sanitu pasasambada, ta matotom purimataatnia, masusubu le, tangeu.
41003027	Beri sara siooi masiguruki lalep sirimanua simagege masiraurau bibiletnia ke ta ikabe boiki simagege nenda, ia pei oi iparauragi bibiletnia.
41003028	Kukua nia ka matamui: Sangamberi jot sirimanua samba paloloiatda momoi tuappeake.
41003029	Tapoi kasei masipaloloi Ketsat Sipunenan, ta tuaappeake nia teret buruburu. Aipoi jo sitaitatata le aigalaiake."
41003030	Aikua nene Yesus, lulut kukuada aipasaileu nia sanitu.
41003031	Lepa oi inan Yesus samba sasarainania. Rio sia ka gerat, koiniakerangan sipasisosogai nia.
41003032	Sirimanua simigi ai sia mukukuddu masigoilik nia. Kuarangan ka matania, "Ai inam samba sasarainam, ai sia ka gerat airangengena ekeu."
41003033	Aleginangan nia Yesus, "Kasei inangku samba kasei sasarainangku?"
41003034	Kinerenangan sirimanua sigoilik nia kuanangan, "Itco kam, koi ne inangku samba sasarainangku!
41003035	Kasei poi sigalai siobat Taikamanua, nia te sarainangku, maniuku samba inangku."
41004001	Ia geti taddaakenangan minca Yesus mungantoman ka bebet koat Galilea. Makope igida sirimanua masipurut nia, pat tujanangnangan ka bagat abak. Putekbuknangan ka koat, sirimanua simigi geti ai sia muririo ka kapi.
41004002	Maigi ngamata aingantomanake ka matada ka bagat pasikat. Kuanangan ka ngantomannia,
41004003	"Arepmake kam! Ai sara sirimanua sieei mangaram.
41004004	Aikakaramake, bele bagei ka enungan, oi uma patautakinangan nia.
41004005	Bagei bele ka polak simabukku sitaimakeppu polak. Maruei ipututu ta poi makeppu polaknia.
41004006	Tapoi kele aibela sulu, malajunangan, attei, lulut tatat ungatnia.
41004007	Bagei bele ka talagat rui. Pututunangan rui, teinangan nia, taipubuanangan.
41004008	Ai leu sibebele ka polak simaeru. Pututunangan, puuraunangan, pubuanangan, ai telu pulu, ai enem pulu, ai sangotu igit ngambenia."
41004009	Lepa kuanangan Yesus, "Kasei sibara talinga, kau iarepmake nia."
41004010	Kele aipusara Yesus, oi sipasitututnia sambada sipasiului sipulurua masinounou nia pagalaiat katukolobat pasikat nenda.
41004011	Kuanangan ka matada, "Ka kam atupaagaian keleat Purimataat Taikamanua; ka sia sikuddu ka bebe geti ka bagat pasikat le tusegeake sangamberinia,
41004012	bule, 'Kenanen aikikinere matada, tapoi ta raiitco, aiaarep piura, tapoi ta raaagai kolou, bui rabauake paatuatda, samba bui ituappeake joda.' "
41004013	Kuanangan ka matada Yesus, "Ke ta makolou ka bagamui pasikat nene, kipa te imakokolou ka bagamui pasikat bagei?
41004014	Sipangangaram ia te sipakakara tiboiet Taikamanua.
41004015	Karamen sibebele ka bebet enungan, ia te pasikat sirimanua katukaraman tiboiet, arepda le nia, oinangan Sanitu, alanangan tiboiet sikaramakenen ka paatuatda.
41004016	Kisedda leu et sikaramakenen ka polak simabukku, ia te sirimanua sipasiaarep tiboiet, maruei raala nia ka angkat baga.
41004017	Tapoi ta muungat tiboiet ka paatuatda, tulu le aiomake goiso. Barana le gejat baga ele paoreat kalulut tiboiet, bilaan le imabebele bagada.
41004018	Sabagei makere sia kele karamen sikaramakenen ka talagat rui. Kisedda te sirimanua sipasiaarep tiboiet,
41004019	tapoi kalulut aiokkip samba aitei le tiboiet puukuket polak, pajoat pukayoat samba sene ngamata pubotbonan bagei, taipubuanangan.
41004020	Sikaramakenen ka polak simaeru geti, ia te sipasiaarep samba sipasiaala tiboiet, pubuarangan: ai telu pulu ngaoleat, ai enem pulu ngaoleat, ai sangotu ngaoleat."
41004021	Lepa kuanangan ka matada Yesus, "Ai pa sirimanua situnam alito, lepa luplupinangan nia bulukbuk, ele ikau ka tei pereman? Ta ka kudduat pualitoat le itukakau?
41004022	Aipoi ta anai simalipput taitoilaakenen, samba ta anai pakeleat taipopoilianen geti.
41004023	Kasei sibara talinga, kau iarepmake nia!"
41004024	Lepa kuanangan ka matada, "Lelekngake kam siarepmui! Kirekat sikireakenenmui ka sirimanua, ia leu te ikikireake Taikamanua ka kam, samba itutuppai pei le ka kam.
41004025	Ka kasei poi ai, tukakau pei le, ka si ta anai geti, beringan sibabara ka tubunia tuaala pei le."
41004026	Kuanangan Yesus, "Purimataat Taikamanua tupakereake nia ka sara sirimanua sikaramake karamen ka polak.
41004027	Soibo perep nia, tago suru nia; aimuririuriu ipupon samba ipuurau karamen. Tapoi kipa pagalaiatnia, ta iagai sipangangaram.
41004028	Tubut polak le ibabaraake buania: boiki loinania, lepa ottinia, kelepakatnia bua simasun baga ka ottinia.
41004029	Kele aimara buania, taddaakerangan masigetai, aiailingan poi tetere pasimoneiat."
41004030	Kuanangan Yesus, "Kipa tupakereake Purimataat Taikamanua? Ele pasikat apa tukakau masipakereake nia?
41004031	Makere le nia ka sara luikut ube sikaramakenen ka polak. Bulat simakope goiso le nia ka sangamberi karamen ka polak nene.
41004032	Tapoi kele aitukaramake pututunangan, bailiu niangan le abeu ka paguleigulei bagei. Belanangan rannia sabeu, pat oi uma murumun ka sikunemannia."
41004033	Samba maigi pasikat bagei kele nene isegeake tiboiet ka matada, siripot siooi raagai kolou.
41004034	Ta amanibo nia ka matada taipupapasikat. Tapoi ka sipasiuluinia geti, ka teteret saradangan le kolouakenangan sangamberinia ka matada.
41004035	Ka gogoi nenda leu et kasoibokat, kuanangan ka matada sipasiuluinia Yesus, "Sita kam mutalipo ka sila."
41004036	Kaddiuakerangan sirimanua simigi, janang sipasiului ka bagat abak -- Yesus ka sia aian nia ka bagat abak -- tui sia sambada. Tapoi ai leu bagei abak paabakngakenenda.
41004037	Ia geti akenangan rusa simapiret, oinangan leu koat ka bagat abak, ai le goiso isun.
41004038	Yesus geti ai nia memerep ka muri, aitutuluni tulunan. Geugeurangan nia sipasiuluinia kuarangan, "Guru, ta nupuleletsei tamagoo?"
41004039	Tusurunangan leu et, asenangan rusa, kuanangan ka koat, "Meng, lebakngake ekeu!" Puarinangan rusa, malebaknangan leu koat, nem lepa.
41004040	Kuanangan ka matada sipasiuluinia, "Angoi kise lotomui? Kipa, tapei matonem bagamui?"
41004041	Malotorangan simakope, kuarangan pasasambada, "Kasei le pa sirimanua nene, rusa samba koatnan le kodda irereddet ngangania!"
41005001	Ia geti sege sia ka silat koat Galilea, ka laggaira tai Gerasa.
41005002	Sakaina le Yesus barania ka abak, paseseakenangan nia sara pinasaileu sanitu sibara ka ratei.
41005003	Sirimanua nene ka ratei le ikukuddu, samba ta anai kasei pa siooi masikabe nia kenanen palenggui.
41005004	Mareireian rakabe samba rapalenggui nia, tapoi itatakkiake samba iraragatnake le palenggui. Beri sara siooi masiukkaake nia.
41005005	Sinago sinoibo, ka ratei samba ka leleu le ipugegejek, mugerei samba iboboake bukku ka tubunia.
41005006	Kele aiitco Yesus ka sareunan, pabalaunangan itagetnake nia, rappo nia ka matania,
41005007	pugereinangan sabeu nganga, "Apa nuaala se, Yesus Togat Taikamanua Sipulubeunan? Ka onin Taikamanua kutiddou ka tubum, bui nubesiki aku!"
41005008	Lulunia aikua nene, aikua poi Yesus ka matania, "Ketsat sanitu, belaake ekeu ka sirimanua nene!"
41005009	Lepa nounounangan nia Yesus, "Kasei onim?" Aleginangan nia, "Oningku 'Legion' -- maigi poi kai!"
41005010	Ia geti tiddourangan simakope bui iusiake sia Yesus ka laggaira nenda.
41005011	Ka legeret kudduat nenda ai sangamata sakkoilo sipukokom ka gilak leleu.
41005012	Tiddourangan ka Yesus kuarangan, "Obaake kuei kai kusopsopmake kai tubumai ka sakkoilo."
41005013	Obaakenangan sia Yesus. Belarangan leu sanitu ka tubut sirimanua nenda ei sia ka bagat sakkoilo. Ribbaiakerangan tubuda sakkoilo sisangamata nenda -- ai pa rua ribu ngamuneng -- barania ka tikkara teipu bujuu ka koat, loulou.
41005014	Tui sia sipasijajago sakkoilo, ei sia masisegeake sibabara nene ka laggai samba ka sikuddu ka desa. Belarangan sangamberida masiitco sibabara.
41005015	Oi sia ka Yesus, itcorangan sirimanua pinasaileu sanitu sisangalegion nenda, aian nia mututukku, amuleppeian nia, aiagaian simaeru. Malotorangan sangamberida.
41005016	Sia sipasiitco sibabara nene masinunuake ka matada sirimanua pagalaiat sibabara ka pinasaileu sanitu samba ka sakkoilo nenda.
41005017	Tiddourangan leu bule ikaddiuake laggaira Yesus.
41005018	Kele aitujanang Yesus ka abak, tiddounangan pinasaileu sanitu bule itut nia.
41005019	Tapoi ta aiobaake nia Yesus. Kuana le ka matania, "Toiliakean ekeu ka saeppum, segeake ka matada beunan sigalai Tuhan ka tubum samba katet bagania ka tubum."
41005020	Ia geti ei nia ka sangalio laggai Dekapolis masipaarep sangamberi sigalai Yesus ka tubunia. Makiseinangan ka bagada sangamberi sipasiaarep.
41005021	Kele aiputalipo minca Yesus ka sila, marururangan sirimanua simigi ka matania ka bebet koat.
41005022	Ia geti oi sara utet uma parurukat sikuddu sedda sipuoni si Yairus. Kele aiitco Yesus pabalaunangan murappo ka reret Yesus,
41005023	tiddounangan simakope, "Mamateian le togaku sinanalep. Konan pei nurapeake kabeinu ka tubunia, bule imale togaku, ipurimanua!"
41005024	Einangan leu Yesus ipaalei nia. Makope igida sirimanua situt nia, pat okkiprangan nia.
41005025	Sedda ai leu sara sinanalep simabesi pujojaet pulu rua ngarurangan ujunia.
41005026	Kenanen amaigingan tai kerei amasilaggek nia, samba aisappuruakean sangamberi sibabara ka tubunia, tapoi siboboi le, memei itutuppai le besinia.
41005027	Kele aiarep pagalaiat Yesus, ei nia ka talagat sirimanua simigi ka teitei Yesus masirape leppeinia.
41005028	Paatuatnia poi, "Kurape le leppeinia, mamalengan aku."
41005029	Rapena le leppei Yesus, ari pujojaetnia, againangan tubunia amalengan nia ka besinia.
41005030	Againangan leu tubunia Yesus kabebelat kerek ka tubunia. Pitsangan ka teitei ka talagat sirimanua simigi kuanangan, "Kasei airape leppeiku?"
41005031	Kuarangan sipasiuluinia, "Anuitcoan raokkip ekeu sirimanua; nukukua pei le kasei airape aku?"
41005032	Kinerenangan sia pat salu iitco kasei sigalaiake nia.
41005033	Aiagaian poi sinanalep sibabara ka tubunia, ei nia aimugegeret tubunia lotonia, purapponangan ka reret Yesus tiboinangan sangamberinia sipulelelek.
41005034	Kuanangan Yesus ka matat sinanalep, "Rogai, aiarauakean ekeu tonem bagam. Kenanan ka angkat baga, samba kau imale besinu!"
41005035	Ai pei le ikukua nene Yesus, oi sia sibara ka lalep Yairus masikua ka matat Yairus, "Atataan togam, apanannu pei le nugegejaake bagat Guru!"
41005036	Ta aipuuku Yesus sikuada, kuanangan ka matat Yairus, "Ba maloloto, tonemake le bagam!"
41005037	Ta aiobaake Yesus ratut nia sabagei, sarat si Petrus le, si Yakobus samba si Yohannes, sarainan Yakobus.
41005038	Sege sia ka lalep utet uma parurukat, itconangan Yesus sedda sipulalamau, sipusosou samba sipugegeri gau lepa.
41005039	Guru Yesus kuanangan ka matada, "Angoi mulamau kam samba mugeri? Ta amatei toga nene, ai le nia memerep."
41005040	Tapoi aragagati le nia. Kekelenangan sia sangamberida rabela. Ambitnangan ukkui samba inan toga samba telu sipasiuluinia, guru sia ka kudduat toga.
41005041	Alanangan kabei toga Yesus kuanangan, "Talita kum," tibonannia, "Rogai, kukua ka matam suruake ekeu!"
41005042	Tusurunangan leu et toga, puenungnangan, pulu rua ngarurangan poi beunannia. Kisei lepa ka bagada sia sikuddu sedda.
41005043	Tapoi ipaneinei le sia simakope Yesus bui raagai nia kasei pa. Lepa kuanangan rakau kannia.
41006001	Ia geti tui Yesus sedda, toili nia ka laggai puuragatnia; sipasiuluinia leu masitut nia.
41006002	Ka gogoi Sabbat taddaakenangan mungantoman ka uma parurukat. Maigi sirimanua sedda. Kele araarep nia sirimanua simigi, makiseinangan ka bagada sangamberida kuarangan, "Kaipa te aisese sangamberinia nene? Kasoppinan apa te atukau ka tubunia? Kipa te iooi igalai kerek kele nene?
41006003	Ta tukang loina le nia, togat Maria, samba sarainan Yakobus, Yoses, Yudas samba Simon? Ta ai sia se samaniunia?" Mabelenangan bagada ka tubunia.
41006004	Kuanangan ka matada Yesus, "Kaipa kaipa rasusuru le nabi, sarat ka bakkat laggai le samba saeppu ta masisusuru."
41006005	Ta anai apa pa aigalai kerek sedda, sarat ka piga le pa simabesi airapeake kabeinia ialeake sia.
41006006	(6a) Bulat makisei ka bagania Yesus taimatonem bagada. (6b) Pasat nene ei Yesus ka laggai ka riringan nenda masipangantoman sirimanua.
41006007	Sogainangan sipasiuluinia sipulurua, koiniakenangan sia parurua. Kaunangan ka tubuda gege masiusiake sanitu,
41006008	samba ipatone sia bui raambit apa pa ka enungan sarat tutura lepa. Bui tuambit kan, ele balut, ele bulagat ka bagat lompe.
41006009	Tarangai geti momoi tupakei, tapoi bui tupakei rua ngalakke leppei.
41006010	Ikua leu ka matada Yesus, "Ke arasiloan kam ka sara lalep, seddangan te nukukuddu kam teret tuituimui ka laggai nenda.
41006011	Tapoi ke ai bai laggai sitaioba masisilo kam ele sitaioba masiarepi tiboietmui, kaddiuakemuian laggai nenda, sosoakemuian abu ka reremui ibailiu nia repdemenda."
41006012	Lepa ei sia masipaarep bule sangamberi sirimanua masibauake paatuatda.
41006013	Usiakerangan maigi sanitu samba ratulaji maigi simabesi samba raaleake sia.
41006014	Katuareman pagalaiat Yesus iarep leu rimata Herodes, aipoi amaarepman oninia. Samba ai sipasikukua, "Atusurungan si Yohannes Sipasirarau ka simamatei, ia te lulunia imakekerek."
41006015	Sabagei masikua, "Si Elia le nia." Ai sipasikukua, "Nabi le nia kele sara tai nabi siburu."
41006016	Kele aiarep nia si Herodes kuanangan, "Si Yohannes le sinaggiriku lolokkat, amurimanuangan nia minca."
41006017	Aikoiniake poi ralaba si Yohannes si Herodes, rakabe nia samba rakau nia ka bagat penjara. Lulunia ia te kalulut si Herodias sinanalep sarainania si Pilipus aiala poi nia si Herodes bailiu sinanalepnia.
41006018	Aikua poi ka matat Herodes si Yohannes, "Ta pasese nuala sinanalep sarainam!"
41006019	Malaganangan bagania si Herodes kai Yohannes, gelainangan imateiake nia, tapoi ta momoi;
41006020	maloto poi si Herodes kai Yohannes kalulut iagai poi simatopit samba sipunenan le si Yohannes. Pasikelinangan nia bui ramateiake si Yohannes. Ioba masiarep tiboiet Yohannes, kenanen senen iarep nia makeppu ka bagania masiarep nia.
41006021	Kalepakatnia bara tetere simaeru kai Herodias, ia te ka gogoi pasirepdeman pututukat matat Herodes aigalai punen masirauma sangamberi sautet pamarenta, utera tai tentera samba siabeu tiboi tubu ka Galilea.
41006022	Ka teteret nenda guru togat Herodias sinanalep, puturunangan masiangkaake bagat rimata samba tairaumania. Kuanangan ka matat siokko rimata, "Tiddou le ka tubuku apa siobanu, kuaake kekeu!"
41006023	Pusuppanangan pei si Herodes ipalelek tiboietnia ka matania, "Apa le nutiddou, kuaake kekeu, kenanen iretalaga purimataatku!"
41006024	Ia geti bela nia, nounounangan inania, "Aponia kutitiddou?" Aleginangan inania, "Utet Yohannes Sipasirarau!"
41006025	Olaakenangan siokko mei ka rimata, tiddounangan, "Siobaku, nuake kisene utet Yohannes Sipasirarau ka bagat mangko!"
41006026	Mareureunangan bagat rimata. Tapoi kalulut suppania, araarepman pei bagei tairauma, taan iagai iolei nia.
41006027	Koiniakenangan leu tenterania masiala utet Yohannes Sipasirarau. Einangan leu et tentera ka penjara, saggirinangan lolokkat Yohannes.
41006028	Ambitnangan nia ka bagat mangko, kaunangan nia ka siokko, kaunangan nia ka sia ka inania.
41006029	Kele araarep nia sipasiului Yohannes, oi sia masiala tubut Yohannes rateiakerangan nia.
41006030	Lepa toili sia minca tai apostel parururangan ka matat Yesus, segeakerangan ka matania sangamberi sigalaira samba singantomanakenenda.
41006031	Kuanangan ka matada sipasiuluinia Yesus, "Sita kam ka kudduat simatangeu tasaraake tubuta samba muari goiso." Maigi poi sirimanua siooi samba situtuitui, pat taan momoi rapukom.
41006032	Ia geti tui sia muabak mei ka kudduat simatangeu sarada.
41006033	Tapoi maigi sirimanua sipasiitco sia aratuitui sedda samba raagai kaipa raeei. Ei sia sibara ka sangamberi laggai nenda, pabalaurangan musila raei sedda raboikiake tubuda.
41006034	Kele aitusakai Yesus barania ka abak, itconangan sirimanua simigi, makatenangan bagania ka tubuda, kele biribiri poi sia si ta anai sipasijajago. Taddaakenangan masipangantoman sia pagalaiat maigi ngamata.
41006035	Kele aitaddaake masoibo, oi sipasiului Yesus masikua ka matania, "Simatangeu le kudduat nene, amasoiboan bagei.
41006036	Obaakean le sia ratuitui, raei ka laggai simalegere se masisaki katda."
41006037	Alegina le nia Yesus, "Kam le ipakokom sia." Kuarangan sipasiuluinia, "Kaian le memei masisaki roti simemet rua ngotu ropia masipakom sia nene?" Kele araitco nia kuarangan, "Lima roti, rua iba."
41006038	Kuanangan ka matada Yesus, "Itco pei kam, ai pei piga roti ka kam?"
41006039	Ia geti kuanangan rapuuddet ka turuturu pinabagguak.
41006040	Puuddetrangan, ai sisangotu, ai silima pulu sangabagguak.
41006041	Alanangan roti silima samba iba sirua Yesus, teilanangan manua, kuanangan sura ka Taikamanua, lepa paabbonangan nia, kaunangan nia ka sipasiuluinia bule raparubei nia ka sirimanua simigi. Iba leu et sirua parubeinangan nia ka sangamberida.
41006042	Pukomrangan leu sangamberida ektek.
41006043	Lepa ruruakerangan legeira roti samba iba sun pulu rua ngagaraga.
41006044	Igida sipukokom roti ai lima ribu taimanteu.
41006045	Lepana le nenda kuanangan Yesus ka sipasiuluinia ratujanang ka abak rapuboiki mei ka sila, ka Betsaida, pangenan rapusabu sirimanua simigi.
41006046	Lepa arapusabu sirimanua simigi, ei nia ka leleu manindou.
41006047	Kele aimasoibo aian ka talagat koat abakda sipasiului Yesus, saranangan le Yesus ka kapi.
41006048	Kele aiitco Yesus besit tubuda sipasiuluinia masilugai abak, sasaket le poi bagei rusa, ka bobo telu sinoibo ei nia itagetnake sia muenung ka uddut koat. Kei isasabauake sia Yesus.
41006049	Kele araitco nia ipuenung ka uddut koat, ka bagada le poi sanitu, pugereirangan.
41006050	Atugegean poi sia sangamberida araitco Yesus. Tapoi maruei le aiteka sia Yesus kuanangan, "Ta leu! Aku le. Ba maloloto kam!"
41006051	Tujanangnangan ka bagat abak iei ka tubuda, puarinangan leu rusa. Tenan le kisei ka bagada sipasiuluinia,
41006052	aipoi tapei makokolou ka bagada katukolobat silima roti, tapei ibubuka paatuatda.
41006053	Puabakrangan raei ka kapi, sege sia ka laggai Genesaret, tujolourangan sedda.
41006054	Kele aratusakai barada ka abak, maruei araagai Yesus sirimanua.
41006055	Pabalaurangan leu ka sangalio laggai nenda, ambitrangan simabesi ka peremanda rakau sia ka Yesus, kaipa raarep ikuddu Yesus.
41006056	Kaipa le iei Yesus, ka laggai, ele ka kota ele ka desa, taroakerangan sangamberi simabesi ka pasakiat, tiddourangan bule iobaake rarape jaijait leppeinia. Sangamberida sipasirarape, ale.
41007001	Sangaminca amoi tai Parise samba piga pa siagaisurat sibara ka Yerusalem paruru ka matat Yesus.
41007002	Itcorangan piga pa sipasiului Yesus tenan sia mukom simalolit kabei, tibonannia taipasibubui kabei boiki.
41007003	Ka tai Parise poi, kisedda leu et sangamberi tai Yahudi ta mukokom sia ke ta rabui boiki kabeira sipulelelek, ratut siripot nganturatda taikebbukat.
41007004	Samba apa pa sibara ka pasakiat, ta rakokom ke ta rabui boiki. Maigi pei le bagei suruket sinilora ka taikebbukat, kele pasibubui sere, pulokat samba pario.
41007005	Kalulut nene nounourangan Yesus tai Parise samba siagaisurat, "Ta kodda ratutut sipasiuluinu nganturatda taikebbukatta? Tenan le kodda sia mukom taipasibubui kabei?"
41007006	Kuanangan ka matada Yesus, "Aisesengan bai sinibalaakenen nabi Yesaya pagalaiat tubumui, kam sipatataju! Kele sinuratnakenennia, 'Ka ngungunda le raumun aku bangsa nene, paatuatda geti areu kaku.
41007007	Siboboi le rapaninindogi aku, surukat sirimanua le poi ranganganturuake.'
41007008	Surukat Taikamanua nukaddiuake kam, nganturat sirimanua nutut kam."
41007009	Kuanangan minca Yesus, "Nuagai kam masiputata Surukat Taikamanua bule nganturatmui le nugelaiake kam.
41007010	Aikua si Mose, 'Suru ukkuinu samba inam,' samba 'Sipateleiji ukkui ele inania, buita tumateiake nia."
41007011	Tapoi kam masikua: Kasei sipasikukua ka ukkui ele inania, 'Kei akenenku kekeu te nene, tapoi akukauan nia buluakenen ka Taikamanua,'
41007012	oto anukerangan kam sia masirom ukkui ele inania.
41007013	Kisedda te nuputata kam tiboiet Taikamanua kalulut nututnake kam aratmui. Maigi pei le bagei kele nene nugalai kam."
41007014	Lepa sogainangan minca sirimanua simigi Yesus, kuanangan ka matada, "Arep kam sangamberimui, lelekngake kam!
41007015	Ta sitububuluk ka bagat sirimanua, sibara ka uddut ilololitnake nia, sibebela ka bagat sirimanua le ilololitnake nia." [
41007016	Kasei sibara talinga, kau iarepmake nia!]
41007017	Kele aikaddiuake sirimanua simigi Yesus, samba aituguru ka lalep, nounourangan nia sipasiuluinia pagalaiat katukolobat pasikat nenda.
41007018	Kuanangan ka matada Yesus, "Kam leu et tapei makolou ka bagamui? Tapei nuagai kam, ta sitububuluk ka bagat sirimanua, sibara ka uddut ilololitnake nia,
41007019	aipoi ta ka paatuatnia ituguguru, ka balugunia le, lepa bela minca." Ka tiboietnia nene ipakoinong Yesus sangamberi komen momoi tukom.
41007020	Kuanangan minca Yesus, "Sibebela ka bagat sirimanua ia te ilololitnake sirimanua.
41007021	Ka bagat sirimanua poi, ia te ka bagat paatuatnia ibabara paatuat sikatai, puuumun, pananangkou, pamamatei,
41007022	paeelet, alau baga, pujojoo, patajuat, pubotbonan, tutu baga, paasakat, ukkat tubu samba taiagai nganturu.
41007023	Sangamberi katai nene ia te sibara ka baga, ia te ilololitnake sirimanua."
41007024	Lepa tui Yesus sedda ei nia ka laggaira tai Tirus. Guru nia ka sara lalep samba ta ioba raagai nia sirimanua kababarania sedda; tapoi ta amoi aipakele nia.
41007025	Maruei le aiagai nia sara saina sibara toga sinanalep pinasaileu sanitu. Oinangan leu murappo ka matania.
41007026	Sinanalep nene ia te tai Grika bangsa Siro-Fenisia. Tiddounangan ka Yesus bule iusiake sanitu ka tubut togania.
41007027	Kuanangan ka matania Yesus, "Eddangannia ramaektek tatoga boiki, aipoi ta pasesese tuala katda tatoga ituribbaiake ka jojo."
41007028	Aleginangan nia sinanalep, "Aisesengan tedda Tuhan. Tapoi ai leu ikokom jojo sikuddu ka tei meja siraganan katda tatoga."
41007029	Kuanangan ka matania Yesus, "Kalulut tiboietnu nene, toiliakean ekeu, abelangan sanitu ka tubut togam."
41007030	Toili nia ka lalepnia, ailinangan aimemerep togania, abelangan sanitu ka tubunia.
41007031	Lepa kaddiuakenangan laggaira tai Tirus Yesus, sabau Sidon ei nia ka koat Galilea, ka talagat laggaira tai Dekapolis.
41007032	Sedda taroakerangan ka matania simatakkep taiagai manibo. Tiddourangan bule irapeake kabeinia Yesus ka tubut sirimanua nenda.
41007033	Alanangan nia Yesus isaraake nia, usuakenangan singongainia ka talingan simatakkep, pulujinangan, rapenangan lilania.
41007034	Lepa teilanangan manua Yesus, puhuihuinangan, kuanangan ka matania, "Efata!" tibonannia, "Bukaake ekeu!"
41007035	Tubukanangan leu piunia, golok aigolok apparat lilania, panibonangan sipulelelek.
41007036	Ia geti paneineinangan sia Yesus sangamberida sikuddu sedda bui rapaarep nia ka kasei pa. Tapoi ia pei ikera sia Yesus, ia pei imakope rapaarep nia.
41007037	Tenan le kisei ka bagada sirimanua, kuarangan, "Sangamberinia le aipaeru. Simatakkep ikau maarep piu, taiagai manibo ikau raagai manibo."
41008001	Pasat piga ngagogoi pa maruru minca sirimanua simigi. Kalulut ta anai katda, sogainangan sipasiuluinia Yesus, kuanangan ka matada,
41008002	"Amanuntungan bagaku ka sirimanua simigi nene, telu ngagogoian poi araomake mukuddu ka tubuku, taan anai katda.
41008003	Kutuituiake bai sia taipukokom, matei sia laje ka enungan, aipoi ai ka talagada sibara ka sareunan."
41008004	Alegirangan nia sipasiuluinia, "Kaipa te taaala kan ka simatangeu se masiektekngake sia nene?"
41008005	Nounounangan sia Yesus, "Ai piga roti ka kam?" Alegirangan nia, "Pitu."
41008006	Kuanangan Yesus ka sirimanua simigi rapuuddet ka polak. Lepa alanangan roti sipitu, kuanangan sura ka Taikamanua, paabbonangan nia, kaunangan nia ka sipasiuluinia raparubei nia. Kaurangan leu et nia ka sirimanua simigi.
41008007	Ai leu goiso ka sia iba pagoisogoiso. Lepa aikua sura Yesus, kaunangan ka sipasiuluinia raparubei nia.
41008008	Pukomrangan pat ektek. Lepa ruruakerangan legeira, pitu ngagaraga.
41008009	Igida sipukokom ai pa epat ribu sia. Lepa kuanangan Yesus ratoili.
41008010	Tujanangnangan ka sia ka abak sambada sipasiuluinia, ei sia ka laggai Dalmanuta.
41008011	Ia geti oi piga pa tai Parise ka matat Yesus taddaakerangan paise ka tubunia. Tiddourangan igalai kerek sibara ka sorga, rasibo nia.
41008012	Puhuihuinangan Yesus ka bagat Ketsatnia kuanangan, "Angoi rakiddi kerek reddenan nene? Kukua nia ka matamui: Ka sirimanua reddenan nene ta tukakau kerek."
41008013	Kaddiuakenangan sia Yesus, janang nia ka abak mei mutalipo ka sila.
41008014	Arakalipogi masiambit roti sipasiului Yesus, ai pei sara ka sia ka bagat abak.
41008015	Paneineinangan sia Yesus pele ngangania, "Pagaba kam, jago kam tubumui ka siomanda tai Parise samba siomanda tai Herodes."
41008016	Patiborangan pasasambada, "Taiaambitta roti te ikukua nene."
41008017	Iagai le poi Yesus sikuada kuanangan, "Patitibongan koi kam taiaambitmui roti? Tapei pa nuagai kam samba tapei makolou ka bagamui? Tapei iaabtip ka paatutmui?
41008018	Ai matamui, ta nuiitco kam; ai talingamui, ta nuaarep kam? Ta nurerepdep kam
41008019	sipaabboku lima roti ka lima ribu sirimanua? Piga ngagaraga legeinia anururuake kam?" Alegirangan nia, "Pulu rua ngagaraga."
41008020	"Samba sipitu roti ka epat ribu sirimanua, piga ngagaraga legeinia anururuake kam?" Alegirangan nia, "Pitu ngagaraga."
41008021	Kuanangan Yesus, "Tapei makokolou ka bagamui?"
41008022	Ia geti sege sia ka Betsaida. Taroakerangan ka matat Yesus sara simapeset, tiddourangan bule irape nia Yesus.
41008023	Alanangan kabei simapeset Yesus, Palulunangan nia ibela ka gerat laggai. Lepa lujinangan matania, rapenangan nia, nounounangan nia, "Anuitcoan leu apa pa?"
41008024	Mataakenangan matania kuanangan, "Oo, kuitco sirimanua ai sia mueenung, tapoi kele loina le tuitco sia."
41008025	Rapenangan minca matania Yesus. Kelebekngakenangan matania, maitconangan matania, toila iitco sangamberinia.
41008026	Koiniakenangan nia Yesus itoili ka lalepnia, kuanangan, "Baan eei ka laggai."
41008027	Lepa ei Yesus sambada sipasiuluinia ka laggai pagoisogoiso ka Kaisarea Pilippi. Talagat pueenungda nounounangan sia Yesus, "Kasei le aku rakua nia sirimanua?"
41008028	Alegirangan nia, "Ai sipasikukua si Yohannes Sipasirarau, sabagei masikua si Elia, tapoi sabagei masikua sara ka talagada tai nabi."
41008029	Nounounangan sia Yesus, "Kam ka kam, kasei le aku nukua kam?" Aleginangan nia si Petrus, "Kristus le ekeu!"
41008030	Lepa paneineinangan sia Yesus bui rapoiliat nia ka kasei pa pagalaiat tubunia.
41008031	Ia geti taddaakenangan Yesus masipangantoman sipasiuluinia, "Buita iorik maigi paoreat Togatsirimanua, rakekele nia tai baja, tai imam sabeu samba siagaisurat. Mateiakerangan nia, tapoi pasat telu ngagogoi suru nia minca."
41008032	Ta aigigi aitiboi nia ka matada Yesus. Lepa alanangan nia si Petrus apei sia, aseakenangan nia.
41008033	Teiteinangan si Petrus Yesus, mattainangan sipasiuluinia, golunangan si Petrus kuanangan, "Kenan katuitui Sanitu! Aipoi ta pinaatut Taikamanua nupaatu, pinaatut sirimanua le."
41008034	Ia geti sogainangan sirimanua simigi Yesus sambada sipasiuluinia kuanangan ka matada, "Senen sioba masitut aku, kau iputata tubunia, bairatnangan siliktengania, tutnangan aku.
41008035	Aipoi sipasikikiliu engania, malilimai le engania; sitaipuletsei engania kalulut aku samba kalulut Katuareman Simaeru, ia te masikikiliu engania.
41008036	Apa kauna nia sirimanua ke ibakkati sangalio polak, tapoi engania malimai le?
41008037	Aponia poi momoi ikau sirimanua sakit engania?
41008038	Kasei simaila masimunengake aku samba tiboietku ka reddenan sipaeelet samba sijo nene, Togatsirimanua leu mamaila masimunengake nia ka teteret ioi ka pulatsanan Ukkuinia sambada samalaikania."
41009001	Kuanangan minca ka matada, "Kukua nia ka matamui: Ai piga pa sipuririo se tapei mamatei sia araitcoan Purimataat Taikamanua ioi ka bagat gege."
41009002	Pasat enem ngagogoi ambitnangan Yesus si Petrus, si Yakobus samba si Yohanes manatara ka leleu simabuak sarada. Ia geti silinangan tubunia Yesus ka matada,
41009003	bulau leppeinia kirisau lepa. Ta anai kasei pa sipananaptap ka polak nene siagai masibulauake kele bulau nene.
41009004	Lepa itcorangan si Elia samba si Mose airapatitiboake Yesus.
41009005	Kuanangan ka matat Yesus si Petrus, "Pate eru takuddu sene Guru. Ai leu kugalai kai telu sapou: sara kekeu, sara kai Mose, sara kai Elia."
41009006	Tapoi ta iagai apa sikuania nene, aipoi ai le sia maloloto.
41009007	Ia geti kuneminangan sia tanairusa, maarepnangan nganga sibara ka tanaisusa masikua, "Nene te Togaku, kilibet bagaku, reddet kam ngangania."
41009008	Paingorangan matada raitco ka bebera, ta anai kasei pa sabagei araitco, sarat Yesus le.
41009009	Ia geti ai sia tugogorosot barada ka leleu, paneineinangan sia Yesus bui rapoiliat nia ka kasei pa siitcora nenda, ke tapei tusuru Togatsirimanua ka simamatei.
41009010	Siddonirangan ngangania, tapoi sia pasasambada paise sia apa katukolobatnia "tusuru ka simamatei."
41009011	Lepa nounourangan nia sipasiuluinia kuarangan, "Kipa ne rakukua siagaisurat, buita moi boiki si Elia?"
41009012	Aleginangan nia Yesus, "Kirenangan momoi boiki si Elia masipaeru sangamberinia. Tapoi kipa kele sitususurat pagalaiat Togatsirimanua buita iorik maigi paoreat samba rapaloloi nia?
41009013	Kukua nia ka matamui: Amoian nia si Elia, tapoi siobat bagada le aragalai ka tubunia, kele sitususurat ka Surat Sipunenan pagalaiat tubunia."
41009014	Kele aratoili raei ka sipasiului sabagei, itcorangan maigi sirimanua sigoilik sia samba siagaisurat ai sia paise sambada sipasiului Yesus.
41009015	Kele araitco Yesus, tugegerangan, pabalaurangan raroroi nia.
41009016	Nounounangan sia Yesus, "Aponia nupaukeli kam?"
41009017	Aleginangan nia sara ka talagada simigi, "Guru, kuambit togaku nene ka matam, aipoi ai ka tubunia ketsat taiagai manibo.
41009018	Ke iguruki nia sanitu, pangitngitnangan nia; bela bubut ka ngungunia, putangatnangan sotnia, pusironnangan tubunia. Akutiddouan ka sipasiuluinu rausiake nia, tapoi ta amoi arausiake nia."
41009019	Kuanangan ka matada Yesus, "Bulat reddenan sitaimatonem baga le bai kam. Apangan le burunia kupaalei kam? Apangan le burunia kupuomi kam baga? Ake kam nia sene!"
41009020	Ambitrangan nia ka matat Yesus. Kele aiitco Yesus sanitu, pangingitnangan leu tubut toga, bele ibele ka polak boddoboddot, bela bubut ka ngungunia.
41009021	Nounounangan ukkuinia Yesus, "Apangan burunia aibara nene ka tubunia?" Aleginangan nia ukkuinia, "Ka pusulekatnia pei le.
41009022	Mareirei ibeleake nia sanitu ka api samba ka oinan ibesiake imateiake nia. Tapoi bara bai siagainu, kau imakate bagam nuromake kai."
41009023	Kuanangan ka matania Yesus, "Bara bai siagainu, nukua? Ka simatonem baga sangamberinia le momoi!"
41009024	Pugereinangan leu ukkui toga, "Matonem bagaku. Romake aku simagulai tonem baga nene!"
41009025	Kele aiitco rapaguru sirimanua simigi Yesus, asenangan sanitu kuanangan, "Ekeu ketsat taiagai manibo simatakkep, belaake ekeu ka tubut toga nene, buian nuguruki nia minca!"
41009026	Pugereinangan sanitu, pangitngitnangan tubut toga, belanangan leu et. Kean le simamateian le toga nenda, pat kuarangan sirimanua simigi, "Ailangoan nia!"
41009027	Alanangan kabeinia Yesus isuruake nia, tusurunangan leu et.
41009028	Kele aitoili Yesus ka lalep, nounourangan nia sipasiuluinia sarada, "Ta koi momoi ka kai kuusiake kai sanitu?"
41009029	Kuanangan ka matada Yesus, "Sanitu kele nene ta iagai usi, ke ta ka bagat panindogat."
41009030	Ia geti tuitui Yesus sambada sipasiuluinia sedda ei sia ka Galilea. Ta ioba Yesus raagai nia kasei pa kaipa aiei,
41009031	aipoi ai le ipangangantoman sipasiuluinia. Kuanangan ka matada, "Tusesegeakean le te Togatsirimanua ka kabeira sirimanua. Mateiakerangan nia, tapoi pasat telu ngagogoi lepa aramateiake nia, suru nia minca."
41009032	Ta raagai katukolobat tiboiet Yesus nene sipasiuluinia, tapoi maloto sia masinounou ka tubunia.
41009033	Ia geti sege sia ka Kapernaum. Kele arasege ka lalep, nounounangan sipasiuluinia Yesus, "Aponia anupaukeli kam ka enungan?"
41009034	Tenan le sia meng; aipoi ka enungan arapaukeli kasei siabeu ka talagada.
41009035	Puuddetnangan Yesus, sogainangan sipasiuluinia sipulurua kuanangan ka matada, "Kasei sioba ibailiu siboiki, buita ipukateitei tubunia samba bailiu pagugulet ka sangamberi."
41009036	Lepa alanangan sara toga sigoiso Yesus, riokenangan nia ka talagada. Lakkaiakenangan nia, kuanangan ka matada,
41009037	"Kasei siala sara tatoga kele nene ka oningku, aku le aiala. Samba kasei siala aku, ta aku aiala, tapoi sipasikokoiniake aku le aiala."
41009038	Kuanangan si Yohannes ka matat Yesus, "Guru, ai akuitco kai sara sirimanua masiusiake sanitu ka onim. Keramaian nia aipoi ta aleita nia."
41009039	Kuanangan Yesus, "Ba kekera kam nia! Aipoi ta anai kasei pa sigalai kerek ka oningku, lepana le pakatainangan nganga ka tubuku.
41009040	Aipoi kasei ta masisaggangi sita, aleita le nia.
41009041	Kukua nia ka matamui: Kasei sipalo kam sangapulokat oinan kalulut sipasiului Kristus kam, bulat ta masasaigo upania."
41009042	"Kasei sigalai pajoat ka sara taigoiso nene simatonem baga kaku bailiu nia mujo, makaeru pei le ka tubunia tusereake bukku panundukat ka lolokkatnia ituribbaiake nia ka koat.
41009043	Ke ipajo bai ekeu kabeinu, tippu le nia. Maeru pei le sisara kabei ekeu tuguru ka purimanuaiat, ka sirua kabei ekeu tuguru ka narako, ka api sitaipepee. [
41009044	Sedda leitinia ta mamatei, apinia ta pepee.]
41009045	Samba ke ipajo bai ekeu rerem, tippu le nia. Maeru pei le sisara rere ekeu tuguru ka purimanuaiat, ka sirua rere ekeu turibbaiake ka narako. [
41009046	Sedda leitinia ta mamatei, apinia ta pepee.]
41009047	Samba ke ipajo bai ekeu matam, kiok le nia. Maeru pei le sisara mata ekeu tuguru ka Purimataat Taikamanua, ka sirua mata ekeu turibbaiake ka narako.
41009048	Sedda leitinia ta mamatei, apinia ta pepee.
41009049	Aipoi senen sirimanua buita tugarami nia api, kele buluakenen tugarami nia garam.
41009050	Simaeru te garam; tapoi ke maleu bai garam, apangan le nukakau kam pasikalo nia? Oto kau ibailiu kam kele garam, samba kau paaban kam pasasambamui."
41010001	Lepa tuitui Yesus sedda ei nia ka laggaira tai Yudea samba ka silat oinan Yordan. Sedda leu oi sia sirimanua simigi paruru ka matania; samba kele simareirei pangantomannangan sia.
41010002	Ia geti oi piga pa tai Parise masisibo Yesus. Nounourangan nia, "Momoi leu igalak sinanalepnia simanteunia?"
41010003	Aleginangan nia Yesus, "Kipa aikua ka kam si Mose?"
41010004	Kuarangan, "Iobaake le si Mose igalak sinanalepnia simanteunia, ke ikau surat pagalangan."
41010005	Kuanangan ka matada Yesus, "Kalulut kelat paatuatmui le aisuratnake surukat nene ka kam si Mose.
41010006	Tapoi taddanangan aibaraake sirimanua Taikamanua aibaraakean sia simanteu samba sinanalep.
41010007	Ia te lulunia ikakaddiuake ukkui samba inania simanteu iloplopmake tubunia ka sinanalepnia,
41010008	bailiunangan sia sangaakkula. Oto taan rua, sangaakkulaan le sia.
41010009	Siloplopmakenen Taikamanua poi ta momoi ipasaraake nia sirimanua."
41010010	Kele aratoili ka lalep, nounourangan nia minca sipasiuluinia pagalaiat nene.
41010011	Kuanangan ka matada Yesus, "Kasei masigalak sinanalepnia, lepa putalimounangan ka sinanalep bagei, sipaeelet le nia ka sinanalepnia nenda.
41010012	Kisedda leu et sinanalep sipasigagalak simanteunia, putalimounangan ka simanteu bagei, sipaeelet leu nia."
41010013	Ia geti taroakerangan tatoga ka matat Yesus bule irape sia. Tapoi aragolu le sia sipasiuluinia.
41010014	Itco aiitco nene Yesus, pugolunangan, kuanangan ka matada, "Obaake kam tatoga raoi kaku, ba kekera kam sia; sirimanua kele nene le poi sibakkati Purimataat Taikamanua.
41010015	Kukua nia ka matamui: Kasei pa ke ta kele tatoga ipasiala Purimataat Taikamanua, ta tuguguru nia ka bagania."
41010016	Lepa lakkaiakenangan tatoga Yesus, kaunangan kabeinia ka utera sukatnakenangan sia.
41010017	Kele aibela Yesus iriuriuake puenunganannia, oi sara sirimanua pabalau ka matania. Purapponangan ka matat Yesus inounou nia, "Guru simatopit, kipa kugagalai bule kuikepmake purimanuaiat sitaitatata?"
41010018	Kuanangan ka matania Yesus, "Nukukua kodda aku simatopit? Ta anai kasei pa simatopit, sarat Taikamanua le.
41010019	Surukat Taikamanua anuagaian, 'Bui nupamatei; bui nupaelet; bui nupanangkou; bui numunengake boko; bui nupajo sirimanua; suru ukkuinu samba inam!' "
41010020	Kuanangan simakayo, "Guru, sangamberinia nene akugalaiakean ka pusulekatku pei le."
41010021	Kinerenangan nia Yesus, manuntunangan bagania, kuanangan ka matania, "Ai pei sara simagulai kekeu. Kenan sakiake sangamberi sibabara ka tubum, kaunungan bulagatnia ka simageba, bara ibara pukayoatnu ka sorga; lepa oi ekeu masitut aku."
41010022	Kele aiarep tiboiet nene mabelenangan bagania, tui nia ka reureu baga, simakope kayo le poi nia.
41010023	Kinerenangan sipasiuluinia Yesus kuanangan ka matada, "Apate besi ka simakayo tuguru ka Purimataat Taikamanua."
41010024	Kisei le ka bagada sipasiului araarep tiboiet Yesus nene. Tapoi kuanangan minca Yesus, "Ale tatogaku, bulat mabesi tuguru ka Purimataat Taikamanua.
41010025	Onta pei le malabbei tubuluk ka matat susuilak ka simakayo tuguru ka Purimataat Taikamanua."
41010026	Makeppunangan ka bagada sipasiului kuarangan pasasambada, "Oto kaseian le masisesese puaragat?"
41010027	Kinerenangan sia Yesus kuanangan, "Ka sirimanua bai nia ta momoi; tapoi ta kisedda ka Taikamanua. Aipoi ka Taikamanua sangamberinia le momoi."
41010028	Kuanangan si Petrus, "Akukaddiuakean tebai kai sangamberinia masitut ekeu."
41010029	Kuanangan Yesus, "Kukua nia ka matamui: senen sikaddiuake lalepnia, ele sasarainania, ele samaniunia, ele inania, ele ukkuinia, ele tatogania, ele monenia kalulut aku samba kalulut Katuareman Simaeru,
41010030	ka tetere kineneiget pei le isisilo sangotu ngaminca lalep, saraina, maniu, ina, tatoga, mone, kenanen ka bagat paoreat. Samba ka gogoi sialu ikepmakenangan purimanuaiat sitaitatata.
41010031	Tapoi maigi sipuboboiki ibabailiu sikateitei samba sikateitei ibabailiu sipuboboiki."
41010032	Ai sia mueenung raei ka Yerusalem, Yesus samba sipasiuluinia, boikiakenangan tubunia Yesus ka sipasiuluinia. Makiseinangan ka bagada sipasiuluinia samba sipasitutut ka teitei leu bailiu maloto. Ia geti sogainangan minca sipasiuluinia Yesus sarada segeakenangan ka matada sipuaaili geti ka tubunia.
41010033	Kuanangan, "Aian tebai sita mananatara ka Yerusalem, seddangan te itusesegeake Togatsirimanua ka tai imam sabeu samba siagaisurat, raukum nia imatei samba rasegeake nia ka sipuarat sabulungan.
41010034	Paloloirangan nia, lujirangan nia, boborangan nia samba mateiakerangan nia. Tapoi pasat telu ngagogoi suru nia minca."
41010035	Lepa oi si Yakobus samba si Yohannes tatogat Sebedeus ka matat Yesus kuarangan ka matania, "Guru, ai tiddogetmai akenenenu ka kai."
41010036	Kuanangan ka matada, "Aponia tiddogetmui akenenku ka kam?"
41010037	Kuarangan ka matania, "Bule nukau kai muuddet sara kai kattoet, sara kai katsiunu ka pulatsanannu geti."
41010038	Kuanangan ka matada Yesus, "Ta nuagai kam tiddogetmui. Momoi pa nulo kam ka pulokat pangoringan loketku? Ele momoi pa turau kam pasiraukat rauakenen ka tubuku?"
41010039	Alegirangan nia, "Momoi." Kuanangan ka matada Yesus, "Nulolo tedda kam ka pulokat pangoringan loketku, samba turarau tedda kam pasiraukat rauakenen ka tubuku.
41010040	Tapoi muuddet kai kattoet ele kai katsiuku, ta aku tuteteu. Aipoi sipuuddet sedda sarat sia pinatarek Taikamanua le."
41010041	Kele araarep nia sipasiului sipulu, mangoingoinangan bagada kai Yakobus samba kai Yohannes.
41010042	Ia geti sogainangan sia Yesus kuanangan ka matada, "Nuagai kam, saute ka polak, masipaneinei bangsada le sia, samba sia siabeu mugege le ka tubuda.
41010043	Ka kam geti bui kisedda. Ke ai ka talagamui sioba muabeu, kau le ibailiu nia sipuuku kam.
41010044	Samba ke ai ka talagamui sioba muute, kau le ibailiu nia paguguletmui.
41010045	Aipoi beri Togatsirimanua ta mubeunan aioi, mupagugulet le samba masikau engania panebui simigi."
41010046	Ia geti sege Yesus ka Yeriko. Kele aituitui Yesus samba sipasiuluinia samba sirimanua simigi ka Yeriko, ai sara simapeset sipuoni si Bartimeus, togat Timeus, ai nia mukukuddu ka bebet enungan manindou panguruat.
41010047	Kele aiarep Yesus tai Natsaret le tusasabau pugereinangan, "Yesus, Togat David, kau imakate bagam kaku!"
41010048	Aserangan nia sirimanua simigi ipumengmeng. Tapoi ia pei iabeuake ipugerei, "Togat David, kau imakate bagam kaku!"
41010049	Ia geti tokko Yesus, kuanangan, "Sogai kam nia." Sogairangan simapeset, kuarangan ka matania, "Bui imakarat bagam, suruake ekeu, aisogaian ekeu Yesus."
41010050	Ribbaiakenangan sobbenia simapeset, suru nia iei ka Yesus.
41010051	Kuanangan ka matania Yesus, "Aponia noba kugalai ka tubum?" Aleginangan nia simapeset, "Bule imaitco mataku, Guru."
41010052	Kuanangan ka matania Yesus, "Kenanan, aiarauakean ekeu tonem bagam." Maitconangan leu et matania, tutnangan Yesus ka puenunganannia.
41011001	Kele aramalegere ka Yerusalem, airaamiake Betpage samba Betania, ka leleu Tula, koiniakenangan rua sipasiuluinia Yesus,
41011002	kuanangan ka matada, "Kenan kam ka laggai ipot matamui. Gurumui le ka laggai nenda, sesemuian sara togat kalidei ai kasesereat, taiuuddenietda pei le sirimanua. Rugutmuian nia, ambitmuian nia sene.
41011003	Ke ai bai sipasirerere kam apa lulunia nururugut kam kalidei nenda, kuamui le, 'Ai kauna nia si Tuhan, ta mauju itoiliake nia minca se.' "
41011004	Eirangan leu et, seserangan togat kalidei ai kasesereat ka bebet matatbaliu ka gerat, rugutrangan nia.
41011005	Nounourangan sia sipuririo sedda, kuarangan ka matada, "Apananmui nururugut kam kalidei nenda?"
41011006	Kuarangan kele sikuat Yesus ka matada, obaakerangan leu et nia.
41011007	Taroakerangan kalidei ka matat Yesus, apoakerangan leppeira ka teitei kalidei, jananginangan nia Yesus.
41011008	Maigi sia siapoake leppeira ka enungan, sabagei masipasaragai ran loina ka enungan sinaggirida ka mone.
41011009	Sirimanua sipuboboiki samba sipasitutut mugerei, "Hosanna! Kau imatulu tubunia siooi ka onin Tuhan!
41011010	Kau imatulu Purimataat siooi -- Purimataat taikebbukatta si David! Hosanna ka Taikamanua Sipulubeunan!"
41011011	Segena le Yesus ka Yerusalem, guru nia ka Uman Taikamanua. Itconangan sangamberinia sedda, lepa tui nia iei ka Betania sambada sipasiuluinia sipulurua, amasoiboan poi.
41011012	Mancep, kele aratuitui barada ka Betania, malajenangan Yesus.
41011013	Ia geti itconangan ka sareunan sangaloina sileu simaeru buttet. Tagetnakenangan nia masiitco baleu ai buania. Kele aisege ka bakkat sileu, beri aisese buania, sarat buluk le, tapei poi aiaili pubuaiat sileu.
41011014	Kuanangan ka loinat sileu, "Buian rakom buam beri sara sirimanua teret buruburu!" Airaarep sipasiuluinia sikuania.
41011015	Sege sia ka Yerusalem, guru Yesus ka Uman Taikamanua. Taddaakenangan ikekele sirimanua sipasasaki ka bagania. Bailuakenangan mejada sipasisisili bulagat samba uddenanda sipasisasakiake merpati.
41011016	Ta aiobaake beri sara sirimanua masiambit apa pa masisabau gerat Uman Taikamanua.
41011017	Pangantomannangan sia Yesus pele ngangania, "Ta atusuratnakean ka Surat Sipunenan, 'Uma panindogat ka sangamberi bangsa le tuoniake umangku?' Tapoi anubailiuake le kam nia ngaliura sipasiraraurau!"
41011018	Tiboiet nene araarep tai imam sabeu samba siagaisurat. Gabarangan paluluat itumateiake Yesus; maloto poi sia ka tubunia, aipoi sangamberi sirimanua makisei ka baga masiarep ngantomannia.
41011019	Kasoibokat, tui minca Yesus samba sipasiuluinia, kaddiuakerangan kota.
41011020	Kele aratusabau simancep, itcorangan sileu amatteian pat aili ka ungatnia.
41011021	Repdep airepdep nia si Petrus, kuanangan ka matat Yesus, "Guru, itco pei sileu siteleinu amatteian."
41011022	Kuanangan ka matada Yesus, "Kau imatonem bagamui ka Taikamanua!
41011023	Kukua nia ka matamui: kasei pa sikua ka leleu nene, 'Akkatnake ekeu, ribbaiake tubum ka koat!' ta bai makarat bagania, tapoi matonem bagania ipuaili sikuania, ta isosoppi ipuaili.
41011024	Ia te lulunia kukua ka matamui: Ke manindou kam nutiddou kam apa pa, samba matonem bagamui iaake Taikamanua sinindoumui, ta isosoppi nusilo kam nia.
41011025	Samba ke manindou kam, tapoi ai ngungut bagamui ka tubut kasei pa, appeake kam boiki seleda, bule iappeake leu selemui Ukkuimui ka sorga. [
41011026	Ta geti nuappeake kam, ta leu et iaappeake selemui Ukkuimui ka sorga."]
41011027	Lepa ei minca Yesus samba sipasiuluinia ka Yerusalem. Aimugegejek Yesus ka bagat Uman Taikamanua, oi ka matania tai imam sabeu, siagaisurat samba tai bajara tai Yahudi
41011028	nounourangan nia, "Ka geget apa nugalai nene? Kasei amasiake gege kekeu masigalai nene?"
41011029	Kuanangan ka matada Yesus, "Kunounou kam boiki sara panounogat. Ke nualegi kam, kuakungan leu ka matamui ka geget apa kugalai nene.
41011030	Pasiraukat Yohannes nenda, sibara ka Taikamanua ele sibara ka sirimanua? Alegi pei kam!"
41011031	Patiborangan pasasambada kuarangan, "Ke takua, 'Sibara ka Taikamanua,' kuanangan te ka matata, 'Oto angoi ta matonem bagamui ka tubunia?'
41011032	Tapoi ke takua, 'Sibara ka sirimanua,' maloto sita ka sirimanua simigi, aipoi sangamberida arapunabingan si Yohannes."
41011033	Kuarangan raalegi Yesus, "Ta kuagai kai." Kuanangan ka matada Yesus, 'Oto kaku leu ta kukukua ka matamui ka geget apa kugalai nene."
41012001	Lepa taddaakenangan Yesus manibo ka matada ka bagat pasikat, "Ai sara sirimanua sibuka monen anggur, lepa iripnangan nia. Ugguknangan kudduat pasipetsunan, rioakenangan sapou pujagoat. Lepa sewaakenangan nia ka sipuuku mone, ei nia musaralaggai.
41012002	Kele aiaili teteret pasialakat buat anggur, koiniakenangan sara paguguletnia ka sipuuku mone masisilo rubeiatnia.
41012003	Tapoi aralaba le pagugulet nenda, boborangan nia, tuituiakerangan nia si ta ambinen.
41012004	Ia geti koiniakenangan minca sara paguguletnia bagei ka tubuda. Tapoi arabobo le utenia sipuuku mone, kekelerangan nia samba rapakuaiji nia.
41012005	Lepa koiniakenangan minca sara paguguletnia bagei. Tapoi aramateiake le nia. Samba maigi pei le bagei aikoiniake; sabagei rabobo, sabagei ramateiake.
41012006	Ai pei le sara ka tubunia, ia te togania kilibet bagania. Kalepakatnia koiniakenangan togania nene ka sipuuku mone. Paatuatnia poi, 'Metnangan rakagilaake togaku nene.'
41012007	Tapoi kuada le sipuuku mone pasasambada, 'Ia te sipasiikep; sita kam tamateiake nia, bule sitangan le masibabakkati ikepmakenennia.'
41012008	Labarangan nia, mateiakerangan nia, ribbaiakerangan nia ka bebet mone.
41012009	Oto kipangan le igagalai tuan sibakkat monen anggur? Oinangan leu et imateiake sipuuku mone. Lepa kaunangan monen anggur ka sabagei.
41012010	Tapei anubasa kam ruang nene ka Surat Sipunenan, 'Bukku siribbaiakenenda tai tukang aibailiuan bukku bongan inan arigi.
41012011	Si Tuhan le aibaraake nia, bulat makisei ka bagata iitco nia.' "
41012012	Ia geti gabarangan enungan masilaba Yesus, raagai poi sia le isasailu ka pasikat nene. Tapoi maloto sia ka sirimanua simigi. Ia geti tui sia kaddiuakerangan Yesus.
41012013	Ia geti koiniakerangan piga pa tai Parise samba sipasiului Herodes masinounou Yesus bule ioi rajoake nia ka tiboietnia.
41012014	Oi sia kuarangan ka matat Yesus, "Guru, akuagaian kai simaroipo le ekeu, ta nupuleletsei kasei pa, aipoi ta nurarasei sirimanua. Maroipo le nungantomanake enungan Taikamanua. Kipa pasesese leu pa tukau juran kai Kaisar ele taa? Tukakau pa ele ta tukakau?"
41012015	Iagai le poi Yesus patajuatda, kuanangan ka matada, "Nusisibo kodda kam aku? Ake kam se sara bulagat perak kuitco nia."
41012016	Ia geti kaurangan nia. Lepa nounounangan sia Yesus, "Kasei tularat samba kasei oni nene?" Alegirangan nia, "Kai Kaisar."
41012017	Kuanangan ka matada Yesus, "Oto kau kam kai Kaisar bakkat Kaisar, ka Taikamanua bakkat Taikamanua!" Tenan le kisei ka bagada ka tubunia.
41012018	Ia geti oi piga pa tai Saduse ka matat Yesus, sipasikukua ta anai katusuruat simamatei. Nounourangan nia kuarangan,
41012019	"Guru, aisuratnakean si Mose ka sita, 'Ke matei bai sara simanteu ikaddiuake sinanalepnia tapei anai togania, buita iala sinanalepnia nenda sarainania, masibaraake tuppai tubut sarainania simamatei.'
41012020	Ai pitu sipusasaraina. Pukebbukatnangan sikebbukat, lepa matei nia tapei anai togania.
41012021	Ia geti talimouakenangan babaliunia nene sarainania sikaruania, lepa matei leu et nia ta anai togania. Kisedda leu sikatelunia;
41012022	sangamberida kisedda leu, pituda ta anai togada. Kalepakatnia matei leu sinanalep nenda.
41012023	Oto ka gogoi katusuruat, ke tusuru sia sangamberida, kasei masibabakkati sinanalep nenda? Aipoi sangamberidangan aipusinanalepmake nia."
41012024	Kuanangan ka matada Yesus, "Ta ia ne selemui, lulut taiagaimui kolou Surat Sipunenan samba geget Taikamanua?
41012025	Aipoi ke atusurungan sia simamatei, taan mutatalimou samba taan tutatalimouake sia, kele samalaika ka manuangan le sia.
41012026	Samba pagalaiat katusuruatda simamatei, tapei pa anubasa kam ka surat Mose ka pumumuan pagalaiat rui sipujujuluu, sikuana Taikamanua kai Mose, 'Aku te Taikamanuan Abraham, Taikamanuan Isak samba Taikamanuan Yakob?'
41012027	Oto ta Taikamanuanda simamatei Taikamanua, Taikamanuanda sipuririmanua le. Bulat makope selemui!"
41012028	Lepa oi sara siagaisurat sipasiaarep patiboat Yesus sambada tai Saduse, samba aiagaian erunia alegiat Yesus ka matada. Nounounangan Yesus, "Apa surukat siabeu ka sangamberi Surukat?"
41012029	Aleginangan nia Yesus, "Surukat siabeu ia te, 'Arepmake Israel! Tuhan Taikamanuanta Tuhan sisasara le.
41012030	Pununtuki baga si Tuhan Taikamanuam ka sangalio bagam, ka sangalio ketsatnu, ka sangalio paatuatnu samba ka sangamberi ronnu.'
41012031	Sikaruania ia te, 'Pununtuki baga aleinu sirimanua kele nuntut bagam ka tubum.' Ta anai surukat bagei sisaliu surukat sirua nene."
41012032	Kuanangan siagaisurat ka matat Yesus, "Bulatnia Guru, Aisesengan sikuam: sarat si Tuhan le Taikamanua, ta anai bagei Taikamanua, sarania le.
41012033	Kirenangan masipununtuki nia ka sangalio baga, ka sangalio paatuat samba ka sangamberi ron, samba leu masipununtuki baga saalei sirimanua kele tubuta, ia te bulat siabeu bele pei buluakenen rarangen samba buluakenen bagei ka Taikamanua."
41012034	Kele aiitco Yesus erunia alegiat siagaisurat, kuanangan ka matania, "Taan areu ekeu ka Purimataat Taikamanua!" Barania ka teteret nenda taan anai simaro baga masirere apa pa ka tubut Yesus.
41012035	Ka teteret aimungangantoman Yesus ka Uman Taikamanua kuanangan, "Kipa iooi rakua siagaisurat togat David le Kristus?
41012036	Beringan tubut David, aisopsop nia Ketsat Taikamanua masikua, 'Aikua si Tuhan ka matat Tuhanku: uddetnake ekeu kai kattoetku, teret kukau saggaknu bailiu kalak rerem.'
41012037	Oto beringan si David masituhan nia, kipa ne iputotoga nia?" Sirimanua simigi bulat maangka bagada masiarep ngantoman Yesus.
41012038	Kuanangan Yesus ka ngantomannia, "Jago kam tubumui ka siagaisurat. Raoba mugejek muleppei simananta samba raoba raroroi sia sirimanua ka pasakiat.
41012039	Raoba muuddet ka uddenan siboiki ka uma parurukat samba ka uddenan sabeu tiboi tubu ka punen puraumaat.
41012040	Rapataju tailumang samba raraurau lalepda; lepa ataakerangan panindogat masilabbu kataira. Masane le geti ukumanda."
41012041	Sangaminca, amuuddet Yesus ipot petit bulagat panguruat ka Uman Taikamanua; ikbuknangan sia rapasikau bulagat ka bagat peti. Maigi simakayo masibulukngake bulagat simaigi ka bagat peti.
41012042	Lepa oi sara sinanalep silumang simageba bulukngakenangan rua rimis ia te sangasen.
41012043	Sogainangan sipasiuluinia Yesus kuanangan ka matada, "Kukua nia ka matamui: sibulukngakenen silumang simageba nene pei le maigi ka peti panguruat ka sibulukngakenenda sabagei.
41012044	Aipoi sangamberida sibara ka legei pukayoatda le arabulukngake, tapoi silumang nene geti, sibara ka gebania, sangamberi sibabara ka tubunia le aibulukngake, ia te sangamberi purimanuaiatnia."
41013001	Kele aibela Yesus ka Uman Taikamanua, kuanangan ka matania sara sipasiului, "Guru, itco pei laingenia uma nene, bukkunia nyung lepa."
41013002	Kuanangan ka matania Yesus, "Palaleplalep sabeu nene nuiitco? Beri sara bukku sipalalakke nene mulelegei; sangamberinia le turaragatnake."
41013003	Aimukukuddu Yesus ka leleu Tula, ipot Uman Taikamanua, oi si Petrus, si Yakobus, si Yohannes samba si Andreas masinounou nia sarada kuarangan,
41013004	"Kua pei ka matamai, pigamoi ibabara nene samba aponia katuaggaiatnia ke iaili kalepakat sangamberinia nene?"
41013005	Taddaakenangan Yesus masikua ka matada, "Pagaba kam, bui rapepeake kam kasei pa!
41013006	Maigi poi siooi masipuoni oningku kuarangan, 'Aku te nia!' pepeakerangan maigi sirimanua.
41013007	Ke nuarep kam gururuu pasaggangan samba katuareman pasaggangan bui ipakaddo kam. Kirenangan muaaili sangamberinia nene, tapoi tapei nenda kalepakatnia.
41013008	Pasasaggak poi bangsa ka bangsa, purimataat ka purimataat. Babara ngeungeu polak ka senen kudduat, samba babara pulajeat. Sangamberinia nene panandaat paoreat pei le.
41013009	Tapoi kam ka kam, pagaba kam tubumui! Rasesegeake poi kam ka rapat sabeu samba rabobo kam ka uma parurukat. Paambitrangan kam ka matada sipasiukum samba ka tai rimata kalulut aku, bule ka enungan nene numunengake kam aku ka matada.
41013010	Tapoi Katuareman Simaeru buita tusegeake boiki ka sangamberi bangsa.
41013011	Samba ke raambit samba rasegeake kam ka pasiukuman, bui imakarat bagamui pagalaiat tiboakenenmui, tapoi apa sipanguruatnakenen ka kam ka teterenia nenda, ia te nutitiboake kam. Aipoi ta kam maninibo, Ketsat Sipunenan le.
41013012	Babara te saraina masisegeake sarainania itumateiake, kisedda leu ukkui ka tatogania. Samba tatoga leu mugegege ka saeppu bule ramateiake sia.
41013013	Rapulalagaki te kam baga sirimanua kalulut oningku. Tapoi siomake nia teret kalepakatnia, nia te maaarau."
41013014	"Oto ke nuitco kam 'turot katai' murio ka kudduat sitaimateu -- sipasibabasa nene kau ilelekngake nia -- sia sikuddu ka Yudea kau ratuitui raei ka leleu.
41013015	Sikuddu ka teitei lalep, buian itugorosot masiala apa pa ka lalepnia.
41013016	Sikuddu ka mone, buian itoili masiala leppeinia.
41013017	Katainangan te ka sia saina sipususuruket samba sitottoni toga ka gogoi nenda.
41013018	Panindou le kam, bui iipo ka laggo simaleppet ibara sangamberinia nene.
41013019	Aipoi ka teteret nenda babara paoreat, paoreat kele nenda tapei abara ka polak nene barania aibaraake polak Taikamanua teret kise, samba taan babara minca.
41013020	Ta bai itengai si Tuhan igit gogoinia, beri sara sipuririmanua. Tapoi kalulut sia sipilinia, tengainangan igit gogoinia si Tuhan.
41013021	Oto bara bai sikua ka matamui, 'Akoi nia Kristus!' ele 'Ai nia sedda!' bui nukatonemi kam nia.
41013022	Muoottou poi sipukristus tubuna samba sipunabi tubuna. Galairangan kerek samba kiseiet, pat moi bai nia samba sia sipili leu rapepepeake.
41013023	Oto pagaba kam tubumui! Amuboikian tebai akukua nia ka matamui."
41013024	"Ka teterenia nenda pasat paoreat, magepgepnangan matat sulu, taiputoronangan laggo,
41013025	bele ibele panyanyat sibara ka manua, mangeungeunangan leu ron manua.
41013026	Lepa itcorangan Togatsirimanua sirimanua ioi ka tanairusa ka gege sabeu samba pulatsanan.
41013027	Ia geti koiniakenangan samalaikania masiruruake sangamberi sipilinia sibara ka siepat matat rusa, barania ka tutut polak aili ka kapit manua."
41013028	"Alaki kam pasikatnia ka sileu. Amanembuan bai rannia, abelangan roronia, agaimuian amalegerengan te legeu manua.
41013029	Kisedda leu te ke nuitco kam sangamberinia nene, agaimuian amalegerengan teterenia, aian nia ka matatbaliu.
41013030	Kukua nia ka matamui: Tapei tatata reddenan nene, puailinangan sangamberinia nene.
41013031	Manua samba polak tatata le, tiboietku geti ta tatata buru."
41013032	"Tapoi gogoi samba jamnia geti ta anai siagai nia, beri samalaika ka sorga, beri Toga leu, sarat Ukkui le siagai nia.
41013033	Oto suksuk kam, pumata kam, ta poi nuagai kam teterenia.
41013034	Galainia kele sara sirimanua sikaddiuake lalepnia iei ka laggai ka sareunan. Segeakenangan ka sapaguguletnia rapasikeli lalepnia, senenda ikau galajet puukuketda. Paneineinangan sijago matatbaliu bule ipujago sipulelelek.
41013035	Oto pumata kam, aipoi ta nuagai kam pigamoi itoili si tuan sibakkat lalep -- ele kasoibokat, ele tengamoi, ele tokki gougou, ele simancep.
41013036	Ke moi nia sinulut, bui iaili kam ai kam memerep.
41013037	Sikuaku ka matamui nene, kukua leu ka sangamberi sirimanua: pumata kam!"
41014001	Ai pei rua ngagogoi bara Punen Paska samba Punen Roti Sitasioman. Sia tai imam sabeu airagagaba enungan masilaba Yesus sinangkou, ramateiake nia.
41014002	Kuarangan, "Bui ka matat punen, babara pulamagat sirimanua simigi."
41014003	Ka teteret ai Yesus ka Betania ka lalep Simon simabogbong; ai nia mukokom, oi sara sinanalep masiambit sangabalaubau tula simasingin simakeppu saki. Ragatnakenangan nenda balaubau, uruakenangan tula ka utet Yesus.
41014004	Pugolurangan sabagei sikuddu sedda kuarangan pasasambada, "Apananta tapasisibbu tula nene?
41014005	Momoi tusakiake nia telu ngotu ropia legei; samba bulagatnia tukau ka simageba!" Golurangan leu et sinanalep.
41014006	Tapoi kuanangan Yesus, "Eddangannia. Nusasaila kodda kam nia? Galajet simaeru le aigalai ka tubuku.
41014007	Ai le turerere kababarat simageba ka talagamui. Senen tetere ke noba kam, momoi nuromake kam sia. Tapoi aku geti ta mariuriu ka bebemui.
41014008	Aigalaian teret siooi igalai; iboikiake itulaji tubuku kei turateiake aku.
41014009	Kukua nia ka matamui: Kaipa kaipa le tupaarep Katuareman Simaeru nene ka sangalio polak, sigalai sinanalep nene leu tununuake, masirepdep nia."
41014010	Lepa ei si Yudas Iskariot sara ka talagat sipasiului Yesus sipulurua ka tai imam sabeu masisegeake Yesus ka tubuda.
41014011	Bulat maangka bagada masiarep sikuania, sibalaakerangan leu masikau bulagat ka tubunia. Gabanangan leu tetere sipasesese si Yudas isegeake Yesus.
41014012	Ka gogoi siboiki Punen Roti Sitasioman, ka panajakat biribiri Paska, kuarangan ka matat Yesus sipasiuluinia, "Kaipa siobanu kueei kai masipatarek kekeu pukoman Paska?"
41014013	Koiniakenangan rua sipasiuluinia Yesus, kuanangan ka matada, "Kenan kam ka kota; sedda paseseakemuian sara sirimanua sipasiaambit lalaisut oinan. Tut kam nia
41014014	samba kaipa lalep ituguru, kuamuian ka sibakkat lalep, 'Aikua si Guru, kaipa bilik sinarekngakenen kaku pukomanmai Paska sipasiuluiku?'
41014015	Ai leu isausau ka kam sara bilik sabeu ka pata silepa tarek. Sedda te nutatarekngake kam ka sita."
41014016	Ia geti ei sia sipasiului sirua. Segera le ka kota, ailirangan kele siniboi Yesus ka matada, tarekngakerangan leu komen Paska.
41014017	Kele aimasoibo oi Yesus sambada sipasiuluinia.
41014018	Ai sia mukokom, kuanangan Yesus, "Kukua nia ka matamui: Ai sara ka talagamui pakomakenenku masisesegeake aku."
41014019	Mareureunangan bagada sipasiului. Taddaakerangan senenda masinounou Yesus, "Taleu aku Tuhan?"
41014020	Aleginangan nia Yesus, "Sara ka kam sipulurua nene, sikere kai masisuusuuake roti ka mangko, ia te nia.
41014021	Togatsirimanua geti kirenangan mamatei nia kele sitususurat pagalaiat tubunia. Tapoi paan te ka sirimanua nenda sipasisesegeake Togatsirimanua. Maeru pei le ka sirimanua nenda ta mututu matania."
41014022	Ai sia mukokom, alanangan roti Yesus kuanangan sura, paabbonangan nia, kaunangan nia ka sipasiuluinia kuanangan, "Ala kam, tubuku te nene."
41014023	Lepa alanangan pulokat, kuanangan sura, lepa kaunangan nia ka sipasiuluinia; lorangan nia sangamberida ka pulokat nenda.
41014024	Kuanangan ka matada Yesus, "Logauku te nene, logau pakerekat baga sipiliakenen lulut simigi.
41014025	Kukua nia ka matamui: Taan te kulolo minca anggur nene; ka Purimataat Taikamanuangan le geti kulolo nia anggur sibau."
41014026	Lepa arauraiake urai pasiumun, ei sia ka leleu Tula.
41014027	Kuanangan ka matada Yesus, "Sangamberimui te mabebele baga ka tubuku. Atusuratnan poi, 'Kubobobo te sipasijajago, pusabunangan biribiri.'
41014028	Tapoi atusurungan geti aku puboikikungan ka kam ka Galilea."
41014029	Kuanangan ka matania si Petrus, "Kenanen sangamberida mabele baga, aku kaku geti taa."
41014030	Kuanangan ka matania Yesus, "Kukua nia ka matam: Soibo gogoi nene leu et, tapei mururua ngaminca iputokki gougou, anupakelengan aku telu ngaminca."
41014031	Tapoi ikaroake le si Petrus kuanangan, "Kenanen bai sambata matei, ta kupakekele ekeu!" Sangamberida sipasiului kisedda leu arakua.
41014032	Sege sia ka sara kudduat sipuoni Getsemane, kuanangan Yesus ka matada sipasiuluinia, "Kuddungan kam se, mei aku manindou."
41014033	Ambitnangan si Petrus, si Yakobus samba si Yohannes aleinia. Bara ibara lotonia, pugeretnangan tubunia.
41014034	Kuanangan ka matada sipasiuluinia, "Makope reureu bagaku, mamateian le; sean te kam, pumata kam."
41014035	Ei nia goiso ka mata, rappo nia ka polak manindou, bule ke momoi tusabau le ka tubunia jam pangoringan nene.
41014036	Kuanangan, "Ale Ukkui, sangamberinia le momoi kekeu. Sabauake le ka tubuku pulokat pangoringan nene. Tapoi bui ka teu bagaku, ka teu bagam le."
41014037	Lepa toili nia minca, ailinangan sipasiuluinia sitelu ai sia memerep. Kuanangan kai Petrus, "Simon, merep le ekeu? Ta nuoomake mumata beri sangajam?
41014038	Pumata kam, samba manindou, bui nubele kam ka pasisiboat. Maadja le poi ka sia ketsat, akkula geti masaggo."
41014039	Ei nia minca Yesus manindou, ia leu et tiboietnia.
41014040	Toili nia minca, ailinangan sia ai pei le sia memerep kopet laulaura, samba ta raagai kuanenda masialegi Yesus.
41014041	Kele aitoili ka telu ngamincania, kuanangan ka matada Yesus, "Ai pei le kam memerep samba muari? Paan! Aiailingan jamnia itusegeake Togatsirimanua ka kabeira sijo.
41014042	Suru kam, sita kam. Amalegerengan nia sipasisesegeake aku."
41014043	Ai pei le maninibo Yesus, oi si Yudas, sara ka sipasiului sipulurua sambada sirimanua simigi sibara lanjau samba bobobo, siguguluda tai imam sabeu, siagaisurat samba tai bajara tai Yahudi.
41014044	Sipasisesegeake nia aikauan patuaggaiat kise aikua, "Kasei geti kusigguk, ia te nulalaba kam. Pagaba kam nuambit kam nia."
41014045	Kele aioi si Yudas, riuriu aiei ka tubut Yesus kuanangan, "Guru!" sigguknangan nia.
41014046	Oi sia sirimanua simigi, bab aralaba Yesus.
41014047	Sara ka talagada sipuririo sedda, oppatnangan lanjaunia, teteakenangan nia ka pagugulet imam sabeu, seppirinangan talingania.
41014048	Kuanangan ka matada Yesus, "Sipananae pa aku ka bagamui nuooi kam sibara lanjau samba bobobo masilaba aku?
41014049	Senen gogoian le aku ka talagamui mungantoman ka Uman Taikamanua, ta anulaba kam aku. Tapoi kirenangan bule ipuaili sitususurat ka Surat Sipunenan."
41014050	Lepa tui sia sangamberi sipasiului kaddiuakerangan Yesus.
41014051	Ai sara silainge sipasitutut Yesus, sarat sobbe juto le ka tubunia. Siborangan ralaba nia;
41014052	tapoi obaakenangan sobbenia, tuituiakenangan nia simabulutut.
41014053	Lepa taroakerangan Yesus ka matat imam sabeu. Sedda amaruruan tai imam sabeu, tai bajara tai Yahudi samba siagaisurat.
41014054	Si Petrus leu masitut ka simareunan teret sege ka gerat lalep imam sabeu. Pukuddunangan sedda sambada sapagugulet muraka ka api.
41014055	Sangamberida tai imam sabeu samba sipurarapat masigaba pasimunengan boko raseleake Yesus bule ioi ramateiake nia; tapoi ta arasese.
41014056	Maigi sia amasimunengake boko ka tubut Yesus, tapoi ta pakere simunengakenenda.
41014057	Lepa rio piga pa sia simunengake boko pagalaiat Yesus.
41014058	Kuarangan, "Akuarep kai aikua sinene, 'Momoi kuragat Uman Taikamanua sigalai sirimanua nene, pasat telu ngagogoi rioakekungan minca Uman Taikamanua taigagalajet sirimanua.' "
41014059	Tapoi ia leu et ta pakere simunengakenenda.
41014060	Purionangan imam sabeu ka talagada, isenangan Yesus kuanangan, "Ta nuaalegi beri sara nganganda ranganduake ekeu?"
41014061	Tenan le meng Yesus, beri sara aialegi. Nounounangan nia minca imam sabeu kuanangan, "Kipa, Kristus ekeu, Togat Taikamanua umunakenen?"
41014062	Aleginangan nia Yesus, "Aku te nia, samba itcomuian te geti Togatsirimanua muuddet isit kai kattoet Taikamanua Sipulugege ioi ka tanairusa ka manua."
41014063	Biritnakenangan leppeinia imam sabeu kuanangan, "Apananta pei le sipasimumuneng?
41014064	Anuarepman kam aipaloloi Taikamanua. Kipa paatuatmui?" Keret bagada sangamberida masitakkiake, buita tumateiake nia.
41014065	Taddaakerangan piga pa sia masiluji Yesus, tabborangan matania, bukurangan nia, kuarangan, "Poiliat pei kasei sibobo ekeu?" Sipasijajago leu alarangan nia, boborangan nia.
41014066	Ai pei le si Petrus ka gerat, oi sara pagugulet imam sabeu sinanalep sedda.
41014067	Kele aiitco si Petrus ai nia muraraka ka api, kinerenangan nia kuanangan, "Ekeu leu et alei Yesus tai Natsaret."
41014068	Tapoi aipakele le si Petrus kuanangan, "Ta kuagai, ta isese ka bagaku sikuam." Lepa bela si Petrus ka matatbaliu gerat, [putokkinangan gougou].
41014069	Kele aiitco nia minca pagugulet sinanalep nenda, kuanangan ka matada sikuddu sedda, "Ia te sara ka talagada."
41014070	Tapoi aipakele le minca si Petrus. Ta amauju, kuarangan minca sabagei sikuddu sedda ka matat Petrus, "Bulatnia ekeu te sara ka talagada, aipoi tai Galilea le ekeu."
41014071	Taddaakenangan masitelei tubunia samba musuppa kuanangan, "Bulatnia ta kuagai sirimanua nenda sikuamui!"
41014072	Ka teterenia nenda putokkinangan gougou ipurua ngaminca. Repdepnangan leu si Petrus sikuat Yesus ka matania, "Tapei mururua ngaminca iputokki gougou, anupakelengan aku telu ngaminca." Pusounangan si Petrus.
41015001	Mamancep pei le purapatrangan tai imam sabeu, tai bajara tai Yahudi samba siagaisurat. Kaberangan Yesus, ambitrangan nia rasegeake nia kai Pilatus.
41015002	Nounounangan nia si Pilatus, "Ele, rimatada tai Yahudi leu ekeu?" Aleginangan nia Yesus, "Anukuangan."
41015003	Maigi arakau panganduat tai imam sabeu masijoake Yesus.
41015004	Nounounangan minca Yesus si Pilatus, "Ta nuaalegi? Itco pei iginia panganduatda rajoake ekeu!"
41015005	Tapoi taan aialegi Yesus, pat kisei ka bagania si Pilatus.
41015006	Amatukelengan senen Punen Paska tubelaake sara siukumakenen siripot siobat bagada simigi.
41015007	Ka teteret nenda ai sara sirimanua sipuoni si Barabbas atuukumake sambada sigalai pugaugapat, kalulut aramateiake sirimanua ka teteret pugaugapat.
41015008	Oi sia sirimanua simigi kai Pilatus tiddourangan bule ibelaake sara siukumakenen kele simareirei.
41015009	Nounounangan sia si Pilatus, "Noba kam kubelaake ka kam rimatada tai Yahudi nene?"
41015010	Aiagaian poi si Pilatus, lagat bagada le tai imam sabeu aranganduake Yesus ka tubunia.
41015011	Tubbuirangan bagada simigi tai imam sabeu bule si Barabbas le ibelaake ka sia.
41015012	Kuanangan minca si Pilatus ka matada sirimanua simigi, "Oto kipangan le kugagalai ka tubut kuanenmui rimatada tai Yahudi?"
41015013	Pugereirangan minca, "Siliktengaake le nia!"
41015014	Kuanangan si Pilatus, "Aponia poi jo aigalai?" Ia pei imakope rapugerei, "Siliktengaake le nia!"
41015015	Bule isege bagada sirimanua simigi belaakenangan si Barabbas si Pilatus. Yesus geti ikau rabobo, lepa segeakenangan nia rasiliktengaake nia.
41015016	Lepa ambitrangan Yesus tai tentera ka pasiukuman ka kantor gubernur. Ruruakerangan sangamberi aleira tai tentera.
41015017	Leppeiakerangan leppei simabonan ka tubut Yesus, tikairangan rui kiritnia, kaurangan nia ka utenia.
41015018	Taddaakerangan raroroi nia kuarangan, "Salam, rimatada tai Yahudi!"
41015019	Boborangan utenia manggea, lujirangan nia, purapporangan ka matania.
41015020	Lepa arapaloloi nia, golokrangan leppei simabonan ka tubunia, leppeiakerangan minca leppeinia. Lepa ambitrangan nia rasiliktengaake nia.
41015021	Ka tengan enungan ailirangan sara sirimanua sipuoni si Simon tai Kirene, ukkui Aleksander samba Rufus barania ka mone; kaurangan nia ibairat siliktengan Yesus.
41015022	Ambitrangan Yesus ka sara kudduat sipuoni Golgota, tibonannia, "Leleu Lakkupat."
41015023	Lepa kaurangan lonia anggur pagalu mur, tapoi ta ioba ilo nia.
41015024	Ia geti siliktengaakerangan nia. Lepa parubeirangan bibilet tubunia sipauktukngakenen, bule raagai rubeiatda senenda.
41015025	Bobo siba simancep arasiliktengaake nia.
41015026	Ka pata ka siliktengan Yesus raottotnake surat masikua paluluat jojoakenenda nia, "Rimatada tai Yahudi."
41015027	Samba rasiliktengaake leu rua sipasimamatei, sara kai kattoet, sara kai katsiunia. [
41015028	Kisedda te ipuaili sitususurat ka Surat Sipunenan, "Raaddeake nia kele sirimanua sijo."]
41015029	Sangamberi situsasabau sedda masipaloloi Yesus. Pagilikrangan utera kuarangan, "Ekeu sioba masiragatnake Uman Taikamanua samba masirioake nia minca ka bagat telu ngagogoi!
41015030	Belaake tubum, gorosotnake ekeu ka siliktenga!"
41015031	Tai imam sabeu leu, siagaisurat samba tai bajara tai Yahudi masigegei Yesus, kuarangan pasasambada, "Sabagei airimanuaake, tubunia geti ta momoi irimanuaake!
41015032	Kristus, Rimatada tai Israel, gorosotnake ekeu ka siliktenga, kuitco kai nia, bule imatonem bagamai." Beri sia sirua leu alei Yesus tusiliktengaake masipaloloi Yesus.
41015033	Bobo pulu rua tugge, magepgepnangan sangalio polak teret bobo telu.
41015034	Bobo telu pugereinangan Yesus sabeu nganga, "Eloi, Eloi, lama sabakhtani?" tibonannia, "Taikamanuangku, Taikamanuangku, nukakaddiuake kodda aku?"
41015035	Ai piga pa sia sipuririo sedda; kele araarep nia kuarangan, "Arep kam, aisosogai si Elia!"
41015036	Pabalaunangan sara sirimanua iei masiala romot, somakenangan nia ka anggur simalaga, lepa kokkokngakenangan nia ka buttet manggea, totoiakenangan nia ka ngungun Yesus kuanangan, "Bola, taitcoake kam nia boiki, baleu moi si Elia igorosotnake nia."
41015037	Pugereinangan Yesus sabeu nganga, sege isegeake engania.
41015038	Mabiritnangan komang kekere ka Uman Taikamanua baraniaka pata aili ka epe bailiu rua.
41015039	Kele aiitco nia kapiten tentera sipuririo ipot Yesus pagalaiat katatakat Yesus, kuanangan, "Bulat Togat Taikamanua leu bai sinene!"
41015040	Ai leu sedda tainanalep sipuririo ka simareunan, ka talagada ai si Maria Magdalena, si Maria inan Yakobus sisule samba si Yoses samba si Salome.
41015041	Sia te nene tainanalep sipasitutut samba sipuuku Yesus ai pei le nia ka Galilea. Maigi pei le tainanalep bagei siooi ka Yerusalem masipaaleiake Yesus.
41015042	Kele aimasoibo, gogoi nenda ia te gogoi panarengan kei bara Sabbat,
41015043	oi si Yosep tai Arimatea, ia te sara laddou Rapat Sabeu simatopit, samba singenaake Purimataat Taikamanua; emeakenangan tubunia mei kai Pilatus masitiddou tubut Yesus.
41015044	Makiseinangan ka bagania si Pilatus aiarep atataan Yesus. Sogainangan kapiten tentera, nounounangan nia ele bulatnia atataan Yesus.
41015045	Kele aiarep katukolobat sibara kai kapiten tentera si Pilatus, obaakenangan iala tubut Yesus si Yosep.
41015046	Sakinangan komang juto si Yosep, gorosotnakenangan tubut Yesus ka siliktenga, tabuninangan nia juto. Galakngakenangan nia ka bagat ratei silepa kailu ka bulak. Lepa guilunangan sara bukku sabeu matatbaliu ratei takkenia.
41015047	Ka teteret nenda si Maria Magdalena samba si Maria inan Yoses airaiitcoake kudduat katugalangan Yesus.
41016001	Kele aitukappulu gogoi Sabat, ei si Maria Magdalena, Maria inan Yakobus samba si Salome masisaki pasinginsingin bule ratulaji Yesus.
41016002	Mamancep pei le ka gogoi siboiki menggui nenda, kele aibela sulu, ei sia ka ratei.
41016003	Patiborangan pasasambada, "Kasei pa takakau masiguilu bukku matatbaliu ratei?"
41016004	Kele araloggouake ratei, itcorangan atuguiluan bukku; makope beu poi bukku nenda.
41016005	Buluk sia ka bagat ratei, itcorangan sara silainge sipuleleppei simabulau muuddet isit kai kattoet, tugegerangan.
41016006	Kuanangan silainge, "Ba maloloto kam! Kuagai, ainugagaba kam Yesus tai Natsaret siniliktengaakenen. Taan anai nia sene, atusurungan nia! Itco kam kudduat katugalangannia.
41016007	Tapoi kenan le kam nusegeake kam nia ka sipasiuluinia samba kai Petrus, 'Nia le muboboiki ka kam mei ka Galilea; sedda geti itcomuian nia, kele sikuania ka matamui.' "
41016008	Bela sia ka ratei tui sia aimugegeret tubuda, tugege bagei. Beri apa pa aratiboi ka sabagei, kalulut lotora.
41016009	Kele aitusuru Yesus simancep ka gogoi siboiki menggui nenda, patoilanangan tubunia boiki kai Maria Magdalena. Siburu aiusiake Yesus pitu sanitu ka tubunia.
41016010	Einangan leu si Maria Magdalena masisegeake ka matada sipaaleiake Yesus siburu, sipurereureu baga samba sipusosou ka teteret nenda.
41016011	Kele araarep puririmanuan Yesus samba iitcona nia si Maria Magdalena, ta amatonem bagada.
41016012	Pasat nene patoilanangan tubunia Yesus ka matat rua sipasiuluinia ai sia memei ka laggai; tapoi aipabagei le tubunia.
41016013	Toili sia rasegeake nia ka saaleira sabagei, tapoi ka sia leu et ta matonem bagada.
41016014	Kalepakatnia, patoilanangan tubunia Yesus ka sipasiuluinia sipulusara ai sia mukokom. Golunangan sia kalulut gulai tonem bagada samba kelat paatuatda, taimatonem bagada ka sipasiitco nia lepa aitusuru ka simamatei.
41016015	Kuanangan ka matada, "Kenan kam ka sangalio polak, ngantomanake kam Katuareman Simaeru ka sangamberi sirimanua.
41016016	Simatonem baga samba siturarau, ia te maaarau; sitaimatonem baga geti tuuukumake le.
41016017	Toggaiat sipaalei sia simatonem baga ia te: Rausiake sanitu ka oningku; ratiboake nganga sibau taiaagaietda.
41016018	Ke rarape ulou ele ralo gaut pasimatei, ta ilalango sia. Rape rarapeake kabeira ka sirimanua simabesi, male ramale."
41016019	Lepa aipanibo ka matada Tuhan Yesus, tuakkatnangan ka sorga, puuddetnangan isit kai kattoet Taikamanua.
41016020	Eirangan leu sipasiuluinia masipaarep Katuareman Simaeru ka senen laggai. Romakenangan sia si Tuhan, ronakenangan ngantomanda kalulut kerek sipaalei sia. SITETENIA PASILEPAT SURAT MARKUS [9 Ei sia tainanalep rasegeake nia kai Petrus samba ka saaleinia sangamberi sinegeakenen ka matada, ta mananta arasegeake. 10 Pasat nenda sipasiuluinangan le punu tubut Yesus amasisegeake barania ka kabelaiat sulu teret ka kabelekat sulu katuareman sipunenan samba simatom pagalaiat puaragat sitaitatata.]
42001001	Teopilus tuan sabeu, Maigingan sia sitaddaake masisuratnake sipulelelek pagalaiat sibabara ka talagata.
42001002	Rasuratnake siripot sinegeakenenda ka matata sipasiitco ka panandaatnia samba sipaarep katuaremannia.
42001003	Kalulut nene, kaku leu lepa akulelekngake sangamberinia sipulelelek barania ka panandaatnia, teuakekungan kusuratnake nia simaruak kekeu,
42001004	bule nuagai sangamberi sigelaiakenen kekeu bulat sibulatnia.
42001005	Ka teteret Herodes murimata ka Yudea, ai sara imam sipuoni Sakaria, sibara ka rubeiat Abia. Sinanalepnia sipuoni si Elisabet, punuteteu imam leu et.
42001006	Simaroipo baga le sia ruada ka matat Taikamanua samba masiparaboatnake surukat samba patonekat Tuhan sipulelelek.
42001007	Tapoi ta anai togada, taipususule le si Elisabet samba amabajaan sia ruada.
42001008	Ka sara gogoi, aigalai si Sakaria galajet imam ka matat Taikamanua, aipoi ka teteret nenda rubeiat Abia aiorak mugalai galajet.
42001009	Kele simareirei ragalaiake tai imam, ragalai le surat pauktuk; oto si Sakaria aiorak mei ka Uman Taikamanua masilabo kumanyang.
42001010	Ka teteret pasilabokat kumanyang, sirimanua simigi ai sia manindou ka gerat.
42001011	Ia geti oi sara malaikat Tuhan kai Sakaria murio isit kai kattoet meja pasilabokat kumanyang.
42001012	Tugegenangan si Sakaria aiitco malaika, malotonangan.
42001013	Kuanangan ka matania malaika, "Ba maloloto Sakaria! Aiarepingan panindogatnu Taikamanua. Ai leu itutuake matat togam simanteu sinanalepnu si Elisabet, kaunennu oninia Yohannes.
42001014	Bulat maangka samba magora te bagam, samba maigi leu sabagei sipuaangka baga ka pututukat matania.
42001015	Abeu poi nia ka matat Tuhan, samba ta ilolo anggur ele lo simapuinengen, sun le ka tubunia Ketsat Sipunenan barania ka gigi pei le.
42001016	Toiliakenangan maigi bangsa Israel kai Tuhan Taikamanuanda.
42001017	Musumbulat le nia ka matat Tuhan ka ketsat samba ka geget Elia, masitoiliake paatuatda saukkui ka tatogada, samba sitaimareddet ipalulu sia toili ka enungan simaroipo; masitarekngake kai Tuhan sara bangsa simatarek tubu."
42001018	Kuanangan ka matat malaika si Sakaria, "Apa patuaggaiatnia kuagai ibara nene? Aipoi amabajaan aku, sinanalepku leu amabajaan nia."
42001019	Aleginangan nia malaika, "Aku te si Gabriel, pagugulet Taikamanua. Aikoiniake le aku Taikamanua masipatiboake ekeu samba masisegeake katuareman simaeru nene kekeu.
42001020	Taiagainungan te manibo, taan momoi nupanibo teret ipuaili sangamberinia nene, kalulut taimatonem bagam ka tiboietku sipuaaili ka teterenia."
42001021	Tapoi sirimanua simigi geti ai le rangengenaake si Sakaria. Amakiseian ka bagada kopet ujunia ka Uman Taikamanua.
42001022	Kele aibela, taan momoi ipanibo ka matada. Agairangan leu ai siitcot matania ka Uman Taikamanua. Taan poi iagai manibo, pakirekatnan le aikau ipatiboake sia.
42001023	Kele aitukappulu gogoi pugalajatnia si Sakaria toili nia ka lalep.
42001024	Taan leu amauju pusuruketnangan si Elisabet sinanalepnia; taipabelanangan tubunia lima ngalaggo ujunia, kuanangan,
42001025	"Ia ne aigalai si Tuhan ka tubuku, masitataake ailaku ka matat sirimanua."
42001026	Ka laggo sikaenemnia koiniakenangan minca malaika Gabriel Taikamanua ka sara laggai ka Galilea sipuoni Natsaret
42001027	ka sara siokko nounoget sara simanteu sipuoni si Yosep, muntogat David; onin siokko nenda si Maria.
42001028	Tagetnakenangan nia malaika kuanangan, "Salam kekeu sinukatnakenen, ipaalei ekeu si Tuhan!"
42001029	Tugegenangan si Maria aiarep tiboiet malaika, paatunangan ka bagania, aponia katukolobat paroroiat nene.
42001030	Kuanangan ka matania malaika, "Ba maloloto Maria; aipukatekingan ekeu baga Taikamanua.
42001031	Mususuruket te ekeu, tutuakenungan matat togam simanteu, kaunennu oninia Yesus.
42001032	Abeu te nia geti, samba muoni le nia Togat Taikamanua Sipulubeunan. Ia geti Tuhan Taikamanua masikau ka tubunia uddenan purimataat David, taikebbukatnia,
42001033	samba bailiu nia rimata ka uman Yakob teret buruburu, ta tatakki puririmatania buru."
42001034	Kuanangan ka matat malaika si Maria, "Kipa iooi ibara nene, enan tapei amusimanteu aku?"
42001035	Aleginangan nia malaika, "Ai leu isopsop ka tubum Ketsat Sipunenan, samba ikunemi ekeu geget Taikamanua Sipulubeunan. Ia te lulunia, toga tutuakenennu Sipunenan le samba muoni Togat Taikamanua.
42001036	Itco pei eiram si Elisabet, taipususule le tebai nia, ai te nia mususuruket sara toga simanteu, enem ngalaggoan ujunia, kenanen amabajaan nia.
42001037	Aipoi ka Taikamanua ta anai sitaioi ibaraake."
42001038	Kuanangan si Maria, "Pagugulet Taikamanua le aku; bule ibara ka tubuku kele sikuam." Lepa kaddiuakenangan nia malaika.
42001039	Ka teterenia nenda suru si Maria, olaakenangan mei ka laggai ka leleu ka Yudea.
42001040	Guru nia ka lalep Sakaria, roroinangan si Elisabet.
42001041	Kele aiarep paroroiat Maria si Elisabet, pageluknangan tubunia sikolik ka suruketnia, sopsopnangan si Elisabet Ketsat Sipunenan,
42001042	pugereinangan kuanangan, "Ekeu le simauktuk ka talagada tainanalep, mauktuk leu toga tutuakenennu!
42001043	Kasei te aku nene iooi inan Tuhanku masibalou aku?
42001044	Aipoi kele akuarep ngangan paroroiatnu, pageluknangan tubunia sikolik ka suruketku angkat bagania.
42001045	Mauktuk ekeu, matonem poi bagam ipuaili sikuat Tuhan ka tubum."
42001046	Kuanangan si Maria, "Paatuatku masiumun si Tuhan,
42001047	ketsatku leu maangka baga kalulut Taikamanua Sipaarau aku,
42001048	aiitco poi goisot tiboi tubut paguguletnia. Barania kise, umunakerangan aku simauktuk sangamberi reddenan,
42001049	kalulut beunan aigalai ka tubuku Sipulugege, sipunenan le oninia.
42001050	Katet bagania ta tatakki ka sangamberi sirimanua sirepdep loto ka tubunia.
42001051	Aitotoiakean kabeinia masipakoinong gegenia; simaukkat paatuat aisabuakean.
42001052	Tai rimata simagege itukkuluake ka uddenanda, sirimanua sigoiso tiboi tubu iabeuake.
42001053	Ipanguruatnake simaeru masipaektek simalaje, simakayo ituituiake si ta ambinen.
42001054	Airomakean Israel, paguguletnia, masirepdep katet bagania,
42001055	siripot palelengannia ka taikebbukatta kai Abraham samba ka sapunuteteunia teret buruburu."
42001056	Ai telu ngalaggo ujunia aikuddu si Maria kai Elisabet, lepa toili nia ka lalepnia.
42001057	Kele aiaili laggot suruketnia si Elisabet, tutuakenangan matat togania simanteu.
42001058	Kele araarep nia pabebeakenennia lalep samba saeppuda kopet beunan katet bagat Tuhan kai Elisabet, puangkarangan baga sambada.
42001059	Ka gogoi sikabalunia, oi sia masisunat sikolik, kaurangan oninia Sakaria, siripot onin ukkuinia.
42001060	Tapoi kuanangan inania, "Taa! Si Yohannes le oninia."
42001061	Kuarangan ka matania, "Beri sara saeppumui sipuoni kele nene!"
42001062	Maimairangan ukkuinia ranounou nia, kasei kaunennia onin togania.
42001063	Tiddounangan lei si Sakaria, suratnakenangan, "Si Yohannes le oninia." Tenan le kisei ka bagada sangamberida.
42001064	Ka teteret nenda leu et tubukanangan ngangania, samba lilania guluba, panibonangan masiumun Taikamanua.
42001065	Malotorangan sangamberi pabebeakenennia lalep, paareprangan leu sibabara nene ka sangalio Yudea.
42001066	Sangamberi sipasiaarep masipaatu ka bagada, kuarangan, "Apa te ibabailiu geti sikolik nene?" Ai le poi ipaalei nia kabei Tuhan.
42001067	Ia geti sopsopnangan si Sakaria ukkui Yohannes Ketsat Sipunenan, pasipoiliatnangan kuanangan,
42001068	"Tuumunake le si Tuhan, Taikamanuan Israel, aibalouan poi bangsania samba aibelaake sia.
42001069	Aiakean ka sita sipaarau simagege, ka punuteteu David, paguguletnia,
42001070	kele siniboinia siburu ka nganganda tai nabinia sipunenan
42001071	masibelaake sita ka saggakta samba ka kabeira simalaga baga ka tubuta,
42001072	masipatoila nuntut bagania ka taikebbukatta, samba masirepdep palelengannia sipunenan,
42001073	ia te suppa sisuppaakenennia kai Abraham taikebbukatta
42001074	isibalaake masibelaake sita ka kabei saggakta, ioi tasuru nia si ta loto,
42001075	ibailiu sita sipunenan samba simaroipo ka matania sanganantat purimanuaiatta.
42001076	Ia geti ekeu kolik, muoni le ekeu nabit Taikamanua Sipulubeunan; musumbulat poi ekeu ka matat Tuhan masipatarek enungannia,
42001077	masipaagai ka bangsania enungan puaragat sipubobongen ka katuappekat joda.
42001078	Kalulut katet samba erut bagania Taikamanuanta, oi nia masiarauake sita, kele ke sulu siputotoro simancep,
42001079	masitoroiji sangamberi sirimanua sikuddu ka gepgep samba iggobiet kamateiat, masipalulu sita ka enungan paabanan."
42001080	Puuraunangan sikolik, muurau leu ron ketsatnia. Pukuddunangan ka simatangeu, teret iaili teterenia ibelaake tubunia ka matada tai Israel.
42002001	Ka teterenia nenda kaunangan parenta Kaisar Agustus bule itusuratnake sangamberi sirimanua ka sangalio polak.
42002002	Pasisuranan nene ia te pasisuranan siboiki ka teteret si Kirenius mugubernur ka Siria.
42002003	Eirangan leu sangamberi sirimanua ka laggai taikebbukatda senenda itusuratnake oninda.
42002004	Si Yosep leu barania ka Natsaret ka Galilea, ei nia ka laggai Betlehem ka Yudea laggai David, kalulut muntogat samba punuteteu David poi nia,
42002005	bule itusuratnake oninia samba si Maria nounogetnia sibara suruket.
42002006	Sege sia sedda, aili aiaili laggonia si Maria.
42002007	Tutuakenangan matat togania simanteu, togania sikebbukat, tabutnangan nia komang, bujukngakenangan nia ka pukoman tarimeu, taan poi anai kudduat ka sia ka lalep pugogoiat.
42002008	Ai leu sedda ka mone sipasijajago tarimeu, ai sia masijajago tarimeura sinoibo.
42002009	Sinulut rio malaikat Tuhan ka bebera, toroijinangan sia pulatsanan Tuhan, loto lepa sia.
42002010	Kuanangan ka matada malaika, "Ba maloloto kam! Puangkakat baga sabeu le segeakenenku ka kam siaili sangamberi bangsa.
42002011	Gogoi nene, amututuan matat Sipaarau kam, ia te Kristus, Tuhan, ka laggai David.
42002012	Nene te patuaggaiatnia ka kam: Sesemuian sara sikolik sinabut komang, sipeperep ka pukoman tarimeu."
42002013	Sinulut oi minca sangabagguak malaika sibara ka sorga masiumun Taikamanua kuarangan,
42002014	"Umun ka Taikamanua ka pata, samba aban ka polak, ka sirimanua kilibet bagania."
42002015	Kele aratuitui samalaika ratoili ka sorga, patiborangan sipasijajago tarimeu pasasambada, "Sita kam taei ka Betlehem, masiitco sibabara, sipoiliat Tuhan ka matata."
42002016	Eirangan leu et simaola, seserangan si Maria, si Yosep samba sikolik sipeperep ka pukoman tarimeu.
42002017	Kele araitco sikolik, nunuakerangan sangamberi siniboi malaika ka matada pagalaiat sikolik.
42002018	Kisei le ka bagada sangamberi sipasiaarep sinunuakenenda sipasijajago tarimeu ka matada.
42002019	Si Maria geti isiddoni le sangamberi tiboiet, ipaatu nia ka bagania bagei.
42002020	Ia geti sia sipasijajago tarimeu, ai sia totoili, ai sia muurai masiumun Taikamanua, aipoi sangamberi siarep samba siitcora ta aijulut kele sikuat malaika ka matada.
42002021	Kele aiaili balu ngagogoi ka teteret tusunat sikolik, kaurangan oninia Yesus, ia te oni sikuat malaika enan pei le ta isusuruketnake nia inania.
42002022	Kele aiaili teterenia kai Yosep samba kai Maria raenungake arat pasilinara siripot Surukat Mose, ambitrangan sikolik ka Yerusalem rasegeake nia kai Tuhan.
42002023	Aipoi ka surukat Tuhan atusurat, "Senen toga simanteu sikebbukat buita tupuneni le nia kai Tuhan."
42002024	Samba leu masibuluake buluakenen kele siniboi ka Surukat Tuhan, ia te rua ngamuneng ngorut ele rua ngamuneng merpati simakatoga.
42002025	Ka teteret nenda ai leu ka Yerusalem sara sirimanua sipuoni si Simeon. Simaroipo baga samba simatopit le nia, ai le ingengenaake sipusuibi tai Israel. Aisopsopman ka tubunia Ketsat Sipunenan,
42002026	samba aipoiliatnan ka matania Ketsat Sipunenan tapei mamatei nia ke ta iitco boiki Kristus sinibalaakenen Tuhan.
42002027	Kalulut patubbuiat Ketsat Sipunenan, oi nia ka Uman Taikamanua. Kele araambit Yesus saeppunia ka Uman Taikamanua masigalaiake ka tubunia siripot Surukat,
42002028	alanangan nia si Simeon, beilanangan nia, umunakenangan Taikamanua pele ngangania,
42002029	"Kineneiget Tuhan, obaakean itoili paguguletnu ka erut baga siripot siniboinu.
42002030	Aiitcoan poi mataku Sipaarau sibara kekeu,
42002031	sitarekngakenennu ka sangamberi bangsa,
42002032	ia te pato sitoroiji tai bangsa, samba katuumunan bangsam Israel."
42002033	Kisei le ka bagat ukkui samba inania masiarep tiboiet Simeon pagalaiat sikolik.
42002034	Sukatnakenangan sia si Simeon, kuanangan ka matat Maria inania, "Toga nene aikauan nia Taikamanua sibailiu katubelekat samba katusuruatda simigi ka tai Israel. Bailiu nia patuaggaiat sibara ka Taikamanua, pajoggoloakenenda sirimanua simigi,
42002035	sedda te imatoila bagat paatuatda. Kean le te lanjau ipunu ketsatnu reureu bagam."
42002036	Ai leu et sara nabi sinanalep sipuoni si Hanna, togat Panuel muntogat Aser. Bulat amabajaan nia. Pitu ngarura le ujunia arapulalep simanteunia barania ka siokkonia.
42002037	Sipululumangan le nia kineneiget, balu pulu epat ngarurangan bajania. Beri kaddiuakena Uman Taikamanua, sinago sinoibo mupuasao samba manindou masisuru Taikamanua.
42002038	Nia leu moi ka teteret nenda; umunakenangan Taikamanua, samba itiboi pagalaiat sikolik ka matada sangamberi singenaake kabelaiat Yerusalem.
42002039	Kele ailepa ragalaiake sangamberi siripot surukat Tuhan, toili sia ka laggaira ka Natsaret ka Galilea.
42002040	Puuraunangan sikolik, samba maron tubunia, sun pusopppinan, samba ipaalei nia katet bagat Taikamanua.
42002041	Senen rura mei le epput Yesus ka Yerusalem mupunen Paska.
42002042	Kele aiaili pulu rua ngarura beunannia Yesus, ei sia ka Yerusalem kele simareirei ka punen.
42002043	Kappulu punen, toili sia, tapoi Yesus geti amukuddu pei le nia ka Yerusalem taiaagaietda saeppunia.
42002044	Ka bagada le te aian nia paeenung sambada saaleinia sitotoili. Gabarangan nia sanganantat gogoi ka saeppuda samba ka siagaira tubu.
42002045	Taiseseseda nia, soksokrangan minca ka Yerusalem ragaba nia.
42002046	Telu ngagogoi arapasigaba, seserangan nia ka Uman Taikamanua, ai nia ka talagada tai guru masiarepmake tiboietda samba masiise sia.
42002047	Kisei lepa ka bagada sangamberi sipasiaarep againa masialegi.
42002048	Kele araitco nia saeppunia tugegerangan. Kuanangan ka matania inania, "Sirou, angoi kise nugalai ka kai? Amakaratnan bagamai ukkuinu masigaba ekeu!"
42002049	Kuanangan ka matada, "Nugagaba kodda kam aku? Ta pa nuagai kam mateu le kukuddu ka uman Ukkuiku?"
42002050	Tapoi ta makolou ka bagada sikuania ka matada.
42002051	Lepa toili nia sambada ka Natsaret, reddetnangan nganganda. Tapoi isiddoni le ka bagania inania sangamberi tiboiet nene.
42002052	Puuraunangan Yesus, muurau tubu, muurau leu topitnia, samba manuntu bagat Taikamanua samba sirimanua ka tubunia.
42003001	Ka rura sikapululimania ipukaisar Kaisar Tiberius, si Pontius Pilatus mugubernur ka Yudea, si Herodes murimata ka Galilea, samba si Pilipus sarainania murimata ka Iturea samba Trakhonitis, si Lisanias murimata ka Abilene,
42003002	si Hannas samba si Kayafas imam sabeu; ka teteret nenda bara tiboiet Taikamanua kai Yohannes togat Sakaria ka simatangeu.
42003003	Ia geti ei si Yohannes ka senen laggai riringan Yordan pungantomannangan, "Bauake kam paatuatmui samba kau iturau kam, bule iappeake jomui Taikamanua."
42003004	Kele sitususurat ka bukot nabi Yesaya, "Ai nganga sipusosoga ka simatangeu, 'Tarekngake kam enungan Tuhan, roipoake kam pusilaiatnia.
42003005	Simapeleu tutabbui, leleu samba tinambu tugaktukngake. Simakoilut tuparoipo, samba enungan simabukkulu tugaktukngake.
42003006	Itcorangan leu sangamberi sirimanua puaragat sibara ka Taikamanua!' "
42003007	Kuanangan si Yohannes ka matada sirimanua simigi siooi masitiddou irau sia, "Kam saulou, kasei amasikua ka matamui momoi nukatsiliake kam tubumui ka golut Taikamanua sibabara geti?
42003008	Patoila le kam buat katubabau paatuatmui. Bui te nukua kam ka paatuatmui, 'Si Abraham le ukkuimai.' Aipoi kukua nia ka matamui: Momoi le ibaraake tatogat Abraham Taikamanua ka bukku nene!
42003009	Amatarekngan baliok ka pailakkik loina; senen loina taibuaake bua simaeru tutatadde le, gik ka api."
42003010	Nounourangan nia sirimanua simigi, "Oto kipangan le kugagalai kai?"
42003011	Aleginangan nia si Yohannes, "Kasei sipurua leppei, kau ikau sara ka si ta anai; samba simakan, kau iparubei nia ka sabagei."
42003012	Sipuuku cukai leu amoi sia masitiddou turau sia. Nounourangan si Yohannes, "Guru, kipa kugagalai kai ka kai?"
42003013	Aleginangan nia si Yohannes, "Bui isabau sinetereakenen nuala kam."
42003014	Tai tentera leu masinounou, "Kai ka kai, kipa kugagalai kai?" Kuanangan ka matada si Yohannes, "Bui nugalai kam gege ka tubut kasei pa, ele bui nuala kam bulagatda pajoat. Upamui le karoni kam lepa."
42003015	Ai le poi sia masingengena sirimanua simigi, patuptuprangan ka paatuatda pagalaiat si Yohannes, baleu niangan pa Kristus.
42003016	Kuanangan ka matada sangamberida si Yohannes, "Aku kaku oinan le kukakau masirau kam; tapoi momoi le geti sisaliu pei le gegeku. Beringan masirugut talit tarangainia ta mateu aku. Rauakenennia ka kam Ketsat Sipunenan samba api le.
42003017	Amatarekngan sasatsat ka kabeinia masilinaake bera ka paga. Bera iruruake ka gudang, paga geti ilaboake ka api sitaipepee."
42003018	Maigi pei le bagei ingantomanake si Yohannes masisegeake Katuareman Simaeru ka sirimanua simigi.
42003019	Tapoi si Herodes geti rimata ka Galilea, kele aiase nia si Yohannes kalulut si Herodias sinanalep sarainania, samba kalulut jo bagei sigalainia,
42003020	aituppai pei le jonia, aikau poi si Yohannes ka bagat penjara.
42003021	Lepa aiturau sangamberi sirimanua simigi, samba Yesus leu turau samba ai nia maninindou, tubukanangan manua,
42003022	gorosot Ketsat Taikamanua kele tubut merpati mei ka tubunia. Maarepnangan nganga sibara ka manua masikua, "Ekeu te Togaku, kilibet bagaku, obaket bagaku te ekeu."
42003023	Ka teteret aitaddaake galajetnia Yesus, ai pa telu pulu ngarura beunannia. Siripot sipaatuda sirimanua, togat Yosep le nia, si Yosep togat Eli,
42003024	si Eli togat Mattat, si Mattat togat Lepi, si Lepi togat Melki, si Melki togat Yanai, si Yanai togat Yosep,
42003025	si Yosep togat Matatia, si Matatia togat Amos, si Amos togat Nahum, si Nahum togat Hesli, si Hesli togat Naggai,
42003026	si Naggai togat Maat, si Maat togat Matatia, si Matatia togat Simei, si Simei togat Yosekh, si Yosekh togat Yoda,
42003027	si Yoda togat Yohanan, si Yohanan togat Resa, si Resa togat Serubabel, si Serubabel togat Sealtiel, si Sealtiel togat Neri,
42003028	si Neri togat Melki, si Melki togat Adi, si Adi togat Kosam, si Kosam togat Elmadam, si Elmadam togat Er,
42003029	si Er togat Yesua, si Yesua togat Elieser, si Elieser togat Yorim, si Yorim togat Mattat, si Mattat togat Lepi,
42003030	si Lepi togat Simeon, si Simeon togat Yuda, si Yuda togat Yosep, si Yosep togat Yonam, si Yonam togat Eliakim,
42003031	si Eliakim togat Melea, si Melea togat Menna, si Menna togat Matata, si Matata togat Natan, si Natan togat David,
42003032	si David togat Isai, si Isai togat Obed, si Obed togat Boas, si Boas togat Salmon, si Salmon togat Nahason,
42003033	si Nahason togat Aminadab, si Aminadab togat Admin, si Admin togat Arni, si Arni togat Hezron, si Hezron togat Peres, si Peres togat Yuda,
42003034	si Yuda togat Yakob, si Yakob togat Isak, si Isak togat Abraham, si Abraham togat Terah, si Terah togat Nahor,
42003035	si Nahor togat Serug, si Serug togat Rehu, si Rehu togat Peleg, si Peleg togat Eber, si Eber togat Salmon,
42003036	si Salmon togat Kenan, si Kenan togat Arpaksad, si Arpaksad togat Sem, si Sem togat Noak, si Noak togat Lamekh,
42003037	si Lamekh togat Metusala, si Metusala togat Henokh, si Henokh togat Yared, si Yared togat Mahalael, si Mahalael togat Kenan,
42003038	si Kenan togat Enos, si Enos togat Set, si Set togat Adam, si Adam togat Taikamanua.
42004001	Kele aituitui Yesus barania ka oinan Yordan sun le ka tubunia Ketsat Sipunenan. Paambitnangan nia Ketsat Sipunenan ka simatangeu.
42004002	Epat pulu ngagogoi aikuddu sedda samba isibo nia Sanitu. Burunia nenda beri pukokom nia, kalepakatnia malajenangan.
42004003	Kuanangan ka matania Sanitu, "Ke Togat Taikamanua ekeu, kua le ibailiu roti bukku nene."
42004004	Aleginangan nia Yesus, "Atusuratnakean, 'Ta sarat kan iririmanuaake sirimanua.' "
42004005	Lepa ambitnangan Yesus Sanitu ka leleu simabuak, paitconangan ka matania sinulut sangamberi purimataat polak nene.
42004006	Kuanangan ka matat Yesus Sanitu, "Sangamberi gege samba pulatsanan nene kuaake kekeu. Aipoi sangamberinia atusegeakean ka tubuku, teukungan le kukau nia ka kasei pa siobaku.
42004007	Oto ke noba murappo ka mataku nupanindogi aku, bakkatinungan sangamberinia nene."
42004008	Aleginangan nia Yesus, "Atusuratnakean, 'Tuhan Taikamanuam le panindogietnu, sarat nia le reddenennu!' "
42004009	Lepa ambitnangan Yesus Sanitu ka Yerusalem, rioakenangan nia ka teitei Uman Taikamanua, kuanangan ka matania, "Ke Togat Taikamanua ekeu, ribbaiake tubum ka polak.
42004010	Atusuratnakean poi, 'Ikokoiniake te malaikania Taikamanua rapasikeli ekeu
42004011	samba ratoddai ekeu ka kabeira, bui itusoksok rerem ka bukku.' "
42004012	Aleginangan nia Yesus, "Aikua Surat Sipunenan, 'Bui nusibo Tuhan Taikamanuam.' "
42004013	Kele ailepaake sangamberi pasisiboatnia Sanitu, kaddiuakenangan Yesus teret iaili tetere simaeru.
42004014	Ia geti soksoknangan Yesus ka Galilea ka geget Ketsat Sipunenan. Mararatnangan katuaremannia ka sangalio laggai nenda.
42004015	Pungantomannangan ka uma parurukat, umunrangan nia sangamberida.
42004016	Lepa ei Yesus ka Natsaret laggai puuragatnia. Ka gogoi Sabbat, kele simareirei ei nia ka uma parurukat, purionangan ibasa Surat Sipunenan.
42004017	Kaurangan ka tubunia bukot nabi Yesaya. Kele aibuka buko, sesenangan ruang sipasikukua kisee,
42004018	"Ketsat Tuhan aian ka tubuku, kalulut aitulaji aku masipaarep Katuareman Simaeru ka sia simageba. Aikoiniake aku masisegeake kabelaiat ka sia siluplupmakenen samba pasiitco ka sia simapeset; masibelaake sia pinaore
42004019	samba masipaarep rurat pununtuat bagat Tuhan."
42004020	Lepa aipurut buko kaunangan nia ka pagugulet, puuddetnangan. Kinererangan nia sangamberida sikuddu ka uma parurukat.
42004021	Kuanangan ka matada Yesus, "Gogoi nene te aipuaili siniboi Surat Sipunenan nene ka teteret nuarep kam nia."
42004022	Sangamberida masiseseake nia samba makisei ka bagada tiboiet simaeru siniboinia. Kuarangan, "Ta togat Yosep sinene?"
42004023	Kuanangan ka matada Yesus, "Ta isosoppi nukua kam ka mataku pasikat nene, 'Oi sikerei, aleake tubum. Sangamberi siarepmai sigalainu ka Kapernaum, galai leu et sene ka bakkat laggainu.' "
42004024	Kuanangan minca Yesus, "Kukua nia ka matamui: Beri sara nabi rapuleletsei ka bakkat laggainia.
42004025	Sibulatnia le sikuaku nene ka matamui: Ka teteret nabi Elia, situpatpatna manua telu ngarura enem ngalaggo ujunia pat bara pulajeat sabeu ka sangalio laggai, maigi sia sinanalep silumang ka tai Israel.
42004026	Tapoi ta aikoiniake si Elia Taikamanua ka sia, sarat ka sinanalep silumang ka Sarepta ka tobbou Sidon le.
42004027	Kisedda leu et ka teteret nabi Elisa, maigi simabogbong ka tai Israel, tapoi beri sara ka talagada aialeake, sarat si Naaman tai Siria le."
42004028	Kele araarep nia sangamberida sikuddu ka uma parurukat, magolunangan bagada.
42004029	Suru sia tukkuluakerangan Yesus ibela ka laggai, ambitrangan nia ka leleu laggaira raribbaiake nia ka gilak leleu.
42004030	Tapoi amutuitui le Yesus ka talagada, kaddiuakenangan sia.
42004031	Lepa ei Yesus ka laggai Kapernaum ka Galilea. Pangantomannangan sia sedda ka gogoi Sabbat.
42004032	Bulat makisei ka bagada ngantomannia, magege poi tiboietnia.
42004033	Ka bagat uma parurukat nenda ai sara sirimanua pinasaileu sanitu. Pugereinangan,
42004034	"Apa nuaala se, Yesus tai Natsaret? Moi ekeu masilangoake kai? Kuagai kasei ekeu: Sipunenan sibara ka Taikamanua le ekeu!"
42004035	Asenangan nia Yesus, "Mengmengake ekeu, belaake ekeu ka tubunia!" Pangitngitnangan nia sanitu ka matada, bela nia ka tubunia, ta anai amabesi ka tubunia.
42004036	Kisei le ka bagada sangamberi sirimanua, patiborangan pasasambada, "Apate kepput ka bagaku tiboiet nene. Ka gege samba ka kereknia iusiake sanitu, belanangan leu et."
42004037	Mararatnangan leu katuareman Yesus ka sangalio tobbou nenda.
42004038	Bela aibela Yesus ka uma parurukat ei nia ka lalep Simon. Tapoi talikut Simon sinanalep ai nia muroroket, bulat makope roketnia. Segeakerangan nia ka Yesus bule iromake nia.
42004039	Ei Yesus ka bebenia usiakenangan roketnia, tata roketnia; tusurunangan masipuuku sia.
42004040	Kele aibele sulu, oi sia sangamberi sirimanua masitaroake simabesira ka matat Yesus siorik sene ngamata besi. Rapeakenangan kabeinia Yesus ka tubuda senenda ialeake sia.
42004041	Belarangan leu sanitu ka tubut maigi sirimanua, pugereirangan masikua, "Togat Taikamanua le ekeu!" Asenangan sia Yesus, ta aiobaake rapanibo, raagai poi Kristus le nia.
42004042	Kele aimapato, tui Yesus ei nia ka sara kudduat ka simatangeu. Gabarangan nia sirimanua simigi. Kele arasese nia kerarangan nia bui ikaddiuake sia.
42004043	Kuanangan ka matada Yesus, "Ka laggai bagei leu buita kupaarep Katuareman Simaeru pagalaiat Purimataat Taikamanua, ia poi lulunia aitukoiniake aku."
42004044	Pungantomannangan Yesus ka bagat uma parurukat ka sangalio Yudea.
42005001	Ka sara gogoi aimuririo Yesus ka bebet koat Genesaret, okkiprangan nia sirimanua simigi masiarep tiboiet Taikamanua.
42005002	Itconangan rua abak ka kapi; sia sipasiiba ameian sia masibui jarikda.
42005003	Ia geti janang Yesus ka abak sara, bakkat Simon, kuanangan ka matania ilautnake nia goiso. Pukuddunangan Yesus ka bagat abak masipangantoman sirimanua simigi.
42005004	Lepa aipungantoman, kuanangan kai Simon, "Lugai kam ka simakeru, bele kam jarikmui iala iba."
42005005	Aleginangan nia si Simon, "Guru, sangasoiboan akumomoake kai tubumai, beri sangamuneng akusese kai. Tapoi kalulut kukuam nia, kauan kubele kai nia minca."
42005006	Belerangan nia, alanangan simakope igi iba, pat birit jarikda.
42005007	Maimairangan aleira ka abak sara raoi masirom. Kele araoi sutnakerangan abak ruania ai le goiso imalelep.
42005008	Kele aiitco nene si Simon Petrus, purapponangan ka matat Yesus, kuanangan, "Tuhan, kaddiuake le aku, sirimanua sijo le poi aku."
42005009	Atugegean poi nia samba saaleinia kalulut igit iba sialara;
42005010	kisedda leu si Yakobus samba si Yohannes tatogat Sebedeus alei Simon. Kuanangan ka matat Simon Yesus, "Ba maloloto! Barania kineneiget bailiu ekeu sipasijajalo sirimanua."
42005011	Giritrangan abakda ka pata, kaddiuakerangan sangamberinia, tutrangan Yesus.
42005012	Ka sara gogoi, amei Yesus ka sara laggai. Sedda ai sara sirimanua simabogbong. Kele aiitco Yesus, purapponangan ka matania manindou kuanangan, "Noba bai nia Tuan, ta isosoppi nualeake aku."
42005013	Totoiakenangan kabeinia Yesus irape nia, kuanangan, "Kuoba, kauan numale." Malenangan leu et bogbongnia.
42005014	Paneineinangan nia Yesus bui ipoiliat nia ka kasei pa kuanangan, "Kenan nupaitco tubum kai imam, ia geti buluakenungan buluakenen siripot sikuat Mose masipakoinong ka matada kamamalem."
42005015	Tapoi memei le marararat katuareman pagalaiat Yesus; oirangan leu sirimanua simigi masiarep, ialeake besira bagei.
42005016	Lepa tuitui nia mei ka simatangeu manindou.
42005017	Ka sara gogoi aimungangantoman Yesus, ai sedda piga pa tai Parise samba siagaisurat sibara ka senen laggai ka Galilea, Yudea samba sibara ka Yerusalem. Aian ka tubunia kerek Tuhan masialeake simabesi.
42005018	Lepa oi piga pa sipasibabairat sara simasakit sipeperep ka peremannia. Besiakerangan raguruake nia ka baga bule ioi ragalakngake nia ka matat Yesus.
42005019	Tapoi kalulut ta amoi araguruake nia ka baga kopet igit sirimanua, pangarairangan ka teitei lalep, bukarangan tobat, gorosotnakerangan nia samba peremannia ka matat Yesus ka talagat sirimanua simigi.
42005020	Kele aiitco beunan tonem bagada Yesus, kuanangan ka matat simasakit, "Ale saraina, atuappeakean jom."
42005021	Taddaakerangan siagaisurat samba tai Parise patibo pasasambada, "Kasei te sirimanua nene sipaloloi Taikamanua? Kasei te momoi masiappeake jo, sarat Taikamanua le?"
42005022	Aiagaian poi paatuatda Yesus, kuanangan ka matada, "Aponia nupaatu kam ka paatuatmui?
42005023	Kipa le malabbei tukua, 'Atuappeakean jom' ele 'Suruake ekeu nupuenung'?
42005024	Tapoi bule nuagai kam nia kababarat geget Togatsirimanua masiappeake jo ka polak nene." Kuanangan ka matat simasakit, "Kukua nia ka matam, suruake ekeu, ala peremannu nutoili ka lalepnu!"
42005025	Ka matadangan leu sangamberida, suru nia; akkat peremannia, toili nia ka lalepnia, umunnangan Taikamanua.
42005026	Makiseinangan ka bagada sangamberi sirimanua, umunrangan Taikamanua, samba pagalu loto kuarangan, "Bulat kiseiet sabeu ataitco kineneiget!"
42005027	Pasat nene, kele aituitui Yesus, itconangan sara sipuuku cukai sipuoni si Lepi ai nia mukukuddu ka kantor cukai. Kuanangan ka matania Yesus, "Tut aku!"
42005028	Tusurunangan leu si Lepi, kaddiuakenangan sangamberinia, tutnangan Yesus.
42005029	Lepa galainangan punen sabeu si Lepi irauma Yesus ka lelepnia. Maigi sipuuku cukai samba sirimanua sabagei sipukokom sambada.
42005030	Pungunyukirangan sipasiului Yesus tai Parise samba siagaisurat, kuarangan, "Angoi patadde kam mukom samba mulo ka sipuuku cukai samba sirimanua sijo?"
42005031	Aleginangan nia Yesus kuanangan ka matada, "Simaron tubu ta anai kaura dokter, sarat simaoringen le.
42005032	Ta masisogai sirimanua simaroipo akuoi, masisogai sirimanua sijo le, bule rabauake paatuatda."
42005033	Kuarangan tai Parise ka matat Yesus, "Sipasiului Yohannes mareirei rapupuaso samba manindou, kisedda leu et sipasiuluira tai Parise. Sipasiuluinu geti ai le sia mukokom samba mulolo."
42005034	Kuanangan ka matada Yesus, "Momoi pa tukua rapupuaso saalei siputatalimou ujut ai pei le siputatalimou ka talagada?
42005035	Tapoi babara teterenia ituala siputatalimou ka talagada; sedda pei te rapupuaso."
42005036	Tiboinangan leu sara pasikat ka matada, "Beri sara sibiritnake komang sibau masitakkopmake nia ka leppei siburu. Igalai bai kisedda, mabiritnangan leu et leppei siburu samba ta pasesese bagei takkoman sibau ka leppei siburu.
42005037	Kisedda leu et ta anai sipasikakau anggur sibau ka suppit kulit siburu, ipupukpukngake le poi suppit siburu anggur sibau, mapilinangan anggur, makatainangan suppit.
42005038	Tapoi anggur sibau ka suppit sibau le itukakau.
42005039	Samba beri sara sioba masilo anggur sibau lepa ailo anggur siburu. 'Anggur siburu le poi mananam,' aikua."
42006001	Ka gogoi Sabbat, amuenung Yesus ka talagat monen bera. Akpekrangan ottit bera sipasiuluinia, ngototrangan nia ka kabeira, komrangan nia.
42006002	Kuarangan sabagei tai Parise, "Angoi nugalai kam simakeikei tugalai ka gogoi Sabbat?"
42006003	Aleginangan nia Yesus, "Tapei anubasa kam sigalai David, sipulajenia sambada saaleinia?
42006004	Guru nia ka Uman Taikamanua, alanangan roti sibuluakenen ka Taikamanua, komnangan nia, samba ikau leu ka saaleinia. Siripokatnia takeikei rakom nia kasei pa, sarat imam le ikokom nia."
42006005	Kuanangan minca ka matada Yesus, "Togatsirimanua ia te Tuhan gogoi Sabbat."
42006006	Ka gogoi Sabbat bagei, amei Yesus mungantoman ka uma parurukat. Sedda ai sara sirimanua simasakit kabei sikattoet.
42006007	Ngenaakerangan tubuda siagaisurat samba tai Parise baleu ialeake nia Yesus ka gogoi Sabbat, bule ioi rajoake nia.
42006008	Tapoi iagai le paatuatda Yesus. Kuanangan ka matat simasakit kabei sangasila, "Rioake ekeu ka talaga!" Tusurunangan leu et, purionangan.
42006009	Kuanangan ka matada Yesus, "Kunounou pei kam: Apa simateu tugalai ka gogoi Sabbat, masigalai simaeru, ele masigalai sikatai? Masirimanuaake sirimanua, ele masimateiake sirimanua?"
42006010	Kinerenangan sia sangamberida Yesus, kuanangan ka matat simasakit kabei, "Totoiake kabeinu!" Totoiakenangan nia, malenangan leu kabeinia.
42006011	Magolunangan bagada simakope, patiborangan pasasambada, kipa ragagalai ka tubut Yesus.
42006012	Ka teterenia nenda panataranangan Yesus ka leleu manindou. Panindounangan ka Taikamanua sangasoibonia nenda.
42006013	Kele aimapato, sogainangan sipasiuluinia, pilinangan sia pulurua, oniakenangan sia apostel:
42006014	Simon sioniakenennia leu Petrus, samba Andreas sarainania; Yakobus samba Yohannes, Pilipus samba Bartolomeus,
42006015	Mateus samba Tomas, Yakobus togat Alpeus, samba Simon oniakenen tai Zelot,
42006016	Yudas togat Yakobus, samba Yudas Iskariot, sibailiu sipajo Yesus geti.
42006017	Lepa gorosot Yesus barania ka leleu sambada sipasiuluinia, purionangan ka polak simagaktuk. Maigi leu sedda sipasiuluinia sabagei sibara ka sangalio Yudea, Yerusalem samba Tirus samba Sidon sikuddu ka bebet koat.
42006018	Ooira nene masiarep tiboiet Yesus, samba bule ialeake besira bagei; samba sia pinasaileu sanitu leu ialeake.
42006019	Sangamberi sirimanua rabesiake masirape Yesus, aipoi ai kerek sibebela ka tubunia, aleakenangan sia sangamberida.
42006020	Ia geti mattainangan sipasiuluinia Yesus, kuanangan ka matada, "Mauktuk kam simageba, kam poi sibakkat Purimataat Taikamanua.
42006021	Mauktuk kam simalaje kineneiget, tueektekngake poi kam geti. Mauktuk kam sipusosou kineneiget; mugagaga poi kam geti.
42006022	Mauktuk kam ke rapulagaki kam baga sirimanua, samba rakekele kam samba rapaloloi kam samba rakua kam sikatai kalulut Togatsirimanua.
42006023	Kau imaangka bagamui ka teteret nenda samba magora baga, abeu poi upamui geti ka sorga. Beri ka tai nabi siburu kisedda leu et aragalai taikebbukatda ka tubuda.
42006024	Tapoi paan te ka kam simakayo, anusiloan poi kam pusuibiat bagamui.
42006025	Paan te ka kam simaektek kineneiget, aipoi malalaje le kam geti. Paan te ka kam sipugagaga kineneiget, aipoi murereureu le kam baga samba musou geti.
42006026	Paan te ka kam, ke sangamberi sirimanua masiumun kam, aipoi kisedda leu aragalai taikebbukatda ka tai nabi sipatataju siburu."
42006027	"Tapoi kukua nia ka matamui kam sipasiaarep tiboietku: Pukateki kam baga saggakmui, galai kam simaeru ka tubuda simalaga baga ka tubumui;
42006028	sukatnake kam sia sipateleiji kam; tiddouake kam sia sipaloloi kam.
42006029	Ke ralippat bailatnu sangasila, kau leu bailatnu sangasila. Samba ke raala bai sobbem, kaunungan leu et iala leppeinu.
42006030	Ke ratiddou apa pa ka tubum, kau nukau nia; samba ke raala bibiletnu, bui nutiddou nia minca.
42006031	Kipa siobamui ragalai sirimanua ka tubumui, kisedda leu te nugagalai kam ka tubuda.
42006032	Ke sarat simakate baga ka tubumui nupukateki kam baga, amatopitnan pa kam? Beri sirimanua sijo rapukakateki baga simakate baga ka tubuda.
42006033	Aipoi ke sarat ka tubuda sigalai simaeru ka tubumui nugalai kam simaeru, amatopitnan pa kam? Beri sirimanua sijo kisedda leu ragagalai.
42006034	Ke nubaleake kam apa pa sarat ka tubuda simaro bagamui itoiliake nia minca, amatopitnan pa kam? Beri sirimanua sijo rababaleake leu ka pasasambada sijo, bule rasilo minca samba iginia.
42006035	Kam geti, pukateki le kam baga saggakmui samba galai kam simaeru ka tubuda. Baleake kam ka sitaioi masitoiliake silinia, abeunangan upamui samba bailiunangan kam tatogat Taikamanua Sipulubeunan. Aipoi maeru le bagania ka tubuda sitaiagai musura baga samba leu ka tubuda sijo.
42006036	Oto kau ibailiu kam simaeru baga, kele Ukkuimui simaeru baga."
42006037	"Bui nupasiukum kam, bui iukum kam Taikamanua. Bui nujoake kam sirimanua, bui ijoake kam Taikamanua. Appeake kam seleda sabagei, bule iappeake leu selemui Taikamanua.
42006038	Kau kam ka sabagei, bule iake ka kam Taikamanua; sara kirekat simaeru, siopetnakenen, singanyak samba simapotsou te nusisilo kam. Aipoi kirekat sikireakenenmui ka sabagei, ia leu te ikikireake ka kam Taikamanua."
42006039	Lepa kuanangan ka matada Yesus sara pasikat, "Momoi pa simapeset masipalulu pasasambada simapeset? Ta pa bebele sia ruada ka guluggu?
42006040	Ta anai sipasiului sisaliu beunan gurunia. Atukappulungan geti ipasigelai, makerenangan kai gurunia.
42006041	Angoi sinoile ka matat sarainam nuitco, tapoi arigi ka matam geti ta iagai tubum?
42006042	Kipa te iooi nukua ka matat sarainam, 'Kuala boiki sinoile ka matam,' arigi sabeu ka matam geti ta nuitco? Ale sipatataju! Arigi ka matam boiki belaake, ia pei toila nuala sinoile ka matat sarainam."
42006043	"Loina simaeru, ta ibubuaake bua sikatai, kisedda leu et loina sikatai, ta ibubuaake bua simaeru.
42006044	Aipoi senen loina ka buania le ituaagai. Buat sileu ta tuaala nia ka rui, ele buat anggur ka laggigi.
42006045	Sirimanua simaeru masibelaake simaeru sibara ka paatuatnia simaeru, samba sirimanua sikatai masibelaake sikatai sibara ka paatuatnia sikatai. Aipoi sitububura ka paatuatnia, ia te ititiboake ngungunia."
42006046	"Angoi nusogai kam aku, 'Tuhan, Tuhan,' tapoi sikuaku ka matamui ta nugagalai kam?
42006047	Senen siooi ka tubuku samba siarep tiboietku samba sigalaiake nia -- kukua nia ka matamui kaipa tupakereake nia --,
42006048	makere le nia ka sara sirimanua sirioake lalep; gaigainangan polak keru, galakngakenangan bongan ka uddut bulak. Kele aibara eba ikuilu lalep nenda, ta ipagegeugeu, ka uddut bulak poi aiturioake.
42006049	Tapoi sipasiaarep tiboietku samba sitaigalaiake nia, makere le nia ka sara sirimanua sirioake lalep ka uddut polak si ta bongan. Kele ikuilu nia eba, beri uju imabukkat, bulat abeu dholounia."
42007001	Lepa aipanibo Yesus ka matada sirimanua simigi, ei nia ka Kapernaum.
42007002	Ai sedda sara kapiten tentera tai Roma, paguguletnia aimubebesi malegere matei; pagugulet nenda bulat kilibet bagania.
42007003	Kele aiarep pagalaiat Yesus, koiniakenangan tai bajara tai Yahudi raei masitiddou bule ioi masialeake paguguletnia.
42007004	Kele arasege ka matat Yesus, besiakerangan nia, kuarangan, "Mateu le nuromake nia,
42007005	manuntu poi bagania ka bangsata, samba uma parurukatmai airiokean."
42007006	Ia geti tutnangan sia Yesus. Kele aramalegere ka lalep, koiniakenangan sasuruaknia kapiten tentera masikua ka matat Yesus, "Baan leu sasaggoake tubum, ta mateu aku nutuguru ka lalepku.
42007007	Lulut taimateuku te ta tubuku amoi masitaget ekeu. Kua le sangakuanan, metnangan imale paguguletku.
42007008	Sirimanua paneineiet le poi aku, tapoi sipaneinei tentera leu aku. Ke kukua ka sara tentera, 'Kenan!' einangan leu et; ka sabagei, 'Konan!' oinangan leu et; samba ka paguguletku, 'Galai nene!' galainangan leu et nia."
42007009	Kisei le ka bagania Yesus aiarep tiboiet nene. Pitsanangan teiteinia, kuanangan ka matada sirimanua simigi sipasitutut nia, "Kukua nia ka matamui: Beri ka tai Israel ta akusese kopet tonem baga kele nene."
42007010	Kele aratoili ka lalep sia sikoiniakenen, itcorangan amalengan pagugulet nenda.
42007011	Kele aimapato, ei Yesus ka laggai Nain. Sipasiuluinia samba sirimanua simigi leu amei sia masipaalei nia.
42007012	Kele aramalegere ka matatbaliu laggai, bela sirimanua sipasibabairat simamatei. Simamatei nenda, ia te silainge, toga sisasara ka sinanalep silumang. Maigi sia taikalaggaiat masipaaleiake ina nenda.
42007013	Kele aiitco ina nenda Yesus, makatenangan bagania ka tubunia, kuanangan, "Ba pusosou!"
42007014	Legereakenangan tubunia Yesus, rapenangan panggere, puarirangan sipasibabairat. Kuanangan Yesus, "Oi silainge, kukua nia ka matam, suruake ekeu!"
42007015	Tusurunangan leu et, tukku, taddaakenangan manibo. Lepa kaunangan nia Yesus ka inania.
42007016	Malotorangan sangamberida, umunakerangan Taikamanua, kuarangan, "Amoian nabi sabeu ka talagata, aibalouan bangsania Taikamanua!"
42007017	Ia geti mararatnangan katuareman Yesus ka sangalio Yudea samba ka sangamberi laggai simalegere sedda.
42007018	Kele arasegeake nia kai Yohannes sipasiuluinia pagalaiat sangamberi sibabara,
42007019	sogainangan rua sipasiuluinia, koiniakenangan sia masinounou si Tuhan, "Ekeuan leu siooi, ele ai pei le sabagei ngenaakenenmai?"
42007020	Kele arasege ka matat Yesus kuarangan, "Aikoiniake kai si Yohannes Sipasirarau ka matam masinounou, ekeuan leu siooi, ele ai pei le sabagei ngenaakenenmai?"
42007021	Ka teterenia nenda, Yesus ai nia masiaaleake maigi sirimanua ka sangamberi besi samba oringen samba masiusiake sanitu samba simapeset ikau maitco minca matada.
42007022	Aleginangan nia Yesus kuanangan ka matada, "Kenan kam, segeake kam kai Yohannes siitcomui samba siarepmui: Amaitcoan matada simapeset, amuenungan simasakit, amalengan simabogbong, amaarepman piura simatakkep, atusurungan simamatei samba Katuareman Simaeru atusegeakean ka simageba.
42007023	Ia geti mauktuk te sitaimabele baga ka tubuku!"
42007024	Kele aratuitui pakoiniet Yohannes, taddakenangan Yesus masitiboi ka matada sirimanua simigi pagalaiat si Yohannes, "Aponia nubebesiake kam nuitco kam anuei kam ka simatangeu? Masiitco popoupou pinauilat rusa?
42007025	Masiitco apa te nueei kam? Masiitco sirimanua sipuleleppei simaramo? Sirimanua sipuleleppei simalainge samba simakayo geti, ai le sia ka lalepda tai rimata.
42007026	Oto masiitco apa le nueei kam? Masiitco nabi? Bulatnia, tapoi kukua nia ka matamui, saliu pei le nabi.
42007027	Nia te nene sikuania ka Surat Sipunenan, 'Kukokoiniake te pakoinietku muboiki kekeu, masitarekngake enungannu.'
42007028	Kukua nia ka matamui: Ka talagat sirimanua sinutuakenenda tainanalep, ta anai sisaliu beunan Yohannes Sipasirarau. Tapoi kenanen kisedda, sigoisonia ka bagat Purimataat Sorga, nia pei le abeu kai Yohannes Sipasirarau."
42007029	Sangamberi sirimanua simigi samba sipuuku cukai sipasiaarep tiboiet Yesus, raseseake puroipoat Taikamanua, sia poi nene siturarau ka pasiraukat Yohannes.
42007030	Tai Parise samba siagaisurat geti, ta raoba masisilo siteuakenen Taikamanua ka tubuda, aipoi ta raoba irau sia si Yohannes.
42007031	Kuanangan minca Yesus, "Kaipa pa kupapasikatnake sia sirimanua reddenan nene? Kaipa pa kupakekereake sia?
42007032	Makere le sia kele tatoga sikuddu ka pasakiat sipusosoga ka saaleira masikua, 'Akuteubaan kai kam, ta amuturu kam; amugeringan kai, ta amusou kam!'
42007033	Oi poi si Yohannes Sipasirarau, taikom roti samba tailo anggur, kuamuian, 'Ai sanitu ka tubunia.'
42007034	Lepa oi Togatsirimanua, mukom nia samba mulo, kuamuian, 'Itco pei kam, sirimanua simaereu kokom samba simalo anggur, suruakda sipuuku cukai samba sijo!'
42007035	Tapoi sikut paatuat Taikamanua geti ka tubut sirimanua sipasisisilo nia le imakokoinong."
42007036	Ai sara tai Parise sisogai Yesus mukom ka lalepnia. Tugurunangan Yesus ka lalep Parise, puuddetnangan mukom.
42007037	Ka laggai nenda ai leu sara sinanalep simakope jo. Kele aiarep ai Yesus mukokom ka lalep Parise, ei nia ambitnangan sara bulibuli alabastar sibara tula simasingin.
42007038	Purionangan ka teitei ka bebet rerenia, pusounangan; ai nia musosou suaakenangan reret Yesus elunia. Lepa posanangan nia alainia, sigguknangan nia, tulajinangan nia tula simasingin.
42007039	Kele aiitco nene si Parise sipasisosogai Yesus mukom, kuanangan ka paatuatnia, "Ke nabi bai nia, ta isosoppi iagai kasei sinanalep sipasirarape nia nene, samba iagai sinanalep sijo le nia."
42007040	Kuanangan Yesus ka matat Simon, "Simon, ai kuanenku ka matam." Aleginangan nia si Simon, "Kuangan Guru."
42007041	Kuanangan Yesus, "Ai rua sirimanua sipuuutak ka sara sirimanua sipasibabaleake bulagat. Sara muutak lima ngotu perak, sisara geti lima pulu perak le.
42007042	Kalulut ta anai kaunenda masitoiliake, lepaakenangan utakda ruada. Kasei le ka sia makope mununtu baga ka tubut sipasibabaleake bulagat nenda?"
42007043	Aleginangan nia si Simon kuanangan, "Kupaatu silepaakenen utak simigi le." Kuanangan ka matania Yesus, "Aisesengan sipaatum."
42007044	Lepa mattainangan sinanalep Yesus, kuanangan ka matat Simon, "Nuiitco leu sinanalep nene? Guru aku ka lalepnu, ta anuake oinan bubui rereku; ka sia geti elunia le aikau masibui rereku, samba alainia le aikau pasiposa nia.
42007045	Ekeu ta anusigguk aku; ka sia geti gurukungan ka lalepnu nene, ta aiariake isigguk rereku.
42007046	Ekeu ta anutulaji uteku; ka sia geti tula simasingin le aikau masitulaji rereku.
42007047	Kukua nia ka matam: Jonia simaigi atuappeakean, kalulut abeu poi nuntut bagania. Tapoi kasei jo goiso tuappeake, goiso leu nuntut bagania."
42007048	Lepa kuanangan ka matat sinanalep, "Atuappeakean jom."
42007049	Ia geti taddaakerangan sia sipakomake Yesus masipaatu ka paatuatda, "Kasei te sirimanua nene iooi iappeake jo?"
42007050	Kuanangan Yesus ka matat sinanalep, "Aiarauakean ekeu tonem bagam, toiliakean ekeu ka angkat baga!"
42008001	Lepa nenda gejenginangan Yesus laggai sabeu samba laggai sigoiso, masipaarep Katuareman Simaeru pagalaiat Purimataat Taikamanua. Sipasiuluinia sipulurua leu masitut nia,
42008002	samba piga pa tainanalep sialeakenennia ka sanitu samba ka oringen bagei, ia te si Maria sipuoni Magdalena, (pitu sanitu aibelaake ka tubunia),
42008003	si Yohanna sinanalep Kusa bendaharat Herodes, si Susana samba maigi tainanalep bagei. Sia te tainanalep nene sipaanggaiake bibiletda masipuuku Yesus samba sipasiuluinia.
42008004	Kele araparuru sirimanua simigi ka matat Yesus sibara ka sangamberi laggai, panibonangan ka matada ka bagat pasikat,
42008005	"Ai sara sipangangaram sieei masikaramake karamennia. Aikakaramake bele bagei ka enungan, paperakirangan nia sirimanua samba ipatautaki nia uma.
42008006	Bagei bele ka polak simabukku, kele aipututu malajunangan ta poi anai suania.
42008007	Bagei bele ka talagat rui, makerenangan ipututu rui, teinangan nia.
42008008	Tapoi ai leu bagei sibebele ka polak simaeru; kele aipututu buaakenangan sangotu igit ngambenia." Lepa aitiboi nene Yesus sogaakenangan, "Kasei sibara talinga, kau iarepmake nia!"
42008009	Ia geti nounourangan nia sipasiuluinia katukolobat pasikat nenda.
42008010	Kuanangan Yesus, "Ka kam atuakean pasiagai keleat Purimataat Taikamanua, ka sabagei geti ka pasikat le, bule kenanen airakikinere, tapoi ta raiitco; airaarep, tapoi ta raagai kolou."
42008011	"Koi le katukolobat pasikat nenda: Karamen ia te tiboiet Taikamanua.
42008012	Sibebele ka enungan, ia te sirimanua sipasiaarep tiboiet, lepa oi Sanitu, alanangan tiboiet ka paatuatda, bui imatonem bagada, bui rapurimanua.
42008013	Karamen sibebele ka polak simabukku, ia te sirimanua, kele araarep tiboiet, alarangan nia ka angkat baga. Tapoi ta muungat sia, ta matom tonem bagada, bara ibara pasisiboat siksikrangan teiteira.
42008014	Sibebele ka talagat rui, ia te sipasiaarep tiboiet, tapoi kalulut aiokkip nia karat baga samba pukayoat samba obat tubu ka purimanuaiat polak, taiomakenangan imara buania.
42008015	Sibebele ka polak simaeru ia te sipasiaarep tiboiet, kupkupmakerangan nia ka paatuat simaeru, pubuarangan ka puoman baga."
42008016	"Ta anai sipasitutunam alito lepa luplupinangan nia bulukbuk, ele masikau nia ka tei pereman. Ka kudduat pualitoat le ikakau nia, bule raitco patonia siooi ka lalep.
42008017	Aipoi ta anai simalipput taitotoilaakenen, samba ta anai pakeleat taimaagai samba taipopoilianen geti.
42008018	Oto pagaba kam nupasiarep kam. Aipoi ka kasei pa ai, tukakau pei le ka sia; ka si ta anai geti beringan goiso sibabara ka tubunia tuaala pei le."
42008019	Lepa oi inan Yesus samba sasarainania masitagetnake nia, tapoi ta amoi araei ka tubunia kopet igit sirimanua.
42008020	Segeakerangan ka matania, "Ai inam samba sasarainam ai sia ka gerat, raoba masiailiake ekeu."
42008021	Kuanangan ka matada sangamberida, "Inangku samba sasarainangku ia te sipasiaarep tiboiet Taikamanua samba sigalaiake nia."
42008022	Ka sara gogoi tujanang Yesus ka abak sambada sipasiuluinia. Kuanangan ka matada sipasiuluinia, "Sita kam mutalipo ka sila." Eirangan leu et.
42008023	Ai sia mulalajo, maunengnangan Yesus. Sinulut oi talabari kusenangan abakda, kei magorangan.
42008024	Ei sipasiuluinia masigeugeu nia kuarangan, "Guru, Guru, mamatei sita!" Tusurunangan Yesus, asenangan rusa samba onu sipujajaa, malebaknangan.
42008025	Kuanangan ka matada sipasiuluinia, "Kaipa nia tonem bagamui?" Malotorangan samba tenan le kisei ka bagada, kuarangan pasasambada, "Kasei le pa sirimanua nene? Ase iase rusa samba onu, reddet ireddet ngangania!"
42008026	Pulajorangan, sege sia ka laggaira tai Gerasa ka silat koat Galilea.
42008027	Kele aitusakai Yesus, paseseakenangan nia sara sirimanua pinasaileu sanitu sibara ka laggai. Amaujungan ta aipuleppei samba ta ioba mukuddu ka lalep, sarat ka ratei le ikukuddu.
42008028	Kele aiitco Yesus, pugereinangan, rappo nia ka matat Yesus, kuanangan sabeu nganga, "Yesus Togat Taikamanua Sipulubeunan! Apa nuaala se? Kutiddou kekeu bui nubesiki aku!"
42008029	Lulunia aikua kise, aiusiakean poi sanitu Yesus ibela ka tubut sirimanua nenda. Amareireian ipasaileu nia sanitu, kenanen rakabe kabei samba rerenia palenggui samba rajago nia simaron, tapoi itakkiake le kakabenia, paambitnangan nia sanitu ka simatangeu.
42008030	Nounounangan nia Yesus, "Kasei onim?" Aleginangan nia, "Legion," maigi poi sanitu sisopsop ka tubunia.
42008031	Panindogirangan Yesus sanitu bui ikoiniake sia raei ka bagat guluggu.
42008032	Sedda ai sangamata sakkoilo sipukokom ka gilak leleu. Tiddourangan ka Yesus bule iobaake sia raei ka bagat sakkoilo. Obaakenangan sia Yesus.
42008033	Belarangan leu sanitu ka sirimanua nenda, ei sia ka bagat sakkoilo. Sakkoilo sisangamungkuat nenda barania ka tikkara teipu bujuu ka koat, louloulou.
42008034	Kele araitco sibabara nene sipasijajago sakkoilo, tuituirangan masisegeake nia ka laggai sabeu samba ka laggai sigoiso.
42008035	Belarangan sangamberida masiitco sibabara. Oi sia ka Yesus, itcorangan sirimanua sikaddiuakenen sanitu ai nia mututukku ka bebet reret Yesus; amuleppeian nia, aiagaian simaeru. Malotorangan sangamberida.
42008036	Nunuakerangan nia sia sipasiitco sibabara nene ka matada, kipa aimale sirimanua pinasaileu sanitu nenda.
42008037	Ia geti nanarangan Yesus sangamberida sipulaggai ka Gerasa bule ikaddiuake sia, makope poi lotora. Ia geti janang Yesus ka abak toili sia.
42008038	Tiddounangan sirimanua sikaddiuakenen sanitu bule iobaake Yesus itut nia. Tapoi iguguluake le nia Yesus itoili, kuanangan,
42008039	"Toiliakean ekeu ka lalepnu, nunuakenungan sangamberi sigalai Taikamanua ka tubum." Einangan leu ka sangalio laggai masipaarep sangamberi sigalai Yesus ka tubunia.
42008040	Kele aitoili Yesus, roroirangan nia sirimanua simigi, arangeanaakean poi nia sangamberida.
42008041	Lepa oi sara utet uma parurukat sipuoni si Yairus. Purapponangan ka matat Yesus manindou bule ioi Yesus ka lalepnia,
42008042	aipoi togania sinanalep sisasara, sipulurua ngarura beunannia mamateian le nia. Aimemei Yesus ka lalep Yairus, okkiprangan nia sirimanua simigi.
42008043	Sedda ai sara sinanalep simabesi pujojaet, pulu rua ngarurangan ujunia. Asappurungan bibiletnia upada tai kerei, tapoi ta anai siooi masialeake nia.
42008044	Ei nia ka teitei Yesus, rapenangan jaijait leppeinia, puarinangan leu et pujojaetnia.
42008045	Kuanangan Yesus, "Kasei airape aku?" Kalulut sangamberida masipakele, kuanangan si Petrus, "Guru, igit sirimanua le sioilot samba siokkip ekeu!"
42008046	Kuanangan Yesus, "Ai sirape aku. Aiagaian tubuku aibela kerek ka tubuku."
42008047	Kele aiagai sinanalep amaagaian sigalainia, oi nia aimugegeret tubunia, purapponangan ka matat Yesus, tiboinangan ka matada sirimanua simigi lulunia airape Yesus, samba aimale ka teteret nenda leu et.
42008048	Kuanangan ka matania Yesus, "Rogai, aiarauakean ekeu tonem bagam. Toiliakean ekeu ka angkat baga."
42008049	Ai pei le maninibo Yesus, oi sara sirimanua sibara ka lalep utet uma parurukat kuanangan ka matania, "Atataan togam, baan gegejaake bagat Guru!"
42008050	Kele aiarep nia Yesus, kuanangan ka matat Yairus, "Ba maloloto, tonemake le bagam, muririmanua nia togam."
42008051	Kele aisege Yesus ka lalep Yairus, ta aiobaake ratuguru sabagei, sarat si Petrus, si Yohannes, si Yakobus, ukkui toga samba inania le.
42008052	Sangamberi sirimanua mugeri samba masisoibi toga nenda. Kuanangan Yesus, "Ba pusosou kam, ta amatei nia ai le nia memerep."
42008053	Gagatirangan Yesus, araagaian poi atataan nia.
42008054	Lepa alanangan kabei toga Yesus, kuanangan, "Rogai, suruake ekeu!"
42008055	Olenangan minca ketsat toga, tusurunangan leu et. Lepa kuanangan Yesus rakau kannia.
42008056	Kisei le ka bagada epput toga. Tapoi ikera le sia Yesus ratiboi sibabara nene ka kasei pa.
42009001	Sogainangan sipasiuluinia Yesus, kaunangan ka sia ron samba gege masiusiake sanitu samba masialeake oringen.
42009002	Lepa koiniakenangan sia mei masipaarep Purimataat Taikamanua samba masialeake simabesi.
42009003	Kuanangan ka matada, "Bui nuambit kam apa pa ka puenunganan, bui nuambit kam tutura ele balut, kan, ele bulagat, ele rua leppei.
42009004	Kaipa lalep rasilo kam, seddangan te nukukuddu kam teret tuituimui.
42009005	Ta geti rasilo kam, kaddiuake kam laggai nenda, sosoakemuian abu ka reremui, ibailiu nia repdemenda."
42009006	Lepa ei sia ka senen laggai, paareprangan Katuareman Simaeru samba masialeake simabesi ka senen kudduat.
42009007	Kele aiarep nia si Herodes rimata ka Galilea, sangamberi sibabara paingonangan nia, aipoi ai sipasikukua, atusurungan si Yohannes ka simamatei.
42009008	Ai leu sipasikukua, atulotsitnan si Elia. Sabagei masikua, atusurungan sara nabi siburu.
42009009	Kuanangan si Herodes, "Akusaggiringan lolokkat Yohannes. Kaseian le te nene simaarep masigalaiake kele nene?" Besiakenangan iitco Yesus.
42009010	Kele aratoili tai apostel nunuakerangan ka matat Yesus sangamberi sigalaira. Lepa ambitnangan sia Yesus raei rasaraake tubuda ka laggai Betsaida.
42009011	Kele araagai nia sirimanua simigi ei sia masitut Yesus. Alanangan sia Yesus, tiboinangan ka matada pagalaiat Purimataat Taikamanua, aleakenangan leu sia simabesi.
42009012	Kele aitaddaake masoibo, oi sipasiuluinia sipulurua masikua ka matat Yesus, "Kuangan ratuitui sirimanua simigi nene, raei ragaba katda samba pugogoiat ka desa samba ka laggai simalegere se, aipoi simatangeu le kudduat nene."
42009013	Kuana le ka matada Yesus, "Kam le ipakokom sia." Alegirangan nia sipasiului, "Lima le roti samba rua iba ka kai, bagei ta anai. Obana le mei kai masisaki katda sirimanua simigi nene." (
42009014	Ai pa lima ribu taimanteu sedda.) Kuanangan Yesus ka matada sipasiuluinia, "Kua kam rapukuddu pinabagguak, palilima pulu sangabagguak."
42009015	Galairangan sipasiului kele sikuat Yesus ka matada, kudduakerangan sia sangamberida.
42009016	Alanangan roti silima samba iba sirua Yesus, teilanangan manua, kuanangan sura ka Taikamanua, paabbonangan nia, kaunangan nia ka sipasiuluinia raparubei nia ka sirimanua simigi.
42009017	Pukomrangan leu sangamberida ektek. Lepa ruruakerangan legeira pulu rua ngagaraga iginia.
42009018	Ka sara gogoi aimaninindou Yesus sarania, oi sipasiuluinia masitagetnake nia. Nounounangan sia Yesus, "Kasei aku rakua nia sirimanua?"
42009019	Alegirangan nia, "Si Yohannes Sipasirarau. Sabagei masikua si Elia. Ai leu sipasikukua: sara ka talagada tai nabi siburu atusuru."
42009020	Nounounangan sia Yesus, "Kam ka kam, kasei le aku nukua kam?" Aleginangan nia si Petrus, "Kristus le ekeu sibara ka Taikamanua."
42009021	Lepa paneineinangan sipasiuluinia Yesus bui rakua nia ka kasei pa pagalaiat nene.
42009022	Kuanangan leu ka matada, "Buita iorik maigi paoreat Togatsirimanua, rakekele nia tai baja, tai imam sabeu samba siagaisurat. Mateiakerangan nia, tapoi tususuru le nia minca ka gogoi sikatelunia."
42009023	Kuanangan ka matada sangamberida Yesus, "Kasei sioba masitut aku, kau iputata tubunia; bairatnangan siliktengania senen gogoi, tutnangan aku.
42009024	Aipoi sipasikikiliu engania, malilimai le engania; sitaipuletsei engania kalulut aku, ia te masikikiliu engania.
42009025	Apa kauna nia sirimanua ke ibakkati sangalio polak, tapoi ipalimai samba ipakatai le tubunia?
42009026	Kasei simaila masimunengake aku samba tiboietku, Togatsirimanua leu mamaila masimunengake nia ka teteret ioi geti ka pulatsanannia samba pulatsanan Ukkui samba samalaikania sipunenan.
42009027	Kukua nia ka matamui: Ai piga pa sipuririo se tapei mamatei sia, araitcoan Purimataat Taikamanua."
42009028	Ai pa balu ngagogoi lepa aitiboi sangamberinia nene Yesus, ambitnangan si Petrus, si Yohannes samba si Yakobus manatara ka sara leleu manindou.
42009029	Ai nia maninindou silinangan pumataatnia, bulau leppeinia kirisau.
42009030	Tulut oi rua taimanteu sipatiboake nia, ia te si Mose samba si Elia.
42009031	Bulat malatsat tuitco tubuda, samba rapatiboake Yesus pagalaiat sipuaaili ka tubunia kappuluakenennia ka Yerusalem.
42009032	Si Petrus geti samba saaleinia ai le sia memerep. Kele arapumata, itcorangan pulatsanan Yesus samba sirua taimanteu sipuririo ka bebenia.
42009033	Kei rakakaddiuakean le Yesus taimanteu sirua kuanangan ka matat Yesus si Petrus, "Pate eru takuddu se, Guru. Ai leu kugalai kai telu sapou: sara kekeu, sara kai Mose, sara kai Elia." (Tapoi ta iagai si Petrus apa sikuania.)
42009034	Ai pei le maninibo si Petrus, oi tanairusa ikunemi sia. Tenan le sia loto kele aitabbo sia tanairusa.
42009035	Maarepnangan leu nganga sibara ka tanairusa masikua, "Nene te Togaku sipiliku. Reddet kam ngangania!"
42009036	Kele aipuari nganga, sarania le Yesus araitco sedda. Ka teterenia nenda tenan le sia meng sipasiului ta aratiboi ka kasei pa sangamberi siitcora nenda.
42009037	Mancep, kele aratugorosot barada ka leleu, oi sirimanua simigi masiailiake Yesus.
42009038	Pugereinangan sara sirimanua ka talagada simigi kuanangan, "Guru, romake pei nuitco togaku, aipoi sarania le togaku!
42009039	Ke iguruki nia ketsat sanitu, tulut pugereinangan, pangitngitnangan nia, pat bela bubut ka ngungunia. Ta iaariake masibesiki nia, samba ta ioba bela ka tubunia.
42009040	Akutiddouan ka sipasiuluinu rausiake nia, tapoi ta amoi arausiake nia."
42009041	Aleginangan nia Yesus, "Bulat reddenan sitaimatonem baga samba simapepepe le bai kam! Apangan le burunia kupaalei kam samba kupuomi kam baga? Ake nia sene togam!"
42009042	Aimemei toga masiailiake Yesus, pabuubuunangan nia sanitu ka polak, pangitngitnangan nia. Tapoi iase le sanitu Yesus, aleakenangan toga nenda, lepa kaunangan nia ka ukkuinia.
42009043	Kisei le ka bagada sangamberi sirimanua raitco beunan geget Taikamanua. Ai pei le rakikisei sirimanua sangamberi sigalai Yesus, kuanangan Yesus ka matada sipasiuluinia,
42009044	"Lelekngake kam tiboietku nene: Tusesegeakean le te Togatsirimanua ka kabeira sirimanua."
42009045	Tapoi sipasiuluinia ta raagai katukolobatnia, malipput le poi katukolobatnia ka sia, bailiu ta raagai katukolobatnia. Tapoi maloto sia masinounou katukolobatnia ka Yesus.
42009046	Ia geti bara paukelatda sipasiului Yesus pagalaiat kasei le siabeu ka talagada.
42009047	Iagai le poi Yesus sibabara ka paatuatda, alanangan sara tatoga, rioakenangan nia ka bebenia,
42009048	kuanangan ka matada, "Kasei siala toga nene ka oningku, aku le aiala, samba kasei siala aku, sipasikokoiniake aku le aiala. Aipoi sigoiso ka talagamui, nia le siabeu!"
42009049	Kuanangan si Yohannes, "Guru, akuitco kai sara sirimanua masiusiake sanitu ka onim, keramaian nia, aipoi ta aleita nia."
42009050	Kuanangan ka matania Yesus, "Ba kekera kam nia, aipoi sitaisaggangi kam, aleimui le nia."
42009051	Kele aimalegere iaili tetere ituakkatnake Yesus ka sorga, teuakenangan mei ka Yerusalem.
42009052	Guguluakenangan pakoinietnia muboiki ka tubunia. Ei sia, guru sia ka sara laggai ka Samaria masitarekngake pugogoiatnia.
42009053	Tapoi ta raoba masisilo nia tai Samaria, iriuriuake poi Yesus mei ka Yerusalem.
42009054	Kele araagai nia sipasiului pagalaiat nene, ia te si Yakobus samba si Yohannes, kuarangan, "Tuhan, noba kutiddou kai ibele api sibara ka manua masisubuake sia nene?"
42009055	Pitsanangan teiteinia Yesus, asenangan sia.
42009056	Lepa ei sia ka laggai bagei.
42009057	Ai sia mueenung rariuriuake puenungananda, ai sara sirimanua sipasikukua ka matat Yesus, "Koba kutut ekeu, kaipa kaipa nuei!"
42009058	Kuanangan ka matania Yesus, "Lamusek ai ugunia, samba uma ai rumunnia, Togatsirimanua geti ta anai kudduat katubujungan utenia."
42009059	Lepa kuanangan Yesus ka matat sabagei, "Konan tut aku." Aleginangan nia, "Obaake le boiki kuei kurateiake ukkuiku."
42009060	Kuanangan ka matania Yesus, "Eddangannia simamatei masirateiake simamateira. Ekeu geti, kenan le masipaarep Purimataat Taikamanua."
42009061	Ai leu bagei sipasikukua, "Koba kutut ekeu Tuhan, tapoi obaake boiki kutoili masisegeake katutuituiku ka sia ka lalepmai."
42009062	Kuanangan ka matania Yesus, "Kasei pa ke aitaddaakean mamakkuru, aipipitsa ka teitei, ta mateu nia ka Purimataat Taikamanua."
42010001	Pasat nene pilinangan si Tuhan pitu pulu sipasiului sabagei. Lepa koiniakenangan sia parurua raei muboiki ka senen laggai samba kudduat kei mei tubunia sedda.
42010002	Kuanangan ka matada, "Moneiet bulat malio, tapoi sipugagalai ta maigi. Oto tiddou kam kai Tuan sibakkat mone ikoiniake sipugagalai ka moneietnia.
42010003	Kenan kam! Kele togat biribiri ka talagat arimau le tebai kukokoiniake kam.
42010004	Ba ambit kam suppit ele balut ele kasu, samba ba patetekaki kam sirimanua ka enungan.
42010005	Ke tuguru kam ka sara lalep, kuamuian boiki, 'Bule ibara aban ka lalep nene.'
42010006	Ke sioba aban bai sirimanua ka lalep nenda, ottotnangan salammui ka tubunia. Ta geti ioba aban, toili minca salammui ka tubumui.
42010007	Kuddu kam ka lalep nenda lepa. Kom kam samba lo kam apa siakera ka kam, aipoi sipugagalai buita tukau upada. Ba paotsa kam tubumui ka lalep sara, ei ka lalep bagei.
42010008	Ke tuguru kam ka sara laggai samba rasilo kam ka laggai nenda, kom kam sinattatnakenenda ka matamui.
42010009	Aleake kam simabesi ka laggai nenda, samba kua kam ka matada, 'Amalegerengan te ka kam Purimataat Taikamanua.'
42010010	Tapoi guru geti kam ka sara laggai ta rasilo kam sedda, ei kam ka enungan sabeu laggai nenda kuamuian,
42010011	'Beri abut laggaimui siottot ka reremai, kusosoake leu kai ka kam. Tapoi repdep kam, amalegerengan te Purimataat Taikamanua ka kam!'
42010012	Kukua nia ka matamui, ka gogoi pasiukuman, ukuman laggai Sodom pei le makalabbei ka laggai nenda."
42010013	"Paan te kekeu Korasin! Samba paan te kekeu Betsaida! Ke ka laggai Tirus samba Sidon bai tugalai kerek kele sigalaiakenen ka kam, amaujungan arapuleppei goni samba mukuddu ka abu masipakoinong babauakera paatuatda.
42010014	Ka gogoi pasiukuman, ukuman laggai Sodom pei le makalabbei kaunen Taikamanua ka kam.
42010015	Ekeu leu Kapernaum! Ka bagam le te tububuakngake ekeu teret ka sorga? Taa. Turiribbaiake le ekeu ka narako!"
42010016	Lepa kuanangan Yesus ka matada sipasiuluinia, "Kasei iarepmake kam, aku le aiarepmake. Kasei sitaioba masisilo kam, aku le ta aisilo; samba sitaioba masisilo aku, sipasikokoiniake aku le ta aisilo."
42010017	Ia geti toilirangan sipasiului sipitu pulu ka angkat baga, kuarangan, "Tuhan, beri sanitu rareddet ngangamai ka onim."
42010018	Aleginangan nia Yesus, "Akuitcoan si Sanitu ibele barania ka manua, kele bila pagalaiatnia.
42010019	Repdep kam! Akuakean ka kam gege masipera ulou samba telenganga samba leu masikalaake gegeda taisaggak, samba beri sara siooi masipakatai kam.
42010020	Kenanen kisedda bui imaangka bagamui rereddetda kam sanitu, kau le imaangka bagamui kalulut atusuratnakean onimui ka sorga."
42010021	Ka teterenia nenda, maangkanangan bagat Yesus ka bagat Ketsat Sipunenan, kuanangan, "Kuumun ekeu Ukkui, Tuhan manua samba polak, anupakele poi nene ka simaagai samba simasiku paatuat, ka sigoiso tiboi tubu le anupoiliat nia. Oo Ukkui, ia poi ne obaket bagam.
42010022	Sangamberinia aisegeakean Ukkuiku ka tubuku. Samba ta anai sipasiaagai Toga, sarat Ukkui le; ia leu et ta anai sipasiaagai Ukkui, sarat Toga le samba sia siobat Toga masipoiliat Ukkui ka matada."
42010023	Lepa beliuakenangan tubunia Yesus imattai sipasiuluinia, kuanangan ka matada, "Mauktuk te mata sipasiitco siitcomui nene.
42010024	Aipoi kukua nia ka matamui: Maigi tai nabi samba tai rimata simatutu baga masiitco siitcomui, tapoi ta araitco, samba raoba masiarep siarepmui, tapoi ta araarep."
42010025	Lepa purionangan sara siagaisurat masisibo Yesus, kuanangan, "Guru, kipa kugagalai bule kuikepmake purimanuaiat sitaitatata?"
42010026	Aleginangan nia Yesus, "Kipa atusuratnake ka Surukat? Kipa nubasa nia?"
42010027	Aleginangan nia, " 'Pununtuki baga si Tuhan Taikamanuam ka sangalio bagam, ka sangalio ketsatnu, ka sangamberi ronnu, samba ka sangalio paatuatnu,' samba 'Pununtuki baga aleinu sirimanua kele nuntut bagam ka tubum.' "
42010028	Kuanangan ka matania Yesus, "Aisesengan alegim. Ia te nugagalaiake, nupurimanua."
42010029	Tapoi ioba le iparoipo tubunia siagaisurat. Kuanangan ka matat Yesus, "Kasei bai aleiku?"
42010030	Aleginangan nia Yesus, "Ai sara sirimanua situgogorosot barania ka Yerusalem iei ka Yeriko. Ka tengan enungan labarangan nia sipasiraraurau. Golokrangan bibilet tubunia, boborangan nia malegere matei, tui sia.
42010031	Aiipo amuenung sara imam ka enungan nenda; kele aiitco nia, sabauakenangan nia.
42010032	Kisedda leu sara tai Lepi; kele aiitco nia, sabaukenangan nia.
42010033	Tapoi ai sara tai Samaria sipueenung ka enungan nenda; kele aiitco sirimanua nenda, makatenangan bagania ka tubunia.
42010034	Ei nia ka tubunia, kaunangan tula samba anggur ka maujunia, apparanangan nia, lepa akkatnakenangan nia ka teitei kalideinia, ambitnangan nia ka pugogoiat ipasikeli nia.
42010035	Kele aimapato, belaakenangan rua ropia kaunangan nia ka sibakkat lalep pugogoiat, kuanangan: Pasikeli nia, ke isaliu pei le nene nubelaake, katoiliatku geti akekungan silinia kekeu."
42010036	Kuanangan Yesus, "Kasei nupaatu ka sitelu nene alei ka sirimanua nenda?"
42010037	Aleginangan nia siagaisurat, "Sigalai katet baga ka tubunia le." Kuanangan ka matania Yesus, "Oto kenan galai kele sigalainia."
42010038	Ka teteret ai Yesus ka bagat puenunganan sambada sipasiuluinia sege nia ka sara laggai. Sedda ai sara sinanalep sipuoni si Marta masiala nia ka lalepnia.
42010039	Samba ai baginia sinanalep sipuoni si Maria, sipuuddet ka bebet reret Yesus masiarep tiboietnia.
42010040	Si Marta geti mugeja baga le nia masipuuku tairauma. Ei nia kuanangan ka matat Yesus, "Tuhan, ta maletsei bagam ikau aku bagiku saraku mugalai? Kua pei iromake aku!"
42010041	Aleginangan nia si Tuhan, "Marta, Marta! Makarat bagam samba maigi nupuuku sigejaake bagam.
42010042	Tapoi sara le besiakenen: Aipilingan rubeiat simaeru si Maria, taan tuaala nenda ka tubunia."
42011001	Ka sara gogoi amanindou Yesus ka sara kudduat. Lepa aipanindou kuanangan ka matania sara ka talagat sipasiuluinia, "Tuhan, gelai kai manindou, keleu igelaiake sipasiuluinia si Yohannes."
42011002	Kuanangan ka matada Yesus, "Ke manindou kam, kise le nukukua kam, 'Ukkui, bule itupuneni onim; ioi Purimataatnu.
42011003	Ake kanmai senen gogoi simemetnia.
42011004	Appeake jomai, aipoi kai leu akuappeakean kai senen sipusesele ka tubumai. Samba bui nukau kai ka pasisiboat.' "
42011005	Lepa kuanangan ka matada sipasiuluinia, "Ai bai ka kam sieei ka lalep suruaknia tengamoi masikua ka matania, 'Suruak, kubale boiki kekeu telu roti,
42011006	amoian poi suruakku barania ka pueijanan, ta anai tattatnakenenku ka sia!'
42011007	Kuanangan te sikuddu ka baga kise, 'Ba gegejaake bagaku. Atulekkerengan matatbaliu, amerepman kai tatogaku; ta momoi kutusuru masiake apa pa kekeu.'
42011008	Kukua nia ka matamui: Kenanen ta tusuru nia masikau ka tubunia kalulut pasusuruakda, tapoi kalulut taimamailania manindou, ta isosoppi itusuru samba ikau ka sia apa besiakenennia.
42011009	Ia te lulunia kukua ka matamui: Tiddou kam, tuaake ka kam; gaba kam, nusesese kam; luuluu kam tububukaake ka kam matatbaliu.
42011010	Aipoi senen sipaninindou, masisisilo samba sipasigagaba, masisesese samba sipasiluluuluu, tububukaake ka sia matatbaliu.
42011011	Ai pa sara ukkui ka talagamui, ke itiddou iba togania, ulou le ikakau silit iba?
42011012	Ele ke itiddou adjolou, telenganga le ikakau?
42011013	Sirimanua sikatai tebai kam, nuagai kam masikau simaeru ka tatogamui, sara pei Ukkuimui ka sorga! Ikakau Ketsat Sipunenan ka sia sipaninindou ka tubunia."
42011014	Ka sara gogoi aiusiake Yesus sanitu taiagai manibo ka tubut sara sirimanua. Kele aibela sanitu, againangan manibo taiagai manibo nenda. Makiseinangan ka bagada sirimanua simigi.
42011015	Tapoi ai piga pa sipasikukua, "Ka geget Beelsebul utera sanitu le aioi iusiake sanitu."
42011016	Sabagei raoba masisibo Yesus, tiddourangan ipakoinong kiseiet sibara ka sorga.
42011017	Tapoi iagai le Yesus pinatuptupda, kuanangan ka matada, "Senen purimataat sipaaggara pasasambada, matatangeu le purimataat nenda; samba senen lalep sipaaggara pasasambada, makakatai le.
42011018	Oto ke paaggara bai sanitu pasasambada, matotom pa purimataatnia? Anukua poi kam ka geget Beelsebul le kuusiake sanitu.
42011019	Ke ka geget Beelsebul bai kuusiake sanitu, ka geget kaseian le rapasiusi sanitu sipasiuluimui? Siangan le geti masiuukumake kam.
42011020	Tapoi ke ka geget Taikamanua le kuusiake sanitu, amoian te Purimataat Taikamanua ka kam.
42011021	Ke sara simagege, sibara pamatei ijago lalepnia, ta malilimai bibiletnia.
42011022	Tapoi ke moi sisaliu gegenia masilaba samba masikalaake nia, alanangan pamateinia katoneman bagania, rauraunangan sangamberi bibiletnia, parubeinangan nia.
42011023	Kasei sitaipaalei aku, sisaggangi aku te nia, samba sitaipaalei aku masiruru, sipasisasaragai te nia."
42011024	"Kele aibela sanitu ka tubut sirimanua, putebanangan ka kudduat simagarak masigaba kudduat puariat, tapoi kalulut ta aisese kuanangan, 'Kusosoksokngan le ka lalep sikaddiuakenenku.'
42011025	Ei nia, itconangan lalep nenda amalinaan samba amalaingengan bagei.
42011026	Lepa ei nia masisogai pitu sanitu bagei sisaliu pei le katainia. Oi sia pukuddurangan ka tubut sirimanua nenda. Makopenangan katai sirimanua nenda bele pei le ka panandaatnia."
42011027	Ai pei le maninibo Yesus, panibonangan sara sinanalep ka talagada simigi kuanangan ka matat Yesus, "Bulat mauktuk ina situtuake matam samba sitottoni ekeu!"
42011028	Kuanangan Yesus, "Bulat simauktuk, ia te sipasiaarep samba sisiddoni tiboiet Taikamanua."
42011029	Kele araparuru sirimanua simigi ka matat Yesus, taddaakenangan masikua ka matada, "Reddenan sirimanua nene, reddenan sijo le. Katuaggaiat le ragagaba. Tapoi ta tukakau katuaggaiat apa pa ka sia, sarat katuaggaiat nabi Yona le.
42011030	Aipoi kele nabi Yona bailiu katuaggaiat ka tai Ninipe, kisedda leu et Togatsirimanua bailiu katuaggaiat ka sirimanua reddenan nene.
42011031	Ka gogoi pasiukuman tususuru te rimata sinanalep sibara ka kaiaman sambada reddenan nene samba masiseleake sia. Aipoi rimata nene barania ka tutut polak oi nia masiarep sikut paatuat Salomo; tapoi sene ai sisaliu pei le beunan Salomo!
42011032	Ka gogoi pasiukuman, tususuru te tai Ninipe sambada reddenan nene samba masiseleake sia; arabauake poi paatuatda ka sia aarepda ngantoman Yona. Tapoi se ai sisaliu pei le beunan Yona!"
42011033	"Ta anai kasei pa situnam alito lepa lipputnakenangan nia, ele ikau nia ka tei bulukbuk. Ka kudduat pualitoat le ikakau nia, bule raitco patonia sia siooi.
42011034	Mata ia te alitot tubu. Ke malatsat matam, mapato leu sangalio tubum; tapoi ke maramun matam, magepgepnangan sangalio tubum.
42011035	Oto pagaba, bui ibailiu gepgep pato sikuddu ka tubum.
42011036	Ke mapato sangalio tubum, beri goiso simagepgep, ta isosoppi imapato sangalionia, kele itoroi ekeu alito."
42011037	Lepa aipanibo Yesus, sogainangan nia sara tai Parise mukom ka lalepnia; einangan leu et Yesus mukom sedda.
42011038	Kele aiitco si Parise ta aibui kabeinia Yesus kei mukom nia, makiseinangan ka bagania.
42011039	Kuanangan ka matania si Tuhan, "Kam tai Parise, sarat teitei pulokat samba mangko le nulilinaake kam, tapoi ka bagania geti asutnan siraurau samba katai.
42011040	Pate taiagaimui paatuat! Ta Taikamanua sibaraake uddutnia, nia leu et masibaraake bagania?
42011041	Apa sibabara ka bagat pulokat samba mangkomui, ia te nupauuruake kam ka simageba, ia pei te malinanangan sangamberinia ka kam.
42011042	Paan te ka kam tai Parise! Saparpulu sibara ka raro, sarei samba guleimui nukau kam ka Taikamanua, tapoi puroipoat samba nuntut baga ka Taikamanua geti ta nupuletsei kam. Nene buita tugalaiake, tapoi nenda bagei bui tuoreake!
42011043	Paan te ka kam tai Parise! Noba kam uddenan siboiki ka uma parurukat, samba noba kam raroroi kam sirimanua ka pasakiat.
42011044	Paan te ka kam! Kele ratei si ta anai toggaiat le kam, rapera uddutnia sirimanua taiagaira nia."
42011045	Kuanangan sara ka talagada siagaisurat, "Guru, anupaloloian kai ka tiboietnu nene!"
42011046	Kuanangan Yesus, "Paan te ka kam leu, kam siagaisurat! Nukau le kam bairanenda sirimanua simasane, tapoi kam geti beri sara singongaimui ta noba kam nurapeake kam.
42011047	Paan te ka kam! Nugalai kam simalainge rateira tai nabi, tapoi taikebbukatmui le amasimateiake sia.
42011048	Oto anumunengakean kam obana bagamui sigalaira taikebbukatmui; sia masimateiake tai nabi, kam masipalainge rateira.
42011049	Ia te lulunia sikut paatuat Taikamanua masikua, 'Kukoiniake tai nabi samba tai apostel ka sia, sabagei ramateiake, sabagei rapaoreji.'
42011050	Bule tulumunake logaura tai nabi ka sirimanua reddenan nene, barania ka panandaat polak pei le,
42011051	barania ka logau Abel aili ka logau Sakaria, simateiakenenda ka oggak kudduat pasibuluat samba Uman Taikamanua. Kukua nia ka matamui: Sangamberinia nene mululumun le geti ka sangareddenan nene.
42011052	Paan te ka kam siagaisurat! Kukuksik puagaiat nuukkaake kam; tapoi kam ta tuguru ka bagania, samba sirimanua sioba tuguru nukera kam."
42011053	Kele aituitui Yesus sedda, taddaakerangan simakope siagaisurat samba tai Parise masigolu Yesus, samba maigi paisekat rakua ka tubunia,
42011054	ibara ukkaakenenda sara tiboiet sibebela ka ngangania, bule ioi ralaba nia.
42012001	Kele aramaruru sirimanua simigi sipuriribu, pat papeperaan le sia; taddaakenangan Yesus masikua, boiki ka matada sipasiuluinia, "Pagaba kam tubumui ka siomanda tai Parise, tibonannia patajuatda.
42012002	Ta anai beri sara sinambo taimatotoila geti samba ta anai simalipput taimaagai geti.
42012003	Siniboimui ka gepgep, maarep le nia ka pato, samba sikasatnakenenmui ka piura sirimanua ka bagat lalep, tusosogaake le nia ka teitei lalep."
42012004	"Kukua nia ka matamui sasuruakku! Ba kakalotoake kam sia simateiake tubu, lepa nenda taan momoi ragalai apa pa.
42012005	Ai leu kusausau ka kam kasei kalotoakenenmui. Taikamanua le kalotoake kam! Aipoi lepa ipasimatei, magege leu nia masiribbaiake sirimanua ka narako. Kukua nia ka matamui, nia le kalotoake kam.
42012006	Ta rua sen rasakiake lima ngamuneng nganya? Kenanen kisedda beri sangamuneng ta ikakalipogi Taikamanua.
42012007	Beri alaimui aiaddengan sangamberinia. Oto ba maloloto kam, kam pei le poi abeu ka nganya simigi.
42012008	Kukua nia ka matamui: Kasei simunengake aku ka matat sirimanua, imumunengake leu nia Togatsirimanua ka matada samalaikat Taikamanua.
42012009	Tapoi kasei sipakele aku ka matat sirimanua, ipakekele leu nia Togatsirimanua ka matada samalaikat Taikamanua.
42012010	Kasei sipakatai nganga ka tubut Togatsirimanua, tuaappeake pei le nia; tapoi sipaloloi Ketsat Sipunenan geti ta tuaappeake nia.
42012011	Bara bara raambit kam rapakaroake kam ka uma parurukat ele ka matada sapamarenta ele ka sipasiukum, bui imakarat bagamui pagalaiat kipa alegietmui ele tiboiet tiboakenenmui.
42012012	Aipoi Ketsat Sipunenan le ipangangantoman kam ka teterenia nenda apa tiboakenenmui."
42012013	Ai sara ka talagada sirimanua simigi masikua ka matat Yesus, "Guru, kua ka sarainangku irubeiake kaku bibilet sigalak sakalimeumai."
42012014	Kuanangan ka matania Yesus, "Ale, kasei amasikau aku bailiu sipasiukum ele siparubei bibiletmui?"
42012015	Kuanangan minca ka matada, "Pagaba samba jago kam tubumui ka alau baga, aipoi purimanuaiat sirimanua ta kalulut igit bibilet, kenanen kipa kayonia."
42012016	Lepa tiboinangan Yesus ka matada sara pasikat kuanangan, "Ai sara sirimanua simakayo sibakkat mone simabuaiet.
42012017	Paatunangan ka bagania, 'Kipangan le pa kugagalai, ta anai poi kudduat pangoirikat bua sibara ka monengku.'
42012018	Kuanangan, 'Kisean le kugagalai; kuraragatnan le sapouku, kugalai simakabeunan, sedda te kukakau sangamberi buat monengku samba sangamberi bibiletku.
42012019	Lepa kuakungan ka ketsatku, oi kina ketsat, amusukkarangan bibiletnu, metnangan piga ngarura pa. Puaringan le, mukom mulo samba muangka baga!'
42012020	Tapoi kuanangan Taikamanua ka matania, 'Ekeu taiagai paatuat! Soibo nene leu et tuala ketsatnu ka tubum. Kaseian le masibabakkati sangamberi sinareknu?'
42012021	Kisedda leu te galainia sirimanua siruruake kayo ka tubunia, ke ta makayo nia ka matat Taikamanua."
42012022	Lepa kuanangan Yesus ka matada sipasiuluinia, "Ia te kukukua ka matamui, bui imakarat bagamui ka pagalaiat engamui, ia te pagalaiat komenmui, ele ka tubumui, ia te pagalaiat leppeiakenenmui.
42012023	Enga le poi abeu ka kan, samba tubu le abeu ka leppei.
42012024	Itco le kam kailea, taipangangaram, taipasimomonei, ta anai gudang ele sapounia. Tapoi ai le ipakokom sia Taikamanua. Kam pei le tebai abeu ka uma!
42012025	Kasei ka kam, kalulut karat bagania momoi ituppai nantat purimanuaiatnia sangaeto?
42012026	Oto ke beringan sigoiso ta momoi nubaraake kam, angoi makarat bagamui pagalaiat bagei?
42012027	Itco le kam kainau, ta mugagalai nia, ta mamumutere nia. Tapoi kukua nia ka matamui: Beringan si Salomo ka bagat sangamberi pulatsanannia, ta aiaili latsat leppeinia kele latsat ogo.
42012028	Oto ke kise palalaingena sese ka mone Taikamanua sipuririo kineneiget, ribbaiakenen mancep ka api, sara pei te kam, kam simagulai tonem baga!
42012029	Oto buian imakarat samba imakeppu ka bagamui pagalaiat komenmui ele loketmui.
42012030	Sipuarat sabulungan le sigaba sangamberinia nene. Iagai le poi Ukkuimui sangamberi besiakenenmui.
42012031	Besiake le kam boiki Purimataat Taikamanua, bagei geti itutuppaiake Taikamanua ka kam.
42012032	Ba maloloto mungkuat sigoiso! Obaket Ukkuimui poi masiake ka kam Purimataat.
42012033	Sakiake kam sangamberi bibiletmui, pauruakemuian nia ka simageba. Galai kam ka kam suppit sitaimakakatai, ia te bibilet ka sorga taimakukurut, taioi ilegeri sipananangkou samba ipakatai nia tabbubulut.
42012034	Kaipa poi pukayoatmui, sedda leu te paatuatmui!"
42012035	"Kau imariuriu ituappara tengamui samba iputoro alitomui.
42012036	Kau kele sapagugulet singenaake tuanda itoili ka punen putalimogat, bule kei toili nia samba iluuluu matatbaliu, maruei rabuka nia.
42012037	Mauktuk te sapagugulet nenda itoili tuanda iaili sia ai sia mumamata. Kukua nia ka matamui: Apparaakenangan akkik tengania, kuanangan rapukuddu mukom, puukunangan sia.
42012038	Bulat mauktuk sia sapagugulet nenda ke iaili sia tuanda ai sia masingengena, kenanen tengamoi ioi, ele ka patokat.
42012039	Tapoi nene repdep kam: Ke iagai sibakkat lalep pigamoi ioi sipananangkou, ta ioobaake ragaugau lalepnia sipananangkou.
42012040	Oto kau imariuriu numatarek kam, aipoi ka tetere taibabagaiet bagamui le iooi Togatsirimanua."
42012041	Kuanangan si Petrus, "Tuhan, ka kai le nukukua nia pasikat nene, ele ka sangamberi sirimanua?"
42012042	Aleginangan nia si Tuhan, "Kasei le pagugulet simatopit samba simasiku paatuat rioakenen tuannia masipaneinei sapaguguletnia samba masikau katda ka teterenia?
42012043	Mauktuk te pagugulet nenda, ke toili tuannia iaili nia aigagalai galajetnia.
42012044	Kukua nia ka matamui: Kaunangan leu nia masipuuku sangamberi bibiletnia.
42012045	Tapoi ke ikua le ka paatuatnia pagugulet nenda, 'tapei maruruei itoili tuanku,' ia geti taddaakenangan masipaboboki sapagugulet simanteu samba sinanalep, samba mukom samba mulo, teret puineng.
42012046	Toilina le tuannia ka gogoi taisusuksungennia samba ka tetere taiaagaietnia, mateiakenangan nia, kaunangan rubeiatnia kele rubeiatda sitaimatonem baga.
42012047	Pagugulet siagai siobat bagat tuannia, tapoi ta anai ipatarek samba ta igalai siobat bagat tuannia, oriknangan maigi bobobo.
42012048	Pagugulet sitaiagai siobat bagat tuannia geti, galai igalai sitaipasese simateu tubobo nia, goiso le bobobo ka tubunia. Aipoi ka sirimanua simaigi tukau, maigi leu tuloulogi ka tubunia. Samba ka sirimanua simaigi tusegeake, maigi leu tutiddou ka tubunia."
42012049	"Masiribbaiake api ka polak le akuoi; kepei mujuluuan nia!
42012050	Aian kaku pasiraukat rauakenen ka tubuku; bulat makeppu ka bagaku ke tapei tukappuluake.
42012051	Ka bagamui masiake aban ka polak akuoi? Ta aban. Kukua nia ka matamui: pasaraat le.
42012052	Barania kineneiget, silima sipueeppu ka bagat lalep pajoggolo pasasambada, sitelu masisaggangi sirua, sirua masisaggangi sitelu.
42012053	Ukkui masisaggangi togania simanteu samba toga simanteu masisaggangi ukkui. Ina masisaggangi togania sinanalep samba toga sinanalep masisaggangi inania. Ina siputataliku masisaggangi talikunia sinanalep samba sinanalep masisaggangi talikunia."
42012054	Kuanangan leu Yesus ka matada sirimanua simigi, "Ke nuitco kam ipangarai tanairusa ka kabelekat sulu, kuamuian leu, 'Bebele te urat.' Ia leu et muaaili.
42012055	Ke muboroi rusa kaiaman, kuamuian, 'Malelegeu te manua.' Ia leu et muaaili.
42012056	Kam sipatataju! Matat manua samba sibabara ka polak nuagai kam masipatuptup. Angoi ta nuagai kam masipatuptup tetere kineneiget?"
42012057	"Angoi ta nupaatu kam ka tubumui simaroipo?
42012058	Ai pei le kam memei ruamui pajoggoloakenennu ka sipasiukum, besiake nupaaban kam ai pei le kam ka enungan, bui ipagirit ekeu ka matat sipasiukum; ia geti sipasiukum masisegeake ekeu ka polisi, polisi masiribbaiake ekeu ka bagat penjara.
42012059	Kukua nia ka matam: Taan te bebela ekeu sedda, teret nulettuake utaknu."
42013001	Ka teterenia nenda oi piga pa sipasisesegeake ka matat Yesus pagalaiat tai Galilea, sigaluakenen Pilatus logaura ka logau tarimeu sibuluakenenda.
42013002	Aleginangan nia Yesus kuanangan ka matada, "Ka bagamui le te tai Galilea nene le abeu jo ka tai Galilea sabagei lulunia araorik nene?
42013003	Taa! Kukua nia ka matamui: Ke ta nubauake kam paatuatmui, kisedda leu te ilango kam sangamberimui.
42013004	Ele ka bagamui sia sipulu balu simamatei sinaksak kudduat ngonongonong ka Siloam abeu sele ka sangamberi sipulaggai ka Yerusalem?
42013005	Taa! Kukua nia ka matamui: Ke ta nubauake kam paatuatmui, kisedda leu te ilango kam sangamberimui."
42013006	Lepa tiboinangan Yesus ka matada pasikat nene, "Ai sara sibakkat sangaloina sileu ka monen anggurnia. Ei nia masigaba buania, tapoi ta anai aisese.
42013007	Kuanangan ka matat sipuuku monenia, 'Telu ngarurangan ujunia akuoi masigaba buat sileu nene, tapoi beri sangambua akusese. Taddengan le nia. Apananta isaila polak siboboi.'
42013008	Aleginangan nia sipuuku mone, 'Eddania ikuddu boiki sangarura nene Tuan. Kupakkuru boiki bokko bakkatnia samba kukau ramokat,
42013009	baleu ioba mubua rura ka mata. Ta geti mubua, taddenungan nia.' "
42013010	Ka sara gogoi amungantoman Yesus ka uma parurukat ka gogoi Sabbat.
42013011	Ai sedda sara sinanalep pulu balu ngarurangan ujunia aimabesi, kalulut ai sanitu ka tubunia, pat koukou teiteinia, taan momoi iroipoake tubunia.
42013012	Kele aiitco nia Yesus, sogainangan nia, kuanangan ka matania, "Ina, amalengan besinu."
42013013	Lepa rapeakenangan kabeinia Yesus ka tubut sinanalep, purionangan roipo, umunakenangan Taikamanua.
42013014	Pugolunangan utet uma parurukat kalulut aialeake sirimanua Yesus ka gogoi Sabbat. Kuanangan ka matada sirimanua simigi, "Ai enem ngagogoi ujunia pugalajat; ka gogoi nenda te nuooi kam itualeake besimui, bui ka gogoi Sabbat!"
42013015	Kuanangan ka matania si Tuhan, "Kam sipatataju! Kam ka kam, ta pa nubebelaake kam jaui ele kalideimui ka gelinia ka gogoi Sabbat masitaroake nia mulo?
42013016	Bara nene togat Abraham, sikabet sanitu pulu balu ngarurangan ujunia, ta pa mateu iturugut kakabenia ka gogoi Sabbat?"
42013017	Kele aikua nene Yesus, mailarangan sapagoluakenennia; tapoi sabagei geti maangka bagada masiitco sangamberi kerek sigalai Yesus.
42013018	Ia geti kuanangan Yesus, "Apa pa pakerekatnia Purimataat Taikamanua? Kaipa pa kupakekereake nia?
42013019	Makere le nia ka sara luikut ube sialat sara sirimanua ikaramake nia ka monenia. Pututunangan bailiu loina, purumunnangan uma ka rannia."
42013020	Kuanangan minca Yesus, "Kaipa pa kupapasikatnake nia Purimataat Taikamanua?
42013021	Makere le nia ka sioman sialat sara sinanalep igaluake nia ka telu ngatekong tapung teret ipugoo sangamberinia."
42013022	Ka puenunganannia Yesus iei ka Yerusalem, enunginangan laggai sabeu samba sigoiso pagalu mungantoman.
42013023	Ai sara sipasinonounou ka matania, "Tuhan, ta maigi sia sisese puaragat?"
42013024	Kuanangan ka matada Yesus, "Besiake kam tuguru ka gugurukat simaropdop; aipoi kukua nia ka matamui: Maigi sia sibesiake tuguru sedda, tapoi ta momoi.
42013025	Ke atusurungan sibakkat lalep ilekkereake matatbaliu, puriomuian te ka laibokat, luuluumuian matatbaliu, kuamuian, 'Tuan, buka kai!' Alegina le nia ikua ka matamui, 'Ta kuagai kaipa anubara kam!'
42013026	Kuamuian te, 'Tapoi amukoman samba amuloan sita sambata samba amungantomannan ekeu ka laggaimai!'
42013027	Kuana le minca ka matamui, 'Ta kuagai kaipa anubara kam. Katuitui kam ka mataku kam sigalai sikatai!'
42013028	Sedda te nupusosou kam samba iputatangat sotmui, nuitco kam si Abraham, si Isak samba si Yakob samba tai nabi ka Purimataat Taikamanua, kam geti tugikgikngake ka bebe.
42013029	Momoi te sia sibara ka isit kabelaiat sulu samba kabelekat sulu, ka isit bare samba kaiaman mukuddu muangka baga ka Purimataat Taikamanua.
42013030	Kisedda te sia sikateitei bailiu siboiki samba siboiki bailiu sikateitei."
42013031	Ka jam nenda leu et oi piga pa tai Parise masikua ka matat Yesus, "Katuitui se, aigegelai poi si Herodes masimateiake ekeu."
42013032	Kuanangan ka matada Yesus, "Kenan le kam, kua kam ka matat silamusek nene, 'Gogoi nene samba mancep kuusiake sanitu samba kualeake simabesi, ka gogoi sikatelunia kappuluakekungan galajetku.'
42013033	Tapoi buita kuriuriuake puenungananku gogoi nene, mancep samba mancep minca, aipoi ta momoi tumateiake nabi, ke ta ka Yerusalem.
42013034	Yerusalem, Yerusalem, ekeu simateiake tai nabi samba sipasibabaijuk sikoiniakenen kekeu! Piga ngamincaan akusibo masiruruake tatogam kele iruruake togania gougou ka tei kapponia, tapoi ta anoba kam.
42013035	Kineneiget matatangeuan le te lalepmui. Kukua nia ka matamui: Taan te nuiitco kam aku, teret nukua kam, 'Kau imatulu tubunia siooi ka onin Tuhan.' "
42014001	Ka sara gogoi Sabbat, amei Yesus ka lalep utera tai Parise mukom. Sangamberida siparururu sedda masitaiko nia.
42014002	Tulut oi ka matania sara sirimanua sibara besi got tubu.
42014003	Lepa kuanangan Yesus ka matada siagaisurat samba tai Parise, "Kipa momoi leu tualeake sirimanua simabesi ka gogoi Sabbat ele taa?"
42014004	Tenan le sia meng sangamberida. Alanangan sirimanua simabesi Yesus, aleakenangan nia, lepa kuanangan ituitui.
42014005	Kuanangan ka matada Yesus, "Ke ai bai ka talagamui bele togania ele jauinia ka bagat guluggu, ta pa ioolaake itiktik nia kenanen gogoi Sabbat?"
42014006	Ta amoi araalegi nia.
42014007	Kele aiitco Yesus obara tairauma masipili kudduat siboiki, tiboinangan ka matada pasikat nene,
42014008	"Ke rasogai ekeu ka punen putalimogat, bui nupuuddet ka uddenan siboiki, baleu ai pei le bagei tairauma sisaliu beunan tiboi tubum,
42014009	bui lepa geti oi sipasirarauma ekeu samba sinenda, kuanangan ka matam, 'Ritsiake ekeu ikuddu sinene.' Ia geti uddetnakenungan tubum simaila ka uddenan siberikabaga.
42014010	Oto ke rarauma ekeu kasei pa ka uddenan siberikabaga le nupuuddet; bule ke moi sipasirarauma ekeu, kuanangan ka matam, 'Saraina, uddetnake ekeu ka kudduat simakaeru,' maabeunangan tiboi tubum ka matada tairauma sabagei.
42014011	Aipoi kasei siabeuake tubuna tupagogoiso le nia, samba kasei sipagoiso tubuna tuaabeuake le nia."
42014012	Lepa kuanangan leu Yesus ka matat sipasirarauma nia, "Ke nugalai pasiraumaat sinago ele sinoibo, bui nurauma sasuruaknu ele sasarainam ele saeppum ele taikaumam simakayo. Aipoi rararauma te ekeu geti, pusilinangan sigalainu.
42014013	Tapoi ke nugalai punen, simageba le sogai, sikatai tubu, simasakit samba simapeset.
42014014	Mauktuknungan te ta anai poi akenenda silinia kekeu. Taikamanua le geti masisisiliake kekeu ka gogoi katusuruatda simaroipo baga."
42014015	Kele aiarep tiboiet nene sara tairauma, kuanangan ka matat Yesus, "Apate uktukda sirimanua sipukokom ka Purimataat Taikamanua!"
42014016	Kuanangan ka matania Yesus, "Ai sara sirimanua sigalai punen sabeu, sogainangan maigi sirimanua.
42014017	Kele aiaili teteret pukoman, koiniakenangan paguguletnia masikua ka matada sinogainia, 'Konan kam, amatarekngan sangamberinia!'
42014018	Ia geti taddaakerangan senenda masipakele taiobarania. Siboiki masikua ka matat pagugulet, 'Akusakingan mone, ta moi ta kuei kuitco nia. Kutiddou kekeu nupagaba aku.'
42014019	Si sara masikua, 'Akusakingan jaui lima ngasolabbit, memeian le aku kusibo nia. Kutiddou kekeu nupagaba aku.'
42014020	Sisara minca masikua, 'Simaruei pei le akuputalimou, oto ta momoi kuoi.'
42014021	Toili pagugulet nenda, segeakenangan sangamberinia ka matat tuannia. Pugolunangan leu si tuan sibakkat lalep, kuanangan ka matat paguguletnia, 'Kenan olaake mei ka enungan samba ka gerat laggai, taroakenungan se simageba, sikatai tubu, simapeset samba simasakit.'
42014022	Lepa kuanangan pagugulet, 'Tuan, atugalaian siniboinu, tapoi maoggak pei le kudduat.'
42014023	Kuanangan si tuan ka matat pagugulet, 'Kenan ka enungan sabeu samba ka bebet kekere, nana sia ratuguru, bule isun lalepku.
42014024	Aipoi kukua nia ka matamui: Beri sara sia sinogaiku nenda masinananam kan pasiraumaatku!' "
42014025	Ai sangaminca maigi sirimanua masitut Yesus. Pitsanangan sia Yesus kuanangan ka matada,
42014026	"Kasei sioi kaku, tapoi ta malaga bagania ka ukkuinia, inania, sikalalepnia, togania, sasarainania, samaniunia beri ka tubunia leu, ta ibabailiu nia sipasiuluiku.
42014027	Kasei sitaibairat siliktengania masitut aku, ta ibabailiu sipasiuluiku.
42014028	Ke ai ka talagamui sioba masirioake kudduat ngonongonong, ta pa mukukuddu nia boiki masiadde bulagat sibebela, ele iaili masilepaake ele taa.
42014029	Bui ragegei nia sirimanua, ke raitco aigalakngakean bongannia, tapoi ta momoi ilepaake nia.
42014030	Kuarangan, 'Sirimanua nene, itaddaake masirioake, tapoi ta momoi ilepaake nia.'
42014031	Ele ke sara rimata sibara pulu ribu tentera sioba masisaggangi rimata bagei sibara rua pulu ribu tentera, ta pa mukukuddu nia boiki masipaatu ele ioom leu pa isaggangi saggaknia sipaseseake nia?
42014032	Ta bai maro bagania, ai pei le marereunan saggaknia, aikoiniakean paguguletnia masitiddou paaban.
42014033	Kisedda leu te senen kam, ke ta ikaddiuake sangamberi sibabara ka tubunia, ta ibabailiu nia sipasiuluiku."
42014034	"Simaeru le te garam; tapoi ke maleu bai garam, apangan le tukakau pasikalo nia?
42014035	Taan anai kauta nia, ele ka mone ele ramokat, gikgikngakenenan le nia. Kasei sibara talinga, kau iarepmake nia!"
42015001	Ka sara gogoi, maigi sipuuku cukai samba sijo masitagetnake Yesus.
42015002	Pungungukirangan nia tai Parise samba siagaisurat, kuarangan, "Iala le sirimanua sijo sinene samba ipakomake sia!"
42015003	Lepa kuanangan Yesus ka matada pasikat nene,
42015004	"Ai bai sara ka talagamui sibara sangotu biribiri, ke malimai sara, ta pa ikakaddiuake sisiba pulu siba ka simatangeu mei masigaba simalilimai teret isese nia?
42015005	Sese aisese nia akkatnakenangan nia ka bokunia angkat bagania;
42015006	samba kele aisege ka lalep, sogainangan sasuruaknia samba pabebeakenennia lalep, kuanangan ka matada, 'Kau imaangka bagata sambata akusesengan poi biribiriku simalilimai nenda.'
42015007	Kukua nia ka matamui: Kisedda leu te angkat bagada sikuddu ka sorga kalulut sara sijo sibauake paatuatnia, bele pei ka sisiba pulu siba simaroipo baga, ta besiakenen rabauake paatuatda."
42015008	"Ele ai bai sara sinanalep sibara bulagat pulu ropia, ke malimai sara, ta pa itutunam alito, sabuinangan lalep, gabanangan nia sipulelelek teret isese nia?
42015009	Kele aisese nia, sogainangan sasuruaknia samba pabebeakenennia lalep, kuanangan, 'Kau imaangka bagata sambata, akusesengan poi bulagatku simalilimai.'
42015010	Kukua nia ka matamui: Kisedda leu te angkat bagada samalaikat Taikamanua kalulut sara sijo sibauake paatuatnia."
42015011	Kuanangan minca Yesus, "Ai sara sirimanua rua togania simanteu.
42015012	Kuanangan sisule ka matat ukkuinia, 'Ukkui, ake kaku bibilet siripot ikepmakenenku.' Ia geti parubeinangan sia ukkuinia bibilet ka ruada togania.
42015013	Ta amauju, sakiakenangan sangamberi bibilet rubeiatnia sisule nenda, tui nia ka laggai ka sareunan. Sedda sappuruakenangan pukayoatnia muparaboat sikatai.
42015014	Kele aisappuru sangamberi bulagatnia, bara pulajeat sabeu ka laggai nenda, pulajenangan leu ka sia.
42015015	Ia geti ei nia mupagugulet ka sara sirimanua ka laggai nenda; koiniakenangan nia masijago sakkoilonia ka mone.
42015016	Besiakenangan isutnake balugunia kat sakkoilo, tapoi beri sara amasikau ka tubunia.
42015017	Ia pei seseakenangan galai tubunia, kuanangan, 'Magulai bai sapagugulet ukkuiku, simalilimai le kan ka sia, aku geti mamateian le aku laje!
42015018	Tususurungan le aku kutoili ka ukkuiku, kuaku le ka matania: Ukkui, amajongan aku ka Taikamanua samba kekeu.
42015019	Taan mateu tuoniake aku togam; kauan le aku paguguletnu.'
42015020	Ia geti suru nia itoili ka ukkuinia. Ai pei le nia ka sareunan, aiitcoan nia ukkuinia, makatenangan bagania, pabalaunangan masiroroi nia, lakkaiakenangan nia, sigguknangan nia.
42015021	Kuanangan toga ka matat ukkuinia, 'Ukkui, amajongan aku ka Taikamanua samba kekeu. Taan mateu tuoniake aku togam.'
42015022	Kuanangan ukkui ka matat sapaguguletnia, 'Pagaja nuake kam se leppei simakope eru, nuleppeiake kam ka tubunia, kaumuian sipsip ka singongainia samba kasu ka rerenia.
42015023	Lepa alamuian togat jaui simamomo, jajamuian nia, bule tapukom ka angkat baga.
42015024	Ailangoan poi togaku nene, kineneiget amurimanuangan nia minca; amalimaian nia, kineneiget atusesengan nia minca.' Ia geti taddaakerangan muangka baga.
42015025	Tapoi togania sikebbukat, ai le nia ka mone. Kele aitoili amalegerengan nia ka lalep, arepnangan urai samba turu.
42015026	Sogainangan sara pagugulet ka tubunia nounounangan, 'Aponia sibabara nene?'
42015027	Aleginangan nia pagugulet, 'Atoilingan bagim, oto jajanangan togat jaui simamomo ukkuinu, maron poi tubunia aitoili.'
42015028	Pugolunangan toga sikebbukat, ta ioba mei ka lalep. Lepa gorosot ukkuinia ipusumi nia.
42015029	Kuana le ka matat ukkuinia ialegi nia, 'Taan taagai rura akureddet ngangam, beri pei akupasabau tiboietnu. Tapoi beri pei akenu kaku sara togat kambing, bule kupuangkaki bagaku sambamai sasuruakku.
42015030	Tapoi kele aitoili togam sisappuruake bibiletnu ka puoloman tubunia, jajanungan ka sia togat jaui simamomo.'
42015031	Kuanangan ukkuinia ka matania, 'Sirou, mariuriu le ekeu ka tubuku, sangamberi sibabara kaku, ekeu le sibakkatnia.
42015032	Kineneiget mateu le tapuangka baga samba mugora bagei, amateian poi bagim nene, kineneiget amurimanuangan nia minca; amalimaian nia, kineneiget atusesengan nia minca.' "
42016001	Kuanangan Yesus ka matada sipasiuluinia, "Ai sara sirimanua simakayo sibara bendahara. Oto aranganduake ka matania aipalimai bibiletnia si bendahara.
42016002	Lepa sogainangan bendahara nenda kuanangan ka matania, 'Kipa ne siarepku galai tubum? Ake kineneiget pasiaddeatnu ka pubebendaharam, aipoi barania kineneiget taan mubebendahara ekeu.'
42016003	Paatunangan ka bagania si bendahara, 'Kipa pa kugagalai, aipoi aiariakean aku tuanku mubendahara. Mamangkuru ta maron aku, masibiddeu maila aku.
42016004	Akuagaian apa galaiakenenku, bule ke atuariakean aku mubendahara, ai sipasiaala aku ka lalepda.'
42016005	Lepa sogainangan pasasara sangamberi sipuutak kai tuannia. Kuanangan ka siboiki, 'Piga nuntu utaknu kai tuanku?'
42016006	Aleginangan nia, 'Sangotu ngatappaiat tula.' Kuanangan ka matania si bendahara, 'Koi surat utaknu; uddetnake ekeu, olaake nusuratnake: Lima pulu.'
42016007	Lepa kuanangan ka sikaruania, 'Kekeu piga nuntu utaknu?' Aleginangan nia, 'Sangotu ngagoni bera.' Kuanangan ka matania, 'Koi surat utaknu; suratnake: Balu pulu.'
42016008	Ia geti umunakenangan bendahara sitaimaroipo si tuan, kalulut sikut paatuatnia igalai nene. Aipoi tatogat taikapolak pei le makasiku paatuat paalei pasasambada, bele pei tatogat pato.
42016009	Kukua nia ka matamui: Pasuruakngake kam pukayoat polak nene, bule ke taan anai, alarangan kam ka kudduat sitaitatata.
42016010	Simatopit ka puukuket sigoiso, matopit leu te nia ka puukuket sabeu. Simapajoat ka puukuket sigoiso, mapajoat leu te nia ka puukuket sabeu.
42016011	Oto ke ta matopit kam ka pukayoat polak nene, kasei te matotonem baga masiake ka kam pukayoat sibara ka sorga?
42016012	Samba ke ta matopit kam ka bakkatda sabagei, kasei te masiaake ka kam bakkatmui?
42016013	Ta momoi ipuuku rua tuan sara pagugulet. Ta isosoppi ipulagaki baga sisara, ipununtuki baga si sara; ele marere nia ka sisara, maasa bagania ka sisara. Ta momoi nupuuku kam Taikamanua samba pukayoat."
42016014	Kele araarep sangamberinia nene tai Parise simaereu bulagat, asarangan Yesus.
42016015	Kuanangan ka matada Yesus, "Ka matat sirimanua nuparoipo kam tubumui, tapoi iagai le paatuatmui Taikamanua. Aipoi apa abeuakenen sirimanua, kasitsitnakenen Taikamanua le.
42016016	Surukat Mose samba suratda tai nabi teret ka teteret Yohannes Sipasirarau le. Barania ka teteret nenda Purimataat Taikamanuangan le tupaarep, samba sangamberi sirimanua masibesiake tuguru ka bagania.
42016017	Tapoi makalabbei pei le itata manua samba polak, tapoi sara takat surat ka Surukat ta malabbei itupakatai.
42016018	Senen sigalak sinanalepnia masipusinanalepmake sinanalep bagei, sipaeelet le nia; samba sipusinanalepmake sinanalep sigalak, sipaeelet leu nia."
42016019	"Ai sara sirimanua simakayo, sileppeiake komang simabonan simalainge samba juto simaalit baga, ipuangkaki le bagania murimanua senen gogoi simalilimai kan le nia.
42016020	Tapoi ai leu sara sirimanua simageba sipuoni si Latsarus, sipukukuddu ka bebet matatbaliu simakayo, salu le ka tubunia lubbe.
42016021	Ai le ikikiddi bagania mukom porat kan sibebele ka tei mejat simakayo; oi pei jojo masibolot lubbenia.
42016022	Ia geti matei imatei simageba, ambitrangan nia samalaika masikau nia ka kupkup Abraham.
42016023	Matei leu et ka sia simakayo, rateiakerangan nia. Ai nia ka narako masiorik besi, teilaakenangan matania, itconangan si Abraham ka sareunan, ai si Latsarus ka kupkupnia.
42016024	Pusoganangan, 'Ukkui Abraham! Kau imakate bagam kaku. Koiniake pei si Latsarus iteptepmake buttet singongainia ka oinan masileppeni lilaku, bulat amabesian tubuku masiorik ka juluu api nene.'
42016025	Kuana le si Abraham, 'Repdep le sirou: ka teteret purimanuaiatnu anusiloan simaeru, kai Latsarus geti sikatai le. Kineneiget tupususuibingan le nia, ekeu geti masiorikngan le.
42016026	Paobanangan ai ka oggakta guluggu simakeru, bui ioi sibara ka kai raei ka kam, samba sibara ka kam raoi ka kai.'
42016027	Kuanangan simakayo, 'Oto kutiddou kekeu ukkui, nukoiniake si Latsarus ka lalep ukkuiku.
42016028	Ai pei le poi lima sasarainangku, bule ipangantoman sia, bui raoi ka kudduat paoreat nene.'
42016029	Kuanangan si Abraham, 'Aian ka tubuda surat Mose samba tai nabi, ia te aremenda.'
42016030	Tapoi kuanangan simakayo, 'Taa ukkui Abraham, ke bara sara sitususuru ka simamatei masiailiake sia, ta isosoppi rabauake paatuatda.'
42016031	Kuanangan ka matania si Abraham, 'Ke ta rareddet tiboiet Mose samba tai nabi, ia leu et taimatonem bagada, kenanen bara sara sitususuru simamatei.' "
42017001	Ia geti kuanangan ka matada sipasiuluinia Yesus, "Ta momoi ta ibara pajoat, tapoi paan te ka sia sibaraake nia.
42017002	Makaeru pei le ka sia tusereake ka lolokkatnia bukku panundukat, ribbaiake ka koat, sara pei katai ke ibaraake pajoat ka sara taigoiso nene.
42017003	Pagaba kam tubumui! Ke igalai jo sarainam, ase le nia. Ke iolei bagania appeake jonia.
42017004	Ke pitu ngaminca sangagogoi igalai jo ka tubum, samba pitu ngaminca isoksok ioi kekeu masikua, 'Aioleian bagaku,' appeake jonia."
42017005	Lepa kuarangan tai apostel ka matat Tuhan, "Tuhan, tuppai tonem bagamai."
42017006	Kuanangan si Tuhan, "Ke ai tonem bagamui beu luikut ube, momoi nukua kam ka sileu nene, 'Burauake ekeu, urepmake tubum ka koat,' ta isosoppi ireddet ngangamui."
42017007	"Kasei ka kam ke ai paguguletnia sipamamangkuru polak ele sipasijajago tarimeu, sikua ka matania kele aitoili ka mone, 'Konan olaake mukom!'
42017008	Ta pa ikukua ka matania, 'Tarekngake katku, apparaake akkik tengam nupuuku aku teret ilepa kupukom samba kupulo, ia pei pukomnungan samba pulonungan kekeu.'
42017009	Ikukua pa sura ka paguguletnia kalulut gagalaina siniboi ka matania?
42017010	Kisedda leu ka kam, lepa nugalai kam sangamberi siniboi ka matamui, kuamui le, 'Sapagugulet taimamala le kai; siripot galajetmai le poi akugalai kai.' "
42017011	Ka eijanannia ka Yerusalem Yesus, silaijinangan pasongan laggai Samaria, Galilea.
42017012	Kele aituguru ka sara laggai sigoiso, paseseakerangan nia pulu sirimanua simabogbong. Ai sia muririo ka sareunan
42017013	pusogarangan, "Yesus! Guru! Kau imakate bagam ka kai!"
42017014	Kele aiitco sia Yesus, kuanangan ka matada, "Kenan kam nupaitco kam tubumui ka tai imam." Ai sia mueenung linalina tubuda.
42017015	Tapoi ai sara ka sia, kele aiitco kamamalenia, soksoknangan minca abeuakenangan ngangania masiumun Taikamanua.
42017016	Purapponangan ka matat Yesus, masikua pusurakat. Tai Samaria te nenda.
42017017	Kuanangan Yesus, "Ta pulu sia atualeake? Kaipa le sisiba?
42017018	Ta anai beri sara sia sisoksok nia masiumun Taikamanua, sarat sitoi nene le?"
42017019	Kuanangan ka matania Yesus, "Suruake ekeu, kenanan, airomakean ekeu tonem bagam."
42017020	Kele aranounou Yesus tai Parise, pigamoi ibabara Purimataat Taikamanua, kuanangan ka matada, "Kaoijanan Purimataat Taikamanua, ta anai katuaggaiatnia simatotoila.
42017021	Ia leu et ta anai siooi masikua, 'Itco kam, akoi nia!' ele 'Akodda nia!' Aipoi Purimataat Taikamanua aian ka talagamui."
42017022	Lepa kuanangan Yesus ka matada sipasiuluinia, "Babara te gogoinia imatutu bagamui masiitco sara gogoi Togatsirimanua, tapoi ta nuiitco kam.
42017023	Rakukua te ka matamui sirimanua, 'Ai nia sedda!' ele 'Ai nia sene!' Bui nutut kam nia.
42017024	Kele ipukinam bila le poi, kirisau barania ka kapit manua aili ka kapinia sila, kisedda leu te pagalaiat Togatsirimanua ka gogoi kaoijanannia.
42017025	Tapoi buita iorik boiki maigi paoreat samba rakekele nia reddenan nene.
42017026	Samba keleu ka teteret Noak siburu, kisedda leu geti ka teteret gogoi Togatsirimanua.
42017027	Mukom le sia samba mulo, mutalimou samba tutalimouake pat aili ka gogoi katugurukat Noak ka kinapat, bara ibara eba sabeu masilangoake sia sangamberida.
42017028	Kisedda leu sibabara ka teteret Lot. Mukom le sia samba mulo, pasaki, mangurep samba mugalai lalep.
42017029	Tapoi ka gogoi katuituiat Lot ka Sodom, bele ibele api samba belerang sibara ka manua, masuburangan sangamberida.
42017030	Kisedda te geti pagalaiatnia ka teteret katutoilakat Togatsirimanua.
42017031	Ka gogoi nenda, kasei sikuddu ka teitei lalep, bui itugorosot masiala bibiletnia ka lalep; kisedda leu sikuddu ka mone bui itoili ka lalepnia.
42017032	Repdep le kam ka sinanalep Lot!
42017033	Sipasikeli engania, malilimai le engania; tapoi sipalimai engania ia te masipasisikeli engania.
42017034	Kukua nia ka matamui: Ka soibo nenda, ka talagat rua sia sipeperep ka sara pereman, sara tuala, sara ta tuala.
42017035	Ka talagat rua tainanalep sipanunundu bera, sara tuala, sara ta tuala. [
42017036	Ka talagat rua taimanteu sikuddu ka mone, sara tuala, sara ta tuala.]"
42017037	Nounourangan nia sipasiuluinia, "Kaipa, Tuhan?" Aleginangan nia Yesus, "Kaipa ai simamatei, sedda te iparururu kailea."
42018001	Ia geti tiboinangan Yesus sara pasikat ka matada masikolouake buita imariuriu rapanindou, bui raoreake nia.
42018002	Kuanangan, "Ai ka sara laggai sara sipasiukum taimaloto ka Taikamanua samba taimaletsei ka sirimanua.
42018003	Ka laggai nenda ai leu sara sinanalep silumang simareirei moi masitaget nia masikua, 'Sineseatnake aku ka matat pajoggoloakenenku.'
42018004	Piga pa ujunia ta aipuletsei nia. Lepa kuanangan ka paatuatnia, 'Kenanen ta kukalotoake Taikamanua samba ta kupuletsei beri sara sirimanua,
42018005	kusisineseatnakean le sinanalep nene, amagejangan bagaku, bui ioi buruburu geti irabak aku.' "
42018006	Kuanangan si Tuhan, "Paatu pei kam apa sikuat sipasiukum sikatai.
42018007	Iangan pa Taikamanua, ta pa isisineseatnake sia sipilinia, sipusosoga ka matania sinago samba sinoibo, iooreake pa iromake sia?
42018008	Kukua nia ka matamui: Maruei le isineseatnake sia. Tapoi ke moi geti Togatsirimanua, isesese leu pa tonem baga ka polak nene?"
42018009	Itiboi leu Yesus sara pasikat ka matada siumunake tubuna sia le simaroipo, sabagei rapaloloi.
42018010	Kuanangan, "Ai rua sirimanua sieei manindou ka Uman Taikamanua, sara tai Parise, sara sipuuku cukai.
42018011	Purionangan si Parisena manindou ka paatuatnia kise, 'Kukua sura ka matam Taikamanua, ta poi pakere aku ka sirimanua sabagei, sipasiraraurau, simapajoat, sipaeelet, ele kele sipuuku cukai nene.
42018012	Rua ngaminca kupupuaso ka bagat sangamenggui, samba saparpulu ka sangamberi bibiletku kupanguruatnake.'
42018013	Sipuuku cukai geti ai le nia muririo ka sareunan, beri masiteila manua ta maro bagania, tapoi ibobo le rurukatnia kuanangan, 'Taikamanua kau imakate bagam kaku sijo nene!'
42018014	Kukua nia ka matamui: Sipuuku cukai le aiparoipo Taikamanua aitoili ka lalepnia, ta si Parisena. Aipoi siabeuake tubuna tupagogoiso le nia, samba sipagoiso tubuna tuaabeuake le nia."
42018015	Ia geti oi sipasiaambit tatogada sigoiso ka matat Yesus bule irape sia. Kele araitco nia sipasiuluinia golurangan sia.
42018016	Sogainangan sia Yesus kuanangan, "Obaake kam tatoga raoi kaku, ba kekera kam sia; sirimanua kele nene le poi sibakkati Purimataat Taikamanua.
42018017	Kukua nia ka matamui: Kasei pa ke ta kele tatoga ipasiala Purimataat Taikamanua, ta tuguguru nia ka bagania."
42018018	Ai sara utera tai Yahudi masinounou Yesus kuanangan, "Guru simatopit, kipa kugagalai bule kuikepmake purimanuaiat sitaitatata?"
42018019	Kuanangan ka matania Yesus, "Nukukua kodda aku simatopit? Ta anai kasei pa simatopit, sarat Taikamanua le.
42018020	Surukat Taikamanua anuagaian: Bui nupaelet, bui nupamatei, bui nupanangkou, bui nupaboko, suru ukkuinu samba inam."
42018021	Kuanangan simakayo, "Sangamberinia nene akugalaiakean ka pusulekatku pei le."
42018022	Kele aiarep nia Yesus, kuanangan ka matania, "Ai pei sara galaiakenennu: sakiake sangamberi sibabara ka tubum, parubeinungan bulagatnia ka simageba, baranangan pukayoatnu ka sorga; lepa oi ekeu masitut aku."
42018023	Kele aiarep tiboiet nene simakayo, mareureunangan bagania, simakope kayo le poi nia.
42018024	Kinerenangan nia Yesus kuanangan, "Bulat mabesi ka simakayo tuguru ka Purimataat Taikamanua.
42018025	Onta pei le malabbei tubuluk ka matat susuilak ka simakayo tuguru ka Purimataat Taikamanua."
42018026	Kuarangan sipasiaarep, "Kisedda bai nia, kaseian le masisesese puaragat?"
42018027	Aleginangan nia Yesus, "Sitaioi ka sirimanua, momoi ka Taikamanua."
42018028	Kuanangan si Petrus, "Sangamberinia le akukaddiuake kai, kutut kai ekeu."
42018029	Kuanangan ka matada Yesus, "Kukua nia ka matamui, senen sikaddiuake lalepnia, sinanalepnia ele sarainania, eppunia ele tatogania kalulut Purimataat Taikamanua,
42018030	isisilo piga ngaoleat pa silinia ka tetere kineneiget pei le samba ka gogoi sialu ikepmakerangan purimanuaiat sitaitatata."
42018031	Ia geti sogainangan sipasiuluinia sipulurua Yesus, kuanangan ka matada, "Aian tebai sita mananatara ka Yerusalem, muaailingan te sangamberi sinuratda tai nabi pagalaiat Togatsirimanua.
42018032	Rasegeake nia ka sipuarat sabulungan, asarangan nia, paloloirangan nia samba raluji nia,
42018033	rabobo nia samba ramateiake nia; tapoi ka gogoi sikatelunia, suru nia minca."
42018034	Tapoi beri goiso ta makolou ka bagada sipasiului, malipput le katukolobat tiboiet nene, ta raagai apa sikuania.
42018035	Malelegerengan le isege Yesus ka Yeriko, ai sara simapeset mukuddu ka bebet enungan manindou panguruat.
42018036	Kele aiarep maigi sirimanua situsasabau, nounounangan, "Aponia sibabara?"
42018037	Kuarangan ka matania, "Aitusasabau Yesus tai Natsaret."
42018038	Pusoganangan leu et, "Yesus, Togat David, kau imakate bagam kaku!"
42018039	Aserangan nia sia sipueenung ka mata ipumengmeng; tapoi memei le iaabeuake ngangania musoga, "Togat David, kau imakate bagam kaku!"
42018040	Ia geti tokko Yesus, kuanangan rataroake nia ka matania. Kele aisege, nounounangan nia Yesus,
42018041	"Aponia noba kugalai ka tubum?" Aleginangan nia, "Bule imaitco mataku, Tuhan!"
42018042	Kuanangan ka matania Yesus, "Kauan imaitco matam. Aialeakean ekeu tonem bagam."
42018043	Maitconangan leu matania, aitutut Yesus, aiuumunake Taikamanua. Itco araitco nene sirimanua simigi, umunakerangan leu Taikamanua.
42019001	Kele aisege Yesus ka Yeriko, puenungnangan ka laggai.
42019002	Ai sedda sara sirimanua utera sipuuku cukai simakayo sipuoni si Sakeus.
42019003	Besiakenangan masiitco kasei Yesus nenda, tapoi ta momoi igit sirimanua, matete poi tubunia.
42019004	Pabalaunangan ka mata, karainangan sileu masiitco Yesus, sedda poi itusasabau.
42019005	Kele aisege Yesus ka kudduat nenda, teilanangan ka pata, kuanangan kai Sakeus, "Sakeus, olaake tugorosot, mugogoi poi aku kineneiget ka lalepnu!"
42019006	Olaakenangan tugorosot si Sakeus, alanangan Yesus ka angkat baga.
42019007	Sangamberi sipasiitco pagalaiat nene mungungu, kuarangan, "Ameian nia mugogoi ka lalep sirimanua sijo."
42019008	Purionangan si Sakeus, kuanangan ka matat Tuhan, "Iretalaga pukayoatku kupanguruatnake ka simageba, samba ke ai kupataju sirimanua, silikungan minca epat ngaoleat."
42019009	Kuanangan ka matania Yesus, "Gogoi nene abarangan puuktungan ka lalep nene, aipoi punuteteu Abraham leu nia.
42019010	Aipoi aioi Togatsirimanua ia te masigaba samba masiarauake sirimanua."
42019011	Ai pei le raarep ipanibo Yesus, tuppaiakenangan itiboi sara pasikat, aipoi amalegerengan nia ka Yerusalem, samba rapaatu poi ka bagada sirimanua marurueian le imatoila Purimataat Taikamanua.
42019012	Kuanangan ka matada Yesus, "Ai sara sirimanua muntogat rimata, sieei ka sara laggai ka sareunan rarioake nia rimata sedda, lepa toili nia.
42019013	Sogainangan sapaguguletnia sipulu, kaunangan ka sia bulagat mas patsara sia; kuanangan ka matada, 'Pasakiake kam bulagat nene teret kubara.'
42019014	Tapoi malaga le bagada taikaumania ka tubunia. Kuruk teiteinia koiniakerangan pakoiniet masikua, 'Ta koba kai nia ibailiu nia rimatamai.'
42019015	Kele aitoili lepa ararioake nia rimata, sogainangan sapaguguletnia pasikaunannia bulagat, bule iagai piga uktukda senenda ka pasakiatda.
42019016	Ia geti oi pagugulet siboiki kuanangan, 'Tuan, sisangamas siakenu nenda aian pulu mas aiala uktuknia.'
42019017	Kuanangan tuannia, 'Bulat maeru sigalainu, pagugulet simatopit! Kalulut matopit ekeu ka puukuket sigoiso, oto kuake kekeu pulu laggai kupkumennu.'
42019018	Oi pagugulet sikarua kuanangan, 'Tuan, sisangamas siakenu nenda aian lima mas aiala uktuknia.'
42019019	Kuanangan ka matania, 'Kekeu lima laggai kupkumennu.'
42019020	Oi pagugulet sikatelu kuanangan, 'Tuan, koi ne masnu akutabutnake ka komang.
42019021	Maloto poi aku ka tubum, simagege le poi ekeu; nuala le ta bakkatnu, samba numonei le buat taikakaramakenennu.'
42019022	Kuanangan ka matania, 'Ekeu pagugulet sikatai! Kuukum ekeu siripot tiboiet sibebela ka ngungum. Anuagaian sirimanua simagege le aku, siala ta bakkatku samba simonei ta buat siurepku.
42019023	Oto ta kodda anukau bulagatku nenda ka pasibaleat bulagat, ke tebai toili aku silokungan bulagatku nenda samba uktuknia.'
42019024	Ia geti kuanangan rimata ka matada sipuririo sedda, 'Ala kam mas sisara nenda ka tubunia, kau kam ka pagugulet sibara pulu mas.'
42019025	Kuarangan ka matania, 'Aian ka sia pulu mas.'
42019026	Aleginangan nia, 'Kukua nia ka matamui: Ka sibabara tukakau pei le ka tubunia, ka si ta anai geti tuaala pei le sibabara ka tubunia.
42019027	Oto sangamberi saggakku sitaioba masipurimata aku ambit kam sia sene, mateiake kam sia ka mataku!' "
42019028	Lepa aikua nene Yesus, puboikinangan iei manatara ka Yerusalem.
42019029	Kele aisege ka legeret Betpage samba Betania ka leleu Tula, koiniakenangan rua sipasiuluinia, kuanangan,
42019030	"Kenan kam ka laggai ipot matamui; guru kam sedda, sesemuian sara togat kalidei ai kasesereat, beri pei rauddeni teiteinia. Rugut kam, ambit kam nia sene.
42019031	Ke ai sinounou kam, 'Nururugut kodda kam kalidei?' Kuamuian, 'Ai kauna nia si Tuhan.' "
42019032	Lepa ei sia sikoiniakenen, seserangan kele sikuat Yesus ka matada.
42019033	Airarurugut togat kalidei, kuarangan sibakkat kalidei, "Nururugut kodda kam kalidei nenda?"
42019034	Alegirangan nia, "Ai kauna nia si Tuhan."
42019035	Ambitrangan nia ka matat Yesus. Apoakerangan leppeira ka teitei kalidei, uddetnakerangan Yesus ka uddutnia.
42019036	Aimueenung Yesus, apoakerangan leppeira sirimanua ka enungan.
42019037	Kele aimalegere ka Yerusalem ipot enungan gogorosonan ka leleu Tula, taddaakerangan sipasiului simigi mugerei masiumun Taikamanua kalulut sangamberi kerek siitcora.
42019038	Kuarangan, "Kau imatulu tubunia Rimata siooi ka onin Tuhan! Aban ka sorga, samba pulatsanan ka Taikamanua!"
42019039	Ia geti ai piga pa tai Parise ka talagada simigi masikua ka matat Yesus, "Guru, ase sia sipasiuluinu rapumengmeng."
42019040	Aleginangan nia Yesus, "Kukua nia ka matamui: Ke mumengmeng bai tainene, bukku nene mugegerei."
42019041	Kele aimalegere Yesus, itco aiitco laggai, soibinangan nia,
42019042	kuanangan, "Ke leu pa nuseseake gogoi nene, sibaraake paabanan kekeu! Tapoi kineneiget malipput le nia ka matam.
42019043	Babara poi gogoinia geti, galairangan saggaknu polak kekere situbokko, lepa goilikrangan ekeu, raoilot ekeu situbokko.
42019044	Subuakerangan ekeu samba tatogam sikudduji ekeu, samba beri sara bukku sipalalakke taimararagat, kalulut ta nuagai gogoi katubalogatnu."
42019045	Kele aituguru Yesus ka Uman Taikamanua, kekelenangan sipasasaki ka bagania.
42019046	Kuanangan ka matada, "Atusuratnakean ka Surat Sipunenan, 'Uma panindogat le umangku.' Tapoi anukau le kam nia ngaliura sipasiraraurau!"
42019047	Senen gogoi le ipungantoman Yesus ka Uman Taikamanua. Tai imam sabeu geti samba siagaisurat samba tai bajara tai Yahudi ai le ragegelai masimateiake Yesus,
42019048	tapoi ta raagai kipa galaiakenenda, aipoi sirimanua simigi raoba le masiarep tiboietnia samba maottot sia ka tubunia.
42020001	Ka sara gogoi aipangangantoman sirimanua simigi Yesus ka Uman Taikamanua samba masipaarep Katuareman Simaeru, oi ka matania tai imam sabeu samba siagaisurat samba tai bajara tai Yahudi,
42020002	kuarangan ka matat Yesus, "Kua pei ka matamai, ka geget apa nugalai nene? Kasei amasiake gege nene kekeu?"
42020003	Kuanangan Yesus ialegi sia, "Kaku leu koba kunounou kam sara panounogat. Kua pei kam ka mataku,
42020004	pasiraukat Yohannes nenda, sibara ka Taikamanua ele sibara ka sirimanua?"
42020005	Ia geti patuptuprangan nia pasasambada kuarangan, "Ke takua bai sibara ka Taikamanua, kuanangan te ka matata, 'Oto angoi ta matonem bagamui ka tubunia?'
42020006	Tapoi ke takua, 'Sibara ka sirimanua,' pabaijungirangan sita bukku sirimanua simigi, matonem poi bagada sangamberida nabi le si Yohannes."
42020007	Alegirangan nia, "Ta kuagai kai kabaraiatnia."
42020008	Kuanangan ka matada Yesus, "Oto kaku leu ta kukukua ka matamui, kasei ka gege kugalai nene."
42020009	Ia geti taddaakenangan Yesus itiboi ka matada sirimanua simigi pasikat nene, "Ai sara sirimanua sigalai monen anggur. Lepa sewaakenangan nia ka sipugagalai mone, pasat ei nia ka sara laggai mukuddu simaburu.
42020010	Kele aiaili teteret pasimoneiat, koiniakenangan sara paguguletnia ka sipuuku mone, bule rakau ka sia rubeiatnia. Tapoi arabobo le nia sipuuku mone, tuituiakerangan nia si ta ambinen.
42020011	Lepa koiniakenangan minca paguguletnia bagei, tapoi rabobo leu et nia samba rapaloloi nia, tuituiakerangan nia si ta ambinen.
42020012	Lepa koiniakenangan minca paguguletnia sikatelunia, tapoi ramaujuki le nia, ribbaiakerangan nia ka bebet mone.
42020013	Ia geti kuanangan si tuan sibakkat monen anggur, 'Kipangan le pa kugagalai? Togakungan le kilibet bagaku kukokoiniake; metnangan rakagilaake nia.'
42020014	Tapoi kele araitco toga nenda sipuuku mone, patiborangan pasasambada kuarangan, 'Ia te ne sipasiikep, sita kam tamateiake nia, bule sitangan le masibabakkati ikepmakenennia.'
42020015	Ribbaiakerangan nia ka bebet mone, mateiakerangan nia. Oto kipa igagalai si tuan sibakkat mone ka tubuda?
42020016	Ta isosoppi ioi masimateiake sipuuku mone nenda, ia geti kaunangan monen anggur ka sabagei." Kele araarep nia kuarangan, "Bui ibara nene!"
42020017	Kinerenangan sia Yesus kuanangan, "Oto apa katukolobatnia ruang ka Surat Sipunenan nene, 'Bukku siribbaiakenenda tai tukang, aibailiuan bukku bongan inan arigi.'
42020018	Kasei sibebele ka bukku nenda, ta isosoppi imabubu tubunia; samba kasei isaksak bukku nenda iaanau le nia."
42020019	Ia geti gelerangan siagaisurat samba tai imam sabeu masilaba Yesus ka jam nenda leu et, raagai poi sia le isasailu ka pasikat nene, tapoi maloto le sia ka sirimanua simigi.
42020020	Ia geti taikorangan nia siagaisurat samba tai imam sabeu. Koiniakerangan sipatataju rapakau tubuda kele simatopit, bule ioi rajoake Yesus ka tiboietnia, ibara lulunia ranganduake nia kai gubernur sibara gege samba sipasiukum.
42020021	Nounourangan nia kuarangan, "Guru, kuagai kai maroipo le tiboietnu samba ngantomannu samba ta nurarasei sirimanua, simaroipo le nugelaiake enungan Taikamanua.
42020022	Kipa, pasesese leu tukau juran kai Kaisar, ele ta?"
42020023	Iagai le poi pajoatda Yesus, kuanangan ka matada,
42020024	"Paitco pei kam kaku sara bulagat perak. kasei tularat samba kasei oni ka bulagat nene?" Kuarangan, "Kai kaisar."
42020025	Kuanangan ka matada Yesus, "Oto kau kam kai Kaisar bakkat Kaisar, ka Taikamanua bakkat Taikamanua."
42020026	Ta amoi arajoake nia ka tiboietnia ka matat sirimanua simigi. Tenan sia meng kisei ka bagada raarep aialegi nia.
42020027	Ai piga pa tai Saduse amoi ka matat Yesus. Tai saduse ia te sitaikatonemi katususurut simamatei. Iserangan nia,
42020028	"Guru aisuratnakean ka sita si Mose: Ke matei sara simanteu ikaddiuake sinanalepnia tapei anai togania, buita italimouake sinanalepnia sarainania, ibaraake tuppai tubut sarainania sitatata.
42020029	Ai pitu sia sipusasaraina. Pukebbukatnangan sikebbbukat, lepa matei nia ta anai togania.
42020030	Lepa talimouakenangan sinanalep nenda sarainania sikaruania,
42020031	lepa sikatelu, kisedda te sangamberida pituda, matei sia ta anai togada.
42020032	Kalepakatnia, matei leu ka sia sinanalep.
42020033	Oto ka teteret katusuruatda simamatei, kasei ka talagada masibabakkati sinanalep nenda? Aipoi sangamberidangan aipusinanalepmake nia."
42020034	Aleginangan nia Yesus, "Tatogada taikapolak nene le mutatalimou samba tutatalimouake, "tapoi simateu masiikepmake purimanuaiat ka gogoi sialu samba ka katusuruat simamatei, ta mukekebbukat samba ta tukekebbukatnake sia.
42020036	Aipoi taan mamatei sia, kele samalaikangan le sia. tatogat Taikamanuangan le sia, atusuruakean poi sia ka simamatei.
42020037	Pagalaiat katusuruatda simamatei aitiboian leu si Mose ka ruang pagalaiat rui sipujujuluu, sedda aioniake si Tuhan, Taikamanuan Abraham, Taikamanuan Isak samba Taikamanuan Yakob.
42020038	Ta Taikamanuanda simamatei Taikamanua, Taikamanuanda le sipuririmanua; aipoi sangamberida murimanua ka tubunia."
42020039	Kuarangan piga pa siagaisurat ka matania, "Guru, bulat maeru alegim."
42020040	Kalulut nene taan maeme sia masiise apa pa ka tubut Yesus."
42020041	Kuanangan ka matada yesus, "Kipa galainia raooniake Kristus, togat David?
42020042	Aipoi beri si David masikua ka buko Psalmen, 'Aikua si Tuhan ka matat Tuhanku: Uddetnake ekeu isit kai kattoetku,
42020043	teret kukau saggaknu bailiu kalak rerem.'
42020044	Oto ke 'ituhan' nia si David, kipa galainia 'itotoga' nia?"
42020045	Airaarep sirimanua simigi ipanibo Yesus, kuanangan ka matada sipasiuluinia,
42020046	"Jago kam tubumui ka siagaisurat, sioba mugejek muleppei simananta, samba raoba raroroi sia sirimanua ka pasakiat. Raoba muuddet ka uddenan siboiki ka uma parurukat samba uddenan sabeu tiboi tubu ka punen pasiraumaat.
42020047	Rarugiake tailumang samba raraurau lalepda, lepa ataakerangan panindogat masilabbu kataira. masane le geti ukumanda."
42021001	kele ailoggouake matania Yesus, itconangan sia simakayo rabulukngake panguruatda ka bagat petit bulagat panguruat.
42021002	Iitco leu sara sinanalep silumang simageba masibulukngake rua rimis ka bagat peti nenda.
42021003	Kuanangan Yesus, "Kukua nia ka matamui, sibulukngakenen sinanalep silumang simageba nene pei le maigi ka sibulukngakenenda sabagei.
42021004	Aipoi sangamberida sibara ka legei pukayoatda le arakau panguruatda, tapoi silumang nene geti ka gebania le aikau, ia te sangamberi purimanuaiatnia."
42021005	Ai piga pa sia sipasititiboi pagalaiat Uman Taikamanua kopet laingenia kalulut pabukkubukku simalatsat samba panguruat sikaura sirimanua. Kuanangan Yesus,
42021006	"Babara te gogoinia, sangamberi siitcomui nene, beri sara bukku sipalalakke mulelegei, sangamberinia le turaragatnake."
42021007	Lepa nounourangan Yesus sipasiuluinia, "Guru pigamoi ibabara nene? Samba aponia katuaggaiatnia kei bara nene?"
42021008	Kuanangan Yesus, "Pagaba kam, bui rapepeake kam. maigi poi siooi geti masipuoni oningku, kuarangan, "Aku te nia! samba 'Aiailingan teterenia.' Bui nutut kam sia.
42021009	Bara nuarep kam katuareman pasaggangan samba pulamagat, bui nutugege kam. Aipoi ta moi ta ibara boiki sangamberinia nene, tapoi tapei ia ne kalepakat polak."
42021010	Lepa kuanangan minca ka matada, "Tususuru le geti bangsa sara masisaggangi bangsa bagei samba purimataat sara masisaggangi purimataat bagei.
42021011	Babara te geti ngeungeu polak simaron samba kaipa kaipa bara pulajeat samba sorobut laggai. Bara leu kalotoakenen samba kiseiakenen ka manua.
42021012	Tapoi kei bara sangamberi nene ralalaba samba rapaooreji te kam; segeakerangan leu kam ka uma parurukat samba ka penjara; pagiritrangan kam ka matada tai rimata samba sipasiukum kalulut oningku.
42021013	Ka bagat nene te ibailiu kam simunengake aku.
42021014	Oto siddoni kam ka bagamui, bui imakarat bagamui pagalaiat tiboakenenmui.
42021015	Ai leu kuake nia ka kam tiboiet samba sikut paatuat, bui ioi raalegi kam saggakmui ele rasakkala sikuamui.
42021016	Samba tubut eppumui leu inganganduake kam, sasarainamui, simalegere ka tubumui, sasuruakmui; samba piga pa ka talagamui ramateiake.
42021017	Sangamberi sirimanua malaga baga ka tubumui kalulut oningku.
42021018	Tapoi beri sangantaili alaimui ta malilimai.
42021019	Ke nuomake kam nia, ta isosoppi nupurimanua kam."
42021020	"oto ke nuitco kam ragoilik Yerusalem tai tentera, agaimuian amalegerengan te katukataikatnia.
42021021	Ka teterenia nenda kasei sikuddu ka Yudea, kau ratuitui raei ka leleu; sikuddu ka bagat kota kau rabela, samba sikuddu ka mone, bui ratoili ka laggai.
42021022	Gogoi pasilumunan poi gogoi nenda, bule ipuaili sangamberi sinuratnakenen ka Surat Sipunenan.
42021023	Katainangan te ka saina sibara suruket samba sipasitotottoni toga ka gogoi nenda. Babara poi paoreat sabeu ka laggai nene, samba ukuman Taikamanua ka bangsa nene.
42021024	Ai simamatei ka son lanjau, sabagei rambit sia bangsa bagei orejetda; samba Yerusalem rapaperaki sipuarat sabulungan, teret sappuru tetere sinetereakenen ka sia."
42021025	"Lepa geti bara patuaggaiat ka matat sulu, ka laggo samba ka panyanyat. Malotorangan sirimanua ka polak nene, paingonangan sia raarep ipuukku samba ipujaa koat.
42021026	Pakaddonangan sirimanua lotora rangenaake apa sibabara ka sangalio polak nene, mangeungeu poi ron manua.
42021027	Ka teterenia nenda itcorangan Togatsirimanua ioi ka tanairusa ka gege samba pulatsanan sabeu.
42021028	Ke aitaddaakean sangamberinia nene, rioake kam tubumui, teilaake kam matamui, amalegerengan poi puaragatmui."
42021029	"Lepa tiboinangan Yesus ka matada pasikat: Itco le kam loinat sileu ele loina bagei.
42021030	Ke nuitco kam amusinulangan, agaimuian amalegerengan te legeu manua.
42021031	Kisedda leu te ke nuitco kam ibara sangamberinia nene, agaimuian amalegerengan te Purimataat Taikamanua.
42021032	Kukua nia ka matamui: tapei tatata reddenan nene puailinangan sangamberinia nene.
42021033	Manua samba polak tatata le, tiboietku geti ta tatata buru."
42021034	"pagaba kam tubumui, bui nututuri kam pukokom samba pulolo simapuinengen, samba masipaatu purimanuaiat polak, bui sinulut ioi gogoi Tuhan ka kam.
42021035	Kele jalo le poi ioi gogoi ka sangamberi sirimanua ka polak nene.
42021036	Oto kau imariuriu nupumata samba nupanindou kam, ioi nukatsiliake kam sangamberi sibabara geti, samba ioi nupurio kam ka matat Togatsirimanua."
42021037	Sinago, yesus mungantoman ka Uman Taikamnua, sinoibo geti ei nia ka leleu Tula mugogoi.
42021038	Senen simancep oi sia sirimanua simigi ka matania ka Uman Taikamanua masiarep ngantomannia.
42022001	Punen Roti Sitasioman sipuoni paska amalegerengan.
42022002	Gabarangan enungan tai imam sabeu samba siagaisurat, kipa ragagalai ramateiake Yesus, aipoi maloto sia ka sirimanua simigi.
42022003	ia geti guru sanitu ka paatuat Yudas sipuoni leu Iskariot, sara ka talagat sipasiului sipulurua.
42022004	Einangan leu si Yudas patibo ka tai imam sabeu samba ka sautera sipasijajago Uman Taikamanua kipa igagalai isegeake Yesus ka sia.
42022005	Maangkanangan bagada, pakerenangan bagada masikau bulagat ka tubunia.
42022006	Ooakenangan nia si Yudas, gabanangan leu tetere sipasesese isegeake Yesus ka tubuda, taiaagaietda sirimanua simigi.
42022007	Ia geti ailinangan gogoi Punen roti Sitasioman, ia te gogoi panajakat biribiri Paska.
42022008	Koiniakenangan Yesussi Petrus samba si Yohanes, kuanangan, "kenan kam nutarekngake kam komen Paska, takom nia ka sita."
42022009	Kuarangan ka matania, "Kaipa siobanu kutatarekngake kai nia?"
42022010	Kuanangan ka mtada Yesus, "Guru kam ka kota, ai leu nupaseseake kam sara sirimanua siambit sangalalaisu oinan. Tut kam nia ka lalep katugurukatnia,
42022011	ia geti kuamuian ka sibakkat lalep; Ainounou si Guru, 'Kaipa le kudduatmai sipasiuluiku mukom komen Paska?'
42022012	Paitconangan leu ka kam sara bilik ka pata, simalio, amatarekngan uddenan, sedda te nupatatarek kam sangamberinia."
42022013	Ei sia, seserangan leu kele siniboi Yesus ka matada. tarekngakerangan leu komen Paska.
42022014	Kele aiaili jam pukoman, puuddetnangan Yesus sambada tai apostelnia mukom.
42022015	Kuanangan ka matada, "Bulat akubesiakean mukom Paska nene sambamui kei kuorik paoreat.
42022016	Aipoi kukua nia ka matamui: Taan kukokom minca nene teret itugalaiake simasun ka Purimataat taikamanua."
42022017	Lepa alanangan pulokat Yesus, kuanangan sura, kuanangan, "Ala kam nene, parubei kam ka sangamberimui.
42022018	Aipoi kukua nia ka matamui: taan kulolo anggur nene teret ibara Purimataat Taikamanua."
42022019	Ia geti alanangan roti, kuanangan sura, paabbonangan nia, kaunangan nia ka sia, kuanangan, "Tubuku te nene, sinegeakenen lulumui. galai kam nene pasirerepdepmui aku."
42022020	Kisedda leu et alanangan pulokat lepat koman kuanangan, "Pulokat nene pakerekat baga sibau ka logauku te, sipiliakenen lulumui.
42022021	Tapoi itco kam, kabei sirimanua sipajo aku, aian nia sambaku sene ka meja nene!
42022022	Togatsirimanua geti kirenangan mamatei nia siripot siteuakenen Taikamanua, tapoi paan te ka sia sipajo nia!"
42022023	Taddaakerangan paise pasasambada, kasei pa ka talagada sigalaiake nene.
42022024	Ia geti bara pajoggolatda sipasiului rapaukeli kasei le ka talagada siabeu.
42022025	Kuanangan ka matada Yesus, "Tai rimata ka polak masipaneinei rakyatda le sia, samba sia simagege raoniake 'sisakkeri tai rakyat'.
42022026	Ka kam geti bui kisedda; bailoknia le, siabeu ka kam, kau le kele sule, sipaneinei kam, kau le kele pagugulet.
42022027	Kasei poi siabeu: sipuuddet mukom, ele sipasitatarek? Ta pa sipuuddet mukom le? Tapoi aku kaku kele pagugulet le ka talagamui.
42022028	Ka bagat sangamberi pugejaat bagaku mariuriu le kam sangamberimui ka bebeku.
42022029	Ai leu kusegeake ka kam purimataat kele isegeake nia kaku Ukkuiku.
42022030	Pukomtangan samba pulotangan sambata ka Purimataatku, ia geti puuddetmuian ka uddenan purimataat masiukum sipulurua muntogat bangsa Israel."
42022031	"Simon, Simon, arepmake! Ai te ibebesiake Sanitu isatsat kam, kele bera.
42022032	Tapoi akutiddouakean ekeu, bui itata tonem bagam. Samba ke aioleian bagam, kau nusopo sasarainam."
42022033	Kuanangan si petrus, "Tuhan, matarek le aku masipaalei ekeu ka bagat penjara ele matei."
42022034	Kuanangan ka matania yesus, "Kukua nia ka matam Petrus, tapei mutotokki gougou gogoi nene, anupakelengan aku telu ngaminca."
42022035	Lepa kuanangan ka matada yesus, "ka teteret akukoiniake kam si ta bulagat, balut ele kasu, ai pa simagulai ka kam?" Alegirangan, "Ta anai."
42022036	Kuanangan Yesus, "Tapoi kineneiget, kasei sibara lompe kau iambit nia; kisedda leu sibara balut, samba kasei ta anai lanjau, kau isakiake leppeinia isaki sara lanjau.
42022037	Aipoi kukua nia ka matamui, sitususurat, ka Surat Sipunenan kise, 'Raaddeaka le nia kele sirimanua sijo,' buita muaili ka tubuku. Sangamberi sitususurat pagalaiat tubuku poi amuailingan kineneiget."
42022038	Kuarangan sipasiului, "Tuhan, aian se rua lanjau." "Paan leu!" ngangan Yesus.
42022039	ia geti bela Yesus, ei nia ka leleu Tula kele simareirei, tutrangan nia sipasiuluinia.
42022040	Sege sia sedda kuanangan ka matada, "Panindou kam, bui iorak kam pasisiboat."
42022041	Areuakenangan tubunia goiso ka tubuda, siaili tubaijuk reugatnia, purekkuknangan manindou,
42022042	kuanangan, "Ukkui, ke momoi bai nia, sabauake le pulokat pangoringan nene ka tubuku. Tapoi bui ka teu bagaku, ka teu bagam le."
42022043	ia geti oi sara malaika sibara ka sorga masisopo nia.
42022044	Aipalalabaake kamateiat Yesus, panindounangan simakope. Attinangnia kele logau ipubaibai ka polak.
42022045	Lepa aipanindou, suru nia, ei nia ka sipasiuluinia, ailinangan sia ai sia memerep, reureu bagada.
42022046	Kuanangan ka matada, "Memerep koi kam? Suru kam manindou, bui iorak kam pasisiboat."
42022047	Ai pei maninibo Yesus, oi sangarurukat sirimanua, ai si Yudas, sara ka sipulurua musumbulat ka matada. Tagetnakenangan Yesus isigguk nia.
42022048	Kuanangan ka matania Yesus, "Yudas, pasiggungan le nukau masipajo Togatsirimanua?"
42022049	Kele araitco sibabara nene sipasiuluinia sikudu sedda, kuarangan, "Tuhan, kuteteakean le kai lanjau?"
42022050	Oi sara ka talagada, seppirinangan talingan sikattoet pagugulet imam sabeu.
42022051	Kuanangan Yesus, "Paan!" Rapenangan talingan pagugulet nenda, aleakenangan nia.
42022052	Kuanangan yesus ka matada tai imam sabeu samba utera sipasijajago Uman Taikamanua samba tai bajara tai Yahudi siooi masilaba nia, "Sipananae pa aku ka bagamui nuooi kam sibara lanjau samba bobobo masilaba aku?
42022053	Senen gogoi ai le aku ka talagamui ka Uman Taikamanua, ta anulaba kam aku. tapoi ia te teteremui samba teteret geget pugepgeman."
42022054	Lepa labarangan Yesus, taroakerangan nia ka lalep imam sabeu; ai leu si Petrus itut nia simareunan.
42022055	Ka gerat lalep aian ararusui api; puuddetrangan sangamberida ka bebet api. Ei leu si Petrus ka sia puuddetnangan ka talagada.
42022056	Kele aiitco nia sara pagugulet sinanalep ai nia mukukuddu ka bebet api, kinerenangan nia, kuanangan, "Sinene leu et aleinia."
42022057	Tapoi aipakele le si Petrus, kuanangan, "Ta, ta kuagai nia!"
42022058	Ta amauju, ai minca sabagei masiitco nia, kuanangan, "Ekeu leu aleira leu et." Kuanangan si Petrus, "Ta aku ale!"
42022059	Ai pa sangajam ujunia, ai sara minca sipasikukua bulat simaron, "Bulatania, sinene leu aleinia leu et, aipoi tai Galilea leu et nia!"
42022060	Kuanangan si Petrus, "Ta kuagai sikuam ale!" Ai pei le nia maninibo, putokkinangan gougou.
42022061	Beliuakenangan tubunia si Tuhan imattai si Petrus. Repdepnangan leu tiboiet Tuhan si petrus sikuania ka matania kise, "Tapei mutotokki gougou gogoi nene anupakelengan againu aku telu ngaminca."
42022062	Belanangan leu ka gerat si Petrus, pusounangan sikuansikuan.
42022063	Ia geti paguileakerangan Yesus sia sipasiuukkaake nia, pabobokirangan nia.
42022064	Tabborangan matania, nounourangan nia, "Poiliat pei kasei sibobo ekeu?"
42022065	Maigi pei le paloloiat rakua ka matania.
42022066	Kele aimapato, parururangan tai bajara tai Yahudi, tai imam sabeu samba siagaisurat, taroakerangan yesus ka matat rapatda.
42022067	Kuarangan ka matania, "Ke Kristus bai ekeu, kua le ka matamai." Kuanangan ka matada Yesus, "kenanen kukua ka matamui, ia leu et ta matotonem bagamui.
42022068	Samba ke kunounou bai kam, ta leu et nuaalegi kam.
42022069	barania kineneiget muuddetnan te Togatsirimanua kai kattoet Taikamanua Sipulugege."
42022070	Kuarangan sangamberida, "Oto Togat taikamanua le ekeu?" aleginangan nia Yesus, "Kele sikuamui, ia tedda."
42022071	Kuarangan, "Apananta pei le sipasimumuneng? Tubutangan poi amasiarep sibara ka ngangania!"
42023001	Ia geti suru sia sangamberida, taroakerangan yesus ka matat Pilatus.
42023002	Taddaakerangan rajoake nia, kuarangan, "Sinene akuaili kai nia ipakatai nganga ka bangsamai samba ikera bagei masikau juran kai Kaisar, aipoi aikua, nia le Kristus, Rimata."
42023003	Nounounangan nia si Pilatus, "ele, rimatada tai Yahudi ekeu?" aleginangan nia yesus, "Anukuangan."
42023004	Kuanangan si Pilatus ka matada tai imam sabeu samba sirimanua simigi, "Ta anai kusese apa pa jo ka tubut sirimanua nene."
42023005	Tapoi memei le raroronake rajoake nia, kuarangan, "Ai le ipakakatai nganga ka simigi kalulut ngantomannia ka sangalio Yudea; panandatnia ka Galilea, kineneiget aiailingan se."
42023006	Kele aiarep nia si Pilatus, isenangan sia baleu tai Galilea le nia.
42023007	Agai aiagai nia sibara ka paneineiet Herodes le yesus, koiniakenangan nia kai Herodes, aipoi ka teteret nenda ai nia ka Yerusalem.
42023008	Kele aiitco Yesus si Herodes, angka lepa bagania, amaujungan poi aibesiake masiitco nia kalulut amaigingan aiarep pagalaiat tubunia. Ikiddi pei bagei iitco igalai apa pa kerek ka matania.
42023009	maigi airere si Herodes, tapoi beri sara aialegi Yesus.
42023010	Ia geti rio sia tai imam sabeu samba siagaisurat joakerangan Yesus simakope.
42023011	Paloloinangan nia si herodes, asanangan nia samba tai tenterania, leppeiakerangan ka tubunia leppei simalatsat, lepa koiniakerangan nia minca kai Pilatus.
42023012	Ka gogoi nenda leu pasuruakrangan si Herodes si Pilatus; sanganantania poi taipaooba le sia.
42023013	Sogainangan tai imam sabeu si Pilatus, samba tai bajara tai Yahudi samba tai rakyat,
42023014	kuanangan ka matada, "Nuambit kam sirimanua nene ka mataku, anukua kam aipepeake sirimanua. Anuitcoan kam akulelekngake nia ka matamui, tapoi ta anai akusese jo sijoakenenmui ka tubunia.
42023015	Si Herodes leu ta anai aisese jonia, aipoi aikoiniakean nia minca ka kai. Bulatnia ta anai apa pa aigalai simateu tumateiake nia.
42023016	Oto kuboboboan le nia, lepa belaakekungan nia." [
42023017	Aipoi senen Punen Paska, buita ibelaake si Pilatus sara sipenjaraakenen ka sia.]
42023018	Pugereirangan sangamberida sangakerekat, "Mateiake le nia, si Barabbas le belaake ka kai!"
42023019	Si Barabbas nene atupenjaraake nia kalulut aigalai pulamagat ka laggai samba kalulut pamamateinia.
42023020	Kalulut ioba poi ibelaake Yesus si Pilatus, panibonangan minca ka matada.
42023021	Tapoi amugerei le sia, kuarangan, "siliktengaake le nia! Siliktengaake le nia!"
42023022	Kuanangan ka matada si Pilatus iputelu ngaminca, "Aponia poi jo aigalai? Ta anai beri sara akusese jonia imateu tumateiake nia. Oto kuboboboan le nia, lepa belaakekungan nia."
42023023	Tapoi memei le raabeuake gereira rakiddi itupattaake Yesus ka siliktenga. Kalepakatnia manang sia.
42023024	Teuakenangan leu si Pilatus ukuman matei itutnake siobat bagada.
42023025	Belaakenangansirimanua sinindoura, ia te sipenjaraakenen kalulut pulamagat samba pamamatei. yesus geti isegeake ka tubuda ragalai siobat bagada ka tubunia.
42023026	Airatataroake Yesus, paseserangan sara sirimanua sipuoni si Simon tai Kirene, barania ka mone, kaurangan nia ibairat loina siliktenga masitut Yesus.
42023027	makope igida sirimanua sipasitutut nia, samba tainanalep sipasisososibi samba sipasigegeri nia.
42023028	Pitsanangan sia Yesus, kuanangan ka matada, "Kam tainanalep tai Yerusalem, ba sosoibi kam aku, tubumui le soibi kam samba tatogamui!
42023029	Babara poi gogoinia geti, sedda rakua sirimanua, 'Uktukrangan ka sia tainanalep si ta anai tatoga, sitaipususuruket samba sitaitotottoni toga!'
42023030	Lepa taddaakerangan masikua ka leleu, 'Pasaksangi kai!' samba ka tinambu, 'Labbu kai!'
42023031	Aipoi ke kisedda ragalai ka loina sipuririmanua, kipangan le geti ragagalai ka tubut loina simamattei?"
42023032	Ai leu bagei rua sirimanua sijo rataroake itumateiake pasamba Yesus.
42023033	Kele arasege ka kudduat sipuoni "Lakkupat", pattaakerangan Yesus ka loina siliktenga samba sirua sijo leu, sara isit kai kattoet, sara isit kai katsiu Yesus.
42023034	Kuanangan Yesus, "Ukkui, appeake joda, ta poi raagai sigalaira." parubeirangan bibilet tubut Yesus sipauktukngakenen.
42023035	Sirimanua simigi ai le sia muririo sedda paikbuk. Tai bajara tai Yahudi geti masipaloloi nia, kuarangan, "Sabagei airomake; oto kau iromake tubunia, ke Kristus bai nia sipilit Taikamanua!"
42023036	Tai tentera leu masipaloloi nia; oi sia ka tubut Yesus kaurangan lonia anggur simalaga,
42023037	kuarangan, "Ke rimatada tai Yahudi bai ekeu, romake tubum!"
42023038	Ka pata ipot utenia ai atusurat, "Ia te Rimatada tai Yahudi."
42023039	sara ka sigalai jo siniliktengaakenen sedda leu masipaloloi Yesus kuanangan, "Ta Kristus ekeu? Romake tubum samba kai!"
42023040	Aleginangan nia sisara iase nia pele ngangania, "Ta maloto ekeu ka Taikamanua, kenanen makere ukumanta?
42023041	Ka sia geti beri sara jo aigalai!"
42023042	Lepa kuananangan, "Yesus, repdep aku, ke amoian ekeu ka bagat Puririmatam!"
42023043	Kuanangan ka matania Yesus, "Kukua nia ka matam, gogoi nene leu et aian ekeu samba aku ka Paradaiso."
42023044	Bobo pulu rua pa sinago magepgepnangan sagalio polak teret bobo telu,
42023045	taan poi amutoro sulu. Mabiritnangan leu komang kekere ka Uman Taikamanua iletalaga.
42023046	Lepa pugereinangan Yesus sabeu nganga, "Ukkui, ka kabeinu le kusegeake ketsatku." Kele aikua nene sege isegeake engania.
42023047	Kele aiitco sibabara nene kapiten tentera, umunakenangan Taikamanua, kuanangan, "Bulatnia, simaroipo le sirimanua nene!"
42023048	Sangamberi sirimanua siooi sedda paikbuk, kele araitco sangamberi sibabara nene, boborangan rurukatda toili sia.
42023049	Tapoi sia sipasiaagai Yesus, samba sia tainanalep sipasitutut nia barania ka Galilea, ai le sia muririo ka sareunan raitco sangamberinia nene.
42023050	Ai sara sirimanua sipuoni si Yosep sara taikarapat; simatopit samba simaroipo baga le nia.
42023051	Ta pasese ka bagania sigalaira samba siteuakenenda Rapat Sabeu. Sibara ka Arimatea le nia, ka laggai Yudea samba ai le ingengenaake Purimataat Taikamanua.
42023052	Si Yosep nene mei kai Pilatus masitiddou tubut Yesus.
42023053	Gorosotnakenangan nia, tabutnangan nia komang juto, galakngakenangan nia ka ratei sikailu ka bulak -- ratei taipapakeiet pei le.
42023054	Gogoi nenda ia te gogoi panarengan kei bara Sabbat.
42023055	Tainanalep leu sipasitutut Yesus barania ka Galilea ratut si Yosep, ralelekngake ratei samba kipa ragalakngake tubut Yesus ka bagania.
42023056	lepa toili sia, tarekngakerangan sene ngamata simasingin samba tula simasingin. Ka gogoi Sabbat puarirangan, siripot Surukat.
42024001	Ka gogoi Menggui, mamancep pei le, ei sia tainanalep ka ratei, raambit pasinginsingin sinarekda.
42024002	icora le bukku takket ratei atuguiluan.
42024003	Buluk sia ka baga, ta anai arasese tubut Tuhan Yesus.
42024004	Ai sia muririo, mureureu baga masipaatu pagalaiat nene, tulut rio rua taimanteu ka bebera sipuleleppei simakirisau.
42024005	Kopet lotora lukkukngakerangan utera; kuarangan ka matada taimanteu sirua nenda, "Kipa nugagaba kam sipuririmanua ka simamatei?
42024006	Ta anai nia se, atusurungan nia! Repdep le kam siniboinia ka matamui enan pei le nia ka Galilea,
42024007	aikua, 'Tusesegeake te Togatsirimanua ka kabeira sirimanua sijo, lepa siliktengaakerangan nia, ia geti ka gogoi sikatelunia suru nia minca.' "
42024008	Repdep ararepdep tiboiet Yesus.
42024009	Kele aratoili barada ka ratei, segeakerangan nia ka sipasiului sipulusara samba ka sabagei.
42024010	Tainanalep nenda ia te si maria Magdalena, si Yohanna, si Maria inan yakobus. Sia te samba tainanalep bagei saaleira amasisegeake sangamberinia nene ka tai apostel.
42024011	Tapoi kele tiboiet si ta galai le raaddeake nene tai apostel, ta matonem bagada ka tiboietda tainanalep.
42024012	Tapoi si petrus geti, suru nia, ei nia ka ratei. kele ailoggouake ka baga. ta anai apa pa bagei aiitco sarat komang tabut le. Tenan le kisei ka bagania, lepa toili nia ka bagat reureu baga masipaatu sibabara nene.
42024013	Ka gogoi nenda leu et ai rua sipasiului sieei ka laggai Emmaus, pulu sara kilometer reunannia ka Yerusalem.
42024014	Ai sia mueenung, palaiboakerangan sangamberi sibabara nene.
42024015	Ai sia patitibo, paise ruada, lotsit Yesus itagetnake, sia, paenungakenangan sia.
42024016	Tapoi amaramun le matada bui raagai nia.
42024017	Kuanangan ka matada yesus, "Aponia nupalalaiboake kam aimueenung?" Rio sia ka reureu bagada.
42024018	Aleginangan nia sara sipuoni si Kleopas, "Saram le pa tairauma sikuddu ka Yerusalem, taiagai sibabara sedda ka gogoi simaruei?"
42024019	Kuanangan Yesus, "Aponia?" Kuarangan ka matania, "Ne, pagalaiat Yesus tai Natsaret, nabi simagege galajet samba titiboat ka matat Taikamanua samba ka matat sirimanua.
42024020	Ranganduake nia tai imam sabeu samba tai bajamai, raukum nia simateiakenen samba rasiliktengaake nia.
42024021	Amaroan bedda bagamai, nia le sipasibebelaake tai Israel. Gogoi nene ia te gogoi sikatelu lepat sibabara nenda.
42024022	Ia geti ai leu piga pa tainanalep saaleimai sibaraake minca kisei bagamai. Mamancep pei le ameian sia ka ratei,
42024023	tapoi ta arasese tubunia. Lepa toili sia kuarangan araitco samalaika sipasikukua amurimanuangan nia.
42024024	Ai leu piga pa saaleimai sieei ka ratei, ailirangan bulatnia siniboira tainanalep, tapoi Yesus ta araitco."
42024025	Lepa kuanangan ka matada Yesus, "Pate taiagaimui paatuat! Pate besi nukatonemi kam sangamberi siniboira tai nabi!
42024026	Ta ioorik le boiki sangamberinia Kristus, ia pei ituguru ka pulatsanannia?"
42024027	Taddaakenangan Yesus ikolouake ka matada sangamberi siniboi ka Surat Sipunenan pagalaiat tubunia, barania ka bukot Mose aili ka bukoda tai nabi.
42024028	Kele aramalegere ka laggai ailiakenenda, pakaunangan tubunia Yesus iriuriuake puenunganannia.
42024029	Tapoi arakera le nia, kuarangan, "Ba kakaddiuake kai, amasoiboan, bebelean le sulu." Tutnangan sia Yesus mei mugogoi sambada.
42024030	Ai sia mukukuddu sambada, alanangan roti Yesus, sukatnakenangan nia, paabbonangan nia, kaunangan nia ka sia.
42024031	Tubukanangan leu matada, agairangan nia, lepa agounangan nia ka matada.
42024032	Kuarangan pasasambada, "Tenan labou bagata aipatiboake sita ka enungan, samba ikolouake Surat Sipunenan ka sita, ia leu?"
42024033	Ka jam nenda leu et suru sia, soksokrangan minca ka Yerusalem. Sege sia sedda aian sipasiului sipulusara ai sia parururu sangamberida.
42024034	Kuarangan sipasiului, "Bulatnia atusurungan si Tuhan, aipatoilaan tubunia kai Simon."
42024035	Lepa nunuakerangan sirua sipasiului nene sibabara ka enungan, samba kipa galai araagai nia ka teteret aipaabbo roti.
42024036	Airatitiboi nene, tulut rio Yesus ka talagada, kuanangan ka matada, "Aban ka kam!"
42024037	Tugegerangan pagalu loto, ka bagada poi sanitu le araitco.
42024038	Kuanangan ka matada Yesus, "Tugegege koi kam, samba makakarat koi bagamui?
42024039	Itco kam kabeiku samba rereku. Aku le nene! Rape pei kam tubuku samba lelekngake kam, aipoi sanitu ta anai akkulania samba tolatnia, kele siitcomui ka tubuku."
42024040	aikukua nene, paitconangan kabeinia samba rerenia ka matada.
42024041	Kele tapei matotonem bagada kalulut angkat bagada samba kisei ka bagada, kuanangan ka matada, "Ai ka kam se goiso kan?
42024042	Lepa kaurangan sangapaggalaiba sigoreng.
42024043	Alanangan nia, komnangan nia ka matada.
42024044	Ia geti kuanangan ka matada Yesus, "Ia te ne tiboiet siniboiku ka matamui enan pei le aku ka bebemui: sangamberi sitususurat ka bukot Mose samba bukoda tai nabi samba buko Psalmen pagalaiat tubuku, buita muaili."
42024045	Lepa bukaakenangan paatuatda Yesus bule raagai katukolobat Surat Sipunenan.
42024046	Kuanangan ka matada, "Ka Surat Sipunenan atusuratnakean: Buita masiorik le Kristus, samba ka gogoi sikatelunia suru nia minca.
42024047	Ia leu et ka oninia tupaarep pagalaiat katubaugat paatuat samba katuappekat jo ka sangamberi bangsa, tutaddaake barania ka Yerusalem.
42024048	kam te sipasimumuneng sangamberinia nene.
42024049	Ai leu kukoiniake ka kam sinibalaakenen Ukkuiku. Tapoi buita nungena kam se ka Yerusalem, teret tusegeake ka kam gege sibara ka pata."
42024050	Lepa ambitnangan sia Yesus bela ka Betania. Sege sia sedda totoiakenangan kabeinia isukatnake sia.
42024051	Aisusukatnake sia, pasararangan, tuakkatnangan ka sorga.
42024052	Purapporangan ka matania, lepa toili sia ka Yerusalem ka angkat baga.
42024053	Sarat ka Uman Taikamanua le sia masiumun Taikamanua.
43001001	Ka panandaatnia pei le aian Tiboiet; Tiboiet nenda ka Taikamanua le ikukuddu samba Taikamanua le nenda Tiboiet.
43001002	Ka panandaatnia pei le ai nia ka Taikamanua.
43001003	Sangamberi sibabara nia le aibaraake nia, ta anai sibabara ka polak nene sitaibaraakenennia.
43001004	Ka tubunia ai purimanuaiat, samba purimanuaiat nenda masipatoake sirimanua.
43001005	Pato nenda mutoro ka gepgep, samba ta momoi ipeake nia gepgep.
43001006	Ai sara sirimanua aikoiniake Taikamanua oninia si Yohannes;
43001007	moi nia masimunengake pagalaiat pato, bule kalulut nia sangamberi sirimanua masiarep samba masikatonemi pato.
43001008	Ta tubunia pato, sipasimumuneng pagalaiat pato le nia.
43001009	Pato nene te bulat pato siooi ka polak masipatoake sangamberi sirimanua.
43001010	Aian nia ka polak Tiboiet, samba polak nene nia le aibaraake nia, tapoi ta raagai nia taikapolak.
43001011	Amoian nia ka bakkatnia, tapoi sia bakkatnia ta raala nia.
43001012	Tapoi piga sipasiaala nia, kaunangan gege ka tubuda ibailiu sia tatogat Taikamanua, ia te sikatonemi oninia.
43001013	Ta sinutuakenen sibara ka logau ele ka siobat akkula, ele ka siobat simanteu, sibara ka Taikamanua le.
43001014	Aibailiuan sirimanua Tiboiet, amukuddungan nia ka talagata, ataitcoan latsatnia, ia te latsat Togat Ukkui sisasara, sisun katet baga samba pubulanan.
43001015	Munengakenangan si Yohannes pagalaiat tubunia, sogaakenangan, "Ia te nia sikuaku siooi kuruk teiteiku; tapoi nia le abeu kaku, aipoi kei mutututu mataku, aian nia."
43001016	Sibara ka sun katet bagania atasiloan panukanan sitaitatakki.
43001017	Aipoi Surukat atasilo kai Mose, tapoi katet baga samba pubulanan ka tubut Yesus Kristus le aibara.
43001018	Ta anai beri sara sipasiitco Taikamanua, tapoi Togat Taikamanua sisasara sikuddu ka kupkup Ukkui, nia le amasipatoila Taikamanua ka sita.
43001019	Nene le aimunengake si Yohannes ka teteret arakoiniake tai imam samba tai Lepi sautera tai Yahudi sikuddu ka Yerusalem masirere nia, "Kasei ekeu?"
43001020	Ta aipakele si Yohannes, aimunengake le simakolou, kuanangan, "Ta Kristus aku."
43001021	Lepa nounourangan nia, "Oto kasei le ekeu? Si Elia?" Aleginangan, "Taa." Nounourangan nia minca, "Nabi le ekeu?" Aleginangan, "Taa."
43001022	Ia geti kuarangan ka matania, "Oto kasei le ekeu? Bule kuagai kai masialegi nganganda sipasikokoiniake kai. Kipa nukua pagalaiat tubum?"
43001023	Kuanangan, "Nganga sipusosoga ka simatangeu le aku: Paroipo kam enungan Tuhan! kele sikuat nabi Yesaya."
43001024	Sia sikoiniakenen nene, ia te tai Parise.
43001025	Nounourangan nia kuarangan, "Ke ta Kristus ekeu, ele si Elia, ele nabi, masiraurau kodda ekeu?"
43001026	Aleginangan nia si Yohannes kuanangan ka matada, "Aku kaku oinan le kurarauake. Tapoi aian nia ka talagamui taiagaietmui,
43001027	ia te siooi kuruk teiteiku. Beri masirugut talit tarangainia ta mateu aku."
43001028	Sangamberi sibabara nene ia te ka Betania, ka silat Yordan, kudduat Yohannes masirau.
43001029	Pato, itconangan Yesus si Yohannes ioi ka tubunia. Kuanangan, "Itco kam Togat Biribirit Taikamanua sipasibabairat joda taikapolak!
43001030	Sinene te kuanenku siooi kuruk teiteiku, sibabara boiki kei bara aku; aipoi kei mutututu mataku, aian nia.
43001031	Beri kaku panandaatnia ta kuagai nia, ia te akuoi masirau sia oinan bule raagai nia tai Israel."
43001032	Munengakenangan si Yohannes kisee, "Akuitcoan Ketsat Taikamanua tugorosot barania ka manua kele tubut merpati moi ka tubunia.
43001033	Beri kaku ta kuagai nia; tapoi Taikamanua sipasikokoiniake aku masirau sia oinan, masikua ka mataku, 'Kasei ka tubu nuitco Ketsat tugorosot samba mukuddu ka tubunia, ia te sipasirarauake Ketsat Sipunenan.'
43001034	Oto akuitcoan nia, samba kumunengake: Ia te nene Togat Taikamanua."
43001035	Pato, purionangan minca si Yohannes sedda samba rua sipasiuluinia.
43001036	Kele aiitco itusabau Yesus, kuanangan, "Itco kam Togat Biribirit Taikamanua!"
43001037	Kele araarep sipasiului Yohannes sirua tiboietnia, tutrangan Yesus.
43001038	Pitsanangan ka teitei Yesus, itconangan sia airatutut nia, kuanangan ka matada, "Aponia nugagaba kam?" Kuarangan ka matania, "Rabbi, kaipa nukukuddu?" (Rabbi katukolobatnia Guru).
43001039	Kuanangan ka matada, "Konan kam nuitco kam nia." Ei sia itcorangan kudduatnia, kuddurangan sedda gogoi nenda rapaalei nia; bobo epat kasoibokat nenda.
43001040	Si Andreas sarainan Simon Petrus te sara ka sirua sipasiaarep tiboiet Yohannes, sieei masitut Yesus.
43001041	Olaakenangan si Andreas igaba sarainania si Simon, kuanangan ka matania, "Akusesengan kai Mesias." (Mesias katukolobatnia Kristus.)
43001042	Lepa ambitnangan nia ka Yesus. Kinerenangan nia Yesus, kuanangan, "Onim si Simon, togat Yohannes. Tuooniakean le ekeu si Kepas." (Kepas makere Petrus, tibonannia bulak.)
43001043	Pato, teuakenangan Yesus mei ka Galilea. Paseseakenangan si Pilipus, kuanangan ka matania Yesus, "Konan tut aku!"
43001044	Si Pilipus geti sibara ka Betsaida, laggai Andreas samba Petrus.
43001045	Lepa pasesenangan si Natanael si Pilipus kuanangan ka matania, "Akusesengan kai nia sinuratnakenen Mose ka Surukat, samba siniboira tai nabi, ia te Yesus, togat Yosep, sibara ka Natsaret."
43001046	Kuanangan si Natanael ka matania, "Momoi leu pa ibara simaeru ka Natsaret?" Kuanangan si Pilipus, "Konan nuitco nia!"
43001047	Kele aiitco si Natanael Yesus ioi ka matania, kuanangan, "Ia te ne bulat tai Israel, ta anai pajoat ka paatuatnia."
43001048	Kuanangan ka matania si Natanael, "Kaipa anuagai aku?" Aleginangan nia Yesus, "Enan pei le ta isosogai ekeu si Pilipus, sikuddum ka tei sileu, akuitcoan ekeu."
43001049	Kuanangan si Natanael, "Rabbi, Togat Taikamanua le ekeu. Rimatada tai Israel le ekeu!"
43001050	Kuanangan ka matania Yesus, "Kalulut kukuaku akuitco ekeu ka tei sileu, aimatonem bagam? Itconungan te geti sisaliu nene pei le."
43001051	Lepa kuanangan ka matania Yesus, "Kukua nia ka matam, nuiitco te itubuka manua, samba malaikat Taikamanua manatara samba tugorosot ka tubut Togatsirimanua."
43002001	Ka gogoi sikatelunia, ai punen putalimogat ka laggai Kana, tobbou Galilea, ai leu sedda inan Yesus.
43002002	Yesus leu samba sipasiuluinia arasogai ka punen putalimogat.
43002003	Kele aisappuru anggur ka sia, kuanangan inan Yesus ka matat Yesus, "Taan anai anggur ka sia."
43002004	Kuanangan ka matania Yesus, "Aponia kiddietnu kugalai, ina? Tapei aiaili tetereku."
43002005	Kuanangan inania ka matada sapagugulet, "Apa apa ikua ka matamui reddet kam."
43002006	Sedda ai enem tappaiat kudduat oinan pasibuiat siripot aratda tai Yahudi. Senen tappaiat mememen rua ele telu ngalalaisu.
43002007	Kuanangan Yesus ka matada sapagugulet, "Kau kam oinan nene ka bagat tappaiat." Kaurangan nia pat tim.
43002008	Lepa kuanangan ka matada Yesus, "Seilu kam, kau kam ka siuteake punen." Kaurangan leu nia.
43002009	Kele ainanam siuteake punen oinan sibailiu anggur -- ta poi iagai kabaraiatnia, sarat sia sapagugulet sipaneneilu le siagai nia -- sogainangan siputatalimou,
43002010	kuanangan ka matania, "Simareirei, anggur simaeru le boiki raake sirimanua, teret aipuinengan sia geti, ia pei raake anggur simagulai nanam. Tapoi anukoiri le anggur simaeru teret kise."
43002011	Ia te kerek Yesus siboiki, sigalainia ka Kana, tobbou Galilea, masipatoila pulatsanannia. Matonemnangan bagada ka tubunia sipasiuluinia.
43002012	Pasat nene, ei Yesus, inania, sasarainania samba sipasiuluinia ka Kapernaum, pukuddurangan sedda piga ngagogoi pa.
43002013	Kele aimalegere Punen Paska ka tai Yahudi, panataranangan Yesus ka Yerusalem.
43002014	Ailinangan sia ka Uman Taikamanua, airasasakiake jaui, biribiri samba merpati; samba sipasisili bulagat ai sia muuddet sedda.
43002015	Galainangan tali lilippat, usiakenangan sangamberi tarimeu ka Uman Taikamanua, biribiri samba jaui; pakaritnangan bulagatda sipasisili bulagat, luggaakenangan mejada.
43002016	Kuanangan ka matada sipasisasakiake merpati, "Ambit kam sangamberinia nene, ba babailiuake kam Uman Ukkuiku lalep pasakiat."
43002017	Repdeprangan leu sitususurat ka Surat Sipunenan sipasiuluinia, "Tuturut ka umam le aikom aku."
43002018	Alegirangan nia tai Yahudi kuarangan ka matania, "Aponia katuaggaiat nupatoila ka matamai kababarat gegem masigalai kele nene?"
43002019	Aleginangan nia Yesus, "Ragatnan kam Uman Taikamanua, ai leu kurioake nia minca ka bagat telu ngagogoi."
43002020	Kuarangan tai Yahudi ka matania, "Epat pulu enem ngarura ujunia aragalai Uman Taikamanua nene, momoi nugalai nia kekeu ka bagat telu ngagogoi?"
43002021	Tapoi tubunia le sikuania Uman Taikamanua.
43002022	Teret aitusurungan le Yesus ka simamatei, ia pei repdeprangan nia sipasiuluinia, aitiboian nene ka matada. Matonemnangan bagada ka Surat Sipunenan samba ka tiboiet siniboi Yesus.
43002023	Ka teteret ai Yesus ka Yerusalem ka Punen Paska, maigi simatonem baga ka oninia kalulut araitco poi kerek sigalainia.
43002024	Yesus geti ta ikatonemi sia, iagai poi sia sangamberida.
43002025	Ta besiakenen ramunengake sirimanua ka matania pagalaiat sirimanua, iagai le poi apa sibabara ka paatuatda sirimanua.
43003001	Ai sara tai Parise sipuoni si Nikodemus, ia te sara utera tai Yahudi.
43003002	Ka sara soibo amoi nia masitagetnake Yesus, kuanangan ka matania, "Rabbi, kuagai kai guru sibara ka Taikamanua le ekeu; aipoi ta anai kasei pa siooi masigalai kerek kele sigalainu, ke ta ipaalei nia Taikamanua."
43003003	Aleginangan nia Yesus, "Kukua nia ka matam, kasei pa ke ta tututuake matania minca, ta iitco Purimataat Taikamanua."
43003004	Kuanangan si Nikodemus, "Kipa te iooi sirimanua simabaja mututu mata minca? Momoi pa isuruketnake nia minca inania, ipututu matania minca?"
43003005	Aleginangan nia Yesus, "Kukua nia ka matam, kasei pa ke ta tututuake matania ka oinan samba ka Ketsat, ta tuguguru nia ka Purimataat Taikamanua.
43003006	Sinutuakenen akkula, akkula le; sinutuakenen Ketsat, ia te ketsat.
43003007	Bui imakisei ka bagam kukua ka matam: buita tututuake matamui minca.
43003008	Muboroi le rusa ka siobania, ai le nuaarep ngangania, tapoi ta nuagai kaipa kabaraiatnia samba kaipa kasegekatnia. Kisedda leu te sangamberi siputututu mata ka Ketsat."
43003009	Aleginangan nia si Nikodemus, "Kipa iooi ibara nene?"
43003010	Aleginangan nia Yesus, "Ekeu guru ka tai Israel, ta nuagai pagalaiat nene?
43003011	Kukua nia ka matam: siagaimai ia te kutitiboi kai, siitcomai ia te kumumunengake kai; tapoi ta nuala kam simunengakenenmai.
43003012	Ke ta matonem bagamui kutiboi sibabara ka polak nene, kipa te imatotonem bagamui ke kutiboi sibabara ka sorga?
43003013	Ta anai beri sara sipananatara ka sorga, sarat nia le situgogorosot ka polak, ia te Togatsirimanua.
43003014	Kele bubuakngakena ulou si Mose ka simatangeu, kisedda te tubuakngake geti Togatsirimanua,
43003015	bule senen simatonem baga ka tubunia masibakkati purimanuaiat sitaitatata.
43003016	Kopet katet bagania ka taikapolak Taikamanua, pat akenangan Togania sisasara, bule senen simatonem baga ka tubunia ta ilalango, tapoi mubakkat le ka purimanuaiat sitaitatata.
43003017	Aipoi ta masiukum taikapolak aikoiniake Togania ka polak Taikamanua, masirimanuaake le.
43003018	Simatonem baga ka tubunia taan tuukum nia; sitaimatonem baga geti atuukumakean nia, ta poi matonem bagania ka onin Togat Taikamanua sisasara.
43003019	Kise le katuukum: Amoian pato ka polak, tapoi gepgep pei le raoba sirimanua bele pei pato, sikatai le poi galajetda.
43003020	Senen sirimanua sigalai sikatai malaga bagania ka pato; ta ioba moi ka pato, bui poi imatoila galajetnia sikatai.
43003021	Sigalai simaroipo geti moi le nia ka pato, bule imatoila sangamberi sigalainia siobat Taikamanua le."
43003022	Pasat nene ei Yesus samba sipasiuluinia ka Yudea, kuddu sia sedda sambada samba masirau sirimanua.
43003023	Si Yohannes ai nia masirarau ka Ainon, ka bebet Salim, maigi poi oinan sedda. Sedda te raoi sirimanua iturau sia,
43003024	aipoi ka teterenia nene tapei arakau si Yohannes ka bagat penjara.
43003025	Ia geti pajoggolorangan sipasiului Yohannes samba sara tai Yahudi pagalaiat pasibubui siripot arat Yahudi.
43003026	Ei sia kai Yohannes kuarangan ka matania, "Guru, siooi ka tubum ka silat Yordan, simunengakenennu pagalaiat tubunia ka matamai siburu, kineneiget ai nia masirarau, samba sangamberi sirimanua mei ka tubunia!"
43003027	Aleginangan nia si Yohannes, "Sirimanua geti ta momoi iala apa pa, ke ta Taikamanua masikau ka tubunia.
43003028	Anuarepman kam sikuaku, 'Ta Kristus aku, sikoiniakenen le aku muboiki ka matania.'
43003029	Sibakkat nounoget, ia te siputatalimou; suruak siputatalimou geti sipuririo masipaalei samba masiarep ngangania, maangka le bagania ke iarep ngangan siputatalimou. Oto angkat bagaku kaku, bulat asegean kineneiget.
43003030	Nia le memei muurau, aku geti memei le ikukurut."
43003031	Siooi sibara ka pata, nia le muuddutat ka sangamberi. Siooi sibara ka polak, taikapolak le nia, samba sibabara ka polak le ititiboi. Nia siooi sibara ka sorga nia le muuddutat ka sangamberi!
43003032	Imunengake siitconia samba siarepnia, tapoi beri sara sia silelekngake simunengakenennia.
43003033	Sipasilelelekngake simunengakenennia ia te siseseake roipot Taikamanua.
43003034	Aipoi kasei sikoiniakenen Taikamanua, nia te masititiboi tiboiet Taikamanua, aiuruakean poi Ketsatnia Taikamanua ka tubunia ta magulai.
43003035	Makate le bagat Ukkui ka Togania, sangamberinia aisegeakean ka kabeinia.
43003036	Simatonem baga ka tubut Toga, ia te masibabakkati purimanuaiat sitaitatata, tapoi sitaimatonem baga ka tubut Toga, ta iitco purimanuaiat sitaitatata, sarat golut Taikamanua le mukukuddu ka tubunia.
43004001	Kele aiagai Tuhan Yesus araarepman tai Parise sipasiului Yesus le maigi samba siraunia le maigi bele pei kai Yohannes,
43004002	-- kenanen ta tubunia Yesus amasirau, sipasiuluinia le, --
43004003	kaddiuakenangan Yudea, ei nia minca ka Galilea.
43004004	Tapoi ta moi ta isabau laggai Samaria.
43004005	Ia geti sege nia ka sara laggai ka tobbou Samaria sipuoni Sikhar simalegere ka mone sikau Yakob siburu ka togania kai Yosep.
43004006	Ai sedda sumur siugguk Yakob. Amasaggongan poi Yesus muenung, uddetnakenangan tubunia ka bebet sumur. Ka teteret nenda aimututugge sulu.
43004007	Lepa oi sara sinanalep tai Samaria masiaisu oinan. Kuanangan ka matania Yesus, "Ake kaku loku."
43004008	Aipoi sipasiuluinia ameian sia ka laggai masisaki kan.
43004009	Kuana le kamatania sinanalep tai Samaria, "Kipa galai nutitiddou kaku lo, ekeu tai Yahudi, aku sinanalep tai Samaria?" (Taipaooba le poi sia tai Yahudi tai Samaria.)
43004010	Aleginangan nia Yesus, "Ke nuagai bai panguruat Taikamanua, samba kasei sikua ka matam, ake kaku loku, ta isosoppi nupanindogi nia, akenangan kekeu oinan sipuririmanua."
43004011	Kuanangan ka matania sinanalep, "Tuan, beri seseilu ta anai kekeu, makeru pei bagei sumur nene; kaipa te ibabara kekeu oinan sipuririmanua?
43004012	Ekeu pei le pa abeu ka taikebbukatmai si Yakob, sipasiaake ka kai sumur nene? Nene le lonia samba tatogania samba tarimeunia."
43004013	Aleginangan nia Yesus, "Sangamberi silo oinan nene, maooggou le nia minca,
43004014	tapoi silo oinan akenenku, ta maooggou nia buru. Aipoi oinan kaunenku ka sia, bailiu ka bagania bubuakat oinan sipuguguruk sipasikakau ka tubunia purimanuaiat sitaitatata!"
43004015	Kuanangan ka matania sinanalep, "Tuan, ake kaku oinan nenda, buian kumaoggou minca, samba buian kuoi minca se masiaisu oinan."
43004016	Kuanangan ka matania Yesus, "Kenan boiki nusogai simanteunu, lepa oi ekeu minca se."
43004017	"Ta anai simanteuku," ngangan sinanalep. Kuanangan ka matania Yesus, "Aisesengan sikuam, ta anai simanteunu.
43004018	Aipoi limangan sia simanteunu, samba sibabara ka tubum kineneiget, ta simanteunu, bulatnia sikuam."
43004019	Kuanangan ka matania sinanalep, "Tuan, kineneiget makolou kaku, nabi le ekeu.
43004020	Taikebbukatmai ka leleu nene rapanindogi Taikamanua, tapoi kam masikua, sarat ka Yerusalem le kudduat masipanindogi Taikamanua."
43004021	Kuanangan ka matania Yesus, "Oi sinanalep, kau imatonem bagam kaku, babara te jamnia geti, ta ka leleu nene, ta ka Yerusalem nupanindogi kam Ukkui.
43004022	Kam nupanindogi kam taiagaietmui, kai geti kuagai kai panindogietmai; aipoi puaragat ka tai Yahudi le ibabara.
43004023	Tapoi babara te geti jamnia, samba kineneigetnan, sia sipaninindou sipulelelek ka geget Taikamanua samba pubulanan le rapanindogi Ukkui; sipaninindou kele nenda poi siobat Ukkui.
43004024	Ketsat le Taikamanua, oto sipanindogi nia, buita ka geget Ketsat samba pubulanan ipanindogi nia."
43004025	Kuanangan ka matania sinanalep, "Kuagai leu momoi geti Mesias sipuoni Kristus. Amoian geti nia, poiliatnangan sangamberinia ka matamai."
43004026	Kuanangan ka matania Yesus, "Aku te nia sipatiboake ekeu."
43004027	Ka teteret nenda, bara sia sipasiuluinia. Tenan le kisei ka bagada raitco Yesus ipatiboake sinanalep. Tapoi beri sia sara sipasikukua ka matat sinanalep, "Apa nuaala se?" ele masinounou Yesus, "Nupatitiboake koi sinanalep nene?"
43004028	Ia geti galaknangan lalaisunia sinanalep, toili nia ka laggai, kuanangan ka matada taikalaggaiat,
43004029	"Sita nuitco kam sara sirimanua sikua ka mataku sangamberi sigalaiku; baleu niangan pa Kristus?"
43004030	Ia geti bela sia sangamberida ka laggai, ei sia masiamiake Yesus.
43004031	Ka oggaknia nenda, nanarangan nia sipasiuluinia, kuarangan, "Rabbi, mukom!"
43004032	Kuana le ka matada, "Ai kaku katku taiagaietmui."
43004033	Kuarangan sipasiuluinia pasasambada, "Ai pa sia sipasikakau kannia?"
43004034	Kuanangan ka matada Yesus, "Katku ia te mugalai siobat bagat sikoiniake aku samba masilepaake galajetnia.
43004035	Nukukua tebai kam, 'Ai le epat ngalaggo ibara pasimoneiat.' Tapoi kukua nia ka matamui: Loggouake pei kam nuitco kam mone, amaraan buania, moneietnan!
43004036	Kise pei le aisiloan upania sipugagalai, samba iruruake bua purimanuaiat sitaitatata, bule imakere rapuangka baga sipangangaram samba sipasigegetai.
43004037	Bulatnia tebai tiboiet nene, 'Sabagei mangaram, sabagei masigetai.'
43004038	Kukoiniake kam masimonei taigagalaietmui, sabagei le amasaggo tubu mugalai, kam masipuuktungi sigalaira."
43004039	Maigi sia tai Samaria ka laggai nenda amatonem baga ka Yesus, kalulut tiboiet simunengakenen sinanalep, 'Ipoiliat ka mataku sangamberi sigalaiku.'
43004040	Kele arasege tai Samaria ka tubut Yesus, tiddourangan ikuddu ka sia; pukuddunangan sedda rua ngagogoi.
43004041	Sara pei aramaigi simatonem baga ka tubut Yesus kalulut tiboietnia.
43004042	Kuarangan ka matat sinanalep, "Taan kalulut tiboietnu aimatonem bagamai, tubumaian aiarep nia samba akuagaian kai sinene te bulat Sipaarau taikapolak."
43004043	Pasat rua ngagogoi tuitui Yesus sedda ei nia ka Galilea.
43004044	Tubunia poi Yesus amasikua, ta abeu nabi ka laggainia.
43004045	Kele aisege ka Galilea, alarangan nia tai Galilea, araitcoan poi sangamberi sigalainia ka Yerusalem ka Punen Paska.
43004046	Lepa ei minca Yesus ka Kana tobbou Galilea, ka sigalainia oinan ibailiu anggur. Ai sara pagugulet rimata ka Kapernaum, aimubebesi togania simanteu.
43004047	Kele aiarep kaooi Yesus ka Galilea barania ka Yudea, ei nia ka Yesus manindou bule ioi ka Kapernaum masialeake togania simalegere matei.
43004048	Kuanangan ka matania Yesus, "Ke tapei nuitco kam katuaggaiat samba kiseiet, ta matotonem bagamui."
43004049	Kuanangan ka matania pagugulet rimata, "Konan le Tuhan, bui imatei togaku."
43004050	Kuanangan ka matania Yesus, "Kenanan, aimuririmanua togam." Tonem bagania sirimanua nenda ka tiboiet sikuat Yesus ka matania, tuituinangan leu et.
43004051	Ai nia totoili, oi sapaguguletnia masipaseseake nia masisegeake ka matania puririmanuan togania.
43004052	Isenangan sia jam piga aimale togania. Kuarangan, "Sokat bobo sara sinago aitata roketnia."
43004053	Repdepnangan ukkuinia, jam nenda te aikua ka matania Yesus, "Aimuririmanua togam." Matonemnangan bagania samba sangalalepnia.
43004054	Ia te kerek sikaruania sigalai Yesus sioinia ka Galilea barania ka Yudea.
43005001	Pasat nenda ai punenda tai Yahudi; oto ei Yesus ka Yerusalem.
43005002	Ai sedda ka Yerusalem ka bebet Matatbaliu Biribiri sara puraukat sipuoni Betesda ka nganganda tai Ibrani; ai lima sapounia.
43005003	Maigi simabesi sapareppa ka bagania: simapeset, simatekkei, simasakit. Sangamberida airangengenaake ipugotso oinannia.
43005004	Aipoi ai teterenia itugorosot malaikat Tuhan ka oinan masigotso oinan. Kasei tugorosot boiki ka oinan aimugogotso oinan, male, kenanen apa pa besinia.
43005005	Ai sedda sara sirimanua simabesi telu pulu balu ngarurangan ujunia.
43005006	kele aiitco nia Yesus ipureppa sedda, aiagaian bagei ujunia aipuoringen, kuanangan ka matania, "Noba leu imale tubum?"
43005007	Aleginangan nia simabesi, "Tuhan, ta anai kaku sirimanua sigorosotnake aku ka oinan ka teteret ipugotso oinannia; kei memeian le aku aian sabagei siboikiake tubunia kaku."
43005008	Kuanangan ka matania Yesus, "Suruake ekeu, akkatnake peremannu nupuenung."
43005009	Malenangan leu et sirimanua nenda, akkatnakenangan peremannia, puenungnangan. Tapoi gogoi Sabbat le gogoi nenda.
43005010	Kuarangan ka matat sirimanua simamale tai Yahudi, "Gogoi Sabbat le kineneiget, takeikei nubairat peremannu."
43005011	Aleginangan kuanangan ka matada, "Sipasiaaleake aku, nia le amasikua ka mataku, 'Akkatnake peremannu nupuenung.' "
43005012	Nounourangan nia, "Kasei sirimanua nenda sipasikukua ka matam nuakkatnake peremannu, nupuenung?"
43005013	Tapoi ta iagai simamale nenda kasei pa nia, amutuituian poi Yesus, maigi poi bagei sirimanua sedda.
43005014	Lepa paseseakenangan nia Yesus ka Uman Taikamanua, kuanangan ka matania, "Kineneiget amalengan ekeu, bui nugalai minca jo, bui ibara kekeu simakope besi pei le."
43005015	Einangan leu sirimanua nenda ka tai Yahudi masipoiliat, Yesus le sialeake nia.
43005016	Kalulut nenda taddaakerangan tai Yahudi masikukuru Yesus kalulut gagalaina nene ka gogoi Sabbat.
43005017	Tapoi aleginangan Yesus kuanangan ka matada, "Mugalai le Ukkuiku teret kise, aku leu buita mugalai."
43005018	Kalulut nene makopenangan rabesiake tai Yahudi masimateiake nia. Ta sarat kalulut aapaakena gogoi Sabbat, tapoi kukuana bagei Taikamanua Ukkuinia, aipakereake tubunia ka Taikamanua.
43005019	Ia geti aleginangan nia Yesus, kuanangan ka matada, "Kukua nia ka matamui, beri sara momoi igalai Toga sibara ka teu bagania, sarat siitconia sigalai Ukkui le igagalai; aipoi apa sigalai Ukkui, ia leu te igagalai Toga.
43005020	Manuntu poi bagat Ukkui ka Toga samba ipatoila ka matania sangamberi sigalainia. Bulatnia sisaliu pei le galajet nene ipatotoila ka matania, bule imakisei ka bagamui.
43005021	Kele Ukkui isuruake simamatei masirimanuaake sia, kisedda leu Toga irimanuaake siobania irimanuaake.
43005022	Taan iuukumake kasei pa Ukkui, aipoi sangamberi gege masiukum aisegeakean ka Toga,
43005023	bule sangamberi masiumunake Toga, keleu raumunake Ukkui. Kasei ta masiumun Toga, ta leu et iuumun Ukkui sipasikokoiniake nia.
43005024	Kukua nia ka matamui: Sipasiaarep tiboietku samba sikatonemi sipasikokoiniake aku, aibakkatingan purimanuaiat sitaitatata, taan tuukum nia; aipoi abelangan nia ka kamateiat mei ka purimanuaiat.
43005025	Kukua nia ka matamui: Babara te geti jamnia -- samba kineneigetnan -- raarep simamatei ngangan Togat Taikamanua, samba sia sipasiaarep, murimanua sia.
43005026	Aipoi keleu Ukkui bakkat purimanuaiat, kisedda leu ikau Toga bailiu bakkat purimanuaiat.
43005027	Samba aikauan gege masiukum ka tubunia, Togatsirimanua poi nia.
43005028	Bui imakisei ka bagamui nene, babara te jamnia raarep ngangania sangamberi simamatei sikuddu ka ratei,
43005029	belarangan sangamberi sigalai simaeru tusuru ka purimanuaiat, sia sigalai sikatai geti tusuru tuukum."
43005030	"Ta momoi kugalai apa pa teu bagaku, kipa siarepku le kupasiukum, samba maroipo le ukumku, aipoi ta teu bagaku kututnake, teu bagat Ukkui sipasikokoiniake aku le.
43005031	Ke aku le masimunengake pagalaiat tubuku, oto pasimunenganku ta lelekngakenen.
43005032	Ai sabagei sipasimumuneng pagalaiat tubuku, samba kuagai isese le simunengakenennia pagalaiat tubuku.
43005033	Anukoiniakean kam pakoinietmui kai Yohannes, samba aimunengakean sineseatnia.
43005034	Tapoi ta kubebesiake pasimunengan sibara ka sirimanua, bule nupurimanua kam le kukukua nia.
43005035	Alito sipujujuluu samba siputotoro le nia; tapoi kam sarat goiso le noba kam itoroi kam patonia.
43005036	Tapoi ai kaku pasimuneng tubuku bele pei pasimunengan Yohannes. Galajet siaket Ukkui kaku lepaakenenku, ia te galajet galaiakenenku kineneiget, galajet nenda te masimumunengake kokoiniakena aku Ukkui.
43005037	Ukkui sipasikokoiniake aku, nia leu amasimunengake pagalaiat tubuku. Tapei anuarep kam ngangania, tubunia leu tapei anuitco kam.
43005038	Tiboietnia ta mukuddu ka paatuatmui; aipoi ta matonem bagamui ka tubut sikoiniakenennia.
43005039	Nugelai kam Surat Sipunenan, ka bagamui poi ka bagania le ibabara ka kam purimanuaiat sitaitatata; oto Surat Sipunenan leu masimunengake pagalaiat tubuku.
43005040	Tapoi ta noba kam moi ka tubuku, bule nupurimanua kam.
43005041	Ta kubebesiake katuumun sibara ka sirimanua.
43005042	Tapoi kam akuagaian, ta anai nuntut baga ka Taikamanua ka paatuatmui.
43005043	Amoian aku ka onin Ukkuiku, ta anusilo kam aku; tapoi ke sabagei moi siake tubuna, noba nusilo kam nia.
43005044	Kipa te iooi imatonem bagamui, umun sibara ka pasasambamui le nugagaba kam, ta umun sibara ka Taikamanua sisasara nugagaba kam?
43005045	Bui nupaatu kam, aku masinganganduake kam ka Ukkui; si Mose le karoakenenmui, ia te masinganganduake kam.
43005046	Ke matonem bagamui kai Mose, ta isosoppi matonem leu bagamui kaku, aipoi pagalaiat tubuku le aisuratnake.
43005047	Tapoi ke ta matonem bagamui ka sinuratnakenennia, kipa te imatotonem bagamui ka tiboietku?"
43006001	Pasat nene ei Yesus ka silat koat Galilea, sipuoni leu koat Tiberias.
43006002	Maigi sirimanua masitut nia, araitco poi kerek sigalainia aialeake simabesi.
43006003	Panataranangan Yesus ka leleu, puuddetnangan sedda sambada sipasiuluinia.
43006004	Ka teteret nenda amalegerengan Paska, punenda tai Yahudi.
43006005	Kele ailoggouake matania Yesus itconangan simakope igi sirimanua moi ka matania, kuanangan ka matat Pilipus, "Kaipa tasasaki roti bule rapukom tainene?"
43006006	Kei ikukua nene masisibo si Pilipus le, aipoi aiagaian galaiakenennia.
43006007	Aleginangan nia si Pilipus, "Kenanen rua ngotu ropia iginia roti tusaki, ia leu et ta iaaili sia kenanen pagogoiso."
43006008	Kuanangan ka matania sara sipasiuluinia sipuoni si Andreas, sarainan Petrus,
43006009	"Ai se sara toga sibara lima roti samba rua iba; tapoi apa kauta nia ka simigi?"
43006010	Kuanangan Yesus, "Kau rapuuddet sirimanua." Maigi poi sese sedda; puuddetrangan sangamberida, ai pa lima ribu igida sarat taimanteu.
43006011	Ia geti alanangan roti Yesus, kuanangan sura, lepa parubeinangan nia ka sipukukuddu sedda, kisedda leu et iba, siobara le iginia.
43006012	Kele aramaektek kuanangan Yesus ka matada sipasiuluinia, "Ruruake kam legeira, bui malimai."
43006013	Ia geti ruruakerangan nia ai pulu rua ngagaraga sarat sisusun, legei sikopda ka silima roti.
43006014	Kele araitco sirimanua simigi kerek sigalai Yesus nene, kuarangan, "Sinene le bulat nabi siooi ka polak!"
43006015	Kalulut iagai le poi Yesus, momoi le sia rapurut nia rakau nia rimata, siksiknangan tubunia mei ka leleu sarania.
43006016	Kele aimasoibo gorosot sia sipasiului Yesus ka bebet koat,
43006017	lepa janang sia ka abak mei mutalipo ka Kapernaum. Amagepgepman tapei amoi Yesus ka tubuda,
43006018	koat pei ka teteret nenda maonu kalulut rusa simapiret.
43006019	Ai pa lima ele enem kilometer reunannia arapuabak, itcorangan Yesus ai nia mueenung ka uddut koat itagetnake abak. Malotorangan sangamberida.
43006020	Tapoi kuanangan ka matada, "Aku le, ba maloloto kam!"
43006021	Kei raalaan le nia ka abak, ka teteret nenda leu asegean sia ka kapi ka kudduat ailiakenenda.
43006022	Pato aimapato, itcorangan sirimanua simigi sipuririo ka sila, ta anai abak bagei sarania le sedda, ia leu et ta atujanang Yesus sambada sipasiuluinia ka abak, sarat sipasiuluinia le amutuitui.
43006023	Lepa oi abak bagei sibara ka Tiberias, ka legeret kudduat pukomanda roti lepa aikua pusurakat si Tuhan.
43006024	Kele araitco sirimanua simigi ta anai Yesus sedda, sipasiuluinia leu ta anai, tujanangrangan ka abak raei ka Kapernaum masigaba Yesus.
43006025	Kele arasese Yesus sirimanua simigi ka sila, kuarangan ka matania, "Rabbi, pigamoi anuoi sene?"
43006026	Aleginangan nia Yesus, "Kukua nia kamatamui, ta kalulut iitcomui kerek nugagaba kam aku, kalulut ektekmui mukom roti le.
43006027	Ba momomoake kam tubumui mugalai kalulut kan simaruei tata, tapoi kan simatom siaili ka purimanuaiat sitaitatata le, akenen Togatsirimanua ka kam; nia le poi aipatone Ukkui, Taikamanua."
43006028	Lepa kuarangan ka matania, "Aponia galaiakenenmai, bule kugalai kai galajet obaket Taikamanua?"
43006029	Aleginangan nia Yesus, "Nene le galajet obaket Taikamanua galaietmui, ia te: masikatonemi nia sikoiniakenen Taikamanua."
43006030	Kuarangan ka matania, "Oto aponia katuaggaiat baraakenennu itcoketmai, bule imatonem bagamai ka tubum? Pakoinong pei aponia nugagalai?
43006031	Taikebbukatmai arakoman manna ka simatangeu, kele sitususurat ka Surat Sipunenan, 'Kaunangan katda roti sibara ka sorga.' "
43006032	Kuanangan ka matada Yesus, "Kukua nia ka matamui, ta si Mose amasiake ka kam roti sibara ka sorga; tapoi Ukkuiku le amasiake ka kam bulat roti sibara ka sorga.
43006033	Aipoi roti sibara ka Taikamanua ia te nia situgogorosot sibara ka sorga samba siake purimanuaiat ka taikapolak."
43006034	Kuarangan ka matania, "Tuhan, ake ka kai roti nenda simariuriu."
43006035	Kuanangan ka matada Yesus, "Aku te roti purimanuaiat; kasei siooi kaku, taan malalaje nia; samba kasei simatonem baga kaku, taan maooggou nia buru.
43006036	Akukuangan ka matamui, anuitcoan kam aku, tapoi ta matonem bagamui.
43006037	Sangamberi siaket Ukkui kaku, ia te momoi kaku, samba kasei siooi kaku, ta kukekekele nia.
43006038	Aipoi akutugorosot baraku ka sorga, ta mugalai siobat bagaku, siobat bagat sikoiniake aku le.
43006039	Samba ne le siobat bagat sikoiniake aku: bui kupalimai beri sara siakenia kaku; tapoi kusuruake le nia ka gogoi sialu.
43006040	Nene le poi siobat bagat Ukkuiku: bule senen sipasiitco Toga samba simatonem baga ka tubunia, masibakkati purimanuaiat sitaitatata, lepa suruakekungan nia ka gogoi sialu."
43006041	Ia geti pungungukirangan nia tai Yahudi, kalulut kukuana, "Aku te roti sibara ka sorga."
43006042	Kuarangan, "Ta si Yesus nia, togat Yosep, kuagai le kai ukkuinia samba inania? Kipa te momoi ikua, sibara ka sorga le nia?"
43006043	Kuanangan ka matada Yesus, "Ba pungungungu kam.
43006044	Ta anai beri sara siooi moi kaku ke ta igirit nia Ukkui sikoiniake aku; samba kusuruake nia ka gogoi sialu.
43006045	Atusuratnakean ka bukoda tai nabi, 'Sangamberi le ipangangantoman Taikamanua.' Sangamberi sipasiaarep ngangan Ukkui samba sipasigegelai, ia te momoi kaku.
43006046	Nene ta masikua aian sipasiitco Ukkui; sarat nia sibara ka Taikamanua le, amasiitco Ukkui.
43006047	Kukua nia ka matamui: Kasei simatonem baga, ai ka tubunia purimanuaiat sitaitatata.
43006048	Aku te roti purimanuaiat.
43006049	Taikebbukatmui arakoman manna ka simatangeu, tapoi amateian leu sia.
43006050	Roti situgogorosot sibara ka sorga geti, kasei sikom nia ta mamatei nia.
43006051	Aku te roti purimanuaiat sibara ka sorga. Kasei sikom roti nene, muririmanua le nia teret buruburu. Roti akenenku nenda, ia te tubuku, purimanuaiatda taikapolak."
43006052	Ia geti pagolurangan tai Yahudi pasasambada, kuarangan, "Kipa te iooi iake tubunia takom nia?"
43006053	Kuanangan ka matada Yesus, "Kukua nia ka matamui: Ke ta nukom kam tubut Togatsirimanua samba nulo kam logaunia, ta anai purimanuaiat ka tubumui.
43006054	Kasei sikom tubuku samba silo logauku, aibakkatingan purimanuaiat sitaitatata, ia geti suruakekungan nia ka gogoi sialu.
43006055	Tubuku poi bulat kan, logauku poi bulat lo.
43006056	Sipasikokom tubuku samba sipasilolo logauku, ai le nia ka tubuku, aku leu ka tubunia.
43006057	Kele Ukkui sipuririmanua, sikoiniake aku, aku leu murimanua kalulut Ukkui, kisedda leu sikom aku, muririmanua le nia kalulut aku.
43006058	Nene le roti sibara ka sorga; ta makere nia ka roti sikopda taikebbukatmui, lepa arakom nia matei sia. Tapoi sikom roti nene geti, muririmanua le nia teret buruburu."
43006059	Ia te aitiboi Yesus ka teteret aipungantoman ka uma parurukat ka Kapernaum.
43006060	Oto maigi sipasiului Yesus, kele araarep tiboiet nene kuarangan, "Tiboiet simakela le nene, kasei ioom iarep nia?"
43006061	Aiagaian le poi ka paatuatnia Yesus pungungungura sipasiuluinia pagalaiat nene, kuanangan ka matada, "Ibabaraake kodda belet bagamui nene?
43006062	Kipangan le geti ke nuitco kam Togatsirimanua tusakai ka kudduatnia siboiki?
43006063	Ketsat le sikau murimanua, tubu geti ta anai kauta nia. Oto tiboiet siniboiku ka matamui, ia te Ketsat samba purimanuaiat.
43006064	Tapoi ka talagamui ai sia sitaimatonem baga." Kirenangan poi aiagaian Yesus kasei sia sitaimatonem baga samba kasei sipajo nia geti.
43006065	Kuanangan minca, "Ia te akukua ka matamui, ta momoi ioi kasei pa ka tubuku, ke ta Ukkui masikau nia ioi."
43006066	Barania ka teteret nenda maigi sipasiuluinia mutuitui, taan rapaalei nia.
43006067	Lepa kuanangan Yesus ka matada sipasiuluinia sipulurua, "Taleu mututuitui leu kam ka kam?"
43006068	Aleginangan nia si Simon Petrus, "Tuhan, ka tubut kaseian le kueei kai? Tiboietnu ia te tiboiet purimanuaiat sitaitatata.
43006069	Amatoneman bagamai samba akuagaian kai, Sipunenan sibara ka Taikamanua le ekeu."
43006070	Aleginangan nia Yesus, "Pulurua tebai kam akupili, ele? Tapoi sara ka talagamui sanitu le!"
43006071	Si Yudas togat Simon tai Iskariot le ikukua nene; nia poi geti masisesegeake Yesus, sara ka talagat sipasiului sipulurua.
43007001	Pasat nene gejenginangan Galilea Yesus, ta ioba poi mugejek ka Yudea, aipoi sedda ai le raiisiake tai Yahudi masimateiake nia.
43007002	Ka teteret nenda amalegerengan punenda tai Yahudi, ia te Punen Pusasapou.
43007003	Kuarangan ka matania sasarainania, "Kaddiuakean le se, kenan ka Yudea, bule raitco galajet sigalainu sipasiului ekeu.
43007004	Aipoi ta anai kasei pa silipputnake sigalainia ke ioba bai ipatoila tubunia. Ke nugalai nene, oto patoila tubum ka taikapolak."
43007005	Aipoi beri sasarainania, ta matonem bagada ka tubunia.
43007006	Ia geti kuanangan ka matada Yesus, "Tapei aiaili tetereku, teteremui ka kam geti mariuriu le.
43007007	Ta malaga bagada ka tubumui taikapolak, ka tubuku geti malaga bagada, aipoi kumunengake le galai tubuda, sikatai le poi galajetda.
43007008	Kenanan kam ka punen, ta memei aku kaku, tapei aiaili tetereku."
43007009	Kisedda te aikua ka matada, pukuddunangan leu ka Galilea.
43007010	Tapoi kele araei sasarainania ka punen, lepa ei Yesus ka sia, ta ka simatoila, pinalipput le.
43007011	Ia geti ka punen, gabarangan nia tai Yahudi, kuarangan, "Kaipa te nia?"
43007012	Pakasatrangan nganganda simigi pagalaiat tubunia. Ai sikua, "Simatopit le nia." Sabagei masikua, "Taa, ipepeake le sirimanua!"
43007013	Tapoi beri sara sia simaeme masitiboi ka toila pagalaiat tubunia, lulut lotora ka tai Yahudi.
43007014	Ka talagat punen, tusakainangan Yesus ka Uman Taikamanua mungantoman.
43007015	Makiseinangan ka bagada tai Yahudi, kuarangan, "Kaipa te aiagai sangamberinia nene, taipasigegelai!"
43007016	Kuanangan ka matada Yesus, "Ngantomanku nene ta sibara ka tubuku, sibara ka sipasikokoiniake aku le.
43007017	Kasei sioba masigalaiake siobat bagat Taikamanua, againangan leu ngantoman nene, ele ka Taikamanua aibara, ele sibara ka teu bagaku le kutitiboi.
43007018	Sipasititiboi sibara ka tubunia, ia te sibesiake umun ka tubunia; tapoi kasei sibaraake umun ka tubut sipasikokoiniake nia, ia te simaroipo, ta anai patajuat ka tubunia.
43007019	Ta aiakean ka kam Surukat si Mose? Tapoi beri kam sara sigalaiake Surukat. Angoi nugele kam masimateiake aku?"
43007020	Alegirangan nia sirimanua simigi, "Ai le ka tubum sanitu! Kasei te sigele masimateiake ekeu?"
43007021	Aleginangan nia Yesus, "Sara pei le galajet akugalai, amakiseian ka bagamui sangamberimui.
43007022	Aiakean ka kam aturan si Mose bule nupusunat kam -- siripokatnia sunat nenda ta sibara kai Mose, sibara ka taikebbukatta le -- samba ka gogoi Sabbat leu nusunat kam sirimanua.
43007023	Ke nusunat kam sirimanua ka gogoi Sabbat bui nupasabau kam aturan Mose, nugogolu koi kam aku kalulut akualeake sangalio tubut sirimanua ka gogoi Sabbat?
43007024	Ba ukum kam sirimanua sarat ka simatotoila, tapoi simaroipo le nupasiukum kam."
43007025	Lepa kuarangan piga pa tai Yerusalem, "Ta nia nene geleketda ramateiake?
43007026	Tapoi itco pei kam ipanibo ka simatoila, ta anai apa pa rakua ka matania. Ele araseseakean pa sauteta, bulatnia Kristus le sinene?
43007027	Sinene taagai kaipa kabaraiatnia; tapoi ke moi geti Kristus, ta anai kasei pa siagai kabaraiatnia."
43007028	Ka teteret aimungangantoman Yesus ka Uman Taikamanua, abeuakenangan ngangania kuanangan, "Kirenangan nuagai kam aku samba nuagai kam kabaraiatku, tapoi ta teu bagaku akuoi, tapoi nia le simaroipo amasikoiniake aku, ta nuagai kam nia.
43007029	Aku kuagai nia, ka tubunia le poi akubara, nia le aikoiniake aku."
43007030	Ia geti gelerangan ralaba nia, tapoi beri sara sikauake kabei ka tubunia, tapei poi aiaili teterenia.
43007031	Tapoi maigi leu sia ka talagat sirimanua simigi simatonem baga ka tubunia, kuarangan, "Ke moi geti Kristus, isasaliu pei le pa kerek sigalainia sinene igagalai?"
43007032	Kele araarep tai Parise rapakasat nganganda sirimanua simigi pagalaiat Yesus, koiniakerangan sipasijajago Uman Taikamanua tai imam sabeu samba tai Parise masilaba nia.
43007033	Kuanangan ka matada Yesus, "Taan mauuju kukuddu ka talagamui, lepa ei aku ka sikoiniake aku.
43007034	Gabamuian te aku, tapoi ta nusesese kam aku, aipoi ta momoi nuoi kam ka kudduatku."
43007035	Kuarangan tai Yahudi pasasambada, "Kaipa pa ieei, ta iooi tasese nia? Ioba pa mei ka tai Yahudi sipusasabu ka talagada tai Grika samba masipangantoman tai Grika?
43007036	Apa pa ne tiboiet sikuania: Gabamuian te aku, tapoi ta nusesese kam aku, samba ta momoi nuoi kam ka kudduatku?"
43007037	Ka gogoi sikateitei, ia te gogoi simakabeunan ka punen, purionangan Yesus, panibonangan sabeu nganga, "Kasei simaoggou, kau ioi ka tubuku mulo!
43007038	Kele sitususurat ka Surat Sipunenan, 'Kasei simatonem baga kaku, ka tubunia te ipuguguruk oinan purimanuaiat.' "
43007039	Tapoi pagalaiat Ketsat le siniboinia nene, siloketda simatonem baga ka tubunia, tapei poi amoi Ketsat, kalulut tapei atulatsatnake Yesus.
43007040	Piga pa sia ka talagada sirimanua simigi, kele araarep tiboiet nene, masikua, "Bulat nabi le nia!"
43007041	Sabagei masikua, "Kristus le nia." Tapoi sabagei masikua, "Taa, ta ka Galilea ibabara Kristus.
43007042	Ta aikuangan Surat Sipunenan, ka punuteteu David, ka laggai Betlehem, laggai David le kabaraiat Kristus?"
43007043	Ia geti pajoggolorangan sirimanua simigi kalulut Yesus.
43007044	Ai piga pa sioba masilaba nia, tapoi beri sara simaeme masirape nia.
43007045	Toili sipasijajago Uman Taikamanua, kuarangan tai imam sabeu samba tai Parise ka matada, "Angoi ta anuambit kam nia se?"
43007046	Alegirangan nia sipasijajago, "Tapei anai sirimanua sipaninibo kele sirimanua nene."
43007047	Alegirangan nia tai Parise, "Kam leu aipepeake?
43007048	Ai pa sara ka talagada saute, ele ka talagada tai Parise simatonem baga ka tubunia?
43007049	Teleiet le sirimanua sitaiagai Surukat!"
43007050	Kuanangan si Nikodemus, sieei siburu ka Yesus, ia te sara ka talagada tai Parise,
43007051	"Siripot Surukatta ta momoi tuukum sirimanua ke tapei tuarep tiboietnia, samba tuagai sigalainia."
43007052	Alegirangan ngangania, "Ekeu leu tai Galilea? Lelekngake pei Surat Sipunenan nuagai nia, ta anai nabi sibara ka Galilea." [
43007053	Lepa sabu sia, sieei ka lalepna.
43008001	Tapoi Yesus geti amei le nia ka leleu Tula.
43008002	Pato mamancep pei le, ei nia minca ka Uman Taikamanua, samba maigi sirimanua amoi ka tubunia. Puuddetnangan masipangantoman sia.
43008003	Ia geti oi siagaisurat samba tai Parise raambit ka matania sara sinanalep sineseda ai nia paeelet. Rioakerangan sinanalep nene ka talaga.
43008004	Kuarangan ka matat Yesus, "Guru, sinanalep nene atulaba ai nia paeelet.
43008005	Aikua si Mose ka Surukat, sinanalep kele nene, buita tubaijungi le nia bukku teret matei. Kipa paatuatnu kekeu?"
43008006	Tapoi kei rakukua nene siboda le nia, ibara enunganda ranganduake nia. Tapoi ilukkkukngake le utenia Yesus, suratnakenangan singongainia ka polak.
43008007	Reireinangan ranounou nia, rioakenangan tubunia, kuanangan ka matada, "Kasei kam si ta anai jo, ia te boiki masibabaijukngake bukku ka tubunia."
43008008	Lepa lukkukngakenangan minca utenia ipasurani polak.
43008009	Kele araarep aikua kisedda Yesus, tui sia pasasara, barania ka simabaja, legeina le Yesus sarania samba sinanalep sipuririo ka talaga.
43008010	Kele airioake minca tubunia Yesus, kuanangan ka matat sinanalep, "Kaipangan sia sangamberida? Beri sia sara siukum ekeu?"
43008011	"Ta anai sia Tuhan," ngangan sinanalep. Kuanangan ka matania Yesus, "Aku leu ta kuukum ekeu. Kenanan, baan gagalai minca jo."]
43008012	Ia geti panibonangan minca ka matada Yesus, kuanangan, "Aku te patora taikapolak. Kasei situt aku, aian ka tubunia patot purimanuaiat, samba taan mueenung nia ka gepgep."
43008013	Kuarangan ka matania tai Parise, "Ekeu le masimumunengake tubum; oto pasimunengannu ta sibulatnia."
43008014	Aleginangan nganganda Yesus, "Kenanen aku masimunengake tubuku, sibulatnia le pasimunenganku; kuagai poi kaipa akubara samba kaipa kueei. Kam geti ta nuagai kam kaipa akubara samba kaipa kueei.
43008015	Kam nuukum kam siripot pusisirimanua, aku geti ta kuukum beri sara.
43008016	Tapoi ke masiukum aku, maroipo le ukumku, aipoi ta saraku; ai le ipaalei aku Ukkui sipasikokoiniake aku.
43008017	Samba atusuratnakean ka bagat Surukatmui kise: Pasimunengan sibulatnia ia te pasimunengan rua sirimanua.
43008018	Aku tubuku masimunengake pagalaiat tubuku samba Ukkui leu sipasikokoiniake aku masimunengake pagalaiat tubuku."
43008019	Kuarangan ka matania, "Kaipa nia Ukkuinu?" Aleginangan nia Yesus, "Aku ta nuagai kam, Ukkuiku leu ta nuagai kam. Ke bai nuagai kam aku, agaimuian leu Ukkuiku."
43008020	Sangamberinia tiboiet nene aitiboi Yesus ai nia mungangantoman ka Uman Taikamanua ka bebet petit bulagat panguruat. Ta anai beri sara silaba nia, tapei poi aiaili teterenia.
43008021	Ia geti kuanangan minca ka matada Yesus, "Memeian le aku, gabamuian te aku, tapoi mateimuian te ka jomui. Kaipa kuei ta momoi nuoi kam."
43008022	Kuarangan tai Yahudi, "Imamateiake pa tubunia, ikukua, 'Kaipa kuei, ta momoi nuoi kam?' "
43008023	Kuanangan ka matada Yesus, "Ka uggu le anubara kam, aku geti ka pata le akubara; ka polak le anubara kam, aku geti ta ka polak akubara.
43008024	Ia te akukua ka matamui, mateimuian te ka jomui. Kirenangan mamatei kam ka jomui ke ta matonem bagamui 'Aku te nia!' "
43008025	Kuarangan ka matania, "Kasei poi ekeu?" Kuanangan ka matada Yesus, "Apananku pei le kupatitiboake kam?
43008026	Maigi kuanenku samba aseakenenku pagalaiat kam. Tapoi sipasikokoiniake aku simaroipo le nia, samba aku leu apa siarepku ka tubunia, ia te kutitiboi ka taikapolak."
43008027	Ta raagai, pagalaiat Ukkui le ititiboi ka matada.
43008028	Kuanangan Yesus, "Teret anubuakngakean geti kam Togatsirimanua, ia pei nuagai kam nia 'Aku te nia', ia leu et ta kugalai siobat bagaku, tapoi apa sigelaiakenen Ukkui kaku ia te kutitiboi.
43008029	Samba sipasikokoiniake aku ai le ipaalei aku. Beri pei kaddiuakena aku, mariuriu le poi kugalai siobat bagania."
43008030	Kele aikua nene Yesus, maigirangan simatonem baga ka tubunia.
43008031	Lepa kuanangan Yesus ka matada tai Yahudi simatonem baga ka tubunia, "Ke mariuriu kam ka tiboietku, bulat sipasiului aku te kam,
43008032	agaimuian leu pubulanan, ia geti pubulanan nenda masibelaake kam."
43008033	Alegirangan nia, "Punuteteu Abraham le kai, beri pei pupapaguguletmai ka tubut kasei pa. Kipa ne nukukua, 'Tubebelaake kam?' "
43008034	Kuanangan ka matada Yesus, "Kukua nia ka matamui, senen sigalai jo, pagugulet jo le nia.
43008035	Samba pagugulet, ta mariuriu ikuddu ka lalep; toga le mariuriu mukuddu ka lalep.
43008036	Oto ke Toga masibelaake kam, ia pei te bulat anubela kam.
43008037	Kirenangan kuagai, punuteteu Abraham le kam. Tapoi nubesiake le kam masimateiake aku kalulut ta iottot ka paatuatmui tiboietku.
43008038	Siitcoku ka Ukkuiku ia te kutitiboi; kisedda leu et kam, siarepmui ka ukkuimui le nugagalai kam."
43008039	Alegirangan rakua ka matania, "Si Abraham le ukkuimai." Kuanangan ka matada Yesus, "Ke togat Abraham bai kam, anugalaian kam kele sigalai Abraham.
43008040	Tapoi nubesiake le kam masimateiake aku, sirimanua sipasititiboi pubulanan ka matamui, siarepku ka Taikamanua. Nene ta aigalaiake si Abraham.
43008041	Galajet ukkuimui le nugagalai kam." Kuarangan ka matania, "Ta togat siuilak kai, sara le ukkuimai, ia te Taikamanua."
43008042	Kuanangan ka matada Yesus, "Ke Taikamanua bai ukkuimui, manuntu bagamui ka tubuku, aipoi ka Taikamanua le akubara akuoi se. Ta ka teu bagaku akuoi, nia le aikoiniake aku.
43008043	Angoi ta nuagai kam kolou sikuaku? Kalulut ta nuoom kam nuarep kam nganturatku.
43008044	Sanitu le ukkuimui, samba siobat bagat ukkuimui le nuoba nugalai kam. Ka panandaatnia pei le sipasimamatei sirimanua le nia, beri pei puletseina pubulanan, ta poi anai pubulanan ka tubunia. Ke itiboi boko, sibara ka tubunia le ititiboi; simaboko le nia samba ukkui boko.
43008045	Tapoi kalulut pubulanan le kutitiboi kaku, ta matonem bagamui ka tubuku.
43008046	Kasei kam momoi masisusu jo sigalaiku? Ke pubulanan kutiboi, angoi ta matonem bagamui kaku?
43008047	Kasei sibara ka Taikamanua, iaarepi tiboiet Taikamanua. Ta poi sibara ka Taikamanua kam, ia te ta nuaarepi kam nia."
43008048	Kuarangan ka matania tai Yahudi, "Ta aisesengan sikuamai, tai Samaria le ekeu, pinasaileu sanitu?"
43008049	Aleginangan nia Yesus, "Ta pinasaileu sanitu aku, Ukkuiku le kuumunake, tapoi kam nupaloloi le kam aku.
43008050	Ta kugaba katuumunan tubuku. Ai sara sibaraake katuumunanku samba nia leu masiukumake.
43008051	Kukua nia ka matamui, sipasirereddet tiboietku, taan inananam kamateiat teret buruburu."
43008052	Lepa kuarangan ka matania tai Yahudi, "Kineneiget akuagaian kai kababarat sanitu ka tubum. Si Abraham atataan nia, kisedda leu tai nabi. Tapoi nukukua pei le, 'sipasirereddet tiboietku, taan inananam kamateiat teret buruburu.'
43008053	Ekeu pei le pa abeu ka ukkuimai si Abraham, sitatata? Tai nabi leu atataan sia; kaseian le ekeu kekeu nukau tubum?"
43008054	Aleginangan nia Yesus, "Ke aku le bai masiumun tubuku, siboboi le pasiumunku. Ukkuiku le, kuanenmui Taikamanuamui, nia le masiumunake aku.
43008055	Ta nuagai kam nia, aku geti kuagai nia. Ke kukua ta kuagai nia, apabokongan aku, kele kam. Tapoi kuagai nia, samba kureddet tiboietnia.
43008056	Si Abraham ukkuimui maroroi bagania masiitco gogoiku; samba aiitcoan, maangkanangan bagania."
43008057	Kuarangan ka matania tai Yahudi, "Enan ta iaaili lima pulu ngarura bajanu, anuitcoan si Abraham?"
43008058	Kuanangan ka matada Yesus, "Kukua nia ka matamui: tapei amututu matat Abraham, aian aku."
43008059	Ia geti alarangan bukku rabaijuk nia; tapoi ilipputnake le tubunia, bela nia ka Uman Taikamanua.
43009001	Aimueenung Yesus, itconangan sara simapeset barania ka pututukat matania pei le.
43009002	Nounourangan nia sipasiuluinia, kuarangan, "Rabbi, kasei le aigalai jo, sinene ele eppunia, aipututu matania simapeset?"
43009003	Aleginangan nia Yesus, "Ta kalulut jonia ele jot eppunia, tapoi bule imatoila le ka tubunia galajet Taikamanua.
43009004	Ai pei le matatago buita tagalai galajet sipasikokoiniake aku; babara poi soibo, sedda taan anai kasei pa momoi mugalai.
43009005	Ujuku ka polak nene, aku te alitoda taikapolak."
43009006	Kele aikua nene Yesus lujinangan polak igalai simalotte ka lujinia, lokotnakenangan lotti ka matat simapeset,
43009007	kuanangan ka matania, "Kenan nubui matam ka kolam Siloam." (Siloam tibonannia 'Sikoiniakenen'.) Einangan leu et ibui matania. Toilina le amaitcoan matania.
43009008	Ia geti kuarangan pabebeakenennia lalep samba sia sipasiitco nia siburu ipasibiddeu, "Ta nia ne simareirei mutukku masibiddeu?"
43009009	Sabagei masikua, "Oo, nia te." Tapoi sabagei masikua, "Taa, keret tubuda le." Tapoi tubunia geti masikua, "Bulatnia aku."
43009010	Kuarangan ka matania, "Kipa pagalaiatnia aimaitco matam?"
43009011	Aleginangan nia, "Sirimanua sipuoni Yesus, aigalai lotte, lepa lokotnakenangan nia ka mataku, kuanangan, 'Kenan nubui matam ka kolam Siloam.' Lepa ei aku; lepana le akubui mataku, maitconangan mataku."
43009012	Kuarangan ka matania, "Kaipa nia sirimanua nenda?" Kuanangan, "Ta kuagai."
43009013	Lepa ambitrangan sirimanua simapeset siburu nenda ka matada tai Parise.
43009014	Tapoi gogoi Sabbat le sigalaina lotte Yesus samba aialeake matat simapeset.
43009015	Nounourangan nia minca tai Parise kipa aimaitco matania. Kuanangan ka matada, "Polak simalotte le ailokotnake ka mataku, lepa buikungan mataku, maitconangan mataku."
43009016	Kuarangan tai Parise sabagei, "Ta ka Taikamanua aibara sirimanua nenda, ta koi aisuru gogoi Sabbat." Tapoi sabagei masikua, "Kipa te iooi igalai kerek kele nene sirimanua sijo?" Pajoggolorangan sangamberida.
43009017	Lepa kuarangan minca ka matat simapeset nenda, "Kekeu geti kipa nukua pagalaiat sirimanua nenda kalulut aialeake matam?" Aleginangan nia, "Nabi le nia."
43009018	Tapoi tai Yahudi ta matonem bagada pupepesetnia siburu, samba kineneigetnan le aimaitco matania, pat sogairangan eppunia,
43009019	nounourangan sia, "Ia leu ne togamui sikuamui mututu mata simapeset? Oto kipa le aimaitco matania kineneiget?"
43009020	Alegirangan nia saeppunia, "Kuagai kai nia, togamai; samba tutunangan matania mapeset.
43009021	Tapoi kipa aimaitco matania kineneiget, ta kuagai kai. Samba kasei aibukaake matania ta kuagai leu kai. Nounou le kam nia, abeuan nia, aiagaian itiboi pagalaiat tubunia."
43009022	Lulunia arakua kise saeppunia, lotora ka tai Yahudi, apakereat poi bagada tai Yahudi, kasei masimunengake nia Kristus, tukekele le nia ka Uman Taikamanua.
43009023	Ia te lulunia arakua saeppunia, "Nounou le kam nia, abeuan nia."
43009024	Lepa sogairangan minca sirimanua simapeset siburu kuarangan ka matania, "Munengake ka matat Taikamanua, pububulatnia sikuam; kuagai poi kai sijo le sirimanua nene."
43009025	Aleginangan nia kuanangan ka matada, "Ele sijo pa nia, ta kuagai. Sarat nene le kuagai, simapeset aku siburu, kineneiget amaitcoan mataku."
43009026	Kuarangan ka matania, "Aponia aigalai ka tubum? Kipa aigalai aibukaake matam?"
43009027	Kuanangan ka matada, "Akukuangan ka matamui, tapoi ta nuaarepi kam. Nunonounou kodda kam minca? Noba ibailiu kam sipasiuluinia?"
43009028	Asarangan nia kuarangan, "Ekeu le sipasiuluinia, kai geti sipasiului Mose le kai.
43009029	Pagalaiat si Mose, akuagaian kai aipatiboake nia Taikamanua, sinene geti ta kuagai kai kaipa aibara."
43009030	Pele ngangan sirimanua nenda ka matada, "Kipa te galainia ta nuaagai kam kaipa aibara, tapoi aibukaan mataku.
43009031	Ataagaian kam, ta iaarepi sirimanua sijo Taikamanua, sikalotoake nia samba sigalai siobat bagania le ia te iaarepi.
43009032	Baranangan ka panandaat polak, ta atuarep ai sirimanua sibukaake matat simapeset ka pututukat mata.
43009033	Ke ta bai ka Taikamanua aibara sirimanua nene, ta momoi igalai apa pa."
43009034	Alegirangan rakua ka matania, "Ka bagat jo le anupututu mata, nupangangantoman pei le kai?" Kekelerangan nia ka uma parurukat.
43009035	Kele aiarep Yesus kekekeleda nia, paseseakenangan nia kuanangan ka matania, "Matonem leu bagam ka Togatsirimanua?"
43009036	Aleginangan nia, "Kasei nia, Tuhan, bule kukatonemi nia?"
43009037	Kuanangan ka matania Yesus, "Anuitcoan nia, sipatiboake ekeu, ia te nia."
43009038	Kuanangan, "Matonem bagaku Tuhan!" Lepa purapponangan ka matat Yesus.
43009039	Kuanangan Yesus, "Masiukum le akuoi ka polak, bule imaitco matada simapeset, imapeset matada simaitco mata."
43009040	Piga pa tai Parise sikuddu sedda araarep sikuat Yesus, lepa kuarangan ka matania, "Taleu mapeset le kai ka kai?"
43009041	Kuanangan ka matada Yesus, "Simapeset bai kam, ta majo kam. Tapoi anukua poi kam, 'Maitco matamai,' oto kuddu le ka tubumui jomui."
43010001	"Kukua nia ka matamui: Kasei ta masiguruki matatbaliu iei ka gelit biribiri, tapoi ikarai le geli, sipananangkou samba sipasiraraurau le nia.
43010002	Situguguru ka matatbaliu geti, ia te sipasijajago biribiri.
43010003	Sipasijajago geli masibukaake matatbaliu ka sia, sabiribiri raarepi ngangania ka teteret isogai biribirinia ka oninda, lepa taroakenangan sia ka gerat.
43010004	Bela ibelaake biribirinia sangamberinia, ei nia muenung ka mata, tutrangan nia sabiribiri, raagai poi ngangania.
43010005	Sirimanua sabagei geti ta ratutut, rapuloloto le nia, ta poi raagai ngangania."
43010006	Pasikat nene aitiboi ka matada Yesus, tapoi ta raagai apa kuanennia ka matada.
43010007	Ia geti kuanangan minca Yesus, "Kukua nia ka matamui: Aku te matatbaliu sieei ka biribiri.
43010008	Sangamberi siooi kei moi aku, sipananangkou samba sipasiraraurau le sia, samba sabiribiri ta raarepi nganganda.
43010009	Aku te matatbaliu; kasei siguruki aku maaarau, guru nia, bela nia, sesenangan pukomannia.
43010010	Sipananangkou geti, manangkou le iooi, masimatei samba masipakatai. Akuoi kaku geti, bule ibara purimanuaiatda sirimanua, purimanuaiat sitaimagulai.
43010011	Aku te sipasijajago sipulelelek. Sipasijajago sipulelelek ikau le engania punu tubut biribirinia.
43010012	Siupaiji geti, ta sipasijajago, samba ta sibakkat biribiri, kele aiitco ioi arimau tui nia kaddiuakenangan biribiri, pasakbanginangan biribiri arimau, sabuakenangan nia.
43010013	Mutuitui le nia, siupaiji le poi nia, ta ipuleletsei biribiri.
43010014	Aku te sipasijajago sipulelelek. Kuagai sangamberi biribiriku, biribiriku leu raagai aku,
43010015	kele Ukkui iagai aku, kisedda leu aku kuagai Ukkui, samba kukau le engangku punu tubut biribiri.
43010016	Ai pei le bagei biribiriku, biribiri ta ka geli nene; kupalululu leu sia samba raaarepi ngangangku, bailiunangan sia sangamungkuat, sara sipasijajago.
43010017	Makate bagat Ukkui ka tubuku, kukau poi engangku bule kusilo nia minca.
43010018	Ta anai kasei pa sioi masiala ka tubuku, teu bagaku le kubuluake nia. Ka gegeku le kubuluake nia, ka gegeku leu kusilo nia minca. Ia te patonekat siniloku sibara ka Ukkuiku."
43010019	Ia geti pajoggolorangan minca tai Yahudi kalulut tiboiet nene.
43010020	Maigi sia sipasikukua, "Aipasaileuan nia sanitu samba airoroan nia, apananmui nuaarepi kam nia?"
43010021	Sabagei masikua, "Nene ta tiboiet sirimanua pinasaileu sanitu, momoi pa ibukaake matat simapeset sanitu?"
43010022	Ia geti ailinangan punen pasirepdeman Panegekat Uman Taikamanua ka Yerusalem; ka teteret nenda rura simaleppet.
43010023	Pugejeknangan Yesus ka Uman Taikamanua ka laibokat Salomo.
43010024	Ia geti purutrangan nia tai Yahudi, kuarangan ka matania, "Teret pigamoian le ipuari nupaingo kai? Ke bulatnia ekeu Kristus, kua simakolou ka matamai."
43010025	Aleginangan nia Yesus, "Akukuangan ka matamui, tapoi ta matonem bagamui; sangamberi galajet sigalaiku ka onin Ukkuiku, ia te simunengake aku;
43010026	tapoi ta matonem bagamui, kalulut ta biribiriku kam.
43010027	Biribiriku geti raaarepi le ngangangku, kuagai sia, samba ratutut aku.
43010028	Kukakau ka tubuda purimanuaiat sitaitatata, bulat ta malilimai sia buru, samba beri sara siraurau sia ka kabeiku.
43010029	Ukkuiku siake sia ka tubuku, nia le abeu ka sangamberi, ta anai siooi masiraurau sia ka kabei Ukkui.
43010030	Aku samba Ukkui sara le."
43010031	Alarangan minca bukku tai Yahudi masibaijuk Yesus.
43010032	Kuanangan ka matada Yesus, "Maigi galajet simaeru sibara ka Ukkuiku akupatoila ka kam; galajet kipa nenda sibailiu paluluat nubaijuk kam aku?"
43010033	Alegirangan nia tai Yahudi, "Ta kubabaijuk kai ekeu kalulut galajet simaeru, kalulut palololoinu le Taikamanua, ai pei bagei sirimanua le ekeu, tapoi nukau tubum Taikamanua!"
43010034	Kuanangan ka matada Yesus, "Ta atusuratnan ka buko Surukatmui: Aikua Taikamanua, 'taikamanua le kam?'
43010035	Ke muoni sia 'taikamanua' sipaninilo tiboiet Taikamanua -- aipoi Surat Sipunenan ta momoi tupakatai --,
43010036	nukukua pei le koi kam ka tubut sipunenin Ukkui samba sikoiniakenennia ka polak: Nupaloloi Taikamanua, kalulut kukuaku Togat Taikamanua aku?
43010037	Ke ta bai kugalai galajet Ukkuiku, eddangannia ta nukatonemi kam aku.
43010038	Tapoi ke kugalai, kenanen ta nukatonemi kam aku, katonemi kam galajetku nene, bule nuagai kam samba imakolou ka bagamui, Ukkui ai ka tubuku samba aku ai ka tubut Ukkui."
43010039	Gelerangan minca ralaba nia, tapoi bela le nia ka kabeira.
43010040	Lepa ei minca Yesus ka silat Yordan, ka kudduat Yohannes siburu masirau sirimanua, pukuddunangan sedda.
43010041	Maigi sia siooi masitagetnake nia, kuarangan, "Si Yohannes ta anai aigalai kerek, tapoi sangamberi siniboi Yohannes pagalaiat sirimanua nene, bulat aisesengan."
43010042	Oto maigi sia sedda simatonem baga ka tubut Yesus.
43011001	Ai sara simabesi sipuoni si Latsarus ka Betania, laggai kudduat Maria samba sarainania si Marta.
43011002	Si Maria, nia te amasitulaji reret Tuhan tula simasingin, alainia aikau masiposa nia. Si Latsarus simabesi nene maniura.
43011003	Ia geti koiniakerangan samaniunia sieei ka Yesus masikua ka matania, "Tuhan, kilibet bagam, ai nia muooringen."
43011004	Kele aiarep nia Yesus, kuanangan, "Ta kamateiat oringen nene, tapoi sibailiu katulatsanan Taikamanua le, bule imalatsat Togat Taikamanua kalulut nene."
43011005	Yesus geti manuntu le bagania kai Marta samba ka sarainania samba kai Latsarus.
43011006	Tapoi kele aiarep puooringen Latsarus, kuddu pei le nia rua ngagogoi ka kudduatnia.
43011007	Pasat nene, kuanangan ka matat sipasiuluinia, "Sita kam taei minca ka Yudea."
43011008	Kuarangan ka matania sipasiuluinia, "Rabbi, simaruei le aragele tai Yahudi masibaijuk ekeu, kineneiget mei ekeu minca ka sia?"
43011009	Aleginangan nia Yesus, "Ta pulu rua ngajam sangagogoi? Sipueenung sinago, ta tusosoksok rerenia, iitco poi pato ka polak nene.
43011010	Sipueenung sinoibo geti, tusosoksok le rerenia, ta poi anai pato ka tubunia."
43011011	Ia te aikua Yesus, lepa kuanangan minca ka matada, "Si Latsarus suruakta, amaunengan nia, tapoi memei le aku kusuruake nia."
43011012	Kuarangan sipasiuluinia, "Tuhan, ke amaunengan nia, oto mamale nia."
43011013	Tapoi sikuat Yesus, ia te pagalaiat kauuneng kamamatei; ka bagada ka sia geti kauuneng sipeperem le sikuania nene.
43011014	Lepa kuanangan ka matada simakolou Yesus, "Atataan si Latsarus.
43011015	Tapoi maangka le bagaku ta anai aku sedda kalulut kam, bule imatonem bagamui. Oto sita kam taei ka sia."
43011016	Lepa kuanangan si Tomas sipuoni Tairua ka matada saaleinia sipasiului, "Sita kam taei ka sia, bule tamatei kam sambata!"
43011017	Kele aisege sedda Yesus aiailingan epat ngagogoi ujunia si Latsarus ka ratei.
43011018	Betania geti malegere le nia ka Yerusalem, ai pa telu kilometer reunannia.
43011019	Maigi sia tai Yahudi siooi masibalou si Marta samba si Maria masipusuibi bagada kalulut katatatat maniura.
43011020	Kele aiarep kaooi Yesus si Marta, ei nia masiroroi nia; si Maria geti, ai le nia mukukuddu ka lalep.
43011021	Kuanangan ka matat Yesus si Marta, "Ai bai ekeu se Tuhan, ta ilalango maniuku.
43011022	Tapoi kuagai leu apa le nutiddou ka Taikamanua iaake kekeu Taikamanua."
43011023	Kuanangan ka matania Yesus, "Tususuru le minca maniunu."
43011024	Kuanangan ka matania si Marta, "Kuagai tususuru nia ka gogoi katusuruat ka gogoi sialu."
43011025	Kuanangan ka matania Yesus, "Aku te katusuruat samba purimanuaiat; kasei sikatonemi aku, muririmanua le nia kenanen matei;
43011026	samba senen sipuririmanua samba sikatonemi aku, ta mamatei nia buru. Matonem leu bagam nenda?"
43011027	Aleginangan nia si Marta, "Oo Tuhan, matonem bagaku ekeu le Kristus, Togat Taikamanua siooi ka polak."
43011028	Lepa aikua nene ei nia isogai sarainania si Maria, kasatnakenangan ngangania masikua, "Aian si Guru sene; aisogai ekeu."
43011029	Arep aiarep nia si Maria, olaakenangan iei masitagetnake Yesus.
43011030	Enan poi ta sesege Yesus ka laggai, ai pei le nia ka kudduat paailiatda si Marta.
43011031	Sia tai Yahudi sipakudduake si Maria ka lalep masipusuibi bagania, kele araitco olat bagat Maria mutuitui, tutrangan nia, ka bagada poi mei nia ka ratei musou sedda.
43011032	Kele aisege ka bebet Yesus si Maria samba aiitco nia, purapponangan ka matat Yesus, kuanangan, "Ai bai ekeu se Tuhan, ta ilalango maniuku."
43011033	Kele aiitco Yesus ipusou si Maria samba saaleinia tai Yahudi leu musou, magolunangan bagania pagalu sou baga.
43011034	Kuanangan, "Kaipa anurateiake kam nia?" Aleginangan nia, "Konan Tuhan nuitco nia."
43011035	Pusounangan leu Yesus.
43011036	Kuarangan tai Yahudi, "Itco pei katet bagania ka tubunia."
43011037	Tapoi ai leu ka talagada sipasikukua, "Nia sibukaake matada simapeset, ta pa momoi igalai bui ilango sinene?"
43011038	Magolunangan bagania minca Yesus, ei nia ka ratei. Ratei nene ia te sara ngaliu siputakke bukku.
43011039	Kuanangan Yesus, "Akkatnake kam bukku!" Kuanangan si Marta, maniu simamatei, "Tuhan, amabutean, aipoi epat ngagogoian."
43011040	Kuanangan ka matania Yesus, "Ta akukuangan ka matam: Ke matonem bagam, ta isosoppi nuitco pulatsanan Taikamanua?"
43011041	Lepa akkatnakerangan bukku. Teilaakenangan matania ka pata Yesus, kuanangan, "Ukkui, kukua sura kekeu, kalulut anuarepi aku.
43011042	Kuagai mariuriu le nuarepi aku, tapoi kalulut sirimanua simigi sipuririo se, kutiboi le nia, bule imatonem bagada, ekeu le aikoiniake aku."
43011043	Kele aikua nene, pusoganangan sabeu nganga, "Latsarus, belaake ekeu!"
43011044	Bela aibela simamatei, rere samba kabeinia ai pei le tutatabut komang, matania aitatabbo komang poposat attinang. Kuanangan ka matada Yesus, "Buka kam tabut ka tubunia ipuenung."
43011045	Maigi sia tai Yahudi siooi masibalou si Maria, kele araitco sigalai Yesus, Matonemnangan bagada ka tubunia.
43011046	Tapoi ai piga pa sieei ka tai Parise masisegeake ka matada sigalai Yesus.
43011047	Ia geti baraakenangan Rapat Sabeu tai imam sabeu samba tai Parise, kuarangan, "Kipangan le tagagalai, maigingan poi aigalai kerek sirimanua nene?
43011048	Ke taoreake bai nia, ta isosoppi sangamberi sirimanua mutonem baga ka tubunia, oirangan leu tai Roma, rauraurangan Uman Taikamanua samba bangsata!"
43011049	Ia geti panibonangan sara ka talagada sipuoni si Kayafas, imam sabeu ka rura nenda, kuanangan, "Ta nuagai kam apa pa,
43011050	samba ta nupaatu kam, maeru pei le ka sita matei sara sirimanua punu tubut simigi, bui sangalio bangsata masubu."
43011051	Tapoi kei ikukua nene ta sibara ka tubunia, kalulut imam sabeu le nia ka rura nene, poiliatnangan kamamatei Yesus punu tubut bangsa Yahudi.
43011052	Samba ta sarat uktuk bangsa Yahudi, tapoi bule iruruake leu tatogat Taikamanua sipusasabu bailiu musara.
43011053	Barania ka gogoi nenda pakerenangan bagada masimateiake Yesus.
43011054	Kalulut nene taan amugejek Yesus ka simatoila ka Yudea, ikaddiuake le, ei nia ka sara laggai simalegere ka simatangeu, sipuoni Epraim, sedda le ikuddu sambada sipasiuluinia.
43011055	Ka teteret nenda malegerengan Punen Paskada tai Yahudi, maigi sia sibara ka laggai nenda mei ka Yerusalem musuru kei bara Paska.
43011056	Ia geti gabarangan Yesus, ai sia muririo ka Uman Taikamanua, patiborangan pasasambada, "Kipa nupaatu kam? Ta pa momoi nia ka punen?"
43011057	Tai imam sabeu samba tai Parise geti arakauan parenta, bule kasei siagai kaipa kudduatnia, buita ipoiliat nia, bule ralaba nia.
43012001	Ai le enem ngagogoi ibara Paska, ei Yesus ka Betania, laggai Latsarus sisuruakenen Yesus ka simamatei.
43012002	Galairangan pasiraumaat ka tubunia sedda, si marta masipuuku, si Latsarus te sara sipakudduake Yesus mukom.
43012003	Lepa alanangan sitenga kilo tula simasingin bulat narwastu simakeppu saki si Maria, tulajinangan reret Yesus, kaunangan alainia masiposa; salu le lalep singinnia tula nenda.
43012004	Kuanangan si Yudas Iskariot, sara ka talagat sipasiului Yesus -- sipasisesegeake nia geti --,
43012005	"Angoi ta tusakiake tula simasingin nene telu ngotu ropia, samba bulagatnia tukau ka simageba?"
43012006	Tapoi kei ikukua nene ta ukut bagania ka simageba, sipananangkou le nia, mareirei iala bulagat ka suppit siukkaakenennia.
43012007	Kuanangan Yesus, "Obaake kam nia! Masirepdep gogoi katurateiatku le igagalai nene.
43012008	Ai le mariuriu simageba ka bebemui, aku geti ta mariuriu ka bebemui."
43012009	Maigi sia tai Yahudi amasiagai kababarat Yesus sedda. Oirangan leu, ta sarat kalulut Yesus, tapoi obara leu masiitco si Latsarus, sisuruakenen Yesus simamatei.
43012010	Teuakerangan tai imam sabeu bule si Latsarus leu tumateiake;
43012011	kalulut nia le poi maigi tai Yahudi masikaddiuake sia samba masikatonemi Yesus.
43012012	Pato, kele araarep nia sirimanua simigi siooi mupunen aimomoi Yesus ka Yerusalem,
43012013	alarangan rorot poula, ei sia masiroroi nia, pusogarangan, "Hosanna! kau imatulu tubunia siooi ka onin Tuhan, Rimatada tai Israel!"
43012014	Kele aisese sara kalidei siooko Yesus, Jananginangan nia, bulat ipo kele sitususurat ka Surat sipunenan,
43012015	"Ba maloloto okko Sion! Amoian te Rimatam, mukuddu ka teitei togat kalidei!"
43012016	Ka panandaatnia ta raagai nene sipasiului Yesus, teret aitulatsatnakean le Yesus, ia pei repdeprangan, pagalaiat tubunia le atusuratnake ka Surat Sipunenan, samba kisedda leu aragalai ka tubunia.
43012017	Sangamberi sirimanua sipaalei Yesus ka teteret aisogai si Latsarus ka ratei aisuruake nia simamatei masimunengake sangamberi sibabara.
43012018	Ia te lulunia araei sirimanua simigi ka tubut Yesus, kalulut aarepda aigalai kerek nene.
43012019	Kuarangan tai Parise pasasambada, "Anuitcoan kam, bulat siboboi le kam. Itco pei kam, sangalio polak masitut nia."
43012020	Ka talagada sirimanua sieei manindou ka punen, ai piga pa tai Grika.
43012021	Sia nene, mei kai Pilipus sibara ka Betsaida ka Galilea, kuarangan ka matania, "Tuan, koba kuitco kai Yesus."
43012022	Ei si Pilipus masisegeake kai Andreas; lepa ei sia ruada masisegeake nia ka Yesus.
43012023	Kuanangan ka matada Yesus, "Aiailingan te teterenia itulatsatnake Togatsirimanua.
43012024	Kukua nia ka matamui: Ke ta bele ka polak ngambet bera ianau, sangambenia leu ne. Tapoi ke ianau geti buaakenangan bua simaigi.
43012025	Simanuntu baga ka engania, ia te sipalimai nia, tapoi sitaipuletsei engania ka polak nene, ia te sipasikeli nia teret ka purimanuaiat sitaitatata.
43012026	Kasei sioba mupagugulet ka tubuku, kau itut aku; kaipa aku sedda leu paguguletku. Kasei sioba mupagugulet ka tubuku umunakenen Ukkuiku te nia."
43012027	"Mareureu bagat Ketsatku kineneiget, kipa pa kukukua? Kukukua pa, "Ukkui, romake aku ka jam nene'? Taa, lulut nene le poi akuoi ka jam nene.
43012028	Ukkui, latsatnake onim!" Maarepnangan nganga sibara ka manua masikua, "Akulatsatnakean, ai leu kulatsatnake nia minca."
43012029	Kele araarep nene sirimanua simigi sipuririo sedda kuarangan, "Leleggu le nenda!" Sabagei masikua, "Ai le ipatitiboake nia sara malaika@"
43012030	Kuanangan ka matada Yesus, "Ta kalulut aku aibara nganga nene, kalulut kam le.
43012031	Kineneiget aiailingan teterenia katuukuman ka taikapolak; keneneigetnan te tukekele rimatada taikapolak.
43012032	Samba ke atubuakngakean aku ka polak, tiktikkungan sangamberi sirimanua ka tubuku."
43012033	Ikukua nia nene, ia te masipoiliat pagalaiat kamateiatnia.
43012034	Kuarangan ka matania sirimanua simigi, "Siarepmai geti ka surat Surukat, riuriu le ipurimanua Kristus teret buruburu; kipa te nukukua tububuakngake te Togatsirimanua? Kasei nia Togatsirimanua nenda?"
43012035	Kuanagan ka matada Yesus, "Taan mauuju ikuddu ka kam pato. Oto puenung kam ka teteret ai pei le pato ka kam, bui isaksak kam gepgep; aipoi sipueenung ka gepgep, ta iagai kaipa ieei.
43012036	Ujut ai pei le pato ka kam, kau imatonem bagamui ka pato, bule ibailiu kam tatogat pato." Lepa aikua nene Yesus, tui nia iareuake tubunia ka matada.
43012037	Kenanen kise iginia aigalai kerek Yesus ka matada, tapoi ta matonem bagada ka tubunia.
43012038	Kisedda te ipuaili siniboi nabi Yesaya sipasikukua, "Tuhan, kasei amatonem baga ka ngantomanmai? Kasei ka tubu atupatoila geget Tuhan?"
43012039	Ia te ta iooi ramatonem baga, aikua poi minca si Yesaya, "Aikua Taikamanua,
43012040	'Akupesetnakean matada, samba akukelaakean paatuatda, bui imaitco matada samba bui raagai masipaatu, bui rabauake paatuatda, bui kualeake sia.' "
43012041	Ia te aitiboi si Yesaya, aiitcoan poi pulatsanan Yesus samba aitiboian pagalaiat tubunia.
43012042	Kenanen kisedda, maigi leu siabeu ka tai Yahudi masikatonemi Yesus, tapoi ta rapatoila kalulut tai Parise bui rakekele sia ka uma parurukat.
43012043	Umun sibara ka sirimanua pei le poi raoba bele pei umun sibara ka Taikamanua.
43012044	Lepa pusoganangan Yesus, kuanangan, "Sikatonemi aku, ta aku aikatonemi, sipasikokoiniake aku le aikatonemi.
43012045	Samba sipasiitco aku, sipasikokoiniake aku le aiitco.
43012046	Sibailiu patora le aku akuoi ka polak, bule sangamberi sikatonemi aku ta mukukuddu ka gepgep.
43012047	samba sipasiaarep tiboietku, tapoi ta ireddet, ta aku iuukum nia, ta poi masiukum taikapolak akuoi, masiarauake le.
43012048	Simamin baga ka tiboietku samba sitaisilo tiboietku, aian siukumake nia; tiboiet siniboiku, ia te iuukumake nia ka gogoi sialu.
43012049	Aipoi ta sibara ka teu bagaku kutitiboi, Ukkui sipasikokoiniake aku le amasipatone kaku, apa kuanenku, samba apa segeakenenku.
43012050	Samba kuagai, patonekatnia ia te purimanuaiat sitaitatata. Oto apa siniboiku, siripot sikuat Ukkui ka mataku le kutitiboi."
43013001	Kei iaili gogoi Punen Paska, aiagaian Yesus aiailingan teterenia ikaddiuake polak nene iei ka Ukkui. Kipa riuriu ipukateki baga sia bakkatnia sikuddu ka polak, kisedda Ieu ipukateki sia baga teret kalepakatnia.
43013002	Kele arapukom sinoibo, alepaan aitubbui sanitu bagat Yudas togat Simon iskariot, ipajo Yesus.
43013003	Aiagaian Yesus, sangamberinia, aisegeakean ka kabeinia Ukkui, samba sibara ka Taikamanua le nia, samba ka Taikaimanua leu ieei.
43013004	Lepa purionangan Yesus, goloknangan leppeinia, alanangan komang poposa, apparaakenangan nia ka tengania.
43013005	Uruakenangan oinan ka sambong, taddaakenangan masibui rereda sipasiuluinia, posanangan nia komang situaappara ka tengania.
43013006	Kele aioi kai Simon Petrus, kuanangan ka matania, "Tuhan, ekeu le sibui rereku?"
43013007	Aleginangan nia Yesus ikua ka matania, "Sigalaiku kineneiget ta nuagai, buruburu geti againungan nia."
43013008	Kuanangan ka mataniasi Petrus, "Ta kuoobaake nubui rereku buru." Kuanangan ka matania Yesus, "Ke ta kubui ekeu, ta anai bakkatnu kaku."
43013009	Kuanangan ka mataniasi Petrus, "Oto Tuhan, ta sarat rereku, kabeiku bagei samba uteku."
43013010	Kuanangan ka matania Yesus, "Sipurarau, taan leu tububui minca, sarat rerengan le, amalinaan poi tubunia. Amalinaan kam, tapoi ta sangamberimui."
43013011	Iagai poi Yesus sipajo nia, ia te aikua, "Ta sangamberimui malina."
43013012	Lepa aibui rereda Yesus, pakeinangan minca leppeinia, uddet nia minca ka kudduatnia. Lepa kuanangan ka matada, "Nuagai leu kam sigalaiku ka tubumui?
43013013	Nuooniake tebai kam aku Guru samba Tuhan; aisesengan sikuamui, aipoi kirenangan aku Guru samba Tuhan.
43013014	Oto ke aku, Tuhan samba Gurumui ibui reremui, kam leu mateu nupabui kam rere pasasambamui.
43013015	Uluiet te sigalaiku nene ka kam, bule nugalai kam kele sigalaiku ka tubumui.
43013016	Kukua nia ka matamui; ta abeu pagugulet kai tuannia, ele pakoiniet ka sipasikokoiniake nia.
43013017	Ke anuagaian kam nene, mauktuk te kam ke nugalaiake kam nia.
43013018	Ta pagalaiat kam sangamberimui sikuaku nene. Kuagai poi sia sipiliku. Tapoi bule ipuaili siniboi Surat Sipunenan sipasikukua, 'Alei pakomakenenku aikieakean rerenia ka tubuku.'
43013019	Kutiboi le nia ka matamui kineneiget, enan tapei amuaili, bule kei muaili,matonemnangan bagamui, aku te nia.
43013020	Kukua nia ka matamui: Sipasiaala sikoiniakenenku, aku le aiala; sipasiaala aku, sipasikokoiniake aku le aiala."
43013021	Lepa aikua nene Yesus, mareureunangan bagania, lepa munengakenangan, "Kukua nia ka matamui: sara ka kam masipajojo aku."
43013022	Paitcorangan mata sipasiuluinia, tenan ingo sia kasei nenda ititiboi.
43013023	Sara ka sipasiului Yesus ia te kilibet bagania ai nia mukukuddu ka bebet Yesus.
43013024	Ngeingeinangan nia si Simon Petrus, kuanangan ka matania, "Nounou pei, kasei ititiboi!"
43013025	Legereakenangan tubunia sipasiului nenda ka tubut Yesus kuanangan ka matania, "Tuhan, kasei nenda?"
43013026	Aleginangan nia Yesus, "Pasikaunanku roti lepa akusuusuuake nia, ia te nia." Lepa alanangan roti Yesus, suusuuakenangan nia, kaunangan nia kai Yudas togat Simon Iskariot.
43013027	Kele aiala roti si Yudas guru ka paatuatnia sanitu. Kuanangan ka matania Yesus, "Olaakean nugalai apa siobanu!"
43013028	Tapoi ta anai sia ka talagada sipukokom sedda siagai nia apa lulu ikukua nene kai Yudas.
43013029	Ka bagada le te sabagei aikoiniake le nia Yesus masisaki apa pa besiakenen ka punen, ele masikau panguruat ka simageba, siukkaake bulagat poi si Yudas.
43013030	Lepana le aiala roti si Yudas, bela nia ka gerat. Amasoiboan ka teteret nenda.
43013031	Kele aibela si Yudas, kuanangan Yesus, "Kineneiget tulatsatnake Togatsirimanua. taikamanua leu tulatsatnake ka tubunia.
43013032	Ke tulatsatnake Taikamanua ka tubunia, nia leu ilatsatnake Taikamanua, maruei le ilatsatnake nia.
43013033	Kam tatogaku, taan mauuju kukuddu ka bebemui. Nugagaba te kam aku, tapoi kele siniboiku ka tai Yahudi, kisedda leu kukua ka matamui: Ka kudduat eijananku, ta momi nuooi kam.
43013034	Kineneiget kuake ka kam surukat sibau, ia te bule pakate kam baga pasasambamu; kele katet bagaku ka tubumui, kisedda leu nupakate kam baga pasasambamui.
43013035	Ka pakakatemui baga pasasambamui, agairangan nia sangamberi sirimanua, sipasiuluiku te kam."
43013036	Kuanangan ka matania si Simon petrus, "Kaipa nueei Tuhan?" Aleginangan nia Yesus, "Ka kudduat eijananku, ta momoi nutut aku kineneiget, tapoi lepa geti nututut leu aku."
43013037	Kuanangan ka matania si petrus, "Tuhan, ta kodda momoi kutut ekeu kineneiget? Matarek le aku matei punu tubum!"
43013038	Aleginangan nia Yesus, "Nuoba matei punu tubuku? Kukua nia ka matam: Tapei mutotokki gougou, anupakelengan aku telu ngaminca!"
43014001	"Bui imasedde bagamui, kau imatonem bagamui ka Taikamanua, samba kau leu imatonem bagamui kaku.
43014002	maigi kudduat ka lalep Ukkuiku. Ke bai ta anai, ta kukukua kisedda ka matamui. aipoi mei Aku sedda masitarekngake kudduatmui.
43014003	Ke ameian aku masitarekngake kudduatmui, momoi le aku minca kuala kam ka kudduatku, bule kaipa aku, sedda leu kam.
43014004	Samba kaipa kuei, nuagai kam enungannia."
43014005	Kuanangan ka matania si Tomas, "Tuhan, ta kuagai kai kaipa nueei; kaipa te kuaagai kai enungan mei sedda?"
43014006	Kuanangan ka matania Yesus, "Aku te enungan samba pubulanan samba purimanuaiat. Ta anai sisesege ka Ukkui ke ta kalulut aku.
43014007	Ke nuagai bai kam aku, agaimuian leu Ukkuiku. Kineneiget anuagaian kam nia samba anuitcoan kam nia."
43014008	Kuanangan ka matania si Pilipus, "Tuhan, sausau pei ka kai Ukkui, isege bagamai."
43014009	Kuanangan ka matania Yesus, "Ia ne ujunia kupaalei kam, enan tapei nuagai aku Pilipus? Sipasiitco aku, aiitcoan Ukkui. Kipa te nukukua, "Sausau pei ka kai Ukkui?'
43014010	Ta matonem bagam ai aku ka tubut Ukkui samba Ukkui ai ka tubuku? Sangamberi tiboiet siniboiku ka matamui, ta sibara ka tubuku kutitiboi nia, tapoi Ukkui le sikuddu ka tubuku masigagalai galajetnia.
43014011	kau imatonem bagamui ai aku ka Ukkui samba Ukkui ai ka tubuku; ke ta nenda tubut galajet sigalaiku nenda katonemi kam.
43014012	Kukua nia ka matamui; Sikatonemi aku, tubunia leu igagalai galajet kele sigalaiku, -- saliu pei le beunan sigalaiku igagalai, -- memeian le poi aku ka Ukkui.
43014013	samba apa le nutiddou kam ka oningku, kubabaraake, bule itulatsatnake Ukkui ka tubut Toga.
43014014	Ke nutiddou kam apa pa ka oningku kuaake ka kam."
43014015	"Ke makate bagamui ka tubuku, nurereddet kam surukatku.
43014016	Ia geti tiddoukungan ka Ukkui iake ka kam sara Sipasirorom, bule ipaalei kam teret buruburu,
43014017	ia te Ketsat Pubulanan. Ta momoi rasilo nia taikapolak, ta poi raitco nia samba ta raagai nia. Kam geti nuagai kam nia, ipaalei poi kam samba ai nia ka paatuatmui.
43014018	Ta koba nupulusai kam, momoi le aku minca kutagetnake kam.
43014019	Ai le goiso taitcorangan aku taikapolak, kam geti nuiitco kam aku, ai le poi aku muririmanua, kam leu muririmanua le kam.
43014020	Ka gogoi nenda te nuagai kam nia, ai aku ka Ukkuiku, ai kam ka tubuku, aku leu ai ka tubumui.
43014021	Kasei siukkaake surukatku, samba sigalaiake nia, ia te simakate baga kaku. Kasei simakate baga ka tubuku, makate leu bagat Ukkuiku ka tubunia, samba aku leu makate baga ka tubunia samba kupatolia tubuku ka tubunia."
43014022	Kuanangan ka matania si Yudas (ta tai Iskariot), "Tuhan, kipa galainia nupatoila tubum sarat ka tubumai, ta ka taikapolak?"
43014023	Aleginangan nia Yesus, "Kasei simakate baga ka tubuku, irereddet tiboietku, makatenangan bagat Ukkuiku ka tubunia, lepa oi kai kutagetnake kai nia pukuddumaian ka tubunia.
43014024	Sitaimakate baga ka tubuku, ta irereddet tiboietku. Tapoi tiboiet siarepmui, ta tiboietku, tiboiet Ukkui sikoiniake aku le.
43014025	Sangamberinia nene kutiboi ka matamui, ka teteret ai pei le aku ka bebemui.
43014026	tapoi Sipasirorom, ia te Ketsat Sipunenan koiniakenen Ukkui ka oningku, nia le geti masipangangantoman kam sangamberinia, samba ibauake ka bagamui sangamberi siniboiku ka matamui.
43014027	Kugalak ka kam aban. Aban sibara kaku kuake ka kam. Ta kele siakera taikapolak akenenku ka kam. Bui imasedde bagamui, bui numaloto kam.
43014028	Anuarepman kam akukua, 'Memeian le aku, tapoi momoi le aku minca kutaget kam'. Ke bai manuntu bagamui kaku, maangka le bagamui kuei ka Ukkui, aipoi Ukkui le abeu kaku.
43014029	Oto kise pei le akutiboian ka matamui enan pei le ta babara, bule kei bara imatonem bagamui.
43014030	Taan marereirei kupatiboake kam, momoian le poi rimatda taikapolak. Tapoi ta momoi igalai apa pa ka tubuku.
43014031	Tapoi bule raagai nia taikapolak nuntu bagaku ka Ukkui, ia te lulunia sarat sitoneakenen Ukkui kaku le kugagalai. Suru kam, sita kam tatuitui se."
43015001	"Aku te loinat anggur sipulelelek, Ukkuiku sipasikeli mone.
43015002	Senen ratku sitaipububua igegetai le samba senen ran sipububua ilinaake, bule ituppai igit buania.
43015003	Amalinaan kam kalulut tiboiet siniboiku ka matamu.
43015004	Kau iottot kam ka tubuku, aku leu ka tubumui. Keleu ran ta momoi ipubua sarania ke ta iottot nia ka loinat anggur. Kisedda leu kam ta mububua kam, ke ta iottot kam ka tubuku.
43015005	Aku te lonat anggur, samba kam ran. Kasei siottot ka tubuku, aku leu iottot ka tubunia, maiginangan buania, aipoi ke ta bara aku, ta momoi nugalai kam apa pa.
43015006	Kasei sitaiottot ka tubuku, gikgikngakenen ka gerat le nia, keleu ran, magaraknangan, lepa ruruakerangan nia rakau nia ka api, labo.
43015007	Ke iottot kam ka tubuku samba leu tiboietku iottot ka tubumui, apa le nutiddou kam siobamui, ta isosoppi nusilo kam nia.
43015008	Ka pububuamui simigi, kisedda te itulatsatnake Ukkuiku, samba kisedda te ibailiu kam sipasiuluiku.
43015009	Kele nuntut bagat Ukkui ka tubuku, kisedda te nuntut bagaku ka tubumui; kau iottot kam ka nuntut bagaku.
43015010	Ke nureddet kam surukatku, ottotnangan kam ka nuntut bagaku kele kureddet surukat Ukkuiku samba iottot aku ka nuntut bagania.
43015011	Kutitiboi nia sangamberinia nene ka matamui, bule ikuddu angkat bagaku ka tubumui samba isege angkat bagamui.
43015012	Nene le surukatku ka kam: kau nupakate kam baga pasasambamui, kele katet bagaku ka tbumui.
43015013	Ta anai sisaliu beunan katet baga ka sipasikakau enganiapunu tubut sasuruaknia.
43015014	Kam te sasuruakku, ke nugalai kam sangamberi siniboiku ka kam.
43015015	Taan kuooniake kam pugugulet, aipoi pagugulet ta iagai apa pa galaiakenen tuannia. Tapoi kam geti kuoniake kam suruak, sangamberinia poi siarepku ka Ukkuiku, akusegeakean ka matamui.
43015016	Ta kam aipili aku, aku le aipili kam. Samba kukau kam bule nuei kam masibuaake bua samba ipureddet buamui, bule apa nutiddou kam ka Ukkui ka oningku, iaake ka kam.
43015017	Nene te surukatku ka kam; kau nupaketa kam baga pasasambamui.
43015018	"Ke malaga bagada ka kam taikapolak, kau nurepdep kam, aku le boiki arapulagaki baga.
43015019	Ke ka polak bai anubara kam, makate bagada ka kam taikapolak, aleira poi kam. Tapoi kalulut taan sibara ka polak kam, akupilingan poi kam ka taikapolak, ia te imalalaga bagada ka tubumui taikapolak.
43015020	Repdep kam sikuatku ka matamui, 'Ta abeu pagugulet kai tuannia.' Ke arakukurungan aku, kam leu rakukukuru; ke rareddet tiboietku, tiboietmui leu rarereddet.
43015021	Tapoi sangamberinia nene ragalai ka tubumui kalulut onongku, lulut ta raagai sipasikokoiniake aku.
43015022	Ke bai ta moi aku, samba ke ta bai kutiboi ka matada ta anai joda. Tapoi kineneiget ta iagai rapakele joda.
43015023	Kasei malaga baga ka tubuku, malaga leu bagania ka Ukkuiku.
43015024	Ta bai anai akugalai galajet ka matada taigagalaietda sabagei, kirenangan ta anai joda. Kineneiget kenanen araitcoan, tapoi malaga bagada ka tubuku samba ka Ukkuiku.
43015025	Tapoi bule ipuaili le tiboiet sitususurat ka Surukatda, 'Si ta lulu le ramalalaga baga ka tubuku.'
43015026	Amoian geti Sipasirorom, koiniakenenku sibara ka Ukkui, ia te Ketsat Pubulanan siooi sibara ka Ukkui, nia te masimumunengake pagalaiat tubuku.
43015027	Tapoi kam leu buita numunengake kam, aipoi ka panandaatnia pei le anupaaleian kam aku.
43016001	Kutitiboi nia nene ka matamui, bui imabele bagamui.
43016002	Rakekekele te kam ka uma parurukat. Babara te teterenia ka bagada te simateiake kam siobat bagat Taikamanua le aragalai.
43016003	Ragagalaiake kisedda ka tubumui, kalulut taiagaira Ukkui samba aku.
43016004	Tapoi kutitiboi le nene ka matamui, kei ialili teterenia repdepmuian, amuboikian akutiboi nia ka matamui." Ka panandaatnia ta akutiboi nene ka matamui, ai pei le poi aku ka bebemui.
43016005	Kineneiget memeian le aku ka sipasikokoiniake aku; kenanen kisedda beri kam sara sinounou aku, 'Kaipa nueei?'
43016006	Tenan le te reureu bagamui kalulut akutiboi nene ka matamui.
43016007	Bulat sibulatnia kukua ka matamui: Uktukmui te ke mei aku, ta bai mei aku ta te momoi Sipasirorom ka kam, tapoi ke mei aku, koiniakekungan nia ka kam.
43016008	Amoian geti nia, susuinangan matada taikapolak ka pagalaiat jo, pagalaiat puroipoat samba pagalaiat ukum.
43016009	Pagalaiat jo, kalulut taimatonem bagada kaku;
43016010	pagalaiat puroipoat, memeian le poi aku ka Ukkui, taiitcomuian aku;
43016011	pagalaiat ukum atuukumakean poi rimatada sipaneinei polak nene.
43016012	Maigi pei le kuanenku ka matamui, tapoi tapei momoi nubairat kam nia kineneiget.
43016013	Tapoi ke amoian geti nia, ia te Ketsat Pubulanan, palulunangan kam ka sangamberi pubulanan, aipoi ta sibara ka tubunia ititiboi kipa siarepnia le ititiboi; samba leu ipoiliat ka matamui sibabara geti.
43016014	Aku le ilalatsatnake, sibara kaku poi iaala ipoiliat nia ka matamui.
43016015	Sangamberi sibabara ka Ukkui, aku le sibakkatnia; ia te kukukua nia: sibara kaku le iaala ipoiliat nia ka matamui."
43016016	"Ai le goiso taiitcomuian aku, ai le goiso minca itomucian aku."
43016017	Kuarangan piga pa sipasiului pasasambada, "Aponia katukolobat sikuania nene ka matata, 'Ai le goiso taitcomuian aku, ai le goiso minca itcomuian aku'? Samba leu, 'Memeian le poi aku ka Ukkui'?"
43016018	Kuarangan, "Aponia katukolobat sikuania, 'ai le goiso'? Ta taagai kuanennia!"
43016019	Iagai poi Yesus momoian le sia masiise nia, kuanangan ka matada, "Pagalaiat sikuaku ka matamui, 'Ai le goiso taiitcomuian aku, ai le goiso minca itcomuian aku', ia ne nupaiise kam pasasambamui?
43016020	Kukua nia ka matamui: Musosou te kam geti samba mugeri, taikapolak geti muangka baga le; murereureu te kam baga, tapoi reureu bagamui ibabailiu le angkat baga.
43016021	Makarat le bagat sinanalep masitutuake matat togania, aiailingan poi teterenia ipasiorik. Tapoi amututuan geti matat togania, taan irerepdep simabesi kalulut angkat bagania, amututuan poi matat sara sirimanua ka polak.
43016022	Kisedda leu kam, kineneiget mareureu bagamui; tapoi momoi le aku minca kubalou kam, mangkanangan bagamui, beri sara siooi masiala angkat bagamui ka tubumui.
43016023	Ke aiailingan gogoi nenda, taan nurerere kam apa pa ka tubuku. Kukua nia ka matamui: apa nutiddou kam ka Ukkui ka oningku, iaake ka kam.
43016024	Teret kise tapei anutiddou kam apa pa ka oningku. Tiddou kam, nusilo kam nia, bule isun angkat bagamui."
43016025	"Sangamberinia nene, ka pasikat le akutiboi nia ka matamui. Babara te teterenia taan mupasikat kupanibo ka matamui, simakololuan le kutiboi ka matamui pagalaiat Ukkui.
43016026	Ka gogoi nenda te nupanindou kam ka oningku; samba ta kukua ka matamui, aku manindou ka Ukkui punu tubumui;
43016027	manuntu poi bagat Ukkui ka tubumui, kalulut manuntu bagamui ka tubuku samba matonem bagamui aku sibara ka Taikamanua.
43016028	Baraku le ka Ukkui akuoi ka polak; kukakaddiuake le minca polak nene kuei ka Ukkui."
43016029	Kuarangan ka matania sipasiuluinia, "Ia pei kineneiget nupanibo simakolou, taan mupasikat.
43016030	Kineneiget akuagaian kai sangamberinia le nuagai; taan besiakenen ranounou ekeu kasei pa. Ia te lulunia imatotonem bagamai sibara ka Taikamanua le ekeu."
43016031	Kuanangan ka matada Yesus, "Matonem bagamui kineneiget?
43016032	Repdep kam: babarangan le te teterenia, samba kineneigetnan te nupusabu kam senemui siei ka kudduatna, kaddiuakemuian aku saraku. Tapoi ta musasara aku, ai le poi Ukkui ka bebeku.
43016033	Sangamberinia nene kutiboi ka matamui, bule ibara ka kam abam kalulut puoottotmui ka tubuku. Ka polak nene paoreat le nuoorik kam, tapoi bui imakarat bagamui, akulabaan taikapolak."
43017001	Lepa aikua nene Yesus, teilanangan ka manua kuanangan, "Ukkui, aiailingan teterenia, latsatnake Togam, bule ilatsatnake ekeu Togam.
43017002	Anukauan poi gege ka tubunia ka sangamberi tubu, bule ikau purimanuaiat sitaitatata ka sangamberi sirimanua sisegeakenennu ka tubunia.
43017003	Nene le purimanuaiat sitaitatata: bule raagai ekeu saram le bulat Taikamanua, samba masiagai Yesus Kristus sikoiniakenennu.
43017004	Akulatsatnakean ekeu ka polak nene ka bagat masilepaake galajet siakenu kaku galaiakenenku.
43017005	Oto kineneiget, latsatnake aku Ukkui ka bebenu pulatsananku siturerere ka bebenu, enan tapei abara polak.
43017006	Akupatoilaan onim ka matada sangamberi sirimanua siakenu kaku sibara ka polak nene. Ekeu le sibakkat sia samba anusegeakean sia ka tubuku, samba arareddetnan tiboietnu.
43017007	Kineneiget araagaian sangamberi siakenu kaku, sibara kekeu le.
43017008	Aipoi sangamberi tiboiet sinegeakenennu kaku akusegeakean ka sia, araukkaakean. Bulat araagaian ka tubum le akubara, samba amatoneman bagada ekeu le sikoiniake aku.
43017009	Manindou aku kutiddouake sia. Ta taikapolak kutiddouake, sia le sinegeakenennu kaku, ekeu poi sibakkat sia.
43017010	Sangamberi bakkatku, bakkatnu le, samba sangamberi bakkatnu, bakkatku le, samba atulatsatnakean aku ka tubuda.
43017011	Taan mukukuddu aku ka polak, sia geti ai pei le ka polak, momoian le poi aku ka tubum. Ukkui sipunenan, pasikeli sia ka onim siakenu kaku, bule rapusara kele sita.
43017012	Ai pei le aku ka tubuda, akupasikelingan sia ka onim, ia te onim siakenu kaku; akupasikelingan sia, beri sia sara simalilimai, sarat nia le sikokoiakenen malimai, bule ipuaili siniboi Surat Sipunenan.
43017013	Tapoi kineneiget momoian le aku ka tubum. Ai pei le aku ka polak kutiboi nene, bule isun ka tubuda angkat bagaku.
43017014	Akukauan ka sia tiboietnu; malaga le bagada taikapolak ka tubuda, ta poi sibara ka polak sia, keleu aku ta sibara ka polak.
43017015	Ta kutiddou bule nuala si ka polak, tapoi bule nupasikeli le sia ka sikatai.
43017016	Ta sibara ka polak sia, keleu aku ta sibara ka polak.
43017017	Puneni sia ka bagat pubulanan; tiboietnu ia te pubulanan.
43017018	Kele nukoiniake aku ka taikapolak, kisedda leu kukoiniake sia ka taikapolak.
43017019	Samba kupuneni tubuku katupunenanda, rapusipunenan sibulatnia.
43017020	Tapoi ta sarat sia kutiddouake, kutiddouake leu sia sikatonemi aku kalulut tiboietda,
43017021	bule rapusara sangamberida, kele ekeu Ukkui ka tubuku, aku ka tubum, bule kisedda leu sia musara ka tubuta, imatonem bagada taikapolak, ekeu le sikoiniake aku.
43017022	Akukauan ka sia pulatsanan siakenu kaku, bule rapusara kele sita sipusara;
43017023	aku ka tubuda, ekeu ka tubuku, bule imasun pusaraatda, imatonem bagada taikapolak ekeu le sikoiniake aku samba manuntu bagam ka tubuda, kele nuntut bagam ka tubuku.
43017024	Ukkui, siobaku kaipa le kukuddu, sedda leu rapukuddu sangamberi siakenu kaku, bule raitco pulatsananku siakenu kaku, manuntu poi bagam kaku, enan tapei abara polak.
43017025	Ukkui simaroipo, kenanen ta raagai ekeu taikapolak, aku geti kuagai ekeu, samba sia nene araagaian ekeu le sikoiniake aku.
43017026	Akupatoilaan onim ka tubuda, samba kupatotoila pei le, bule ikuddu ka tubuda nuntut baga sigalainu ka tubuku samba aku leu ka tubuda."
43018001	Lepa aikua nene Yesus, bela nia samba sipasiuluinia ei sia ka silat oinan Kidron. Sedda ai sara mone, sedda te aiei Yesus sambada sipasiuluinia.
43018002	Tapoi iagai le si Yudas sipajo nia kudduat nene, mareirei poi iei Yesus samba sipasiuluinia paruru sedda.
43018003	Alanangan tai tentera si Yudas, samba sapaguguletda tai imam sabeu samba tai Parise oi nia sedda sibara oong, alito samba pamatei.
43018004	Iagaian poi Yesus sangamberi sipuaaili ka tubunia, bela nia, kuanangan ka matada, "Kasei nugagaba kam?"
43018005	Alegirangan nia, "Yesus tai Natsaret." Kuanangan ka matada, "Aku te nia." Ai leu si Yudas sipajo nia muririo sambada.
43018006	Kele aikua ka matada, "Aku te," siksikrangan tubuda, bele sia ka polak.
43018007	Nounounangan sia minca, "Kasei nugagaba kam?" Kuarangan, "Yesus tai Natsaret."
43018008	Aleginangan nia Yesus, "Akukuangan ka matamui, aku te. Ke aku nugagaba kam, oto obaake kam ratuitui tainene."
43018009	Kisedda teipuaili siniboinia, "Ka sangamberida siakenu kaku, beri sara simalilimai."
43018010	Oto si Simon Petrus, ai poi lanjaunia, oppatnangan lanjaunia, teteakenangan nia ka pagugulet imam sabeu seppirinangan talingania sikattoet. Onin pagugulet nenda si Malkus.
43018011	Kuanangan Yesus kai Petrus, "Kau minca ka sakbuk lanjaunu! Pulokat siaket Ukkui kaku, ta pa kulolo?"
43018012	Ia geti sia tai tentera samba utera samba paguguletda tai Yahudi, labarangan Yesus kaberangan nia.
43018013	Lepa taroakerangan nia boiki kai Hannas, ia te talikut Kayafas, imam sabeu ka rura nenda.
43018014	Si Kayafas te sipasikukua ka tai Yahudi, "Maeru pei le matei sara sirimanua punu tubuda sangamberi bangsa."
43018015	Tapoi itut le Yesus si Simon Petrus samba sara sipasiului bagei. Sipasiului nene sipaagai le sia imam sabeu, oto guru nia samba Yesus ka gerat lalep imam sabeu,
43018016	si Petrus geti ai le nia muririo ka bebet matatbaliu gugurukat. Lepa bela sipasiului nenda sipaagai kai imam sabeu, patiboakenangan sinanalep sipasijajago matatbaliu, ambitnangan si Petrus ka baga.
43018017	Kuanangan sinanalep sipasijajago matatbaliu ka matat Petrus, "Ta ekeu poi sara sipasiului sirimanua nene?" Aleginangan nia si Petrus, "Ta aku."
43018018	Sia sapagugulet samba sipsijajago Uman Taikamanua ararusuian api purakaet, maleppet poi ka teteret nenda, puriorangan muraka ka api. Si Simon Petrus leu ai nia muririo muraka ka bebera.
43018019	Ia geti taddaakenangan imam sabeu masipaiseki Yesus pagalaiat sipasiuluinia samba ngantomannia.
43018020	Aleginangan nia Yesus, "Ka simatoila le akupanibo ka matada taikapolak. Mariuriu le aku mungantoman ka uma parurukat samba ka Uman Taikamanua, ka parurukatda tai Yahudi; ta anai akupanibo ka simalipput.
43018021	Nunonounou kodda aku? Nounou le sia siarep tiboietku; raagai le siniboiku ka matada."
43018022	Kele aikua nene Yesus, lippatnangan nia sara sipasijajago sipuririo sedda, kuanangan, "Kisedda ne nualegi ngangan imam sabeu?"
43018023	Kuanangan ka matania Yesus, "Sikatai bai akutiboi, oto munengake katainia; tapoi simaroipo geti akutiboi, angoi nulippat aku?"
43018024	Lepa koiniakenangan nia si Hamas situkakabe kai Imam Sabeu Kayafas.
43018025	Si Simon Petrus geti ai pei le nia muririo muraka. Kuarangan ka matania sirimanua sikuddu sedda, "Ta ekeu leu sara sipasiuluinia?" Aipakele le si Petrus kuanangan, "Ta aku."
43018026	Kuanangan sara pagugulet imam sabeu, saepput siseppirit Petrus talingania, "Ta akuitcoan ekeu sambamui ka mone?"
43018027	Pakelenangan nia minca si Petrus; lepa putokkinangan gougou.
43018028	Mamancep pei le taroakerangan Yesus ka purapanan barania kai Kayafas. Sia geti ta atuguru sia ka purapanan, bui ramalolit, bule ioi rakom Paska.
43018029	Ia geti bela si Pilatus itagetnake sia kuanangan, "Aponia panganduatmui ka sirimanua nene?"
43018030	Alegirangan rakua ka matania, "Ta bai sigalai jo sirimanua nene, ta kunganganduake kai nia kekeu."
43018031	Kuanangan ka matada si Pilatus, "Ambitnan kam nia, ukum kam nia siripot Surukatmui." Kuarangan ka matania tai Yahudi, "Rakekera le kai masimateiake sirimanua."
43018032	Kisedda te ipuaili tiboiet Yesus sikuania masipoiliat pagalaiat kamateiatnia.
43018033	Ia geti guru nia minca si Pilatus ka purapanan, sogainangan Yesus, kuanangan ka matania, "Ele, rimatada tai Yahudi leu ekeu?"
43018034	Aleginangan nia Yesus, "Sibara ka paatuatnu le sikuam nene? ele sabagei le aikua nia ka matam pagalaiat tubuku?"
43018035	Aleginangan nia si Pilatus, "Tai Yahudi pa aku? Bangsam le samba tai imam sabeu amasinganduake ekeu kaku; aponia anugalai?"
43018036	Aleginangan nia Yesus, "Ta sibara ka polak nene puririmataku. Ke sibara ka polak bai puririmataku, ta isosoppi rapasaggak sapaguguletku, bui itusegeake aku ka tai Yahudi; aipoi puririmataku ta sibara se."
43018037	Kuanangan ka matania si Pilatus, "Oto rimata leu ekeu?" Aleginangan nia Yesus, "Kele sikuam, rimata te aku. Ia te aiputu mataku samba akuoi ka polak, bule kumunengake pubulanan. Senen sibara ka pubulanan iaarepi le ngangangku."
43018038	Kuanangan ka matania si Pilatus, "Aponia pubulanan?" Kele aikua nene bela nia minca si Pilatus ka tai Yahudi, kuanangan ka matada, 'Ta anai beri sara akusese jonia.
43018039	Tapoi amuaratnan ka punen Paska kubelaake ka kam sara sirimanua. Kipa noba kam kubelaake ka kam rimatada tai Yahudi?"
43018040	Pugereirangan minca kuarangan, "Ta sinene, si Barabbas le." (Si Barabbas geti sipasimamatei sirimanua le nia.)
43019001	Lepa alanangan Yesus si Pilatus, kaunangan rabobo nia.
43019002	Tikairangan kirit rui tai tentera, kaurangan nia ka utenia. Leppeiakerangan ka tubunia leppei simabonan,
43019003	lepa oi sia ka matania, kuarangan, "Salam, rimatada tai Yahudi!" Lepa lippatrangan nia.
43019004	Bela minca si Pilatus, kuanangan ka matada, "Itco kam, kuambit nia ka matamui, bule nuseseake kam ta anai beri sara akusese jonia."
43019005	Lepa bela Yesus sibara kirit rui samba leppei simabonan. Kuanangan si Pilatus ka matada, "Itco kam sirimanua nene!"
43019006	Kele araitco nia tai imam sabeu samba sapaguguletda, pugereirangan, "Siliktengaake nia! Siliktengaake nia!" Kuanangan ka matada si Pilatus, "Alaan kam nia, siliktengaake kam nia; aipoi kaku ta anai akusese jonia."
43019007	Alegirangan nia tai Yahudi, "Siripot surukatmai, buita tumateiake le nia, aikau poi tubunia Togat Taikamanua."
43019008	Kele aiarep tiboiet nene si Pilatus, memei maloloto nia,
43019009	guru nia minca ka purapanan, kuanangan ka matat Yesus, "Kaipa anubara?" Tapoi ta aialegi Yesus.
43019010	Kuanangan ka matania si Pilatus, "Ta noba nupatiboake aku? Ta nuagai, ai gegeku kubelaake ekeu, samba ai gegeku kusiliktengaake ekeu?"
43019011	Aleginangan nia Yesus, "Ta anai gegem ka tubuku, ke ta tuake kekeu gege sibara ka pata. Ia te lulunia sipasisesegeake aku kekeu, nia pei le abeu jo."
43019012	Teret nenda besiakenangan si Pilatus masibelaake Yesus. Tapoi mugerei le tai Yahudi kuarangan, "Ke nubelaake nia, ta mususuruak ekeu kai Kaisar. Kasei sikau tubunia rimata, sisaggangi Kaisar le nia."
43019013	Kele aiarep tiboiet nene si Pilatus, belaakenangan Yesus, ia geti puuddetnangan ka uddenan pasiukuman sipuoni bagat lalep bukku; ka ngangan Ibrani oninia Gabbata.
43019014	Gogoi nenda ia te panarengan Paska, malegere bobo pulu rua tugge. Kuanangan ka matada tai Yahudi si Pilatus, "Itco kam rimatamui!"
43019015	Pugereirangan, "Areuake nia! Areuake nia! Siliktengaake nia!" Kuanangan ka matada si Pilatus, "Kusiliktengaake rimatamui?" Alegiranngan nia tai imam sabeu, "Ta anai bagei rimatamai, Kaisar le!"
43019016	(16a) Ia geti segeakenangan Yesus si Pilatus ka tubuda rapattake nia ka siliktenga. (16b) Alarangan Yesus, ambitrangan nia ratuitui.
43019017	Bairatnangan siliktengania Yesus mei ka kudduat sipuoni leleu Lakkupat, ka nganganda tai Ibrani: Golgota.
43019018	Sedda te rasiliktengaake nia samba rua sabagei, patsila tubunia, Yesus geti ka talaga.
43019019	Suratnakenangan sara surat si Pilatus, ottotnakenangan nia ka siliktenga, kise ngangania, "Yesus tai Natsaret, Rimatada tai Yahudi."
43019020	Maigi sia tai Yahudi sibasa surat nene, aipoi ka kudduat pasisiliktengaat Yesus malegere ka kota samba tusuratnake kangangan Ibrani, ngangan Latin samba ngangan Grika.
43019021	Kuarangan tai imam sabeura tai Yahudi ka matat Pilatus, "Ba susuratnake, 'Rimatada tai Yahudi', tapoi sikuania le, 'Aku te Rimatada tai Yahudi.' "
43019022	Aleginangan nia si Pilatus, "Sinuratnakenenku, akusuratnakean."
43019023	Sia tai tentera, lepa arasiliktengaake Yesus, alarangan bibilet tubunia, rubeirangan nia epat ngarubeiat, senen tentera sangarubeiat; leppeinia leu raala. Leppei nene taisusuilangen le, sigalai le barania ka pata aili ka epe.
43019024	Patiborangan pasasambada, "Tatabibiritnake nene, tapauktukngake le nia, kasei sibakkati nia." Ia te ipuaili sitususurat ka Surat Sipunenan, "Rarubei le bibilet tubuku, pauktuk le sia kalulut leppeiku." Ia te aragalaiake tai tentera.
43019025	Tapoi ai le muririo ka bebet siliktengan Yesus inania, sarainan inania, si Maria sinanalep Kleopas samba si Maria Magdalena.
43019026	Kele aiitco inania Yesus samba sipasiului kilibet bagania murio ka bebenia kuanangan ka matat inania, "Ina, ia te togam!"
43019027	Lepa kuanangan ka matat sipasiuluinia, "Ia te inam!" Ka teteret nenda, alanangan nia sipasiului ka lalepnia.
43019028	Pasat nene, kele aiagai Yesus atulelean sangamberinia, samba bule ipuaili sinibooi Surat Sipunenan, kuanangan, "Maoggouan aku."
43019029	Sedda ai sara kudduat suat anggur simalaga. Somakerangan romon ka anggur simalaga nenda, kokkokngakerangan nia ka buttet manggea, kaurangan nia ka ngungun Yesus.
43019030	Lepa ailo anggur simalaga Yesus, kuanangan, "Atulettungan!" Lukkukngakenangan utenia, sege isegeake engania.
43019031	Kalulut panarengan poi gogoi nenda, samba bui ikuddu tubuda ka siliktenga ipot gogoi Sabbat -- bulat abeu poi Sabbat nene -- tiddourangan kai Pilatus tai Yahudi bule rabakbakngake rereda siniliktengaakenen, samba ragorosoynake tubuda.
43019032	Ia geti oi sia tai tentera, bakbakngakerangan reret siboiki samba reret nenda sara alei Yesus tusiliktengaake.
43019033	Tapoi kele araoi ka Yesus, itcorangan atataan nia, taibakbakngakerangan rerenia;
43019034	tapoi sara ka talagat tai tentera masipunuake sosoat ka usunia, belanangan logau pagalu oinan.
43019035	Tubut sipasiitco sibabara nene masimunengake nene samba sineseat le simunengakenenia, samba iagai sibulatnia sikuania, samba bule kam leu matonem bagamui.
43019036	Aipoi aibara sangamberinia nene, bule ipuaili sitususurat ka Surat Sipunenan, "Beri sara tolatnia tubakbakngake."
43019037	Ai leu ruang bagei sipasikukua, "Raiitco leu gati nia sipununda."
43019038	Pasat nene ei si Yosep sibara ka Arimatea masitiddou kai Pilatus bule igorosotnake tubut Yesus. (Si Yosep nene ia te sipasiului Yesus, tapoi simalipput le, maloto poi nia ka tai Yahudi.) Panindogatnia nene iobaake si Pilatus. Einangan leu gorosotnakenangan tubut Yesus.
43019039	Si Nikodemus leu ia te sieei siburu ka Yesus sinoibo, amoi nia. Ambitnangan tula mur pagalu tulat simoite, ai telu pulu kilogram sanenia.
43019040	Alarangan tubut Yesus tabutrangan nia komang juto, kaurangan simasingin siripot arat pasiraratei ka tai Yahudi.
43019041	Ka legeret kuddut pasisiliktengaat Yesus ai sara mone. Ka mone nene ai sara ratei sibau, beri pei rateiakera sirimanua ka bagania.
43019042	Kalulut gogoi panarengan poi ka tai Yahudi, malegere pei bagei ratei nene, galakngakerangan tubut Yesus sedda.
43020001	Ka gogoi Menggui simancep, mainem pei le, ei si Maria Magdalena ka ratei. Itcona le atuakkatnan bukku takket ratei.
43020002	Pabalaunangan leu iei kai Simon Petrus, samba ka sipasiului sara kilibet bagat Yesus, kuanangan ka matada, "Araalaan si Tuhan ka ratei, ta kuagai kaipa aragalakngake nia."
43020003	Bela nia si Petrus samba sipasiului sara raei ka ratei.
43020004	Apabalau le sia ruada, tapoi sipasiului sara le manangka kai Petrus, nia le asege boiki ka ratei.
43020005	Loggouakenangan ka baga, itconangan komang sigalakngakenen, tapoi ta atubuluk nia ka baga.
43020006	Oi si Simon Petrus sipasitutut ka teitei, buluk nia ka ratei. Itconangan komang situgagalak sedda,
43020007	samba poposat attinang, tabut utenia, tapoi ta anai palelegere ka komang tabut, ka kudduat bagei le, ai kaleleulekat.
43020008	Lepa buluk leu sipasiului sara, sipuboboiki sege ka ratei, itconangan nia, matonemnangan bagania.
43020009	Teret sedda enan tapei raagai kolou Surat Sipinenan sipasikukua tususuru le nia minca ka simamatei.
43020010	Lepa toili sia sipasiului ka lalepda.
43020011	Si Maria geti ai le nia muririo ka bebet ratei, ai nia musosou. Ai nia musosou, lukkukngakenangan utenia ka ratei,
43020012	itconangan rua malaika sipuleleppei simabulau, ai sia mukukuddu sara isit ute, sara isit rere katugalangan tubut Yesus.
43020013	Kuarangan ka matania, "Ina, musosou kodda ekeu?" Kuanangan ka matada, "Araalaan si Tuhanku, ta kuagai kaipa aragalakngake nia."
43020014	Kele aikua nene, pitsanangan ka teitei, itconangan Yesus ai nia muririo sedda, tapoi ta iagai Yesus le nenda.
43020015	Kuanangan ka matania Yesus, "Ina,musosou kodda ekeu? Kasei nugagaba?" Ka bagania le te sipuuku mone le nia, kuanangan ka matania, "Tuan, ekeu bai aiala nia, kua ka mataku kaipa anugalakngake nia, kuei kuala nia."
43020016	Kuanangan ka matania Yesus, "Maria!" Beliuakenagan tubunia si Maria kuanangan ka matat Yesus ka ngangan Ibrani, "Rabbuni!" (Tibonannia Guru.)
43020017	Kuanangan ka matania Yesus, "Ba rarape aku, tapei poi atusakai aku ka Ukkui. Kenan le ka sasarainangku, nukua ka matada, tusasakai le aku ka Ukkuiku, samba Ukkuimui, ka Taikamanuangku, samba Taikamanuamui."
43020018	Einangan leu si Maria Magdalena masisegeake ka matada sipsiului, iitcona si Tuhan samba kukuana sangamberinia nene ka matania.
43020019	Kele aimasoibo ka gogoi Menggui nenda, ai kalelekerat matatbaliu kudduatda sipasiului Yesus, lotora ka tai Yahudi, oinangan Yesus rio ka talagada, kuanangan ka matada, "Aban ka kam!"
43020020	Lepa aikua nene, paitconangan ka matada kabeinia samba usunia. Maangkanangan bagada sipasiului araitco si Tuhan.
43020021	Kuanangan minca ka matada Yesus, "Aban ka kam! Kele kokoiniakena aku Ukkui, kiseda leu kukoiniake kam."
43020022	Lepa aikua nene, ulupmakenangan engania ka tubuda, kuanangan, "Silo kam Ketsat Sipunenan!
43020023	Ke nuappeake kam joda sirimanua, tuappenangan leu; samba ke ta nuappeake kam joda sirimanua, taituappenangan leu."
43020024	Si Tomas geti sara ka sipasiului sipulurua, sipuoni leu Tairua, ta anai nia sambada aioi Yesus sedda.
43020025	Kuarangan sipasiului sabagei ka matania, "Akuitcoan kai si Tuhan"' Kuanangan ka matada, "Ke tapei kuitco balak sipattakat, ke tapei kukau singongaiku ka balak sipattakat nenda samba kukau kabeiku ka usunia, ta matotonem bagaku."
43020026	Pasat balu ngagogoi parururangan minca sipasiului Yesus ka lalep nenda, samba si Tomas leu ai nia. Ai kalelekkerat matatbaliu, oinangan Yesus rio ka talagada, kuanangan, "Aban ka kam!"
43020027	Lepa kuanangan ka matat Tomas, "Kau se singongainu, itco kabeiku, totoiake kabeinu nuusuake nia ka usuku. Buian imagoa bagam, kauan imatonem bagam."
43020028	Aleginangan nia si Tomas kuanangan, "Tuhanku! Taikamanuangku!"
43020029	Kuanangan ka matania Yesus, "Anuitcoan poi aku, matonemnangan bagam. Mauktuk te sia simatonem baga, kenanen ta iitco."
43020030	Maigi pei le bagei kerek sigalai Yesus ka matada sipasiuluinia, ta atusuratnake ka buko nene.
43020031	Tapoi sangamberinia nene aitusuratnake, bule imatonem bagamui, Yesus ia te Kristus, Togat Taikamanua, samba bule kalulut tonem baga bara ka kam purimanuiat ka bagat oninia.
43021001	Pasat nene patoilanangan minca tubunia Yesus ka sipasiuluinia ka bebet koat Tiberias. Kise le aipatoila tubunia:
43021002	Sedda ai sia parururu si Simon Petrus, si Tomas sipuoni Tairua, si Natanael tai Kana ka tobbou Galilea, tatogat Sebedeus samba rua sipasiuluinia bagei.
43021003	Kuanangan ka matada si Simon Petrus, "Mei aku masiiba." Kuarangan ka matania, "Moi kai sambata." Eirangan leu, janang ka abak; tapoi sangasoibonia nenda beri sangamuneng araala.
43021004	Kele aimapato, oi Yesus murio ka kapi; tapoi sipasiului ta raagai nia.
43021005	Kuanangan ka matada Yesus, "Kam tatoga, ai leu iba anuala kam?" "Ta anai," nganganda.
43021006	Kuanangan ka matada, "Bele kam jarikmui isit kai kattoet abak, ta isosoppi ibara." Ia geti belerangan nia, tapoi taan amoi aratiktik nia, igit iba.
43021007	Kuanangan sipasiului kilibet bagat Yesus ka matat Petrus, "Si Tuhan te nene." Kele aiarep nia si Petrus si Tuhan le nia, puleppeinangan, (Taipuleleppeian le poi nia) puteipunangan ka koat.
43021008	Sipasiului sabagei geti amuabak le sia, ratiktik jarik sibara iba; taan poi areu sia ka kapi, ai le sangotu meter reunannia.
43021009	Kele aratusakai ka kapi, itcorangan bot api, ka uddutnia ai iba samba roti.
43021010	Kuanangan ka matada Yesus, "Ake kam se iba bagei sialamui kineneiget."
43021011	Tusakainangan si Simon Petrus ka abak, tiktiknangan jarik ka kapi. Sukkara le iba sabeu, sangotu lima pulu telu ngamuneng iginia. Kenanen kise iginia, ta amabirit jarik.
43021012	Kuanangan ka matada Yesus, "Konan kam mukom." Ta anai sia sipasiului simaeme masinounou nia, "Kasei ekeu?" Araagaian poi si Tuhan le nia.
43021013	Oi Yesus alanangan roti, kaunangan nia ka sia, kisedda leu iba.
43021014	Ia te katelu ngamincania ipatoila tubunia Yesus ka matada sipasiuluinia lepa aitusuru ka simamatei.
43021015	Lepat komanda kuanangan ka matat Petrus Yesus, "Simon togat Yohannes, manuntu leu bagam kaku bele pei nuntut bagada tainene?" Aleginangan nia si Petrus, "Oo Tuhan, nuagai le nuntut bagaku kekeu." Kuanangan ka matania Yesus, "Oto jago togat biribiriku."
43021016	Kuanangan minca ka matania Yesus ipurua ngaminca, "Simon togat Yohannes, manuntu leu bagam kaku?" Aleginangan nia si Petrus, "Oo Tuhan, nuagai le nuntut bagaku kekeu." Kuanangan ka matania Yesus, "Oto jago biribiriku."
43021017	Kuanangan ka matania Yesus katelu ngamincania, "Simon togat Yohannes, manuntu leu bagam kaku?" Mareureunangan bagania si Petrus, telu ngamincaan poi aikua ka matania Yesus, "Manuntu leu bagam kaku?" Kuanangan ka matania, "Tuhan, nuagai le sangamberinia, nuagai le nuntut bagaku kekeu." Kuanangan ka matania Yesus, "Oto jago biribiriku.
43021018	Kukua nia ka matam: Sibau tubu pei le ekeu, ekeu le aiappara tengam, kaipa noba ei. Tapoi amabajaan geti ekeu, totoiakenungan kabeinu, sabageian le iaappara tengam, taroakerangan ekeu ka taioobaketnu."
43021019	Ikukua nia nene Yesus, masipoiliat pagalaiat kamateiat Petrus masilatsatnake Taikamanua. Lepa aikua nene, kuanangan ka matat Petrus, "Tut aku!"
43021020	Kele aipitsa teiteinia si Petrus, itconangan sipasiului kilibet bagat Yesus aitutut sia, ia te sipasiului sipukukuddu ka bebet Yesus ai sia mukokom sambada samba sipasikukua, "Tuhan, kasei nia sipajo ekeu?"
43021021	Kele aiitco nia si Petrus, kuanangan ka matat Yesus, "Tuhan, kipa ka sia kai nene?"
43021022	Kuanangan ka matania Yesus, "Koba bai ipurimanua teret oi aku, apanannu nupuuku nia? Kekeu geti, tut le aku!"
43021023	Mararatnangan tebai katuareman nene ka sia sasaraina, sipasiului nene ta mamatei nia. Oto ta aikua Yesus ka matania taimamateinia; kise le aikua, "Koba bai ipurimanua teret oi aku, apanannu nupuuku nia?"
43021024	Sipasiului nene te sipasimumunengake sangamberinia nene, samba amasisuratnake nia; samba taagai sibulatnia le simunengakenennia.
43021025	Maigi pei le bagei sigalai Yesus. Tusuratnake bai nia pasasara, kupaatu sangalio polak nene ta mememet kudduat buko suratnakenen nenda.
44001001	Teopilus tuan sabeu, Ka bukoku siboiki akutiboian sangamberi sigalai Yesus samba ngantomannia barania ka panandaatnia,
44001002	teret ka gogoi katusakaiatnia ka sorga, lepa aikau surukatnia ka geget Ketsat Sipunenan ka tubuda tai apostel sipilinia.
44001003	Lepa aiorik pangoringan, pakoinongnangan tubunia ka matada, samba maigi katuaggaiat aipatoila masibulatnake puririmanuania. Epat pulu ngagogoi ujunia aipatoila tubunia ka matada samba masitiboi pagalaiat Purimataat Taikamanua.
44001004	Kele araparuru sambada paneineinangan sia, "Bui nukaddiuake kam Yerusalem, tapoi ngena le kam sedda sinibalaakenen Ukkui, ia te sikuaku ka matamui.
44001005	Aipoi kai Yohannes oinan le aikau masirau, tapoi kam geti Ketsat Sipunenan le turarau kam; taan mauuju gogoinia."
44001006	Ia geti nounourangan nia siparururu sedda kuarangan, "Tuhan, ia ne teterenia nurioake minca purimataatda tai Israel?"
44001007	Kuanangan ka matada, "Ta puukuketmui masiagai tetere samba gogoinia siteuakenen Ukkui siripot gegenia.
44001008	Tapoi nusisilo le kam ron, ke amoian Ketsat Sipunenan isopsop ka tubumui, bailiunangan kam simunengake aku ka Yerusalem samba ka sangalio Yudea samba Samaria pat aili ka tutut polak."
44001009	Lepa aitiboi nene tuakkatnangan ka matada, tabbonangan nia tanairusa, agou ka matada.
44001010	Airateteila manua katusakaiatnia, tulut rio ka bebera rua taimanteu sipuleleppei simabulau
44001011	sipasikukua, "Kam tai Galilea, muririo kodda kam masiteila manua? Yesus nene, siala ka tubumui tusakai ka sorga, momoi le nia minca keleu siitcomui nia tusakai ka sorga."
44001012	Lepa toili sia sipasiului ka Yerusalem barada ka leleu sipuoni leleu Tula, simalegere ka Yerusalem; sioi tuenungi gogoi Sabbat reunannia.
44001013	Sege sia, ei sia ka bilik ka pata kudduatda simareirei. Sia nene ia te si Petrus, si Yohannes, si Yakobus samba si Andreas, si Pilipus samba si Tomas, Bartolomeus samba si Mateus, si Yakobus togat Alpeus, si Simon Selotes samba si Yudas togat Yakobus.
44001014	Sia sangamberida amusarangan paatuatda manindou sambada tainanalep samba si Maria inan Yesus, samba sasarainan Yesus.
44001015	Ka sara gogoi purionangan si Petrus ka talagada sasaraina -- ai sangotu rua pulu igida siparururu sedda -- kuanangan,
44001016	"Ale sasaraina, ta moi ta ipuaili siniboi Surat Sipunenan sinibalaakenen Ketsat Sipunenan ka ngangan David pagalaiat si Yudas, sibailiu utera sipasilalaba Yesus.
44001017	Atuaddeakean poi nia ka tubuta, aisiloan galajet pasikelat nene sambata."
44001018	Si Yudas nene aisakingan sangamata mone upat jonia, lepa bele nia sitululukke, pukpuknangan balugunia, marugutnangan tinanainia.
44001019	Sangamberi sikuddu ka Yerusalem le masiagai nene, ia te araoniake mone nenda ka nganganda Akeldama, tibonannia "Polak Logau".
44001020	"Atusuratnakean poi ka buko Psalmen kise, 'Buita imatangeu lalepnia; bui ibara sikudduji nia.' Atusurat leu et, 'Sabageian le isisilo pasikelatnia.'
44001021	Oto buita ibara sara silinia aleimai, ia te sibara ka talagat sirimanua sipaalei kai sanganantania ai pei le Tuhan Yesus masipaalei sita,
44001022	barania ka pasiraukat Yohannes teret ka gogoi aituakkatnake nia ka sorga masikaddiuake sita, ibailiu nia sipasimumuneng sambamai pagalaiat katusuruatnia."
44001023	Lepa rioakerangan rua sia, ia te si Yosep sipuoni si Barsabas, oniakenenda leu Yustus samba si Matias.
44001024	Ia geti panindourangan kise, "Tuhan, ekeu le siagai paatuat sirimanua. Bule nusausau ka sirua nene kasei anupili
44001025	masisilo galajet pasikelat, samba puaapostel sikaddiuakenen Yudas situtuitui mei ka kudduatnia."
44001026	Lepa kaurangan ka tubuda surat kauktungan, kereknangan si Matias; lepa addeakerangan nia ka tai apostel sipulusara.
44002001	Kele aiaili gogoi Pentakosta, parururangan sangamberi simatonem baga ka sara kudduat.
44002002	Sinulut bara ka manua nganga sipugogong kele rusa simapiret sisutnake sangalio lalep kudduatda.
44002003	Tulotsitnangan ka tubuda lila kele juluu api siragatnakenen tuleu ka senen tubuda.
44002004	Ia geti sun ka tubuda Ketsat Sipunenan, taddaakerangan manibo ka nganga bagei, siripot sikau Ketsat Sipunenan ka tubuda rapanibo.
44002005	Ka teteret nenda ai ka Yerusalem mukuddu tai Yahudi simatopit sibara ka senen bangsa ka tei manua.
44002006	Kele araarep nganga nene parururangan sirimanua simigi. Gege le ka bagada raarep rapanibo tai apostel ka nganganda senenda.
44002007	Tenan le kisei ka bagada tugege bagei, kuarangan pasasambada, "Ta sangamberida sipaninibo nene tai Galilea?
44002008	Kipa te galainia taarep rapanibo ka ngangan laggai pututukat matata:
44002009	Tai Partia, Media, Elam, sibara ka Mesopotamia, ka Yudea samba Kapadokia, ka Pontus samba Asia,
44002010	tai Prigia samba Pampilia, Misir samba laggai Libia ka bebet Kirene, siooiake sibara ka Roma,
44002011	tai Yahudi ele sibailiu Yahudi, tai Kereta samba tai Arab; sangamberita masiarep rapanibo ka nganganta pagalaiat beunan galajet Taikamanua!"
44002012	Sangamberida makisei ka baga, tenan keppu ka bagada, kuarangan pasasambada, "Apa te katukolobatnia nene?"
44002013	Tapoi kuarangan sabagei asara, "Ai le sia ipapupuineng anggur simakaikai."
44002014	Ia geti purionangan si Petrus samba sipulusara, kuanangan ka matada sabeu nganga, "Ale kam tai Yahudi samba kam sangamberi sikuddu ka Yerusalem, agai kam samba lelekngake kam tiboietku nene.
44002015	Ta mapuineng sia tainene kele pinaatumui, aipoi bobo siba simancep pei le kineneiget.
44002016	Nene geti aitiboian Taikamanua ka ngangan nabi Yo"el:
44002017	'Babara te ka gogoi sialu -- ngangan Taikamanua -- kuuruake Ketsatku ka sangamberi tubu; pasipoiliatrangan tatogamui taimanteu samba tatogamui tainanalep. Samba tailaingemui raitco taiitcoket, samba taibajamui rapangamutnake pangamutet.
44002018	Ka paguguletku simanteu samba ka paguguletku sinanalep leu kuuruake Ketsatku ka gogoi nenda, pasipoiliatrangan leu.
44002019	Samba kubaraake kiseiet ka pata ka manua samba patuaggaiat ka epe ka polak: logau samba api samba kujuk sipububuggara.
44002020	Magepgepnangan matat sulu samba laggo bailiu kele logau kei bara gogoi Tuhan, gogoi sabeu samba simalatsat.
44002021	Ia geti senen sipasisosogai onin Tuhan maaarau sia.'
44002022	Kam sasaraina tai Israel, arepmake kam tiboietku nene: Yesus tai Natsaret, aikokoiakean nia Taikamanua ka kam. Nene matoila kalulut kerek samba kiseiet samba patuaggaiat sigalai Taikamanua ka talagamui kalulut nia, kele siagaimui leu.
44002023	Nia nene sinegeakenen Taikamanua ka kam siripot teu bagania, anukauan kam nia ka kabeira sipuarat sabulungan rapattaake nia ka siliktenga masimateiake nia.
44002024	Tapoi aisuruake le nia Taikamanua, aibelaake nia ka geget kamateiat, aipoi ta momoi ikupkup nia kamateiat.
44002025	Aikuangan poi si David pagalaiat tubunia, 'Mariuriu le kuitco si Tuhan ka mataku, ai le poi nia ka isit kai kattoetku, bui kumasedde.
44002026	Ia te lulunia imaangka bagaku samba ngungungku masiumun; beri akkulaku muari ka bagat pukakaronan.
44002027	Aipoi ta nuoobaake ikuddu ketsatku ka taikabaga, samba ta nuoobaake Sipunenannu masiitco kaaanau.
44002028	Anupaagaian kaku enungan purimanuaiat, Sun le angkat bagaku kalulut ai aku ka bebenu.'
44002029	Ale sasaraina, kukua nia simakolou ka matamui pagalaiat taikebbukatta si David. Atataan nia samba aturateiakean nia, ai le ka talagata se rateinia teret kineneiget.
44002030	Tapoi nabi le nia, samba aiagaian aipalelek nia Taikamanua ka suppa, uuddetnakena ka uddenan purimataatnia sara sibara ka punuteteunia.
44002031	Ia te aiitco sipuaaili ka gogoi ka mata samba aitiboian pagalaiat katususurut Kristus, ta mukukuddu nia ka taikabaga samba akkulania ta iitco kaaanau.
44002032	Yesus nene te aisuruake Taikamanua, samba ka pagalaiat nene kai sipasimumuneng.
44002033	Lepa aitubuakngake nia isit kai kattoet Taikamanua samba aisilo Ketsat Sipunenan palelengan sibara ka Ukkui, uruakenangan nia kele siitcomui samba siarepmui kineneiget.
44002034	Aipoi si David ta atusakai nia ka sorga, tapoi aikua le, 'Aikua si Tuhan ka matat Tuhanku: Uddetnake ekeu ka isit kai kattoetku,
44002035	teret kukau saggaknu bailiu kalak rerem.'
44002036	Oto kau nuagai kam nia simakolou kam sangalio uman Israel, Yesus siniliktengaakenenmui nenda, aikauan nia Taikamanua bailiu Tuhan samba Kristus."
44002037	Kele araarep nene saksaknangan ka bagada, kuarangan ka matat Petrus samba tai apostel sabagei, "Kipangan le kugagalai kai, sasaraina?"
44002038	Kuanangan ka matada si Petrus, "Bauake kam paatuatmui, oba kam iturau kam senemui ka onin Yesus Kristus pasiappet jomui, silomuian leu panguruat Ketsat Sipunenan.
44002039	Aipoi ka kam le palelengan nene samba tatogamui samba sirimanua ka sareunan ele piga sia sogaiet Tuhan Taikamanuanta."
44002040	Maigi pei le bagei tiboiet ikau masimunengake samba inana sia, kuanangan, "Oba kam ituarauake kam, nubela kam ka reddenan sirimanua sikatai nene."
44002041	Sia silelekngake tiboietnia, tiddourangan turau sia; ai pa telu ribu igida aituppai ka gogoi nenda.
44002042	Mariuriu le sia ka bagat ngantomanda tai apostel samba ka parurukat, ka pukoman simakere samba ka panindogat.
44002043	Maigi kiseiet samba patuaggaiat ragalai tai apostel; bara ibara loto ka sangamberi sirimanua.
44002044	Sangamberida simatonem baga mariuriu le rapusara, sisara bibilet le sia sangamberida.
44002045	Sabagei rasakiake bibiletda samba sibabara ka tubuda, parubeirangan bulagatnia sangamberida siripot simagulai ka sia.
44002046	Senen gogoi le sia paruru sisara paatuat ka Uman Taikamanua. Pasailisaili ka senen lalep raei mukom; pukomrangan kerekere ka angkat baga samba ka linat paatuat,
44002047	umunakerangan Taikamanua samba raoba sia sangamberi sirimanua. Samba senen gogoi le ituppaiake si Tuhan ka paamianda sirimanua sisese puaragat.
44003001	Ka sara gogoi amei si Petrus samba si Yohannes ka Uman Taikamanua ka teteret jam panindogat, bobo telu sinago.
44003002	Sedda ai sara sirimanua simasakit barania ka pusulekat pei le airababairat nia. Senen gogoi rataroake nia ka bebet matatbaliu Uman Taikamanua, sipuoni Matatbaliu Simalainge, bule itiddou panguruat ka situguguru ka Uman Taikamanua.
44003003	Kele aiitco ituguru si Petrus samba si Yohannes ka Uman Taikamanua, tiddounangan ka tubuda panguruat.
44003004	Ia geti kinererangan nia lepa kuanangan si Petrus, "Itco kai!"
44003005	Kinerenangan sia, ka bagania le te rakakau apa pa panguruat.
44003006	Kuanangan si Petrus, "Perak samba mas ta anai kaku; tapoi apa sibabara kaku ia te kuaake kekeu: Ka onin Yesus Kristus tai Natsaret, enungake ekeu!"
44003007	Labanangan kabeinia sikattoet, rioakenangan nia. Maronnangan leu rerenia samba bokkolonia.
44003008	Puattatnangan rio, puenungnangan. Lepa tugurunangan sambada ka Uman Taikamanua, puenungnangan, puattatnangan samba masiumun Taikamanua.
44003009	Sangamberi sirimanua masiitco nia ipuenung samba iumunake Taikamanua.
44003010	Lepa agairangan nia, nia te sipukukuddu sanganantania ka bebet Matatbaliu Simalainge Uman Taikamanua manindou panguruat. Tenan le kisei samba gege ka bagada pagalaiat sibabara ka tubunia.
44003011	Kalulut sarat itut le poi si Petrus samba si Yohannes sirimanua simamale nenda, oirangan sirimanua simigi paguru ka tubuda ka laibokat sipuoni Laibokat Salomo, kopet geget ka bagada.
44003012	Kele aiitco nene si Petrus panibonangan ka matada sirimanua simigi, "Kam tai Israel, angoi makisei ka bagamui nuitco kam nene, samba nuitco kam kai, ke koi kalulut gegemai ele ka topitmai aioi aipuenung sinene?
44003013	Taikamanuan Abraham, Isak samba Yakob, Taikamanuanda taikebbukatta, ailatsatnakean Pakoinietnia ia te Yesus, sinegeakenenmui samba pinakelemui ka matat Pilatus kele aiteuake ibelaake nia.
44003014	Tapoi anupakele le kam Sipunenan samba Simaroipo, sirimanua sipamamatei le anutiddou kam ibelaake ka kam.
44003015	Rimatat purimanuaiat anumateiake kam, tapoi aisuruake le nia Taikamanua ka simamatei; ka pagalaiat nene kai te simunengake nia.
44003016	Oto kalulut tonem baga ka onin Yesus, oni nene te airomake sirimanua siitcomui samba siagaimui; samba kalulut tonem baga ka Yesus le aialeake nia ka matamui sangamberimui.
44003017	Oto sasaraina, kuagai kalulut taiagaimui le nia anugalai kam nene, kisedda leu sautemui.
44003018	Tapoi ka bagat nene, amuailingan sinibalaakenen Taikamanua siburu ka nganganda tai nabi: Sipasioorik pangoringan le Kristus.
44003019	Oto bauake kam paatuatmui samba toiliake kam ka Taikamanua, bule iappeake jomui,
44003020	bule iake ka kam si Tuhan tetere kakulakat ketsat, samba ikoiniake ka kam Yesus Kristus siteuakenennia kirenangan.
44003021	Kristus nene buita mukuddu le nia ka sorga boiki teret iaili tetere pasibaugat sangamberinia, siripot siniboi Taikamanua ka nganganda tai nabinia sipunenan barania ka sialu pei le.
44003022	Aikuangan poi si Mose, 'Isusuruake te si Tuhan Taikamanuamui sara nabi ka talagat sasarainamui kele aku. Kau nureddet kam sangamberi siniboinia ka matamui.
44003023	Oto senen sirimanua sitaireddet ngangan nabi nene tataakenen le nia ka talagat bangsata.'
44003024	Samba sangamberi tai nabi sipaninibo, barania kai Samuel samba siooi ka teiteinia, pagalaiat sibabara kineneiget le arapoiliat.
44003025	Kam te sipasiikep sinibalaakenenda tai nabi samba palelengan sigalai Taikamanua ka taikebbukatta, sikuania ka matat Abraham, 'Samba kalulut punuteteunu tuuktukngake sangamberi bangsa ka polak.'
44003026	Ka kam le boiki airioake Pakoinietnia Taikamanua samba ikoiniake nia masisukatnake kam, ia te ka enungan masikau kam senemui masibauake paatuat ka jomui."
44004001	Ai pei le maninibo si Petrus samba si Yohannes ka simigi, tagetnakerangan sia tai imam samba utet sipasijajago Uman Taikamanua samba tai Saduse.
44004002	Magolu poi bagada rapangantoman sirimanua simigi samba rapaarep ka onin Yesus ai katusuruat tubu simamatei.
44004003	Labarangan sia kaurangan sia ka penjara pangenan imapato, amasoiboan poi sulu.
44004004	Tapoi ka talagada sipasiaarep ngantoman maigi sia simatonem baga, bailiu ituppai igida iaili lima ribu taimanteu.
44004005	Kele aimapato sangamberi sautera tai Israel, samba tai baja samba siagaisurat paruru ka Yerusalem
44004006	samba Imam Sabeu Hannas, si Kayafas, si Yohannes samba si Aleksander samba piga pa sabagei ka muntogat Imam Sabeu.
44004007	Lepa rioakerangan si Petrus samba si Yohannes ka matat rapat, nounourangan sia, "Ka geget kasei ele ka onin kasei anugalai kam nene?"
44004008	Ia geti sun Ketsat Sipunenan ka tubut Petrus kuanangan ka matada, "Kam sautet bangsa samba tai baja,
44004009	ke tupakaroake kai kineneiget kalulut gagalaimai simaeru ka sirimanua sisakit ka geget kasei aimale,
44004010	oto kau nuagai kam nia sangamberimui samba sangamberi bangsa Israel, ia te ka onin Yesus Kristus tai Natsaret siniliktengaakenenmui, tapoi sisuruakenen Taikamanua ka simamatei, ka oninia te aipurio sinene aimaron tubu ka matamui.
44004011	Yesus nene te kuanennia ka Surat Sipunenan, 'Bukku sipasibbumui tai tukang, aibailiuan nia bukkut inan arigi.'
44004012	Oto ta anai kasei pa sabagei kabaraiat puaragat, ta anai poi oni bagei aikau Taikamanua ka sirimanua ka tei manua nene siooi masiarauake sita."
44004013	Tenan le kisei ka bagada sipurarapat raitco emenia si Petrus samba si Yohannes, araagaian bagei sirimanua sitaipusisikola samba sitaiagai surat le sia; samba raagai alei Yesus le sia siburu.
44004014	Tapoi ta anai momoi rakua apa pa aipoi araitcoan sirimanua sialeakenen nenda murio ka bebera tai apostel.
44004015	Kele arabelaake sia ka purapanan, patiborangan pasasambada,
44004016	kuarangan, "Kipa tagagalai ka tubuda sirimanua nene? Aipoi kerek kiseiakenen le sigalaira, amatoilaan ka sangamberi sipulaggai ka Yerusalem, taan iagai tapakele nia.
44004017	Tapoi bui imararat nene ka sirimanua simigi tapaneinei le sia buian rapanibo minca ka sirimanua kasei pa ka oni nene."
44004018	Lepa sogairangan sia paneineirangan sia, buian rapanibo ele rapungantoman ka onin Yesus.
44004019	Kuana le si Petrus samba si Yohannes masialegi sia, "Kam le ipaatu nia, ele mateu pa ka matat Taikamanua, kureddet kai kam bele pei Taikamanua?
44004020	Ta momoi poi ta kutiboi kai siitcomai samba siarepmai."
44004021	Paneineirangan sia simakope, belaakerangan sia ratuitui, ta anai poi arasese paluluatnia ituukumake sia, kalulut sirimanua simigi sangamberida masiumun Taikamanua kalulut sibabara nene.
44004022	Aipoi sirimanua sialeakenen kerek nenda, epat pulu ngarurangan legei beunannia.
44004023	Kele arabelaake sia, ei sia ka saaleira, nunuakerangan sangamberi sikuada tai imam sabeu samba tai baja ka matada.
44004024	Arep araarep nene saaleira, pakerenangan bagada manindou ka Taikamanua kuarangan, "Tuhan, ekeu le sibaraake manua, polak, koat samba sangamberi sibabara ka bagania.
44004025	Samba ka bagat Ketsat Sipunenan ka ngangan taikebbukatmai paguguletnu si David anutiboi, 'Mugagaugau kodda sia sipuarat sabulungan, rapaatu kodda sia tai bangsa si ta galai?
44004026	Tai rimata ka polak amutarekngan sia, samba saute amaruruan sia masisaggangi si Tuhan samba Rimata Sinulajinia.'
44004027	Bulatnia aparuruan ka laggai nene si Herodes samba si Pontius Pilatus samba sipuarat sabulungan samba bangsa Israel masisaggangi Yesus, Paguguletnu Sipunenan, sinulajim,
44004028	bule ragalai sangamberinia ipuaili sineuakenennu ka panandaatnia pei le kalulut gegem samba teu bagam.
44004029	Oto kineneiget Tuhan, itco palotokatda samba ake ka sapaguguletnu eme masipaarep tiboietnu.
44004030	Totoiake kabeinu masialeake sirimanua; samba baraake patuaggaiat samba kerek ka onin Yesus, Paguguletnu Sipunenan."
44004031	Kele ailepa rapanindou, pueggeunangan kudduat parururukatda, sopsopnagan sia Ketsat Sipunenan sangamberida, maemerangan masitiboi tiboiet Taikamanua.
44004032	Sangamberida siputotonem baga, sikere baga samba sisara paatuat le sia. Ta anai beri sara siaddeake bibilet sibabara ka tubunia bakkatnia sarania, tapoi sangamberi bibilet sangamberida le sibakkatnia.
44004033	Magegerangan simakope tai apostel masimunengake pagalaiat katusuruat Tuhan Yesus, makiliunangan bagat Taikamanua ka tubuda sangamberida.
44004034	Ta anai ka talagada simagulai apa pa; aipoi piga pa sia sibara mone ele lalep, sakiakerangan nia, bulagat sakinia raambit
44004035	kaurangan nia ka tai apostel, lepa rubeirangan nia ka senen simagulai.
44004036	Kise te kai Yosep, sara tai Lepi sibara ka Siprus, oniakenenda tai apostel si Barnabas (tibonannia: Pusuibiat baga).
44004037	Sakiakenangan monenia, ambitnangan bulagatnia, kaunangan nia ka tai apostel.
44005001	Ai sara sirimanua sipuoni si Ananias, aisakiake monenia ruada sinanalepnia si Sapira.
44005002	Tapoi bagei bulagat sakit mone arapakele le keret bagada sinanalepnia, bagei iambit kaunangan nia ka tai apostel.
44005003	Tapoi kuanangan si Petrus, "Ananias, angoi aisutnake paatuatnu Sanitu, bailiu nupataju Ketsat Sipunenan, samba nupakele bagei sakit mone?
44005004	Enan tapei anusakiake, ta ekeu sibakkatnia, samba lepa aitusakiake, ta ekeu leu et sibakkat sakinia? Apa lulu aiteuake paatuatnu masigalai nene? Ta sirimanua anubokoi, Taikamanua le."
44005005	Kele aiarep tiboiet nene si Ananias, bele nia, tata engania. Malotorangan simakope sangamberi sirimanua sipasiaarep pagalaiat nene.
44005006	Oi araoi tailainge, tabutrangan nia, bairatrangan nia rarateiake nia.
44005007	Pasat telu ngajam, oi sinanalepnia, tapei iagai sibabara.
44005008	Kuanangan ka matania si Petrus, "Kua pei ka mataku, kise leu sakinia mone anusakiake kam nia?" Aleginangan nia, "Oo, kise te."
44005009	Kuanangan si Petrus, "Apate aipakere bagamui masisibo Ketsat Tuhan. Aian tebai sia muririo ka bebet matatbaliu sipasirarateiake simanteunu, bairatrangan leu te ekeu kekeu."
44005010	Belenangan leu et ka bebet reret Petrus, tata engania. Kele aratuguru tailainge, itcora le atataan nia, lepa bairatrangan nia, rateiakerangan nia ka bebet simanteunia.
44005011	Malotorangan simakope sangalio paamian samba sangamberi sipasiaarep pagalaiat nene.
44005012	Maigi kiseiet samba kerek aragalai tai apostel ka talagat siberikabaga. Sangamberida simatonem baga paruru sisara paatuat ka Laibokat Salomo.
44005013	Sirimanua sabagei ta anai simaeme pagalu ka tubuda; tapoi bulat rasuru le sia sirimanua simigi.
44005014	Memei iuurau igida simatonem baga kai Tuhan, taimanteu samba tainanalep;
44005015	pat bairatrangan simabesi rakau sia ka enungan, galakngakerangan sia ka pereman samba ka lape, bule iorak sia ailiggou Petrus ke tusabau nia.
44005016	Ia leu et sirimanua simigi sibara ka riringan Yerusalem, oi sia kununung raambit simabesi samba pinasaileu ketsat sikatai; malerangan sangamberida.
44005017	Lepa pugegenangan Imam Sabeu samba sangamberi saaleinia ia te sibara ka parurukatda tai Saduse, kalulut sisit bagada.
44005018	Labarangan tai apostel kaurangan sia ka bagat penjara.
44005019	Tapoi soibo bukanangan matatbaliu penjara malaikat Tuhan, belaakenangan sia ka gerat, kuanangan,
44005020	"Kenan kam purio kam ka Uman Taikamanua segeake kam ka sirimanua simigi sangamberi tiboiet purimanuaiat nene."
44005021	Kele araarep nene, mamancep pei le ei sia ka Uman Taikamanua, pungantomanrangan. Ka bagat nene oi ka sia Imam Sabeu samba saaleinia ruruakerangan rapat sabeu, ia te sangamberi tai bajara tai Israel, samba rakoiniake sieei masiala tai apostel ka penjara.
44005022	Kele arasege sikoiniakenen ta arasese sia ka bagat penjara. Toilirangan leu et rasegeake nia ka matada, kuarangan,
44005023	"Ai le kakukuksingan sipulelelek penjara akuaili kai nia, samba sipasijajago ai sia mujajago ka matatbaliu. Tapoi kele akubuka kai nia, ta anai akusese kai ka bagania."
44005024	Kele araarep tiboiet nene utera sijago Uman Taikamanua samba tai imam sabeu, paingonangan sia, kipa pa galainia aibara nene.
44005025	Lepa oi sara sirimanua masisegeake ka matada, "Arep kam, sirimanua sikaumui ka penjara, ai sia ka Uman Taikamanua masipangangantoman sirimanua simigi."
44005026	Lepa ei utera sijago Uman Taikamanua sambada saaleinia, alarangan sia, tapoi ta pinagegeakenen, maloto poi sia ka sirimanua simigi baleu rabaijuk sia bukku.
44005027	Ambitrangan tai apostel, rioakerangan sia ka matat rapat sabeu. Lepa rerenangan sia Imam Sabeu,
44005028	kuanangan, "Akukerangan kai kam simakope buian nupungantoman kam ka oni nene. Tapoi atusaluan Yerusalem ngantomanmui, nubebesiake le kam ipusala ka kai logau sirimanua nene."
44005029	Kuana le si Petrus samba tai apostel sabagei masialegi, "Ta momoi ta tureddet Taikamanua bele pei sirimanua.
44005030	Taikamanuanda taikebbukatta le airimanuaake Yesus sipattaakenenmui ka loina siliktenga samba numateiake kam nia.
44005031	Nia le airioake Taikamanua isit kai kattoetnia bailiu Sipaneinei samba Sipaarau, bule ibara ka tai Israel katubaugat paatuat samba katuappekat jo.
44005032	Kai te sipasimumuneng sibabara nene samba leu Ketsat Sipunenan sipanguruatnakenen Taikamanua ka sangamberi sireddet tiboietnia."
44005033	Kele araarep tiboiet nene sipurarapat, tenan le ngoingoi bagada, isiakerangan ramateiake tai apostel.
44005034	Lepa purionangan ka purapanan sara tai Parise sipuoni Gamaliel, siagai Surukat le nia, suruketda sirimanua simigi, kuanangan rabelaake boiki tai apostel.
44005035	Kuanangan ka matada sipurarapat, "Kam tai Israel, pagaba kam kaunenmui ka tubuda sirimanua nene!
44005036	Aipoi siburu amurio si Teudas, sikau tubunia sabeu tiboi tubu, ai pa epat ngotu sirimanua sipasitututnia; tapoi aramateiake le nia, samba sipasitututnia sabu sia sangamberida tata.
44005037	Pasat nene oi minca si Yudas tai Galilea ka gogoi pasisuranan sirimanua. Maigi sirimanua aipajo ratut nia. Nia nene leu ramateiake samba sipasitututnia sabu.
44005038	Kineneiget kukua ka matamui: Ba gagalai kam apa pa ka tubuda sirimanua nene, obaake le kam sia. Aipoi ke ka sirimanua bai ibara ngantoman samba galajet nene, ta isosoppi imakatai.
44005039	Tapoi ke ka Taikamanua ibara, ta momoi nupakatai kam sirimanua nene; bui ibailiu kam sisaggangi Taikamanua." Reddetrangan tiboietnia.
44005040	Sogairangan tai apostel, boborangan sia, kerarangan sia rapungantoman ka onin Yesus, lepa belaakerangan sia.
44005041	Kaddiuakerangan purapanan ka angkat baga, mateu le poi raorik paloloiat kalulut onin Yesus.
44005042	Samba ta raariake senen gogoi masigelaiake ka Uman Taikamanua samba ka senen lalep sirimanua samba masipaarep Katuareman Simaeru pagalaiat Yesus, nia le Mesias.
44006001	Ka sara tetere kele aiurau igida sipasiului, pungungurangan tai Yahudi sipunganga ngangan Grika ka tubuda tai Yahudi sipunganga ngangan Ibrani; kalulut arakalipogi tailumangda ka pasikelat senen gogoi.
44006002	Kalulut nene ruruakerangan sangalio paamian tai apostel sipulurua kuarangan, "Ta pasese ka kai kugalakngake kai masipasikeli Tiboiet Taikamanua kalulut masipasikeli komen.
44006003	Oto sasaraina, pili kam ka talagamui pitu sia simatopit, sinopsop Ketsat Sipunenan samba simasiku paatuat, rioakenenmai masipasikeli galajet nene;
44006004	ka kai geti kumuineakean le kai paatuatmai ka panindogat samba masipasikeli ngantoman."
44006005	Tiboiet nene pasese ka bagada sapaamian. Oto pilirangan, Stefanus, sirimanua simasun tonem baga samba Ketsat Sipunenan, samba si Pilipus, Prokorus, Nikanor, Timon, Parmenas samba Nikolaus, ia te sipuaarat Yahudi sibara ka sipuarat sabulungan ka Antiokia.
44006006	Rioakerangan sia ka matada tai apostel, lepa panindourangan tai apostel samba ratonemake kabeira ka utera ratiddou panukanan Tuhan ka tubuda.
44006007	Memei marararat tiboiet Taikamanua, samba memei makope iurau igida sipasiului ka Yerusalem; samba tai imam leu maigi sia masitut mutonem baga.
44006008	Stefanus geti simasun tonem baga samba gege, igalai le kerek samba kiseiet sabeu ka talagat sirimanua simigi.
44006009	Lepa suru piga pa sibara ka parurukat oniakenenda tai Libertini -- ia te tai Yahudi sibara ka Kirene samba Aleksandria -- sambada tai Yahudi sibara ka Kilikia samba sibara ka Asia, pajoggoloakerangan Stefanus.
44006010	Tapoi ta araom masisaggangi sikut paatuatnia samba Ketsat sipaalei nia manibo.
44006011	Lepa tubbuirangan sirimanua sipasikukua, "Akuarepman kai ipaloloi si Mose samba Taikamanua."
44006012	Kisedda te rabaraake pugaugapat ka sirimanua simigi samba tai baja samba siagaisurat; labarangan Stefanus, ambitrangan nia ka matat Rapat Sabeu.
44006013	Rioakerangan leu sipasimumuneng boko masikua, "Ta iaariake sirimanua nene masipaloloi kudduat sipunenan nene samba Surukat.
44006014	Akuarepman poi kai aikua nia: Iraragatnake le kudduat nene Yesus tai Natsaret, samba isili bagei sangamberi arat siaket Mose ka sita."
44006015	Kinererangan nia sangamberida sikuddu ka purapanan, kean le matat malaika raitco matania.
44007001	Lepa kuanangan Imam Sabeu kai Stefanus, "Bulatnia leu sikuada nene?"
44007002	Aleginangan nia, "Ale sasaraina samba saukkui, arepmake kam! Ai pei le taikebbukatta si Abraham ka Mesopotamia, enan ta mulalaggai nia ka Haran, aipatoilaan tubunia Taikamanua simalatsat ka tubunia,
44007003	kuanangan ka matania, 'Kaddiuake laggainu samba saeppum, kenan ka laggai sausaketku kekeu.'
44007004	Kaddiuakenangan leu laggai Kasdim, ei nia mukuddu ka Haran. Lepa aitata ukkuinia, jaujauakenangan nia Taikamanua ka polak nene, pulaggaiatmui kineneiget.
44007005	Ta anai aikau Taikamanua bakkatnia polak nene, beri liot siperakat rere ta anai, tapoi aisibalaake kakauna polak nene bailiu bakkatnia samba sapunuteteunia, kenanen ka teteret nenda tapei anai togania.
44007006	Kise le aikua Taikamanua, 'Musisitoi te geti sapunuteteunu ka laggaira sabagei; paguguletnakerangan sia samba rapaoreji sia epat ngotu ngarura burunia.
44007007	Tapoi bangsa sipaguguletnake sia, kuukum le sia geti,' ngangan Taikamanua, 'samba lepa nenda bela sia ka laggai nenda, panindogirangan aku ka kudduat nene.'
44007008	Lepa kaunangan Taikamanua ka tubunia palelengan sunat. Oto tutu matat togania si Isak, sunatnangan nia ka gogoi sikabalunia; si Isak masisunat si Yakob, samba si Yakob masisunat taikebbukatta sipulurua.
44007009	Kalulut sisit bagada taikebbukatta kai Yosep, sakiakerangan nia ka Misir. Tapoi aipaalei le nia Taikamanua,
44007010	samba ibelaake nia ka sangamberi gejat bagania, samba ipanguruani nia katet baga samba sikut paatuat ka teteret aipurio ka matat Parao rimatada tai Misir, pat rioakenangan nia si Parao bailiu sipaneinei laggai Misir samba sipaneinei sangalio lalepnia.
44007011	Ia geti bara pulajeat ka sangalio laggai Misir samba Kanaan, bailiu pugejaat baga sabeu, pat taan anai kan rasese taikebbukatta.
44007012	Kele aiarep si Yakob kababarat bera ka Misir, koiniakenangan taikebbukatta raei sedda, ia te eijat siboiki.
44007013	Ka eijatda sikaruania, poiliatnangan tubunia si Yosep ka sasarainania, sedda te aiagai nia si Parao kabaraiat Yosep.
44007014	Lepa koiniakenangan si Yosep raala ukkuinia si Yakob samba sangamberi saeppunia; pitu pulu lima sia igida.
44007015	Ia geti gorosot si Yakob ei nia ka laggai Misir. Seddangan leu matei nia samba taikebbukatta.
44007016	Taroakerangan tubuda ka Sikem, rateiakerangan sia ka ratei sinakit Abraham bulagat perak ka tatogat Hemor ka Sikem.
44007017	Tapoi memei malelegere iaili sinibalaakenen Taikamanua kai Abraham, memei itutuppai igida bangsata ka Misir,
44007018	pat aili tetere ipurio rimata sibau sipaneinei laggai Misir, sitaiagai si Yosep.
44007019	Pujonangan bangsata rimata nene, paorejinangan taikebbukatta samba ikoiniake raribbaiake tatogada sibau mututu mata, bui rapurimanua.
44007020	Ka teterenia nenda tutu matat Mose, toga simalainge tubu obaket Taikamanua. Telu ngalaggo ujunia araurau nia ka lalep ukkuinia.
44007021	Tapoi kele araribbaiake nia, alanangan nia togat Parao sinanalep, uraunangan nia bailiu togania.
44007022	Sangamberi puagaiatda tai Misir tungantomanake kai Mose, magegenangan ka tiboiet samba ka galajet.
44007023	Kele aiaili epat pulu ngarura beunannia, tutu paatuatnia masibalou sasarainania, tai Israel.
44007024	Kele aiitco sara aibebesiki nia tai Misir, romakenangan nia, alanangan lumun, mateiakenangan tai Misir.
44007025	Ka bagania le te si Mose raseseseake kakauna nia Taikamanua masibelaake sia; tapoi ta raseseake.
44007026	Mancep itconangan rua tai Israel ai sia pagogolu, sibonangan iabanake sia, kuanangan, 'Ale sasaraina! Sipusasaraina le kam, angoi pagolu kam pasasambamui?'
44007027	Oi nia sibobo aleinia tukkuluakenangan si Mose kuanangan, 'Kasei airioake ekeu bailiu sipaneinei samba sipasiukum kai?
44007028	Taleu numamateiake le aku kaku kele mamateiakenu sokat tai Misir?'
44007029	Arep aiarep tiboiet nene tui nia si Mose pukuddunangan musitoi ka laggai Midian. Sedda bara rua tatogania simanteu.
44007030	Pasat epat pulu ngarura, lotsit ka matania sara malaika ka simatangeu ka bebet leleu Sinai ka juluu api ka sangatobbou rui.
44007031	Kisei le ka bagania si Mose iitco siitconia nene. Tapoi kele ailegereake tubunia ilelekngake nia, arepnangan ngangan Tuhan masikua ka matania,
44007032	'Aku te Taikamanuanda taikebbukatnu, Taikamanuan Abraham, Isak samba Yakob.' Pugeretnangan tubunia si Mose, taan maeme nia masiitco.
44007033	Kuanangan ka matania si Tuhan, 'Golok le tarangai ka rerem, aipoi polak puriokatnu se, polak sipunenan le.
44007034	Akuitcoan paoreat bangsaku ka laggai Misir, akuarepingan huihuira, atugorosotnan aku masibelaake sia. Oto konan, kukoiniake ekeu ka laggai Misir.'
44007035	Si Mose nene te taioobaketda sikuada ka matania, 'Kasei airioake ekeu bailiu sipaneinei samba sipasiukum?' Si Mose nene leu aikoiniake Taikamanua bailiu sipaneinei samba sipasibebela ka paroman malaika situlolotsit ka matania ka sangatobbou rui.
44007036	Nia te aibelaake sia, igalai kerek samba kiseiet ka laggai Misir, ka koat simabonan samba ka simatangeu, epat pulu ngarura burunia.
44007037	Si Mose nene leu amasikua ka matada tai Israel, 'Isusuruake te Taikamanua sara nabi ka talagat sasarainamui, kele aku.'
44007038	Si Mose nene te sibailiu sipatalaga paamian Israel ka simatangeu masipatiboake malaika ka leleu Sinai samba taikebbukatta; samba nia te sipaninilo tiboiet purimanuaiat isegeake nia ka sita.
44007039	Tapoi ta raoba rareddet ngangania taikebbukatta, ratukkuluake le nia, samba toili ka laggai Misir le rapaaatu.
44007040	Kuarangan ka matat Aron, 'Galai ka kai taikamanuamai sipusumbulat ka kai; aipoi si Mose sibelaake kai ka laggai Misir, taan taagai apa sibabara ka tubunia.'
44007041	Ka teterenia nenda galairangan tularat togat jaui, bulujirangan tularat nene, puangkarangan baga raumunake sigalai kabeira.
44007042	Pisiknangan tebai sia Taikamanua, oreakenangan sia masipanindogi sulu, laggo, panyanyat ka manua, kele sitususurat ka bukoda tai nabi, 'Ai pa anujaja samba anubuluake kam kaku tarimeu ka bagat epat pulu ngarura ka simatangeu, kam tai Israel?
44007043	Ta anai! Rusuk Molokh le anubairat kam samba tularat panyanyat sabulunganmui Refan, ia te tularat sigalaimui panindogietmui. Oto kuriribbaiakean le kam pat aili ka silat Babel.'
44007044	Rusuk pasimuneng kababarat Taikamanua ai ka taikebbukatta ka simatangeu kele sikuat Taikamanua kai Mose igalai nia siripot tularat sipakoinong Taikamanua ka matania.
44007045	Rusuk nene leu arasilo taikebbukatta raambit nia ka teteret aipalulu sia si Yosua masilaba laggai nene ka sipuarat sabulungan siusiakenen Taikamanua ka matada taikebbukatta; pat aili ka teteret David.
44007046	Sisese kiliu bagat Taikamanua le si David, samba itiddou bule momoi igalai sara pukudduat Taikamanuan Yakob.
44007047	Tapoi si Salomo le amasigalai Uman Taikamanua.
44007048	Tapoi Taikamanua Sipulubeunan ta mukukuddu nia ka sigalai kabei sirimanua kele ke sikuat nabi,
44007049	'Manua ia te uddenanku, samba polak ia te kalak rereku. Aponia uma nuoba nugalai kam kaku?' ngangan Tuhan, 'ele aponia kudduat puariatku?
44007050	Ta kabeiku le amasibaraake sangamberinia nene?'
44007051	Ale kam simakela paatuat samba taisusunanen paatuat samba piu, sarat masisaggangi Ketsat Sipunenan le kam; kipa taikebbukatmui, kisedda leu kam.
44007052	Kasei ka tai nabi ta arakukuru taikebbukatmui? Samba ramateiake sipasipopoiliat siburu kaoijanan Sirimanua Simaroipo, ia te sipajo samba simateiakenenmui kineneiget.
44007053	Anusiloan kam Surukat sinegeakenda samalaika, tapoi ta anureddet kam ngangan Surukat."
44007054	Kele araarep nene sipurarapat, ngoingoinangan bagada, putangatnangan sotda.
44007055	Tapoi Stefanus geti sun le paatuatnia Ketsat Sipunenan; teilanangan manua, itconangan pulatsanan Taikamanua samba Yesus aimuririo isit kai kattoet Taikamanua.
44007056	Lepa kuanangan, "Kuitco atubukaan sorga samba Togatsirimanua murio isit kai kattoet Taikamanua."
44007057	Pugereirangan sabeu nganga sipurarapat, petpetrangan talinganda, labarangan Stefanus sikere sangamberida.
44007058	Giritrangan nia ka bebet laggai, baijungirangan nia bukku. Sia sipasiitco sibabara ragalakngake leppeira ka bebet reret silainge sipuoni si Saulus.
44007059	Airababaijuk nia, panindounangan Stefanus, kuanangan, "Tuhan Yesus, silo ketsatku!"
44007060	Rekkuk aipurekkuk, pugereinangan sabeu nganga, "Tuhan, ba lulumunake ka tubuda joda nene!" Lepa aikua nene, tata engania.
44008001	(1a) Si Saulus leu pasese ka bagania aramateiake Stefanus. (1b) Ia leu ne gogoinia bara pangukurat simapali ka paamian ka Yerusalem. Pusaburangan sangamberida ka sangalio tobbou Yudea samba Samaria, legeina le tai apostel.
44008002	Alarangan tubut Stefanus sia simatopit, rateiakerangan nia samba rasoibi nia simakope.
44008003	Si Saulus geti riuriu le ipakatai paamian, ei nia ka senen lalep, giritnangan sia taimanteu samba tainanalep masikau sia ka penjara.
44008004	Oto sia sipusasabu, ei sia masigejengi sangalio laggai pagalu masipaarep Katuareman Simaeru.
44008005	Si Pilipus geti ka inan laggai Samaria le aiei, segeakenangan ka matada sedda pagalaiat Kristus.
44008006	Kele araarep ngantoman Pilipus samba araitco kiseiet sigalainia, kere bagada sangamberida masilelekngake siniboinia.
44008007	Aipoi maigi sia pinasaileu sanitu abelangan ketsat sikatai ka tubuda samba mugerei sabeu nganga; maigi sia simasakit samba simajegeu aialeake.
44008008	Maangkanangan bagada simakope ka laggai nenda.
44008009	Ka laggai nenda ai sara sirimanua sipuoni si Simon, maujungan aigalai kiseiet bagada tai Samaria kalulut tawania, samba ikau tubunia sirimanua ta anai siaili nia.
44008010	Sangamberi sirimanua taigoiso samba sabeu masitut nia, kuarangan, "Sirimanua nene te ron Taikamanua oniakenen Ron Sabeu."
44008011	Maujungan poi aipepeake sia kalulut tawania, ia te ratututnake nia.
44008012	Tapoi kele arakatonemi ngantoman Pilipus pagalaiat Purimataat Taikamanua samba pagalaiat onin Yesus Kristus, bailiu turau sia, taimanteu samba tainanalep.
44008013	Samba si Simon leu mutonem baga. Lepa aiturau nia, tutnangan si Pilipus. Itco aiitco kiseiet samba kerek sabeu, tenan le kisei ka bagania.
44008014	Kele araarep nia tai apostel ka Yerusalem aalara tai Samaria tiboiet Taikamanua, koiniakerangan si Petrus samba si Yohannes mei ka sia.
44008015	Sege sia sedda tai apostel panindourangan bule rasilo Ketsat Sipunenan tai Samaria.
44008016	Aipoi beri pei sara sia sinopsop Ketsat Sipunenan, sarat ka onin Yesus pei le aiturau sia.
44008017	Lepa tonemakerangan kabeira ka utera, sopsopnangan ka tubuda Ketsat Sipunenan.
44008018	Kele aiitco si Simon kalulut totonemakera kabeira tai apostel ka utera aisopsop ka tubuda Ketsat Sipunenan, totoiakenangan ka tubuda bulagat,
44008019	kuanangan, "Ake kam kaku kerek kele nene, bule kasei kurape, sopsopnangan sia Ketsat Sipunenan."
44008020	Kuanangan ka matania si Petrus, "Malolosengan te ekeu samba bulagatnu, ka bagam le te momoi nusaki nia bulagat panguruat Taikamanua.
44008021	Ta anai rubeiat ele eneunu ka bagat galajet nene, ta maroipo poi paatuatnu ka matat Taikamanua.
44008022	Oto bauake paatuatnu ka jom nene, samba panindou kai Tuhan bule iappeake jot paatuatnu nene.
44008023	Aipoi kuitco paatuatnu kele lappegu simapongitnan le samba aiserengan ekeu pukakatai."
44008024	Aleginangan nia si Simon kuanangan, "Tiddouake kam aku kai Tuhan, bui ibara ka tubuku kele siniboimui."
44008025	Lepa aramunengake samba aratiboi tiboiet Tuhan, toili sia ka Yerusalem samba ka puenungananda rapakakara Katuareman Simaeru ka bagat maigi laggai ka Samaria.
44008026	Lepa kuanangan malaikat Tuhan kai Pilipus, "Suruake ekeu, kenan ka isit kaiaman, ka enungan ka Yerusalem mei ka Gasa." Enungan nenda matangeu.
44008027	Suru si Pilipus einangan leu et. Ai sara tai Etiopia, pegawai rimata Kandake rimatada tai Etiopia, sipasikeli sangamberi bibiletnia. Pegawai nene amei nia ka Yerusalem manindou.
44008028	Kineneiget ai nia totoili mukureta, aibabasa surat nabi Yesaya.
44008029	Kuanangan Ketsat ka matat Pilipus, "Kenan tagetnake kureta nenda."
44008030	Pabalaunangan si Pilipus, arepnangan ibasa surat nabi Yesaya. Kuanangan si Pilipus, "Nuagai leu sibasam nene?"
44008031	Kuanangan, "Kipa iooi kuagai nia, ke ta anai sipangantoman aku?" Nananangan si Pilipus itujanang ka kureta mukuddu ka bebenia.
44008032	Ruang surat sibasania nene le: "Kele biribiri sitaroakenen ka pasijajakat le nia; kele togat biribiri sipumemengmeng ka matat sipananapu bulunia, kisedda te taibubukana ngangania.
44008033	Rapaloloi samba ragalai sitaimaroipo ka tubunia. Kasei siagai masinunuake muntogatnia? Atualaan poi engania ka polak nene."
44008034	Kuanangan pegawai tai Etiopia kai Pilipus, "Kua pei, kasei ititiboi si nabi nene, pagalaiat tubunia ele sabagei le ititiboi?"
44008035	Taddaakenangan si Pilipus masikolouake samba mubongen ka ruang nene isegeake ka matania Katuareman Simaeru pagalaiat Yesus.
44008036	Riuriuakerangan puenungananda, ailirangan sara bagat oinan. Kuanangan si pegawai, "Aikoi oinan, apangan le isasailania turau aku?" [
44008037	Kuanangan ka matania si Pilipus, "Ke matonem bagam sibara ka sangalio paatuatnu, momoi." Aleginangan nia, "Matonem bagaku, Yesus Kristus ia te Togat Taikamanua."]
44008038	Ia geti kuanangan ipuari kureta; gorosot sia ruada si Pilipus samba si pegawai, raunangan nia si Pilipus.
44008039	Kele aratusakai ka oinan, paambitnangan si Pilipus Ketsat Tuhan, taitconangan nia si pegawai tai Etiopia. Riuriuakenangan puenunganannia ka angkat baga.
44008040	Si Pilipus geti againa le aian nia ka Asdod. Gejenginangan sangalio laggai nenda masipaarep Katuareman Simaeru, pat aili ka Kaisarea.
44009001	Si Saulus geti riuriu le ikukuru samba imateiake sipasiului Tuhan Yesus. Ei nia kai Imam Sabeu,
44009002	tiddounangan surat pugege kaunen ka parurukatda tai Yahudi ka Damaskus, bule kasei isese siului arat Tuhan, taimanteu ele tainanalep, kabenangan sia ambit ka Yerusalem.
44009003	Ka tengan enungan, amalegerengan nia ka Damaskus, tulut toroinangan nia pato sibara ka manua.
44009004	Bele nia ka polak, arepnangan nganga sipasikukua ka matania, "Saulus, Saulus, nukukukuru kodda aku?"
44009005	Kuanangan si Saulus, "Kasei ekeu Tuhan?" Kuanangan, "Aku te Yesus sikukurum.
44009006	Tapoi suruake ekeu, kenan ka laggai, ai leu itukua ka matam galaiakenennu."
44009007	Saaleinia geti tenan le sia rio, meng, araarep poi nganga, tapoi ta anai araitco kasei pa.
44009008	Tusurunangan si Saulus, mataakenangan matania, tapoi taan aiitco apa pa; ukkaakerangan kabeinia rapalulu nia ka Damaskus.
44009009	Telu ngagogoi burunia ta aimaitco matania, samba taipukokom taipulolo le nia.
44009010	Ka Damaskus ai sara sipasiului sipuoni si Ananias. Pakoinongnangan tubunia si Tuhan ka matania kuanangan, "Ananias!" Aleginangan nia, "Aikoi aku Tuhan!"
44009011	Kuanangan ka matania si Tuhan, "Suruake ekeu, kenan ka enungan sipuoni Simaroipo, gabanungan ka lalep Yudas, sara sipuoni si Saulus sibara ka Tarsus. Kineneiget ai nia maninindou,
44009012	samba ka bagat paitcokat aiitcoan moi sara sirimanua sipuoni si Ananias masirape utenia, bule imaitco minca matania."
44009013	Aleginangan nia si Ananias, "Tuhan, amaigingan sia akuarep masikua pagalaiat sirimanua nene, igit jo aigalai ka tubuda sipunenannu ka Yerusalem.
44009014	Samba aioi sene aialaan gege ka tai imam sabeu masikabe sangamberi sipasisosogai onim."
44009015	Tapoi kuanangan ka matania si Tuhan, "Kenan le, aipoi pugalai sipiliku le nia masipaarep oningku ka matada sipuarat sabulungan samba tai rimata samba leu ka bangsa Israel.
44009016	Ai leu kupaitco ka matania kipa igit bairatetnia kalulut oningku."
44009017	Lepa ei si Ananias, guru nia ka lalep, tonemakenangan kabeinia ka utenia kuanangan, "Saraina Saulus, aikoiniake le aku si Tuhan, ia te Yesus sipakoinong tubunia kekeu ka enungan anuoi se, bule imaitco minca matam, samba isopsop ekeu Ketsat Sipunenan."
44009018	Ia geti bele aibele ka matania kele susuru, maitconangan minca matania. Suru nia, raunangan nia.
44009019	Lepa aipukom maronnangan minca tubunia. Tapoi mukuddu pei le si Saulus piga ngagogoi pa ka Damaskus masipaalei sipasiului.
44009020	Taddaakenangan leu mungantoman ka uma parurukat masimunengake pagalaiat Yesus Togat Taikamanua le nia.
44009021	Sangamberi sipasiaarep makisei ka bagada, kuarangan, "Ta ia ne sipasimamateiake sipasisosogai onin Yesus ka Yerusalem samba leu amoian nia se masikabe sia itaroake sia ka tai imam sabeu?"
44009022	Tapoi memei le itutuppai ronnia si Saulus, pat puinengnangan sia tai Yahudi sikuddu ka Damaskus, kalulut ipatoila ka matada Yesus nene ia te Kristus.
44009023	Pasat piga ngagogoi pa isiakerangan tai Yahudi masimateiake si Saulus.
44009024	Tapoi isiatda nene aiagai le si Saulus. Jagorangan leu sangamberi matatbaliu laggai sinago samba sinoibo, bule ramateiake nia.
44009025	Tapoi sinoibo alarangan nia sipasiuluinia, gorosotnakerangan nia ka bagat garaga ka teitei gelit laggai.
44009026	Sege nia ka Yerusalem, sibonangan masipaalei sipasiului, tapoi amaloto le sia sangamberida ka tubunia, aipoi ta matonem bagada babailiuna nia sipasiului.
44009027	Si Barnabas le aiala nia, paambitnangan nia ka tai apostel, nunuakenangan ka matada iitcona si Tuhan si Saulus ka enungan, samba patitiboakena nia si Tuhan samba emenia mungantoman ka onin Yesus ka Damaskus.
44009028	Paaleinangan sia si Saulus mugejek sambada ka Yerusalem, samba ka bagat eme le ipungantoman ka onin Tuhan.
44009029	Samba tai Yahudi sipunganga ngangan Grika leu ipatiboake samba ipaukeleake; tapoi besiakerangan ramateiake nia.
44009030	Kele araagai nene sapaamian, ambitrangan nia ka Kaisarea, lepa koiniakerangan nia ka Tarsus.
44009031	Ka teterenia nene marokdang le paamian ka sangalio Yudea, Galilea samba Samaria. Paamian memei maroron samba muparaboat ka bagat loto kai Tuhan, samba muurau igida kalulut paroman Ketsat Sipunenan.
44009032	Pasat nene gejenginangan si Petrus sangalio laggai, samba ibalou leu sia sipunenan sikuddu ka Lidda.
44009033	Sedda sesenangan sara sirimanua sipuoni si Eneas simasakit, balu ngarurangan taitususuru ka peremannia.
44009034	Kuanangan ka matania si Petrus, "Eneas, ialeake ekeu Yesus Kristus; suruake ekeu, purutnake peremannu!" Tusurunangan leu si Eneas.
44009035	Sangamberi sipulaggai ka Lidda samba ka Saron masiitco nia, matonemnangan bagada kai Tuhan.
44009036	Ka Yoppe ai sara sipasiului sinanalep sipuoni Tabita (ka ngangan Grika Dorkas, tibonannia simatsura). Bulat maigi galajet simaeru aigalai samba maigi aikau panguruat ka simageba.
44009037	Tapoi ka gogoi nenda bara oringennia, matei nia. Lepa arabui tubunia galakngakerangan nia ka bilik ka pata.
44009038	Laggai Lidda malegere le ka Yoppe. Kele araarep sipasiului kababarat Petrus ka Lidda, koiniakerangan rua taimanteu masisogai nia, manindou, "Konan simaola ka kai!"
44009039	Suru si Petrus ei nia paaleiakenangan sia. Sege sia sedda ambitrangan nia ka bilik ka pata; oi araoi ka matania tainanalep silumang, ai sia musosou paitcorangan ka matania leppei samba komang sigalai Dorkas ai pei le nia muririmanua.
44009040	Kuanangan si Petrus rabela sangamberida, lepa purekkuknangan manindou. Lepa beliuakenangan tubunia ka simamatei, kuanangan, "Tabita, suruake ekeu!" Mataakenangan matania, kele aiitco si Petrus, putukkunangan.
44009041	Ukkaakenangan kabeinia si Petrus isuruake nia. Lepa sogainangan sangamberi sipunenan samba tainanalep silumang, rioakenangan nia ka matada sipuririmanua.
44009042	Maarepnangan sibabara nene ka sangalio laggai Yoppe, maigirangan simatonem baga kai Tuhan.
44009043	Pasat nene kuddu pei le si Petrus ka Yoppe piga ngagogoi pa ka lalep Simon tukang kulit.
44010001	Ai sara sirimanua ka Kaisarea sipuoni si Kornelius, kapiten tentera, sipuoni "Pasukan Italia."
44010002	Simatopit le nia, maloto nia ka Taikamanua samba sangamberi sikuddu ka lalepnia; maigi aikau paroman ka bangsa Yahudi simageba samba mariuriu ipanindou ka Taikamanua.
44010003	Ka bobo telu tago bara siitcot matania, iitco simakolou sara malaikat Taikamanua tuguru samba masikua ka matania, "Kornelius!"
44010004	Kinerenangan nia si Kornelius, malotonangan, kuanangan, "Aponia Tuhan?" Kuanangan ka matania malaika, "Sangamberi panindogatnu samba anggainu asegean ka Taikamanua samba airepdepman ekeu Taikamanua.
44010005	Kineneiget koiniake le taimanteu raei ka Yoppe masisogai si Simon sipuoni leu si Petrus.
44010006	Ai nia murauma kai Simon tukang kulit, sipulalep ka bebet koat."
44010007	Kele aituitui malaika sipatiboake nia, sogainangan rua paguguletnia samba sara tentera simatopit, sibara ka talagada tai tentera sipasijajago nia.
44010008	Lepa aikolouake sangamberinia ka matada, koiniakenangan sia ka Yoppe.
44010009	Pato, ai pei le sia mueenung amalegerengan ka laggai Yoppe, malegere tugge sulu, pangarainangan si Petrus ka teitei lalep manindou.
44010010	Malajenangan, kiddinangan mukom; tapoi ai pei le rapatatarek kan bara aiitco ka bagat ketsatnia.
44010011	Itconangan tubuka manua, gorosot sara kudduat kele komang simalio sibara sesere ka epat tamingnia, tutattan ka polak.
44010012	Ka bagania ai sene ngamata tarimeu siepat rere, leiti sipugugurui samba paumauma.
44010013	Lepa maarepnangan nganga sipasikukua ka matania, "Petrus, suruake ekeu, jaja, kom."
44010014	Kuanangan si Petrus, "Taa, Tuhan, beri pei akukom sikatai ele simalolit."
44010015	Kuanangan minca nganga ka matania, "Ba kukua simalolit silinaakenen Taikamanua."
44010016	Telu ngaminca aibara nene, lepa tiktik minca kudduat nenda ka manua.
44010017	Ka teteret aipaiingo si Petrus ipaatu apa katukolobat siitcot matania, amurioan sia ka bebet matatbaliu pakoiniet Kornelius, sipasigagaba lalep Simon.
44010018	Pusogarangan masinounou, baleu ai si Simon sipuoni si Petrus murauma ka lalep nene.
44010019	Ai pei le ipaatu si Petrus pagalaiat siitcot matania, kuanangan ka matania Ketsat, "Ai telu taimanteu sigaba ekeu.
44010020	Suruake ekeu nutugorosot, kenan sambamui, bui imakarat bagam, aku le aikoiniake sia."
44010021	Tugorosotnangan si Petrus ka epe kuanangan ka matada taimanteu, "Aikoi aku gabaetmui. Amoian koi kam?"
44010022	Kuarangan, "Si Kornelius kapiten tentera, sara sirimanua simaroipo paatuat, simaloto ka Taikamanua samba simaeru katuareman ka sangamberi bangsa Yahudi, aisilo patonekat malaika sipunenan bule isogai ekeu ka lalepnia samba iarep tiboiet sibara kekeu."
44010023	Ia geti kuanangan ratuguru samba rapugogoi sedda. Pato suru nia, tutnangan sia, samba piga pa sasaraina ka laggai Yoppe masipaalei nia.
44010024	Pato minca sege sia ka Kaisarea. Aingengenaake sia si Kornelius, airuruakean saeppunia samba sasuruaknia.
44010025	Kele aituguru si Petrus, roroinangan nia si Kornelius, purekkuknangan murappo ka matania.
44010026	Tapoi aisuruake le nia si Petrus, kuanangan, "Suruake ekeu, sirimanua le aku."
44010027	Aipatitiboake si Kornelius guru si Petrus, itconangan maigi sirimanua siparururu.
44010028	Kuanangan ka matada, "Anuagaian kam bulat takeikei ka tai Yahudi paalei ka bangsa bagei ele tuguru ele mei ka lalepda. Tapoi aipatoilaan Taikamanua kaku, ta momoi kukua sara sirimanua sikatai ele simalolit.
44010029	Ia te lulunia ta akukera tubuku moi kele anusogai aku. Oto kunounou kam, aponia lulunia anusogai kam aku se?"
44010030	Kuanangan si Kornelius, "Epat ngagogoi situsasabau, ka tetere kele nene, bobo telu kasoibokat, amanindou aku ka lalepku. Sinulut rio sara sirimanua ka mataku, sipuleleppei simalatsat,
44010031	kuanangan, 'Kornelius, aiarepingan panindogatnu Taikamanua samba anggainu airepdepman.
44010032	Oto koiniake sieei ka Yoppe manogai si Simon sipuoni leu si Petrus; ai nia murauma ka lalep Simon tukang kulit, sikuddu ka bebet koat.'
44010033	Koiniakekungan tebai sia rasogai ekeu, samba ka erut bagam amoian ekeu. Oto kineneiget amatarekngan kai sangamberimai ka matat Taikamanua masiarepmake sangamberi sitoneakenen Taikamanua kekeu."
44010034	Lepa panibonangan si Petrus kuanangan, "Bulat akuseseakean, ta irarasei sirimanua Taikamanua.
44010035	Senen sirimanua le ka senen bangsa sirepdep loto ka tubunia samba sigalai simaroipo nia te obaketnia.
44010036	Anuagaian kam tiboiet sinegeakenennia ka tatogat Israel, ia te Katuareman Simaeru pagalaiat aban kalulut Yesus Kristus, ia te Tuhanda sangamberi sirimanua.
44010037	Anuagaian kam sibabara ka sangalio Yudea, barania ka Galilea, pasat pasiraukat singantomanakenen Yohannes,
44010038	ia te pagalaiat Yesus tai Natsaret, kipa aitulaji nia Taikamanua Ketsat Sipunenan samba gege. Mugejek nia masigalai simaeru samba masialeake sangamberi pinasaileu Sanitu, ipaalei poi nia Taikamanua.
44010039	Kai te sipasimumuneng sangamberi sigalainia ka laggai Yudea samba ka Yerusalem; lepa mateiakerangan nia sipattaakenen ka loina siliktenga.
44010040	Tapoi ka gogoi sikatelunia suruakenangan nia Taikamanua samba ikau ipatoila tubunia,
44010041	ta ka sangamberi sirimanua, tapoi ka sipasimumuneng le sipilit Taikamanua kirenangan, ia te kai sipakomake nia samba sipaloake nia, lepa aitusuru ka simamatei.
44010042	Ia geti koiniakenangan kai masipaarep samba masimunengake ka sangamberi bangsa, nia le airioake Taikamanua bailiu Sipasiukum ka sangamberi sipuririmanua samba simamatei.
44010043	Pagalaiat nia te aramunengake tai nabi: Senen simatonem baga ka tubunia, isilo katuappekat jo kalulut oninia."
44010044	Aititiboi tiboiet nene si Petrus sopsopnangan Ketsat Sipunenan sangamberida sipasiaarep tiboiet nene.
44010045	Makiseinangan ka bagada sangamberi simatonem baga sibara ka tai Yahudi sipaalei si Petrus, araitco uuruakena Ketsat Sipunenan Taikamanua ka tubuda bangsa bagei,
44010046	araarep poi rapanibo ka sene ngamata nganga samba raumunake Taikamanua. Lepa kuanangan si Petrus,
44010047	"Ai pei le siooi masikeraake turau sia oinan tainene, sisilo Ketsat Sipunenan keleu sita?"
44010048	Ia geti kuanangan iturau sia ka onin Yesus Kristus. Lepa tiddourangan kai Petrus, bule ikuddu pei le ka sia piga ngagogoi pa.
44011001	Ia geti areprangan nia tai apostel samba saalei ka Yudea, arasiloan tiboiet Taikamanua sia bangsa bagei.
44011002	Kele aiei ka Yerusalem si Petrus, pugolurangan ka tubunia sia sibara ka rubeiat Yahudi.
44011003	Kuarangan, "Atuguruan ekeu ka lalepda sitaipususunat samba anupakomake sia."
44011004	Kolouakenangan ka matada si Petrus sangamberi sibabara barania ka panandaatnia, kuanangan,
44011005	"Ai aku maninindou ka laggai Yoppe, tulut itcokungan ka bagat ketsatku, sara kudduat kele komang simalio sibara sesere ka epat tamingnia tutattan barania ka manua sege ka mataku.
44011006	Kinerekungan nia, itcokungan ka bagania sene ngamata tarimeu siepat rere, tarimeu simalia, leiti sipugugurui samba paumauma.
44011007	Lepa arepkungan nganga sipasikukua ka mataku, 'Petrus, suruake ekeu, jaja, kom!'
44011008	Kuakungan, 'Taa, Tuhan, beri pei atubuluk ka ngungungku apa pa sikatai ele simalolit.'
44011009	Tapoi kuanangan minca nganga sibara ka manua, 'Ba kukua simalolit silinaakenen Taikamanua.'
44011010	Telu ngaminca aibara nene, lepa tiktik minca sangamberinia ka manua.
44011011	Ia leu et teterenia aian sia telu taimanteu ka lalep kudduatku, sikoiniakenenda kaku sibara ka Kaisarea.
44011012	Kuanangan Ketsat ka mataku bui kumakarat baga kutut sia. Tapoi ai leu enem sia sasaraina nene masipaalei aku. Guru kai sangamberimai ka lalep Kornelius.
44011013	Nunuakenangan ka matamai iitcona malaika murio ka lalepnia samba masikua ka matania, 'Koiniake raei ka Yoppe manogai si Simon sipuoni leu si Petrus.
44011014	Ai leu itiboi tiboiet ka matam siarauake ekeu samba sia sangamberi ka lalepnu.'
44011015	Kele akutaddaake manibo, sopsopnangan ka tubuda Ketsat Sipunenan kele ka sita panandaatnia.
44011016	Repdepkungan tiboiet Tuhan sikuania: 'Kai Yohannes oinan le ikau masirau, tapoi kam geti Ketsat Sipunenan le turarau kam.'
44011017	Oto ke aikauan Taikamanua panguruat ka sia simakere kele ka sita ka teteret atakatonemi Tuhan Yesus Kristus, kipa te momoi kusaila Taikamanua?"
44011018	Arep araarep sangamberinia nene, pumengmengrangan, umunakerangan Taikamanua kuarangan, "Oto samba ka sabangsa bagei leu aipanguruatnakean Taikamanua katubaugat paatuat, sikau sia ka purimanuaiat."
44011019	Kineneiget sia sipusasabu kalulut paoreat sibabara lepa aramateiake Stefanus pasaragairangan tubuda aili ka Penisia, Siprus samba Antiokia; tapoi ta arapaarep Katuareman Simaeru ka sabagei, sarat ka tai Yahudi le.
44011020	Tapoi ka talagada ai piga pa tai Siprus samba tai Kirene sieei ka Antiokia patiboakerangan leu tai Grika samba rapaarep ka matada Katuareman Simaeru pagalaiat Tuhan Yesus.
44011021	Paaleinangan sia kabei Tuhan, maigirangan simatonem baga sitotoili kai Tuhan.
44011022	Ia geti maarepnangan katuareman pagalaiat nene ka paamian ka Yerusalem, oto koiniakerangan si Barnabas mei ka Antiokia.
44011023	Kele aisege sedda si Barnabas samba aiitco katet bagat Taikamanua, angka lepa bagania, tubbuinangan bagada ramariuriu sangamberida kai Tuhan ka muinet paatuat.
44011024	Kalulut simatopit le poi si Barnabas, simasun Ketsat Sipunenan samba tonem baga, uraunangan igida sipasitutut si Tuhan.
44011025	Lepa ei si Barnabas ka Tarsus masigaba si Saulus.
44011026	Kele aisese nia, ambitnangan nia ka Antiokia. Pukuddurangan sedda sambada sapaamian sangarura burunia, samba rapangantoman maigi sirimanua. Ka Antiokia te muboiki sipasiului tuoniake tai Kristen.
44011027	Ka teterenia nenda ai piga pa tai nabi sibara ka Yerusalem moi ka Antiokia.
44011028	Purionangan sara ka talagada sipuoni si Agabus, poiliatnangan sibara ka geget Ketsat Sipunenan kababarat pulajeat sabeu geti ka sangalio polak. (Bulatnia leu abara ka teteret Kaisar Klaudius.)
44011029	Ia geti teuakerangan sipasiului masikau paroman ka sasaraina sikuddu ka Yudea, senenda masikau siripot sibabara ka tubuda.
44011030	Galairangan leu et nia, kaurangan raambit nia si Barnabas samba si Saulus rakau nia ka tai baja.
44012001	Ka teterenia nenda taddaakenangan rimata Herodes masipaoreji laddou paamian.
44012002	Koiniakenangan ramateiake si Yakobus sarainan Yohannes ratete nia lanjau.
44012003	Kele aiitco iooba le bagada tai Yahudi, ia pei ikauake nia; labanangan leu si Petrus, ia te ka teteret Punen Roti Sitasioman.
44012004	Kele ailaba si Petrus, kaunangan nia ka bagat penjara, segeakenangan rajago nia epat ngarubeiat tai tentera, senen rubeiat epat tentera. Paatuatnia poi lepat Punen Paska, ambitnangan nia ka matada sirimanua simigi.
44012005	Oto atuguruan si Petrus ka bagat penjara. Tapoi sapaamian geti mariuriu le ratiddouake nia ka Taikamanua.
44012006	Sinoibo, pangenan imapato iambit si Petrus si Herodes ka matada sirimanua simigi, perep si Petrus ka talagat rua tentera, ai nia kakakabekat rua palenggui. Matatbaliu penjara leu ai sipasijajago.
44012007	Sinulut rio sara malaikat Tuhan sedda, toroinangan pato bagat penjara. Geugeunangan si Petrus isuruake nia kuanangan, "Suru, olaake!" Rugut aimarugut palenggui ka kabeinia.
44012008	Kuanangan ka matania malaika, "Appara tengam samba pakei tarangainu!" Galainangan leu nia. Lepa kuanangan ka matania malaika, "Pakei leppeinu, tut aku."
44012009	Bela nia tutnangan malaika, tapoi ta iagai ele sibulatnia sigalai malaika nene; ka bagania ka bagat ketsatnia le aiitco nene.
44012010	Sabaurangan pujagoat siboiki samba sikarua sege sia ka matatbaliu laba sieei ka laggai. Matatbaliu nene tenan le buka, bela sia, puenungrangan ruada ka sara enungan, lepa tulut kaddiuakenangan si Petrus malaika.
44012011	Kele aiagai nia si Petrus kuanangan, "Ia pei akuagai bulatnia aikoiniake malaikania si Tuhan masibelaake aku ka kabei Herodes samba ka kiddiet bagada tai Yahudi."
44012012	Kele aiagai kolou, ei nia ka lalep Maria inan Yohannes sipuoni leu si Markus. Maigi sia sedda paruru samba manindou.
44012013	Kele ailuuluu si Petrus matatbaliu gerat, oi sara pagugulet sinanalep sipuoni si Rode masiarepi kasei sipasiluluuluu.
44012014	Kele aiagai ngangan Petrus le, taibukanangan matatbaliu angkat bagania, ka baga le aiei masisegeake kababarat Petrus ka matatbaliu.
44012015	Kuarangan ka matania, "Airoroan ekeu." Tapoi ironake le masikua bulatnia le nene. Kuarangan, "Malaikania le nenda."
44012016	Tapoi ta iariake si Petrus masiluuluu. Kele arabuka matatbaliu samba araitco si Petrus, tenan le kisei ka bagada.
44012017	Maimaiakenangan kabeinia si Petrus rapumengmeng, lepa nunuakenangan kipa aibelaake nia si Tuhan ka penjara. Kuanangan, "Segeake kam nene kai Yakobus samba ka saaleita sabagei." Lepa bela nia ei nia ka kudduat bagei.
44012018	Kele aimapato, gau le sia tai tentera; keppu le ka bagada pagalaiat sibabara kai Petrus.
44012019	Koiniakenangan si Herodes ragaba si Petrus, tapoi ta arasese nia. Oto kuanangan raukum sipasijajago, ramateiake sia. Lepa tui nia ka Yudea ei nia ka Kaisarea, pukuddunangan sedda.
44012020	Makope le golut bagania si Herodes ka tai Tirus samba tai Sidon. Ka keret bagada ei sia masitagetnake nia. Patiboijirangan boiki bagat Blastus, sipasijajago lalep rimata bule iromake sia, lepa tiddourangan paaban, kalulut ka polak rimata le ibabara kan ka laggaira.
44012021	Ka sara gogoi silepa tiboi, pakeinangan leppei purimataatnia si Herodes, puuddetnangan ka uddenan purimataat, panibonangan ka matada tai rakyat.
44012022	Pugereirangan tai rakyat kuarangan, "Ngangan taikamanua le nene, ta ngangan sirimanua."
44012023	Ia leu ne teterenia tepanangan nia malaikat Tuhan, kalulut taisusuruna Taikamanua; gutgutnangan nia leiti, matei nia.
44012024	Tapoi tiboiet Taikamanua geti, memei le muuurau samba marararat.
44012025	Oto ka sia si Barnabas samba si Saulus lepa aragalai galajetda ka Yerusalem, toili sia. Ambitrangan si Yohannes sipuoni leu si Markus.
44013001	Ka talagat paamian ka Antiokia ai piga pa nabi samba guru, ia te si Barnabas samba si Simeon sipuoni leu si Niger, si Lukius tai Kirene, si Menahen, sikere tuurau ruada rimata Herodes, samba si Saulus.
44013002	Ka teteret ai sia masisuru si Tuhan samba mupuaso, kuanangan Ketsat Sipunenan, "Saraake kam kaku si Barnabas samba si Saulus ka galajet sikokoiakenenku ka sia."
44013003	Pupuasorangan samba manindou, lepa tonemakerangan kabeira ka utera, koiniakerangan sia ka eijatda.
44013004	Kalulut aikoiniake sia Ketsat Sipunenan ei sia si Barnabas samba si Saulus ka Seleukia; barada sedda pulajorangan ka nusa Siprus.
44013005	Sege sia ka Salamis, paareprangan tiboiet Taikamanua ka uma parurukatda tai Yahudi. Ai leu si Yohannes Markus masirom sia.
44013006	Gejengirangan sangalio nusa aili ka Papos. Sedda seserangan sara tai Yahudi sikerei samba nabi sipatataju sipuoni Baryesus.
44013007	Alei gubernur ka nusa nene le nia, sipuoni Sergius Paulus, simaagai paatuat. Kalulut ioba iarep tiboiet Taikamanua si gubernur nene, sogainangan si Barnabas samba si Saulus.
44013008	Tapoi sikerei Elimas (ia te katukolobat oninia ka ngangan Grika), isaila le sia; gabanangan enungan bui imatonem bagat gubernur.
44013009	Tapoi si Saulus, sipuoni leu Paulus, isopsop le nia Ketsat Sipunenan; kinerenangan nia
44013010	kuanangan, "Oi ekeu togat Sanitu, sisun patajuat samba sangamberi pukataikat, saggak puroipoat, tapei nuaariake masipakatai enungan Tuhan simaroipo?
44013011	Kineneiget, ioorakngan te ekeu kabei Tuhan, mapesetnungan, taitconungan matat sulu piga ngagogoi pa." Maramunnangan leu et matania tenan gep, pagagonangan kabeinia igaba sirimanua sipalulunia.
44013012	Kele aiitco sibabara nene, matonemnangan bagania si gubernur; aipoi bulat makisei ka bagania ngantoman pagalaiat Tuhan.
44013013	Barada ka Papos pulajorangan si Paulus sambada saaleinia sege sia ka Perga ka Pampilia; sedda kaddiuakenangan sia si Yohannes Markus toili nia ka Yerusalem.
44013014	Barada ka Perga pariuriurangan musila sege ka Antiokia ka tobbou Pisidia. Ka gogoi Sabbat ei sia mukuddu ka uma parurukat.
44013015	Lepa aitubasa Surukat samba suratda tai nabi, koiniakerangan sautet uma parurukat masikua ka matada, "Ale sasaraina, ke ai tiboietmui masipanganturu bangsa nene, tiboimuian nia."
44013016	Purionangan si Paulus, maimaiakenangan kabeinia kuanangan, "Ale kam tai Israel samba kam sirepdep loto ka Taikamanua, arepmake kam!
44013017	Taikamanuan bangsa Israel masipili taikebbukatta, samba ibailiuake bangsa nene bangsa sabeu, ka teteret ai sia musitoi ka laggai Misir. Lepa ka geget kabeinia belaakenangan sia ka laggai nenda.
44013018	Epat pulu ngarura burunia aipuomi sia baga ka simatangeu.
44013019	Pitu bangsa aisubuake ka laggai Kanaan ikau laggai nene ikepmakenenda;
44013020	burunia ai epat ngotu lima pulu ngarura. Pasat nene kaunangan ka sia sipasiukum teret nabi Samuel.
44013021	Lepa tiddourangan rimata, kaunangan Taikamanua ka sia si Saul togat Kis, sibara ka muntogat Benyamin, epat pulu ngarura burunia.
44013022	Kele aibeleake si Saul, rioakenangan Taikamanua si David rimatada. Ka pagalaiat si David nene aikua Taikamanua, 'Akusesengan si David, togat Isai, sirimanua obaket bagaku, sigalaiake sangamberi kiddiet bagaku.'
44013023	Ka punuteteunia te aisuruake Taikamanua Sipaarau tai Israel siripot palelengannia, ia te Yesus.
44013024	Kei moi nia amungantomanan si Yohannes ka sangamberi tai Israel bule rabauake paatuatda samba turau sia.
44013025	Kele aimalegere ilepa galajetnia si Yohannes kuanangan, 'Kasei aku nupaatu kam? Ta aku ngenaetmui, tapoi siooi kuruk teiteiku le, beri masigolok kasu ka rerenia ta mateu aku.'
44013026	Ale sasaraina, punuteteu Abraham samba sikalotoake Taikamanua, ka sita te aisegeake tiboiet puaragat nene.
44013027	Aipoi sipulaggai ka Yerusalem samba sautera, ta raagai Yesus nene. Ka bagat pasimamateiakera nia, sedda ipuaili tiboietda tai nabi basaetda senen Sabbat.
44013028	Samba kenanen ta arasese paluluatnia itumateiake nia, tapoi aratiddou le kai Pilatus imateiake nia.
44013029	Kele aralepaake sangamberi siniboi surat pagalaiat tubunia, gorosotnakerangan nia ka loina siliktenga, kaurangan nia ka ratei.
44013030	Tapoi aisuruake le nia Taikamanua ka simamatei.
44013031	Lepa patoilanangan tubunia piga ngagogoi pa ka tubuda sipasitutut nia barania ka Galilea aili ka Yerusalem. Sia te sipasimumuneng nia kineneiget ka matat bangsa Israel.
44013032	Kineneiget kupaarep kai ka matamui Katuareman Simaeru sinibalaakenen ka taikebbukatta,
44013033	airiuriuakean Taikamanua ka sita tatogada ka bagat susuruakena Yesus, kele sitususurat ka Psalmen tippu rua: 'Togaku te ekeu; gogoi nene akututuake ekeu!'
44013034	Pagalaiat susuruakena nia Taikamanua ka simamatei bui ianau nia, aitiboian kise: 'Kuaake ka kam palelengan sipunenan bulat katonemiet, sinibalaakenenku kai David.'
44013035	Ia te lulunia aikua ka ruang bagei, 'Ta nuoobaake sipunenannu iitco kaaanau.'
44013036	Aipoi si David, lepa aigalaiake obaket bagat Taikamanua ka teteret purimanuaiatnia, tata nia, rateiakerangan nia ka bebet taikebbukatnia, itconangan kaaanau.
44013037	Tapoi Yesus sisuruakenen Taikamanua geti, ta aiitco kaaanau.
44013038	Oto kau nuagai kam nia ale sasaraina, kalulut nia te tusegeake ka kam katuappekat jo.
44013039	Samba ka tubunia senen simatonem baga masisilo kabelaiat ka sangamberi jo, sitaioi nusilo kam ka Surukat Mose.
44013040	Oto pagaba kam, bui ipuaili ka tubumui kele siniboira tai nabi nene:
44013041	'Repdep kam, kam sioba paloloi, kiseiake kam, lepa malosemuian, aipoi kugalai sara galajet ka teteremui, galajet taikakatonemietmui, ke rasegeake nia ka kam.' "
44013042	Kele aibela si Paulus samba si Barnabas ka uma parurukat, tiddourangan sirimanua bule ratiboi minca tiboiet nene ka gogoi Sabbat sibabara.
44013043	Kele arabela ka parurukat, maigi tai Yahudi samba bangsa bagei sipasigegelai arat Yahudi masitut si Paulus samba si Barnabas; pangantomanrangan sia tai apostel bule ramariuriu ka katet bagat Taikamanua.
44013044	Ka gogoi Sabbat sibabara oi sia sangamberi sirimanua ka laggai nenda masiarep tiboiet Taikamanua.
44013045	Tai Yahudi geti kele araitco sirimanua simigi, masisinangan bagada, sailarangan tiboiet Paulus, samba raasa nia bagei.
44013046	Tapoi memei maeeme si Paulus samba si Barnabas manibo kuarangan, "Kirenangan buita ka kam le boiki tusegeake tiboiet Taikamanua; tapoi anukaritnake le poi kam samba anuaddeake le kam ta mateu kam masisilo purimanuaiat sitaitatata. Oto ka bangsa bageian le kueei kai.
44013047	Kise poi aikua si Tuhan ka matamai: 'Akurioakean ekeu bailiu patora sipuarat sabulungan, bule nubaraake puaragat pat aili ka tutut polak.' "
44013048	Kele araarep nia sipuarat sabulungan, maangkanangan bagada, umunakerangan tiboiet Tuhan; samba sia sangamberida sikokoiakenen Taikamanua masibakkati purimanuaiat sitaitatata matonemnangan bagada.
44013049	Mararatnangan leu tiboiet Tuhan ka sangalio laggai nenda.
44013050	Tapoi rapakatai le nganga tai Yahudi ka matada tainanalep siabeu tiboi tubu simasuru ka Taikamanua, samba sautet laggai. Taddaakerangan rakukuru si Paulus samba si Barnabas, kekelerangan sia ka laggaira.
44013051	Sosoakerangan abu ka rereda tai apostel sibailiu repdemenda, lepa tui sia ka Ikonium.
44013052	Tapoi sun le paatuatda sipasiului ka Antiokia angkat baga samba Ketsat Sipunenan.
44014001	Ka Ikonium kisedda leu et, ei si Paulus samba si Barnabas ka uma parurukatda tai Yahudi; pangantomanrangan sia, bailiu maigi tai Yahudi samba tai Grika mutonem baga.
44014002	Tapoi tai Yahudi sitaimatonem baga, ratubbui le bagada sipuarat sabulungan imangoingoi bagada ka sasaraina.
44014003	Oto mauju goiso arakuddu sedda tai apostel. Pungantomanrangan ka bagat eme kalulut tonem bagada kai Tuhan. Panguruatnakenangan si Tuhan ka sia ioi rabaraake kerek samba kiseiet masironake tiboiet pagalaiat pukatekat bagania.
44014004	Tapoi bailiu rubei rua le sia sirimanua simigi ka laggai nenda: sabagei masitut tai Yahudi, sabagei masitut tai apostel.
44014005	Lepa pakerenangan bagada sipuarat sabulungan samba tai Yahudi sambada sautera masibesiki samba masibaijuk tai apostel bukku.
44014006	Kele araagai nia tai apostel, tui sia ei sia ka Listra samba ka Derbe, ia te laggai ka Likaonia samba laggai ka riringannia.
44014007	Paareprangan sedda Katuareman Simaeru.
44014008	Ka Listra ai sara sirimanua sarat mukuddu le nia, taimaron rerenia, masakit nia baranangan ka pusulekatnia, beri pei pueenung nia.
44014009	Kuddu nia iarepmake ipanibo si Paulus. Kinerenangan nia si Paulus, itconangan ai tonem bagania, momoi imale.
44014010	Kuanangan si Paulus sabeu nganga, "Rioake ekeu sipulelelek!" Puattatnangan leu ipurio, puenungnangan.
44014011	Kele araitco sigalai Paulus sirimanua simigi pugereirangan kuarangan ka ngangan Likaonia, "Amakerean ka sirimanua taikamanua, atugorosotnan nia ka sita."
44014012	Oniakerangan si Barnabas Zeus, samba si Paulus raoniake Hermes, aipoi nia le sipaninibo.
44014013	Lepa oi sikerei sabulungan Zeus sikuddu ka bebet laggai masiambit jaui samba ogo ka matatbaliu laggai masibuluake buluakenen sambada sirimanua simigi ka tai apostel.
44014014	Kele araarep nia tai apostel si Barnabas samba si Paulus, pabiritrangan leppeira, pabalaurangan raei ka talagat sirimanua simigi pugereirangan kuarangan,
44014015	"Ale, angoi nugagalai kam nene? Sirimanua le kai kele kam. Masipaarep Katuareman Simaeru ka kam le akuoi kai se, bule nugalakngake kam galajet siboboi nutoili kam ka Taikamanua sipuririmanua sibaraake manua samba polak, koat samba sangamberi sibabara ka bagania.
44014016	Ka tetere siburu aiobaake Taikamanua ragalai siobara tai bangsa;
44014017	kenanen kisedda, mariuriu le ipakoinong tubunia ka bagat sene ngamata galajet simaeru, ia te iake urat ka kam sibara ka manua samba rura pubuaiat kan; iake kan ka kam masiangkaake bagamui."
44014018	Kenanen rakua kisedda tai apostel, tapoi siagai ka baga le rakera sirimanua simigi bui rabuluji sia.
44014019	Kele araoi tai Yahudi sibara ka Antiokia samba ka Ikonium, pakatairangan nganga ka sirimanua simigi; pabaijungirangan bukku si Paulus, giritrangan nia ka bebet laggai, ka bagada poi amateian nia.
44014020	Tapoi kele aragoilik nia sipasiului tusurunangan, ei nia minca ka laggai. Pato, tui sia ruada si Barnabas ei sia ka Derbe.
44014021	Paareprangan leu Katuareman Simaeru ka laggai Derbe nene si Paulus samba si Barnabas samba maigi abara sipasiului. Lepa toili sia ka Listra, Ikonium samba ka Antiokia.
44014022	Ronakerangan paatuatda sipasiului, pangantomanrangan sia ramariuriu ka bagat tonem baga, samba rakua, buita taorik le maigi gejat baga tatuguru ka purimataat Taikamanua.
44014023	Ka senen paamian rarioake tai baja garejada, lepa segeakerangan sia ka panindogat samba puaso kai Tuhan katonemietda.
44014024	Silajirangan sangalio Pisidia sege sia ka Pampilia.
44014025	Lepa arapaarep tiboiet Taikamanua ka Perga, ei sia ka Atalia.
44014026	Barada sedda pulajorangan ratoili ka Antiokia, ia te kudduat arasegeake sia siburu ka pukatekat bagat Taikamanua masigalai galajet sikappuluakenenda kineneiget.
44014027	Kele arasege sedda, ruruakerangan paamian, nunuakerangan sangamberi sigalai Taikamanua kalulut tubuda, samba bubukaakena enungan ka sipuarat sabulungan raputonem baga.
44014028	Pukuddurangan sedda mauju goiso rapaalei sapaamian.
44015001	Ai piga pa siooi ka Antiokia sibara ka Yudea, pangantomanrangan saalei kuarangan, "Ke ta tusunat kam siripot sitoneakenen Mose, ta momoi numaarau kam."
44015002	Ta magulai pajoggolat samba paukelat Paulus samba Barnabas ka tubuda. Kalepakatnia, teuakerangan iei si Paulus samba si Barnabas samba piga pa ka talagada sapaamian masitagetnake tai apostel samba tai baja ka Yerusalem, masitiboi pagalaiat nene.
44015003	Taroakerangan sia sapaamian ka enungan tui sia, silajirangan Penisia samba Samaria, nunuakerangan sedda katubabauna paatuatda sipuarat sabulungan; bailiu maangka bagada saalei sedda.
44015004	Kele arasege ka Yerusalem, roroirangan sia sapaamian samba tai apostel samba tai baja, nunuakerangan leu sangamberi sigalai Taikamanua kalulut tubuda.
44015005	Ia geti rio piga pa tai Kristen sibara ka rubeiat Parise siburu kuarangan, "Buita tusunat le sia samba ratut surukat Mose."
44015006	Lepa purapatrangan tai apostel samba tai baja masipatiboiji pagalaiat nene.
44015007	Kele aimauju arapaukele, rio si Petrus, kuanangan ka matada, "Ale sasaraina, anuagaian kam ka panandaatnia pei le aipili aku Taikamanua ka talagamui, bule kupaarep Katuareman Simaeru ka sabangsa bagei, ramatonem baga.
44015008	Taikamanua leu siagai paatuat sirimanua aimunengakean sisilona sia, ka bagat kakauna ka sia Ketsat Sipunenan keleu ka sita,
44015009	samba ta iiggat sita ka sia, lepa ailinaake paatuatda kalulut tonem baga.
44015010	Oto angoi nusibo kam Taikamanua kineneiget nukau kam bairatet ka tetekatda sipasiului, beringan taikebbukatta ele sita ta momoi tabairat nia?
44015011	Tapoi matonem bagata, kalulut katet bagat Tuhan Yesus le iooi tamaarau, kisedda leu sia."
44015012	Pumengmengrangan sangamberi siparururu, arepirangan si Barnabas samba si Paulus ranunuake sangamberi kerek samba kiseiet sigalai Taikamanua ka talagat bangsa bagei kalulut tubuda.
44015013	Lepa arapanibo, kuanangan si Yakobus, "Ale sasaraina, arepmake kam kaku!
44015014	Aikolouakean si Simon, ka panandaatnia pei le aipakoinongan katet bagania Taikamanua ka bangsa bagei, iala ka talagada bailiu bangsania.
44015015	Sangamberinia nene pasese le ka siniboira tai nabi kele sitususurat,
44015016	'Pasat nene momoi aku minca kurioake minca sapou David simabubukkat, samba simararagat kupaeru samba kuparon minca,
44015017	bule sangamberi sirimanua sabagei masigaba si Tuhan, samba bangsa bagei sinogaiku bailiu bangsaku. Kise te ngangan Tuhan, sigalai sangamberinia nene,
44015018	simaaagai barania ka siburu pei le.'
44015019	Oto siripot ka paatuatku, ta tugegejaake bagada bangsa bagei sitotoili ka Taikamanua.
44015020	Tapoi suratnan le takakau ka sia, tanganturu sia bui rakom komen sibuluakenen ka buluat; raareuake tubuda ka puumunan; samba bui rakom tarimeu sipetsut, ele mukom logau.
44015021	Aipoi Surukat Mose barania ka siburu pei le atungantomanakean ka senen laggai, samba tubasaake senen gogoi Sabbat ka uma parurukat."
44015022	Ia geti teuakerangan tai apostel samba tai baja samba sangalio paamian rapili piga pa ka talagada koiniakenen ka Antiokia alei Paulus samba Barnabas. Pilirangan si Yudas sipuoni Barsabas samba si Silas. Ruada nene ia te sikebbukat ka talagat saalei.
44015023	Kaurangan raambit surat, kise ngangania, "Salam sibara ka tai apostel samba tai baja samba sasarainamui ka kam sasaraina ka Antiokia, Siria samba Klikia sibara ka bangsa bagei.
44015024	Akuarepman kai, ai piga pa sibara ka kai masigejaake bagamui samba masipageugeu paatuatmui kalulut nganturatda; nene ta sibara ka ngangamai.
44015025	Ia te akuteuake kai ka keret baga kupili kai piga pa sia koiniakenen ka kam masipaalei kilibet bagamai si Barnabas samba si Paulus,
44015026	ia te sirimanua sipasikakau engania kalulut onin Tuhanta Yesus Kristus.
44015027	Oto kukoiniake kai si Yudas samba si Silas bule sia leu masisegeake tiboietmai ka kam.
44015028	Aiteuakean poi Ketsat Sipunenan samba kai leu masiteuake, bui kutuppai kai sanenia bairatetmui, sarat nene le besiakenenmai:
44015029	bui nukom kam komen sibuluakenen ka buluat, bui nukom kam logau, bui nukom kam tarimeu sipetsut samba masiareuake tubu ka puumunan. Ke nujago kam tubumui ka sangamberi nene, anugalaiakean kam simaeru. Bule maron kam!"
44015030	Lepa araparoro, tui si Yudas samba si Silas raei ka Antiokia. Ruruakerangan paamian sedda, segeakerangan surat ka tubuda.
44015031	Kele arabasa surat nenda, maangkanangan bagada kalulut pusuibiat ka bagania.
44015032	Si Yudas samba si Silas, nabi le poi sia, maigi arakau tiboiet masipangantoman saalei samba masironake paatuatda.
44015033	Kele aimauju goiso arakuddu sedda, obaakerangan saalei ratoili ka erut baga ka sipasikokoiniake sia. [
44015034	Si Silas geti ioba le mukuddu ka Antiokia.]
44015035	Tapoi si Paulus samba si Barnabas mukuddu pei le sia ka Antiokia, samba maigi sabagei, masigelaiake samba masisegeake tiboiet Tuhan.
44015036	Pasat piga ngagogoi pa kuanangan si Paulus ka matat Barnabas, "Sita kam tabalou kam saalei ka senen laggai ka sipaarepta tiboiet Tuhan, bule taitco kipa galai tubuda."
44015037	Oto si Barnabas ioba iambit si Yohannes sipuoni si Markus;
44015038	si Paulus geti ta pasese ka bagania ituambit si Markus, aikaddiuake poi sia ka Pampilia samba ta ioba masipaalei sia ka galajet.
44015039	Kalulut nene pagolurangan simakope, pat pasararangan; alanangan si Markus aleinia si Barnabas, ei sia mulajo ka Siprus.
44015040	Pilinangan si Silas ka sia si Paulus, tui sia lepa arasegeake sia sapaamian ka katet bagat Tuhan.
44015041	Gejengirangan Siria samba Klikia, paronrangan paatuatda sapaamian sedda.
44016001	Riuriuakenangan puenunganannia si Paulus ka Derbe samba ka Listra. Sedda ai sara sipasiului sipuoni si Timoteus; inania tai Yahudi simatonem baga, ukkuinia geti tai Grika le.
44016002	Simaeru paraboat le nia ramunengake saalei ka Listra samba Ikonium.
44016003	Ioba si Paulus masiambit nia aleinia mueijat. Oto sunatnangan nia kalulut tai Yahudi sikuddu ka tobbou nenda, araagaian poi sangamberida tai Grika le ukkuinia.
44016004	Ka bagat puenungananda ka senen laggai, segeakerangan ka matada aturan sigalaira tai apostel samba tai baja ka Yerusalem bule rareddet nia sapaamian.
44016005	Oto memei maroron tonem bagada sapaamian, igida leu memei iuurau senen gogoi.
44016006	Kalulut aikera poi sia Ketsat Sipunenan masipaarep Katuareman Simaeru ka Asia, oto ei sia masigejengi laggai Prigia samba Galatia.
44016007	Kele arasege ka Misia, siborangan mei ka Bitinia, tapoi aikera le sia Ketsat Yesus.
44016008	Sabau arasabau Misia, sege sia ka Troas.
44016009	Ka soibo nenda bara siitcot matania si Paulus: Ai sara tai Makedonia sipuririo manindou ka matania, "Konan talipoake ekeu ka Makedonia masiromake kai!"
44016010	Lepa aiitco nene si Paulus, patarekmaian leu tubumai mei ka Makedonia, aipoi kupaatu kai aisogaian kai Taikamanua masipaarep Katuareman Simaeru ka sia sedda.
44016011	Ia geti pulajomaian baramai ka Troas, riuriu ka Samotrake, pato ka Neapolis.
44016012	Baramai sedda ei kai ka Pilippi, ia te laggai siboiki ka tobbou Makedonia, pulaggaiatda tai Roma. Kuddu kai piga ngagogoi pa ka laggai nene.
44016013	Ka gogoi Sabbat bela kai ka laggai, ei kai ka bebet oinan, akupaatungan poi kai ai sedda kudduat panindogatda tai Yahudi; pukuddumaian masipatiboake tainanalep siparururu sedda.
44016014	Ai sara ka talagada tainanalep nene oninia si Lidia, sibara ka laggai Tiatira, sisakiake komang simabonan, sirepdep loto ka Taikamanua; aibukaake paatuatnia si Tuhan ilelekngake tiboiet Paulus.
44016015	Lepa aiturau nia samba sikuddu ka lalepnia, nananangan kai kuanangan, "Ke nupaatu kam amatoneman bagaku kai Tuhan, oto konan kam mugogoi ka lalepku." Besiakenangan kuei kai.
44016016	Sangaminca, ai kai memei ka kudduat panindogat, paailimaian sara pagugulet sinanalep sibara ketsat simatawa. Kalulut tawania maigi uktuk aibaraake ka tai tuannia.
44016017	Tutnangan kai sambamai si Paulus; aitutut kai, aisosogaake, "Tai nene te pagugulet Taikamanua Sipulubeunan, sipasisesegeake ka kam enungan puaragat."
44016018	Piga ngagogoi pa ujunia aigalai nene. Gejat bagania si Paulus, beliuakenangan tubunia, kuanangan ka matat ketsat nenda, "Ka onin Yesus Kristus kukua ka matam belaake ekeu ka tubunia." Ka jam nenda leu et bela aibela.
44016019	Kele araitco nene tai tuannia atataan uktukda karonan bagada, labarangan si Paulus samba si Silas, giritrangan sia ka pasakiat, rakau sia ka matat sipasiukum.
44016020	Ambitrangan sia ka matat pamarenta Roma, kuarangan, "Sia nene tai Yahudi, sibaraake pugaugapat ka laggaita,
44016021	samba rangantomanake arat sitaioi tasilo samba tagalaiake sita tai Roma."
44016022	Sirimanua simigi leu suru sia masigolu sia; kuarangan sipasiukum ragolok leppeira samba rabobo sia.
44016023	Lepa arapaboboki sia, kaurangan sia ka bagat penjara. Kuarangan ka sijago penjara ijago sia sipulelelek.
44016024	Masitut siripot parenta, kaunangan sia sijago penjara bulat ka baga, samba ipalenggui reredda ka balok simasane.
44016025	Tapoi tengamoi, panindounangan si Paulus samba si Silas raumunake Taikamanua, airaarep sabagei sipenjaraakenen.
44016026	Sinulut bara ngeungeu polak simakope ron, pat mangeungeunangan bongen arigit penjara; tubukanangan leu sangamberi matatbaliu penjara, bele ibele sangamberi palenggui ka tubuda.
44016027	Kele aitusuru sijago penjara samba aiitco atungangaan sangamberi matatbaliu penjara, goloknangan lanjaunia kei imateiake tubunia, ka bagania poi abelangan sia sipenjaraakenen.
44016028	Pugereinangan si Paulus sabeu nganga kuanangan, "Ba gagalai sikatai ka tubum ai kai sangamberimai sene."
44016029	Tiddounangan alito sijago penjara, pabalaunangan mei ka baga, aimugegeret tubunia rapponia ka matat Paulus samba Silas.
44016030	Belaakenangan sia kuanangan, "Kam tai tuanmai, kipa kugagalai, bule kupurimanua?"
44016031	Alegirangan, "Katonemi le Tuhan Yesus, purimanuanungan samba sangalalepnu."
44016032	Lepa kolouakerangan tiboiet Taikamanua ka matania samba sangamberi sikuddu ka lalepnia.
44016033	Ia leu et jamnia ka soibo nenda, alanangan sia, buinangan sibobokat ka tubuda; lepa raurangan nia samba sangamberi saeppunia.
44016034	Lepa ambitnangan sia ka lalepnia, tattatnakenangan katda; angka lepa bagania samba sangamberida saeppunia kalulut aikatonemi Taikamanua.
44016035	Kele aimapato koiniakerangan sipasiukum sapolisi raei ka penjara masikua, "Belaake sia ruada sirimanua nenda."
44016036	Segeakenangan tiboiet nene sijago penjara kai Paulus, kuanangan, "Arakuangan ka matamai sipasiukum bule kubelaake kam; oto belaakean kam kineneiget nutuitui kam ka angkat baga."
44016037	Kuanangan si Paulus ka matada sapolisi, "Kai ne tai Roma le kai. Tailelelekngakenen siripot ukum araboboan kai ka matat sirimanua simigi, lepa ribbaiakerangan kai ka penjara. Kineneiget rabelaake kai simemengmeng? Ta kisedda! Tubuda le momoi se masibelaake kai."
44016038	Segeakerangan tiboiet nene sapolisi ka matada sipasiukum. Kele araarep tai Roma le si Paulus samba si Silas, malotorangan.
44016039	Lepa oi sia pusumirangan tai apostel, belaakerangan sia ka penjara, tiddourangan bule ratuitui ka laggai nenda.
44016040	Bela arabela ka penjara, ei sia ka lalep Lidia. Lepa arapaitco saalei samba arapusuibi bagada, tui sia.
44017001	Sabau arasabau Ampipolis samba Apolonia sege si Paulus samba si Silas ka Tesalonika. Sedda ai sara uma parurukatda tai Yahudi.
44017002	Kele simareirei, guru si Paulus ka uma parurukat. Telu ngasabbat ujunia arapatiboiji ruang Surat Sipunenan.
44017003	Kolouakenangan nia samba isausau ka matada pagalaiat Kristus buita masiorik samba tusuru ka simamatei. "Yesus nene sipaarepku ka matamui, ia te Kristus," ngangania.
44017004	Ai piga pa ka talagada amatonem baga, tutrangan si Paulus samba si Silas, ia leu et maigi sia tai Grika sikalotoake Taikamanua, samba ta magulai tainanalep siabeu tiboi tubu.
44017005	Tapoi tai Yahudi geti masisi le bagada. Ruruakerangan sirimanua pakataikatai siputeteba ka pasakiat, galairangan pugaugapat ka laggai. Gurukirangan lalep Yason ragaba si Paulus samba si Silas bule raambit sia ka matat sirimanua simigi.
44017006	Kele ta arasese sia, giritrangan si Yason samba piga pa saalei ka matada sautet laggai, pugereirangan, "Tai nene te sibaraake pugaugapat ka sangalio polak! Kineneiget amoian leu sia sene,
44017007	samba si Yason amasisilo sia ka lalepnia. Sangamberida nene masipasabau surukat Kaisar, aipoi arakua ai pei le rimata bagei, ia te Yesus."
44017008	Kele araarep tiboiet nene ngoingoinangan bagada sirimanua simigi samba sautet laggai.
44017009	Teret arasilo sibailiu katoneman sibara kai Yason samba ka saalei sabagei, ia pei obaakerangan sia.
44017010	Soibo nenda leu et kuarangan saalei kai Paulus samba kai Silas raei ka Berea. Segera le sedda ei sia ka uma parurukatda tai Yahudi.
44017011	Tai Berea nene makatopit sia bele pei tai Tesalonika; bulat raoba masisilo tiboiet Taikamanua samba senen gogoi rabasa Surat Sipunenan masilelekngake ele bulatnia leu sangamberi sikuada.
44017012	Oto maigi sia amatonem baga, samba ta magulai tai Grika siabeu tiboi tubu tainanalep samba taimanteu.
44017013	Kele araagai nia tai Yahudi sikuddu ka Tesalonika ngangantomanakena tiboiet Taikamanua si Paulus ka Berea, oirangan leu et sedda masipakatai nganga samba masigejaake bagada sirimanua simigi.
44017014	Olaakerangan saalei rakoiniake si Paulus ka bebet koat; si Silas samba si Timoteus-an le amukuddu sedda.
44017015	Tapoi sia sipasiaambit si Paulus, taroakerangan nia pat aili ka Atena. Ia geti lepa arasilo patonekat Paulus kai Silas samba Timoteus raoi simaruei, toili sia ka Berea.
44017016	Ai nia masingengena si Silas samba si Timoteus ka Atena si Paulus, tenan le golu bagania aiitco sun le tularat sabulungan ka bagat laggai.
44017017	Kalulut nene patiboakenangan tai Yahudi ka uma parurukatda samba sia sikalotoake Taikamanua samba senen gogoi ka pasakiat ka tubuda siooi sedda.
44017018	Ai leu piga pa simasiku paatuat tai Epikuros samba tai Stoa sipajoggoloake nia, sabagei masikua, "Apa te ititiboi simaigi tiboiet nene?" Sabagei masikua, "Ai pa ititiboi pagalaiat taikamanua bagei." Aititiboi poi pagalaiat Yesus samba katusuruat simamatei.
44017019	Lepa alarangan nia, ambitrangan nia ka purapanan Areopagus, kuarangan, "Momoi leu kuagai kai ngantoman sibau kipa nenda siniboinu?
44017020	Anupaarep poi ka piumai simakisei ka bagamai, ia te kuoba kai kuagai kai apa katukolobat sangamberinia nenda." (
44017021	Aipoi tai Atena samba sioiake sikuddu sedda ta anai bagei siobat bagada, sarat masitiboi samba masiarepi sibabara sibau.)
44017022	Purionangan si Paulus ka talagat Areopagus kuanangan, "Kam tai Atena, kuitco bulat masuru kam ka tubut sabulunganmui.
44017023	Aipoi kele akupugejek ka sangalio laggaimui samba kuitco kudduat panindogatmui, sesekungan sara pasibuluat sibara surat, 'Ka Taikamanua sitaiaagaiet.' Oto sinurumui, sitaiaagaietmui, ia te kusesegeake ka matamui.
44017024	Taikamanua sibaraake polak samba sangamberi sibabara ka bagania, ia te Tuhan manua samba polak, ta mukukuddu nia ka uma sigalai kabei;
44017025	ia leu et ta anai kauna nia paroman sirimanua, nia le poi sipasikakau purimanuaiat samba enga samba sangamberinia ka sangamberi sirimanua.
44017026	Ka sara sirimanua le aibaraake sangamberi bangsat sirimanua masikudduji sangalio polak. Aitetereakean leu rura ka sia samba pasongan kudduatda,
44017027	bule ragaba Taikamanua, kei gabagaba seserangan nia, ta poi areu nia ka senen tubuda.
44017028	Ka tubunia le poi tapuririmanua, tapungongoingoi samba ai, kele sikuada piga pa ka kam, 'Sita nene leu tatogat Taikamanua.'
44017029	Oto ke tatogat Taikamanua sita, bui ikua ka bagata makere ka mas Taikamanua, ele ka perak, ele ka bukku, sigalai ka agai kabei samba pinaatut sirimanua.
44017030	Oto tetere putaiagaiat sirimanua taan aipuletsei Taikamanua, tapoi kineneiget sangamberi sirimanua kaipa kaipa ikua rabauake paatuatda.
44017031	Aipoi aitetereakean sara gogoi sedda ikau ukuman simaroipo ka taikapolak ka kabei sara sirimanua sirioakenennia. Pasitonem bagada sangamberi sirimanua ka pagalaiat nene, aisuruakean nia ka simamatei."
44017032	Kele araarep pagalaiat katusuruat simamatei, asarangan nia sabagei; sabagei geti masikua, "Koba pei le kuarep kai minca nutiboi pagalaiat nene."
44017033	Lepa kaddiuakenangan sia si Paulus.
44017034	Tapoi ai leu ka talagada situtnake nia, matonemnangan bagada, ka talagada ia te si Dionisius laddou Areopagus, samba sara sinanalep sipuoni si Damaris, samba ai pei le sabagei.
44018001	Pasat nene tui si Paulus kaddiuakenangan Atena, ei nia ka Korintus.
44018002	Sedda paailirangan sara tai Yahudi sipuoni si Akwila sibara ka Pontus. Simaruei pei le aibara ka Italia ruada sinanalepnia si Priskila, kalulut aiparentaake poi Kaisar Klaudius ratuitui sangamberi tai Yahudi ka Roma. Tagetnakenangan sia si Paulus,
44018003	samba kalulut makere le poi galajetda, pukuddurangan, pugalairangan sambada; pasasambada poi tukang tenda.
44018004	Tapoi senen gogoi Sabbat mungantoman le si Paulus ka uma parurukat masinana tai Yahudi samba tai Grika mutonem baga.
44018005	Kele aioi si Silas samba si Timoteus barada ka Makedonia, muineakenangan paatuatnia si Paulus masipaarep tiboiet Taikamanua masimunengake ka tai Yahudi, Yesus ia te Kristus.
44018006	Tapoi kalulut sarat masisaggangi samba masiasa le ragagalai, sosoakenangan abu ka leppeinia si Paulus kuanangan ka matada, "Ke mei kam ka pulangokat, selemui le, ta iaili aku; barania kineneiget ka bangsa bageian le kueei."
44018007	Tui aituitui sedda ei nia ka lalep sara sirimanua sirepdep loto ka Taikamanua sipuoni si Titius Yustus; lalepnia nene aipabebebe uma parurukat.
44018008	Tapoi si Krispus, utet uma parurukat matonem bagania kai Tuhan samba sangamberi sikuddu ka lalepnia, samba maigi leu tai Korintus sabagei kele araarep katuareman sibara kai Paulus, matonemnangan bagada, turaurangan leu.
44018009	Ka sara soibo bara siitcot matania si Paulus, sedda ikua si Tuhan ka matania, "Ba maloloto, tiboi le, ba pumemengmeng!
44018010	Ai le kupaalei ekeu, ta anai kasei pa siooi masigalai apa pa ka tubum, aipoi maigi sirimanua bakkatku ka laggai nene."
44018011	Ia geti pukuddunangan si Paulus sedda sangarura enem ngalaggo masigelaiake tiboiet Taikamanua ka sia.
44018012	Ka teteret Gallio gubernur ka Akhaya, pakererangan baga tai Yahudi masisaggangi si Paulus, ambitrangan nia ka purapanan,
44018013	kuarangan, "Ai le itutubbui sirimanua sinene masipanindogi Taikamanua ka enungan sitaipasesese ka Surukat."
44018014	Kei maninibongan le si Paulus, kuanangan si Gallio ka matada tai Yahudi, "Kam tai Yahudi, ke pagalaiat pasipasasabau ukum ele pugagalai sikatai bai panganduatmui nene, mateu kulelekngake kam.
44018015	Tapoi ke pajoggolat pagalaiat tiboiet ele oni ele surukatmui geti, kaman le ipagaba nia; ta koba kuukum nene."
44018016	Lepa kekelenangan sia ka purapanan.
44018017	Labarangan sangamberida si Sostenes utet uma parurukat, pabobokirangan nia ka matat purapanan. Tapoi ta aipuuku si Gallio nene.
44018018	Pasat nene mukuddu pei le nia goiso si Paulus ka Korintus. Lepa segeakenangan katutuituinia ka saalei, pulajonangan iei ka Siria samba si Priskila samba si Akwila, lepana aisapu alainia ka Kengkrea; kalulut aipoi sibalaatnia.
44018019	Sege sia ka Epesus, kaddiuakenangan si Priskila samba si Akwila, ei nia sarania ka uma parurukat masipatiboake tai Yahudi.
44018020	Tiddourangan bule imauju pei le ikuddu, tapoi ta ioba.
44018021	Tapoi sege le aisegeake katutuituinia kuanangan, "Ai leu kuoi minca ka kam, ke iobaake Taikamanua." Lepa pulajonangan barania ka Epesus.
44018022	Kele aisege ka Kaisarea, tatara nia ka Yerusalem masiroroi paamian, lepa ei nia ka Antiokia.
44018023	Piga pa ujunia aikuddu sedda, lepa tui nia minca, gejenginangan sangalio tobbou Galatia samba Prigia masironake paatuatda sipasiului.
44018024	Ka teterenia nenda oi ka Epesus sara tai Yahudi sipuoni si Apollos siputututu mata ka Aleksandria. Bulat iagai mutitiboat samba maagai nia Surat Sipunenan.
44018025	Atupangantomanan nia enungan Tuhan, simakope ngamang le nia mungantoman, makolou le igelaiake pagalaiat Yesus; tapoi sarat pasiraukat Yohannes pei le iagai.
44018026	Taddaakenangan mungantoman ka uma parurukat ka bagat eme. Kele aiarep nia si Priskila samba si Akwila, ambitrangan nia ka lalepda, kolouakerangan ka matania simakope kolou enungan Taikamanua.
44018027	Kele aiisiake si Apollos mei ka Akhaya, koiniakerangan surat saalei ka Epesus ka saalei ka Akhaya, bule rasilo nia. Kele aisege sedda, bailiu paroman sabeu ka sia siputotonem baga kalulut katet bagat Taikamanua.
44018028	Bulat maron poi nia masikalaake tai Yahudi ka simatoila samba isausau sibara ka Surat Sipunenan, Yesus ia te Mesias.
44019001	Ka teteret ai si Apollos ka Korintus ai si Paulus masigejengi laggai ka tirinia jatjalat sege nia ka Epesus. Sesenangan sedda piga pa sipasiului.
44019002	Nounounangan sia, "Anusiloan leu kam Ketsat Sipunenan ka teteret aimatonem bagamui?" Alegirangan nia, "Beri pei akuarep kai ai Ketsat Sipunenan."
44019003	Kuanangan minca ka matada, "Oto pasiraukat apa le aiturau kam?" Alegirangan nia, "Pasiraukat Yohannes."
44019004	Kuanangan si Paulus, "Pasiraukat Yohannes geti, ia te pasiraukat katubabau paatuat sirimanua; samba ka bagat nene isegeake ka bangsa Israel bule rakatonemi siooi kuruk teiteinia, ia te Yesus."
44019005	Arep araarep nene, turaurangan ka onin Tuhan Yesus.
44019006	Kele aitonemake kabeinia si Paulus ka utera, sopsopnangan sia Ketsat Sipunenan; paniborangan leu et ka nganga bagei samba pasipoiliatrangan.
44019007	Taddera sangamberida pulu rua sia.
44019008	Ia geti ei nia ka uma parurukat pungantomannangan ka bagat eme telu ngalaggo burunia, masipatiboiji samba masikolouake isaksak ka bagada pagalaiat Purimataat Taikamanua.
44019009	Tapoi kele arakelaake paatuatda sabagei samba ta raoba masikatonemi, rapaloloi pei le arat Tuhan ka matat simigi, kaddiuakenangan sia si Paulus, saraakenangan sipasiului; ka sikola Tiranus-an le ipungantoman senen gogoi.
44019010	Rua ngarura ujunia aigalai nene, pat sangamberida sikuddu ka Asia tai Yahudi samba tai Grika masiarep tiboiet Tuhan.
44019011	Bulat ta magulai kerek aibaraake Taikamanua aigalaiake kabei Paulus.
44019012	Beringan poposat attinang ele apparat tenga sibara ka tubut Paulus rakau ka tubuda simabesi, tata besira samba ketsat sikatai tui ka tubuda.
44019013	Ai leu piga pa tai kerei tai Yahudi sipueekpak masisibo masitiboi onin Tuhan Yesus ka tubuda pinasaileu sanitu, kuarangan, "Ka onin Yesus sinegeakenen Paulus kuusiake kam ka tubuda."
44019014	Sigalaiake nene ia te pitu sia tatogat Skewa imam sabeu ka tai Yahudi.
44019015	Kuanangan sanitu ialegi sia, "Kuagai le Yesus, si Paulus leu kuagai; tapoi kam, kasei kam?"
44019016	Burutinangan sia sirimanua pinasaileu sanitu nenda, labanangan sia sangamberida, pat taiomrangan nia, tuituirangan leu ka lalep nenda simabulutut samba sibara mauju.
44019017	Sibabara nene maarep ka sangamberi tai Yahudi samba tai Grika sikuddu ka Epesus; malotorangan sangamberida, samba onin Tuhan Yesus memei tuumunake.
44019018	Maigi sia siputotonem baga amoi masiseseake joda samba ratiboi sia leu aragalaiake kele nenda.
44019019	Maigi leu sia sigalai kerei siburu, oi sia ruruakerangan bukoda, laborangan nia ka matat simigi. Adderangan nuntut sakinia, iaili lima pulu ribu perak.
44019020	Kalulut kise gegenia memei marararat samba maroron tiboiet Tuhan.
44019021	Pasat sibabara nene teuakenangan paatuatnia si Paulus mei ka Yerusalem masisabau Makedonia samba Akhaya, aipoi aikua, "Baraku sedda, buita kuitco leu Roma."
44019022	Koiniakenangan rua sipasiroromnia, ia te si Timoteus samba si Erastus rapuboiki mei ka Makedonia, nia geti mukuddu pei le nia goiso ka Asia.
44019023	Tapoi ka teteret nenda bara pugaugapat sabeu kalulut arat Tuhan.
44019024	Aipoi ai sara tukang perak sipuoni si Demeterius, sipasigagalai uman sabulungan Artemis ka perak, samba bulat ta magulai uktuk ka tai tukangnia kalulut galajet nene.
44019025	Ruruakenangan sia sangamberida tai tukangnia samba tai tukang perak sabagei, kuanangan, "Ale sasaraina, anuagaian kam, ka galajet nene le ibabara uktukta!
44019026	Kineneiget anuitcoan samba anuarepman kam, sigalai Paulus nene. Ta sarat se ka Epesus tapoi tusasaluan le Asia ipakatai nganga masipepeake sirimanua simigi, aipoi aikua sangamberi sigalai kabei sirimanua ta taikamanua.
44019027	Kalulut nene, ta sarat galajetta ipakatai, tapoi ia leu et uman Artemis sabulungan sabeu nenda rapaloloi sirimanua, samba pulatsanannia limai, kenanen sangalio Asia samba sangalio polak masisuru nia."
44019028	Kele araarep nene magolunangan bagada, pugereirangan kuarangan, "Abeu le Artemisra tai Epesus!"
44019029	Gau le sangalio laggai; giritrangan si Gayus samba si Aristarkhus tai Makedonia alei Paulus ka puenunganan, pagururangan sangamberida ka kudduat paikbungan.
44019030	Ioba mei si Paulus ka talagat sirimanua, tapoi ta araobaake nia sipasiului.
44019031	Ia leu et piga pa sia saute sibara ka Asia sipususuruak kai Paulus, rakoiniake sieei masikua ka matania bui iei ka paikbungan.
44019032	Sia siparuru ka paikbungan geti tenan le sia mugerei; sabagei masikua kisee, sabagei masikua kisedda, aipuinengan sia, samba maigi sia ta raagai apa lulunia raparuru.
44019033	Ka bagada le te sabagei lulut si Aleksander le aibara nene, aratukkuluake poi nia tai Yahudi ka mata. Lepa totoiakenangan kabeinia si Aleksander itiddou manibo masikolouake ka matada sirimanua simigi tatat selenia.
44019034	Tapoi kele araagai tai Yahudi le nia, pugereirangan sikere sangamberida iaili sangajam ujunia: "Abeu le Artemisra tai Epesus!"
44019035	Kele aimengmengake sia jurutulis laggai, kuanangan, "Kam tai Epesus! Kasei te sirimanua sitaiagai laggai Epesus nene le sipasikeli uman sabulungan Artemis samba tularatnia sibebele ka manua?
44019036	Ta anai kasei pa silikkuru nia; oto mengmengakean kam, bui matulut nugalai kam apa pa.
44019037	Anuambitnan poi kam sene tainene, ta kalulut araraurau uman sabulunganta ele rapaloloi oninia.
44019038	Oto ke ai pakaronia si Demeterius samba tai tukangnia ka tubut kasei pa, ai le pamarenta, samba sipasiukum ai sia, sedda te raeei mangandu.
44019039	Tapoi ke ai pei le besiakenenmui, kau itukolouake nia ka purapanan sipulelelek.
44019040	Aipoi mageja bagata ranganduake sita kalulut pugaugapat sibabara kineneiget; ta anai apa pa kuanenta paluluatnia masiseseake pugaugapat nene."
44019041	Lepa aikua nene jurutulis laggai, tuituiakenangan sia siparururu sedda.
44020001	Kele aipuari pugaugapat, sogainangan sangamberi sipasiului si Paulus, pusuibinangan sia. Lepa aikua ka matada katutuituinia, tui nia iei ka Makedonia.
44020002	Gejenginangan tobbou nene, samba lepa aikau nganturat simaigi masironake paatuatda sasaraina, ei nia ka Grika.
44020003	Telu ngalaggo ujunia aikuddu sedda. Kele araisiake tai Yahudi masimateiake nia ka teteret aipatatarek tubunia mulajo ka Siria, teuakenangan toili minca ka Makedonia.
44020004	Tapoi rapaalei le nia ia te si Sopater togat Pirus sibara ka Berea, si Aristarkhus samba si Sekundus, ruada sibara ka Tesalonika, si Gayus sibara ka Derbe samba si Timoteus, si Tikhikus samba si Tropimus sibara ka Asia.
44020005	Sia le boiki amei, ngenarangan kai ka Troas.
44020006	Kele aitukappulu Punen Roti Sitasioman, pulajomaian baramai ka Pilippi, lima ngagogoi burunia sege kai ka Troas. Pukuddumaian sedda pitu ngagogoi.
44020007	Ka gogoi siboiki ka bagat menggui nenda, ka teteret akuparuru kai masipatippu roti, panibonangan si Paulus ka matada, aipaatu poi mancep mutuitui. Riuriuakenangan ipanibo paparat aili tengamoi.
44020008	Ka bat lalep ka pata, kudduatmai paruru ai maigi alito.
44020009	Ai sara silainge sipuoni si Eutikus, ai nia mututukku ka jandela. Matom poi aipanibo si Paulus, matuddunangan matania, uneng nia sipulelelek, lepa bele nia ka repe barania ka bat lalep sikatelunia. Akkatnakera le nia ailangoan nia.
44020010	Ia geti gorosot si Paulus ka repe, rappo nia ka tubut silainge, lakkaiakenangan nia, kuanangan, "Ba makakarat kam baga, ai pei le nia muririmanua."
44020011	Lepa sakai nia minca ka pata, patippunangan roti mukom; lepat koman mauju pei le aipanibo, pat malegera pato. Lepa tui nia.
44020012	Ambitrangan silainge nenda ka lalepnia sipuririmanua, samba bulat ta magulai angkat bagada.
44020013	Kai le boiki atujanang ka kapal mulajo ka Asos masiala si Paulus sedda siripot sikuania, aipoi musila le iei ka sia sedda.
44020014	Kele akupaaili kai ka Asos, alamaian nia, ei kai ka Metilene.
44020015	Baramai sedda pulajomaian, pato sege kai ka ipot Khios. Pato minca sege ka Samos, pasat sangagogoi sege kai ka Miletus.
44020016	Aiteuakean poi si Paulus ta tusappai ka Epesus bui isappuru tetere ka Asia. Aipoi maola bagania, ke moi nia bule ka gogoi punen Pentakosta asegean nia ka Yerusalem.
44020017	Ka Miletus koiniakenangan si Paulus sieei ka Epesus masisogai tai baja gareja.
44020018	Kele araoi kuanangan ka matada, "Anuagaian kam kipa puririmanuangku ka talagamui baranangan ka gogoi siboiki pei le akuoi ka Asia.
44020019	Ka epet paatuat le samba pagalu elu akugalai galajet Tuhan, samba maigi akuorik pasisiboat kalulut isiatda tai Yahudi masimateiake aku.
44020020	Ta anai akupakele sangamberi sibailiu katuerukatmui; sangamberinia le kusegeake ka kam, ele ka parurukat siberikabaga ele ka senen lalep.
44020021	Sarat kumunengake ka tai Yahudi samba ka tai Grika bule rabauake paatuatda toili ka Taikamanua samba rakatonemi Tuhanta Yesus.
44020022	Kineneiget masitut patonekat Ketsat Sipunenan mei aku ka Yerusalem, ta kuagai apa sibabara ka tubuku sedda.
44020023	Sarat nene le kuagai, ka senen laggai ipoiliat le Ketsat Sipunenan ka mataku ngengenaakena aku penjara samba paoreat.
44020024	Tapoi beri goiso ta kupuletsei purimanuaiatku; itukappulu le eijatku samba kulepaake galajet siniloku kai Tuhan Yesus, masimunengake Katuareman Simaeru pukatekat bagat Taikamanua.
44020025	Kineneiget aiagaian tubuku, taan te nuiitco kam mataku, kam sangamberi siailiakenenku masisegeake Purimataat Taikamanua.
44020026	Ia te kumunengake ka matamui gogoi nene, taan te iaaili aku ke ai simalilimai ka talagamui sangamberimui.
44020027	Aipoi ta akupakele masisegeake sangamberi kiddiet bagat Taikamanua ka matamui.
44020028	Oto pagaba kam tubumui samba leu sangalio paamian, kam poi airioake Ketsat Sipunenan bailiu sipaneinei, masipasikeli paamian Taikamanua sinakinia logau Togania.
44020029	Kuagai, kurukku tuguguru te ka talagamui arimau simasakbak sitaiinou paamian.
44020030	Ka talagamui leu tususuru te sirimanua sipakatai nganga masipepeake sirimanua masitiktik sia bule ratut sia.
44020031	Oto pumata kam, repdep kam, telu ngarura burunia, taipuaari sinago sinoibo pagalu elu kupangantoman kam senemui.
44020032	Kineneiget kusegeakean le kam ka Taikamanua samba ka tiboiet pukatekat bagania, simagege masipasikeli kam samba masipanguruatnake ikemen ka kam sinarekngakenennia ka sangamberi sipunenannia.
44020033	Ta anai akukiddi perak ele mas ele leppeira kasei pa.
44020034	Tubumui le iagai nia, kabeiku le amasibaraake purimanuaiatku samba purimanuaiatda saaleiku.
44020035	Ka sangamberinia nene kupatoila uluietmui, buita kise te tupugalai masiromake simaluluk, samba masirepdep tiboiet Tuhan Yesus, nia poi amasikua, 'Masikau pei le mauktuk bele pei le masisilo.' "
44020036	Lepa aikua nene purekkuknangan si Paulus samba sangamberida manindou.
44020037	Pusourangan sangamberida, lakkaiakerangan si Paulus, siggukrangan nia.
44020038	Imakokope reureu bagada, kalulut kukuana taan raiitco matania minca. Lepa taroakerangan nia ka kapal.
44021001	Lepa akupasara kai tai baja gareja sibara ka Epesus, riuriuakemaian mulajo sege ka Kos. Pato sege kai ka Rodos, baramai sedda ei kai ka Patara.
44021002	Ka Patara sesemaian sara kapal sieei ka Penisia, tujanangmaian sedda pulajomaian.
44021003	Kele aimakoinong Siprus, kaumaian nia isit kai katsiumai kupulajo kai ka Siria, lepa tujoloumaian ka Tirus, sedda poi itugagaugau abangen kapal.
44021004	Baloumaian sipasiului sedda, pukuddumaian pitu ngagogoi. Kuarangan leu ka matat Paulus siripot sipoiliat Ketsat Sipunenan, bui iei ka Yerusalem.
44021005	Kele aitukappulu gogoi kukuddumai sedda, tuitui kai kuriuriuake kai puenungananmai. Taroakerangan kai sangamberida samba saina samba tatoga ka bebet laggai; ka sosoroat purekkukmaian sangamberimai manindou.
44021006	Lepa akuparoro kai, janang ka kapal, toili sia ka sia ka lalepda.
44021007	Riuriuakemaian kukappuluake kai pulajoatmai baramai ka Tirus sege ka Ptolemais. Paroromaian saalei, kuddu kai sedda sangagogoi.
44021008	Pato, tuitui kai sege kai ka Kaisarea. Ei kai ka lalep Epanggelis Pilipus, ia te sara ka sipitu sipili ka Yerusalem, pukuddumaian ka lalepnia.
44021009	Kai Pilipus nene ai epat togania taiokko sipamomoiliat.
44021010	Piga ngagogoi pa akukuddu kai sedda, oi sara nabi sibara ka Yudea sipuoni si Agabus.
44021011	Oi nia ka tubumai, alanangan akkik tengan Paulus, apparanangan rere samba kabeinia kuanangan, "Nene le aikua Ketsat Sipunenan: Kise te rakabe sibakkat akkik tenga nene tai Yahudi ka Yerusalem, lepa segeakerangan nia ka kabeira bangsa bagei."
44021012	Kele akuarep kai nene keramaian nia sambamai sikuddu sedda buian iei si Paulus ka Yerusalem.
44021013	Alegina le nia si Paulus, "Aponia nupusosou kam kele nene, nureureuake kam bagaku? Aipoi ta sarat tukabe, tapoi samba matei leu ka Yerusalem matarek le aku kalulut onin Tuhan Yesus."
44021014	Kalulut ta iagai kukera kai nia, pumengmengmaian, kuamaian, "Bule ipuriuriu teu bagat Tuhan."
44021015	Piga ngagogoi pa akukuddu kai sedda, patarekmaian tubumai, ei kai ka Yerusalem.
44021016	Tapoi amoi leu piga pa sipasiului sibara ka Kaisarea masipaalei kai; ambitrangan kai mugogoi ka lalep Manason. Si Manason nene ia te sibara ka Siprus, amaujungan aibailiu nia sipasiului.
44021017	Sege kai ka Yerusalem, silorangan kai saalei ka angkat baga.
44021018	Pato ei si Paulus sambamai kai Yakobus; sangamberida sautet paamian leu aian sia sedda.
44021019	Lepa airoroi sia, nunuakenangan si Paulus ka matada pasasara sigalai Taikamanua ka bangsa bagei ka bagat pugagalainia.
44021020	Kele araarep nia, umunakerangan Taikamanua. Lepa kuarangan ka matania, "Ale saraina, anuitcoan piga ngaribungan igida tai Yahudi amatonem baga, tapoi sangamberida, ai pei le ragagalaiake Surukat Mose.
44021021	Araarepman pagalaiat pangangantomannu tai Yahudi sikuddu ka talagat bangsa bagei bule raariake masigalaiake Surukat Mose, kalulut anukua, buian rasunat tatogada, ele masitutnake arat Yahudi.
44021022	Kipangan le tagagalai? Ta isosoppi tebai raarep kababaram se.
44021023	Oto kise le kukua kai nugagalai: Ai ka kai epat sirimanua sipusisibala.
44021024	Ala sia nuei kam sambamui nusuru kam tubumui, samba nukau bulagatda, bule ioi rasapu alaira; bailiu sangamberi sirimanua masiagai, katuareman siarepda pagalaiat tubum ta sibulatnia, aipoi beri ekeu ai le nugagalaiake siripot Surukat Mose.
44021025	Pagalaiat sia tai Kristen sibara ka bangsa bagei geti akukauan kai surat masikua ka matada bui rakom komen sibuluakenen ka buluat, bui rakom logau, bui rakom tarimeu sipetsut samba raareuake tubuda ka puumunan."
44021026	Ia geti alanangan si Paulus sirimanua siepat nenda, pato ei sia musuru sambada, lepa ei sia ka Uman Taikamanua masisegeake pigamoi itukappulu rapusuru samba rabuluake buluakenenda senenda.
44021027	Malegerengan le itukappulu pitu ngagogoi, itcorangan si Paulus tai Yahudi sibara ka Asia ai nia ka Uman Taikamanua. Tubbuirangan leu sirimanua simigi ralaba si Paulus,
44021028	pugereirangan, "Ale tai Israel, romake kam! Ia te ne sirimanua sipangantoman sirimanua kaipa kaipa masisaggangi bangsa Israel, samba Surukat samba kudduat nene. Aiambitnan pei bagei tai Grika tubuluk ka Uman Taikamanua masipalolit kudduat sipunenan nene!"
44021029	Araitcoan poi boiki si Tropimus tai Epesus ruada si Paulus ka laggai; ka bagada le te aiambitnan nia si Paulus ka Uman Taikamanua.
44021030	Bara ibara pugaugapat ka sangalio laggai, oi sirimanua paguru, labarangan si Paulus, giritrangan nia rabelaake nia ka Uman Taikamanua, patpatnakerangan leu matatbaliu.
44021031	Kei ramamateiakean le nia, maarepnangan katuaremannia ka utet tentera kababarat pugaugapat ka sangalio Yerusalem.
44021032	Ruruakenangan leu tai tentera samba tai kapiten tentera, pabalaurangan raei ka pugaugapat. Kele araitco utet tentera samba tai tentera sirimanua simigi ariakerangan masibobo si Paulus.
44021033	Oi utera tai tentera alanangan si Paulus, kuanangan rakabe nia rua palenggui, lepa nounounangan kasei nia, aponia aigalai.
44021034	Tapoi ka talagada sirimanua simigi sabagei masigereiake nene, sabagei nenda. Taiooinia iagai katumunengan kalulut gaugaura, kuanangan raambit si Paulus ka markas.
44021035	Kele arasege ka orat, bairatrangan si Paulus tai tentera, kalulut pugegegeda sirimanua simigi.
44021036	Aipoi sirimanua simigi airatutut nia samba mugerei, "Mateiake nia!"
44021037	Kei raambitnan le nia tai tentera ka markas, kuanangan si Paulus ka matat utera tai tentera, "Momoi leu kupanibo ka matam?" Aleginangan nia, "Nuagai ngangan Grika?
44021038	Ta ekeu tai Misir, sibaraake pugaugapat simaruei, samba sipagirit epat ribu sipasiraraurau ka simatangeu?"
44021039	Aleginangan nia si Paulus, "Tai Yahudi le aku, warga kota Tarsus, laggai simaarep kaipa kaipa ka tobbou Kilikia; kutiddou nuobaake aku manibo ka matada bangsa nene."
44021040	Obaakenangan nia, einangan leu si Paulus manibo ka orat, totoiakenangan kabeinia ka sirimanua simigi. Kele arapumengmeng, panibonangan ka matada ka ngangan Ibrani kuanangan,
44022001	"Ale sasaraina samba saukkui, arep kam kualegi ngangamui!"
44022002	Kele araarep ipanibo ka ngangan Ibrani pumengmengrangan; kuanangan,
44022003	"Tai Yahudi le aku, siputututu mata ka Tarsus ka tobbou Kilikia, tapoi sipuurau ka laggai nene; sinikolaakenen Gamaliel sipulelelek pagalaiat surukat taikebbukatta, bailiu aku simangamang masigalai galajet Taikamanua keleu kam sangamberimui kineneiget.
44022004	Kupaoreji sia pat matei situtnake arat Tuhan; taimanteu samba tainanalep kukabe kukau sia ka bagat penjara.
44022005	Tubut Imam Sabeu sambada tai baja ibailiu sipasimumuneng pagalaiat nene. Sibara ka sia poi akusilo surat ambinen ka saalei ka Damaskus, eikungan leu masilaba sia sikuddu sedda samba masiambit sia situkakabe ka Yerusalem, ituukum sia."
44022006	"Ai aku mueenung malelegerengan le ka Damaskus tugge sulu, tulut putoronangan pato simakirisau sibara ka manua masitoroiji sangalio tubuku.
44022007	Bele aku ka polak, lepa arepkungan nganga sipasikukua ka mataku, 'Saulus, Saulus, nukukukuru kodda aku?'
44022008	Alegikungan nia, 'Kasei ekeu Tuhan?' Kuanangan ka mataku, 'Aku te Yesus tai Natsaret, sikukurum.'
44022009	Saaleiku geti araitco leu pato, nganga sipaninibo ka mataku geti ta araarep.
44022010	Lepa kuakungan, 'Kipangan le kugagalai Tuhan?' Kuanangan ka mataku si Tuhan, 'Suruake ekeu, kenan ka Damaskus, sedda geti tusegeake ka matam sangamberi galaiakenennu.'
44022011	Taan poi akuitco mata kalulut toronia pato nenda, palulurangan aku saaleiku mei ka Damaskus.
44022012	Ka laggai nenda ai sara sirimanua sipuoni si Ananias, simasuru ka Surukat; sangamberi tai Yahudi sikuddu sedda le masimunengake pagalaiat tubunia.
44022013	Oi nia ibalou aku, purionangan ka bebeku kuanangan, 'Saraina Saulus, kau imaitco minca matam!' Ia leu et jamnia maitconangan minca mataku, itcokungan nia.
44022014	Kuanangan, 'Taikamanuanda taikebbukatta le aipili ekeu bule nuagai siobat bagania, samba bule nuitco Simaroipo baga samba nuarep tiboiet sibara ka ngangania.
44022015	Bailiu ekeu sipasimumunengnia ka sangamberi sirimanua pagalaiat sangamberi siitconu samba siarepnu.
44022016	Oto kineneiget apangan le imagogoa bagam? Suruake ekeu iturau ekeu, samba nusogai onin Tuhan, bule itubui jom.' "
44022017	"Kele akutoili ka Yerusalem, ai aku maninindou ka Uman Taikamanua sopsopnangan aku Ketsat Taikamanua,
44022018	itcokungan si Tuhan sipasikukua ka mataku, 'Olaake nutuitui ka Yerusalem, aipoi ta rasisilo pasimunengannu pagalaiat tubuku.'
44022019	Kuakungan, 'Araagaian tebai eeiku ka senen uma parurukat masipenjaraake samba masibobo sangamberi sikatonemi ekeu.
44022020	Samba ka teteret aitupiliake logau Stefanus, sipasimumuneng ekeu, ai leu aku sedda, samba ioba le bagaku aimatei samba aku le amasijago leppeira sipasimamateiake nia.'
44022021	Kuanangan minca si Tuhan ka mataku, 'Kenan le, aipoi ka bangsa bagei ka sareunan le kukokoiniake ekeu.' "
44022022	Teret ka tiboiet nene le araarep ngangan Paulus; pasat pugereirangan seget rotda kuarangan, "Areuake le sirimanua nene ka polak nene! Ta mateu ipurimanua!"
44022023	Ai sia mugegerei, paribbairangan leppeira samba ratadduake abu ka pata.
44022024	Kuanangan utera tai tentera ituambit si Paulus ka markas samba itubobo nia, bule iturere nia, ituagai apa lulu ragegereiji nia kele nene.
44022025	Kele arakabe nia, bule rabobo nia, kuanangan si Paulus ka matat kapiten tentera sipuririo sedda, "Momoi poi nubobo tai Roma enan tapei tulelekngake siripot ukum?"
44022026	Kele aiarep nia kapiten tentera ei nia masisegeake ka utera, kuanangan, "Kipa ne nugagalai? Tai Roma le sirimanua nene."
44022027	Ei aiei utera tai tentera kuanangan ka matat Paulus, "Kua pei ka mataku, bulatnia tai Roma le ekeu?" Kuanangan si Paulus, "Oo."
44022028	Kuanangan utera tai tentera, "Simaigi le bulagat akukau masisaki puwarga negara nene." Kuanangan si Paulus, "Kaku geti tutunangan mataku warga negara Roma."
44022029	Siksikrangan leu tubuda tai tentera sioba masirere nia; malotonangan leu ka sia utera tai tentera kele aiagai tai Roma le nia samba kalulut aikabe nia.
44022030	Kalulut ibesiake poi utera tai tentera iagai katukolobat apa lulu rajoake si Paulus tai Yahudi, pato belaakenangan nia, kuanangan raparuru tai Imam Sabeu samba sangamberi sipurarapat. Lepa ambitnangan si Paulus kaunangan ipurio ka matada.
44023001	Ia geti kinerenangan sipurarapat si Paulus kuanangan, "Ale sasaraina, teret kineneiget siripot paatuat simalina le akupuparaboat ka matat Taikamanua."
44023002	Guguluakenangan Imam Sabeu Ananias sipuririo ka bebet Paulus itepa ngungun Paulus.
44023003	Kuanangan ka matania si Paulus, "Ai leu itepa ekeu Taikamanua, ekeu rupi sikapu! Muuddet ekeu sene masiukum aku siripot Surukat, lepa guguluakenungan tutepa aku masipasabau Surukat."
44023004	Kuanangan sipuririo ka bebenia, "Nuaasa koi Imam Sabeu Taikamanua?"
44023005	Aleginangan nia si Paulus, "Ta kuagai ale sasaraina Imam Sabeu le nia. Kirenangan atusuratnan ka Surat Sipunenan, 'Bui nuasa sipaneinei bangsam.' "
44023006	Kele aiagai si Paulus, ka talagada sipurarapat, iretalaga tai Saduse, iretalaga tai Parise, sogaakenangan ka matada sipurarapat, "Ale sasaraina! Tai Parise le aku, togat tai Parise. Kalulut tonem baga ka katusuruat tubu simamatei le aranganduake aku."
44023007	Kele aikua nene, pajoggolorangan tai Parise samba tai Saduse bailiu rubei rua parurukat nene.
44023008	Aipoi tai Saduse masikua, ta anai katusuruat simamatei, ta anai malaika ele ketsat; tai Parise geti rakatonemi le ruania.
44023009	Baranangan pugaugapat sabeu. Puriorangan leu siagaisurat ka rubeiatda tai Parise pajoggolorangan kuarangan, "Ta anai kusese kai sele ka tubut sirimanua nene! Ele ai pa ketsat ele malaika sipaninibo ka tubunia!"
44023010	Memei makokope beu le pajoggolatda; maseddenangan utera tai tentera baleu rapabirit si Paulus. Sogainangan tai tentera ratugorosot raala si Paulus ka talagada, raambit nia ka markas.
44023011	Ka soibonia nenda, purionangan si Tuhan ka bebenia kuanangan, "Bui imakarat bagam! Aipoi kele mumunengakenu aku ka Yerusalem, buita kisedda geti numunengake aku ka Roma."
44023012	Kele aimapato pukererangan baga piga pa tai Yahudi, supparangan tubuda ta mukom, ta mulo, ke tapei ramateiake si Paulus.
44023013	Igida sipukekere baga nene ai epat pulu sia legei.
44023014	Lepa ei sia ka tai imam sabeu samba ka tai bajara tai Yahudi kuarangan, "Akusuppangan kai tubumai ta kukokom kai apa pa ke tapei kumateiake kai si Paulus.
44023015	Oto kineneiget tiddou kam sangamberimui sipurarapat ka utera tai tentera, bule iambit si Paulus mancep ka matamui, kuamui le bule nulelekngake kam pakaronia bulat sipulelelek; oto kai amatarekngan kai kumateiake kai nia enan tapei sesege nia se."
44023016	Tapoi pukerekat bagada nene aiarep le buat Paulus, einangan leu et ka markas masisegeake nia kai Paulus.
44023017	Lepa sogainangan si Paulus sara kapiten tentera kuanangan ka matania, "Ambit pei silainge nene ka utet tentera ai segeakenennia ka matania."
44023018	Alanangan nia si kapiten, ambitnangan nia ka utet tentera kuanangan, "Aisogai aku si Paulus sipenjaraakenen nenda, aitiddou kuambit silainge nene ka matam, aipoi ai kuanennia ka matam."
44023019	Alanangan kabeinia utera tai tentera, ambitnangan nia ka bebe, nounounangan nia, "Aponia segeakenennu ka mataku?"
44023020	Aleginangan nia silainge, "Apakerean bagada tai Yahudi, bule ratiddou ka matam nuambit si Paulus mancep ka purapanan, rapakau tubuda masilelekngake sipulelelek pagalaiat pakaronia.
44023021	Tapoi bui nureddet nganganda, aipoi ai epat pulu sia legei silekeni nia. Arasuppangan tubuda ta mukom, ta mulo, ke tapei ramateiake si Paulus; kineneiget amatarekngan sia, tiboietnungan le rangengena."
44023022	Lepa kuanangan utera tai tentera itoili silainge, paneineinangan nia, "Bui nukua nia ka kasei pa sesegeakenu nene ka mataku."
44023023	Lepa sogainangan utera tai tentera rua kapiten tentera kuanangan, "Tarekngake kam rua ngotu tentera samba pitu pulu sipukukuro samba rua ngotu sibara sosoat, raei bobo siba soibo nene ka Kaisarea.
44023024	Tarekngake leu kam kuro kai Paulus, taroakemuian nia sipulelelek kai gubernur Feliks."
44023025	Suratnakenangan leu surat kise ngangania:
44023026	"Salam sibara kaku Klaudius Lisias masiailiake gubernur siabeu!
44023027	Sirimanua nene aralaba nia tai Yahudi, kei ramamateiakean le nia ke ta mei aku samba tai tentera masibelaake nia; akuarep poi tai Roma le nia.
44023028	Kalulut kubesiake kuagai apa lulu ranganduake nia ambitkungan nia ka matat rapatda.
44023029	Sese akusese nia, sarat kalulut pagalaiat Surukatda le aranganduake nia, ta anai panganduat simateu tumateiake ele tupenjaraake nia.
44023030	Kele arasegeake ka mataku iisiakera tai Yahudi ralekeni nia, teuakekungan leu kukoiniake nia ka tubum. Akukuangan leu ka matada sipasingangandu nia raoi masisegeake nia ka matam."
44023031	Alarangan si Paulus tai tentera siripot siparentaakenen ka matada, ambitrangan nia soibo nenda leu et ka Antipatris.
44023032	Pato, sipukukuroan le arakau masiriuriuake puenunganan masiambit si Paulus; sia sabagei geti toili sia ka markas.
44023033	Sege sia ka Kaisarea, kaurangan surat kai gubernur, segeakerangan leu si Paulus ka tubunia.
44023034	Lepa aibasa surat si gubernur, nounounangan si Paulus ka laggai kaipa aibara. Kele aiagai sibara ka Kilikia le nia,
44023035	kuanangan, "Ai leu kuarep pakarom abarangan geti sia singanduake ekeu." Lepa kuanangan rajago si Paulus ka lalep pasiukuman rimata Herodes.
44024001	Pasat lima ngagogoi ei Imam Sabeu Ananias sambada tai bajara tai Yahudi samba siagai mutitiboat sipuoni si Tertullus kai gubernur masisegeake panganduatda pagalaiat si Paulus.
44024002	Kele arasogai si Paulus ka mata, taddaakenangan si Tertullus masinganduake si Paulus kuanangan: "Gubernur Feliks siabeu! Kalulut erut paneineiatnu bulat amariuriuan aban ka kai, samba kalulut topitnu amaigingan katuerukat abara ka bangsamai.
44024003	Sangamberinia nene, kaipa kaipa ka bagat pusurakat le kusilo kai nia.
44024004	Tapoi buian imauju imalimai teterem, kutiddou bule nuarepmake panganduatmai goiso nene ka bagat om bagam.
44024005	Aipoi akusese kai sirimanua nene sibaraake oringen samba sibaraake pugaugapat ka sangamberi tai Yahudi ka sangalio polak, samba utet aratda tai Natsaret le nia.
44024006	Isibo pei bagei masipalolit Uman Taikamanua, ia te akulaba kai nia, kei kuukum kai nia siripot aratmai.
44024007	Tapoi amoi le utet tentera Lisias masiala nia ka kabeimai ka bagat gege,
44024008	samba iguguluake sipasinganganduake nia raoi ka matam. Anurerean geti nia, againungan sangamberi panganduatmai ka tubunia."
44024009	Sangamberi tai Yahudi leu masironake panganduat nene samba rakua bulat sibulatnia.
44024010	Kele aiteuake si gubernur ipanibo si Paulus, panibonangan kuanangan, "Akuagaian, amaigingan rura aibailiu ekeu sipasiukum ka bangsa nene. Ia te imaeeme bagaku kualegi pakaroku nene ka matam.
44024011	Aipoi momoi leu nulelekngake nia, tapei aisaliu pulu rua ngagogoi silelepa, amei aku ka Yerusalem manindou.
44024012	Ta anai araaili aku pajoggolo ka kasei pa, ele masibaraake pugaugapat ka Uman Taikamanua ele ka uma parurukat ele kaipa pa ka bagat laggai.
44024013	Ia leu et ta momoi ramunengake nia kineneiget panganduatda pagalaiat tubuku.
44024014	Tapoi kumunengake le nene ka matam, masipanindogi Taikamanuanda taikebbukatmai le aku, siripot arat Tuhan, kuanenda arat simasele. Kukatonemi le sangamberi sinuratnakenen ka Surukat samba ka suratda tai nabi.
44024015	Keleu sia leu, kukaroni le Taikamanua, kababarat katusuruatda simamatei, ele simaroipo ele sijo.
44024016	Ia te kuuubui tubuku murimanua simalina paatuat ka matat Taikamanua samba ka matat sangamberi sirimanua.
44024017	Pasat piga ngarura pa oi aku minca ka Yerusalem masiambit bulagat panguruat ka bangsaku samba buluakenen.
44024018	Ka bagat aikugagalai nene, ailirangan aku ka Uman Taikamanua, lepat akupusuru. Ta anai sirimanua simigi, samba ta anai pugaugapat.
44024019	Sarat piga le pa tai Yahudi sibara ka Asia ai sedda; sia le siripokatnia momoi se ka matam masingandu, ke ai bai panganduatda pagalaiat tubuku.
44024020	Ele sia tubuda tainene itiboi nia apa joku arasese ka teteret akupurio ka matat Rapat Sabeu.
44024021	Ele kalulut sara tiboiet pa sigereiakenenku akupurio ka matada ia te: Kalulut katusuruat simamatei nuukum kam aku gogoi nene."
44024022	Kele aiarep nene si Feliks, maigingan poi aiagai arat Tuhan, ariakenangan boiki rapatda kuanangan, "Amoian geti si Lisias utet tentera sene, ai leu kutakkiake pakaromui nene."
44024023	Lepa kuanangan kai kapiten tentera ijago si Paulus, tapoi bui mabesi ka tubunia, samba ta momoi tukera saaleinia raoi masipuuku ele masibalou nia.
44024024	Pasat piga ngagogoi pa oi si Feliks ruada sinanalepnia sipuoni si Drusilla tai Yahudi; kuanangan rasogai si Paulus, arepmakenangan pagalaiat tonem baga ka Kristus Yesus sibara kai Paulus.
44024025	Kele aitiboi si Paulus pagalaiat puroipoat, surut tubu samba pagalaiat ukuman ka gogoi sialu, malotonangan si Feliks, kuanangan, "Kenanan boiki kineneiget, kaipangan geti ibara oggak, ai leu kusogai ekeu minca."
44024026	Ka bagat nene, ai le ikikiddi ikau bulagat si Paulus ka tubunia, ia te imarereirei isogai nia patibo.
44024027	Kele aiaili rua ngarura, silinangan si Feliks si Perkius Festus. Kalulut ioba iala bagada tai Yahudi si Feliks riuriuakenangan ikuddu si Paulus ka bagat penjara.
44025001	Telu ngagogoi burunia aisege si Festus ka laggai nene, ei nia ka Yerusalem barania ka Kaisarea.
44025002	Eirangan leu sedda tai imam sabeu samba sautera tai Yahudi masisegeake panganduatda ka matania pagalaiat si Paulus.
44025003	Pusumirangan si Festus ratiddou bule ka erut bagania ikoiniake si Paulus ka Yerusalem; apakerean poi bagada ramateiake nia ka enungan.
44025004	Aleginangan nia si Festus, "Ai le rajajago si Paulus ka Kaisarea, taan leu mauuju kuei sedda.
44025005	Oto kau raoi siabeu ka kam kuei kai sambamai ranganduake nia sedda, ke bulatnia ai selenia."
44025006	Pasat balu ele pulu ngagogoi aikuddu ka Yerusalem si Festus, toili nia ka Kaisarea. Pato baraakenangan rapat pasiukuman, kuanangan leu raambit si Paulus ka matania.
44025007	Kele aioi si Paulus, sangamberida tai Yahudi sibara ka Yerusalem rio rabokko nia, kaurangan maigi panganduat simasane ka tubunia; tapoi ta amoi rajoake nia.
44025008	Tapoi isakkala le si Paulus kuanangan, "Ta anai apa pa jo akugalai ka Surukatda tai Yahudi, ele ka Uman Taikamanua, ele kai Kaisar."
44025009	Kuanangan si Festus kai Paulus pasialat bagada tai Yahudi, "Noba leu mei ka Yerusalem, bule sedda kulelekngake pakarom?"
44025010	Kuana le si Paulus, "Aian aku muririo ka pasiukuman Kaisar; buita se le tulelekngake pakaroku. Kele siagainungan leu ta anai joku ka tai Yahudi.
44025011	Ke ai bai akugalai apa pa jo simateu tumateiake, ta kukekera tubuku matei. Tapoi ke ta sibulatnia panganduatda pagalaiat tubuku, ta anai siooi masisegeake aku ka sia. Pasiukuman Kaisar le kuloulogi!"
44025012	Lepa arapatibo sambada saaleinia sipurarapat, kuanangan si Festus, "Kaisar poi anuloulogi, oto buita nuei kai Kaisar."
44025013	Pasat piga ngagogoi pa, oi rimata Agrippa samba si Bernike ka Kaisarea masiroroi si Festus.
44025014	Kele arakuddu sedda piga ngagogoi pa, tiboinangan si Festus ka matat rimata pagalaiat si Paulus, kuanangan, "Ai se sara sirimanua sipenjaraakenen sigalak Feliks.
44025015	Ka teteret ai aku ka Yerusalem, nganduakerangan nia ka mataku tai imam sabeu samba tai bajara tai Yahudi ratiddou bule kuukum nia.
44025016	Kuakungan masialegi sia, ta amuarat ka kai tai Roma, obat baga le masimateiake sirimanua, enan tapei patuggut mata sia singanduakenen samba sipasingangandu samba tukau oggak ialegi panganduat.
44025017	Oto kele araparuru se, ta akupauju, patona le baraakekungan rapat pasiukuman, kuakungan rasogai nia.
44025018	Tapoi kele arapurio sipangangandu, ta anai apa pa arasusuake jonia kele sikuat paatuatku.
44025019	Sarat pagalaiat aratda le rapaukele ka tubunia, samba pagalaiat sara sirimanua simamatei sipuoni Yesus, tapoi si Paulus masikua murimanua le nia.
44025020	Kalulut kepput ka bagaku masipagaba paukelat nene, nounoukungan nia baleu ioba mei ka Yerusalem, bule sedda tulelekngake pakaronia.
44025021	Tapoi ailoulogi le si Paulus pasiukuman Kaisar. Tidounangan ikuddu se pangenan itakkiake pakaronia si Kaisar. Kalulut nene kuakungan rajago nia, teret kukoiniake nia kai Kaisar."
44025022	Kuanangan si Agrippa ka matat Festus, "Koba leu kaku kuarep sirimanua nenda." Kuanangan si Festus, "Mancep geti nuarep nia."
44025023	Mancep oi aioi si Agrippa ruada si Bernike sibara pulaingeat simalatsat, tugururangan ka purapanan samba sautera tai tentera samba sangamberi siabeu tiboi tubu ka laggai nene. Lepa kuanangan si Festus raambit si Paulus.
44025024	Kuanangan si Festus, "Rimata Agrippa samba kam sangamberi siparururu se! Se nuitco kam sirimanua singanduakenenda sangamberi tai Yahudi sikuddu ka Yerusalem samba sikuddu se. Ragereiake masikua taan mateu ipurimanua.
44025025	Tapoi ta anai akusese jo sigalainia simateu tuukum nia ukuman matei; samba ailoulogi poi pasiukuman Kaisar, oto teuakekungan tukoiniake nia kai Kaisar.
44025026	Tapoi ta anai simakolou suratnakenenku kai Kaisar pagalaiat tubunia. Ia te akuambit nia ka matamui, sara pei ka matam rimata Agrippa, bule lepa itulelekngake ibara suratnakenenku.
44025027	Aipoi kupaatu ta pasese tukoiniake sara sipenjaraakenen ke ta tutiboi simakolou panganduat ka tubunia."
44026001	Kuanangan si Agrippa ka matat Paulus, "Momoi nutiboi pagalaiat tubum." Totoiakenangan kabeinia si Paulus, kuanangan kise:
44026002	"Rimata Agrippa! Bulat mauktukngan aku kalulut momoi kutiboi ka matam kineneiget pagalaiat panganduatda tai Yahudi ka tubuku,
44026003	sara pei kalulut anuagaian aratda samba sibabara ka tai Yahudi. Oto kutiddou bule nuomake nuarepmake tiboietku.
44026004	Sangamberida tai Yahudi raagai pagalaiat paraboatku barania ka pusulekatku, aipoi panandaatnangan ka talagat bangsaku samba ka Yerusalem le akupuurau.
44026005	Amaburuan araagai aku, roba bai, momoi ramunengake nia, siripot Parise le akupurimanua, ia te sara rubeiat simakope suru ka aratmai.
44026006	Kineneiget murio aku ka pasiukuman kalulut kukatonemi sibalat Taikamanua ka taikebbukatmai,
44026007	samba sibala nene leu te rangengenaake muntogat bangsamai, ia te lulunia rasusuru Taikamanua ka sangamberi rotda sinago sinoibo. Kalulut tonem baga nenda te, rimata Agrippa ranganduake aku tai Yahudi.
44026008	Kipa galai ta imatotonem bagamui ooina isuruake simamatei Taikamanua?
44026009	Beri kaku leu panandaatnia ka bagaku le te buita kugalai seget rotku masisaggangi onin Yesus tai Natsaret.
44026010	Ia te akugalaiake ka Yerusalem. Samba maigi sirimanua sipunenan akupenjaraake lepa akuala gege ka tai imam sabeu; samba ke tumateiake sia kuoba le.
44026011	Mareirei kupaoreji sia ka uma parurukat, kutubbui sia bule rapakele tonem bagada, samba kopet oloi paatuatku ka tubuda, pat aili ka laggai bagei kukukuru sia."
44026012	"Kisedda leu te akugalai akuei ka Damaskus ka gege samba ka teura tai imam sabeu.
44026013	Ka tengan enungan, tugge sulu, rimata, itcokungan toro sibara ka manua sisaliu torot sulu masitoroiji sangalio tubuku samba saalei paenungakenenku.
44026014	Bele kai sangamberimai ka polak, lepa arepkungan nganga sipasikukua ka mataku ka ngangan Ibrani, 'Saulus, Saulus, nukukukuru kodda aku? Mabesi te nuteddaake pasoro.'
44026015	Kuakungan, 'Kasei ekeu Tuhan?' Kuanangan si Tuhan, 'Aku te Yesus, sikukurum.
44026016	Tapoi suruake ekeu nupurio. Lulunia akupakoinong tubuku ka matam, bule kurioake ekeu bailiu pakoinietku samba sipasimumuneng sangamberi siitconu sibara kaku samba pakoinongenku pei le ka matam.
44026017	Ai leu kubelaake ekeu ka bangsa nene samba ka bangsa bagei, ka sia poi kukokoiniake ekeu,
44026018	nubukaake matada, ratoili barada ka pugepgeman moi ka pato, rabela ka kupkumen Sanitu moi ka Taikamanua, bule kalulut tonem bagada ka tubuku tuappeake joda samba bailiu sia mueneu ka rubeiatda sangamberi sipunenan.' "
44026019	"Ia te lulunia ale rimata Agrippa ta momoi ta kureddet siitcoku sibara ka sorga.
44026020	Tapoi kupoiliat le, boiki ka tai Yahudi sikuddu ka Damaskus, lepa ka Yerusalem samba ka sangalio Yudea, samba leu ka sabangsa bagei, bule rabauake paatuatda samba ratoili ka Taikamanua, samba muparaboat siripot katubabau paatuat.
44026021	Ia te lulunia aralaba aku tai Yahudi ka Uman Taikamanua samba rabesiake masimateiake aku.
44026022	Tapoi kalulut paroman Taikamanua, teret gogoi nene momoi pei le kupurio se, masimunengake ka tubuda sigoiso samba sabeu. Samba sangamberi siniboiku makere le ka sinibalaakenenda tai nabi samba si Mose,
44026023	ia te, buita iorik paoreat le Kristus, nia le siboiki sitususuru ka simamatei bule isegeake pato ka bangsa nene samba ka sabangsa bagei."
44026024	Kele aitiboi sakkalatnia nene si Paulus, pugereinangan si Festus, kuanangan, "Airoroan ekeu Paulus! Kopet igit siagainu airoro ekeu!"
44026025	Kuanangan si Paulus, "Ta airoro aku ale Festus, tuan sabeu! Sibulatnia le akutiboi sibara ka paatuat simakolou!
44026026	Iagai leu rimata sangamberinia nene, ia te imaeeme bagaku manibo simakolou ka matania. Matonem bagaku, ta anai sitaiaagaiet rimata sangamberinia nene, aipoi ta ka simalipput aitubaraake.
44026027	Matonem leu bagam rimata Agrippa ka tai nabi? Kuagai matonem bagam."
44026028	Kuanangan si Agrippa ka matat Paulus, "Ai le goiso nupatiboiji bagaku, ibailiu aku Kristen."
44026029	Kuanangan si Paulus, "Kutiddou ka Taikamanua, bule ele ai pei goiso ele mauju pei le, ta sarat ekeu, tapoi sangamberi sipasiaarep tiboietku gogoi nene ibailiu kele aku -- sarat palenggui nene le ta iaili kam!"
44026030	Lepa purionangan rimata, si gubernur, si Bernike samba saalei pakudduakenennia.
44026031	Kele arabela patiborangan pasasambada, "Ta anai aigalai sirimanua nene, simateu ituukum nia matei ele tupenjaraake."
44026032	Kuanangan rimata Agrippa kai Festus, "Siripokatnia momoian tubelaake sirimanua nene, ta bai iloulogi pasiukuman Kaisar."
44027001	Kele arateuake kuei kai ka Italia, segeakerangan si Paulus samba sabagei sipenjaraakenen kai Yulius, kapiten tentera sipuoni "Pasukan Kaisar".
44027002	Kele akutujanang kai ka kapal ka Adramitium sioba muririk ka tobbou Asia, pulajomaian. Ai leu si Aristarkhus tai Makedonia sibara ka Tesalonika masipaalei kai.
44027003	Pato jolou kai ka Sidon. Manuntu bagania si Yulius kai Paulus, samba iobaake iei masibalou saaleinia, bule rapuuku nia.
44027004	Baramai sedda pulajomaian muririk ka Siprus, kalulut sasaket le rusa.
44027005	Kele akutalipoki kai koat ipot Kilikia samba Pampilia, sege kai ka Mira ka tobbou Likia.
44027006	Sedda sesenangan kapiten tentera sara kapal sibara ka Aleksandria sioba mulajo ka Italia, kaunangan kai ka kapal nenda.
44027007	Piga ngagogoi pa simoilemoile le akupulajo kai, siagai ka baga le sege kai ka Knidus. Ta poi iobaake kai rusa, puririkmaian ka Kreta ipot tunang Salmone.
44027008	Siagai ka baga akuriringi kai tunang nenda, sege kai ka sara kudduat sipuoni Pusaoat Simaeru, ka legeret laggai Lasea.
44027009	Kalulut amaigingan tetere amalimai samba amakataian puabangan, apasatnan poi puaso bagei, pangantomannangan sia si Paulus, kuanangan,
44027010	"Ale sasaraina, kuitco nia puabanganta nene makokope le besi samba babara le rugi sabeu, ta sarat abangen samba kapal, tapoi beri enganta leu."
44027011	Tapoi si kapiten tentera kai jurumuri samba ka sibakkat kapal pei le makatonem bagania bele pei ka tiboiet Paulus.
44027012	Kalulut pusaoat nene ta maeru tukuddu teret pasat laggo simaleppet, oto maigi sia sioba turiuriuake mulajo, baleu moi tuailiake Feniks bule tukuddu sedda ujut laggo simaleppet. Feniks ia te pusaoat ka nusa Kreta, simattai isit sikaolak samba usutbuggei.
44027013	Kele aiboroiake rusat kaiaman simamoile, ka bagadangan le momoian iei ka kiddiet bagada, tiktikrangan sao, mulajo muririk ka nusa Kreta.
44027014	Tapoi ta amauju buraakenangan talabari, oniakenen "Sikalaut Bare" sibara ka nusa nenda.
44027015	Boroinangan leu kapal, taan momoi isasa rusa, obaakemaian maraggai.
44027016	Maraggaimaian pat aili ka teitei sara nusa sigoiso sipuoni Klauda; sedda bulat mabesi akupasikeli kai sikoci kapal.
44027017	Lepa arasakaiake sikoci ka kapal, paappararangan tali ka tubut kapal masiparon. Lotora bui itusaggat ka paddarai Sirtis, beleakerangan lajo, tenan le obaake kapal imaraggai.
44027018	Kopet besit ka tubumai iboroi kai talabari, pato aimapato, paribbairangan abangen ka koat.
44027019	Ka gogoi sikatelunia kabeirangan le tatogat kapal amasiparibbai galajet kapal ka koat.
44027020	Kele ta aimakoinong sulu samba panyanyat piga ngagogoi pa samba rusa pei itibbala kai, taan akukaroni kai murimanua.
44027021	Kalulut amaujungan ta arapukom, purionangan si Paulus ka talagada kuanangan, "Ale sasaraina, nureddet bai kam ngangangku bui tatuitui ka Kreta, ta taoorik gejat baga samba rugi nene!
44027022	Tapoi kutiddou ka kam, bui imakarat bagamui; beri sara ka kam malilimai enga, sarat kapal nene le malilimai.
44027023	Aipoi soibo amurio ka bebeku sara malaikat Taikamanua sibakkat aku samba panindogietku
44027024	masikua, 'Ba maloloto Paulus! Ta moi ta nupurio ka matat Kaisar; samba kalulut kiliu bagat Taikamanua ka tubum, sangamberi saaleinu ka kapal nene muririmanua le sia kalulut ekeu.'
44027025	Oto sasaraina, bui imakarat bagamui! Aipoi matonem bagaku ka Taikamanua, sangamberi siniboinia ka mataku muaaili.
44027026	Tapoi ta isosoppi tatusaggat ka sara nusa."
44027027	Kele aiaili soibo sikapuluepatnia akumaraggai kai ka koat Adria, tengamoi ka bagada le te tatogat kapal amalegerengan ka kapi.
44027028	Lepa belerangan jujuujuu, agairangan rua pulu ngarepa kerunia; ritsi goiso, juujuurangan minca, agairangan pulu lima ngarepa kerunia.
44027029	Karat bagada baleu tusaggat kapal ka uddut bukku, belerangan epat sao ka murit kapal, tiddourangan imaruei imapato.
44027030	Ia geti besiakerangan mutuitui tatogat kapal. Beleakerangan sikoci ka koat, pakaurangan tubuda kele masibele sao ka utet kapal.
44027031	Kuanangan si Paulus ka matat kapiten tentera samba ka tai tentera, "Ke ta mukuddu sia ka kapal, ta muririmanua kam."
44027032	Lepa saggirirangan seseret sikoci tai tentera, bele ka koat raggai.
44027033	Ka legeret pato, nananangan si Paulus sangamberida rapukom, kuanangan, "Teret kineneiget aiailingan pulu epat ngagogoi sarat masingena le kam, nuomake kam laje ta nukom kam apa pa.
44027034	Kalulut nene kunana kam, bule nupukom kam boiki, kan nene poi ituppai ron tubumui. Aipoi beri sangantaili alai ka utemui ta bebele."
44027035	Lepa aikua nene, alanangan roti, kuanangan sura ka Taikamanua ka matada sangamberida, paabbonangan nia, taddaakenangan mukom.
44027036	Maaraunangan bagada sangamberida pukomrangan leu.
44027037	Igimai sangamberimai ka kapal rua ngotu pitu pulu enem kai.
44027038	Kele aramaektek mukom, paribbairangan bera ka koat imatekbuk kapal.
44027039	Kele aimapato, ta araagai laggai nene. Itcorangan guggung sibara buggei, ke momoi bai sedda rateuake rajolouake kapal.
44027040	Saggirirangan talit sao, bele ka koat, rugutrangan talit pumuriat, karaiakerangan lajo ka ute ilajoake nia rusa ka kapi.
44027041	Tapoi amaraggai le ka paddarai, tusaggatnangan utet kapal, taan aturitsi nia sedda, murinia ragat aibetu nia onu sabeu.
44027042	Isiakerangan leu tai tentera masimateiake sangamberi sipenjaraakenen bui rapulalak ratuitui.
44027043	Tapoi aikera le kapiten tentera isiatda, kalulut ioba le ipurimanua si Paulus. Kuanangan ka siagai mulalak raputeipu raei muboiki ka kapi;
44027044	sabagei masitut, ai siala lappiri, ai siala karagatat kapal purangoira. Kisedda te galainia sangamberimai sege ka kapi murimanua.
44028001	Kele akutusakai kai agaimaian onin nusa nene Malta.
44028002	Bulat ta magulai topitda ka tubumai sipulaggai ka nusa nene. Rusuirangan api, sogairangan kai sangamberimai sedda kalulut abelean urat samba kalulut leppet rusa.
44028003	Airururuake ngaimang si Paulus ikau nia ka api, bela sangamuneng ulou sipepekdak kalulut oloi api, pilanangan kabeinia.
44028004	Kele araitco nia sipulaggai sedda iputoak ulou ka kabei Paulus, kuarangan pasasambada, "Bulat sipasimamatei le bai sirimanua nene, aipoi kenanen ta amatei nia ka koat, ta ioobaake nia lumun ipurimanua."
44028005	Ia geti sosoakenangan ulou ka api si Paulus, ta anai apa pa aiorik.
44028006	Ngenaakerangan baleu mugoo kabeinia ele tulut bele nia matei. Tapoi kele aimauju arangenaake nia, itcorangan ta anai apa pa sibabara ka tubunia, oleinangan paatuatda, kuarangan taikamanua le nia.
44028007	Ka legeret kudduat nene, ai monen gubernur nusa nene. Onin gubernur nenda si Publius. Raumanangan kai telu ngagogoi ka erut bagania.
44028008	Ka teteret nenda ukkui Publius ai nia memerep, kalulut ai roketnia samba besit bagania. Ei si Paulus ka baga masiitco nia, panindounangan, rapeakenangan kabeinia ka tubunia, male aimale.
44028009	Pasat sibabara nene, oirangan leu sabagei simabesi ka nusa nene, aleakenangan sia si Paulus.
44028010	Maigi araake ka kai panguruat, ia geti katuituiatmai akerangan balutmai ka puenunganan.
44028011	Pasat telu ngalaggo tui kai mulajo ka sara kapal sibara ka Aleksandria sipusasao ka nusa nene masingena itusabau laggo simaleppet. Toggaiat kapal nene Dioskuri.
44028012	Sege kai ka Sirakusa pukuddumaian sedda telu ngagogoi.
44028013	Baramai sedda puririkmaian sege ka Regium. Pasat sangagogoi akenangan rusa kaiaman, gogoi sikaruania sege kai ka Putioli.
44028014	Sedda paailimaian piga pa sapaamian, nanarangan kai kukuddu kai ka sia pitu ngagogoi. Lepa ei kai ka Roma.
44028015	Sia saalei sedda areprangan kababaramai, oi sia masiailiake kai pat aili ka Forum Appius samba Tres Taberne. Kele aiitco sia si Paulus kuanangan sura ka Taikamanua, maronnangan paatuatnia.
44028016	Kele akusege kai ka Roma, araobaake le si Paulus ikuddu sarania ka sia, samba sara tentera sijago nia.
44028017	Pasat telu ngagogoi sogainangan si Paulus sangamberi siabeura tai Yahudi. Kele araparuru kuanangan ka matada, "Ale sasaraina, kenanen ta anai akugalai jo ka bangsata, ele ka aratda taikebbukatta, tapoi arapalenggui le aku ka Yerusalem samba rasegeake aku ka kabeira tai Roma.
44028018	Kele aralelekngake pagalaiat tubuku, obarangan rabelaake aku, kalulut ta anai apa pa jo ka tubuku simateu tumateiake.
44028019	Tapoi kalulut rakaroake tai Yahudi, loulogikungan pasiukuman Kaisar, tapoi ta leu masinganduake bangsaku.
44028020	Oto ia te lulunia akusogai kam, bule kuitco samba kupatiboake kam, aipoi kalulut karonietda tai Israel le aitukabe aku palenggui nene."
44028021	Kuarangan ka matania, "Ta anai akusilo kai surat sibara ka Yudea pagalaiat tubum, beri sara saalei amoi se masisegeake ele masitiboi sikatai pagalaiat tubum.
44028022	Tapoi koba kuarep kai sibara kekeu kipa paatuatnu; akuagaian poi kai pagalaiat arat nene, kaipa kaipa sarat rapajoggoloake."
44028023	Kele aratetereake sara gogoi, oirangan simigi ka kudduatnia. Barania simancep pat aili soibo ikolouake samba imunengake ka matada pagalaiat Purimataat Taikamanua; tiboinangan leu siripot buko Surukat Mose samba suratda tai nabi ibesiake imatonem bagada pagalaiat Yesus.
44028024	Ai sia sikatonemi siniboi Paulus, sabagei geti ta rakatonemi.
44028025	Ka bagat ta anai pusaraat paatuat pasasambada pusaburangan, lepat aitiboi si Paulus sara tiboiet nene: "Bulat sineseat sikuat Ketsat Sipunenan ka ngangan nabi Yesaya ka matada taikebbukatta, sikuania kise:
44028026	'Kenan nusegeake ka bangsa nene: Aiaarep piumui, tapoi ta nuagai kam kolou; aiiitco matamui, tapoi ta isasaksak ka bagamui.
44028027	Amakelaan poi paatuat bangsa nene, aitakkepingan talinganda, atuunengan matada, bui iitco nia matada, bui iarep nia talinganda, bui iagai kolounia paatuatda, bui rabauake paatuatda, bui kualeake sia.'
44028028	Oto kau nuagai kam nia, puaragat sibara ka Taikamanua atusegeakean ka sabangsa bagei; samba ta isosoppi raarepi nia." [
44028029	Lepa aikua nene si Paulus, tui sia tai Yahudi ka bagat pajoggolat pasasambada.]
44028030	Rua ngarura burunia aikuddu si Paulus ka Roma ka lalep sisewania, silonangan sangamberi siooi masitaget nia.
44028031	Segeakenangan pagalaiat Purimataat Taikamanua samba ingantomanake pagalaiat Tuhan Yesus Kristus ka bagat eme, ta anai sinaila nia.
45001001	Sibara kai Paulus, pagugulet Yesus Kristus, sinogai bailiu apostel samba sisaraakenen masipaarep Katuareman Simaeru sibara ka Taikamanua.
45001002	Katuareman Simaeru ia te pinalelek Taikamanua siburu pei le ka tai nabinia ka Surat Sipunenan,
45001003	pagalaiat Togania, Tuhanta Yesus Kristus. Siripot pusirimanuaat mututu mata ka muntogat David,
45001004	samba siripot putaikamanuaat sipunenan Togat Taikamanua le nia sipulugege, simakokoinong ka katususurunia ka simamatei.
45001005	Kalulut nia leu akusilo kai kiliu baga samba puaapostel, masipalulu sangamberi bangsa mureddet ka oninia.
45001006	Kam leu ai kam ka bagat addeatda sinogai Yesus Kristus.
45001007	Kukoiniake surat nene ka kam sangamberimui sikuddu ka Roma, kilibet bagat Taikamanua, sinogai bailiu sipunenan: Kiliu baga ka kam samba aban sibara ka Taikamanua Ukkuita samba sibara kai Tuhan Yesus Kristus masipaalei kam.
45001008	Muboiki kukua sura ka Taikamanuangku kalulut Yesus Kristus kalulut kam sangamberimui, aipoi amaarepman ka sangalio polak pagalaiat tonem bagamui.
45001009	Aipoi Taikamanua le, sireddetku ka sangamuinet paatuatku ka bagat masipaarep Katuareman Simaeru pagalaiat Togania, ia te simunengake taipuaarinia kurepdep kam senen panindogatku;
45001010	kutiddou bule ka teu bagat Taikamanua bara kaku oggak ioi kubalou kam.
45001011	Marepdepman bagaku masiitco kam, bule ioi kuake ka kam panguruat puketsanan masironake kam.
45001012	Tibonannia, bule tapasuibi kam pasasambata ka bagat tonem bagata, tonem bagamui samba tonem bagaku.
45001013	Bule nuagai kam nia sasaraina, mareireian akukiddi moi masibalou kam -- tapoi teret kineneiget sarat ai le sailania -- bule kusilo leu bua ka talagamui, keleu ka talagat bangsa bagei.
45001014	Amuutakngan aku ka tai Grika samba ka bangsa bagei; ka simaagai paatuat samba ka sitaimaagai paatuat.
45001015	Ia te kubebesiake masingantomanake Katuareman Simaeru ka kam leu sikuddu ka Roma.
45001016	Bulat tonem le bagaku ka Katuareman Simaeru, nia le poi ron Taikamanua masiarauake senen simatonem baga, boiki tai Yahudi samba bangsa bagei leu.
45001017	Aipoi ka bagat Katuareman Simaeru matoila kipa iparoipo sirimanu Taikamanua, ia te sibara ka tonem baga riuriu mutonem baga, kele sitususurat, "Simaroipo baga muririmanua sia kalulut tonem baga."
45001018	Ipatotoila poi golunia Taikamanua sibara ka sorga ka sangamberi jo samba katai sirimanua, sipetpetnake pubulanan kalulut katai.
45001019	Aipoi apa siooi raagai pagalaiat Taikamanua, matoila le ka sia; Taikamanua poi amasipatoila nia ka sia.
45001020	Barania ka pasibaraat polak, sitaimaiitco ka pagalaiat tubunia, ia te gegenia sitaitatata samba putataikamanuania, momoi tuitco ka paatuat ka sangamberi sibaraakenen. Oto ta momoi rapakele taiagairania.
45001021	Kenanen poi raagai Taikamanua, tapoi ta rasuru nia simateu ka Taikamanua, ele rasuraki nia. Bailoknia le, sarat si ta galai le rapaatu, samba paatuatda sitaiagai apa pa bailiu magepgep.
45001022	Ka bagada simasiku paatuatnan sia, oto si ta anai siagai.
45001023	Pulatsanan Taikamanua sitaitatata, rasili ka tularat simakere ka sirimanua simatataket, ka uma, ka tarimeu siepat rere ele ka leiti sipugugurui.
45001024	Ia te lulunia aisegeake sia Taikamanua ka siobat bagada ka pulolinan, pat palolitrangan tubuda pasasambada.
45001025	Pubulanan Taikamanua rasili ka boko, sibaraakenen le rapanindogi samba rasuru silit Sipasibabara, bulat umunakenen teret buruburu. Amen
45001026	Kalulut nene segeakenangan sia Taikamanua ka pubotbonan kailaakenen. Aipoi tainanalepda rasili le patabbarat tubu sipasesese ka sitaipasesese.
45001027	Kisedda leu taimanteu, taan ka tainanalepda ratabbaraake tubuda siripot sipasesese, ka pasasambada taimanteuan le ipujujuluu pubotbonanda, bailiu galairangan pakailaat pasasambada taimanteu. Kalulut nene silorangan ukuman ka tubuda siripot joda.
45001028	Kalulut ta rabesiake masiagai Taikamanua, segeakenangan sia Taikamanua ka pupaatuanan sikatai, bailiu ragalaiake sitaimateu tugalaiake.
45001029	Sun le ka paatuatda sangamberi pukoilunan, pukakatai, alau baga samba katai baga; sun sisit baga, pamamatei, pajoggolat, patajuat, lagat baga. Raoba masitiboi
45001030	samba masipaloloi sabagei, sipulagaki baga Taikamanua, taiagai arat, simabuak paatuat, simaoddoi, maagai ka sikatai, sipuarak eppu;
45001031	si ta paatuat, sipuarak palelengan, sitaiagai nuntut samba katet baga.
45001032	Kenanen raagai ukum Taikamanua, ia te senen sigalaiake sangamberi nene, mateu le tuukum matei, tapoi ia leu et ragalaiake, samba ioba leu et bagada ragalaiake nia sabagei.
45002001	Kalulut nene taan momoi nubela, ale sirimanua sipasiuukum sabagei, kenanen kasei pa ekeu. Aipoi ka pasiuukumnu sabagei, tubum le anuukumake, kalulut ekeu sipasiuukum sabagei, masigagalaiake leu kele sigalaira.
45002002	Tapoi taagai kam, ukuman Taikamanua ka tubuda sipasigagalaiake kele nene, maroipo le.
45002003	Oto ekeu, ale sirimanua, sipasiuukum sabagei sigalaiake kele nene, tapoi beri ekeu leu masigagalaiake, ka bagam pa bebela ekeu ka ukuman Taikamanua?
45002004	Ele nupuaarak le pa beunan anggai bagania, erut bagania samba om bagania? Ta nuagai, anggai bagat Taikamanua nene ia te masipalulu ekeu ka katubaugat paatuat?
45002005	Tapoi kalulut kelat paatuatnu samba taiobanu masibau paatuat, anururuakean te ka tubum golu, ka gogoi pasitoilakat golu samba ukuman Taikamanua simaroipo.
45002006	Aipoi isisiliake le Taikamanua ka senen sirimanua siripot sigalaira;
45002007	ia te purimanuaiat sitaitatata ka sia simaom baga masigalai simaeru, masigaba pulatsanan, pubeunanan samba sitaimasusuet.
45002008	Tapoi ka sia sigaba puuktungan tubu, sitaireddet pubulanan, tapoi situtnake sikatai, golu samba ukuman Taikamanua le rasisilo.
45002009	Paoreat samba gejat baga le oringenda senen sirimanua sigalai sikatai, boiki tai Yahudi, samba leu bangsa bagei.
45002010	Tapoi pulatsanan, pubeunanan samba aban le siloketda sangamberi sirimanua sigalai simaeru, boiki tai Yahudi, samba leu bangsa bagei.
45002011	Aipoi ta irarasei sirimanua Taikamanua.
45002012	Sia sigalai jo taipususurukat, malimai le sia ka taipususurukat; samba sia sigalai jo ka kupkumen Surukat, iukum sia Surukat.
45002013	Aipoi ta sipasiaarep Surukat simaroipo ka matat Taikamanua, sipasigagalaiake Surukat le iparoroipo.
45002014	Ke bangsa bagei sitaipususurukat masigalaiake ka teu bagada siniboi Surukat, kenanen ta anai ka sia Surukat, tubudangan te aibailiu Surukat ka sia.
45002015	Ka bagat nene poi rapakoinong katususuratnia bagat Surukat ka paatuatda, samba bagai bagada leu masimunengake, samba paatuatda kau masinganduake, kau masisakkeri.
45002016	Sangamberinia nene matotoila geti ka gogoi sialu, ka teteret iukumake Taikamanua simalipput ka paatuat sirimanua kalulut Yesus Kristus, siripot Katuareman Simaeru sinegeakenenku.
45002017	Nuoniake tubum Yahudi samba mukaronan ka Surukat, samba masiatsiake Taikamanua;
45002018	samba nuagai siobania, samba kalulut pasigegelai ka bagat Surukat nuagai kipa bulat simaeru;
45002019	samba amaroan bagam sipalulu simapeset ekeu samba panoroi ka sikuddu ka gepgep,
45002020	sipanganturu simagulai paatuat, sipasigegelaiake sibau tubu. Aipoi ka bagat Surukat amaroan bagam ibara kekeu sene ngamata puaagai samba pubulanan.
45002021	Oto ekeu sipanganturu sabagei, ta koi nupanganganturu tubum? Ekeu sipasingangantomanake, "Bui nupanangkou," tapoi manangkou le ekeu kekeu?
45002022	Ekeu sipasikukua, "Bui nupaelet," paeelet koi ekeu? Masitsit ekeu ka buluat, nuraraurau kodda lalep pasibuluat?
45002023	Nuatsiake Surukat, lepa nupaloloi koi Taikamanua ka pasisasabau Surukat?
45002024	Kele sitususurat ka Surat Sipunenan, "Kalulut kam, tupaloloi onin Taikamanua ka talagat bangsa bagei."
45002025	Sunat ai leu uktuknia ke nutut Surukat. Tapoi ke nupasabau geti Surukat, bailiu kele taipususunatnan le ekeu.
45002026	Oto ke sia bangsa bagei sitaipususunat masireddet ngangan Surukat, ta pa atuaddekean makere kele sipususunat?
45002027	Ke kise bai nia, sia sitaipususunat, tapoi ragalaiake siripot Surukat, siangan le masiuukum kam, kam sibara ukum sitususurat samba sipususunat, tapoi nupasabau kam Surukat.
45002028	Aipoi oniakenen bulat Yahudi, ta Yahudi ka oni, samba oniakenen bulat sunat, ta sunat simatotoila ka akkula.
45002029	Tapoi Yahudi sipulelelek ia te sipupaatuat Yahudi samba sunat sipulelelek ia te sunat paatuat sibaraakenen Ketsat Taikamanua, ta sibara ka aturan sinurat. Katuumunnia sibara ka Taikamanua le, ta sibara ka sirimanua.
45003001	Oto aponia pusasaliura tai Yahudi? Ele apa kauta nia sunat?
45003002	Bulat maigi samba sene ngamata. Siboiki: Ka sia le kasegekat tiboiet Taikamanua.
45003003	Tapoi kipa, ke ai ka talagada taimatonem baga, momoi pa taimatonem bagada ipakatai topit Taikamanua?
45003004	Bulat ta momoi! Simaroipo le Taikamanua, sirimanua geti simaboko le, kele sitususurat ka Surat Sipunenan: "Bule imakoinong roipom ka bagat tiboietnu: samba numamanang ke tuukum ekeu."
45003005	Tapoi ke taimaroipota masipakoinong roipot Taikamanua, kipa takukua? Takukua pa ta maroipo Taikamanua ke iukum sita? (Manibo aku ka pusisirimanua.)
45003006	Bulat ta momoi! Ke kisedda bai, kipangan le iooi iukum taikapolak nene Taikamanua?
45003007	Tapoi ke kalulut taimaroipoku memei matotoila pubulanan Taikamanua sibailiu katulatsanannia, tuukumake pei le kodda aku kele sirimanua sijo?
45003008	Angoi ta takua kele sikuada sabagei masigegei sita, rakua atakua, "Kauan tagalai kam sikatai, bule ibara simaeru." Sirimanua kele nene mateuan iukum sia Taikamanua.
45003009	Oto kipangan? Ai pa pusasaliura ka sabangsa bagei? Bulat ta anai! Aipoi atapakoinongan ka panandaatnia tai Yahudi ele bangsa bagei, sangamberida ai le sia ka kupkumen jo,
45003010	kele sitususurat ka Surat Sipunenan: "Ta anai simaroipo, beri sara;
45003011	ta anai beri sara siagai paatuat, ta anai beri sara sigaba Taikamanua.
45003012	Sangamberida atusoipman, sangamberida amusiboboian, ta anai sigalai simaeru, beri sara ta anai.
45003013	Pangoilokatda samba le ratei sipunganganga; lilada rapakei masipataju, ka tei biboda ai lagat ulou.
45003014	Ngungunda sun pateleiat samba tiboiet simapongit.
45003015	Manangka rereda masipiliake logau.
45003016	Karagatat samba pugejaat baga ragalak ka enunganda,
45003017	samba enungan paabanan ta raagai.
45003018	Loto ka Taikamanua ta anai ka sia."
45003019	Tapoi ataagaian, sangamberi siniboi ka Surukat, ka sia sikuddu ka kupkumen Surukat le ititiboi nia, bule ipetpetnake senen ngungu samba sangamberi taikapolak bailiu muutak ka Taikamanua.
45003020	Kalulut ta anai beri sara sirimanua momoi maroipo ka matat Taikamanua ka pasigagalaiake Surukat, aipoi Surukat ia te pasiagai jo le.
45003021	Tapoi kineneiget amatoilaan ta kalulut pasigagalaiake Surukat iparoipo sirimanua Taikamanua, aimunengakean leu ka buko Surukat samba suratda tai nabi,
45003022	ia te kalulut tonem baga ka Yesus Kristus le iparoroipo sirimanua Taikamanua sangamberi sirimanua simatonem baga. Ta poi anai pabaggeiatnia.
45003023	Sangamberida poi amajongan samba taan anai ka tubuda pulatsanan Taikamanua.
45003024	Oto ka kiliu bagat Taikamanuangan le ramaroroipo, panguruatnia kalulut panebuiat ka bagat Kristus Yesus.
45003025	Kristus Yesus aikauan Taikamanua bailiu enungan paabanan kalulut tonem baga ka logaunia. Aigalai nene, masipatoila roiponia, kalulut ta aiaddeake sangamberi jo sipuaaili siburu ka teteret aiomake bagania.
45003026	Nene masipatoila puroipoatnia ka tetere kineneiget, bule imatoila simaroipo le nia samba iparoipo sirimanua simatonem baga ka Yesus.
45003027	Oto apangan le atsiakenenta? Taan anai. Kalulut apa? Kalulut pasigagalaiake Surukat? Taa. Sarat kalulut tonem baga le.
45003028	Oto ukkaakenenta: Kalulut tonem baga le ituparoroipo sirimanua, ta kalulut pasigagalaiake Surukat.
45003029	Ele sarat Taikamanuanda tai Yahudi le Taikamanua? Ta Taikamanuanda leu bangsa bagei? Bulatnia, Taikamanuanda leu sabangsa bagei.
45003030	Sara le Taikamanua, nia le siparoipo tai Yahudi sipususunat kalulut tonem baga, nia leu masiparoroipo bangsa bagei taipususunat kalulut tonem baga.
45003031	Ke kisedda bai, tapakakataian le pa Surukat kalulut tonem baga? Bulat ta momoi! Bailoknia, ronakenenta le.
45004001	Oto apa kuanenta pagalaiat si Abraham, ukkuita ka puakkulakat, aponia aisese?
45004002	Aipoi ke kalulut sigalainia bai si Abraham ituparoipo nia, oto mateu iatsiake tubunia; tapoi ta ka matat Taikamanua.
45004003	Kipa poi aikua Surat Sipunenan? "Matonemnangan bagat Abraham ka Taikamanua; tonem bagania nene te aiaddeake Taikamanua sibailiu katuroipoatnia."
45004004	Ka sipugagalai, upa siloketnia ta tuaaddeake panguruat, tapoi siripot siloketnia le.
45004005	Ka sia sitaikaroake pugagalai geti, tapoi ikatonemi le Taikamanua siparoipo sirimanua sijo, tonem bagania nenda te bailiu katuroipoat.
45004006	Beri si David leu aikuangan uktukda pinaroipot Taikamanua ta sibara ka pugagalainia:
45004007	"Mauktuk sia sirimanua siappeakenen pinasabaunia, samba atutabboan jonia.
45004008	Mauktuk sirimanua sitaiaaddeakenen Tuhan ka tubunia jonia."
45004009	Oto tiboiet puuktungan nene sarat ka tubuda sipususunat le, ele samba ka sitaipususunat leu? Atakuangan, kai Abraham tonem bagania le aiaddeake Taikamanua bailiu katuroipoatnia.
45004010	Pigamoi aituaddeake ka tubunia? Ka teteret atusunatnan nia, ele ka teteret tapei atusunat? Ta ka teteret atusunatnan nia, ka teteret tapei atusunat le.
45004011	Lepa pusunatnangan, kele toggaiat puroipoat kalulut tonem baga enan pei le ta mususunat nia. Kisedda te aibailiu nia ukkui ka sangamberi simatonem baga sitaipususunat, bule ka sia leu tonem bagada tuaddeake katuroipoat.
45004012	Abraham bailiu ukkui leu ka sia sipususunat, ta pususunatnia le, tapoi masitut leu tonem bagat ukkuita si Abraham ka teteret tapei amusunat nia.
45004013	Aipoi ta kalulut Surukat aikau Taikamanua palelengan kai Abraham samba ka sapunuteteunia ibailiu nia sipasiikep polak nene, tapoi kalulut puroipoat sibara ka tonem baga le.
45004014	Ke bai sarat sia sipasigagalaiake Surukat le masiikepmake palelengan Taikamanua, siboboian le tonem baga samba palelengan bailiu si ta galai.
45004015	Aipoi Surukat, masibaraake golu, tapoi ke ta anai Surukat, ta leu anai pasipasasabau.
45004016	Ia te lulunia puroipoat sibara ka tonem baga le, ibailiu nia panguruat katet baga, bailiu maron palelengan nenda ka sangamberi punuteteu Abraham, ta sarat ka sia sipususurukat, tapoi ka sia leu siputotonem baga kele tonem bagat Abraham. Aipoi si Abraham ukkuita sangamberita,
45004017	kele sitususurat ka Surat Sipunenan: "Akubailiuakean ekeu ukkuira maigi bangsa." Kise te palelengan Taikamanua kai Abraham. Matonemnangan bagania ka Taikamanua, sirimanuaake simamatei samba ka tiboietnia ibaraake si ta anai bailiu ai.
45004018	Kenanen taan anai karonan, tapoi riuriu le ikaroni samba matonem bagania babailiuna nia ukkuira maigi bangsa, siripot sikua ka Surat Sipunenan, "Kise te geti igida sapunuteteunu."
45004019	Ta ipagugulai tonem bagania iitco tubunia bulat amabajaan, aiailingan poi sangotu ngarura bajania, kisedda leu si Sara taan mususuruket.
45004020	Tapoi ka palelengan Taikamanua ta ipaguguilak tonem bagania, memei le maroron tonem bagania samba iumunake Taikamanua,
45004021	bulat tonem le bagania momoi ibaraake Taikamanua pinaleleknia.
45004022	Kalulut nene iaddeake ka tubunia Taikamanua bailiu katuroipoatnia.
45004023	Tiboiet "iaddeake ka tubunia," ta sarat kai Abraham aitusuratnake,
45004024	tapoi samba ka sita leu; aipoi ka sita leu iaddeake Taikamanua, kalulut tonem bagata ka tubunia, sipasisusuruake Yesus, Tuhanta ka simamatei,
45004025	ia te Yesus sinegeakenen kalulut jota, samba sisuruakenen masiparoipo sita.
45005001	Oto atuparoipongan poi sita ka enungan tonem baga, apaabanan sita ka Taikamanua kalulut Tuhanta, Yesus Kristus.
45005002	Kalulut tonem bagata ka Yesus leu momoian tananam kiliu bagat Taikamanua; ka bagat kiliu baga nene te tapurimanua kineneiget. Oto maangka bagata ka bagat pukakaronan masisilo pulatsanan Taikamanua.
45005003	Tapoi ta sarat nenda, ka bagat gejat baga leu maangka bagata, taagai poi gejat baga nene ibaraake om baga,
45005004	samba om baga ibaraake soppi samba soppi ibaraake pukakaronan.
45005005	Samba pukakaronan ta ipabubuji baga, aipoi nuntut bagat Taikamanua atuurungan ka paatuatta kalulut Ketsat Sipunenan sipanguruatnakenen ka sita.
45005006	Aipoi ka teteret ai sita mulululuk, sedda te aimatei Kristus punu tubuta sijo ka tetere siteuakenen Taikamanua.
45005007	Beringan punu tubut sirimanua simaroipo, ta malabbei ramatei sirimanua; tapoi punu tubut sirimanua simatopit ai leu simaeme matei.
45005008	Tapoi Taikamanua aipatoilaan nuntut bagania ka sita, aipoi ka teteret ai pei le sita mujojo, amateian Kristus punu tubuta.
45005009	Sara pei kineneiget atuparoipongan sita kalulut logaunia, bulatnia maarauan sita ka golut Taikamanua.
45005010	Aipoi ke ka teteret saggak pei le sita apaabanan sita ka Taikamanua kalulut kamateiat Togania, sara pei kineneiget sita siabanakenennia, bulat iaarauake kalulut purimanuaiat Kristus.
45005011	Ta sarat nenda. Sara pei tapuangka baga ka Taikamanua kalulut Yesus Kristus, Tuhanta, kalulut nia le poi atasilo kam paabanan.
45005012	Kele kipa aituguru jo ka polak nene kalulut sara sirimanua samba kamateiat kalulut jo, kisedda te aipuaili kamateiat ka sangamberi sirimanua, sangamberidangan poi amasigalaiake jo.
45005013	Aipoi enan tapei anai Surukat, aian jo ka polak. Tapoi ta tuaddeake jo ke ta anai Surukat.
45005014	Kenanen kisedda amurimatangan kamateiat barania ka teteret Adam aili ka teteret Mose samba leu ka sia sitaigalaiake jo simakere kele sigalaiakenen Adam. Adam ia te tularat tubut siooi geti.
45005015	Tapoi kiliu bagat Taikamanua ta makere ka pasisasabau Adam. Aipoi ke kalulut pasisasabau sara sirimanua, bailiu sangamberi sirimanua matei, sara pei beunannia kiliu bagat Taikamanua samba panguruatnia, siuruakenennia ka sangamberi sirimanua kalulut sara sirimanua, ia te Yesus Kristus.
45005016	Samba panguruat ta leu makere nia ka jot sara sirimanua. Aipoi pasiukuman ka sara pasisasabau ia te ukum pulangokat, tapoi panguruat kiliu baga ka igit pasisasabau ia te sikau ka katuroipoat.
45005017	Ke kalulut jot sara sirimanua, puritmatanangan kamateiat kalulut sara sirimanua, sara pei ramaroipo sia sipasisilo kiliu baga sitaimagulai samba panguruat puroipoat bulat muririmanua samba muririmata sia kalulut sara sirimanua, ia te Yesus Kristus.
45005018	Oto kele kalulut sara pasisasabau, sangamberi sirimanua iorak ukuman, kisedda leu te kalulut sara galajet puroipoat sangamberi sirimanua masisilo puroipoat rapurimanua.
45005019	Kele leu kalulut taimareddet sara sirimanua sangamberi sirimanua bailiu sijo, kisedda leu et kalulut reddet sara sirimanua, sangamberi bailiu simaroipo.
45005020	Tuppai minca guru Surukat, bule memei iurau igit pasisasabau; tapoi kaipa iurau jo, memei mabura leu et kiliu baga,
45005021	bule kele ipurimata jo ka bagat kamateiat, kisedda leu ipurimata kiliu baga kalulut puroipoat sieei ka purimanuaiat sitaitatata, kalulut Yesus Kristus, Tuhanta.
45006001	Oto apangan le kuanenta? Mujongan le tagagalai bule iurau kiliu baga?
45006002	Ta kisedda! Sita simamatei ka jo, muririmanua pei le pa sita ka bagania?
45006003	Ele ta pa nuagai kam, sangamberi siturarau ka bagat Kristus Yesus, ka bagat kamateiatnia le ataturau?
45006004	Oto aturateiakean sita pasamba nia ka pasiraukat ka bagat kamateiat, bule kele katususurut Kristus ka simamatei kalulut pulatsanan Ukkui, kisedda leu te tapurimanua ka bagat puririmanua sibau.
45006005	Aipoi ke aibailiuan sita sara ka bagat pukerekat kamateiatnia, bailiu leu et sita sara ka bagat katusuruatnia.
45006006	Taagai poi pusirimanuatta siburu atusiliktengaakean pasamba Kristus, bule imalose tubuta simajo, buian tapupaguguletnake minca tubuta ka jo.
45006007	Aipoi sia simamatei, abelangan sia ka geget jo.
45006008	Oto ke amateian sita pasamba Kristus, matonem bagata, muririmanua leu sita pasamba nia.
45006009	Taagai poi, Kristus lepa aitusuru ka simamatei, taan amatei nia minca; taan aipaneinei nia kamateiat.
45006010	Kamateiatnia poi ia te matei masibairat jo, sangaminca le teret buruburu; samba puririmanuania ia te murimanua ka Taikamanua.
45006011	Kise te ka kam nuaddeake kam tubumui amateian kam ka jo, tapoi murimanua kam ka Taikamanua ka bagat Kristus Yesus.
45006012	Oto buian nuobaake kam tubumui simamateiet nene ipaneinei nia jo masireddet pubotbonannia.
45006013	Samba buian nusegeake kam laddou tubumui ka jo, ibailiu nia pamatei pukataikat, ka Taikamanua le segeake kam tubumui simamatei siburu, kineneiget amurimanuangan. Samba segeake kam laddou tubumui ka Taikamanua, ibailiu nia pamatei puroipoat.
45006014	Taan poi ipaneneinei kam jo, aipoi taan anai kam ka kupkumen Surukat, aian le kam ka kupkumen kiliu bagat Taikamanua.
45006015	Oto kipangan le? Mujongan le tagagalai kalulut taan anai sita ka kupkumen Surukat, tapoi ka kupkumen kiliu bagangan le? Ta kisedda!
45006016	Ta nuagai kam, ka tubut kasei nusegeake kam tubumui ibailiu pagugulet masireddet nia, aibailiuan kam paguguletnia reddenenmui, ele ka jo sikau kam ka pulangokat, ele ka purereddet sikau kam ka puroipoat.
45006017	Tapoi sura le ka Taikamanua! Siburu pagugulet jo tedda kam, tapoi kineneiget anureddetnan kam nganturat sinegeakenen ka kam sibara ka sangalio paatuatmui.
45006018	Atubelaakean kam ka jo, aibailiuan kam pagugulet puroipoat.
45006019	Ka pasikat pupagugulenan le kutiboi nene ka kam kalulut magulai pei le tubumui. Kele sesegeakemui laddou tubumui bailiu pagugulet pulolinan samba pukataikat sikau kam mukatai, kau kisedda leu kineneiget nusegeake kam laddou tubumui bailiu pagugulet puroipoat sikau kam bailiu sipunenan.
45006020	Aipoi ka teteret pagugulet jo pei le kam, abelangan kam ka puroipoat.
45006021	Buat apa anusilo kam sedda? Sangamberinia nene sikau kam maila kineneiget, aipoi kalepakat sangamberinia nene ia te kamateiat.
45006022	Tapoi kineneiget, kele aitubelaake kam ka jo, samba aibailiu kam pagugulet Taikamanua, bara buamui sikau kam bailiu sipunenan samba kalepakatnia ia te purimanuaiat sitaitatata.
45006023	Aipoi upat jo ia te kamateiat, panguruat Taikamanua geti ia te purimanuaiat sitaitatata ka bagat Kristus Yesus, Tuhanta.
45007001	Ta pa nuagai kam sasaraina (aipoi ka sia siagai surukat le kupaninibo), sarat ka teteret ai pei le muririmanua sirimanua le ikukupkup nia surakat?
45007002	Aipoi sinanalep sipusisimanteu, iappara nia surukat ka simanteunia ujut ai pei le muririmanua simanteunia. Tapoi ke amateian geti simanteunia bela nia ka surukat siappara nia ka simanteunia.
45007003	Oto ke musimanteu nia ka simanteu bagei ai pei le muririmanua simanteunia, sipaeelet le nia tuoniake; tapoi ke amateian geti simanteunia bela nia ka surukat, taan sipaeelet nia, ke mutalimou nia ka simanteu bagei.
45007004	Kisedda leu te kam sasaraina, amateian kam ka Surukat kalulut tubut Kristus, bule ibailiu kam bakkatnia, nia sisuruakenen ka simamatei, bule tapubua ka Taikamanua.
45007005	Ka teteret ai pei le sita muririmanua ka bagat akkula, mugalai le pubotbonan jo ka bagat laddou tubuta sibaraakenen Surukat, sibuaake kamateiat.
45007006	Tapoi kineneiget abelangan sita ka Surukat, aipoi amateian sita ka bagania sikabe sita siburu, ka enungan sibauan le siripot Ketsat tapupagugulet, taan kele siburu masitut siripot takat Surukat.
45007007	Ke kise bai nia, kipangan le takukua? Jo le Surukat? Ta kisedda! Bailoknia, kalulut Surukat le agaitangan jo. Ta kuaagai aponia kiddi baga, ke ta Surukat masikua: "Bui imakiddi bagam!"
45007008	Tapoi ka bagat Surukat, jo masitutuake sene ngamata pubotbonan ka bagat tubuku; aipoi ta bai anai Surukat, matei le jo.
45007009	Siburu taipususurukat akupurimanua. Tapoi kele aioi Surukat, purimanuanangan ka sia jo,
45007010	aku geti matei. Toila aimatoila kaku, nenda Surukat siripokatnia sipasikakau ka purimanuaiat, bailiu sipasikakau ka kamateiatnan le.
45007011	Aipoi ka bagat Surukat, oinangan ipataju aku jo samba kalulut Surukat mateiakenangan aku.
45007012	Oto sipunenan le Surukat, parenta leu sipunenan, maroipo samba maeru.
45007013	Ke kise bai nia, simaeru nene bailiu kamateiat le kaku? Ta kisedda! Tapoi bule imatoila pujojonia, pakeinangan simaeru nene jo masibaraake kamateiat kaku, bule kalulut parentat Taikamanua, memei matotoila galai tubunia bulat jo le nia.
45007014	Ataagaian poi, Surukat puketsanan le; aku sipuaakkula le, atusakiakean ka kupkumen jo.
45007015	Apa poi sigalaiku, ta kuagai. Aipoi ta siobaku nenda akugalai, kasitsitnakenenku le ia te akugalai.
45007016	Ke sitaioobaketku kugalai, kuseseake maeru le Surukat.
45007017	Oto taan aku amasigalaiake, jo sikuddu ka tubuku le amasigalaiake.
45007018	Kuagai poi, ta anai ka tubuku, tibonannia ka bagat pusisirimanuangku, ta anai beri sara simaeru. Puooba ka simaeru geti ai, tapoi masigalaiake ta anai.
45007019	Aipoi ta siobaku, ia te simaeru, kugagalai, sitaioobaketku le, ia te sikatai, kugagalai.
45007020	Oto ke sitaioobaketku le kugalai, taan aku masigagalaiake nia, jo sikuddu ka tubuku le masigagalaiake.
45007021	Oto sesekungan kele sibailiu aturan: Ke kukiddi masigalai simaeru, sarat sikatai le muoottou kaku.
45007022	Ka bagat paatuatku geti kuoba Surukat Taikamanua,
45007023	tapoi ka bagat laddou tubuku kuitco surukat bagei sipasasaggak ka surukat sikuddu ka paatuatku, bailiu aku kabeket surukat jo sikuddu ka bagat laddou tubuku.
45007024	Apangan te aku sirimanua sikatai uktuk! Kaseian le masibebelaake aku ka tubu simamateiet nene?
45007025	Sura le ka Taikamanua kalulut Yesus Kristus Tuhanta!
45007026	Oto ka paatuatku geti kurereddet Surukat Taikamanua, tapoi ka bagat akkulaku geti surukat jo le kurereddet.
45008001	Kineneiget taan ioorak sia ukum sikuddu ka bagat Kristus Yesus.
45008002	Ketsat sipasiaake purimanuaiat poi ka bagat Kristus Yesus amasiujaake sita ka ukum jo samba kamateiat.
45008003	Apa poi sitaioi igalaiake Surukat kalulut gulaita sirimanua, aikoiniakean Togania Taikamanua ka bagat akkula simakere ka sirimanua sijo, samba kalulut jo, aiorakngakean ukuman ka jo ka bagat akkula,
45008004	bule ipuaili puroipoat kiddiet Surukat ka tubuta, sita sipuririmanua taan siripot akkula, tapoi siripot Ketsatnan le.
45008005	Aipoi sia sipuririmanua siripot akkula, masipaatu siripot akkula; sia sipuririmanua siripot Ketsat, masipaatu siripot Ketsat.
45008006	Pupaatuanan akkula poi kamateiat le, tapoi pupaatuanan Ketsat ia te purimanuaiat samba aban.
45008007	Oto pupaatuanan akkula, ia te pasaggangan ka Taikamanua, aipoi ta mususum nia ka Surukat Taikamanua; ta poi momoi igalaiake nia.
45008008	Sia sipuririmanua siripot akkula, ta iooba sia Taikamanua.
45008009	Tapoi kam geti ta sipuririmanua ka bagat akkula, tapoi ka bagat Ketsat le, ke bulatnia bai mukkuddu Ketsat Taikamanua ka bagamui. Tapoi kasei si ta anai Ketsat Kristus, ta bakkat Kristus nia.
45008010	Tapoi ke ai Kristus ka bagamui, mamatei tedda kam kalulut jo, ketsat geti muririmanua le kalulut puroipoat.
45008011	Ke mukuddu Ketsat Taikamanua sipasisusuruake Yesus ka simamatei ka bagamui, oto nia sipasisusuruake Kristus ka simamatei masisuruake leu tubumui simamateiet kalulut Ketsatnia sikuddu ka bagamui.
45008012	Oto sasaraina, sipuutakngan le sita, tapoi ta ka akkula, bule tapurimanua siripot akkula.
45008013	Aipoi ke siripot akkula nupurimanua kam, mamatei le kam; tapoi ke siripot Ketsat, mateiakemuian sigalai tubumui, purimanuamuian.
45008014	Sangamberi sirimanua pinalulut Ketsat Taikamanua, sia te tatogat Taikamanua.
45008015	Aipoi ta Ketsat pupagugulenan sikau kam minca muloto anusilo kam, Ketsat sikau kam ibailiu tatogat Taikamanua le. Ka bagat Ketsat nenda tapusoga: "Abba, Ukkuiku!"
45008016	Ketsat nene te pasamba ketsatta masimunengake, tatogat Taikamnua le sita.
45008017	Samba ke toga sita, sipasiikep leu sita, tibonannia: sipasiikep palelengan Taikamanua, tasilo nia pasamba Kristus, aipoi ke samba tapasiorik kam Kristus, tulalatsatnake leu sita pasamba nia.
45008018	Siripot pinaatuku, pangoringan ka tetere kineneiget, ta isisiripoki tupakereake nia ka pulatsanan patoilaket ka sita geti.
45008019	Bulat amarrepdepman poi bagada sangamberi sibaraakenen masingena katutoilakatda tatogat Taikamanua.
45008020	Aipoi sangamberi sibaraakenen amusupman ka kaaanau, ta ka teunia, ka teu Taikamnua sipasisusupmake le,
45008021	Tapoi ka bagat pukakaronan, aipoi sibaraakenen tuujaake leu ka paoreat pulangokat, tuguru ka puujaat pulatsanan tatogat Taikamanua.
45008022	Taagai poi, aili teret kineneiget sangamberi sibaraakenen kere muhoihoi samba kere masiorik besit pususule.
45008023	Ta sarat sia, sita leu sipasisilo bua pusisikebbukat sibara ka Ketsat, muhoihoi leu sita ka paatuatta ka bagat pangenaatta ibailiu sita toga, ia te pasiarau tubuta.
45008024	Kalulut pukakaronan le atasilo puaragat. Tapoi pukakaronan siitco, taan pukakaronan; aipoi ke atuitcoan apananta pei le takakaroni nia?
45008025	Tapoi ke takaroni kam sitaiiitcoketta, ngenaaketangan nia ka om baga.
45008026	Kisedda leu Ketsat masirom sita ka bagat gulai tubuta. Aipoi ta taagai kipa siripokatnia manindou; tapoi Ketsat le maninindou punu tubuta ka Taikamanua ka bagat puhohoihoi sitaioi tutiboake.
45008027	Samba Taikamanua siagai masiitco paatuat sirimanua, iagai pinaatut Ketsat, aipoi siripot siobat Taikamanua le itiddouake sirimanua sipunenan.
45008028	Kineneiget taagai kam, ai le mugagalai Taikamanua ka bagat sangamberinia masibaraake katuerukat ka sia sipununtuki nia baga, ia te sia sinogai teu bagat Taikamanua.
45008029	Aipoi sia sipilit Taikamanua ka panandaatnia, sia leu aiteuake ka panandaatnia ibailiu sia makere ka tularat Togania, bule Togania nenda bailiu sikebbukat ka sasarainania simigi.
45008030	Samba sia siteuakenennia panandaatnia, sia leu te sogaietnia. Samba sia sinogainia, sia leu te paroipoetnia. Samba sia siparoiponia, sia leu te latsatnakenennia.
45008031	Oto kipangan le takukua ka pagalaiat sangamberinia nene? Ke Taikamanua masipaalei sita, kaseian le sisaggangi sita?
45008032	Nia sitaikiliu Togania, tapoi aibuluake le nia punu tubuta sangamberita, malangan pa ta ipanguruatnake sangamberinia bagei leu ka sita?
45008033	Kasei te masipangangandu sipilit taikamanua? Taikamanua le poi sisineseatnake sia.
45008034	Kasei te masioorakngake ukum? Kristus Yesus le, simamatei, sitususuru pei bagei, sipukukuddu kai kattoet Taikamanua, sipasititiddouake sita leu.
45008035	Kasei te masipasasaraake sita ka nuntut bagat Kristus? Paoreat ele gejat baga ele pangukurat, ele pulajeat ele pugebakat, ele kalotoakenen, ele lanjau?
45008036	Kele sitususurat: "Kalulut ekeu ramateiake kai sanganantat gogoi; kean le biribiri jajaket le raaddeake kai."
45008037	Tapoi ka bagat sangamberinia nene mamanang le sita simakope kalulut nia sipununtuki sita baga.
45008038	Amatoneman poi bagaku, kamateiat ele purimanuaiat, malaika ele sibara gege, sibabara kineneiget ele sibabara geti, ele apa pa simagege,
45008039	sikuddu ka pata ele taikabaga, ele apa pa bagei, ta momoi ipasaraake sita ka nuntut bagat Taikamanua ka bagat Kristus Yesus Tuhanta.
45009001	Bulat sibulatnia le kutitiboi ka bagat Kristus, ta kubobokoi. Bagai bagaku leu masimunengake ka bagat Ketsat Sipunenan,
45009002	kopenia reureu bagaku, samba taipuaarinia oringen paatuatku.
45009003	Pat obakungan tutelei aku samba tuareu ka Kristus kalulut sasarainangku, sabangsaku ka puakkulakat.
45009004	Tai Israel le poi sia, sibailiuakenen bailiu toga, samba arasiloan pulatsanan samba palelengan, samba Surukat, puaranan samba sibala.
45009005	Punuteteura taikebbukatta le sia, ka sia le kabaraiat Kristus siripot pusirimanuaat. Sisaliu sangamberinia le nia. Tuumunake le Taikamanua teret buruburu! Amen.
45009006	Tapoi tiboiet Taikamanua ta musisiboboi. Aipoi ta sangamberi tai Israel oniakenen ISrael,
45009007	samba ta sangamberi punuteteu Abrahaman addeakenen togat Abraham, tapoi: "Sibara kai Isak le oniakenen punuteteunu."
45009008	Katukolobatnia: Ta tatoga siripot akkula oniakenen tatogat Taikamanua, tapoi tatogat palelengan le oniakenen punuteteu sipulelelek.
45009009	Aipoi kise le tiboiet palelengan: "Ka tetere kele nene momoi aku minca, samba aian kai Sara sara toga simanteu."
45009010	Ta sarat nenda, tapoi si Rebeka leu sibara ka sara sirimanua le aipusuruket, ia te si Isak taikebbukatta.
45009011	Aipoi enan tapei amututu matada tatoga nenda samba tapei aragalai simaeru ele sikatai, -- bule ituronake isiat Taikamanua pagalaiat pamiliatnia, ta sipubobongen ka galajet tapoi ka pasogaiatnia le --
45009012	aikua kai Rebeka: "Toga sikebbukat le ibabailiu pagugulet sisule,"
45009013	kele sitususurat: "Kupununtuki baga si Yakob, kupulagaki baga si Esau?"
45009014	Oto kipangan le takukua? Sitaimaroipo le pa Taikamanua? Ta kisedda!
45009015	Aikuangan poi kai Mose: "Kupukakateki baga kasei siobaku kupukateki baga, samba kupukikilibi baga siobaku kupikilibi baga."
45009016	Oto pagalaiat nene ta sibara ka teu bagat sirimanua ele sigalai sirimanua, tapoi ka kiliu bagat Taikamanua le.
45009017	Aipoi aikua Surat Sipunenan kai Parao: "Ia te lulunia akurioake ekeu, bule kupatoila gegeku ka tubum, samba bule itupaarep oningku ka sangalio polak."
45009018	Oto ipukateki le baga siobania ipukateki samba ikelaake paatuatda kasei siobania ikelaake paatuat.
45009019	Kineneiget nukukuangan te kam ka mataku, "Ke kise bai nia, apangan le lulunia iseseleake sirimanua Taikamanua? Kasei poi momoi masisakkala teu bagania?"
45009020	Kasei te ekeu ale sirimanua nooba masisiddot Taikamanua? Momoi pa ikua sigalai ka sipasigagalai nia, "Kise kodda anugalai aku?"
45009021	Ta pa anai geget tukang pario ka polak ottot masigalai ka sangatatappania nenda masibailiuake nia sara bibilet simalainge samba sara simagulai lainge?
45009022	Kise leu te Taikamanua. Ioba masipatoila golunia samba masipaagai ronnia, tapoi aiomake le bagania simakope ka tubuda pugolukietnia, sinarekngakenen kaunen ka pulangokat;
45009023	samba ioba leu ipatoila kayot pulatsanannia ka tubuda pukatekietnia baga sinarekngakenen kaunen ka pulatsanan,
45009024	ia te sita, sinogainia, ta sarat bangsa Yahudi, tapoi sibara ka bangsa bagei leu,
45009025	kele sikuania ka bukot nabi Hosea: "Sia ta bangsaku kuooniake bangsaku, samba taikikilibet bagaku, kuoniake kilibet bagaku."
45009026	samba ka kudduat sikuania ka matada: "Ta bangsaku kam," sedda ikua ka matada: "Tatogat Taikamanua sipuririmanua."
45009027	Si Yesaya leu amusoga pagalaiat tai Israel: "Kenanen kele ngai ka koat igida bangsa Israel, sarat goiso le muririmanua.
45009028	Aipoi maruei le ienungake ukuman simaroipo ka polak nene si Tuhan."
45009029	Samba kele sikuat Yesaya siboiki: "Ke bai ta ilegeiake si Tuhan Sebaot punuteteuta, aibailiuan sita kele Sodom samba kele Gomora."
45009030	Oto apangan le kuanenta? Nene le: Sia sabangsa bagei sitaikukuruake puroipoat, arasesengan puroipoat, ia te puroipoat kalulut tonem baga.
45009031	Tai Israel geti kenanen rakukuru surukat puroipoat, ta asege sia ka puroipoat.
45009032	Apa lulu? Ta poi kalulut tonem baga rakukuru nia, kalulut galajetda le, tusoksokrangan tebai ka bukku katusoksongan,
45009033	kele sitususurat: "Bulatnia kugalakngake ka Sion sara bukku tuluiet samba sara bukku katusoksongan, samba kasei sikatonemi nia, ta tupakakaila."
45010001	Ale sasaraina, kiddiet bagaku samba panindogatku ka Taikamanua ia te bule rasese puaragat.
45010002	Aipoi momoi kumunengake pagalaiat tubuda, bulat maron sia masisuru Taikamanua, tapoi ta ka bagat puaagai.
45010003	Kalulut taiagaira puroipoat Taikamanua samba sarat puroipoatda sarada le rakakaroake, taireddetrangan puroipoat Taikamanua.
45010004	Kristus le poi kalepakat Surukat, katuroipoatda senen simatonem baga.
45010005	Aipoi aisuratnakean si Mose pagalaiat puroipoat kalulut Surukat: "Sia sipasigagalaiake nia, muririmanua kalulunia."
45010006	Tapoi puroipoat sipubobongan ka tonem baga masikua: "Bui nukua ka bagam: Kasei te tusasakai ka sorga?" tibonannia: masigorosotnake Kristus;
45010007	ele: "Kasei te tugogorosot ka taikabaga?", tibonannia: masisakaiake Kristus ka talagat simamatei.
45010008	Tapoi kipa aikua? Kise le: "Malegere le tiboiet tubum, ai nia ka ngungum samba ka paatuatnu." Ia te tiboiet tonem baga, sipaarepmai.
45010009	Aipoi ke numunengake ka ngungum, Yesus ia te Tuhan, samba nukatonemi kapaatuatnu susuruakena nia Taikamanua ka simamatei, maaraunungan.
45010010	Aipoi mutonem baga ka paatuat masikau ka puroipoat, samba masimuneng ka ngungu masikau ka puaragat.
45010011	Aikuangan poi Surat Sipunenan: "Kasei sikatonemi nia, ta tupakakaila."
45010012	Ta anai poi pabaggeiatnia tai Yahudi ele bangsa bagei. Aipoi Taikamanua sisara nene, Tuhan ka sangamberi le, simaanggai ka sangamberi sipusosoga ka tubunia.
45010013	Aipoi senen sipasisosogai onin Tuhan, maarau nia.
45010014	Tapoi kipa iooi rasogai nia, ke ta rakatonemi nia? Kipa iooi rakatonemi nia, ke ta raarep pagalaiat nia? Kipa iooi raarep pagalaiat nia, ke ta anai sipaarep nia?
45010015	Samba kipa iooi rapaarep nia, ke ta tukoiniake sia? Kele sitususurat: "Pate lainge kaooira sipasiaambit Katuareman Simaeru!"
45010016	Tapoi ta sangamberi sirimanua masisilo Katuareman Simaeru nenda. Aikua poi si Yesaya, "Tuhan, kasei amasikatonemi pinaarepmai?"
45010017	Oto ka pasiaarep le ibabara tonem baga, tapoi pasiaarep kalulut ai sipaarep pagalaiat Kristus.
45010018	Tapoi kunounou: Bulatnia pa tapei araarep? Araarepman! Aipoi ka Surat Sipunenan atusurat: "Amaarepman ka sangalio polak nganganda, samba tiboietda asegean ka tutut polak."
45010019	Tapoi kunounou minca: Tapei pa raagai tai Israel? Boiki aikua si Mose, "Kubailiuake kam mututu baga ka tubuda sirimanua sitaiooniakenen bangsa, samba masingoingoiake bagamui ka tubuda bangsa sitaiagai paatuat."
45010020	Samba ka bagat eme le si Yesaya masikua, "Arasesengan aku sitaigaba aku. Akupatoilaan tubuku ka tubuda sitairere aku."
45010021	Tapoi ka pagalaiat tai Israel aikua, "Sanganantat gogoi le kutotoiake kabeiku ka tubuda sitaimareddet samba simaron nganga."
45011001	Oto kunounou: Airibbaiakean pa bangasania Taikamanua? Ta kisedda! Aipoi aku leu tai Israel, punuteteu Abraham, ka muntogat Benyamin.
45011002	Ta airibbaiake Taikamanua bangsania sipilinia. Ele ta nuagai kam sikuat Surat Sipunenan pagalaiat si Elia ka teteret ainganduake tai Israel ka Taikamanua:
45011003	"Tuhan, sangamberi nabim aramateiakean, pasibuluatnu araragatnakean; sarakungan le amulegei samba ai leu rabebesiake ramateiake aku."
45011004	Tapoi kipa aikua Taikamanua ka tubunia? "Akukeleiakean kaku pitu ribu sirimanua sitaipurerekkuk ka sabulungan Baal."
45011005	Kisedda leu kineneiget ai pei le sipulelegei, siripot pamiliat kiliu bagat Taikamanua.
45011006	Tapoi ke sibara ka kiliu baga, oto taan sibara ka galajet, aipoi ke ta kisedda, kiliu baga nene taan kiliu baga.
45011007	Oto kipangan le? Tai Israel ta arasese gabaietda, tapoi sia sipili le amasisese. Sabagei geti amakela le paatuatda,
45011008	kele sitususurat, "Aikauan Taikamanua ka sia ketsat mulaulau, mata sitaipasiitco samba talinga sitaipasiaarep, teret gogoi kineneiget."
45011009	Samba si David masikua, "Kau ibailiu punenda bailiu sesere samba papakpak, kabelekat samba pasilumunan ka sia.
45011010	Samba kau imagepgep matada, buian imaitco, samba teiteira nukau sarat mukoukou."
45011011	Oto kunounou: Katusosoksokda tai Yahudi nene bule rabele pa? Ta kisedda! Tapoi kalulut pasisasabaura, bailiu puaragat ka bangsa bagei, sikau sia mututu baga.
45011012	Aipoi ke kalulut pasisasabaura bailiu puuktungan ka taikapolak, samba kagulaiatda bailiu puuktungan ka bangsa bagei, sara pei beunan puuktungan ke ta anai simagulai ka tubuda.
45011013	Ka kam leu sibara ka bangsa bagei kukua ka matamui, kalulut apostel ka bangsa bagei poi aku, bulat kuaddeake le pulatsanan gaalajetku,
45011014	ia te kepei moi kukau ramatutu baga sabangsaku siripot pusirimanuaat samba momoi kuarauake piga pa ka talagada.
45011015	Aipoi ke kalulut katuribbaiatda bailiu paerukat ka taikapolak, sara pei katusilokatda, taan pa ibabailiu ke katusuruat ka simamatei?
45011016	Ke roti siboiki aibailiuan sipunenan, sangatatappania leu bailiu sipunenan; samba ke ungat aibailiuan sipunenan, rannia leu bailiu sipunenan.
45011017	Ke atugetaian piga pa ran ka loinat zaitun -- ia te tai Yahudi samba kam sibara ka bangsa bagei kele sinula ka loina bagei tutappoloake ka sigetaiat samba masipuuktungi sibara ka ungat loinat zaitun simaigi ekket,
45011018	bui nuumunake kam tubumui nupabele kam ran nenda! Ke nuumunake kam tubumui, repdep kam, ta kam masibabairat ungat nenda, ungat le sibairat kam.
45011019	Ele nukua pa kam: ai ran situgegetai, bule tutappoloake aku ke sigetaiat.
45011020	Aisesengan! Aitugetai tedda sia kalulut taimatonem bagada, samba kam tuottot kalulut tonem baga. Bui nubuakngake kam paatuatmui, kau le numaloto kam!
45011021	Aipoi ke ran bulat ran ta iinou Taikamanua, kam leu, ta leu et iinou.
45011022	Oto repdep kam erut bagat Taikamanua samba leu golunia, ia te golunia ka tubuda sibebele, tapoi ka kam geti erut bagania, ke bai mariuriu kam ka erut bagania. Ke ta, kam leu igegetai leu et.
45011023	Tapoi sia leu, ke araariakean mutaimatonem baga, tutatappoloake leu sia minca, magege le poi Taikamanua masitappoloake sia minca.
45011024	Aipoi beringan kam ran singgiri ka loina bagei samba ta makere pagalaiat tubumui atutappoloakean ka loinat zaitun sipulelek, sara pei sia nene, kirenangan poi sedda kabaraiatda tutappoloake sia ka loinat zaitun, loina kabaraiatda.
45011025	Aipoi sasaraina, bule ta nuaddeake kam tubumui simaagai, koba le bule nuagai kam pakeleat nene: Sangarubeiat ka tai ISrael amakelaan paatuatda teret sun igida bangsa bagei tuguru.
45011026	Kisedda te enungannia ituarauake sangalio Israel, kele sitususurat ka Surat Sipunenan: "Momoi le Sipanebui sibara ka Sion, areuakenangan leu sangamberi pukakatai kai Yakob.
45011027	Samba nene le pakerekat bagaku ka sia, ka teteret kuposa joda."
45011028	Siripot Katuareman Simaeru saggak Taikamanua le sia kalulut kam, tapoi siripot pamiliat, kilibet bagat Taikamanua le sia kalulut taikebbukatda.
45011029	Aipoi ta ioolei bagania Taikamanua ka panguruatnia samba pasogaiatnia.
45011030	Kele kam siburu taimareddet le kam ka Taikamanua, tapoi kineneiget aipukatekingan kam baga kalulut taimareddetda.
45011031	Kisedda leu sia, kineneiget ta mareddet, bule kalulut katet baga sinilomui, sia leu ipukateki baga Taikamanua.
45011032	Ailuplupmakean poi sia Taikamanua sangamberida ka bagat taimareddetda bule ipatoila katet bagania ka tubuda sangamberida.
45011033	Apate kerunia pukayoat, sikut paatuat samba puaagai Taikamanua! Bulat ta momoi tukerui ukumannia samba bulat ta momoi tusinogi enungannia!
45011034	"Kasei poi siagai paatuat Tuhan? Ele kasei amasipanganturu nia?
45011035	Ele kasei amasikau apa pa ka tubunia, bule ikau silinia?"
45011036	Aipoi sangamberinia sibara ka sia le, samba kalulut nia, samba sege ka tubunia. Ka tubunia le pluatsanan teret buruburu!
45012001	Oto kutiddou ka kam sasaraina ka nuntut bagat Taikamanua, bule nubuluake kam tubumui kele buluakenen sipuririmanua, sipunenan samba obaket Taikamanua. Nenda te pususurumui sipulelek.
45012002	Bui numakere kam ka taikapolak nene, tapoi kau isili galai tubumui kalulut katubabau paraboatmui, bule ioi nupabaggei kam kipa obaket Taikamanua: apa simaeru, simateu ka Taikamanua samba simasun eru.
45012003	Siripot kiliu bagat Taikamanua siniloku, kukua ka senemui: Bui makope nubuakngake kam tubumui saliu ka siripokatnia. ka epet paatuat le paatu kam tubumui; senemui masipaatu siripot beunan tonem baga, sipanguruatnakenen Taikamanua ka kam.
45012004	Aipoi kele ka tubuta maigi laddou, tapoi ta makere galajetda senen laddou tubu.
45012005	Kisedda leu te sita, kenanen maigi sita, sara tubu le ka bagat Kristus; sita senenta geti laddou le sita pasasambata.
45012006	Kisedda te tabakkati kam panguruat sitaimakere siripot anggai bagat Taikamanua sipanguruatnakenennia ka sita: Ke panguruat mungantoman bai, kau itugalaiake siripot tonem baga.
45012007	Ke panguruat mupasikelat, kau tapasikeli nia; ke panguruat masigelaiake, kau tapasigelaiake;
45012008	ke panguruat masipanganturu bai, kau tapasinganturu. Kasei siparubei apa pa, kau le igalaiake nia ka linat paatuat; kasei sipasiuuteake, kau le igalaiake nia ka ngamang; kasei sipakoinong anggai, kau le igalaiake nia ka angkat baga.
45012009	Bui patajuat punununtut baga! Kasitsitnake le kam sikatai, puottot kam ka simaeru.
45012010	Kau nupanuntu kam baga pasasambamui samba paruei kam masikau paroroiat.
45012011	Bui ipagulai ngamangmui, kau ipujuluu ketsatmui samba puuku kam si Tuhan.
45012012	Pugora kam baga ka pukakaronan, muom baga ka bagat pugejaat baga, kau mariuriu paninindoumui.
45012013	Rom kam masikau simagulai ka sia sipunenan samba besiake kam masirauma.
45012014	Sukatnake kam sia sikukuru kam, sukatnake kam, ba patetelei kam sia.
45012015	Puangka kam baga pasamba sipuaangka baga, pusou kam pasamba sipusosou.
45012016	Kau sikere paatuat kam pasasambamui; ba bebesiake kam buak, pakereake le kam tubumui ka simaepe. Ba addeake kam tubumui simaagai.
45012017	Ba sisiliake kam sikatai silit sikatai; simaeru le galaiake kam ka sangamberi sirimanua.
45012018	Ke momoi, teret siooi, paaban kam ka sangamberi sirimanua.
45012019	Sasaraina kilibet baga, bui tubumui masilumun, tapoi kau le kam oggak ka golut Taikamanua, atusuratnakean poi ka Surat Sipunenan, "Aku le sibakkat pasilumunan, aku le masilulumunake," ngangan Tuhan.
45012020	Tapoi ke malaje saggaknu, kau kannia, ke maoggou nia, kau lonia. Ke kisedda nugalai, anukauan nia maila.
45012021	Bui ikalaake kam sikatai, kalaake le kam sikatai ka pasigagalaiakemui simaeru.
45013001	Senen sirimanua buita mareddet ka pamarenta siuteake nia, ta poi anai pamarenta sitaibabara ka Taikamanua; samba sapamarenta sibabara nene, Taikamanua le airioake sia.
45013002	Oto kasei sisiddot pamarenta, sirioakenen Taikamanua le aisiddot samba sigalaiake nene, masisilo ukum ka tubunia.
45013003	Aipoi pamarenta ta kalotoakenenda sipasigagalaiake simaeru, sipasigagalaiake sikatai le masikakalotoake. Nuoba ta muloto ka tubut pamarenta? Galaiake simaeru, silonungan katuumunan sibara ka sia.
45013004	Aipoi pagugulet Taikamanua le pamarenta katuerukatnu. Nugalai geti sikatai, kalotoakenungan nia, ta poi siboboi rabebeila lanjau. Pagugulet Taikamanua le pamarenta sipasilulumunake golut Taikamanua ka tubuda sigalai sikatai.
45013005	Ia te tabebesiake mureddet, ta sarat kalulut golut Taikamanua, tapoi samba leu kalulut bagai bagata.
45013006	Ia te lulunia leu et nukakau kam juran. Aipoi sia sipasikeli nene pagugulet Taikamanua le sia.
45013007	Kau kam ka sangamberi sirimanua simateu kaunenmui: juran ka simateu masisilo juran, cukai ka simateu masisilo cukai; loto ka simateu masisilo loto samba paroroiat ka simateu masisilo paroroiat.
45013008	Bui nupuutak kam apa pa ka tubut kasei pa, tapoi kau le nupanuntu kam baga pasasambamui. Kasei poi masipununtuki baga saalei, aigalaiakean bagat Surukat.
45013009	Aipoi sikuat Surukat: bui nupaelet, bui nupamatei, bui nupanangkou, bui imakiddi bagam, samba surukat apa pa bagei, atulopuruakean ka bagat tiboiet nene: Pununtuki baga aleinu sirimanua kele nuntut bagam ka tubum!
45013010	Nuntut baga ta igagalaiake sikatai ka saalei; oto nuntut baga ia te kasunan Surukat.
45013011	Besiake kam masigalaiake nene, anuagaian poi kam tetere kineneiget, ia te aiailingan teterenia ka kam tusuru ka peperem. Aipoi kineneiget puaragat amalegerengan ka sita bele pei le ka teteret atataddaake mutonem baga.
45013012	Tusasabauan le soibo, amalegerengan tago. Kauan tagolok kam sangamberi galajet pugepgeman, tapakei kam pamatei pupatokat.
45013013	Kau tapuparaboat kam simasuru simateu ka tago; bui masosot pukokom samba pulolo, bui ka puoloman tubu samba pubotbonan, bui ka pagolukat samba sisit baga.
45013014	Tapoi pakei le kam Tuhan Yesus Kristus ka tubumui samba bui nututturi kam siobat tubumui masitutuake pubotbonannia.
45014001	Silo kam simagulai tonem baga, bui tupajoggoloake pagalaiat pupaatuananda.
45014002	Ai sirimanua matonem bagada momoi rakom sene ngamata komen, tapoi simagulai tonem baga geti sarat gulei le rakokom.
45014003	Sipasikokom, bui ipaloloi sitaipasikokom; samba sitaipasikokom, bui iseleake sipasikokom, aipoi aisiloan nia Taikamanua.
45014004	Kasei te ekeu, iooi nuukum paguguletda sabagei? Ele murio nia, ele bele nia, tuannia le sibakkat pasikelat. Kirenangan riuriu le ipurio, magege le poi si Tuhan masijago nia imariuriu ipurio.
45014005	Ai sirimanua siaddeake gogoi sara makaeru ka gogoi bagei, tapoi ai sabagei siaddeake sangamberi gogoi makere le. kau le imaron paatuatda ka pinaatuda senenda.
45014006	Siukkaake sara gogoi sikokoiakenen, kau le igalaiake nia kai Tuhan. Samba sipasikokom, kau le igalaiake nia kai Tuhan, aipoi ikukua le sura ka Taikamanua. Samba sitaipasikokom, kau le igalaiake nia kai Tuhan, samba nia leu masikua sura ka Taikamanua.
45014007	Beri sara sita muririmanua ka tubut tubunia, samba beri sara sita mamatei ka tubut tubunia.
45014008	Aipoi murimanua sita, kai Tuhan le tapuririmanua, samba matei sita, kai Tuhan le tamamatei. Oto murimanua ele matei, Tuhan le sibakkat sita.
45014009	Ia poi ne lulunia aimatei Kristus samba aipurimanua minca, bule ibailiu nia Tuhanda simamatei samba sipuririmanua.
45014010	Tapoi kekeu, angoi nuukum sarainam? Ele angoi nupaloloi sarainam? Aipoi sita sangamberi buita murio ka matat uddenan pasiukuman Taikamanua.
45014011	Atusuratnakean poi ka Surat Sipunenan, "Ka puririmanuangku," ngangan Tuhan, "sangamberi sirimanua buita murekkuk ka mataku; samba sangamberi sirimanua masiumunake Taikamanua."
45014012	Oto sita senenta buita masialegi pagalaiat tubuta ka Taikamanua.
45014013	Oto buian tapaukum kam pasasambata. Nenean le nuukkaake kam ka paatuatmui: Bui takau saaleita tusoksok ele mabele baga.
45014014	Kuagai samba maro bagaku ka bagat Tuhan Yesus, ta anai apa pa turerenangan kasitsitnakenen. Sarat ka sia siaddeake nia kasitsitnakenen le, ka sia le ibabailiu nia kasitsitnakenen.
45014015	Ke bai kalulut komen nubaraake reureu bagat sarainam, taan te siripot nuntut baga puririmanuam. Bui nukau sarainam makatai lulut komennu, amateian poi Kristus lulunia.
45014016	Oto apa simaeru sibakkatimui, ba obaake kam itupaloloi.
45014017	Ta poi pukokom samba pulolo Purimataat Taikamanua, tapoi puroroipo le, puaaban samba puaangkat baga ka bagat Ketsat Sipunenan.
45014018	Aipoi kasei masipuuku Kristus kele kise, obaket Taikamanua le nia samba rasuru nia sirimanua.
45014019	Oto kau takukuruake sibaraake paabanan samba sikau katuerukat pasasambata.
45014020	Bui nupakatai sigalai Taikamanua kalulut komen. Sangamberinia le malina; tapoi paan te ka sia sirimanua ke kalulut komennia ikau sabagei makatai.
45014021	Maeru pei le bui nukom akkulat tarimeu ele nulo anggur ele apa pa sibailiu kabelekat bagat sarainam.
45014022	Ke ai tonem bagam, ekeuan le saram iuukkaake nia ka matat Taikamanua. Mauktuk te sirimanua sitaiukum tubunia ka bagat pinaatunia simaeru tugalaiake.
45014023	Tapoi kasei sipasikokom ka suksuk baga, atuukuman nia, aipoi ta ka tonem baga igalaiake nia. Samba sangamberi sitaipubobongan ka tonem baga, jo le.
45015001	Sita simaron tonem baga, kau tabairat kam pugulaiatda simagulai tonem baga, bui sarat tubuta tapasikeli.
45015002	Senenta kau tapasanang kam saaleita katuerukatda masikau imaron tonem bagada.
45015003	Beri Kristus leu ta aigaba pusanangan tubunia, tapoi kele sitususurat, "Paloloiatda, siloloiakenenda ka tubum, aisappoan aku."
45015004	Aipoi sangamberi sitususurat siburu, sibailiu nganturat ka sita le aitusurat, bule kalulut om baga samba pusuibiat sibara ka Surat Sipunenan bara ka sita pukakaronan.
45015005	Bule Taikamanua bakkat puoman baga samba pusubiat, masipanguruatnake ka kam pusaraat paatuat pasasambamui, siripot obaket Kristus Yesus,
45015006	bule ka pusaraat paatuat samba sara nganga kam masilatsanake Taikamnua, Ukkui Tuhanta Yesus Kristus.
45015007	Oto paletsai kam pasasambamui, kele Kristus leu aisiloan sita, katulatsanan Taikamnua.
45015008	Nene le kukua ka matamui, kalulut pubulanan Taikamanua, Kristus aibailiuan sipuku sipususunat masiriuriuake palelengan ka taikebbukatta,
45015009	samba ioi ka sabangsa bagei ralatsatnake Taikamanua kalulut katet bagania kele sitususurat ka Surat Sipunenan, "Ia te lulunia kuumunake ekeu ka talagada bangsa bagei, samba kuuraiake urai pasiumun masiumun onim."
45015010	Samba ikua minca, "Pugora kam baga kam tai bangsa, sambamui bangsat Taikamanua."
45015011	Samba minca, "Umun kam si Tuhan, kam sangamberi bangsa, samba sangamberi muntogat bangsa masiumun nia."
45015012	Samba ikua minca si Yesaya, "Bebela te geti ungat Isai, tususuru nia masipaneinei tai bangsa, samba ka tubunangan le rapukakaronan tai bangsa."
45015013	Bule Taikamanua bakkat pukakaronan, masisutnake ka paatuatmui angkat baga samba aban ka bagat tonem bagamui, bule kalulut ron Ketsat Sipunenan memei iuurau pukakaronanmui.
45015014	Kam sasarainangku, maro bagaku asutnan simaeru ka kam, asutnan puaagaimui, samba momoian nupanganturu kam pasasambamui.
45015015	Kenanen kisedda, kalulut kiliu baga sipanguruatnakenen Taikamanua kaku, maeme pei le aku masisuratnake goiso ka kam, kele masiparepdep kam,
45015016	ia te babailiuna aku pagugulet Kristus Yesus ka sabangsa bagei, masipasikeli Katuareman Simaeru sibara ka Taikamanua, bule sia sabangsa bagei bailiu buluakenen siloket Taikamanua, silinaakenen Ketsat Sipunenan.
45015017	Oto ka bagat Kristus Yesus momoian kuumunake tubuku ka pagalaiat sigalaiku ka Taikamanua.
45015018	Aipoi ta maeme aku masitiboi apa pa bagei, sarat sigalai Kristus ka tubuku le, ia te papakeina aku masinana sabangsa bagei ka purereddet, ka tiboiet samba ka galajet,
45015019	sironakenen kerek samba kiseiet samba geget Ketsat Sipunenan. Kisedda te barania ka Yerusalem samba sangariringannia pat aili ka Ilirikum akupaarepman sangamuinenia Katuareman Simaeru pagalaiat Kristus.
45015020	Ka bagat masipaarep Katuareman Simaeru akubesiakean masisegeake nia ka kudduat sitapei atupaarep onin Kristus, bui kurioake apa apa ka bongen sigalakngakenenda sabagei,
45015021	tapoi siripot sitususurat ka Surat Sipunenan le, "Sia, sitaipasisisilo pei le katuareman pagalaiat nia, raiitco nia; samba sia, sitaipasiaarep, raagai geti."
45015022	Ia te lulunia isasaila aku moi masibalou kam.
45015023	Tapoi kineneiget taan poi anai kudduat pugalajatku ka tobbou nene, samba piga ngarurangan pa akubesiake masibalou kam,
45015024	kukaroni ka puenungananku mei ka Spanyol, momoi kutusappai paaili ka kam, samba kam le masitaroake aku sedda, lepa kusegeake bagaku goiso masiitco kam.
45015025	Kineneiget, ai le aku memei ka Yerusalem masitaroake panguruat ka sia sipunenan.
45015026	Arateuakean poi paamian ka Makedonia samba Akhaya masikau paroman ka sia simageba ka talagada sipunenan ka Yerusalem.
45015027	Sibara ka paatuatda le arateuake nia, tapoi utakda leu. Aipoi ke amueneuan sia sabangsa bagei ka bibilet puketsananda tai yahudi, mateu leu sia sabangsa bagei masirom tai Yahudi ka bibilet putubuatda.
45015028	Alepaan geti kupasikeli nene, samba akusegeakean ka sia buat panguruatda sabangsa bagei, ei aku ka Spanyol baraku ka kam.
45015029	Samba kuagai, ke moi aku masibalou kam, sun panukanan Kristus le ooiku.
45015030	Tapoi kutiddou ka kam sasaraina, kalulut Tuhanta Yesus Kristus samba kalulut nuntut bagat Ketsat, nuromake kam aku ka bagat pasaggangan ka bagat masitiddouake aku ka Taikamanua,
45015031	bule kubela ka kabeira sitaimatonem baga ka Yudea, samba pasikelatku ka Yerusalem rasilo sipulelelek sia sipunenan sedda,
45015032	bule ka angkat baga kuoi ka kam ka teu bagat Taikamanua, mugora baga sambata.
45015033	Bule Taikamanua bakkat paabanan masipaalei kam sangamberimui! Amen.
45016001	Kusegeake ka kam maniuta si Febe, sipasirorom ka paamian Kengkrea,
45016002	bule nusilo kam nia ka bagat Tuhan, kipa simateu ka sia sipunenan, samba romake kam nia ke itiddou apa pa paromanmui. Aipoi nia ka sia maigingan sirimanua airomake samba aku leu.
45016003	Segeake kam salamku kai Priska samba Akwila, alei pagalaiakenenku ka bagat Kristus Yesus.
45016004	Arabuluakean poi enganda punu tubuku. Ta sarat aku musura baga ka tubuda, tapoi samba sapaamian sibara ka bangsa bagei.
45016005	Salam leu ka paamian sikuddu ka lalepda. Salam kai Epenetus, saraina kilibet bagaku, bua siboiki ka Kristus ka Asia.
45016006	Salam kai Maria sipusasaggo tubu kalulut kam.
45016007	Salam kai Andronikus samba Yunias, saaleiku sangamuntogat, samba aleiku tupenjaraake, simaeru katuareman le sia ka talagada tai apostel, samba sia le boiki amukristen kaku.
45016008	Salam kai Ampliatus kilibet bagaku ka bagat Tuhan.
45016009	Salam kai Urbanus, alei pagalaiakenenmai ka bagat Kristus, samba salam kai Stakhis, kilibet bagaku.
45016010	Salam kai Apeles, siomake pasisiboat ka bagat Kristus. Salam ka sia sikuddu ka lalep Aristobulus.
45016011	Salam kai Herodian, aleiku sangamuntogat. Salam ka sia sangamberi sikuddu ka lalep Narkisus, ka bagat Tuhan.
45016012	Salam kai Trifena samba Trifosa, simomoake tubu mugalai kai Tuhan. Salam kai Persis, kilibet bagaku, simomoake tubunia mugalai kai Tuhan.
45016013	Salam kai Rufus, sipili ka bagat Tuhan, samba salam ka inania samba inangku leu kaku.
45016014	Salam kai Asinkritus, Flegon, Hermes, Patrobas, Hermes samba sangamberi sasaraina sipaalei sia.
45016015	Salam kai Filologus samba Yulia, Nereus samba maniunia, samba Olimpas, samba leu ka sangamberi sipunenan sipaalei sia.
45016016	Pasalam kam pasasambamui ka bagat pasiggungan sipunenan. Salam ka kam sibara ka sangamberi paamian Kristus.
45016017	Tapoi kutiddou simakope ka kam sasaraina, bule nupasikeli kam tubumui ka tubuda sibaraake pasaraat samba kabelekat baga sipasasaggak ka nganturat sigelaimui. Kau nuareuake kam tubumui ka tubuda!
45016018	Aipoi sirimanua kele nene ta Kristus Tuhanta rapuuku, balugura le. Samba kalulut tiboietda simananam samba paalakat baga rapataju sirimanua simalina paatuat.
45016019	Aipoi amaarepman reddetmui ka sangamberi sirimanua. Ia te imaangka bagaku pagalaiat kam. Kubesiake le numasiku kam paatuat ka simaeru, tapoi malina ka sikatai.
45016020	Bule Taikamanua bakkat paabanan maruei ikau si Setan nupaperaki kam nia. Kiliu bagat Tuhanta Yesus masipaalei kam.
45016021	Salam ka kam sibara kai Timoteus, alei pagalaiakenenku, samba sibara kai Lukius, Yason samba Sosipater, saaleiku sangamuntogat.
45016022	Salam ka bagat Tuhanta ka kam sibara kaku Tertius, sipasisusuratnake surat nene.
45016023	Salam ka kam sibara kai Gayus, sipasirarauma aku samba sapaamian ka lalepnia. Salam ka kam sibara kai Erastus, bendahara kota, samba sibara kai Kwartus, sarainanta. [
45016024	Kiliu bagat Tuhanta Yesus Kristus, masipaalei kam sangamberimui! Amen.]
45016025	Pulatsanan le ka Taikamanua, simagege masironake kam siripot Katuareman Simaeru singantomanakenenku samba katuareman pagalaiat Yesus Kristus, siripot pasitoilakat pakeleat simeng-mengakenen piga ngotu ngarura pa ujunia;
45016026	tapoi kineneiget atupatoilaan samba siripot parentat Taikamanua sitaitatata, aisegeakean bukoda tai nabi ka sangamberi bangsa, masipalulu sia rareddet mutonem baga.
45016027	Sarat ka tubunia le Taikamanua simasun sikut paatuat, kalulut Yesus Kristus; pulatsanan teret buruburu! Amen.
46001001	Sibara kai Paulus, sinogai bailiu apostel Kristus Yesus ka teu bagat Taikamanua, samba sibara kai Sostenes sarainanta,
46001002	masiailiake paamian Taikamanua ka Korintus, sia sipuneni ka bagat Kristus Yesus, sioniakenen sipunenan sambada sangamberi sirimanua ka senen kudduat, sipasisosogai onin Tuhanta Yesus Kristus, Tuhanda samba Tuhanta.
46001003	Kiliu baga samba aban sibara ka Taikamanua, Ukkuita samba kai Tuhan Yesus Kristus masipaalei kam.
46001004	Sarat kukua sura ka Taikamanuangku kalulut kam, kurepdep kiliu bagat Taikamanua sipanguruatnakenennia ka kam ka bagat Kristus Yesus.
46001005	Aipoi ka bagat Kristus, amakayongan kam ka bagat sangamberinia: ka sene ngamata tiboiet samba sene ngamata puaagai,
46001006	sedda te imatotoila pasimunengan pagalaiat Kristus bulat amaronan ka kam.
46001007	Taan te anai simagulai ka kam panguruat apa pa ka pangenaatmui katutoilakat Tuhanta Yesus Kristus.
46001008	Nia leu masiparoron kam teret kalepakatnia, bailiu kam malina ka gogoi kaoijanan Tuhanta Yesus Kristus.
46001009	Taikamanua, sipasisosogai kam ka pasambaat Togania Yesus Kristus Tuhanta, Taikamanua katoneman le.
46001010	Tapoi kunganturu kam sasaraina ka onin Tuhanta Yesus Kristus, bule sisara tiboiet kam sangamberimui, bui ibara pasaraat ka kam, kau le imaron nupusara kam, sikere baga samba sikere paatuat.
46001011	Arasegeake poi ka mataku tai Klo"e pagalaiat kam sasarainangku, kababarat pajoggolat ka talagamui.
46001012	Nene le kukukua, aipoi senemui masikua, "Si Paulus le kutut kaku," sabagei masikua, "Kaku si Apollos," sabagei masikua, "Kaku si Kepas," sabagei, "Kaku Kristus le kutut."
46001013	Atuparubei pa Kristus? Atusiliktengaake pa si Paulus punu tubumui? Ele ka onin Paulus pa aiturau kam?
46001014	Sura le kukua, kalulut ta anai kam beri sara akurau, sarat si Krispus samba si Gayus le;
46001015	bailiu ta anai sipasikukua, ka oningku le aiturau kam.
46001016	Samba sia ka lalep Stefanus aku leu airau sia. Bagei geti taan kuagai, ele ai pa akurau.
46001017	Aipoi ta masirau aikoiniake aku Kristus, masipaarep Katuareman Simaeru le; beri nenda ta ka agai mutitiboat, bui ipusiboboi siliktengan Kristus.
46001018	Aipoi katuareman pagalaiat siliktenga, putaiagaiat paatuat le ka sia sieei ka pulangokat, tapoi ka sia siarauakenen, ron Taikamanua le nia.
46001019	Atusuratnakean poi ka Surat Sipunenan, "Kupepeake le sikut paatuatda simasiku paatuat, samba puaagaira simaagai paatuat kutatataake le."
46001020	Kaipa sia simasiku paatuat? Kaipa sia siagaisurat? Kaipa sia sioba pajoggolo ka polak nene? Ta aibailiuakean Taikamanua pusikuat polak nene bailiu putaiagaiat paatuat?
46001021	Kalulut sikut paatuat Taikamanua, ta momoi raagai Taikamanua taikapolak ka sikut paatuatda, obanangan Taikamanua iarauake simatonem baga kalulut ngantoman Katuareman Simaeru addeakenenda taikapolak putaiagaiat paatuat.
46001022	Tai Yahudi masikiddi kerek, tai Grika masigaba sikut paatuat,
46001023	kai geti Kristus siniliktengaakenen le kupaarep kai; sibailiu kabelekat baga ka tai Yahudi samba ka sabangsa bagei putaiagaiat paatuat.
46001024	Tapoi ka sia sinogai geti, ele tai Yahudi, ele ta tai Yahudi, Kristus ia te ron samba sikut paatuat Taikamanua.
46001025	Aipoi putaiagaiat paatuat Taikamanua ia pei le maron ka sikut paatuat sirimanua samba putataimaron Taikamanua, ia pei le maron ka sirimanua.
46001026	Repdep le kam sasaraina, pagalaiat tubumui, ka teteret atusogai kam: siripot kirekat sirimanua ta maigi kam simasiku paatuat, ta maigi simagege, ta maigi siabeu tiboi tubu.
46001027	Tapoi sitaimaagai paatuat ka polak nene le aipili Taikamanua masipakaila sia simasiku paatuat, samba sitaimaron ka polak nene aipili Taikamanua masipakaila simaron.
46001028	Sigoiso tiboi tubu samba loloietda taikapolak ipili Taikamanua; bulatnia sitaiaaddeakenen ipili Taikamanua masiputata addeakenen,
46001029	bui bara kasei pa siumunake tubuna ka matat Taikamanua.
46001030	Sibara ka Taikamanua le poi aikau kam musara ka Kristus Yesus, sibailiu sikut paatuat ka sita, siparoipo, sipuneni samba sipasitetebui sita.
46001031	Bule kele sitususurat ka Surat Sipunenan, "Kasei masiumun tubu, kau ipasiumun tubu ka bagat Tuhan."
46002001	Kaku leu ka teteret akuoi ka kam sasaraina, ta ka tiboiet paalakat baga ele sikut paatuat akuoi masisegeake pasimunengan pagalaiat Taikamanua ka kam.
46002002	Aipoi akuteuakean ka paatuatku ta masiagai apa pa ka talagamui, sarat Yesus Kristus le, ia te nia siniliktengaakenen.
46002003	Samba leu ka bagat pusaggoat samba loto simakope samba geret tubu le akuoi ka kam.
46002004	Tiboietku samba ngantomanku leu ta ka sikut paatuat paalakat baga kusegeake nia, tapoi masikatonemi ron Ketsat le,
46002005	bui ipubongen tonem bagamui ka sikut paatuat sirimanua, tapoi ka ron Taikamanua le.
46002006	Tapoi sikut paatuat le kutiboake ka sia simatua pupaatuanan, tapoi ta sikut paatuat polak nene, ele sibara ka saute ka polak nene, tataakenen geti.
46002007	Tiboakenenmai ia te sikut paatuat Taikamanua simakele samba simalipput, sinarekngakenen Taikamanua enan tapei abara polak, katulatsananta.
46002008	Ta anai sia saute ka polak nene siagai nia, aipoi raagai bai nia, ta rasisiliktengaake Tuhan Sipululatsat.
46002009	Tapoi kele sitususurat ka Surat Sipunenan, "Apa sitaiitcoket mata, sitaiaaremen talinga samba sitaituoottou ka paatuat sirimanua, aitarekngakean Taikamanua ka sia sipununtuki nia baga."
46002010	Ka sita geti aipatoilaan Taikamanua kalulut Ketsat; aipoi sangamberinia le irirituake Ketsat, beringan simalipput ka tubut Taikamanua.
46002011	Kasei poi sirimanua siagai sibabara ka paatuat sirimanua, ke ta ketsat sirimanua nenda le sikuddu ka bagat tubunia? Kisedda leu te ta anai siagai apa sibabara ka bagat Taikamanua, sarat Ketsat Taikamanua le.
46002012	Ta ketsat polak nene atasilo, ketsat sibara ka Taikamanua le, bule taagai sipanguruatnakenen Taikamanua ka sita.
46002013	Samba kupanibo kai masikolouake pagalaiat puketsanan ka sia sibara Ketsat, ta ka tiboiet sigelaiakenen sikut paatuat sirimanua, tapoi sigelaiakenen Ketsat le.
46002014	Ta isisilo sirimanuan polak nene sibara ka Ketsat Taikamanua, putaiagaiat paatuat le poi ka sia; samba ta iaagai kolou, aipoi pagalaiat nene puketsanan le iagai ipatuptup nia.
46002015	Sirimanua sinopsop Ketsat iagai ipatuptup sangamberinia, tapoi nia geti ta raagai sabagei masipatuptup nia.
46002016	Aipoi ka Surat Sipunenan atusurat, "Kasei siagai paatuat Tuhan, pat oinangan inganturu nia?" Tapoi ka sita geti paatuat Kristus le ka tubuta.
46003001	Aku leu sasaraina ka teteret nenda ta momoi kupanibo ka kam kele ka sirimanua sibara Ketsat Taikamanua, tapoi ka sirimanua akkula le, kele taiguigui ka bagat Kristus.
46003002	Susu le akuake ka kam, ta kan simakela, aipoi tapei momoi nukom kam nia. Beringan kineneiget tapei momoi nusilo kam nia,
46003003	aipoi sirimanua akkula pei le kam. Aipoi ke ai ka talagamui tutut baga samba pajoggolat, ta ia ne masipatoila sirimanua akkula le kam, samba muparaboat siripot pusisirimanua?
46003004	Aipoi ke sisara masikua, "Si Paulus le kutut kaku," sabagei masikua, "Kaku si Apollos," ta ia ne masipatoila, sirimanua akkula le kam?
46003005	Kasei poi si Apollos? Kasei si Paulus? Pagugulet Taikamanua le sia, sipalulu kam mutonem baga, samba senenda masienungake siripot panguruat Tuhan.
46003006	Aku masiurep, si Apollos masisubui, tapoi Taikamanua le masitututuake.
46003007	Kalulut nene ta abeuakenen sipasiuurep ele sipasisusubui; Taikamanua le sipasitututuake.
46003008	Sipasiuurep samba sipasisusubui makere le; samba senenda masisilo upa siripot sigalaira.
46003009	Aipoi alei pagalaiakenen Taikamanua le kai; kam monen Taikamanua, lalep Taikamanua.
46003010	Siripot kiliu bagat Taikamanua sipanguruatnakenennia kaku, aku kele tukang siagai kabei, akugalakngakean bongen, sabagei masirioake minca ka uddutnia. Tapoi senen sirimanua kau ipagaba kipa ipasigalai ka uddutnia.
46003011	Ta poi anai kasei pa siooi masigalakngake bongen bagei silit silepa galak, ia te Yesus Kristus.
46003012	Ke mas, perak, bukku simakeppu saki, loinat, sigaratat ele loinan bera bai rarioake ka uddut bongen nenda,
46003013	matotoila le geti galajetda senenda. Gogoi Tuhan poi masipatotoila, aipoi api le ipatotoila nia samba kipa erunia galajet senen sirimanua, api le isisibo nia.
46003014	Ke ta malabo sirioakenen sirimanua ka uddut bongen nenda, silonangan upa.
46003015	Ke malabo le sigalainia, maruginangan; tubunia geti muririmanuania, tapoi kele silalau ka apingan le.
46003016	Ta nuagai kam, uman Taikamanua le kam, samba Ketsat Taikamanua mukuddu ka tubumui?
46003017	Ke ai sipakatai uman Taikamanua, ipakakatai leu nia Taikamanua. Sipunenan le poi uman Taikamanua, ia te kam.
46003018	Bui bara kasei pa sipataju tubuna. Ke ai ka talagamui sipaatu tubunia simasiku paatuat siripot kirekat polak nene, kau le ikau tubunia sitaiagai paatuat, bule ibailiu nia simasiku paatuat.
46003019	Aipoi sikut paatuat polak nene, putaiagaiat paatuat le ka Taikamanua. Atusuratnakean poi ka Surat Sipunenan, "Ilalaba le simasiku paatuat Taikamanua ka bagat pabelokatda."
46003020	Samba minca, "Iagai si Tuhan paatuatda simasiku paatuat; sangamberinia siboboi le."
46003021	Oto bui bara kasei pa siumunake sirimanua, sangamberinia le poi kam le sibakkatnia:
46003022	ele Paulus, ele Apollos, ele Kepas, ele polak, ele purimanuaiat, ele kamateiat, ele sibabara kineneiget, ele sibabara geti, sangamberinia kam le sibakkatnia.
46003023	Tapoi kam, Kristus le sibakkat kam, Kristus geti bakkat Taikamanua le.
46004001	Pagugulet Kristus le addeake kam kai, sinegeakenen masipasikeli pakeleat Taikamanua.
46004002	Ka kalepakatnia gabaet ka tubuda sipupapasikelat kele nene, ia te buita katoneman le sia.
46004003	Kaku geti ta anai galainia, kam pa masiukum aku ele pakarot sirimanua; beringan aku leu ta kuukum tubuku.
46004004	Ta tedda iagai tubuku apa pa seleku; tapoi ta kalulut nenda ikakau aku maroipo. Sipasiuukum aku geti si Tuhan le.
46004005	Ianenda, bui nupasiukum kam ta ka teterenia, ke tapei amoi si Tuhan. Nia le masitotoroiji simalipput ka bagat pugepgeman samba masipatotoila isiat paatuat. Sedda pei te senen sirimanua masisilo katuumunan sibara ka Taikamanua.
46004006	Sangamberinia nene sasaraina, ka tubuku samba kai Apollos le kuoorakngake nia kalulut kam, bule sibara ka kai nugelai kam: "Bui nusaliuake kam sitususurat," bui ibara ka kam sibuakngake tubuna ka bagat masiabeuake sisara, masipabele sabagei.
46004007	Kasei poi amasipabaggei ekeu ka sabagei? Samba aponia sibabara ka tubum, ta sinilonu ka Taikamanua? Oto ke sinilonu le, angoi nuumunake tubum, nukau tubum kele ke sitaipaninilo?
46004008	Amaektekngan kam, amakayongan kam, aibailiuan kam rimata, kai taa. Keleu pa bulatnia ibailiu kam rimata, bule kai leu bailiu rimata, tapurimata sambata.
46004009	Aipoi siripot sipaatuku, kai tai apostel aikauan kai Taikamanua ka kudduat sikateitei, kele sirimanua siukumakenen matei, kalulut aibailiuan kai ikbungenda taikalopak, samalaika samba sirimanua.
46004010	Kalulut Kristus, sitaiagai paatuatnan le kai, kam geti simasiku paatuat ka bagat Kristus. Simasaggo le kai, kam geti simaron. Kam umunakenen, kai geti paloloiet le.
46004011	Pat aili teret kise, sipulalaje samba simaoggou le kai, sipububulutut, boboket samba ta anai kudduat simariuriu;
46004012	kumomoake kai tubumai mugalai masigaba purimanuaiat. Rapakuaiji kai, kusukatnake kai sia; rapaoreji kai, tenan le kai omake;
46004013	rapaloloi kai, kualegi kai ka tiboiet simaleppet; kele paporapora ka polakngan le kai, samba kele abut apa pa, aili teret kise.
46004014	Ta te masipakaila kam kususuratnake surat nene, masiaseake kam le, kele tatoga kilibet bagaku.
46004015	Aipoi kenanen ai pulu ribu gurumui ka bagat Kristus, ukkuimui geti ta maigi. Aku le poi sibailiu ukkuimui ka bagat Kristus Yesus kalulut Katuareman Simaeru sipaarepku ka kam.
46004016	Oto kutubbui kam: ului kam aku!
46004017	Ia te lulunia akukoiniake ka kam si Timoteus, togaku kilibet baga samba simatopit ka bagat Tuhan. Nia te masiparerepdep kam puririmanuangku ka bagat Kristus Yesus, kele sigelaiakenenku kaipa kaipa ka senen paamian.
46004018	Ai piga pa ka talagamui simabuak paatuat, ka bagada poi taan momoi aku ka kam.
46004019	Tapoi momoi aku simaruei ka kam, ke iteuake bai si Tuhan. Sedda te kuagai nia, pagalaiat ronda sia simabuak paatuat, ta sarat tiboietda.
46004020	Aipoi Purimataat Taikamanua ta ka tiboiet, tapoi ka gege le.
46004021	Apa le siobamui? Ka bagat bobobo kuoi ka kam, ele ka bagat nuntut baga samba paatuat leppet baga?
46005001	Bulat amaarepman kababarat puumunan ka talagamui; beringan ka sipuarat sabulungan ta anai atusese puumunan kele nene, ia te ai sipaumunake sinanalep ukkuinia.
46005002	Kenanen kisedda, mabuak le paatuatmui. Ta siripokatnia marereureu le bagamui samba nuareuake kam ka talagamui sirimanua sigalaiake kele nene?
46005003	Aipoi aku, kenanen tubuku ta anai ka talagamui, ka bagat ketsat geti ai aku ka talagamui, samba kele ai aku ka talagamui akutakkiakean ukuman ka sia sigalaiake kele nene.
46005004	Ke paruru sita ka bagat ketsat, kam samba aku, ka geget Yesus Tuhanta,
46005005	buita tusegeake sirimanua nenda ka Sanitu ka onin Tuhan Yesus imatei tubunia, bule ipuarau ketsatnia ka gogoi kaoijanan Tuhan.
46005006	Ta maeru nuumunake kam tubumui. Ta nuagai kam, goiso le sioman, bailiu mugoo sangatatappa tapung.
46005007	Ribbaiake kam sioman siburu, bule ibailiu kam tapung sibau, kirenangan poi ta sisiomi kam. Aipoi Togat Biribiri Paskata atubuluakean, ia te Kristus.
46005008	Oto kauan tapupunen kam, bui ka sipusioman siburu, bui leu ka sioman pukataikat samba pujojo, tapoi ka roti sitasioman le, ia te pulinakat samba pubulanan.
46005009	Ka suratku akusuratnakean ka kam, bui nupaaleiake kam sia sirimanua sipuuumun.
46005010	Ta sangamberi sipuuumun ka polak nene kukukua, ele sangamberi simaalau baga, ele sipatataju ele sipanindogi buluat. Kisedda bai nia, buita belangan le kam ka polak nene.
46005011	Nene le akukua ka kam ka surat, bui nupaaleiake kam sia kenanen raoniake tubuda Kristen, tapoi sipuuumun le, simaalau baga, sipanindogi buluat, simaasa, sipupupuineng ele sipatataju; sirimanua kele nene bulat bui nupakomake kam sia.
46005012	Aipoi apananku kuukum sia sikuddu ka bebe? Ta sia saladdou paamian le ukumakenenmui?
46005013	Sia sikuddu ka bebe geti Taikamanua le iuukum sia. Areuake kam sia ka talagamui sigalai jo.
46006001	Bara ibara ka talagamui sipajojoggolo pasasamba tai Kristen, maeme koi nia mei masinganduake ka sipasiukum sitaimatonem baga, ta ka tai Kristen?
46006002	Ele ta pa nuagai kam, sia sipunenan le masiuukum geti polak nene? Oto ke kam le masiuukumake polak nene, ta pa mateu nupasikeli kam pagalaiat sigoiso nene?
46006003	Ta pa nuagai kam, sita masiuukumake samalaika? Sara pei pa pagalaiat purimanuaiat sisenen gogoi.
46006004	Kenanen kisedda, bara pajoggolat pagalaiat purimanuaiat sisenen gogoi, ka sia sitaiaaddeakenen paamian nusegeake kam nia?
46006005	Kukukua nia nene numaila kam. Ta pa anai beri sara ka talagamui simasiku paatuat siooi masipagaba pajoggolatda sasaraina?
46006006	Pakakaro pa saraina ka saraina, ai pei bagei ka tubuda sitaimatonem baga?
46006007	Oto kababarat pakaromui pasasambamui bulat amakalangan kam. Angoian pa eddangannia nuorik kam taimaroipo? Ta pa maeru pei le rarugiake kam?
46006008	Tapoi kam tubumui masigalaiake sitaimaroipo samba kam tubumui masibaraake purugiat, samba ka tubuda sasarainamui pei bagei nugalaiake kam nia.
46006009	Ele ta pa nuagai kam, sia sitaimaroipo ta raiikepmake Purimataat Taikamanua? Bui numapepe kam! Sia sipuuumun, sipanindogi buluat, sipaeelet, simaolop tubu, sipujojo pasasambada simanteu,
46006010	sipananangkou, simaalau baga, simalo simapuinengen, sipakatai nganga samba sipatataju, ta raiikepmake Purimataat Taikamanua.
46006011	Kisedda leu te paraboatda piga pa ka talagamui siburu. Tapoi kineneiget atulinaakean kam, atusipunenanakean kam, atuparoipongan kam ka onin Tuhan Yesus Kristus samba ka bagat Ketsat Taikamanuanta.
46006012	Sangamberinia le momoi kaku; tapoi ta sangamberinia ai kauta nia. Sangamberinia le momoi kaku; tapoi ta kuoobaake tubuku ipaneinei nia apa pa.
46006013	Kan ia te puektengan balugu samba balugu ektekngakenen kan; tapoi ruania itatataake le Taikamanua. Tapoi tubu ta puumunakenen, kaunen kai Tuhan le, samba si Tuhan katuuktungan tubu.
46006014	Taikamanua sisuruake Tuhan Yesus, sita leu isusuruake kalulut gegenia.
46006015	Ta pa nuagai kam, tubumui ia te laddou Kristus? Mateu pa kuala laddou Kristus, kukau nia ka puumunan? Bulat ta momoi!
46006016	Ele ta pa nuagai kam, kasei sitabbaraake tubunia ka sinanalep sijo, aibailiuan sia ruada sangaakkula? Kise poi aikua Surat Sipunenan, "Ruada bailiu sangaakkula."
46006017	Tapoi kasei sitabbaraake tubunia kai Tuhan, bailiu sisara Ketsat sia si Tuhan.
46006018	Areuake kam tubumui ka puumunan! Pajoojoo bagei sigalaiakenen sirimanua, ta sisappo tubunia. Tapoi sigalaiake puumunan, ka tubunia le aigalai jo.
46006019	Ele ta pa nuagai kam, tubumui ia te uman Ketsat Sipunenan sikuddu ka bagamui, Ketsat Sipunenan sinilomui ka Taikamanua, -- samba kam, ta kam sibakkat tubumui?
46006020	Aipoi makeppu sakimui aisaki kam Taikamanua. Oto pakei kam tubumui sibailiu katulatsanan Taikamanua.
46007001	Masialegi pagalaiat sikuamui ka surat, maeru ka simanteu ke ta mutalimou nia.
46007002	Tapoi kalulut tujago tubu ka puumunan, maeru pei le senen simanteu ai sinanalepnia samba senen sinanalep ai simanteunia.
46007003	Simanteu kau igalaiake pasikelatnia ka sinanalepnia, kisedda leu sinanalep ka simanteunia.
46007004	Sinanalep ta nia sibakkat teu ka tubunia, simanteunia le; kisedda leu simanteu ta nia sibakkat teu ka tubunia, sinanalepnia le.
46007005	Bui nupaareu kam tubumui, simanteu ka sinanalepnia, sarat ke ka keret bagamui piga pa ujunia geti, bule ibara oggak ka kam manindou. Lepa toili minca kele simareirei, bule ta isibo kam Sanitu, kalulut ta nuomake kam bagamui.
46007006	Tapoi sikuaku ka kam nene ta parenta, nganturat le.
46007007	Siobaku bai nia, sangamberi sirimanua kele aku; tapoi senen sirimanua masisilo siripot panguruat Taikamanua ka tubuda le, sisara panguruat nene, sabagei panguruat nenda.
46007008	Tapoi ka sia sitaiputatalimou samba ka sipululumang kukua ka sia, maeruan ke rariuriuake kele aku.
46007009	Tapoi ke ta moi raomake tubuda, kau raputalimou; aipoi maeru pei le mutalimou, bui ramakatai.
46007010	Ka sia siputatalimou, ta aku, si Tuhan le masiparentaake; sinanalep ta momoi ikaddiuake simanteunia.
46007011	Tapoi ke ikaddiuake geti nia, buian ipusimanteu; ke ta toili nia ka simanteunia. Kisedda leu simanteu ta momoi isaraake sinanalepnia.
46007012	Ka sabagei, aku, ta si Tuhan masikua: ke ai tai Kristen sipusinanalep ta tai Kristen, samba sinanalep nenda ioba rapulalep, bui isaraake nia.
46007013	Samba sinanalep sipusimanteu ta tai Kristen samba simanteu nenda ioba rapulalep, bui ikaddiuake simanteu nenda.
46007014	Aipoi simanteu sitaimatonem baga tupuneni kalulut sinanalepnia samba sinanalep sitaimatonem baga tupuneni kalulut simanteunia. Ta bai kisedda, simalolit le tatogamui, tapoi kise geti tatoga sipunenan le sia.
46007015	Tapoi ke ioba geti sitaimatonem baga pasara, eddangannia; ka bagat nene saraina ele samaniu ta leu tuappara. Tapoi aisogaian kam Taikamanua murimanua ka bagat aban.
46007016	Aipoi kipa nuagai nia sinanalep, ele anupasikelingan puririmanuan simanteunu? Ele kipa nuagai nia simanteu, ele anupasikelingan puririmanuan sinanalepnu?
46007017	Senen sirimanua kau siripot rubeiat siteuakenen Tuhan puririmanuania, kele ka teteret aisogai nia Taikamanua. Nene te aturan akupatone ka sangamberi paamian.
46007018	Ke alepaan sunat itusogai nia, buian iputata sunatnia. Samba ke tapei atusunat itusogai nia, buian ipusunat.
46007019	Aipoi musunat ele ta musunat ta anai pagalaiatnia; masireddet patonekat Taikamanua le besiakenen.
46007020	Senen sirimanua kipa pagalaiat tubunia ka teteret aisogai nia Taikamanua, kiseddangan te nia.
46007021	Pagugulet ekeu ka teteret aitusogai ekeu? Ba puuku! Tapoi ke moi geti nubela ka pupagugulenan, maeru leu.
46007022	Aipoi kasei sinogai Tuhan ka teteret pagugulet pei le nia, sipuuja samba bakkat Tuhan le nia. Kisedda leu et ke sipuuja nia itusogai, pagugulet Kristus le nia.
46007023	Aipoi makeppu sakimui aisaki kam Taikamanua. Oto buian ibailiu kam pagugulet sirimanua.
46007024	Sasaraina, senen sirimanua kipa pagalaiat tubunia aitusogai nia, kiseddangan te nia riuriu ka matat Taikamanua.
46007025	Ka pagalaiat taiokko geti ta anai parenta akusilo kai Tuhan. Tapoi pinaatuku le kuake siripot katonemiet baga, kalulut pukakatekina aku baga si Tuhan.
46007026	Kupaatu kalulut pugejaat baga kineneiget, maeruan ke kisean te sia sirimanua.
46007027	Amusinanalepman ekeu? Ba bebesiake pasara! Ta anai ekeu musisinanalep? Ba bebesiake musinanalep!
46007028	Tapoi ke mukebbukat ekeu, ta majo ekeu. Samba ke mutalimou siokko, ta anai jonia. Tapoi sia nene raoorikngan te gejat baga ka putubuat; oto kaku kuareuake kam ka gejat baga nene.
46007029	Nene le kuanenku sasaraina: tetere amalegerengan! Oto ka bagat tetere sipulelegei nene, bule sia sipusinanalep, kau ragalaiake kean le sitaipusisinanalep;
46007030	samba sipusosou kean le sitaipusosou; samba sipuaangka baga kean le sitaipuaangka baga; samba sipasasaki kean le ta anai sinakida;
46007031	samba sia sipasipapakei bibilet polak nene kean le ta anai rapapakei. Aipoi polak kele siagaita nene, tusasabau le.
46007032	Siobaku si ta karat baga nupurimanua kam. Sitaipusisinanalep imuineake paatuatnia ka pagalaiat si Tuhan, kipa imaangka bagat Tuhan ka tubunia.
46007033	Sipusisinanalep, imuineake paatuatnia ka pagalaiat polak, kipa iangkaake bagat sinanalepnia;
46007034	bailiu murua paatuatnia. Sinanalep sitaiputatalimou samba taiokko ramuineake paatuatda ka pagalaiat si Tuhan, bule ipusipunenan tubu samba ketsatda. Tapoi sinanalep siputatalimou imuineake paatuatnia ka pagalaiat polak, kipa iangkaake bagat simanteunia.
46007035	Sangamberinia nene uktukmui le kukukua nia, ta masikau pasailaat ka kam, tapoi bule nuagai le kam sipasesese samba simaeru, samba nupasikeli kam pasikelat kai Tuhan si ta pasailaat.
46007036	Tapoi ke kasei pa masipaatu ta mateu sigalaiakenennia ka siokko nounogetnia, ke abeuan puookkonia, samba ke bulat ipaatu buita mutalimou le sia, kauan raputalimou ke ioba; nene ta jo.
46007037	Tapoi kasei pa ke amaronan aiteuake ka paatuatnia ta itatalimouake siokko nounogetnia, samba teunia nene ta sipaksa, samba maron nia masijago tubunia, maeru le sigalainia.
46007038	Oto siputatalimou ka siokkonia maeru sigalainia, samba sitaiputatalimou ka siokkonia sara pei eru sigalainia.
46007039	Ujut aimuririmanua simanteunia tuappara le sinanalep ka simanteunia. Ke atataan geti simanteunia, momoi iputalimou minca ka siobania; sarat kau le siripot tai Kristen.
46007040	Tapoi mauktuk pei le nia ke taan mutalimou nia, siripot sipaatuku. Samba ka pasipaatuku nene, ai leu ipalululu aku Ketsat Taikamanua.
46008001	Pagalaiat akkulat tarimeu sibuluakenen ka buluat, taagai kam: "sangamberita ataagaian kam." Puaagai kele nene masikau sirimanua mabuak paatuat, tapoi nuntut baga masipaeru le.
46008002	Ai bai sipaatu ka paatuatnia ai "siagainia", tapei iaaili siagainia siripot simateu agaietnia.
46008003	Tapoi kasei masipununtuki baga Taikamanua, iagai nia Taikamanua.
46008004	Pagalaiat masikom akkula sibuluakenen ka buluat, taagai kam: "si ta pagalaiat le buluat ka polak nene samba ta anai bagei Taikamanua, sarat Taikamanua sisasara le."
46008005	Aipoi kenanen ai oniakenen "taikamanua", ele ka manua, ele ka polak -- oo kirenangan maigi "taikamanuaet" samba maigi "tuanen" --
46008006	ka sita geti sara le Taikamanua, ia te Ukkui, sibaraake sangamberi samba ka tubunia le tapurimanua, samba sara le Tuhan, ia te Yesus Kristus, kalulut nia aitubaraake sibabara samba kalulut nia leu tapurimanua.
46008007	Tapoi ta sangamberi sirimanua masiagai nene. Ai sabagei kalulut ai pei le tuaappara nia ka buluat, raaddeake le akkula sikopda kele bulat sibuluakenen ka buluat; samba kalulut magulai pei le paatuatda, palolitnangan paatuatda.
46008008	"Komen ta nia ipalelegere sita ka Taikamanua. Ta marurugi sita ke ta takom, samba ta mauuktuk sita ke takom."
46008009	Tapoi jago kam, bui kaooinia ka kam, bailiu kabelekat ka sia simagulai paatuat.
46008010	Aipoi ke raitco ekeu sibara "siagai", ai ekeu mukukuddu mukom ka uman sabulungan, ta pa itutubbui sia simagulai paatuat masikom akkula sibuluakenen nenda?
46008011	Kalulut nene sarainam simagulai paatuat, punu tubunia leu aimatei Kristus, bailiu makatai kalulut "siagainu".
46008012	Ke kalulut nene numajo ka sasarainam samba numaujuki bagai bagada simagulai pei le, ka tubut Kristus le anumajo.
46008013	Oto ke kalulut komen bai bailiu sarainangku majo, teret buruburu taan kukokom akkula, bui kalulut aku bailiu majo sarainangku.
46009001	Ta siujaakenen aku? Ta apostel aku? Ta akuitcoan Yesus, Tuhanta? Ta galajetku ka bagat Tuhan kam?
46009002	Kenanen ta apostel aku ka sabagei, ka kam geti apostel le aku. Aipoi puririmanuamui ka bagat Tuhan, ia te toggaiat puaapostelku.
46009003	Koi le alegiatku ka sia sipaloloi aku.
46009004	Ta pa anai gegemai mukom samba mulo?
46009005	Ta pa anai gegemai musinanalep samba masipaambit sia ka pueijanan, kele sigalaira tai apostel sabagei samba sasarainan Tuhan samba si Kepas?
46009006	Ele sarat aku le pa samba si Barnabas buita mugalai le masipurimanuaji tubumai?
46009007	Kasei te tentera sieei pasaggak sigaji tubuna? Kasei te sigalai monen anggur ta ikokom buania? Ele kasei sipasijajago biribiri ta ilolo susut biribirinia?
46009008	Sikuaku nene ta te sarat siripot pinaatut sirimanua. Ta pa kisedda leu aikua ka Surukat?
46009009	Aipoi ka Surukat Mose atusuratnake, "Bui nuratsat ngungun jaui sipasipepera bera." Jaui pa ipasisikeli Taikamanua?
46009010	Ele sita pa ikukua? Oo, kalulut sita le aitusurat. Aipoi sipamamangkuru polak, buita ka pukakaronan ipamangkuru, samba sipamemera bera buita ka pukakaronan ipasipera masikaroni rubeiatnia.
46009011	Ke akukaramakean kai karamen puketsanan ka kam, masaliuan pa ke kumonei kai bua purimanuaiat putubuat ka kam?
46009012	Ke sabagei ai gegeda masikaroni rubeiat sibara ka kam, ta sara pei kope ka kai? Tapoi ta leu akupakei kai gegemai nene. Kuorik pei le kai sangamberinia, bui kubaraake kai pasailaat ka pasipaareman Katuareman Simaeru pagalaiat Kristus.
46009013	Ta pa nuagai kam, sia sipugagalai ka Uman Taikamanua rasilo purimanuaiatda sibara ka Uman Taikamanua samba sia sipasikeli buluakenen rasilo rubeiatda ka buluakenen?
46009014	Kisedda leu te aitoneake si Tuhan, sia sipaarep Katuareman Simaeru buita sibara ka pasipaareman Katuareman Simaeru ibara purimanuaiatda.
46009015	Tapoi beri pakeiku nia gegeku nene. Samba akusuratnake nia sangamberinia nene, ta bule itugalaiake ka tubuku. Aipoi maeru pei le kumatei bui ibara kasei pa sitataake katuumunku nene.
46009016	Aipoi ke kupaarep Katuareman Simaeru, ta katuumunan tubuku, utakku le nene. Paan te kaku ke ta kupaarep Katuareman Simaeru.
46009017	Ke teu bagaku le bai kugalaiake nene, mateu ibara upaku. Tapoi kugalaiake nia ta ka teu bagaku, pasikelat sinegeakenen ka tubuku le.
46009018	Oto apa le upaku? Nene le upaku: ooina kupaarep Katuareman Simaeru si ta upa, samba taipapakeiku gegeku siripot sipaarep Katuareman Simaeru.
46009019	Kenanen ta pagugulet sirimanua aku, kupaguguletnake le tubuku ka sangamberi sirimanua, bule maigi sirimanua kutiktik.
46009020	Ka tai Yahudi bailiu aku ke tai Yahudi, bule kutiktik tai Yahudi. Ka sipususurukat bailiu aku ke sipususurukat, kenanen taan kupkumen Surukat aku, bule ioi kutiktik sia sipususurukat.
46009021	Ka sitaipususurukat bailiu aku ke sitaipususurukat, kenanen ta sitaipususurukat Taikamanua kupurimanua, aipoi ka surukat Kristus le kupurimanua, bule ioi kutiktik sia sitaipususurukat.
46009022	Ka sirimanua simagulai tonem baga bailiu aku ke simagulai tonem baga, bule ioi kuarauake sia simagulai tonem baga. Ka sangamberi sirimanua bailiu aku sangamberinia, bule teret siooi kutiktik piga pa ka talagada.
46009023	Sangamberinia nene kugalai kalulut Katuareman Simaeru, bule kupueneu ka bagania.
46009024	Ta pa nuagai kam, sia sipananangka ka panangkakat, sangamberida le pabalau, tapoi sarat sara le sisilo upa kamanangan? Kau kisedda leu nupabalau kam, bule nusilo kam upa kamanangan.
46009025	Senen situtnake panangkakat, bulat rapasikeli tubuda ka bagat sangamberinia. Ragalai kele nene bule ioi rasilo kirit sitaimatom; ka sita geti bule ioi tasilo kirit simatom.
46009026	Ia te lulunia kaku ta pababalau aku si ta paraboat, samba aku ta sipabubuku, sesena le buku.
46009027	Tapoi kuubui le tubuku, samba kujago le sangamberinia, bui lepa kupangantoman sabagei, aku geti masibbu.
46010001	Koba le nuagai kam nia sasaraina, taikebbukatta siburu aikunemi sia tanairusa samba sangamberida masitalipoki koat.
46010002	Ibailiu sia sipasitutut si Mose sangamberida aturauan ka bagat tanairusa samba ka bagat koat.
46010003	Sangamberida mukom kan puketsanan simakere
46010004	samba sangamberida mulo lo puketsanan simakere, aipoi sangamberida mulo ka bukku bulak puketsanan sipasitutut sia; bukku bulak nenda ia te Kristus.
46010005	Tapoi kenanen kisedda maigi ka talagada taioobaket Taikamanua, ia te lulunia aramasubu ka simatangeu.
46010006	Sangamberinia nene sibailiu itcoket ka sita, masiparepdep sita, bui taoba masigalai sikatai kele sigalaira.
46010007	Samba bui leu ibailiu sita sibuluji buluat kele piga pa ka talagada, kele sitususurat, "Kuddu sia bangsa nene mukom samba mulo; lepa suru sia muturu."
46010008	Bui tagalai puuumun, kele sigalaira piga pa ka talagada, bailiu matei sia ka bagat sangagogoi rua pulu telu ribu sirimanua.
46010009	Samba bui tasibo si Tuhan, kele sigalaira piga pa ka talagada, bailiu matei sia ipapilaiji ulou.
46010010	Samba bui nupungungu kam, kele sigalaira piga pa ka talagada, bailiu isubuake sia malaika sipasilalango.
46010011	Sangamberinia nene muaili ka tubuda sibailiu itcoket samba tusuratnake sibailiu repdemen ka sita sipuririmanua kineneiget ka bagat tetere aiailingan kalepakat polak.
46010012	Oto kasei ipaatu amaronan ipurio, kau ipagaba tubunia bui ibele.
46010013	Pasisiboat siorikmui, pasisiboat simareirei le, sitaisaliu ron sirimanua. Katoneman poi Taikamanua, ta ioobaake itusibo kam sisaliu ronmui. Ka teteret tusibo kam iaake enungan kabelaiat, oinangan nuom kam nia.
46010014	Oto sasaraina kilibet bagaku, kaddiuake kam pasibubuluji buluat!
46010015	Ka kam simaagai paatuat le kupaninibo. Paatu le kam sikuaku nene!
46010016	Loketta ka pukoman sipunenan, suraakenenta nenda, ta pa patabbaratta ka logau Kristus? Samba roti paabboketta, ta pa patabbaratta ka tubut Kristus?
46010017	Kalulut roti sara le, sita leu kenanen maigi sita, sara tubu le, aipoi sangamberita masisilo rubeiat ka bagat sara roti.
46010018	Itco le kam bangsa Israel siripot akkula. Sia sipasikokom sibuluakenen, ta pa amusarangan sia ka meja pasibuluat?
46010019	Apa katukolobatnia sikuaku nene? Sibuluakenen nenda ai pa kuanennia? Ele buluat ai pa kuanennia?
46010020	Ta nia. Nene le: Sibuluakenenda ka sanitu le arabuluake nia, ta ka Taikamanua. Ta koba nupagalu kam tubumui ka sanitu.
46010021	Ta momoi nulo kam ka pulokat Tuhan samba ka pulokat sanitu. Ta momoi nupurubeiat kam ka pukoman sipunenan Tuhan samba ka pukoman sanitu.
46010022	Ele taoba pa tangoingoiake bagat Tuhan? Sita pei le pa maron ka Taikamanua?
46010023	"Sangamberinia le momoi." Aisesengan, tapoi ta sangamberinia ai kauta nia. "Sangamberinia le momoi." Aisesengan, tapoi ta sangamberinia masipaeru.
46010024	Bui bara kasei pa masipasikeli sarat uktuk tubunia, tapoi kau leu ipasikeli uktukda sabagei.
46010025	Sangamberi sinakiakenen ka pasakiat, kom kam, ta leu tupaatu apa pa kalulut agai baga.
46010026	Aipoi: "Polak nene samba sangamberi ka bagania si Tuhan le sibakkatnia."
46010027	Ke rarauma kam sitaimatonem baga, samba nusilo kam pasogaiatda, apa sinattatnakenenda ka matamui kom kam, ta leu tupaatu apa pa kalulut agai baga.
46010028	Tapoi ke ai sipasikukua ka matamui: "Akkula nene atubuluakean ka buluat!" bui nukom kam nia, nia le poi amasikua ka matamui samba kalulut agai baga.
46010029	Agai baga sikuaku nene ta te agai bagam saram, tapoi agai bagada sabagei. Ele ai pa sipasikukua, "Angoi iteuake agai bagada sabagei puujaatku?
46010030	Ke akusuraakean nenda sikopku, apa lulu rakua sikatai ka tubuku, kalulut komen sisuraakenenku?"
46010031	Oto ke mukom ele mulo ekeu, ele apa pa nugalai, sangamberinia galaiake sibailiu katulatsanan Taikamanua.
46010032	Bui nubaraake kam kabelekat baga, ele ka tai Yahudi ele ka sabangsa bagei, ele ka sapaamian Taikamanua.
46010033	Kele ke kaku kuangkaake bagada sangamberi sirimanua ka bagat sangamberinia, ta masibesiake puuktungan tubuku, tapoi uktukda sirimanua simigi le, bule rasese puaragat.
46011001	Ului le kam aku, kele aku masiului Kristus.
46011002	Bulat kuumunake kam, aipoi ka bagat sangamberinia mariuriu le nurepdep kam aku samba nuukkaake kam nganturat sigelaiakenenku ka kam.
46011003	Tapoi koba le bule nuagai kam pagalaiat nene, ia te Ute ka senen taimanteu ia te Kristus, ute ka tainanalep ia te simanteu samba Ute ka Kristus ia te Taikamanua.
46011004	Senen taimanteu sipaninindou ele sipamomoiliat katuareman sibara ka Taikamanua sibara tutu ka ute, masipaloloi Kristus.
46011005	Tapoi senen tainanalep sipaninindou ele sipamomoiliat katuareman sibara ka Taikamanua, sitaitabbo ute, masipaloloi simanteunia utenia, aipoi makere le nia ka sinanalep sisapu alai.
46011006	Aipoi ke ta ioba itabbo utenia sinanalep, kau le isapu alainia. Tapoi ke ibailiu puailaat ka tainanalep itusapu alainia, ele tukirit, oto kau itabbo utenia.
46011007	Simanteu geti ta leu itabbo utenia, lulut masipatoila tularat samba pulatsanan Taikamanua le nia. Tapoi sinanalep geti masipatoila pulatsanan simanteunia.
46011008	Aipoi ta sibara ka sinanalep simanteu, sinanalep le sibara ka simanteu.
46011009	Samba ta kalulut sinanalep aitubaraake simanteu, tapoi kalulut simanteu le aitubaraake sinanalep.
46011010	Ia te lulunia sinanalep buita ipakei toggaiat gege ka utenia kalulut samalaika.
46011011	Kenanen kisedda, ka bagat Tuhan geti, ta anai sinanalep ta pasamba simanteu, samba ta anai simanteu ta pasamba sinanalep.
46011012	Aipoi kele sinanalep sibara ka simanteu, kisedda leu et simanteu sinutuakenen sinanalep; tapoi sangamberinia sibara ka Taikamanua.
46011013	Paatu pei kam ka kam: Mateu pa sinanalep manindou ka Taikamanua si ta tabbot ute?
46011014	Ta ainganturungan kam katukelat, puailaat le ka simanteu mualai simananta,
46011015	tapoi ka sinanalep geti pulatsanan le ka tubunia ke mualai simananta? Aipoi alai atupanguruatnake ka tubunia silit panambo.
46011016	Tapoi ke ai sioba pajoggolo, ta anai ka sita ele ka sapaamian Taikamanua arat kele kisedda.
46011017	Ka bagat toneakenenku tuppainia nene, ta kuumunake kam, aipoi parurukatmui ta masibaraake katuerukat, masibaraake katukataikat le.
46011018	Aipoi siboiki akuarep, ruru nuparuru kam ka pupaamianan, ai pasaraat ka talagamui, samba matonem bagaku kababarat nene.
46011019	Aipoi ta momoi ta ibara pabaggeiat ka talagamui, bule imatoila kasei ka talagamui bulat Kristen sipulelelek.
46011020	Ke paruru kam, ta bulat mukom Pukoman Sipunenan nugagalai kam.
46011021	Aipoi ka pukoman, senen sirimanua paalau sikom kanna, pat ai simalaje, ai sabagei simapuineng.
46011022	Ta pa anai lalepmui senemui, bule sedda nupukom kam samba nupulo kam? Ele noba nupaloloi kam paamian Taikamanua samba nupakaila kam si ta anai apa pa? Aponia kuanenku ka kam? Kuumunake pa kam? Ka bagat nene ta kuumunake kam.
46011023	Aipoi sinegeakenenku ka kam, siniloku sibara kai Tuhan le, ia te: Tuhan Yesus, ka soibot katusegekatnia, alanangan roti,
46011024	kuanangan sura; paabbonangan nia, kuanangan, "Tubuku te nene, sinegeakenen lulumui; galai kam nene, pasirerepdepmui Aku!"
46011025	Kisedda leu et alanangan pulokat lepat koman, kuanangan, "Pulokat nene pakerekat baga sibau ka logauku te; galai kam nene pasirerepdepmui aku senen nulo kam nia."
46011026	Aipoi senen nukom kam roti nene samba nulo kam ka pulokat nene, kamateiat Tuhan le nupopoiliat kam teret oi nia.
46011027	Kasei masikom roti ele masilo ka pulokat Tuhan ka enungan sitaimateu, bailiu masele le nia ka tubu samba logau Tuhan.
46011028	Ia te lulunia senen sirimanua kau le ilelekngake galai tubunia boiki, ia pei komnangan roti samba lonangan ka pulokat.
46011029	Aipoi sipasikokom samba sipasilolo sitaipuletsei tubut Tuhan, masibaraake ukum ka tubunia le ikokom samba ilolo nia.
46011030	Ia te lulunia maigi ka talagamui simasaggo samba simabesi samba ta magulai simamatei.
46011031	Ke talelekngake tubuta ta leu tuukumake sita.
46011032	Tapoi ke iorak sita ukum sibara kai Tuhan, masikiroi sita le, bule ta tuukum sita pasamba polak nene.
46011033	Kalulut nene sasarainangku, ke paruru kam mukom, pangena kam pasasambamui.
46011034	Ke ai simalaje, kau ipukom boiki ka lalepnia, bui sikau kam tuukum parururumui. Bagei geti, amoian geti aku kolouakekungan nia ka kam.
46012001	Pagalaiat panguruat Ketsat, ta koba ta nuagai kam nia sasaraina.
46012002	Nuagai kam, ka teteret sipuarat sabulungan pei le kam, taipaatuetmui aitiktikngan kam ka buluat sitaiagai manibo.
46012003	Kalulut nene kupaagai ka kam, ta anai kasei pa sinopsop Ketsat Taikamanua masikua, "Teleiet le Yesus!" samba ta anai kasei pa siooi masimunengake, "Yesus ia te Tuhan," ke ta kalulut Ketsat Sipunenan.
46012004	Maigi ngamata panguruat, tapoi sara le Ketsat.
46012005	Samba maigi ngamata pasikelat, tapoi sara le Tuhan.
46012006	Samba maigi ngamata galajet kiseiet, tapoi Taikamanua sara le sipasigagalaiake sangamberinia ka bagat sangamberi sirimanua.
46012007	Tapoi ka senen sirimanua ipanguruatnake panoilakat Ketsat puuktungan sangamberi.
46012008	Aipoi ka sisara ipanguruatnake Ketsat manibo ka sikut paatuat, ka sabagei Ketsat nenda leu et masikau panguruat muagai manibo.
46012009	Ka sisara Ketsat nenda leu et masipanguruatnake tonem baga, samba ka sabagei ikau panguruat masialeake sirimanua.
46012010	Ka sabagei gege masibaraake kiseiet, ka sabagei pasipoilianan, ka sabagei panguruat masipabaggei sene ngamata ketsat, ka sabagei ikau panguruat manibo ka nganga kiseiet, samba ka sabagei ikau panguruat masikolouake nganga kiseiet.
46012011	Tapoi sangamberinia nene Ketsat sisara nenda leu et masigagalaiake nia, iparubei nia ka senen sirimanua, siripot teu bagania.
46012012	Aipoi kele tubu sara le samba maigi laddounia, tapoi sangamberi laddou, kenanen maigi, bailiu sara tubu le, kisedda leu te Kristus.
46012013	Aipoi ka bagat sara Ketsat leu sita sangamberita turau bailiu sara tubu, ele tai Yahudi, ele bangsa begei, ele pagugulet ele ta pagugulet; samba sangamberita tupalo sibara ka sara Ketsat.
46012014	Aipoi tubu leu ta sara laddounia, tapoi maigi.
46012015	Ke ikua bai rere, "Kalulut ta kabei aku, ta tuaddeake aku rubeiat tubu," ta kalulut nene taibailiunangan nia rubeiat tubu.
46012016	Samba ke ikua bai talinga, "Kalulut ta mata aku, ta rubeiat tubu aku," ta kalulut nene taibailiunangan talinga rubeiat tubu.
46012017	Ke sangalio tubu bai mata, kaipangan le pasiarep? Ke sangamberi bai talinga, kaipangan le pasiping?
46012018	Tapoi aipagalakngan Taikamanua sangamberi laddou ka kudduatda senenda ka tubu siripot teu bagania.
46012019	Ke sangamberinia bai sangaladdou, kaipangan le tubu?
46012020	Bulatnia maigi laddou, tapoi tubu sara le.
46012021	Oto ta momoi ikua mata ka kabei, "Ta anai kauku ekeu." Ele ute masikua ka rere, "Ta anai kauku ekeu."
46012022	Bailoknia laddou tubu addeakenen si ta paluluat, ia le bulat abeu kauta nia.
46012023	Samba laddou tubu addeakenen ta bulat suruket, kau tasuru nia simakope; samba laddou tubuta simagulai lainge, tapasikeli simakope.
46012024	Tapoi laddou tubuta simalainge geti ta leu makope tupasikeli. Aipagalakngan Taikamanua tubuta kele kise, bule laddou tubu sitaimalatsat, tusuru simakope,
46012025	bui ibara pasaraat ka bagat tubu, tapoi sangamberi laddou pasopo pasasambada.
46012026	Ia te lulunia ke masiorik sara laddou, sangamberi laddou le masiorik; ke tusuru sara laddou, sangamberi laddou le muangka baga.
46012027	Kam sangamberimui te tubut Kristus samba senemui laddounia.
46012028	Samba ka bagat paamian, airioakean piga pa Taikamanua: siboiki tai apostel, sikarua tai nabi, sikatelu tai guru. Ia geti sia sisilo panguruat masigalai kiseiet, masialeake, masirom, masipaneinei, samba manibo ka bagat sene ngamata nganga kiseiet.
46012029	Sangamberida pa apostel, ele nabi, ele guru? Sangamberida pa masisilo panguruat masigalai kiseiet,
46012030	ele masialeake, ele manibo ka bagat nganga kiseiet, ele masikolouake nganga kiseiet?
46012031	Oto besiake kam masisilo panguruat bulat sabeu. Tapoi kusausau pei le ka kam enungan bulat simaeru.
46013001	Kenanen moi kupanibo ka sangamberi ngangan sirimanua samba ngangan malaika, ke ta anai kaku nuntut baga, makere le aku kele ngong sipunanau ele kateuba sipugogoilo.
46013002	Samba kenanen moi kusegeake katuareman sibara ka Taikamanua samba kuagai sangamberi pakeleat samba sangamberi puaagai; samba kenanen aian kaku tonem baga simasun pat oi kuritsiake leleu, tapoi ke ta anai nuntut baga kaku, siboboi le aku.
46013003	Samba kenanen kuparubei sangamberi bibiletku, samba kenanen bai kukau tubuku itulabo, tapoi ke ta anai nuntut baga kaku, beri goiso uktuk ka tubuku.
46013004	Nuntut baga ia te om baga samba erut baga; nuntut baga ta anai sisit baga, nuntut baga ta masiumunake tubu samba mubuak paatuat,
46013005	ta igagalaiake sitaimateu, ta igagaba puuktungan tubunia sarania, ta maruei mugolu samba ta iaaddeake joda sabagei.
46013006	Nuntut baga ta ipuaangkaki baga sitaimaroipo, pubulanan le ipuaangkaki baga.
46013007	Nuntut baga masilabbu sangamberi, masikatonemi sangamberi, masikaroni sangamberi, maom baga masiorik sangamberi.
46013008	Om baga ta anai kalepakat; pasisesegeake katuareman sibara ka Taikamanua geti tukakappulu le; punganganga kiseiet muaari le; puaagai tatata le.
46013009	Aipoi puaagaita ta masun samba pamomoiliatta katuareman sibara ka Taikamanua ta masun.
46013010	Amoian geti simasun, tata itata sitaimasun nenda.
46013011	Ka teteret tatoga pei le aku, paniniboku kele tatoga, puaagaiku kele tatoga, pasipaatuku leu kele tatoga. Kele akumabeu, galakngakekungan galai tubuda tatoga.
46013012	Aipoi siitcota kineneiget ailiggou simarappet pei le ka puailiggobat, tapoi lepa geti patuggut matangan le. Kineneiget tapei mamuine pasiaagaiku, tapoi lepa geti agaikungan nia simakolou kele aagaina aku.
46013013	Oto telunia nene te simariuriu: tonem baga, pukakaronan samba nuntut baga; tapoi bulat siabeunia geti ia te nuntut baga.
46014001	Kukuruake kam nuntut baga, besiake kam panguruat Ketsat, sara pei panguruat masisegeake katuareman sibara ka Taikamanua.
46014002	Sipaninibo ka nganga kiseiet ta ka sirimanua ipaninibo ka Taikamanua le; ta poi anai siagai nia, pakeleat le ititiboi sibara ka Ketsat.
46014003	Tapoi sipasisesegeake katuareman sibara ka Taikamanua ka sirimanua le ipaninibo, masipaeru, masinganturu samba masipusuibi.
46014004	Sipaninibo ka nganga kiseiet geti, tubunia le ipaeeru, tapoi sipasisesegeake katuareman sibara ka Taikamanua masipaeru paamian.
46014005	Kuoba, bule sangamberimui manibo ka nganga kiseiet, tapoi bulat besiakenen bule nupoiliat kam katuareman sibara ka Taikamanua. Aipoi sipamomoiliat katuareman sibara ka Taikamanua pei le abeu ka sipaninibo ka nganga kiseiet, sarat ke moi ikolouake siniboinia, bule moi ipaeru paamian.
46014006	Oto sasaraina, moi bai aku ka kam manibo ka nganga kiseiet, apa uktukmui, ke ta bai kusegeake ka kam pamoilianan Taikamanua ele puaagai ele masisesegeake katuareman sibara ka Taikamanua ele panganturat?
46014007	Makere kele nauakenen sitaipueenga tapoi sipunanau, pasikatnia suling ele gitar, ke ta mabaggei naunia, kipa ituaagai ngangan suling ele ngangan gitar?
46014008	Ele ke munau pipiau sitaipulelelek, kasei te masipatatarek tubu mei pasaggak?
46014009	Kisedda leu te kam sipaninibo ka nganga kiseiet, ke ta nukau kam nganga simakolou, kipa raaagai nia sirimanua siniboimui? Limai siboboi le tiboietmui ka rusa.
46014010	Ai maigi ngamata nganga ka polak nene; kenanen kisedda ta anai si ta katukolobat.
46014011	Tapoi ke ta kuagai katukolobat nganga nenda, bailiu aku sasareu ka sipaninibo samba sipaninibo bailiu sasareu kaku.
46014012	Kisedda leu ka kam: Anubesiakean kam panguruat Ketsat, tapoi sisaliu nene kau nubesiake kam masipakei nia masipaeru paamian.
46014013	Kalulut nene, kasei sipaninibo ka nganga kiseiet, kau ipanindou, bule moi leu ikolouake nia.
46014014	Aipoi ke manindou aku ka nganga kiseiet, ketsatku le maninibo, paatuatku geti taa.
46014015	Oto kipa le kugagalai? Manindou le aku ka bagat ketsatku, tapoi manindou leu aku ka bagat paatuatku; muurai aku ka bagat ketsatku, tapoi muurai leu aku ka bagat paatuatku.
46014016	Ke sarat ka bagat ketsatnu bai nupasisuraake, kipa te iooi rakua "amen" ka sisuraakenennu sia sikuddu ka parurukat ke ta raagai sikuam?
46014017	Aipoi kenanen maeru ngangan pusurakatnu, tapoi sabagei ta isusuruake.
46014018	Sura le kukua ka Taikamanua, lulut momoi kupanibo ka nganga kiseiet bele pei kam sangamberimui.
46014019	Tapoi ka bagat parurukat paamian koba pei le masitiboake lima tiboiet siooi raagai kolou bule kupanganturu leu sabagei, bele pei pulu ribu tiboiet ka nganga kiseiet.
46014020	Sasaraina, buian ibailiu kam tatoga ka pupaatuananmui; ka pagalaiat pujojo geti eddangannia ibailiu kam kele tatoga, tapoi ka pupaatuanan kau ibailiu kam sikebbukat.
46014021	Ka bagat Surukat atusuratnake, "Kukakau te sirimanua sipunganga nganga bagei samba biboda sabagei punu tubuku masipatiboake bangsa nene, tapoi kenanen kisedda ta leu raaarepi aku," ngangan Tuhan.
46014022	Oto panguruat nganga kiseiet ia te toggaiat, ta ka simatonem baga, ka sitaimatonem baga le. Panguruat masisegeake katuareman sibara ka Taikamanua geti ia te toggaiat, ta ka sitaimatonem baga, ka simatonem baga le.
46014023	Oto ke bai sangamberi paamian paruru sia sangamberida samba sangamberida manibo ka nganga kiseiet, lepa guru sirimanua sabagei ele sitaimatonem baga, ta pa rakukua kam siroro?
46014024	Tapoi ke sangamberi masisegeake katuareman sibara ka Taikamanua, lepa guru sia sitaimatonem baga, ele sirimanua sabagei, bailiu sangamberi masikau nia iseseake jonia samba sangamberi masiaseake nia;
46014025	bailiu sangamberi simalipput ka paatuatnia toila, samba kalulut nene purapponangan masipanindogi Taikamanua samba imunengake, "Bulatnia ai Taikamanua ka talagamui."
46014026	Oto kipangan le sasaraina? Ka teteret paruru kam, ai ka sisara urai pasiumun, ka sisara nganturat, ka sisara pasipoilianan, ka sisara manibo ka nganga kiseiet, ka sisara masikolouake nganga kiseiet; tapoi sangamberinia kau kam masipaeru.
46014027	Ke ai sipaninibo ka nganga kiseiet, metnangan rua ele simaiginia telu sirimanua samba pasasara, samba buita ai sara sipasikokolouake.
46014028	Ta geti anai sipasikokolouake, kau le ipumengmeng ka bagat parurukat paamian, ka tubunangan le samba ka Taikamanua ipaninibo.
46014029	Pagalaiat sipamomoiliat katuareman sibara ka Taikamanua geti, rua ele telungan le sia maninibo, sabagei masipatuptup siniboira.
46014030	Tapoi ke bara pasipoilianan ka sisara bagei sipukukuddu sedda, oto siboiki nenda kau ipumengmeng.
46014031	Aipoi momoi sangamberi masisegeake katuareman sibara ka Taikamanua pasasara, bule sangamberimui masigelai samba ituppai tonem bagamui.
46014032	Panguruat pasipopoiliat katuareman sibara ka Taikamanua buita rapasikeli sia sipasisesegeake.
46014033	Aipoi Taikamanua ta ioba gaugau, aban le. Kele ka sangamberi paamian sipunenan,
46014034	tainanalep buita mumengmeng ka bagat parurukat paamian; aipoi ta tuobaake sia manibo, buita masireddet le sia, kele sikuat ka Surukat leu.
46014035	Raoba geti masigelai apa pa, ai leu ranounou nia ka taimanteura ka lalep; aipoi ta mateu ka tainanalep manibo ka bagat parurukat paamian.
46014036	Ele ka kam pa aitaddaake tiboiet Taikamanua? Ele sarat ka kam le pa aitusegeake tiboiet?
46014037	Ke ai kasei pa siaddeake tubunia sipasisesegeake katuareman sibara ka Taikamanua ele sibara panguruat puketsanan, kau iagai simakolou sikuaku ka kam nene patonekat Tuhan te.
46014038	Tapoi ke ta ipuletsei, ba puleletsei kam nia ka sia.
46014039	Oto sasarainangku, besiake kam masisegeake katuareman sibara ka Taikamanua, samba ta leu tukera sia sipaninibo ka nganga kiseiet.
46014040	Tapoi sangamberinia kau itugalaiake simasuru samba siripot aturan.
46015001	Kineneiget kuparepdep ka kam sasaraina pagalaiat Katuareman Simaeru sipaarepku ka kam, samba sinilomui, samba amaronan nupurio kam ka bagania.
46015002	Kalulut nia leu aituarauake kam ke maron bai nuukkaake kam tiboiet sipaarepku ka kam; ke ta kisedda siboboi le putotonem bagamui.
46015003	Aipoi bulat sabeunia akusegeakean ka kam, samba siniloku leu, ia te amateian Kristus lulut jota, siripot Surat Sipunenan,
46015004	samba aturateiakean nia, samba atusurungan nia ka gogoi sikatelunia, siripot Surat Sipunenan;
46015005	samba aipatoilaan tubunia kai Kepas, lepa ka sipasiuluinia sipulurua.
46015006	Lepa nenda patoilanangan minca tubunia ka sasaraina silima ngotu legei sangakerekat. Maigi pei le sia sipuririmanua teret kineneiget, sabagei geti amateian sia.
46015007	Lepa patoilanangan tubunia kai Yakobus, lepa ka sangamberi tai apostel.
46015008	Bulat pasilepania patoilanangan leu tubunia kaku kele toga siputututu mata sitaiaili laggo.
46015009	Aipoi aku le simakope epe ka sangamberi tai apostel, kalulut akukukuru poi paamian Taikamanua.
46015010	Tapoi kalulut kiliu bagat Taikamanua, bailiu kele kisean aku kineneiget, samba kikiliuna aku ta siboboi. Bailoknia, saliu pei le pugagalaira sangamberida pugagalaiku; tapoi ta leu aku, kiliu bagat Taikamanua le aipaalei aku.
46015011	Oto ele aku, ele sia, kisedda te pungangantomanmai samba kisedda numatonem kam baga.
46015012	Oto ke kupaarep kai katususurut Kristus ka simamatei, kipa te ibabara ka talagamui sipasikukua ta anai katusuruatda simamatei?
46015013	Ta bai anai katusuruatda simamatei, Kristus leu ta atusuru.
46015014	Tapoi ke ta bai tusuru Kristus, siboboi le ngantomanmai samba siboboi leu tonem bagamui.
46015015	Saliu pei le nenda, bulat apabokongan kai ka pagalaiat Taikamanua, kalulut kumunengake kai susuruakena Kristus -- oto ta aisuruake nia, ke bulatnia bai ta tusuruake simamatei.
46015016	Aipoi ke ta bai tusuruake simamatei, Kristus leu ta tusuruake.
46015017	Samba ke ta bai tusuru Kristus, siboboi le tonem bagamui samba ai pei le kam muririmanua ka bagat jomui.
46015018	Kisedda bai, simamatei ka bagat Kristus leu, limai le sia.
46015019	Ke sarat puririmanua ka polak nene le tapukaronan kam ka Kristus, oto sita le bulat simakope kasisibbu ka sangamberi sirimanua.
46015020	Tapoi bulatnia atusurungan Kristus ka simamatei, sikebbukat ka sangamberi simamatei.
46015021	Aipoi kele kalulut sara sirimanua bara kamateiat, kisedda leu kalulut sara sirimanua bara katusuruat.
46015022	Kele kalulut pasambaat kai Adam sangamberi sirimanua matei, kisedda leu et kalulut pasambaat ka Kristus sangamberi sirimanua murimanua.
46015023	Tapoi senen sirimanua siripot patunanda: Boiki Kristus; lepa siangan bakkatnia ka gogoi kaoijanannia.
46015024	Lepa bara kalepakatnia, ia te teteret isegeake Purimataat ka Taikamanua Ukkui, lepa aitataake sangamberi pupamarentaat, pugegeat samba puroron.
46015025	Aipoi buita murimata le nia, teret ikau Taikamanua sangamberi saggaknia kalak rerenia.
46015026	Saggak sikateitei sikalaakenennia ia te kamateiat.
46015027	Aipoi sangamberinia aikalaakean Taikamanua bailiu kalak rerenia. Tapoi ke ikua, "sangamberinia aikalaakean", kolou, nia sipasikakalaake sangamberi bailiu kalak reret Kristus ta ioorak nia.
46015028	Tapoi ke amakalangan sangamberinia ka tubut Kristus, oto nia leu kele Toga ikalaake tubunia ka tubut sipasikakalaake sangamberinia ka tubunia, bule Taikamanuangan le sangamberinia ka bagat sangamberinia.
46015029	Ke ta tusuruake sia simamatei, apa kaura nia sirimanua turau sia punu tubuda simamatei? Ke bulatnia bai ta tusuru sia simamatei, raoba kodda turau sia punu tubuda simamatei?
46015030	Ka kai leu, angoi kukakau kai tubumai ka bagat gejat baga senen tetere?
46015031	Kukua nia sasaraina, senen gogoi le kuorik kamamatei, katuumunanku kalulut kam ka bagat Kristus Yesus, Tuhanta.
46015032	Ke sarat kalulut pusisirimanua le bai akulaba tarimeu simasakbak ka Epesus, aponia uktukku? Ke ta bai tusuru sia simamatei, kauan "mukom samba muloan le sita, aipoi mancep matei sita."
46015033	Bui numapepe kam! Paaleiat sikatai masipakatai paraboat simaeru.
46015034	Toiliake kam paatuat simaeru samba baan gagalai kam jo! Aipoi ai piga pa ka talagamui sitaiagai Taikamanua. Kukukua nia nene, bule numaila kam.
46015035	Tapoi ai pa sipasinonounou, "Kipa te ratusuru simamatei? Samba kipa tubuda raoi minca?"
46015036	Kam sitaiagai paatuat! Karamen sikaramakenennu, ta muririmanua, ke ta matei nia boiki.
46015037	Samba sikaramakenennu nenda ta te tubut uremen siputututu, tapoi luiku sibaba le, ele gandum pa, ele luikut bagei.
46015038	Tapoi Taikamanua masikau ka sia tubu siripot teu bagania, samba ka senen luiku ikau tubunia ka sia.
46015039	Ta te makere sangamberi akkula; akkulat sirimanua ta makere ka akkulat tarimeu; sara le akkulat uma, sara le akkulat iba.
46015040	Ai putubuat manua samba ai putubuat polak; tapoi latsat putubuat manua ta makere ka latsat putubuat polak.
46015041	Sara le latsat sulu, sara latsat laggo, samba latsat laggo ta makere ka latsat panyanyat, samba latsat panyanyat sara ta makere nia ka latsat panyanyat bagei.
46015042	Kisedda leu te pagalaiatnia katusuruatda simamatei. Tukaramake simaaanau, tusuruake sitaimaaanau.
46015043	Tukaramake sitaimalatsat, tusuruake simalatsat. Tukaramake simasaggo, tusuruake simaron.
46015044	Sikaramakenen ia te tubu puakkulakat, sisuruakenen tubu puketsanan. Ke ai tubu puakkulakat, ai leu tubu puketsanan.
46015045	Kele sitususurat ka Surat Sipunenan leu, "Sirimanua siboiki ia te si Adam bailiu sibaraakenen sipuririmanua," tapoi Adam sikateitei bailiu ketsat sipasiririmanuaake.
46015046	Tapoi siooi siboiki ta tubu puketsanan, tubu puakkulakat le; pasat nenda ia pei oi tubu puketsanan.
46015047	Sirimanua siboiki sibara ka abut polak le samba muparaboat polak, sirimanua sikarua geti sibara ka sorga le.
46015048	Sirimanua sibara ka polak makere sia kele sirimanua sibara ka abut polak samba sia sipuririmanua ka sorga makere kele nia sibara ka sorga.
46015049	Samba kele papakeita putubuat sirimanua sibara ka abut polak, kisedda leu tapapakei geti putubuat sibara ka sorga.
46015050	Nene le kuanenku ka kam sasaraina: akkula samba logau ta iikepmake Purimataat Taikamanua samba simaaanau ta iikepmake sitaimaaanau.
46015051	Arep kam kukua ka matamui pakeleat: ta sangamberita mamatei, tapoi sangamberita tusisili le geti,
46015052	ka bagat sangapeipeikat mata, ka teteret ipunau pipiau sikateitei. Munanau poi pipiau samba simamatei tusuruake ka bagat taimaaanau samba sita sangamberita sili itusili.
46015053	Aipoi simaanaget nene buita ipakei sitaimaanaget samba simamateiet nene buita ipakei sitaimamateiet.
46015054	Ke aipakeian simaanaget nene sitaimaanaget samba simamateiet aipakeian sitaimamateiet, puailinangan tiboiet Tuhan sitususurat ka Surat Sipunenan: "Kamateiat, aigukngan nia kamanangan.
46015055	Oi kamateiat, kaipangan ne kamanangannu? Oi kamateiat, kaipangan ne pasorom?"
46015056	Pasorot kamateiat ia te jo, samba geget jo ia te Surukat.
46015057	Tapoi sura le ka Taikamanua sipasiaake ka sita kamanangan kalulut Tuhanta Yesus Kristus!
46015058	Oto sasaraina kilibet bagaku, kau numaron kam, bui ipageugeu kam, samba kau imariuriu ngamangmui ka galajet Tuhan, nuagai poi kam, saggot tubumui ka bagat Tuhan ta musisiboboi.
46016001	Pagalaiat ruruket bulagat kaunen ka saalei tai Kristen, galai kam kele sitoneakenenku ka sapaamian ka Galatia.
46016002	Senen gogoi Menggui senemui masiruruake bulagat teret sibabara, koiri ka kudduatnia, bui teret amoian le aku ia pei tutaddaake masiruru.
46016003	Amoian geti aku, koiniakekungan sia simatonem bagamui raambit surat masisegeake panguruatmui ka Yerusalem.
46016004	Ke tubesiake geti samba aku mei, ei kai sambamai.
46016005	Momoi aku masibalou kam, lepa kusabau Makedonia, aipoi kusasabau le Makedonia.
46016006	Pasese bai nia kuddu aku goiso ka kam, ele teret sabau tetere simaleppet, bule kam le masirom masipasikeli aku kuriuriuake pueijananku.
46016007	Aipoi ta koba kineneiget kuitco kam ka pasabagat le; kukaroni mauju goiso kukuddu ka talagamui, ke iteuake bai si Tuhan.
46016008	Tapoi ka Epesus le kukukuddu, teret punen Pentakosta,
46016009	aipoi se ai oggak kaku mugalai galajet sabeu sibaraake uktuk, kenanen maigi leu sipasisasaggangi.
46016010	Ke moi si Timoteus, puuku kam nia, bui ka bagat loto ikuddu ka talagamui, aipoi galajet Tuhan le igagalai keleu aku.
46016011	Oto bui bara kasei pa sipaloloi nia! Tapoi romake le kam nia, bule imariuriu puenunganannia, bule itoili minca kaku; aipoi ai le kungengenaake nia sambamai sasaraina sabagei.
46016012	Pagalaiat sarainanta si Apollos geti, akutubbuian nia simakope bule moi nia sambada sasaraina sabagei masibalou kam, tapoi bulat tapei ioba moi kineneiget. Aiipoan geti oggak sipasesese, momoi leu nia.
46016013	Pumata kam, murio simaron ka bagat tonem baga, magege samba riuriu ron!
46016014	Sangamberi galajetmui ka bagat nuntut baga galai kam nia!
46016015	Ai pei le tiddogetku ka kam sasaraina. Nuagai kam Stefanus samba saeppunia ia te sipukikristen siboiki ka Akhaya, samba rabuluake tubuda masipasikeli paamian Taikamanua.
46016016	Bule nureddet kam sia sirimanua kele nene samba sabagei sipugagalai samba sipusasaggo tubu.
46016017	Maangka bagaku kaooi Stefanus, Fortunatus samba Akhaikus, kalulut rasutnake simagulai pei le ka kam;
46016018	arapakula poi ketsatku samba ketsatmui. Suru kam sia sirimanua kele nene!
46016019	Salam ka kam sibara ka sapaamian ka Asia. Si Akwila, Priska samba paamian ka lalepda masisegeake salam simaigi ka kam ka bagat Tuhan.
46016020	Salam ka kam sibara ka sangamberi sarainanta. Pasalam kam pasasambamui ka pasiggungan sipunenan.
46016021	Tuppainia minca bulat sinurat kabeiku: Salam sibara kaku Paulus.
46016022	Kasei ta masipununtuki baga si Tuhan, teleiet le nia!
46016023	Kiliu bagat Tuhan Yesus masipaalei kam.
46016024	Nuntut bagaku masipaalei kam sangamberimui ka bagat Kristus Yesus.
47001001	Sibara kai Paulus, sibailiu apostel Kristus Yesus ka teu bagat Taikamanua, samba sibara kai Timoteus sarainanta, masiailiake paamian Taikamanua ka Korintus samba sangamberi sipunenan ka sangalio Akhaya.
47001002	Kiliu baga samba aban sibara ka Taikamanua Ukkuita samba kai Tuhan Yesus Kristus masipaalei kam.
47001003	Tuumunake le Taikamanua, Ukkui Tuhanta Yesus Kristus, Ukkui sipulukatet baga samba Taikamanua bakkat sangamberi pusuibiat,
47001004	sipusuibi kai ka bagat sangamberi pugejaat bagamai, pat oinangan kupusuibi kai sia, sipasioorik sene ngamata pugejaat baga kalulut pusuibiat sisuibiakenen Taikamanua ka kai.
47001005	Aipoi kipa taimagulainia pangoringan Kristus ka tubumai, kisedda leu te taimagulainia kusilo kai pusuibiat kalulut Kristus.
47001006	Ke masiorik kai, sibailiu pusuibiat samba puaragatmui le; ke tupusuibi kai, pusuibiatmui le, sibaraake ron ka kam masiorik ka bagat om baga pangoringan kele siorikmai.
47001007	Samba maron pukakaronanmai pagalaiat kam, kuagai poi kai, kele aailina kam pugejaat bagamai, iaili leu kam ka bagat pusuibiatmai.
47001008	Aipoi koba le kai bule nuagai kam nia sasaraina, pagalaiat pugejaat baga sipuaaili ka tubumai ka Asia. Bulat makope sane, taan aiom tubumai masibairat, pat taan akurepdep kai murimanua.
47001009	Akukuangan kai ka paatuatmai, ukuman kamateiatnan le akuorik kai. Tapoi sibabara nene, bule ta kukaroni kai tubumai, tapoi Taikamanua le kukaroni kai sipasisusuruake simamatei.
47001010	Aibelaakean kai ka kamateiat kalotoakenen samba ka sibabara geti ibebelaake leu kai; ka tubunia le kupukaronan kai baga, nia le poi ibebelaake kai,
47001011	kalulut kam leu masirom masitiddouake kai, bule ramaigi sirimanua sipasisusuraake panguruat pukatekat baga sinilomai lulut igit panindogatda.
47001012	Aipoi sikau kai maangka baga nene le: bagai bagamai masimunengake, puririmanuamai ka polak nene, sara pei ka bagat pasambaatmai ka kam simasuru samba ka linat paatuat sibara ka Taikamanua le akugalaiake kai nia, ta sikut paatuat sirimanua ka ron panguruat Taikamanua le.
47001013	Aipoi siooi nubasa samba nuagai kam le akusuratnake kai ka kam. Samba kukaroni kalepakatnia agaimuian nia sipulelelek,
47001014	kenanen kineneiget tapei sangamberinia nuagai kam sikuamai. Bule ka gogoi kaoijanan Tuhanta Yesus kai bailiu katuumunanmui keleu kam katuumunanmai.
47001015	Kalulut masikatonemi nenda te akubesiake masibalou kam ka panandaatnia, bule nusilo kam panukanan rua ngaoleat.
47001016	Samba baraku ka kam ei ka Makedonia, samba baraku ka Makedonia oi aku minca ka kam, bule kam iromake aku ka puenungananku ka Yudea.
47001017	Kipa, masikua aku sitaimariuriu paatuat pa akugalai isiat kele nene? Ele ka bagat masigalai isiat siobat bagaku le kugagalai, bailiu makere le "oo" samba "taa"?
47001018	Tapoi ka onin Taikamanua sipulutopit, palelenganmai ka kam ta te "oo" samba "taa".
47001019	Aipoi Yesus Kristus, Togat Taikamanua sipaarepmai ka kam, aku samba si Silwanus samba Timoteus, ta "oo" samba "taa", tapoi sarat "oo" le ka Tubunia.
47001020	Aipoi sangamberi palelengan Taikamanua bailiu "oo" ka tubut Kristus. Kalulut nia leu takua kam "Amen", katulatsanan Taikamanua.
47001021	Aipoi nia sipasiroronake kai samba kam leu ka bagat Kristus, ia te Taikamanua sipasitutulaji,
47001022	sipasitotoggaiji sita samba sipasiaake Ketsat Sipunenan ka paatuatta pasironta ka sangamberi sinarekngakenennia ka sita.
47001023	Tapoi Taikamanua le kusogai sipasimuneng kaku -- iagai poi paatuatku --, kiliu bagaku ka tubumui le tapei ipuririuriu kuoi ka Korintus.
47001024	Ta masipaksa kam apa katonemietmui, alei sipasirorom kam ka puangkakat bagamui le; aipoi amurioan kam simaron ka bagat tonem bagamui.
47002001	Akuteuakean ka paatuatku, taan momoi aku minca ka kam ka bagat pabalogat sikau kam mureureu baga.
47002002	Aipoi ke kupureuregi kam baga, kaseian le ipuaangkaki aku baga, ke ta nia sipurereureu baga kalulut aku?
47002003	Ia te ne lulunia akusuratnake surat nene ka kam, bule ke moi aku, bui kupureureu baga kalulut sia simateu masipuangkaki aku baga. Matonem poi bagaku ke maangka bagaku kam sangamberimui leu maangka bagamui.
47002004	Ka bagat reureu baga samba saggot paatuat samba pagalu elu simaigi le akusuratnake surat nene ka kam, ta masikau kam mureureu baga, tapoi bule nuagai le kam kopet nuntut bagaku ka kam.
47002005	Ke bara kasei pa sibaraake pureuregat baga, ta aku aipureuregi baga, kam sangamberimui le, ele -- bui makope kusosotnake nia -- piga pa sia ka talagamui.
47002006	Ka sirimanua kele nene, metnangan asekat sibara ka simigi,
47002007	bailoknia appeake le kam selenia samba pusuibi kam nia, bui imaloulou ka bagat reureu baga simakope.
47002008	Ia te lulunia kutubbui kam nupatoila kam bulat manuntu bagamui ka tubunia.
47002009	Aipoi lulut nenda te akugalai surat ka kam, masisibo kam, mareddet leu pa kam ka sangamberinia.
47002010	Kasei poi sele nuappeake kam, kuappeake leu kaku. Aipoi ke kuappeake, -- ai bai appeakenenku --, kalulut kam te kugagalaiake nia ka matat Kristus,
47002011	bui imauktuk Sanitu ka tubuta, ataagaian poi isiatnia.
47002012	Kele akusege ka Troas masipaarep Katuareman Simaeru pagalaiat Kristus, aibukaakean si Tuhan kaku enungan mugalai sedda.
47002013	Tapoi ta masanang paatuatku, kalulut ta akuaili sarainangku si Titus. Kalulut nene kaddiuakekungan sia eikungan leu ka Makedonia.
47002014	Tapoi sura le ka Taikamanua, simariuriu masimanangake kai ka bagat Kristus, samba kalulut kai ipatoila singinnia pasiaagai nia ka senen kudduat.
47002015	Aipoi beu simasingin sibara ka Kristus le kai ka Taikamanua ka talagada sia siarauakenen samba ka talagada sia sieei ka pulangokat.
47002016	Ka sia sieei ka pulangokat beu kamateiat sipasimamateiake le kai samba ka sia siarauakenen beu purimanuaiat sipasiririmanuaake le kai. Tapoi kasei siooi masigalaiake galajet nene?
47002017	Aipoi kai ta makere kele maigi sirimanua sabagei sigaba puuktungan ka tiboiet Taikamanua. Tapoi kalulut sikoiniakenen Taikamanua le kai, oto ka linat paatuat le kutiboake kai nia ka matat Taikamanua ka bagat Kristus.
47003001	Kuooleake pa kai minca masiumunake tubumai? Ele besiakenen pa kele ka sabagei surat katuumun pakoinongen ka kam ele sibara ka kam?
47003002	Kaman te surat katuumunmai, sinuratnakenen ka paatuatmai, siooi raagai samba siooi rabasa sirimanua.
47003003	Amatoilaan poi, surat Kristus le kam, sipasikelimai sinurat ta ka tinta, tapoi ka Ketsat Taikamanua sipuririmanua le, ta ka lei bukku, ka lei akkula le, ia te paatuat sirimanua.
47003004	Kisedda te pasikakatonemimai Taikamanua kalulut Kristus.
47003005	Sibara ka tubumai ta anai apa pa siooi kuaddeake kai kele galajetmai saramai; sibara ka Taikamanua le aioi akugalai kai nia.
47003006	Nia le amasikau aioi aibailiu kai pagugulet pakerekat baga sibau, ta sibara ka surukat sinurat, sibara ka Ketsat le, aipoi surukat sinurat masimateiake le, tapoi Ketsat geti masirimanuaake.
47003007	Beringan pupapasikelat sipasikakau ka kamateiat sisurat sinaka ka lei bukku, amalatsat pei le, pat ta aiom matada tai Israel masikinere matat Mose kalulut torot matania, kenanen amarappetnan toronia,
47003008	ta pa sara pei kopenia pulatsanan sipaalei pasikelat Ketsat?
47003009	Aipoi ke pasikelat sipasikakau ka pasiukuman malatsat, sara pei latsatnia pasikelat sipasikakau ka puroipoat.
47003010	Momoi takua simalatsat siburu taan amalatsat tupakereake nia ka saliu latsatnia kineneiget.
47003011	Aipoi ke simarappenen ai pei le latsatnia, sara pei saliu latsatnia nenda sitaimarappenen.
47003012	Kalulut kiseddangan poi pukakaronanmai, ia te kumaeeme kai masikua,
47003013	taan kele si Mose sipasitatabbo matania, bui raitco nia tai Israel pepena toro simaruei tata ka matania.
47003014	Tapoi paatuatda atupetpetnan. Aipoi teret gogoi nene, ai pei le nenda tabbo masitatabbo sia, ke rabasa pakerekat baga siburu, ta tububuka, aipoi sarat Kristus le siooi masibukaake nia.
47003015	Bulatnia teret gogoi nene, senen rabasa bukot Mose, ai le tabbo masitatabbo paatuatda.
47003016	Tapoi pigamoi iolei paatuatda toili kai Tuhan, ala ituala tabbo ka tubuda.
47003017	Ketsat le poi si Tuhan; samba kaipa ai Ketsat Tuhan, sedda ai puujaat.
47003018	Samba sita sangamberita masiitco kele ka puailiggobat pulatsanan Tuhan taitatabboket mata. Samba kalulut pulatsanan nenda sibara kai Tuhan, ia te Ketsat, silinangan tubuta bailiu kele tularat tubunia, ka bagat pulatsanan sitaitatakki.
47004001	Kalulut sibara ka anggai bagat Taikamanua le poi akusilo kai pasikelat nene, oto ta masasaggo kai.
47004002	Tapoi kutataake le kai galajet simalipput sibaraake katuailaat; ta kugalai kai patajuat samba ta kupabailok kai tiboiet Taikamanua, pubulanan le kupatoila kai, samba ka bagat nene kusegeake kai tubumai ratimbang kai sirimanua ka matat Taikamanua.
47004003	Tapoi ke tutabbo pei le bai Katuareman Simaeru sipaarepmai, ka sia sieei ka pulangokat le itutatabbo,
47004004	ia te sirimanua sitaimatonem baga, paatuatda aipetpetnakean taikamanuan polak nene, bui raitco torot Katuareman Simaeru pagalaiat pulatsanan Kristus, tularat Taikamanua.
47004005	Aipoi ta tubumai kupaarep kai, Kristus Yesus le, nia poi Tuhan, kai geti paguguletmui kalulut Yesus.
47004006	Taikamanua poi sipasikukua, "Kau iputoro pato ka bagat gepgep!", nia leu masitoroake patonia ka paatuatta, bule imapato paatuatta masiagai pagalaiat pulatsanan Taikamanua siputotoro ka matat Kristus.
47004007	Tapoi tubumai sibakkati pukayoat puketsanan nene, sigalai ka polak le, bule imatoila ron sisaliu sangamberi ron ka Taikamanua le, ta ka kai.
47004008	Ka bagat sangamberinia raokkip kai, tapoi ta tulalaptip; ipaingo kai, tapoi ta tatakki pukakaronanmai;
47004009	rapaoreji kai, tapoi ta tukakaddiuake kai; rapatukkuluji kai, tapoi ta ilalango.
47004010	Sarat kupaambit le kai ka tubumai kamamatei Yesus, bule puririmanuan Yesus leu matoila ka tubumai.
47004011	Aipoi ujut ai pei le kai muririmanua, riuriu le tusegeake kai ka kamateiat lulut Yesus, bule puririmanuan Yesus leu matoila ka tubumai simamateiet nene.
47004012	Katukolobatnia, kamateiat mugalai ka bagat tubumai, ka bagat tubumui geti mugalai purimanuaiat.
47004013	Kalulut ai ka kai ketsat putotonem baga simakere kele sitususurat ka Surat Sipunenan, "Matonem bagaku, ia te kupaninibo," kai leu matonem bagamai, ia te kupaninibo kai.
47004014	Kuagai poi kai, nia sipasisusuruake Tuhan Yesus, kai leu isusuruake pasamba Yesus, samba iambit kai samba kam ka matania.
47004015	Sangamberinia nene kalulut kam le, bule uurauna kiliu baga kalulut tutuppaina igit simatonem baga, memei maiigi leu ngangan pusurakat katulatsanan Taikamanua.
47004016	Ia te lulunia ta kumasasaggo kai, kenanen tubumai ka uddut memei makakatai, tapoi ka baga geti ai le tubabau senen gogoi.
47004017	Aipoi pugejaat baga goiso sitaimauju kineneiget, masibaraake ka kai pulatsanan sitaimagulai samba sitaitatata, sisaliu pei le beunan pugejaat bagamai.
47004018	Kalulut ta simaiitco kupuuku kai, sitaimaiitco le; aipoi simaiitco ta matotom, sitaimaiitco geti ia te simatom.
47005001	Kuagai poi kai, ke turagat bai sapou kudduatta ka polak nene -- ia te tubuta -- aitarekngakean Taikamanua kudduat ka sita, lalep ta sigalai kabei sirimanua simatom ka sorga.
47005002	Ujuta ka sapou nene poi, sarat muhoihoi le sita, lulut turepdep simakope masipakei kudduat ka sorga.
47005003	Ke atupakeian bai nenda, taan mububulutut sita.
47005004	Aipoi ujut ai pei le sita mukukuddu ka sapou nene, muhoihoi le sita, lulut sanenia bairanen. Ta kalulut obata bela ka putubuat polak nene, tapoi obata le masipakei putubuat sorga, bule tubuta simamateiet nenda iguk nia purimanuaiat.
47005005	Tapoi Taikamanua le sipatarek sita ka pagalaiat nene samba masipanguruatnake ka sita Ketsat, kele panere ka sangamberi sinarekngakenen ka sita.
47005006	Oto kalulut nene riuriu le ron paatuatmai, kenanen kuagai kai, ujut kukudduji kai tubu nene, areu kai kai Tuhan;
47005007	aipoi puririmanuamai nene murimanua kalulut tonem baga le, ta kalulut pasiitco.
47005008	Tapoi ron le paatuatmai, samba koba pei le kai bela ka tubu nene mei mukuddu kai Tuhan.
47005009	Ia te kubebesiake kai, ele ai kai ka bagat tubu nene, ele bela ka bagania, bule ioba kai si Tuhan.
47005010	Aipoi sangamberita buita murio ka matat uddenan pasiukuman Kristus, bule senen sirimanua masisilo siloketnia, siripot sigalaiakenennia ka putubuat, simaeru ele sikatai.
47005011	Oto lulut agaimai loto kai Tuhan, ia te kunanana kai sirimanua. Ka matat Taikamanua geti matoila le kai, samba kukaroni bule ka bagat paatuatmui leu matoila kai.
47005012	Ta kuooleake kai masiumunake tubumai ka matamui, masikau oggak le ka kam ituumun kam kalulut kai, bule ioi nualegi kam sia sioba masiumunake simatotoila ka uddut, tapoi ta ka paatuat.
47005013	Ke aibailiuan bai kai kele taiagai paatuat, nenda kalulut Taikamanua; ele ke siagai paatuat bai kai, uktukmui te.
47005014	Nuntut bagat Kristus le poi masipaneneinei kai, kalulut amakolouan ka kai ke amateian sara sirimanua punu tubut sangamberi, oto sangamberida amateian.
47005015	Samba Kristus amateian punu tubut sangamberi, bule sia sipuririmanua taan murimanua ka tubuda, tapoi ka tubut simamatei samba sisuruakenen punu tubudangan le.
47005016	Ia te lulunia taan kugagalai kai masiagai kasei pa siripot kirekat sirimanua. Ke siburu akugalai kai masiagai Kristus siripot kirekat sirimanua, kineneiget geti taan kisedda kugagalai kai.
47005017	Oto ke kasei pa ka bagat Kristus, sibaraakenen sibau te nia; atusabauan siburu, sibauan le.
47005018	Sangamberinia nene sibara ka Taikamanua le, siabanake sita ka tubunia kalulut Kristus samba isegeake ka sita galajet masipaarep paabanan nene.
47005019	Ka bagat Kristus le poi aiabanake taikapolak ka tubunia Taikamanua; ta aiaddeake ka tubuda pinasabaura, samba aisegeakean ka kai galajet masipaarep paabanan nene.
47005020	Oto punu tubut Kristus le kai, kele Taikamanuangan le masinanana kam ka ngangamai; ka onin Kristus kutiddou kai: oba kam ituabanake kam ka Taikamanua.
47005021	Nia sitaiagai jo, aibailiuakean nia jo kalulut sita, bule ka bagat tubunia iparoipo sita Taikamanua.
47006001	Kalulut alei pagalaiakenen Taikamanua le kai, kupanganturu kai kam, bui nupasibbu kam kiliu bagat Taikamanua sinilomui.
47006002	Aikuangan poi Taikamanua, "Ka tetere siobat bagaku, akuarepingan ekeu, samba ka gogoi pasiaragatku, akuromakean ekeu." Bulatnia, kineneigetnan te tetere puobakat baga; bulatnia kineneigetnan te gogoi pasiaragat.
47006003	Ta anai akubaraake kai katusoksonganda kasei pa, bui tupaloloi galajetmai.
47006004	Tapoi ka bagat sangamberinia kupakoinong kai pagugulet Taikamanua le kai ia te: ka bagat om baga masiorik paoreat, gejat baga samba puokkiman,
47006005	ka bagat masiorik bobobo, ka bagat penjara, ka bagat pugaugapat, ka bagat pusaggoat, ka bagat pumamata, ka bagat pupupuaso;
47006006	ka bagat pulilinat paatuat, puaagai, puoom baga samba pueerut baga, ka bagat Ketsat Sipunenan, samba nuntut baga si ta patajuat;
47006007	ka bagat masipaarep pubulanan samba geget Taikamanua; ka bagat masipakei pamatei puroipoat masisaggangi ele masijago tubu;
47006008	rasuru kai, tapoi rapaloloi leu et; rapakuaiji samba raumun; raaddeake kai sipatataju, tapoi katonemiet;
47006009	kele sirimanua taiaagaiet, oto raagai kai sirimanua; kele sirimanua simalegere matei, tapoi ai le muririmanua; kele sirimanua oreiet, tapoi ta mamatei;
47006010	kele sipurereureu baga, tapoi sarat muangka baga le; kele simageba, tapoi masipakayo maigi sirimanua; kele si ta anai apa pa, tapoi sangamberinia le kubakkati kai.
47006011	Ale tai Korintus! Akubelaakean kai tiboietmai simakolou ka kam; paatuatmai atungangaan.
47006012	Ta maokkip kam ka bagat paatuatmai, kai le maokkip ka bagat paatuatmui.
47006013	Oto kineneiget, bule imakere, buka leu kam simalio paatuatmui ka kai! (Kele ka tatogakungan le kupaninibo.)
47006014	Bui ibailiu kam aleira sitaimatonem baga. Aipoi aponia pakerekat puroipoat ka pukataikat? Ele aponia paakkuman pato ka gepgep?
47006015	Aponia pakerekat Kristus ka Belial? Ele pakerekatnia rubeiatda simatonem baga ka sitaimatonem baga?
47006016	Apa patabbarat Uman Taikamanua ka buluat? Aipoi sita te uman Taikamanua sipuririmanua, siripot sikuat Taikamanua nene, "Ka talagada le geti kukukuddu samba murimanua, samba bailiu aku Taikamanuanda, samba sia bailiu bangsaku.
47006017	Ianenda: Belaake kam tubumui ka talagada, samba areuake kam tubumui ka tubuda," ngangan Tuhan, "samba bui nurape kam simalolit, bule kusilo kam.
47006018	Bailiunangan aku Ukkuimui, samba kam bailiu tatogaku simanteu samba tatogaku sinanalep," kisedda te ngangan Tuhan Sipulugege.
47007001	Oto sasaraina kilibet baga, atabakkatingan poi kineneiget palelengan nene, kauan tapalina kam tubuta ka sangamberi pulolinan tubu samba ketsat, samba ka bagat nene tasutnake pusisipunenanta ka bagat loto ka Taikamanua.
47007002	Silo kam kai ka bagat paatuatmui! Ta anai akugalai kai sele ka kasei pa, ta anai beri sara akurugiake kai, samba ta anai akugaba kai uktuk ka tubut kasei pa.
47007003	Ta masiseleake kam kukukua nene, aipoi akukuangan siboiki, ai le kam ka paatuatmai, alei matei samba murimanua.
47007004	Bulat amaemengan aku manibo ka kam, maigi umunakenenku ka kam; ka bagat sangamberi pugejaat bagamai, sun le pusuibiat kaku, ta magulai angkat bagaku.
47007005	Aipoi kele akusege kai ka Makedonia, ta anai puaroiat akkulamai; kaipa kaipa le kuorik kai gejat baga: sibara ka bebe pajoggolat, sibara ka baga loto.
47007006	Tapoi Taikamanua sipusuibi simaepe paatuat, masipusuibi kai ka bagat kaooi Titus.
47007007	Ta sarat lulut kaooinia, tapoi samba leu kalulut pusuibiat sisuibiakenenmui ka tubunia. Aisegeake poi ka matamai ngelei bagamui, sou bagamui, osamui masirom aku, kopekope ituppai angkat bagaku.
47007008	Oto kenanen kureureuake bagamui ka suratku, ta leu iolei bagaku. Oo aiolei tedda bagaku, kalulut kuitco, surat nenda ikau kam mureureu baga -- kenanen ta leu mauju --,
47007009	kineneiget maangka le bagaku, ta kalulut purereureumui baga, tapoi kalulut reureu bagamui masikau kam masibau paatuat. Aipoi reureu bagamui siripot siobat Taikamanua le; oto ta leu akurugiake kai kam beri goiso.
47007010	Aipoi reureu baga siripot siobat Taikamanua, masibaraake katubaugat paatuat sipasikakau ka puaragat samba ta ioolei baga; tapoi reureu baga sibara ka polak masibaraake kamateiat.
47007011	Itco pei kam kipa reureu baga siripot siobat Taikamanua nenda masibaraake ka kam: ngamang sabeu, pasiaalegimui tatat selemui, malaga bagamui ka jo, loto, ngelei baga, ukut baga, masiase simasele! Ka bagat sangamberinia nene anupatoilaan kam tatat selemui ka pagalaiat nenda.
47007012	Oto kenanen kukoiniake surat ka kam, ta kalulut sigalai sele, ele ai sipasioorik kalulut galajet simasele, tapoi bule imatoila le ukumui ka tubumai ka matat Taikamanua.
47007013	Kalulut nenda te tupusuibi kai. Ta sarat kalulut pusuibiat sinilomai, ituppai pei le kopenia angkat bagamai kalulut angkat bagat Titus, lulut sangamberimui masikulaake ketsatnia.
47007014	Akuumunakean kam ka matania, samba ta anupakaila kam aku. Sangamberi sikuamai ka matamui sibulatnia le, kisedda leu pasiuumunmai kam ka matat Titus, sibulatnia le.
47007015	Samba memei ituppai beunan nuntut bagania ka tubumui irepdep purereddetmui sangamberimui, samba sisilomui nia ka bagat loto samba geret tubu.
47007016	Bulat maangka bagaku, aipoi momoian kukaroni kam ka bagat sangamberinia.
47008001	Sasaraina, koba kusegeake kai ka kam pagalaiat kiliu bagat Taikamanua ka sapaamian ka Makedonia.
47008002	Talagat ai sia ka bagat pasisiboat gejat baga sabeu, kalulut sun angkat bagada, kenanen bulat mageba sia, tapoi makayo sia ka puaanggai.
47008003	Kumunengake nia ka matamui, bulat teret sibabara ka tubuda arakau; momoi takua, saliu pei le siripot sibabara ka tubuda. Sibara ka teu bagada,
47008004	tiddourangan simanana ka kai, bule tuobaake leu sia masitut masikau paroman ka sia sipunenan.
47008005	Saliu pei le ka sikaronimai araake, tubuda le arasegeake, boiki kai Tuhan, lepa ka kai leu, kalulut teu bagat Taikamanua.
47008006	Ia te lulunia kutubbui kai si Titus bule ikappuluake ka talagamui pasikelat nuntut baga nenda, kele sitaddaakenennia siburu.
47008007	Oto kineneiget, kele kayomui ka bagat sangamberinia, -- ka putotonem baga, ka titiboat, ka puaagai, ukumui ka sangamberi galajet, punununtut bagamui ka tubumai -- bule kisedda leu et kayomui ka pasikelat nuntut baga nene.
47008008	Ta leu kele parenta kukua nia, tapoi masipatoila ukura sabagei masirom le, samba masisibo linania nuntut bagamui.
47008009	Aipoi anuagaian kam kiliu bagat Tuhanta Yesus Kristus, kenanen simakayo nia, ipageba le tubunia kalulut kam, bule numakayo kam kalulut gebania.
47008010	Siripot pinaatuku ka pagalaiat nene, mateu le nulepaake kam nia. Kirenangan kam le amasitaddaake masigalaiake barania ka rura silelepa, samba nuteuake kam masilepaake nia.
47008011	Oto kineneiget, riuriuake kam masilepaake; bule kele tarekmui masipaatu, kisedda leu masilepaake teret siooi ka tubumui.
47008012	Aipoi ke aian obamui masikau, isisilo Taikamanua siripot sibabara ka kam nukau kam, ta siripot sitaibabara.
47008013	Ta bule sabagei musanang, kam mugeja baga, bule imakere le.
47008014	Ka tetere kineneiget sipulelegei ka kam masisutnake simagulai ka sia, bule sipulelegei ka sia geti masisutnake simagulai ka kam, bule imakere.
47008015	Kele sitususurat ka Surat Sipunenan: "Siruruake simaigi, ta mulelegei, samba siruruake goiso, ta magugulai."
47008016	Sura le ka Taikamanua, sipanguruatnake ngamang kele nene ka paatuat Titus kalulut kam.
47008017	Kirenangan aisilo pananakatmai, tapoi bulat kopet ngamangnia le bagei sibara ka teu bagania moi masibalou kam.
47008018	Tapoi masipaaleiake nia kukoiniake leu kai sarainanta simaeru katuareman ka sangamberi paamian, kalulut galajetnia ka bagat masipaarep Katuareman Simaeru.
47008019	Samba ta sarat nenda. Rapili leu nia sapaamian masipaalei kai ka pasikelat nuntut baga nene, sigalaiakenenmai katulatsanan Tuhan samba masipatoila tarekmai masirom.
47008020	Aipoi bulat kupasikeli le kai, bui bara kasei pa sijoake kai ka bagat pasikelatmai masisegeake paroman sabeu nene.
47008021	Simaroipo le poi koba kugalai kai, ta sarat ka matat Tuhan, tapoi samba leu ka matat sirimanua.
47008022	Samba masipaaleiake sia kukoiniake leu kai minca sara sarainanta; saraina nene mareireian kusibo kai nia, matoila ngamangnia masirom. Samba kineneiget memei itutuppai ngamangnia, lulut kopet tonem bagania ka tubumui.
47008023	Si Titus, aleiku mugalai te nia masipasikeli kam; saalei sabagei ia te punu tubuda sapaamian samba katulatsanan Kristus.
47008024	Oto pakoinong kam ka tubuda ka matat paamian nuntut bagamui samba uumunakeku kam.
47009001	Pagalaiat paroman ka sia sipunenan taan leu besiakenen kusuratnake nia ka kam.
47009002	Kuagai poi obamui masirom, samba akuumunakean kam ka tai Makedonia, akukua, "Amatarekngan tai Akhaya barania ka rura silelepa pei le." Samba ukumui nene bailiu masitubbui paatuatda simigi ka talagada.
47009003	Kineneiget kukoiniake sia sasaraina, bule ta siboboi uumunakeku kam ka pagalaiat nene, tapoi bule bulatnia matarek kam, kele sikuaku;
47009004	bui oi tai Makedonia kuoi kai sambamai, itcorangan tapei matarek kam, bailiu kai -- bui tukua kam -- maila, kalulut tonem bagamai ka tubumui.
47009005	Ia te lulunia akubesiake kutubbui sasaraina rapuboiki moi ka kam, bule rapasikeli panguruat pinalelekmui, bule imatarek, kele sibara ka anggai baga, ta kele sipaksa.
47009006	Repdep le kam nene: Sipasikakaramake goiso, goiso leu imomonei, sipasikakaramake simigi, maigi leu et imomonei.
47009007	Senen sirimanua kau le sibara ka teu bagania ipasikau, bui ka reureu baga ele sipaksa; aipoi manuntu le bagat Taikamanua ka simagora baga masikau.
47009008	Samba momoi le iuruake Taikamanua ka kam panukanan sitaimagulai, bule ka bagat sangamberinia mariuriu le ai ka kam, samba ta anai gulai ka sene ngamata galajet simaeru.
47009009	Kele sitususurat ka Surat Sipunenan, "Ipauruake, ikau ka simageba, puroipoatnia riuriu teret buruburu."
47009010	Tapoi Taikamanua sitarekngake karamen ka sipangangaram samba kan komenta, nia leu masitatarekngake karamen ka kam samba masiigiake samba masitutuake buat puroipoatmui;
47009011	bailiu makayo kam ka bagat sene ngamata anggai baga, sikau pusurakat ka Taikamanua kalulut kai.
47009012	Aipoi pasikelat nuntut baga nene, ta sarat masisutnake simagulai ka sia sipunenan, tapoi samba leu masiigiake pusurakat ka Taikamanua.
47009013	Samba kalulut pakokoinongmui ukumui ka bagat pasikelat nene umunakerangan Taikamanua kalulut reddetmui masimunengake Katuareman Simaeru pagalaiat Kristus, samba anggaimui masiparubei ka sia samba ka sabagei.
47009014	Sia leu ratiddouake kam, samba rarepdep kam, kalulut kopet kiliu bagat Taikamanua ka kam.
47009015	Sura le ka Taikamanua kalulut panguruatnia sitaioi tuaddeake.
47010001	Aku Paulus, kuanenda ai geti patutuggut mata ta maeme, tapoi ai geti paareu maeme kunganturu kam ka leppet baga samba erut bagat Kristus.
47010002	Kutiddou ka kam; bui nukiddi kam kupakoinong emengku ke moi aku, kele pinaatuku kugalai simakela ka tubuda siaddeake kai murimanua siobat akkula.
47010003	Kirenangan ai pei le kai muririmanua ka polak, tapoi ta siripot polak kupasaggak kai,
47010004	aipoi pamatei pakeietmai ka pasaggangan ta pamateira taikapolak, tapoi pamatei sialei geget Taikamanua le, sibukkatnake benteng simaron.
47010005	Kuragatnake kai senen isiat paatuat sikatai samba kubukkatnake kai pubuangan paatuat sisaggangi pasiagaiat Taikamanua; samba kuappara kai sangamberi paatuat sirimanua masikau nia mureddet ka Kristus.
47010006	Samba ke amasutnan purereddetmui, amatarekngan kai masiukum sangamberi sitaimareddet.
47010007	Itco kam simatotoila ka matamui! Ke ai kasei pa bulat amaroan bagania bakkat Kristus nia, kau ipaatu leu ka paatuatnia, kai leu bakkat Kristus leu kele nia.
47010008	Aipoi ke kukopeake bai masiumunake pagalaiat gege, sipanguruatnakenen Tuhan ka kai ia te masipaeru kam, ta masipakatai, ta leu maila kai.
47010009	Tapoi ta koba ibailiu kele masiloto kam le nenda suratku.
47010010	Arakua poi sirimanua, "Suratnia geti si Paulus makolou samba maron, tapoi ai geti tubunia sene, saggo le samba tiboietnia ta anai baga."
47010011	Kau le raagai nia sipasikukua nenda, kipa tiboietmai ka surat ai kai ka sareunan, kisedda leu te kugagalai kai ke patuggut mata.
47010012	Aipoi ta koba kai kuaddeake ele kupakereake kai tubumai ka tubuda siumunake tubuna. Rakireki tubuda ka kirekatda sarada samba rapakereake tubuda ka tubuda. Apate taiagaira paatuat!
47010013	Ka kai geti ta koba kai masiumunake tubumai saliu ka sinetereakenen; teret ka kudduat pugalajat sikotnakenen Taikamanua ka kai le, pat aili leu ka kam.
47010014	Ta akupasabau kai tetere pugalajatmai ke moi kai ka kam masipaarep Katuareman Simaeru pagalaiat Kristus, aipoi kam ai le kam ka bagat kudduat pugalajatmai.
47010015	Ta kuumunake kai tubumai ka galajetda sabagei ka kudduat ta ka sikotnakenen ka kai. Tapoi kukaroni kai, ke amuurauan tonem bagamui, memei malilio pugalajatmai ka talagamui siripot sikotnakenen Taikamanua ka kai.
47010016	Bule ioi leu kungantomanake kai Katuareman Simaeru ka laggai bagei simareunan, samba ta leu kuumunake kai buat sigalaira sabagei ka kudduat sikotnakenen ka sia.
47010017	"Tapoi kasei masiumunake tubu, kau le iumunake tubunia ka bagat Tuhan."
47010018	Aipoi ta siumunake tubuna umunen, siumunakenen Tuhan le.
47011001	Ke moi bai nia nuromake kam taiagaiku paatuat goiso nene. Omakean le kam.
47011002	Matutu bagaku ka tubumui, kele tutut bagat Taikamanua. Aipoi akutunanganakean kam kele sara siokko simalina kuambit kam ka sara simanteu ia te Kristus.
47011003	Tapoi makarat bagaku, baleu ipakatai pumumuine samba puririuriu paatuatmui ka Kristus, kele si Hawa ipataju nia ulou ka sikut paatuatnia sikatai.
47011004	Aipoi oi raoi kasei pa sipaarep Yesus bagei sitaimakere ka pinaarepmai, ele masiake ka kam ketsat bagei sitaimakere ka sinilomui ka kai ele Katuareman Simaeru bagei sitaimakere ka sinilomui ka kai, tenan le kam silo.
47011005	Tapoi siripot sipaatuku, beri goiso ta anai gulaiku ka tai apostel sabeu.
47011006	Kenanen ta maagai aku manibo, ka pagalaiat puaagai geti ta leu magulai; aipoi akupatoilaan kai ka kam ka senen tetere samba ka bagat sangamberinia.
47011007	Masele pa aku, kupaepe tubuku masibuakngake kam, lulut kupaarep Katuareman Simaeru sibara ka Taikamanua si ta saki ka kam?
47011008	Akuraurauan paamian bagei kuala upa ka sia, bule ioi kupasikeli kam.
47011009	Samba ka teteret akumageba ai aku ka talagamui, ta akugejaake bagada kasei pa, aipoi simagulai kaku, raake saalei siooi sibara ka Makedonia. Ka bagat sangamberinia kujago tubuku bui ibailiu aku bairanenmui, samba riuriu sarat kisedda kugagalai.
47011010	Kalulut pubulanan Kristus ai ka tubuku, katuumunku nene ta iagai tutataake ka sangalio tobbou Akhaya.
47011011	Apa lulu? Kalulut taimanuntut bagaku pa ka tubumui? Taikamanua le siagai nia.
47011012	Tapoi apa sigalaiku, kisedda leu et kugagalai, masitataake paluluat ka sia sioba masigaba paluluat ituumunake sia, bule apa apa umunakenen kere le sia kele kai.
47011013	Aipoi sia nene apostel sipatataju le, sipugagalai simapajoat, sipakau tubuna apostel Kristus.
47011014	Ta leu tukikiseiake, Sanitu leu aipakau tubunia kele malaikat pupatokat.
47011015	Oto ta leu tukikiseiake, ke sapaguguletnia leu rapakau tubuda sapagugulet puroipoat. Kalepakatnia geti silorangan siripot sigalaira.
47011016	Kuoleake minca: Bui bara kasei pa siaddeake aku sitaiagai paatuat. Tapoi nuaddeake geti kam aku sitaiagai paatuat, silo kam aku sitaiagai paatuat nene kuumunake tubuku goiso.
47011017	Kuanenku nene, ta siripot sibara kai Tuhan kukukua nia, kele sirimanua sitaiagai paatuat le, simaro baga masiumunake tubu.
47011018	Kalulut maigi sia siumunake tubu siripot polak, kaku leu kuumunake tubuku.
47011019	Noba kam nuomake kam sitaiagai paatuat, kalulut simaagai paatuat poi kam.
47011020	Aipoi ke rapaguguletnake kam, ke raraurau kam, ke rapaneinei kam, ke rapabuak tubuda ka tubumui, ke ralippat kam, nuomake kam.
47011021	Ai le aku mamaila kukua nia, ka pagalaiat nene bulat magulai tubumui. Tapoi ke ai sabagei simaeme masiumunake tubu, aku leu -- ka putataiagai paatuat kukua nia -- maeme leu aku.
47011022	Tai Ibrani sia? Aku leu tai Ibrani. Tai Israel sia? Aku leu tai Israel. Punuteteu Abraham sia? Aku leu punuteteu Abraham!
47011023	Sapagugulet Kristus sia? -- kean le te siroro kupanibo -- sara pei aku! Aku pei le makope saggot tubu; mareirei ka bagat penjara; rapaboboki simakope sabau; mareirei malegere matei.
47011024	Lima ngaminca rapaboboki aku tai Yahudi senen ngaminca epat pulu bele sara ngabobokat.
47011025	Telu ngaminca rabobo aku sasa tai Roma, sangaminca rabaijungi aku bukku, telu ngaminca mago ka kapal, sangasoibo sangatago mutekbuk ka laut.
47011026	Ka bagat puenungananku mareirei kuorik kalotoakenen eba samba sipasiraraurau, pulotokat sibara ka bangsaku samba sibara ka bangsa bagei; kalotoakenen ka kota, ka simatangeu, ka koat samba kalotoakenen sibara ka sasaraina sipatataju.
47011027	Mareirei musaggo tubu samba mugalai simasane; mareirei ta merep; mulaje samba muoggou; mareirei mupuaso, mulopot samba ta muleppei.
47011028	Samba tuppai ka sangamberi nene, ai pei le sikaratnake bagaku senen gogoi, ia te masipasikeli sapaamian.
47011029	Ke ai simasaggo, ta pa aku leu masaggo? Ke ai sibebele ka jo, ta paatuatku leu mabubu lulut reureu baga?
47011030	Buita masiumun bai, umunakenenku geti pusaggoatku le.
47011031	Iagai le Taikamanua, Ukkui Tuhan Yesus, umunakenen teret buruburu, ta kubobokoi.
47011032	Ai aku ka Damaskus, koiniakenangan gubernur paneineiet rimata Aretas rajago laggaira tai Damaskus bule ralaba aku.
47011033	Tapoi aragorosotnake le aku ka bagat garaga, barania ka jandela bela ka gelit laggai, belakungan leu ka kabeinia.
47012001	Buita kuumunake tubuku, kenanen ta anai lulunia, tapoi koba le kupoiliat siitcot mataku samba pamoilianan Tuhan kaku.
47012002	Kuagai sara sirimanua tai Kristen, pulu epat ngarura situsasabau -- ele ka bagat tubu, ta kuagai, ele ka ulau tubu, ta kuagai, Taikamanua le iagai nia -- sirimanua nenda sinulut tuakkat nia ka sorga ka lakke sikatelu.
47012003	Samba kuagai leu pagalaiat sirimanua nenda, -- ele ka bagat tubu, ele ka ulau tubu, ta kuagai, Taikamanua le iagai nia --
47012004	sinulut tuakkat nia ka Paradaiso, sedda iarep nganga sitaiagai tukua, samba ta momoi ratiboi nia sirimanua.
47012005	Pagalaiat sirimanua nenda te kuumunake, pagalaiat tubuku geti ta kuumunake; sarat pusaggoat le umunakenenku ka pagalaiat tubuku.
47012006	Aipoi ke kuumunake bai tubuku, taan sirimanua sitaiagai paatuat aku, aipoi sibulatnia le kutitiboi. Tapoi kuomake le, bui bara kasei pa siaddeake apa pa ka tubuku saliu ka siitcora ele ka siarepda ka tubuku.
47012007	Samba bule ta kubuakngake paatuatku kalulut pamoilianan sitaimagulai nene kaku, akenangan rui ka bagat akkulaku, ia te pagugulet Sanitu masitepa aku, bui kubuakngake paatuatku.
47012008	Ka pagalaiat nene telu ngamincaan akupanindou kai Tuhan, bule ituitui pagugulet Sanitu ka tubuku.
47012009	Ia geti kuanangan ka mataku si Tuhan, "Metnangan kekeu kiliu bagaku, aipoi ka bagat pusaggoat le imasun gegeku." Oto maeru pei le kuumunake pusaggoatku, bule isopsop ka tubuku geget Kristus.
47012010	Ia te imaangka bagaku ka bagat pusaggoat, ka bagat paoreat, ka bagat gejat baga, ka bagat pangukurat, samba ka bagat puokkiman kalulut Kristus; aipoi kaipa kumasaggo, sedda kumaron.
47012011	Bulat aibailiuan aku sitaiagai paatuat; tapoi kam le aipaksa aku. Siripokatnia nuumunake le kam aku. Aipoi kenanen ta anai sibabara ka tubuku, tapoi ka bagat sangamberinia ta makala aku ka tai apostel sabeu nenda.
47012012	Aipoi toggaiat puaapostelku akugalaiakean ka talagamui ka bagat sangamberi om baga, kerek samba kiseiet samba gege.
47012013	Apa poi simagulai ka kam tupakereake kam ka paamian bagei? Sarat pagalaiat nene le, ia te taibabailiuna aku pugejaat bagamui. Appeake kam seleku nene.
47012014	Kineneiget ia te katelu ngamincania kutarekngake tubuku moi masibalou kam, samba ta kugegejaake bagamui; ta poi bibiletmui kugagaba, tubumui le. Aipoi ta tatoga masirururuake bibilet ka saeppuda, saeppu le ka tatogada.
47012015	Maangka le bagaku masipanguruatnake bibiletku, beringan tubuku koba kubuluake punu tubumui. Ke kise kopenia nuntut bagaku ka tubumui, mateu pa nupagulai kam masipununtuki aku baga?
47012016	Kauan, anuseseakean kam taigegejaakeku bagamui. Tapoi anukua kam, kalulut patajuatku le aioi akusere kam.
47012017	Ai pa akukau ka talagada sikoiniakenenku ka kam masiala uktukku ka tubumui?
47012018	Kirenangan akukoiniake si Titus ioi samba kukoiniake sara saalei masipaaleiake nia. Ai pa aiala uktuk ka tubumui si Titus? Ta pa sisara ketsat le puririmanuamai ruamai samba sikere pugagalai?
47012019	Amaujungan pa nupaatu kam nia, ai le kusasakkeri kai tubumai ka matamui? Ka matat Taikamanua samba ka onin Kristus kukua kai nia: sangamberinia nene, masipaeru kam le, sasaraina kilibet baga.
47012020	Aipoi makarat bagaku, ke moi aku kusese kam ta siripot siobat bagaku, samba aku leu nusese kam ta siripot siobat bagamui. Baleu bara pajoggolat, tutut baga, golu, alau baga, patitiboi, pakasanan, pubuangan samba pulamagat.
47012021	Makarat bagaku, ke moi aku minca, ipaeepe aku Taikamanuangku ka matamui, samba mareureu bagaku kuitco igida sigalai jo ka silelepa, tapei rabauake paatuatda ka pulolinan, puumunan samba pubotbonan sigalaiakenenda.
47013001	Nene ia te katelu ngamincania kuoi masitaget kam. "Senen pakaro, buita ai rua ele telu sipasimumuneng, ia pei tutakkiake", kele sitususurat ka Surat Sipunenan.
47013002	Ka sia sigalai jo ka silelepa samba ka sabagei, akukuangan siboiki samba kineneiget ka teteret areu aku kukua minca kele sikuaku ka teteret ai aku ka talagamui sioiku sikaruania, ke moi aku minca ta kuiinou sia.
47013003	Kalulut nubebesiake poi kam toggaiat patitiboakena aku Kristus, ta te magugulai, tapoi ipakoinong le gegenia ka tubumui.
47013004	Aipoi kenanen tusiliktengaake nia ka bagat pusaggoat, tapoi murimanua le nia kalulut geget Taikamanua. Kai leu simagulai tubu le ka bagat Tubunia, tapoi muririmanua le kai pasamba nia uktukmui kalulut geget Taikamanua.
47013005	Itco kam tubumui, ele ai kam ka bagat tonem baga. Lelekngake kam tubumui! Ele ta pa nuagai kam, kababarat Yesus Kristus ka bagat tubumui? Ke ta kisedda, ta nuoom kam pasisiboat.
47013006	Tapoi kukaroni baga nuagai kam, ta sitaiom pasisiboat kai.
47013007	Tapoi manindou le kai ka Taikamanua, bule ta nugalai kam apa pa sikatai; ta bule kumatoila kai taan anai simagulai ka kai, tapoi bule nugalai le kam simaeru, kenanen kai tuitco kele simagulai.
47013008	Aipoi ta anai akugalai kai apa pa sipasasaggak ka pubulanan; siripot pubulanan le akugalai kai.
47013009	Maangka le bagamai ke masaggo kai samba kam maron. Nene leu te tiddogetmai, bule imasun erumui.
47013010	Ia te lulunia kusuratnake surat nene ka kam, ai pei le aku areu ka kam bule ke aian aku ka talagamui, ta leu kugagalai simaoloi siripot gege sipanguruatnakenen Tuhan kaku masipaeru, ta masipakatai.
47013011	Pasilepania ale sasaraina, kau imaangka bagamui, besiake kam numaeru kam. Silo kam nganturatku. Kau musara paatuat kam, samba paaban. Ia geti Taikamanua bakkat nuntut baga samba paabanan masipaalei kam.
47013012	Pasalam kam pasasambamui ka pasiggungan sipunenan. Salam sibara ka sangamberi sipunenen ka kam.
47013013	Kiliu bagat Tuhan Yesus Kristus, katet bagat Taikamanua samba pasambaat Ketsat Sipunenan masipaalei kam sangamberimui.
48001001	Sibara kai Paulus, apostel ta sibara ka sirimanua, ele kalulut sara sirimanua, tapoi kalulut Yesus Kristus samba Taikamanua Ukkui le, sisuruake nia ka simamatei,
48001002	samba sibara ka sangamberi sasaraina sipaalei aku, masiailiake sapaamian ka Galatia:
48001003	Kiliu baga ka kam samba aban sibara ka Taikamanua, Ukkuita, samba sibara kai Tuhan Yesus Kristus,
48001004	sibuluake tubunia lulut jota, masibelaake sita ka polak sikatai nene, siripot teu bagat Taikamanua Ukkuita.
48001005	Ka tubunia le pulatsanan teret buruburu! Amen.
48001006	Makisei ka bagaku, kalulut kise rueinia anukaddiuake kam nia sipasisosogai kam kalulut kiliu bagat Kristus, masitut katuareman simaeru bagei.
48001007	Siripokatnia ta anai Katuareman Simaeru bagei. Ai le sirimanua bagei sipaingo paatuatmui samba sioba masipabailok Katuareman Simaeru sibara ka Kristus.
48001008	Tapoi kenanen kai ele malaika sibara ka sorga masipaarep ka kam katuareman simaeru sitaimakere ka pinaarepmai ka kam, teleiet le nia.
48001009	Kele sikuamai siburu, kineneiget kukua minca: Ke ai kasei pa sipaarep ka kam katuareman simaeru, sitaimakere ka sinilomui ka kai, teleiet le nia.
48001010	Siobat bagat sirimanua pa kugagaba kineneiget, ele siobat bagat Taikamanua? Ele masiala bagat sirimanua pa kugagaba? Ke masiala bagat sirimanua bai kugaba, oto ta pagugulet Kristus aku.
48001011	Tapoi bule nuagai kam nia sasaraina, Katuareman Simaeru sipaarepku, ta katuareman sibara ka sirimanua.
48001012	Aipoi ta siniloku ka sirimanua, ele ta sirimanua amasigelaiake aku, sibara ka pamoilianan Yesus Kristus le.
48001013	Aipoi anuarepman kam paraboatku siburu, ai pei le aku ka arat Yahudi: bulat simakope pali le akukukuru paamian Taikamanua samba masipakatai nia.
48001014	Samba ka bagat arat Yahudi aku le simabuak ka saalei kereku ka talagat bangsaku, aipoi bulat maosa aku masisuru arat taikebbukatmai.
48001015	Tapoi kalulut kiliu bagat Taikamanua, pilinangan aku ai pei le aku ka suruket inangku, samba isogai aku bailiu paguguletnia.
48001016	Teuakenangan ipoiliat Togania ka tubuku bule kupaarep nia ka talagat bangsa bagei. Oto beri goiso ta akupatiboiji ka sirimanua;
48001017	samba ta leu amei aku ka Yerusalem masiailiake sia tai apostel sipuboboiki kaku, tapoi riuriu le ei aku ka Arab, lepa toili aku minca ka Damaskus.
48001018	Pasat telu ngarura, ei aku ka Yerusalem masibalou si Kepas, pukuddukungan ka tubunia pulu lima ngagogoi.
48001019	Tapoi apostel sabagei ta akuitco sia, sarat si Yakobus sarainan Tuhan le.
48001020	Sangamberi sinuratnakenenku nene ka kam, bulat sibulatnia, iagai Taikamanua, ta kubobokoi.
48001021	Lepa ei aku ka tobbou Siria samba Kilikia.
48001022	Tapoi sapaamian Kristus ka Yudea, tapei raagai aku.
48001023	Sarat nene le araarep, "Sipasikukukuru sita siburu, kineneiget aian nia masingangantomanake tonem baga, pakataiketnia siburu."
48001024	Ia geti umunakerangan Taikamanua kalulut aku.
48002001	Pasat pulu epat ngarura, ei aku minca ka Yerusalem pasamba si Barnabas, kuambit leu si Titus.
48002002	Eeiku nene siripot pamoilianan Taikamanua. Nganangakekungan ka matada paaarepku Katuareman Simaeru ka talagada bangsa bagei -- tapoi ka patiboat sikokoiakenen ka sia saute le --, bui imasibbu pababalauku kineneiget ele ka silelepa.
48002003	Tapoi si Titus aleiku, kenanen tai Grika nia, ta atupaksa nia ipusunat.
48002004	Ai tedda sibesiakenia, ia te sasaraina sipatataju, situguguru ka simalipput, siusuake tubunia ka baga masitaiko puujaatta ka bagat Kristus Yesus, bule rakau sita minca ka pupagugulenan.
48002005	Tapoi beri goiso ta amusum kai ka tubuda, bule imariuriu pubulanan Katuareman Simaeru ka kam.
48002006	Pagalaiat sia oniakenen saute -- kenanen kipa tiboi tubuda siburu, ta anai galainia kaku, aipoi Taikamanua ta iitco matat sirimanua -- kenanen kipa pa, sia oniakenen saute, ta momoi ratuppai apa pa bagei kaku.
48002007	Tapoi bailoknia le, itcorangan sesegeakena Taikamanua ka tubuku masipaarep Katuareman Simaeru ka sia sitaipususunat, kele kai Petrus ka sia sipususunat.
48002008	Aipoi nia sipasikakau gege kai Petrus muapostel ka sia sipususunat, nia leu amasiake gege kaku muapostel ka sitaipususunat.
48002009	Samba kele araitco kiliu baga sinegeakenen kaku, si Yakobus, si Petrus samba si Yohannes, oniakenen sautet paamian, salamrangan aku samba si Barnabas, toggaiat pasambaat, bule kai mei ka sitaipususunat, sia geti ka sipususunat.
48002010	Sarat kau le imariuriu kurepdep kai simageba; samba kirenangan nene te siobat bagaku kugalaiake.
48002011	Tapoi kele aioi si Petrus ka Antiokia, susuikungan matania, kalulut ai selenia.
48002012	Aipoi enan ta momoi sikoiniakenen Yakobus, amukoman nia sambada saalei sitaipususunat; tapoi kele araoi, siksiknangan tubunia, areuakenangan tubunia kalulut lotonia ka saalei sipususunat.
48002013	Samba tai Yahudi sabagei leu ratutnake nia masipataju tubu, pat beri si Barnabas leu ratiktik masitutnake patajuatda.
48002014	Tapoi kele akuitco galai tubuda ta siripot pubulanan Katuareman Simaeru, kuakungan kai Kepas ka matada sangamberida, "Ke ekeu sara tai Yahudi, murimanua kele sipuarat sabulungan samba ta siripot tai Yahudi, kipa iooi nupaksa saalei sitaipususunat murimanua siripot Yahudi?"
48002015	Siripot pututukat mata, kirenangan tai Yahudi le kai, ta sirimanua sijo sibara ka bangsa bagei.
48002016	Tapoi kuagai ta maroroipo sirimanua kalulut pasigagalaiake Surukat, sarat kalulut tonem baga ka Kristus Yesus le. Ia te lulunia ka kai leu amatoneman bagamai ka Kristus Yesus, bule tuparoipo kai kalulut tonem baga ka Kristus, ta kalulut pasigagalaiake Surukat. Aipoi ta anai kasei pa momoi tuparoipo kalulut pasigagalaiake Surukat.
48002017	Tapoi ke bai kai sibesiake tuparoipo ka bagat Kristus toila sirimanua sijo le, oto siromake jo pa Kristus? Bulat ta kisedda.
48002018	Aipoi ke kurioake bai minca nenda siragatku, akubailiuakean tubuku sipasabau Surukat.
48002019	Amateian poi aku ka Surukat kalulut Surukat, bule kupurimanua ka Taikamanua. Atusiliktengaakean aku pasamba Kristus;
48002020	kineneiget taan aku muririmanua, Kristus-an le sipuririmanua ka bagat tubuku. Samba puririmanuangku kineneiget ka bagat akkula, ka tonem baga ka Togat Taikamanuangan le sipununtuki aku baga samba sibuluake tubunia punu tubuku.
48002021	Ta kupasisibbu kiliu bagat Taikamanua. Aipoi ke ka Surukat bai ibara puroipoat, siboboian le kamamatei Kristus.
48003001	Ale kam tai Galatia sitaiagai paatuat! Kasei te amasipasaileu kam? Amakolouan atutularatnake ka matamui Yesus Kristus siniliktengaakenen.
48003002	Sarat nene le koba kuagai sibara ka kam: Kalulut pasigagalaiake Surukat pa anusilo kam Ketsat, ele ka pasiaarep Katuareman Simaeru ka tonem baga?
48003003	Ia ne taiagaimui paatuat? Anutaddaakean kam ka bagat Ketsat, noba kam kineneiget masilepaake nia ka bagat akkula?
48003004	Siboboi le pa sangamberi siorikmui simigi? Kipa te ipusisiboboi!
48003005	Oto nia sipasiaake Ketsat ka kam samba sigalai kerek ka talagamui, kalulut pasigagalaiakemui Surukat pa aigalai nene, ele ka pasiaarep Katuareman Simaeru ka tonem baga?
48003006	Kele kisedda leu kai Abraham aikatonemi Taikamanua, oto tonem bagania nenda iaddeake Taikamanua puroipoatnia.
48003007	Oto bule nuagai kam nia, sia siputotonem baga, sia te tatogat Abraham.
48003008	Samba Surat Sipunenan sipasiaagai kirenangan paroroipona bangsa bagei Taikamanua kalulut tonem baga, amuboikian aisegeake Katuareman Simaeru kai Abraham, "Kalulut ekeu tupanukani sangamberi bangsa."
48003009	Oto sia siputotonem baga, sia te tupanunukani sambada si Abraham simatonem baga.
48003010	Sangamberi sikaroake pasigagalaiake Surukat, ai le sia ka tei pateleiat. Atusuratnakean poi, "Teleiet le senen sitaimariuriu masigalaiake sitususurat ka buko Surukat."
48003011	Samba taiooina ramaroipo sirimanua ka matat Taikamanua kalulut pasigagalaiake Surukat amakolouan, aipoi ka Surat Sipunenan aikua, "Kalulut tonem baga le rapuririmanua sia simaroipo baga."
48003012	Surukat geti ta sipubobongen ka tonem baga, kele sikuania ka Surat Sipunenan, "Kasei sigalaiake Surukat, ia te muririmanua kalulut Surukat."
48003013	Aitebuian sita Kristus ka pateleiat Surukat kababailiuna nia pateleiat punu tubuta, atusuratnan poi, "Teleiet le senen siputotoak ka loina siliktenga."
48003014	Nene aigalaian Yesus Kristus, bule kalulut nia panukanan kai Abraham sege ka sabangsa bagei, samba bule kalulut tonem baga tasilo Ketsat sinibalaakenen Taikamanua.
48003015	Sasaraina, kutiboi pei kele ka puririmanuan sirimanua. Ai bai pakerekat baga sironakenen, kenanen sibara ka sirimanua le ta momoi tuputata ele ratuppai nia kasei pa.
48003016	Oto kai Abraham aitiboian Taikamanua sangamberi palelengan samba ka punuteteunia. Ta aikua "ka sapunuteteunia" masikua maigi sia, tapoi ka sara sirimanua le, "samba ka punuteteunu," ia te Kristus.
48003017	Nene le sikuaku: Palelengan sironakenen Taikamanua siburu, ta momoi itataake nia Surukat, siooi pasat epat ngotu telu pulu ngarura, bailiu itataake ronnia palelengan.
48003018	Aipoi ke ka Surukat bai ibara ikepmakenen, taan te sibara ka palelengan; tapoi bulat sibara ka palelengan le aipanguruatnake kiliu bagania kai Abraham Taikamanua.
48003019	Oto apangan le isiatnia Surukat? Situppai le kalulut pasipasasabau, teret ioi punuteteu siniboi ka palelengan, samba Surukat nenda rasegeake samalaika ka kabei sipatalaga.
48003020	Sipatalaga, ta sarat sangasila ipasisikeli, buita ai rua ngasila; Taikamanua geti sara le.
48003021	Ke kise bai nia, masisaggangi palelengan Taikamanua le pa Surukat? Ta kisedda. Aipoi ke sibailiu masirimanuaake bai aituake Surukat, kirenangan sibara ka Surukat le pubulanan.
48003022	Tapoi Surat Sipunenan masikua sangamberinia aian ka kupkumen jo, bule kalulut tonem baga ka Yesus Kristus le itukau palelengan ka sia simatonem baga.
48003023	Ujut tapei amoi tonem baga ai le sita ka kupkumen Surukat, kele sipatpatnakenen teret tupatoila tonem baga.
48003024	Oto Surukat, kele sipanunungka sita le teret ioi Kristus, bule kalulut tonem baga le tuparoipo sita.
48003025	Kineneiget amoian tetere putoneman baga, oto taan anai sita ka kupkumen sipanunungka.
48003026	Tatogat Taikamanuangan le poi kam sangamberimui kalulut tonem baga ka Kristus Yesus.
48003027	Aipoi sangamberimui siturarau ka bagat Kristus, anupuleppeian kam Kristus.
48003028	Ka bagat nene taan anai pabaggeiatnia Yahudi ele Grika, pagugulet ele sipuuja, simanteu ele sinanalep; sarangan le poi kam sangamberimui ka bagat Kristus Yesus.
48003029	Samba ke Kristus sibakkat kam, oto punuteteu Abraham le kam, sipasiikep palelengan Taikamanua.
48004001	Katukolobat sikuaku ia te: ka teteret sigoiso pei le nia sipasiikep, ta anai pabaggeiatnia ka pagugulet kenanen tuan le nia ka sangamberinia;
48004002	tapoi ai pei le nia ka kupkumen samba pasikelatda sipuuku nia, teret iaili tetere siteuakenen ukkuinia.
48004003	Kisedda leu te sita: ka teteret sigoiso pei le sita, ai le ipaguguguletnake sita ketsat sipaneinei polak nene.
48004004	Tapoi kele aipuaili teterenia, koiniakenangan Togania Taikamanua siputututu mata ka sinanalep kupkumen Surukat,
48004005	bule itebui sia kupkumen Surukat, iputatoga sita Taikamanua.
48004006	Samba tatogangan poi kam, koiniakenangan Taikamanua Ketsat Togania ka paatuatta, sisogaake, "Abba, Ukkuiku!"
48004007	Oto taan pagugulet kam, togangan le; ke toga kam, bailiu leu kam sipasiikep kalulut Taikamanua.
48004008	Siburu ka teteret tapei nuagai kam Taikamanua, anupaguguletnake kam tubumui ka oniakenen taikamanua, tapoi ta bulat Taikamanua.
48004009	Tapoi kineneiget lepa anuagai kam Taikamanua, ele maeru pei le, lepa aiagai kam Taikamanua, angoi nuoleake kam minca mei ka ketsat polak siluluk samba simageba, noba kam nupaguguletnake kam tubumui minca ka tubunia?
48004010	Nusuru kam gogoi, laggo, tetere samba rura.
48004011	Makarat bagaku, baleu masisibbu saggot tubuku ka kam.
48004012	Kutiddou ka kam sasaraina, kau ibailiu kam kele aku, aipoi aku leu aibailiuan kele kam. Ta anai sitaipasese sigalaimui ka tubuku.
48004013	Anuagaian kam, ka bagat ai le aku mubebesi akupaarep Katuareman Simaeru ka kam ka panandaatnia.
48004014	Kenanen kise pagalaiat tubuku, sibailiu pasisiboat ka kam, ta anupaloloi samba anukasitsitnake kam aku, tapoi kele malaikat Taikamanua le nusilo kam aku, bulat kele tubut Kristus Yesus le.
48004015	Oto kaipangan nia kineneiget puuktunganmui? Aipoi kumunengake nia ka kam, ke moi bai anukiokngan kam matamui nuake kam nia kaku.
48004016	Aibailiuan pa aku saggakmui kalulut kukua sibulatnia ka kam?
48004017	Mangamang sia masibesiake maniktik kam, tapoi ta ka linat paatuat, obara le masiareuake kam, bule numangamang kam masitut sia.
48004018	Maeru le mungamang ka simaeru, kau le imariuriu, bui sarat ka teteret ai aku ka talagamui le.
48004019	Kam tatogaku, kalulut kam kuorik besit pususule minca, teret ipututu tubut Kristus ka bagamui.
48004020	Bulat amarepdepman bagaku moi ka talagamui kineneiget samba kusili ngangangku, aipoi taan kuagai kipa kugagalai ka tubumui.
48004021	Kua pei kam ka mataku, kam sioba murimanua ka kupkumen Surukat: ta pa anuarep kam sikuat Surukat?
48004022	Sedda atusurat: Ai rua togania si Abraham, sara ka sinanalep pagugulet, sara ka sinanalep bulat sinanalepnia.
48004023	Tapoi toga ka sinanalep pagugulet tututuake siripot akkula samba toga ka sinanalep bulat sinanalepnia ia te kalulut palelengan.
48004024	Pasikat le nene. Aipoi ruada sinanalep nene ia te rua palelengan Taikamanua: sara sibara ka leleu Sinai, situtuake tatoga pupagugulenan, ia te si Hagar.
48004025	Hagar, ia te leleu Sinai ka tobbou Arab, samba makere le nia ka Yerusalem kineneiget, aipoi ai le nia ka bagat pupagugulenan samba tatogania.
48004026	Tapoi Yerusalem ka sorga geti ia te sinanalep sipuuja, ia te inanta.
48004027	Atusuratnakean poi ka Surat Sipunenan, "Kau imaangka bagam sinanalep sitaipususuruket, sitaitutuake matat toga! Pugora baga samba mugerei, ekeu sitaiorik besit pususule! Aipoi sinanalep sikaddiuakenen simanteunia pei le maigi toga ka sinanalep sipusisimanteu."
48004028	Tapoi kam geti sasaraina, kele si Isak le kam, ia te togat palelengan.
48004029	Tapoi kele siburu, sinutuakenen siripot akkula masipaorei sinutuakenen siripot Ketsat, kisedda leu et kineneiget.
48004030	Tapoi kipa aikua Surat Sipunenan? "Kekele le pagugulet sinanalep samba togania; aipoi togat pagugulet ta ibabailiu nia sipasiikep pasamba togat sinanalep sipuuja."
48004031	Ianenda ale sasaraina, sita nene ta togat sinanalep pagugulet, togat sinanalep sipuuja le.
48005001	Bule tapuuja sipulelelek, ujaakenangan sita Kristus. Oto kau imaron nupurio kam, buian nuoba kam minca ibailiu kam pagugulet.
48005002	Arep kam, aku Paulus masikua ka kam: ke musunat pei le bai kam, taan anai kaumui nia Kristus.
48005003	Kumunengake nia minca ka senen sirimanua sioba musunat, buita igalaiake sangamberi aturan Surukat.
48005004	Ke nukaroni kam puroipoat kalulut Surukat, abelangan kam ka Kristus, taan anai kam ka bagat kiliu baga.
48005005	Aipoi ka bagat Ketsat le samba kalulut tonem baga tangenaake kam puroipoat karonietta.
48005006	Aipoi ka bagat Kristus Yesus, musunat ele ta musunat, ta anai pagalaiatnia, sarat tonem baga simakokoinong ka bagat nuntut baga le.
48005007	Siburu amaeruan patatakaimui. Kaseian le amasisaila kam, bui nureddet kam pubulanan?
48005008	Patubbuiat ta mureddet nene, ta te sibara ka Taikamanua sipasisosogai kam.
48005009	Goiso le sioman, siop sangatatappa tapung galajet roti.
48005010	Ka bagat Tuhan matonem bagaku pagalaiat kam, ta aisili pinaatumui ka pinaatuku. Tapoi kasei masipageugeu kam, ai leu ibairat ukumannia, kenanen kasei pa nia.
48005011	Aku kaku geti sasaraina, ke kunganturuake pei le bai pagalaiat pususunat, rakukukuru pei le kodda aku? Ke kunganturuake pei le bai, oto loina siliktenga taan sibailiu katusoksongan.
48005012	Kauan le rapalau tubuda sia sipageugeu kam!
48005013	Aipoi ka kam sasaraina, bule nupuuja kam le aitusogai kam. Tapoi bui nupakei kam puujaat nenda masiputului tubu mugalai siobat akkula, tapoi parom le kam pasasambamui ka bagat nuntut baga.
48005014	Aipoi sangamberi Surukat, atulopuruakean ka bagat sara tiboiet, ia te, "Pununtuki baga aleinu sirimanua kele nuntut bagam ka tubum!"
48005015	Tapoi ke pason samba pagung le kam, paan te ka kam, masubumuian.
48005016	Nene le kuanenku: Puparaboat kam siripot siobat Ketsat, baan tututnake kam siobat akkula!
48005017	Aipoi siobat akkula ta ioba Ketsat samba siobat Ketsat ta ioba akkula, ruania poi ai le pasasaggak, bule ta ioi nugalai kam siobat bagamui.
48005018	Tapoi ke Ketsat ipalulu kam, taan kupkumen Surukat kam.
48005019	Galajet akkula amatoilaan, ia te: puumunan, pulolinan, botbot,
48005020	pasibubuluji buluat, pukekerei, pasasaggak, pajoggolat, tutut baga, golu, alau baga, pasaraat, pupapartei,
48005021	sisit baga, pupupuineng, pasieemu samba pabageibagei. Ka pagalaiat sangamberinia nene kukua ka matamui kele sikuaku siboiki, sia sigalaiake nene, ta raiikepmake Purimataat Taikamanua.
48005022	Buat Ketsat geti ia te: nuntut baga, angkat baga, aban, om baga, anggai baga, erut baga, topit,
48005023	leppet baga, surut tubu. Ta anai surukat sisaggangi sangamberinia nene.
48005024	Sia sibailiu bakkat Kristus Yesus, arasiliktengaakean akkulara samba sangamberi pubotbonannia samba obaketnia.
48005025	Ke amurimanuangan sita ka bagat Ketsat, kau leu tapuparaboat ka bagat Ketsat.
48005026	Bui tapubeunan tubuta siboboi, paaggara pasasambata samba pasisi pasasambata.
48006001	Ale sasaraina, ke ai tusese sara sirimanua sigalai sele, oto kam sinopsop Ketsat masipalulu nia ka enungan puroipoat ka bagat leppet baga; jago leu tubum kekeu, bui iorak ekeu pasisiboat.
48006002	Parom kam masibairat bairanenmui, kisedda le poi nusutnake kam surukat Kristus.
48006003	Aipoi ke ai kasei pa siumunake tubunia, oto ta anai apa pa sibabara ka tubunia, aipatajungan tubunia.
48006004	Kau le senen sirimanua masisibo sigalainia; ia geti momoi iumunake tubunia sarania iitco sigalainia, ta sigalaira sabagei.
48006005	Senen sirimanua le poi masibabairat bairanennia.
48006006	Sirimanua sigelaiakenen tiboiet Taikamanua, kau irubeiake sibabara ka tubunia ka sipasigegelaiake nia.
48006007	Bui isele kam! Ta paguileakenen Taikamanua. Apa poi ikaramake sirimanua, ia leu te imomonei.
48006008	Aipoi sipangangaram ka akkulania, pulangokat le imomonei sibara ka akkulania, tapoi sipangangaram ka Ketsat, purimanuaiat sitaitatata le imomonei sibara ka Ketsat.
48006009	Bui tamagela masigalai simaeru, aipoi ke aiailingan teterenia pasimoneitangan, ke ta bai masaggo sita.
48006010	Oto ujut ai pei le oggak ka sita, kau tagalai simaeru ka sangamberi sirimanua, sara pei ka saaleita sikere tonem baga.
48006011	Itco pei kam, beunannia takat surat sinurat kabeiku ka kam.
48006012	Sia sioba masipaumun tubu ka uddut, sia te sibesiake nupusunat kam, sarat bule ta itukukuru sia kalulut siliktengan Kristus.
48006013	Beringan poi sia sipususunat, ta leu ragagalaiake Surukat; obara le nupusunat kam, bule ramaumun ka pagalaiat akkulamui.
48006014	Tapoi kaku geti bulat ta koba kuumunake tubuku, sarat ka bagat siliktengan Tuhanta Yesus Kristus le. Kalulunia poi aitusiliktengaake polak nene kaku, samba aku tusiliktengaake iaddeake polak nene.
48006015	Aipoi musunat ele ta musunat, ta anai pagalaiatnia, katubabailiu sibaraakenen sibau le abeu.
48006016	Bule aban samba katet baga le ka sia siparaboatnake aturan nene, samba ka Israel Taikamanua.
48006017	Barania kineneiget, buian ibara kasei pa sigejaake bagaku, kalulut ai le kupaambit ka tubuku toggaiat pagugulet Yesus aku.
48006018	Bule kiliu bagat Tuhanta Yesus Kristus masipaalei ketsatmui sasaraina! Amen.
49001001	Sibara kai Paulus, apostel Kristus Yesus kalulut teu bagat Taikamanua, masiailiake sia sipunenan ka Epesus, simatonem baga ka Kristus Yesus.
49001002	Kiliu baga samba aban ka kam sibara ka Taikamanua Ukkuita samba sibara kai Tuhan Yesus Kristus masipaalei kam.
49001003	Tuumunake le Taikamanua, Ukkui Tuhanta Yesus Kristus sipanguruatnake ka sita sene ngamata panukanan puketsanan sibara ka sorga ka bagat Kristus.
49001004	Aipoi enan tapei abara polak aipilingan sita Taikamanua ka bagat Kristus, bule ibailiu sita sipunenan samba si ta loloiet ka matania. Ka bagat nuntut bagania,
49001005	kirenangan aiteuakean ka bagat Yesus Kristus ibailiu sita tatogania, siripot siobat bagania,
49001006	bule tuumunake beunan kiliu bagania sipanguruatnakenennia ka sita ka bagat Togania kilibet bagania.
49001007	Ka bagat Kristus poi kalulut logaunia aibara ka sita panebuiat, ia te katuappekat jo, siripot kayot kiliu bagania,
49001008	siuruakenennia ka sita ka bagat sangamberi sikut paatuat samba puaagai kolou.
49001009	Aipaagaian poi ka sita keleat isiatnia, siripot siteuakenennia kappuluakenennia ka bagat Kristus.
49001010	Isiat nene kappuluakenen Taikamanua ke aiailingan teterenia, ia te masiruruake sangamberi sikuddu ka sorga samba sikuddu ka polak muute ka Kristus.
49001011	Ka bagat Kristus leu ikau sita mueneu ka sangamberi palelengan, sita sikokoiakenen ka panandaatnia pei le manilo rubeiat siripot isiat Taikamanua sigalaiake sangamberinia siripot teu bagania,
49001012	bule sita, sipukakaronan ka Kristus ka panandaatnia pei le, ibailiu katuumunan pulatsanannia.
49001013	Kam leu, amatoneman bagamui ka Kristus ka teteret anuarep kam tiboiet pubulanan, ia te Katuareman Simaeru puaragatmui, oto aitoggaijingan kam Taikamanua Ketsat Sipunenan sinibalaakenennia.
49001014	Ketsat Sipunenan ia te sibulatnake pururubeiatta, teret tasilo sangamberinia, ia te panebuiat sibailiuake sita bakkatiet Taikamanua, pasiumun pulatsanannia.
49001015	Ia te lulunia, kele akuarep pagalaiat tonem bagamui kai Tuhan Yesus samba pagalaiat nuntut bagamui ka sangamberi sipunenan,
49001016	taan amuari kukua sura kalulut kam. Samba sarat kurepdep le kam ka panindogatku,
49001017	kutiddou ka Taikamanuan Tuhanta Yesus Kristus, Ukkui simalatsat, bule iake ka kam Ketsat pusikuat samba pamoilianan masiagai nia simakolou.
49001018	Samba bule ipatoake matat paatuatmui, ioi nuagai kam aponia karoniet ka bagat pasogaiatnia, kipa kayot pulatsanan kaunennia ikepmakenenda sia sipunenan,
49001019	samba kopet beunan gegenia ka sita simatonem baga, siripot ron gegenia,
49001020	sigalaiakenennia ka bagat Kristus aisuruake nia ka simamatei samba aiuddetnake nia kai kattoetnia ka sorga,
49001021	sisaliu buakra sangamberi pamarenta samba simagege samba saute samba tai tuan samba senen oni siooi tukua, ta sarat ka polak nene, tapoi samba leu ka polak sibabara geti.
49001022	Samba sangamberinia aikauan Taikamanua ka tei reret Kristus, samba aikauan nia bailiu ute ka sangamberinia ka paamian.
49001023	Paamian ia te tubunia, katusunannia, sisutnake sangamberinia ka bagat sangamberi.
49002001	Kam leu siburu amateian kam kalulut pasisasabau samba jomui,
49002002	ia te pupaparaboatmui ka teteret nenda nututnake kam enungan polak nene, lulut nureddet kam rimata sipaneinei tanairusa, ia te ketsat sipugagalai kineneiget ka talagada sirimanua sitaimareddet.
49002003	Beri sita leu siburu sangamberita makere kele sia ai pei le sita mupaparaboat ka bagat botbot akkula samba paatuat sikatai. Pugolukiet le sita siripokatnia, makere kele sia sabagei.
49002004	Tapoi Taikamanua sipulukatet baga, ka beunan nuntut bagania ipununtuki sita,
49002005	airimanuaakean sita pasamba Kristus, kenanen amateian sita kalulut seleta -- kalulut kiliu baga le anutuarau kam --
49002006	samba airimanuaakean sita ka bagat Kristus Yesus samba ikau sita mukuddu pasamba nia ka sorga,
49002007	bule ipatoila ka tetere sibabara kayot kiliu bagania sitaimagulai, siripot erut bagania ka sita ka bagat Kristus Yesus.
49002008	Sibara ka kiliu baga le aituarauake kam, lulut tonem baga, ta sibaraakenenmui, panguruat Taikamanua le;
49002009	ta buat sigalaimui, bui iumun tubunia kasei pa.
49002010	Sigalai Taikamanua le poi sita nene, sibaraakenennia ka bagat Kristus Yesus masigalaiake galajet simaeru, sinarekngakenen Taikamanua kirenangan, bule tapuparaboat ka bagania.
49002011	Oto repdep kam, siburu sipuarat sabulungan le kam siripot akkula, oniakenen sitaipususunat rakua kam sia sioniake tubuda "sunat," ia te sunat akkula sigalai kabei sirimanua, --
49002012	ka teteret nenda sitaipuki -- Kristus le kam, ta tuaddeake kam warganegara Israel samba ta mueneu kam ka palelengan sinibalaakenen, si ta anai karonan samba si ta Taikamanua le kam ka polak nene.
49002013	Kineneiget geti ka bagat Kristus Yesus, kam "simareunan" siburu, aibailiuan "malegere" kalulut logau Kristus.
49002014	Kristus poi paabananta, sikau sita bangsa Yahudi samba bangsa bagei bailiu musara samba siragatnake kekere pasaraat, ia te pasaggangan.
49002015	Aipoi ka bagat kamateiatnia ka pusisirimanuania aitataakean Surukat samba sangamberi patonekat samba aturan, masibailiuake sirua bangsa nene bailiu sara sirimanua sibau ka bagat tubunia, ibaraake paabanan,
49002016	samba ipaeru sirua bangsa nene ka bagat sara tubu ka Taikamanua kalulut loina siliktenga; ka siliktenga nenda poi aitataake pasaggangan.
49002017	Samba moi leu nia masipaarep aban ka kam "simareunan" samba aban ka sia "simalegere";
49002018	kalulut nia poi sita rua ngasilania (Yahudi samba ta Yahudi) ka bagat sara Ketsat oi tatagetnake Ukkui.
49002019	Oto taan sitoi ele siooiake kam, taikalaggaiatdangan le sipunenan samba sikauman Taikamanua,
49002020	sirioakenen ka bongenda tai apostel samba tai nabi; bukkut taiming geti ia te Kristus Yesus.
49002021	Ka bagat tubunia muurau sangalio lalep, tupalakke bailiu uma sipunenan ka bagat Tuhan.
49002022	Kam leu ka bagat tubunia le aiturioake bailiu pukudduat Taikamanua ka bagat Ketsat.
49003001	Ia te lulunia aku, Paulus tupenjaraake kalulut Kristus Yesus punu tubumui sipuarat sabulungan.
49003002	Kirenangan anuarepman kam pagalaiat galajet masipasikeli panguruat Taikamanua, sinegeakenennia kaku kalulut kam,
49003003	ia te patotoilana kaku pakeleatnia ka bagat pamoilianan, kele sinuratnakenen goiso ka pata.
49003004	Ke nubasa kam nia, sedda agaimuian pasiaagaiku pakeleat Kristus,
49003005	sitaipaaremen pei le ka tatogat sirimanua ka reddenan siburu, tapoi kineneiget atupoiliatnan nia ka bagat Ketsat ka tai apostel samba tai nabinia sipunenan;
49003006	ia te sia bangsa bagei kalulut Katuareman Simaeru aibailiuan sia sipasiikep, muladdou ka tubu simakere samba murubeiat ka bagat palelengan ka bagat Kristus Yesus.
49003007	Ka bagat Katuareman Simaeru nenda bailiu aku sipasikeli nia siripot kiliu bagat Taikamanua sipanguruatnakennia kaku siripot ron gegenia.
49003008	Oto kaku, bulat simakope goiso ka talagada sangamberi sipunenan, aipanguruatnakean kiliu baga nene Taikamanua masipaarep ka sabangsa ta Yahudi pukayoat Kristus sitaioi tukireki,
49003009	samba masipatoila bagania pasikelat pakeleat situlilipput muotu ngarura ka Taikamanua sipasibabaraake sangamberinia,
49003010	bule itupaagai kineneiget kalulut paamian sene ngamata sikut paatuat Taikamanua ka sapamarenta samba sibara gege ka manua,
49003011	siripot isiatnia siburunangan, sigalaiakenennia ka bagat Kristus Yesus, Tuhanta.
49003012	Ka bagat Kristus samba kalulut tonem baga ka tubunia bara ka sita eme samba enungan tuguru ka Taikamanua ka ron tonem baga.
49003013	Kalulut nene kutiddou, bui imabele bagamui nuitco kam paoreat ka tubuku kalulut kam, aipoi katulatsananmui le.
49003014	Ia te kupurerekkuk ka matat Ukkui,
49003015	kabaraiat oni ka sangamberi reddenan ka sorga samba ka polak.
49003016	Manindou aku, bule kalulut kayot pulatsanannia iake ka kam ron ka bagat tubumui masipangetnget kam kalulut Ketsatnia,
49003017	bule ipukuddu Kristus ka bagat paatuatmui kalulut tonem baga, nupuungat samba nupubongen kam ka bagat nuntut baga.
49003018	Manindou aku, bule ioi nusinogi kam sambamui sangamberi sirimanua sipunenan kipa lionia, nantania, buaknia samba kerunia nuntut bagat Kristus,
49003019	samba nuagai kam nia nuntut baga nenda, kenanen sisaliu sangamberi sikut paatuat, bule itusutnake kam ka sangamberi pususun Taikamanua.
49003020	Ka tubunia siooi masigalai sisaliu pei le ka sinindouta ele sipaatuta siripot ron sipugagalai ka bagata,
49003021	ka tubunia le pulatsanan ka bagat paamian samba ka bagat Kristus Yesus mungareddenan teret buruburu. Amen.
49004001	Oto kutiddou ka kam -- aku sipenjaraakenen kalulut Tuhan -- bule nupuparaboat kam simateu siripot sirimanua sinogai Taikamanua.
49004002	Kau le muepe paatuat kam, muleppe baga, muom baga samba pakoinong kam nuntut bagamui ka bagat parom pasasambamui!
49004003	Besiake kam masipasikeli pusaraat Ketsat ka bagat patabbarat aban:
49004004	sara tubu samba sara Ketsat, keleu katusosogaimui ka sara karonan siripot bagat pasogaiat ka kam;
49004005	sara Tuhan, sara tonem baga, sara pasiraukat,
49004006	sara Taikamanua samba Ukkui ka sangamberi, Taikamanua ka uddut sangamberi, sipaalei sangamberi samba sikudduji sangamberi.
49004007	Tapoi ka senenta aipanguruatnakean panukanan siripot kirekat panguruat Kristus.
49004008	Ia te lulunia aikua ka Surat Sipunenan, "Ka teteret aitusakai ka pata, ambitnangan maigi silaba ka pasaggangan; kaunangan panguruat ka sirimanua."
49004009	Ke ikua "Atusakai nia" ta pa katukolobatnia atugorosotnan leu nia ka polak nene bulat ka baga?
49004010	Nia situgogorosot, nia leu situsasakai saliu pei le sangamberi manua, bule isutnake sangamberi.
49004011	Samba nia le amasikau sabagei bailiu apostel, sabagei nabi, sabagei epanggeli, sabagei pandita, sabagei guru,
49004012	masipatarek sia sipunenan kaunen ka galajet pasikelat pasiriot tubut Kristus,
49004013	teret tasege sangamberita ka pusaraat tonem baga samba pasiaagai sipulelelek pagalaiat Togat Taikamanua, bailiu sirimanua sikebbukat, memei mauju memei masusun siripot pususut Kristus,
49004014	bule taan kele tatoga sita, pinauttai samba pinaambit sene ngamata rusat nganturat, patajuat sirimanua, ka bagat pajoatda masipapepe.
49004015	Bailoknia pubulanan le taoometnake ka bagat nuntut baga, tapuurau ka bagat sangamberinia ka tubunia, Uteta, ia te Kristus.
49004016	Sibara ka tubunia le sangamuinet tubu tupagalak samba tuappara bailiu sara ipatabbarania senen pauilakat, siripot galajetda senenda, bailiu muurau sangalio tubu samba ipaeru tubunia ka bagat nuntut baga.
49004017	Oto kukua samba kumunengake nene ka kam ka bagat Tuhan: Buian nupuparaboat kam kele sipuarat sabulungan, sipaatu si ta galai;
49004018	simagepgep pupaatuanan, situaareu ka purimanuaiat Taikamanua, kalulut taiagaira paatuat samba kalulut kelat paatuatda.
49004019	Taan anai ailada, segeakerangan tubuda ka pubotbonan tubu samba masigalaiake sene ngamata pulolinan ka bagat alau baga.
49004020	Kam geti ta kisedda. Anugelaian kam masiagai Kristus.
49004021	Anuarepman kam pagalaiat nia samba anusiloan kam nganturat ka tubunia siripot pubulanan ka bagat Yesus.
49004022	Kau nuutsu kam sirimanua siburu, ia te paraboatmui siburu pinakatai pajoat pubotbonan,
49004023	bule itubauake kam ka bagat ketsat samba paatuatmui
49004024	samba nupakei kam sirimanua sibau sibaraakenen siripot ka Taikamanua ka bagat puroipoat samba pulinakat sibulatnia.
49004025	Oto galakngake kam paboboko, pubulanan le tiboi kam ka pasasambamui, laddou le poi sita sambata.
49004026	Ke mugolu kam, bui nugalai kam jo; bui bele sulu, tapei atata golumui,
49004027	bui nukau kam oggak ka Sanitu.
49004028	Sipananangkou, buian ipanangkou minca, kau le imomoake tubunia masigalaiake kabeinia ka galajet simaeru, ibara pauruakenennia ka sirimanua simagulai.
49004029	Bui te ibela nganga sikatai ka ngangamui, tiboiet simaeru le tiboi kam sibailiu masipaeru, bule ramauktuk sipasiaarep.
49004030	Samba bui nupareureu kam bagat Ketsat Sipunenan Taikamanua, ka bagania poi aitutoggaiji kam masiaili gogoi puaragat.
49004031	Sangamberi pongit baga, ngoingoi baga, golu, pajoggolat samba paloloiat ribbaiake kam, kisedda leu et sangamberi katai.
49004032	Tapoi kau le paleppe kam baga pasasambamui, pakate baga samba paappe jo pasasambamui, kele aappeakena kam Taikamanua ka bagat Kristus.
49005001	Oto kau ibailiu kam sipasitutut Taikamanua, kele tatoga kanuntuat baga,
49005002	samba murimanua ka bagat nuntut baga kele punununtukina kam baga Kristus samba bubuluakena tubunia punu tubuta bailiu pusurakat samba buluakenen simasingin ka Taikamanua.
49005003	Tapoi puumunan samba sene ngamata pulolinan ele alau baga, beringan masikua oninia buian ibara ka talagamui siripot simateu ka sirimanua sipunenan.
49005004	Kisedda leu et tiboiet simalolit, tiboiet si ta galai samba si ta paraboat -- sangamberinia nene ta pasese --, bailoknia pusurakat le kuanen.
49005005	Aipoi repdep kam nene: Senen sipuuumun ele sigalai pulolinan ele simaalau baga (sipanindogi buluat le poi nia), ta anai ikemennia ka Purimataat Kristus samba Taikamanua.
49005006	Bui rapepeake kam kasei pa kalulut tiboiet si ta galai, kalulut nenda poi ibabara golut Taikamanua ka tubuda tatoga sitaimareddet.
49005007	Oto bui nupaaleiake kam sia.
49005008	Siburu simagepgep le kam, kineneiget geti patoan le ka bagat Tuhan. Oto kau siripot tatogat pato nupuparaboat kam,
49005009	aipoi buat pato ia te sangamberi puerukat samba puroipoat samba pubulanan;
49005010	samba sibo le kam apa siobat bagat Tuhan.
49005011	Bui nututnake kam mugalai galajet pugepgeman siboboi, bailoknia aseake le kam.
49005012	Aipoi sangamberi sigalaira ka simalipput, beringan masitiboi bulat kailaakenen.
49005013	Tapoi sangamberi sinoroijit pato bailiu matoila;
49005014	aipoi sangamberi simatotoila ia te pato. Ia te lulunia aikua, "Pumatangan ekeu simauuneng, suruakean ekeu ka simamatei, ia geti toroijinangan ekeu Kristus."
49005015	Pagaba kam sipulelelek puririmanuamui, bui kele sitaiagai paatuat, tapoi kele siagai paatuat le,
49005016	samba bui nupasibbu kam tetere, aipoi tetere kineneiget tetere sikatai le.
49005017	Oto bui ibailiu kam taiagai paatuat, tapoi besiake le kam nuagai kam siobat bagat Tuhan.
49005018	Samba bui ipapuineng kam anggur, sikau kam makatai le poi; tapoi kau le isutnake kam Ketsat Sipunenan,
49005019	samba patibo kam pasasambamui ka bagat ngangan psalmen, urai pasiumun samba puketsanan. Uraiji samba umunake kam si Tuhan ka sangamuinet paatuatmui.
49005020	Kau imariuriu nusuraki kam Taikamanua Ukkuita kalulut sangamberinia, ka onin Tuhanta Yesus Kristus!
49005021	Kau nupaepe kam tubu pasasambamui ka bagat loto ka Kristus.
49005022	Kam tainanalep, pusum kam ka taimanteumui kele kai Tuhan,
49005023	simanteu poi ute ka sinanalep, kele Kristus ute ka paamian; samba nia leu Sipaarau paamian, ia te tubunia.
49005024	Kalulut nene kele purereddet paamian ka Kristus, kisedda leu et sinanalep ka simanteu ka bagat sangamberinia.
49005025	Kam taimanteu, pununtuki kam baga tainanalepmui, kele punununtukina baga paamiannia Kristus samba bubuluakena tubunia punu tubuda,
49005026	samba masipuneni nia, lepa aipalina nia ka pasirarauake oinan sialei tiboiet,
49005027	bule simalatsat le paamian irioake nia ka matania, si ta lolit ele ngutsut ele apa pa bagei, tapoi bule sipunenan le samba si ta loloiet.
49005028	Kisedda leu simanteu buita ipununtuki baga sinanalepnia kele tubunia. Sipununtuki baga sinanalepnia, tubunia le aipununtuki baga.
49005029	Aipoi beri sara sirimanua sipulagaki baga tubunia, tapoi iurau le samba ipasikeli, keleu Kristus ka paamian,
49005030	aipoi laddou tubunia le sita.
49005031	Ia te lulunia ikakaddiuake ukkui samba inania simanteu, iloplopmake tubunia ka sinanalepnia bailiunangan sia sangaakkula.
49005032	Bulat abeu le pakeleat nene, tapoi pagalaiat patabbarat Kristus ka paamian le kuanenku nene.
49005033	Tapoi ka kam leu et senemui, kau ipununtuki baga sinanalepnia kele tubunia, samba sinanalep kau leu isuru simanteunia.
49006001	Kam tatoga, reddet kam eppumui ka bagat Tuhan; kisedda poi siripokatnia.
49006002	"Suru ukkuinu samba inam" ia te surukat siboiki sibara palelengan,
49006003	"Bule numauktuk samba imauju nupurimanua ka polak."
49006004	Samba kam saukkui, bui nupangoingoi kam bagada tatogamui, urau le kam sia ka bagat pajigiat samba nganturat Tuhan.
49006005	Kam sapagugulet, reddet kam sia tai tuanmui ka polak ka bagat loto samba geret tubu samba ka linat paatuat kele ka tubut Kristus,
49006006	bui sarat itcoket paalakat baga, tapoi kele pagugulet Kristus le sigalaiake siobat bagat Taikamanua sibara ka paatuat,
49006007	samba simaoba mugalai kele ka tubut Tuhan, ta kele ka sirimanua.
49006008	Nuagai kam, senen sirimanua ele pagugulet, ele sipuuja, ke igalai apa pa simaeru, isisilo silinia sibara kai Tuhan.
49006009	Samba kam tai tuan, galai kam kisedda ka tubuda samba ariake kam patetenan; nuagai poi kam sia sambamui ai Tuhanmui ka sorga, samba ta iiggat sirimanua.
49006010	Pasilepania, kau numaron kam ka bagat Tuhan, samba ka bagat ron gegenia.
49006011	Pakei kam sangamberi pamatei Taikamanua, bule nuom kam masisaggangi pajoat Sanitu.
49006012	Aipoi pasagganganta ta masisaggangi sirimanua, tapoi masisaggangi sapamarenta, masisaggangi sibara gege, masisaggangi sautet polak simagepgep nene, masisaggangi paketsatketsat sikatai ka tanairusa ka pata.
49006013	Ia te lulunia ala kam sangamberi pamatei Taikamanua, bule nuom kam pasaggak ka gogoi sikatai nenda samba nyung le nupurio kam, lepa nukalaake kam sangamberinia.
49006014	Oto purio kam, muakkiktenga pubulanan samba muleppei laba puroipoat,
49006015	reremui mukasu ngamang masipaarep Katuareman Simaeru pagalaiat paabanan.
49006016	Ka sangamberi sibabara pakei kam tonem baga korabbimui, kalulut korabbi nenda poi momoi nupeake kam silogui sibara api sipanaakenen Sanitu.
49006017	Samba silo kam tutu laba puaragat samba lanjau Ketsat, ia te tiboiet Taikamanua.
49006018	Sangamberinia galaiake kam ka bagat panindogat masitiddou paroman Taikamanua. Panindou kam senen tetere ka bagat Ketsat, samba mumata ka bagat panindogatmui sitaitetektek masitiddouake sia sipunenan.
49006019	Samba aku leu tiddouake kam, bule ke kubuka ngungungku, panguruatnakenangan Taikamanua kaku tiboiet simaipo, samba ka bagat eme kupaarep keleat Katuareman Simaeru;
49006020	ka bagat masipasikeli nenda te aibailiu aku pakoiniet sipenjaraakenen. Tiddouake kam aku, bule kumaeme masitiboake nia kipa simateu.
49006021	Tapoi bule nuagai kam pagalaiat sibabara ka tubuku samba galajetku, sangamberinia ai leu isegeake nia si Tikhikus, sarainanta kilibet baga samba sipugagalai simatopit ka bagat Tuhan.
49006022	Ia te akukoiniake nia ka kam, bule nuagai kam sibabara ka kai samba ipusuibi bagamui.
49006023	Aban le ka sangamberi sasaraina, samba nuntut baga sialei tonem baga sibara ka Taikamanua Ukkui samba sibara kai Tuhan Yesus Kristus.
49006024	Kiliu baga masipaalei sangamberi sipununtuki baga Tuhanta Yesus Kristus, nuntut baga sitaitatata.
50001001	Sibara kai Paulus samba Timoteus, pagugulet Kristus Yesus, masiailiake sangamberi sipunenan ka bagat Kristus Yesus ka Pilippi, samba tai baja gareja samba sipasirorom.
50001002	Kiliu baga samba aban sibara ka Taikamanua Ukkuita samba sibara kai Tuhan Yesus Kristus masipaalei kam.
50001003	Senen kurepdep kam, sarat kukua sura ka Taikamanuangku.
50001004	Samba senen kutiddouake kam sangamberimui, sarat ka angkat baga le kupanindou,
50001005	kalulut paromanmui ka bagat masipaarep Katuareman Simaeru barania ka gogoi siboiki aili teret kineneiget.
50001006	Ka pagalaiat nene tonem le bagaku, nia sipasitataddaake galajet simaeru ka talagamui, iririuriuake ikappuluake nia teret ka gogoi Kristus Yesus.
50001007	Mateuan kupupaatuat kisedda ka tubumui sangamberimui, aipoi ai le kam ka bagat paatuatku, kalulut kam sangamberimui amurubeiatnan kam ka bagat kiliu baga sipanguruatnakenen kaku, ka teteret ai aku ka bagat penjara ele ka teteret pasialegiat samba masironake Katuareman Simaeru.
50001008	Aipoi Taikamanua le sipasimumuneng kaku kipa pasirerepdepku kam sangamberimui ka katet bagat Kristus Yesus.
50001009	Samba nene panindogatku, bule memei iuurau pei le nuntut bagamui samba puaagai samba sikut paatuat,
50001010	bule ioi nupili kam apa simaeru, bule numalina kam samba si ta kuat tubu aili ka gogoi Kristus,
50001011	sun bua puroipoat, kalulut Yesus Kristus, katulatsanan samba katuumunan Taikamanua.
50001012	Koba le nuagai kam nia sasaraina, sangamberi sibabara ka tubuku, aibailiuan pasiruei imakakara Katuareman Simaeru,
50001013	pat agairangan nia sangamberi sikuddu ka lalep kaisar samba sabagei, katupepenjaraku nene ia te kalulut Kristus.
50001014	Samba kalulut katupepenjaraku maigi sasaraina ka bagat Tuhan bara tonem bagada, memei itutuppai emenda masipaarep tiboiet Taikamanua si ta loto.
50001015	Kirenangan ai sabagei masipaarep Kristus kalulut tutut baga samba pajoggolat, tapoi ai leu sabagei masipaarep ka erut bagada.
50001016	Sia nene masipaarep sibara ka nuntut baga, raagai poi kalulut pasialegiat Katuareman Simaeru le aituake aku sene.
50001017	Tapoi sabagei geti masipaarep Kristus kalulut puuktungan tubu le, ta ka linat paatuat, ka bagada poi gagalaira kisedda masituppai oringenku ka bagat penjara.
50001018	Tapoi eddangannia, aipoi kenanen kipa pa, ele ka patajuat ele ka linat paatuat, kau le itupaarep Kristus. Ka bagat nene maangka le bagaku. Samba riuriu le angkat bagaku,
50001019	kuagai poi, kalepakat sangamberinia nene puaragatku le kalulut panindogatmui samba paroman Ketsat Yesus Kristus.
50001020	Aipoi besiakenenku samba karonietku simakope ia te bui bara ailaku beri goiso, tapoi ka eme le, kele ka sanganantania kisedda leu kineneiget tupatoila latsat Kristus ka bagat tubuku, murimanua ele matei.
50001021	Aipoi kaku murimanua ia te Kristus, samba matei ia te uktuk.
50001022	Tapoi ke puririmanuangku ka polak bai, ia te mugalai masibaraake bua, oto apa pilietku, ta kuagai.
50001023	Ruangasilania le iokkip aku: maola bagaku mei mukuddu ka Kristus -- ia te bulat simaeru;
50001024	tapoi mukuddu ka polak, ia pei le bulat besiakenen kalulut kam.
50001025	Kalulut masikatonemi nene agaikungan, mukukuddu pei le aku kupaalei kam sangamberimui, pasituppai katuerukatmui samba angkat bagamui ka bagat tonem baga,
50001026	bule memei itutuppai katuumunmui ka bagat Kristus kalulut aku, ke amoian aku minca ka kam.
50001027	Sarat kau le siripot Katuareman Simaeru sibara ka Kristus puririmanuamui, bule ke moi aku itcokungan nia, ele ta moi aku arepkungan nia pagalaiat ron puririomui ka bagat sara ketsat, samba sisara paatuat masipaukeleake tonem baga sibara ka Katuareman Simaeru,
50001028	bui raloto kam beri goiso tai saggakmui. Sangamberinia nene toggaiat pulangokat le ka sia, ka kam geti ia te toggaiat puaragat, samba sibara ka Taikamanua le nene.
50001029	Aipoi atupanguruatnakean ka kam ta sarat mutonem baga ka Kristus, tapoi samba masiorik leu kalulut nia,
50001030	makere kele paukeleakenen siitcomui kaku siburu, samba siarepmui kineneiget pagalaiat tubuku.
50002001	Oto kalulut ka bagat Kristus ai nganturat, ai pusuibiat nuntut baga, ai pasambaat Ketsat, ai nuntut baga samba katet baga;
50002002	kalulut nene sutnake kam angkat bagaku ka bagat nene: bule sisara paatuat kam, sara nuntut baga, sikere baga, sara ailiakenen.
50002003	Bui tugalai masigaba uktuk tubu ele katuumunan siboboi. Tapoi bule ka epet paatuat senemui masiaddeake sabagei pei le abeu bele pei tubumui.
50002004	Samba senemui bui sarat uktuk tubunia ipasikeli, tupaatu leu sabagei.
50002005	Kau nupupaatuat kam kele pupaatuanan Kristus:
50002006	Kenanen makere nia ka Taikamanua, ta aiaddeake pukekerenia ka Taikamanua kele uktuk keraet,
50002007	tapoi aiputata le tubunia, putubuat pagugulet le aiala bailiu makere ka sirimanua.
50002008	Samba ka bagat pusisirimanuania, aipaepean tubunia samba masireddet pat matei, bulatnia teret matei ka loina siliktenga.
50002009	Ia te lulunia aibuakngake nia simakope Taikamanua samba aipanguruatnake ka tubunia oni sisaliu sangamberi oni,
50002010	bule ka onin Yesus murekkuk sangamberi bokkoloda sikuddu ka sorga, ka polak samba taikabaga,
50002011	samba sangamberi lila masibulatnake: Yesus Kristus ia te Tuhan, katulatsanan Taikamanua Ukkui.
50002012	Ale sasaraina kilibet bagaku, kele kipa reddetmui sanganantania, riuriuake kam nupasikeli kam puaragatmui ka bagat loto samba geret tubu, ta sarat ka teteret ai aku ka talagamui, tapoi sara pei kineneiget ka teteret areu aku;
50002013	Taikamanua le poi sibaraake ka bagamui puooba samba ioi nugalai kam siripot teu bagania.
50002014	Sangamberinia galai kam si ta ngungu samba paukelat,
50002015	bule si ta kuat tubu kam samba si ta lolit, tatogat Taikamanua si ta loloiet ka talagat reddenan sikatai paatuat samba simapepepe nene, bule nuputoro kam ka talagada kele panyanyat ka polak nene,
50002016	pagalu ainuukkaake kam tiboiet purimanuaiat, katuumunanku ka gogoi Kristus, bule ta masibbu pababalauku samba ta siboboi pusaggoatku.
50002017	Tapoi kenanen tupiliake logauku bailiu buluakenen samba panguruat tonem bagamui, maangka le bagaku samba muangka baga pasamba kam sangamberimui.
50002018	Kam leu buita muangka baga, muangka baga pasamba aku.
50002019	Tapoi kukaroni ka bagat Tuhan Yesus maruei le kukoiniake si Timoteus ka kam, bule imasanang paatuatku kuarep sibabara pagalaiat kam.
50002020	Aipoi ta anai sabagei aleiku sikere paatuat kele nia, simauku baga masipasikeli kam.
50002021	Aipoi sangamberida sarat uktuk tubuda le ragagaba, ta ka Kristus Yesus.
50002022	Anuagaian kam topitnia, bulat kele toga ka ukkui le iromake aku ka bagat masipasikeli Katuareman Simaeru.
50002023	Nia te kukaroni koiniakenenku simaruei, akuagaian bai kipa pagalaiat pakaroku,
50002024	tapoi ka bagat Tuhan matonem bagaku, aku leu momoi aku simaruei.
50002025	Tapoi kupaatu maeru le kukoiniake si Epaproditus ka kam, ia te sarainangku samba aleiku mugalai samba aleiku pasaggak sikoiniakenenmui masiromake aku ka galajetku.
50002026	Aipoi bulat airepdepman kam sangamberimui samba mareureu bagania, kalulut aarepmui pubebesinia.
50002027	Bulatnia, amabesi nia malegere matei; tapoi makate le bagat Taikamanua ka tubunia, samba ta sarat nia, aku leu, bui ituppai minca reureu bagaku.
50002028	Ia te imaoola bagaku kukoiniake nia, bule imaangka bagamui nuitco kam nia samba imakula kaku reureu bagaku.
50002029	Oto silo kam nia ka bagat Tuhan ka angkat baga, samba suru kam sirimanua kele nia nene.
50002030	Kalulut galajet Kristus ai le goiso imatei samba ibuluake engania masisutnake simagulai pei le pasikelatmui ka tubuku.
50003001	Pasilepania ale sasarainangku, kau imaangka bagamui ka bagat Tuhan. Ta maoru kaku masisuratnake minca pagalaiat nene ka kam samba masironake kam.
50003002	Pagaba kam tubumui ka jojo, pagaba kam tubumui ka sipugagalai sikatai, pagaba kam tubumui ka sioba masisunat akkula.
50003003	Aipoi sita le sipususunat sipulelelek, sipanindogi Taikamanua ka bagat Ketsat samba sipuaangka baga ka bagat Kristus Yesus samba sitaikatonemi ka galaiakenen simatotoila ka uddut.
50003004	Kenanen kaku leu ai lulunia kukatonemi pagalaiat puakkulakat. Ke ai sabagei sikatonemi ka pagalaiat puakkulakat, sara pei kaku:
50003005	tusunat ka gogoi sikabalunia, sibara ka bangsa Israel, ka muntogat Benyamin, tai Ibrani sipulelelek. Ka pagalaiat pususurukat aku tai Parise;
50003006	kopet tuturuku, kukurukungan paamian; pagalaiat puroroipo masitutnake Surukat ta anai simagulai kaku.
50003007	Tapoi apa sibailiu puuktungan kaku siburu, kineneiget kuaddeake nia rugi kalulut Kristus.
50003008	Purugiatnan le kuaddeake sangamberinia, kalulut pasiaagai Kristus Yesus Tuhanku pei le malainge ka sangamberinia. Kalulut nia poi galakngakekungan sangamberinia nenda samba kuaddeake nia pora, bule kupuuktungi Kristus,
50003009	samba kukuddu ka tubunia, ta kalulut puroipoatku kalulut pasirereddet Surukat, tapoi ka puroipoat kalulut tonem baga ka Kristus le, ia te puroipoat sipanguruatnakenen Taikamanua kalulut tonem baga.
50003010	Kiddiet bagaku ia te masiagai nia samba geget katusuruatnia samba musara ka pangoringannia, bailiu makere aku ka bagat kamateiatnia,
50003011	bule ka kalepakatnia aku leu tusuru ka simamatei.
50003012	Ta leu te kalelepana akuala nia ele kasusun eruku, kukuruakeku le nia, baleu moi leu kuala nia kalulut aku poi aialaan Kristus Yesus.
50003013	Ale sasaraina, beri aku leu ta kuaaddeake akualaan, nene le sigalaiakenenku: kukalipogi sangamberi ka teiteiku, ka mata le kuamiake,
50003014	samba pabalau masiailiake ailiakenen, bule kusilo panguruat, ia te pasogaiat sorga sibara ka Taikamanua ka bagat Kristus Yesus.
50003015	Oto sita simatua pupaatuanan, kau tapaatu kam kisedda. Samba ke ai ka talagamui bagei le paatuatnia, ai leu ipoiliat nia Taikamanua ka kam.
50003016	Tapoi kenanen kisedda kipa teret siailita ia te taririuriuake enungietta.
50003017	Ului kam aku ale sasaraina, samba lelekngake kam sia sipuririmanua kele kai sibailiu uluietmui.
50003018	Aipoi kele simareirei kukua ka matamui, samba kineneiget kukua minca pagalu sou, maigi sia sipuririmanua sibailiu saggak siliktengan Kristus.
50003019	Kalepakat puririmanuanda ia te pulangokat, taikamanuanda ia te balugura, pulatsananda ia te ailada, sarat pagalaiat polak le rapaatu.
50003020	Aipoi bakkat laggaita ka sorga le, sibara sedda leu tangena kam Sipaarau sita, Tuhan Yesus Kristus,
50003021	sipasisisili tubuta sikatai nene imakere ka tubunia simalatsat, siripot gegenia siooi masisumake sangamberinia ka tubunia.
50004001	Kalulut nene sasaraina kilibet bagaku samba repdemenku, puangkakat bagaku samba kiritku, kau nupurio kam simaron ka bagat Tuhan, ale sasaraina kilibet bagaku.
50004002	Kunana si Euodia samba kunana si Sintikhe, bule sikere paatuat ka bagat Tuhan.
50004003	Samba kutiddou leu kekeu Sunsugos, aleiku simatopit bule nuromake sia. Aipoi arapaaleian aku ka bagat pasaggangan masipaarep Katuareman Simaeru, samba si Klement leu samba sabagei aleiku mugalai, sitususurat oni ka buko purimanuaiat.
50004004	Puangka kam baga simariuriu ka bagat Tuhan. Kuoleake minca masikua: Puangka kam baga!
50004005	Kau raagai nia sangamberi sirimanua erut bagamui. Amalegerengan si Tuhan!
50004006	Bui nupukarani kam baga pagalaiat apa pa, ka bagat sangamberi besiakenenmui ka Taikamanua le segeake kam nia ka bagat panindogat samba pasititiddou samba pusurakat.
50004007	Aban Taikamanua sisaliu sangamberi sikut paatuat masipasikeli enga samba paatuatmui ka bagat Kristus Yesus.
50004008	Pasilepania ale sasaraina, apa sibulatnia, apa simalatsat, apa simaroipo, apa simalina, apa simalainge, apa simaeru tuarep, apa oniakenen putopinan samba simateu tuumun, ia te nupaatu kam.
50004009	Samba apa sigelaimui, apa sinilomui, apa siarepmui samba apa siitcomui kaku, ia te nugagalaiake kam. Ia geti Taikamanua bakkat paabanan masipaalei kam.
50004010	Bulat maangka bagaku ka bagat Tuhan, kalulut aipututu minca paatuatmui masipaatu aku. Kirenangan mariuriu le nupaatu kam aku, tapoi oggakmui ta anai.
50004011	Ta kalulut gulainia kaku kukukua nene, aipoi akugelaian masipusanangake kipa teret sibabara.
50004012	Kuagai pugugulai, kuagai pulelegei. Ka senen sibabara samba ka bagat sangamberinia, maektek ele malaje, mulegei ele magulai, amatukelengan kaku.
50004013	Sangamberinia momoi kubairat, kalulut Kristus siparon aku.
50004014	Tapoi bulat maeru le sigalaiakenenmui masiromake aku ka pugejaat bagaku.
50004015	Anuagaian leu kam, tai Pilippi, ka panandaat akupaarep Katuareman Simaeru, ka teteret akutuitui ka Makedonia, ta anai beri sara paamian bagei siromake aku masigalai pasiaddeat bulagat situguguru samba sibebela, sarat kam le.
50004016	Beri ai pei le aku ka Tesalonika, ta sangaminca, rua ngaminca anuake kam paromanmui kaku.
50004017	Tapoi ta panguruat kugagaba, bua le, siurau beunan puuktunganmui.
50004018	Kineneiget akusiloan sangamberinia sibara ka kam, bulat amulegeian. Asutnan kaku kalulut akusilo sikoiniakenenmui siambit Epaproditus, ia te beu simasingin, buluakenen siloket samba obaket Taikamanua.
50004019	Taikamanuangku le geti masisusutnake sangamberi besiakenenmui siripot kayo samba pulatsanannia ka bagat Kristus Yesus.
50004020	Tulatsatnake le Taikamanua Ukkuita, teret buruburu! Amen.
50004021	Segeake kam salamku ka senen sirimanua sipunenan ka bagat Kristus Yesus. Salam ka kam sibara ka sasaraina sipaalei aku.
50004022	Salam ka kam sibara ka sangamberi sipunenan, sara pei sia sikuddu ka lalep kaisar.
50004023	Kiliu bagat Tuhan Yesus Kristus masipaalei ketsatmui!
51001001	Sibara kai Paulus, apostel Kristus Yesus, kalulut teu bagat Taikamanua samba Timoteus sarainanta,
51001002	masiailiake sasaraina sipunenan samba simatonem baga ka bagat Kristus ka Kolose. Kiliu baga samba aban sibara ka Taikamanua Ukkuita, masipaalei kam.
51001003	Sarat kukua kai sura ka Taikamanua, Ukkui Tuhanta Yesus Kristus, senen kutiddouake kai kam,
51001004	kalulut aarepmai pagalaiat tonem bagamui ka Kristus Yesus samba pagalaiat nuntut bagamui ka tubuda sipunenan,
51001005	kalulut masikaroni sinarekngakenen ka kam ka sorga. Pagalaiat nenda anuarepman kam panandaatnia ka bagat tiboiet pubulanan, ia te Katuareman Simaeru,
51001006	sisesege ka kam. Katuareman Simaeru nenda amubuangan samba amuurauan ka sangalio polak, kisedda leu ka kam ka teteret anuarep kam nia samba anuagai kam kiliu bagat Taikamanua sibulatnia.
51001007	Sangamberinia nene anugelaian kam kai Epapras, alei mugalai kilibet bagamai, pagugulet Kristus simatopit masipasikeli kam.
51001008	Nia leu amasinunuake ka matamai nuntut bagamui ka bagat Ketsat.
51001009	Kalulut nene barania ka teteret akuarep kai nia, ta anai ari kutiddouake kai kam. Kutiddou kai bule nusilo kam sikut paatuat samba puaagai simakolou sibara ka Ketsat nuagai kam obaket Tuhan sipulelelek,
51001010	imateu nupurimanua kam ka matania samba ioba bagania ka bagat sangamberinia samba mubua kam ka sangamberi galajet simaeru, samba muurau ka bagat puaagai pagalaiat Taikamanua,
51001011	bailiu maronmuian simakope siripot gegenia simalatsat masibairat sangamberinia ka bagat om baga,
51001012	samba masikua sura ka angkat baga ka Ukkui, sipateu kam masisilo rubeiat ikemenda sipunenan ka purimataat simapato.
51001013	Aibelaakean sita ka geget pugepgeman, aikauan sita ka bagat Purimataat Togania kilibet bagania;
51001014	ka tubunia atabakkatingan panebuiatta, ia te katuappekat jo.
51001015	Kristus ia te tularat Taikamanua sitaimatotoila, sikebbukat ka sangamberi sibaraakenen.
51001016	Aipoi kalulut nia le aitubaraake sangamberinia ka sorga samba ka polak, simaiitco samba sitaimaiitco, uddenan purimataat ele purimataat, sipupaparenta ele sibara gege; sangamberinia nia le aibaraake nia samba sibakkatnia.
51001017	Nia le siboiki abara ka sangamberinia samba sangamberinia ai le ka tubunia.
51001018	Samba nia le utet tubu, ia te paamian. Nia le sikebbukat, sitususuru siboiki ka simamatei, bailiu nia le sipuuddutat ka sangamberi.
51001019	Taikamanua le poi aiteuake nia bule sangamberi sibabara ka tubut Taikamanua, sun le ikuddu ka tubut Togania,
51001020	samba kalulut nia le aiabanake sangamberinia ka tubunia Taikamanua, sibabara ka polak ele sibabara ka sorga, lepa aibaraake paabanan kalulut logau siliktengan Kristus.
51001021	Kam leu simareunan ka Taikamanua siburu samba sipasisasaggangi nia ka paatuat, simatotoila ka galai tubumui sikatai,
51001022	kineneiget aiabanakean ka bagat tubut Kristus, kalulut kamateiatnia, masikau kam musipunenan, si ta loloiet samba si ta sele ka matania.
51001023	Kau le numariuriu kam ka bagat tonem baga, nyung le ta ipaguguilak, samba ba oba kam turitsi ka pukakaronan siarepmui ka Katuareman Simaeru, sikakaraakenen ka sangamberi sipuririmanua ka tei polak, samba sibailiu aku nene, Paulus sipasikeli nia.
51001024	Kineneiget maangka le bagaku ka bagat pangoringanku kalulut kam, samba masisutnake ka bagat akkulaku simagulai pei le ka pangoringan Kristus, punu tubunia, ia te paamian.
51001025	Aibailiuan aku sipasikeli paamian siripot galajet sinegeakenen Taikamanua kaku masisutnake tiboietnia ka kam,
51001026	ia te pakeleat situlilipput barania ka sialu, ka senen reddenan, tapoi kineneiget atupatoilaan ka sangamberi sipunenannia.
51001027	Ioba Taikamanua ipaagai nia ka tubuda kipa kayo samba latsatnia pakeleat nene ka talagat bangsa bagei, ia te: Kristus aian ka talagamui, karoniet masisilo pulatsanan.
51001028	Nia te kupaarep kai, ke kunganturu kai senen sirimanua samba kugelai kai senen sirimanua ka bagat sangamberi sikut paatuat, masipalulu senen sirimanua simasun eru ka bagat Kristus.
51001029	Ia te kumomomoake tubuku samba kupauukeleake seget ron, siripot ron sibara ka Kristus sipugagalai simaron ka bagat tubuku.
51002001	Aipoi koba le nuagai kam beunan pasagganganku punu tubumui, samba punu tubuda tai Laodikea samba sangamberida sitaiagai aku pei le,
51002002	bule itupusuibi bagada, samba musara ka bagat nuntut baga, bailiu kope ron pukokolou samba puaagaira pakeleat Taikamanua, ia te Kristus.
51002003	Aipoi ka tubut Kristus le mulipput sangamberi pukayoat sikut paatuat samba puaagai.
51002004	Kukukua nia nene, bui rapataju kam kasei pa kalulut tiboiet pananaman.
51002005	Aipoi kenanen ta anai tubuku ka talagamui, tapoi ai le kupaalei kam ka bagat ketsat samba maangka bagaku masiitco lelek puririmanuamui samba ron tonem bagamui ka bagat Kristus.
51002006	Anusiloan poi kam Kristus Yesus, Tuhanta, oto puparaboat kam ka bagania,
51002007	muungat samba tupaeru ka tubunia, samba memei maron ka bagat tonem baga sigelaiakenen ka kam, samba paatuatmui sun pusurakat.
51002008	Pagaba kam, bui rapepeake kam kasei pa kalulut tiboiet sikut paatuat si ta baga siripot nganturat sirimanua siobat bagat taikapolak, tapoi ta siripot Kristus.
51002009	Ka tubut Kristus le poi ikuddu sangamberi putubuat Taikamanua ia te ka pusisirimanuania.
51002010	Samba ka kam leu atuakean puririmanua simasun ka bagania; nia le poi utet sangamberi pamarenta samba sibara gege.
51002011	Ka bagania leu atusunat kam, sunat ta sigalai kabei sirimanua, tapoi sunat Kristus le sipasigogolok tubu sijo.
51002012	Aipoi ka pasiraukat sipunenan turateiake kam pasamba nia, samba ka bagania leu tusuruake kam kalulut tonem bagamui ka geget galajet Taikamanua, sipasisusuruake nia ka simamatei.
51002013	Kam leu simamatei kalulut pasisasabaumui samba taitususunat akkulamui, airimanuaakean kam Taikamanua pasamba nia, lepa aiappeake sangamberi pasisasabauta,
51002014	ka poposana surat utakta, sijoake sita siripot aturan surukat. Sangamberinia nenda aitataakean, aipattaake nia ka loina siliktenga.
51002015	Aikalaakean sapamarenta samba sibara gege, aibailiuakean sia ikbungen siberikabaga ka bagat kamanangannia.
51002016	Kalulut nene buian raukum kam kasei pa ka pagalaiat komen ele loket, ele gogoi punen, laggo sibau ele gogoi Sabbat.
51002017	Aipoi sangamberinia nene ailiggou siooi ka sibabara le, tubunia geti ia te Kristus.
51002018	Bui nuobaake kam rapakatai kamananganmui sia sipaepe tubuna samba sipanindogi samalaika, situturi sarat ka siitcora samba siumunake tubu si ta lulu sibara ka pupaatuanan akkulara,
51002019	ta Kristus, sibailiu Ute raukkaake, sipasiuurau sangalio tubu, siripot teu bagat Taikamanua, pinaron samba pinatabbarat ungat samba pauilakat.
51002020	Oto ke amateian kam pasamba Kristus samba abelangan ka paneineiat paketsatketsat polak nene, angoi musum pei le kam ka sene ngamata aturan, kean le bai ai pei le ipaneneinei kam polak nene,
51002021	"Bui nurape nene", "Bui nukom nenda", "Bui nutului nene".
51002022	Sangamberinia nenda pagalaiat simasususu le ke atupakeian samba sarat aturan nganturatda sirimanua le.
51002023	Kenanen tuitco nia kele pusikuat paatuat, masipaumun putotopit, masipaepe tubu, masibesiki tubu; tapoi ta anai kauta nia, sarat masisegeake siobat akkula le.
51003001	Oto ke atusuruakean kam pasamba Kristus, sibabara ka pata le gaba kam, ka pukudduat Kristus, kai kattoet Taikamanua.
51003002	Sibabara ka patangan le paatu kam, buian sibabara ka polak.
51003003	Aipoi amateian kam samba purimanuaiatmui atulipputnan pasamba Kristus ka bagat Taikamanua.
51003004	Ke aipatoilaan geti tubunia Kristus ia te purimanuaiatta, kam leu nupatotoila leu kam tubumui pasamba nia ka bagat pulatsanan.
51003005	Oto mateiake kam sangamberi siobat polak ka bagat tubumui, ia te puumunan, pulolinan, pubotbonan, botbot ka sikatai samba leu alau baga (aipoi alau baga makere ka pasibubuluji buluat).
51003006	Sangamberinia nene masibaraake pugolukat Taikamanua ka sirimanua sitaimareddet.
51003007	Siburu kam leu anugalaiakean kam kele nenda ka teteret ai pei le kam muririmanua ka bagania.
51003008	Tapoi kineneiget ribbaiake kam sangamberinia nene ia te: golu, ngoingoi baga, katai, asa samba nganga sikatai sibebela ka ngungumui.
51003009	Buian nupaboko kam pasasambamui, anugolokngan poi kam sirimanua siburu pasamba puparaboanannia,
51003010	anupakeian kam sirimanua sibau riuriuakenen tubauake masisese puaagai sipulelelek siripot tularat Sipasibabaraake nia.
51003011	Ka bagat nene taan anai Grika ele Yahudi, sipususunat ele sitaipususunat, sasareu ele bangsa bagei, pagugulet ele sipuuja, tapoi Kristus-an le sangamberinia samba ka bagat sangamberinia.
51003012	Kalulut nene, siripot sipilit Taikamanua, sipuneni samba pukatekietnia baga, pakei kam pukatekat baga, puaanggai, epet paatuat, leppet baga samba om baga.
51003013	Paom kam baga pasasambamui, samba paappe kam jo pasasambamui ke ai sitaipasese sigalai sisara ka sabagei, kele aappeakena kam si Tuhan, kisedda leu nugagalai kam.
51003014	Samba ka uddut sangamberi nenda pakei kam nuntut baga, pasiappara sikau musara samba masisutnake.
51003015	Samba aban Kristus masipaneinei paatuatmui, kalulut nenda poi aitusogai kam ibailiu sara tubu. Samba kau imasura bagamui.
51003016	Kau ikuddu tiboiet Kristus simasun ka bagamui, bailiu ka bagat sangamberi sikut paatuat nupanganturu samba nupaase kam pasasambamui samba sialei urai psalmen, urai pasiumun samba urai puketsanan nusuraki kam Taikamanua ka bagat paatuatmui.
51003017	Samba apa apa nugalai kam ka bagat titiboat ele galajet, ka onin Tuhan Yesus le galai kam nia, samba suraki kam Taikamanua Ukkui kalulut nia.
51003018	Kam tainanalep pusum kam ka taimanteumui, kele simateu kai Tuhan.
51003019	Kam taimanteu pununtuki kam baga tainanalepmui, bui nupugoluki kam sia.
51003020	Kam tatoga, reddet kam saeppumui ka bagat sangamberinia, ia poi obaket bagat Tuhan.
51003021	Kam saukkui, bui nupabesi kam paatuatda tatogamui, mabebele bagada.
51003022	Kam sapagugulet, ka bagat sangamberinia reddet kam sia tai tuanmui ka polak, bui sarat itcoket kele paalakat baga; ka linat paatuat le kalulut pasikakalotoake si Tuhan.
51003023	Aipoi apa nugalai kam, bulat sibara ka paatuat nugalai kam nia kele kai Tuhan, bui kele ka sirimanua.
51003024	Nuagai poi kam sibara kai Tuhan le nusisilo kam upa ikepmakenenmui. Kai Tuhan Kristus le nupupapagugulet kam.
51003025	Sipasigagalaiake sitaimaroipo isisilo leu geti siripot taimaroipot sigalainia, ta poi iiggat sirimanua si Tuhan.
51004001	Kam tai tuan, galai kam simaroipo samba sipasesese ka sapaguguletmui; nuagai poi kam, ka kam leu ai tuanmui ka sorga.
51004002	Kau numariuriu kam manindou, pumata kam ka bagat nenda samba leu masikua sura.
51004003	Tiddouake leu kam kai, bule iake Taikamanua ka kai oggak simaeru masipaarep katuareman pagalaiat pakeleat Kristus, kalulut nenda poi aitupenjaraake aku,
51004004	bule ioi kukolouake nia kipa siripokat kuanenku.
51004005	Kau nupuparaboat kam ka bagat sikut paatuat ka matada sipuarat bagei, pakei kam tetere sipulelelek.
51004006	Kau imananam ituarep paninibomui, bui imaleu, bule ioi kipa nualegi kam senen sirimanua.
51004007	Sangamberi sibabara ka tubuku ai leu isegeake nia ka kam si Tikhikus, sarainanta kilibet baga, sipugagalai simatopit samba alei pagalaiakenen ka bagat Tuhan.
51004008	Kukoiniake nia ka kam, bule nuagai kam pagalaiat kai, samba bule ipusuibi kam.
51004009	Kukoiniake nia ruada si Onesimus, sarainanta simatopit samba kilibet baga, ia te sibara ka kam. Ai leu rasegeake nia ka kam sangamberi sibabara sene.
51004010	Salam ka kam sibara kai Aristarkhus, aleiku sangapenjara, samba sibara kai Markus, buat Barnabas -- pagalaiat nia, anusiloan kam patonekat; ke moi nia, silo kam nia --
51004011	samba sibara kai Yesus, sipuoni Yustus. Sarat sia teluda le sibara ka talagada sipususunat sibailiu aleiku sangagalajet ka Purimataat Taikamanua; sia te sibailiu pusuibiat kaku.
51004012	Salam ka kam sibara kai Epapras, ia te sara sibara ka talagamui, pagugulet Kristus Yesus, sitaitektek masitiddouake kam, bule imaron puririomui kele sikebbukat samba simasun putotonem baga ka sangamberi obaket Taikamanua.
51004013	Aipoi momoi kumunengake pagalaiat tubunia, bulat sipusasaggo tubu le nia ka pagalaiat kam samba pagalaiat tai Laodikea samba tai Hierapolis.
51004014	Salam ka kam sibara kai dokter Lukas kilibet baga samba sibara kai Demas.
51004015	Segeake kam salammai ka sasaraina ka Laodikea; samba leu kai Nimfa samba sapaamian ka lalepnia.
51004016	Samba ke alepaan tubasaake surat nene ka kam, besiake kam bule itubasaake leu ka paamian Laodikea samba surat ka tai Laodikea tubasaake leu ka kam.
51004017	Samba kua kam kai Arkhipus: Pasikeli, bule pasikelat sinilonu ka bagat Tuhan nugalaiake sipulelelek.
51004018	Salam sibara kaku, Paulus. Salam nene bulat sinurat kabeiku. Repdep kam palengguiku. Kiliu baga masipaalei kam.
52001001	Sibara kai Paulus, Silwanus samba Timoteus masiailiake paamian Tesalonika sikuddu ka bagat Taikamanua Ukkui samba Tuhan Yesus Kristus. Kiliu baga samba aban masipaalei kam.
52001002	Riuriu le kusuraki kai Taikamanua kalulut kam sangamberimui samba kurepdep kai kam ka bagat panindogatmai.
52001003	Aipoi sarat kurepdep le kai galajetmui ka bagat tonem baga, pusaggoatmui ka bagat nuntut baga samba om bagamui masikaroni Tuhanta Yesus Kristus ka matat Taikamanua Ukkuita.
52001004	Kuagai poi kai sasaraina kilibet bagat Taikamanua, sipilinia le kam.
52001005	Aipoi Katuareman Simaeru sipaarepmai ta sarat ka bagat tiboiet aitusegeake ka kam, tapoi ka bagat ron le samba ka bagat Ketsat Sipunenan samba katoneman le pubulanannia. Kirenangan anuagaian kam kipa puririmanuamai ka talagamui, kalulut kam.
52001006	Samba aibailiuan kam sipasiului kai samba sipasiului si Tuhan; ka bagat pugejaat baga simasane le anusilo kam tiboiet sialei angkat baga sibara ka Ketsat Sipunenan,
52001007	pat bailiunangan kam uluiet ka sangamberi simatonem baga ka Makedonia samba Akhaya.
52001008	Aipoi sibara ka talagamui le aipunau tiboiet Tuhan, ta sarat ka Makedonia samba Akhaya, tapoi ka senen kudduat amaarepman pagalaiat tonem bagamui ka Taikamanua; bailiu taan leu besiakenen kutiboi apa pa pagalaiat nenda.
52001009	Siangan le poi amasinunuake pagalaiat kipa sisilomui kai samba kipa kakaddiuakemui buluat toili ka Taikamanua masipuuku Taikamanua sipuririmanua samba sibulatnia,
52001010	samba masingenaake kaoijanan Togania sibara ka sorga, sisuruakenennia ka simamatei, ia te siarauake sita ka golu sibabara geti.
52002001	Aipoi beri kam sasaraina, anuagaian kam, kaooimai ka talagamui ta siboboi.
52002002	Tapoi kenanen arapaoreian samba arapaloloian kai boiki ka Pilippi, kele siagaimui, tapoi aipaemengan kai Taikamanuanta masipaarep ka kam Katuareman Simaeru sibara ka Taikamanua ka bagat paukelat simasane.
52002003	Aipoi panganturatmai ta sibara ka pupepeat ele ka sitaimalina ele ka patajuat.
52002004	Tapoi kalulut Taikamanua le aipateu kai bailiu kasegekat Katuareman Simaeru, ia te kutitiboi kai nia, ta masiangkaake bagat sirimanua, masiangkaake bagat Taikamanua le sipasisisibo paatuatmai.
52002005	Aipoi kele siagaimui, beri pei akugalai kai paalakat baga ele ai isiatmai masiala uktuk -- Taikamanua le sipasimumuneng --
52002006	ta leu et kubesiake kai katuumun sibara ka sirimanua, ele sibara ka kam, ele sibara ka sabagei, kenanen momoi kugalaiake kai nia siripot puaapostel Kristus-mai.
52002007	Tapoi muleppe baga le kai ka talagamui, kele ina masipasikeli tatogania.
52002008	Kisedda te kai, kopet kiliu bagamai ka tubumui, bulat kuoba kai masiparubei ka kam ta sarat Katuareman Simaeru sibara ka Taikamanua, tapoi samba tubumai, kalulut nuntut bagamai ka kam.
52002009	Aipoi ai pei le nurerepdep kam sasaraina, galajet samba saggomai; sinago sinoibo le kupugalai kai, bui ibailiu kai bairanenda kasei pa ka talagamui, kupaarep kai Katuareman Simaeru ka kam.
52002010	Kam le sipasimumuneng samba Taikamanua leu, kipa topit, roipo samba tatat sikatai paraboatmai ka talagamui, kam simatonem baga.
52002011	Anuagaian kam, kele ukkui ka tatogania le kupanganturu samba kuparon kai kam senemui,
52002012	samba kunana kai kam, bule nupurimanua kam simateu ka siobat Taikamanua, sipasisosogai kam ka Purimataat samba pulatsanannia.
52002013	Samba ia te lulunia ta muaari kusuraki kai Taikamanua lulut sisilomui tiboiet Taikamanua sipaarepmai, ta kele tiboiet sirimanua, tapoi -- kirenangan -- kele bulat tiboiet Taikamanua le nusilo kam nia, sipugagalai leu ka bagamui simatonem baga.
52002014	Aipoi kam sasaraina, aibailiuan kam sipasiului sapaamian Taikamanua ka Yudea, sikuddu ka bagat Kristus Yesus, kalulut kam leu anuorikngan kam paoreat sibara ka sabangsamui kele siorikda ka sia sibara ka tai Yahudi.
52002015	Tuhan Yesus leu ramateiake tai Yahudi samba tai nabi, samba kai leu rakukuru. Samba Taikamanua ta rapuletsei samba sangamberi sirimanua rasaggangi,
52002016	kalulut rasaila kai mungantoman ka sipuarat bagei sibailiu puaragatda. Kisedda te rariuriuake masituppai joda teret isun iginia. Tapoi kalepakatnia, kineneiget aiorakngan sia golut Taikamanua.
52002017	Kai geti sasaraina, kenanen areu kai goiso ka kam -- areu ka mata, ka paatuat geti ta areu -- bulat amangeleian bagamai samba kubesiake kai masibalou kam minca.
52002018	Aipoi akuisiakean kai moi, aku Paulus, ta sangaminca, rua ngaminca, tapoi aisaila le kai Sanitu.
52002019	Aipoi kasei poi karonan bagamai, ele puangkakat bagamai ele kirit katuumunanmai ka matat Tuhanta Yesus, ka kaoijanannia, ke ta kam?
52002020	Bulatnia, kam le pulatsananmai samba puangkakat bagamai.
52003001	Kalulut taan aiom bagamai kurepdep kai kam, teuakemaian maeruan le kukuddu kai saramai ka Atena.
52003002	Oto koiniakemaian si Timoteus, sarainanta samba aleimai mugalai ka galajet Taikamanua ka bagat masipaarep Katuareman Simaeru sibara ka Kristus masiparon paatuatmui samba masinganturu kam pagalaiat tonem bagamui,
52003003	bui bara kam simaguilak tonem baga kalulut pugejaat baga nene. Aipoi anuagaian kam, siteuakenen Taikamanua le nenda ka sita.
52003004	Ai pei le kai ka talagamui, akukuangan kai ka kam pagalaiat oorikta gejat baga. Samba nene kele siagaimui amuailingan.
52003005	Ia te lulunia taioomna bagaku, koiniakekungan nia, bule kuagai pagalaiat tonem bagamui, karat bagaku baleu aisibongan kam sipasisibo samba bailiu masibbu pusaggoatmai.
52003006	Tapoi kineneiget, kele aitoili si Timoteus barania ka kam samba aisegeake pagalaiat tonem bagamui samba nuntut bagamui samba riuriu topitmui masirepdep kai samba obamui paaili ka kai, kele obamai leu paaili ka kam,
52003007	kai leu sasaraina, bailiu tupusuibi ka bagat sangamberi gejat baga samba pangoringan kalulut kam samba kalulut tonem bagamui.
52003008	Kineneiget amurimanuangan kai, kau le imariuriu nupurio kam ka bagat Tuhan.
52003009	Bulat abeu surat bagamai ka Taikamanua kalulut sangamberi angkat baga sinilomai kalulut kam ka matat Taikamanuanta.
52003010	Sinago sinoibo bulat ta magulai kutiddou kai bule momoi tapaaili kam samba masisutnake simagulai pei le ka tonem bagamui.
52003011	Bule nia, Taikamanua Ukkuita le, samba Tuhanta Yesus masipolouake ka kai enungan moi ka kam.
52003012	Samba bule Tuhanta masikau kam memei masusun samba ituppai ka bagat punununtut baga ka pasasambamui samba ka sangamberi sirimanua, kele kai leu masipununtuki kam.
52003013	Bule nia masiparon paatuatmui, bailiu si ta loloiet samba sipunenan ka matat Taikamanua Ukkuita, ka teteret kaoijanan Tuhanta Yesus sambada sangamberi sipunenannia.
52004001	Pasilepania sasaraina, kutiddou samba kunganturu kai kam ka bagat Tuhan Yesus, bule nupuparaboat kam kipa sigelaiakenenmai samba siobat bagat Taikamanua. Kirenangan anugalaiakean leu kam, tapoi bule memei makope pei le nugalaiake kam nia.
52004002	Aipoi anuagaian kam aturan apa siakemai ka kam ka onin Tuhan Yesus.
52004003	Nene le poi obaket Taikamanua nupusipunenan kam, ia te nuareuake kam tubumui ka puumunan,
52004004	bule senemui nuagai kam masiala kalalemanmui senemui samba mulalep simapunen samba simasuru,
52004005	bui ka botbot akkula, kele sigalaiakenenda sirimanua sitaiagai Taikamanua;
52004006	samba ka bagat nene bui ibara kasei pa sipajo samba sipataju sarainania ka bagat apa pa, aipoi si Tuhan le masisisiliake sangamberinia nene, kele sikuamai samba simunengakenenmai ka kam siboiki.
52004007	Aipoi ta murimanua simalolit aisogai sita Taikamanua, murimanua sipunenan le.
52004008	Oto kasei sitataake nene, ta sirimanua aitataake, Taikamanua le aitataake, sipasiaake leu Ketsatnia sipunenan ka kam.
52004009	Pagalaiat nuntut baga pusarainaat geti taan tususuratnake ka kam, sasaraina aipoi aipanganturungan kam Taikamanua nupanuntu kam baga pasasambamui.
52004010	Samba pagalaiat nene anugalaiakean leu kam ka tubuda sangamberi sasaraina ka sangalio Makedonia. Tapoi kutubbui kai kam sasaraina, bule memei makope pei le nugalaiake kam nia.
52004011	Samba besiake kam murimanua simamengmeng, masipasikeli pasikelatna, samba mugalai masipakei kabeimui, kele sitoneakenenmai ka kam;
52004012	bule rasuru kam sipuarat bagei samba ta leu mukaronan ka tubuda sabagei.
52004013	Ia geti sasaraina, ta koba kai ta nuagai kam nia pagalaiat sia simamatei, bui imareureu bagamui, kele sia sabagei sitaipukakaronan.
52004014	Aipoi ke matonem bagata kamamatei Yesus samba katususurunia, matonem bagata sia simamatei ka bagat Yesus isusuruake leu sia Taikamanua pasamba nia.
52004015	Pagalaiat nene kusegeake kai ka matamui tiboiet Tuhanta: sita sipuririmanua, sipulelegei ka teteret kaoijanan Tuhan, ta muboboiki sita ka sia simamatei.
52004016	Aipoi bulat tubut Tuhanta le poi tugogorosot barania ka sorga sialei gerei, sialei ngangan utera samalaika samba pipiau Taikamanua, ia geti tusururangan boiki simamatei ka bagat Kristus;
52004017	lepa sita sipuririmanua sipulelegei samba sia akkat iakkatnake sita tanairusa ka goa paaili kai Tuhanta; sambata Tuhantangan le sita buruburu.
52004018	Oto tiboiet nene pasuibiake kam pasasambamui.
52005001	Tapoi pagalaiat tetere samba jam geti, sasaraina, taan leu tususuratnake ka kam,
52005002	aipoi bulat anuagaian kam, gogoi Tuhan kele ioi sipananangkou sinoibo le.
52005003	Ke rakua bai, "Aban le samba ta anai apa pa," lepa tulut saksaknangan sia gejat baga, kele sara sinanalep sipususuruket iorik besit pususule, bulat ta te momoi rabela.
52005004	Tapoi kam sasaraina, ta anai kam ka bagat gepgep, bui itulut kam gogoi kele ke sipananangkou;
52005005	aipoi togat pato le kam sangamberimui samba togat tago. Ta sirimanuan soibo ele sirimanuan gepgep sita.
52005006	Oto buian taperep kam kele sia sabagei, tapoi kau le tapumata samba tamasikeli.
52005007	Aipoi sia sipeperep, sinoibo le rapeperep samba sia sipupupuineng, sinoibo le rapupuineng.
52005008	Tapoi sita sirimanuan tago kau tamasikeli, muleppei laba tonem baga samba nuntut baga, samba mututu laba pukakaronan puaragat.
52005009	Aipoi ta aikau sita Taikamanua bailiu pugolukiet, masipuuktungi puaragat le, kalulut Tuhanta Yesus Kristus,
52005010	simamatei punu tubuta, bule ele ai sita muririmanua ele amateian sita, pasamba nia le tapurimanua.
52005011	Oto kau nupanganturu kam pasasambamui samba pasopo pasasambamui, kele sigalaiakenenmui leu.
52005012	Kutiddou kai kam sasaraina, bule nuagai kam sia sipusasaggo tubu ka talagamui, sipalulu kam ka bagat Tuhan samba sipanganturu kam;
52005013	samba bule nusuru kam sia simakope ka nuntut baga kalulut galajetda. Kau nupaaban kam pasasambamui.
52005014	Kunana leu kai kam sasaraina, bule nunganturu kam sia sitaimalelek paraboat, pusuibi kam sia simagulai paatuat, romake kam simasaggo, omake kam bagamui ka sangamberi sirimanua.
52005015	Jago kam, bui ibara sisiliake katai silit katai, sarat simaeru le besiake kam nugalai kam ka pasasambamui samba ka sangamberi sirimanua.
52005016	Kau imariuriu angkat bagamui,
52005017	panindou kam simariuriu.
52005018	Pusura kam ka bagat sangamberinia, ia poi ne obaket Taikamanua ka bagat Kristus Yesus ka kam.
52005019	Bui nupeake kam Ketsat,
52005020	samba bui nupuarak kam pamoilianan.
52005021	Sibo le kam sangamberinia samba ukkaake kam simaeru.
52005022	Areuake kam tubumui ka sene ngamata katai.
52005023	Bule Taikamanua sipaaban sita masipuneni kam simasun samba ibujai kam sangalionia, ketsat, enga samba tubumui bailiu si ta loloiet ka kaoijanan Tuhanta Yesus Kristus.
52005024	Katoneman le nia sipasisosogai kam, ai leu igalai nia.
52005025	Sasaraina, tiddouake leu kam kai!
52005026	Segeake kam salammai ka sangamberi sasaraina ka pasiggungan sipunenan.
52005027	Ka onin Tuhan kutiddou ka kam simakope, bule nubasaake kam surat nene ka sangamberi sasaraina.
52005028	Kiliu bagat Tuhanta Yesus Kristus, masipaalei kam.
53001001	Sibara kai Paulus, Silwanus samba Timoteus, masiailiake paamian Tesalonika sikuddu ka bagat Taikamanua Ukkuita samba Tuhan Yesus Kristus.
53001002	Kiliu baga samba aban le ka kam sibara ka Taikamanua Ukkui samba Tuhan Yesus Kristus.
53001003	Bulat mateu le kusuraki kai simariuriu Taikamanua kalulut kam, sasaraina. Imateteu ia te kalulut tonem bagamui memei iuurau samba nuntut bagamui ka pasasambamui memei itutuppai,
53001004	bailiu tubumai leu masiumunake kam ka paamian Taikamanua kalulut om bagamui samba tonem bagamui ka bagat sangamberi katukukuratmui samba paoreat siorikmui.
53001005	Ia te toggaiat roiponia ukuman Taikamanua, masipatoila mateuan kam bailiu tatogat Purimataat Taikamanua, kalulunia poi anupasiorik kam.
53001006	Aipoi maroipo le Taikamanua masisiliake paoreat ka sia sipaoreji kam
53001007	samba masiake puaroiat ka kam pinaoreda samba leu kai, ka teteret ipatoila tubunia Tuhan Yesus barania ka sorga sambada samalaika ka bagat gegenia, ka bagat api sipujujuluu,
53001008	samba masiukumake sia sitaioba masiagai Taikamanua samba sitaireddet Katuareman Simaeru sibara kai Tuhan Yesus.
53001009	Orikrangan leu ukuman pulangokat sitaitatata, tuareu ka matat Tuhan samba tuareu ka pulatsanan pubeunanannia,
53001010	ke moi nia ka gogoi nenda ralatsatnake nia sia sipunenannia samba rakiseiake nia sangamberi simatonem baga, aipoi simunengakenenmai ka kam anukatonemingan kam.
53001011	Ia te imaririuriu kutiddouake kai kam, bule iaddeake kam Taikamanuanta mateu ka pasogaiatnia samba ka gegenia isutnake puoobamui masigalai galajet simaeru samba galajet tonem bagamui,
53001012	bule itulatsatnake onin Tuhanta Yesus ka bagamui, samba kam ka bagania, siripot kiliu bagat Taikamanuanta samba Tuhan Yesus Kristus.
53002001	Pagalaiat kaoijanan Tuhanta Yesus Kristus samba parururuta ka matania, kutiddou kai ka kam sasaraina,
53002002	bui imaruei ipaingo samba nutugege kam, ele kalulut pamoilianan ketsat, ele kalulut katuareman ele ka surat sikuada sibara ka kai, masikua: aiailingan te gogoi Tuhan.
53002003	Bui rapataju kam kasei pa, kenanen kipa pa! Aipoi ke pei moi gogoi Tuhan, buita ibara boiki: Maigi sipasikakaddiuake arat samba buita tupatoila boiki Sirimanua Sikatai, togat pulangokat,
53002004	ia te lawan sibuakngake tubuna ka sangamberi oniakenen Taikamanua samba panindogiet. Pukuddunangan pei ka Uman Taikamanua, iputaikamanua tubunia.
53002005	Ta nurerepdep kam ka teteret ai pei le aku ka talagamui mareireian kukua pagalaiat nene?
53002006	Samba nuagai kam apa sikeraake nia kineneiget, bailiu teret ka tetere sinetereakenen ka sia le geti ipatoila tubunia.
53002007	Aipoi ka bagat pinakele pukataikat aian mugagalai, tapoi kineneiget ai pei le sipasikekera. Ke atuareuakean bai sipasikekera nia,
53002008	seddangan te teterenia ipatoila tubunia Sirimanua Sikatai; tapoi imamateiake le nia Tuhan Yesus ka engan ngungunia, samba isubuake nia ka kaoijanannia minca.
53002009	Kaoijanan Sirimanua Sikatai nenda ia te galajet Sanitu, samba sialei sene ngamata kerek, toggaiat samba kiseiet pabokoat,
53002010	samba sene ngamata patajuat sikatai ka sia sieei ka pulangokat kalulut taisisilora samba taimanuntut bagada ka pubulanan sikau sia tuarau.
53002011	Ia te lulunia aibaraake Taikamanua ka sia pupepeat sikau sia masikatonemi boko,
53002012	bule ituukum sangamberi sitaikatonemi pubulanan, sioba ka sikatai.
53002013	Tapoi kai buita mariuriu kusuraki kai Taikamanua kalulut kam, sasaraina kilibet bagat Tuhan, kalulut aipilingan kam Taikamanua barania ka panandaatnia bule nutuarau kam ia te kalulut Ketsat Taikamanua sipuneni kam samba kalulut tonem bagamui ka pubulanan.
53002014	Masipuuktungi nenda te aisogai kam Taikamanua kalulut Katuareman Simaeru sipaarepmai, bule nubakkati kam pulatsanan Tuhanta Yesus Kristus.
53002015	Oto sasaraina, purio kam simaron samba ometnake kam nganturat sigelaiakenenmai ka kam, ele ka tiboiet ele ka suratmai.
53002016	Bule tubut Tuhanta Yesus Kristus samba Taikamanua Ukkuita, sipununtuki sita baga samba siake ka sita pusuibiat simatom samba pukakaronan simaeru, kalulut kiliu bagania,
53002017	masipusuibi samba masiparon paatuatmui ka sangamberi galajet samba tiboiet simaeru.
53003001	Kalepakatnia ale sasaraina, tiddouake kam kai, bule imararat tiboiet Tuhan samba itulatsatnake, kele ka kam leu,
53003002	bule kubela kai ka kabeira sibaraake pulamagat samba sirimanua sikatai, aipoi ta sangamberi sirimanua ioba mutonem baga.
53003003	Tapoi simatopit le si Tuhan; iparoron le paatuatmui samba ipasisikeli kam ka sikatai.
53003004	Samba matonem bagamai ka bagat Tuhan, pagalaiat sitoneakenenmai ka kam ainugagalaiake kam samba nugagalaiake kam simariuriu.
53003005	Bule si Tuhan masiipoake paatuatmui masiagai simakolou nuntut bagat Taikamanua samba puoman bagat Kristus.
53003006	Tapoi kupatone kai kam ale sasaraina, ka onin Tuhan Yesus Kristus, bule nuareuake kam tubumui ka senen saraina sitaigalai galajetna samba sitaireddet nganturat sinilomui sibara ka kai.
53003007	Aipoi anuagaian kam, kipa nuului kam kai, aipoi ta akuoreake kai mugalai ka talagamui,
53003008	samba leu ta akukom kai katda kasei pa taisasakiet; tapoi kugaba le kai samba kumomoake kai tubumai sinago sinoibo, bui ibailiu kai pugejaat bagada kasei pa ka talagamui.
53003009	Ta te lulut tatat gegemai masitiddou paromanmui, tapoi kukau le kai tubumai uluietmui, bule nutut kam nia.
53003010	Aipoi ai pei le kai ka talagamui, akupatonean kai nene ka kam: Kasei sitaioba mugalai, buian ipukom.
53003011	Akuarep poi kai ai piga pa ka talagamui sitaimakolou puririmanua samba sitaipugagalai, sarat si ta galai le ratuturi.
53003012	Sirimanua kele nene kunganturu samba kujigi kai sia ka bagat Tuhan Yesus Kristus, bule rapugalai simemengmeng samba rakom katda sigabada sarada.
53003013	Kam geti sasaraina, bui ingau kam mugalai simaeru.
53003014	Ke ai kasei pa sitaireddet siniboimai ka surat nene, toggaiji kam nia, samba ba alei kam nia, bule imaila.
53003015	Tapoi bui nuaddeake kam nia kele saggak, nganturu le kam nia kele saraina.
53003016	Samba nia le, Tuhan sipaaban sita, masipanguruatnake ka kam aban simariuriu ka bagat sangamberinia. Si Tuhan le masipaalei kam sangamberimui.
53003017	Salam sibara kaku, Paulus. Salam nene sinurat kabeiku. Ia te toggaiat ka senen surat: kise te suratku.
53003018	Kiliu bagat Tuhanta Yesus Kristus, masipaalei kam sangamberimui!
54001001	Sibara kai Paulus, apostel Kristus Yesus siripot patonekat Taikamanua, Sipaarau sita, samba Kristus Yesus, karonanta baga,
54001002	masiailiake Timoteus, togaku sipulelelek ka bagat tonem baga: kiliu baga, anggai baga samba aban sibara ka Taikamanua Ukkui samba ka Kristus Yesus, Tuhanta.
54001003	Kei mei aku ka Makedonia, akutubbuian ekeu bule nukuddu ka Epesus, nupanganturu piga pa sia nenda, bui ragelaiake apa pa bagei,
54001004	ele masipaatu pumumuan samba surat paninikat si ta anai kalepakat, sibaraake pajoggolat, ta aturan masipasikeli puaragat siaket Taikamanua ka bagat tonem baga.
54001005	Isiat nganturat ia te nuntut baga sibara ka paatuat simalina, samba agai baga simaeru samba tonem baga sipulelelek.
54001006	Tapoi ai sabagei sitaisesege ka ailiakenen nenda, mapeperangan ka titiboat si ta galai.
54001007	Raoba ibailiu sia guru Surukat, kenanen beri sia ta raagai kolou apa sikuada samba pagalaiat apa ronakenenda.
54001008	Taagai kam, Surukat geti simaeru le ke tupakei ka siripokatnia.
54001009	Samba buita turepdep, Surukat ta ioorak sirimanua simaroipo, ka sirimanua sipasabau Surukat le samba sirimanua sikatai, sitaikalotoake Taikamanua samba sirimanua sijo; sitaimalina samba si ta arat, simateiake ukkui samba inania, samba sia sipasimamatei sirimanua,
54001010	sipuuumun, samba sipujojo pasasambada simanteu, silaba sirimanua, sipaboboko, sipasimumuneng boko samba apa pa bagei sisaggangi nganturat simalina,
54001011	siripot Katuareman Simaeru sibara ka Taikamanua simalatsat samba puuktungan sabeu, kele sinegeakenen Taikamanua kaku kupaarep nia.
54001012	Sura le kukua ka tubut sipasiroronake aku, Kristus Yesus Tuhanta, kalulut aiaddeake aku mateu samba isegeake pasikelat nene ka tubuku.
54001013	Kenanen siburu sipasiaasa le aku, sipasikukuru samba sigalai gege, tapoi aipukateki le aku baga; ka taiagaikunia le poi akugalai sangamberinia nene, ka taimatonem baga.
54001014	Tapoi ia pei aiuruake kiliu bagania Tuhanta ka tubuku, samba tonem baga samba nuntut baga ka bagat Kristus Yesus.
54001015	Katoneman samba bulat mateu tusilo le tiboiet nene: Aioi Kristus Yesus ka polak masiarauake sirimanua sijo; ka talagada aku simakope katai jo.
54001016	Tapoi kalulut nene aipukateki le aku baga Taikamanua, bule ka bagat tubuku sikatai jo nene, ipatoila Yesus Kristus sangamberi om bagania, ibailiu aku uluiet ka sia sipasikakatonemi nia geti, rasese purimanuaiat sitaitatata.
54001017	Katuumun samba pulatsanan le ka Rimata sangamberi tetere, Taikamanua sisasara sitaitatata, sitaimaiitco, teret buruburu! Amen.
54001018	Pasikelat nene kusegeake kekeu, togaku Timoteus, siripot sinibalaakenen siburu pagalaiat tubum, bule sibalat nenda ironake ekeu masipasaggakngake pasaggangan simaeru,
54001019	ka bagat tonem baga samba agai baga simalina. Ai piga pa sia sitaipuletsei bagai bagania simalina, oto lukke tonem bagada;
54001020	ka talagada ia te si Himeneus samba si Aleksander, sinegeakenenku kai Sanitu, bule ramakiro masiasa.
54002001	Bulat siboiki kunganturuake: Bule nugalaiake masitiddou, manindou, masitiddouake samba pusurakat siaili sangamberi sirimanua;
54002002	punu tubuda tai rimata samba sangamberi siabeu tiboi tubu, bule imarokdang samba imaeru puririmanuanta ka bagat topit samba lelek tubu.
54002003	Nene poi simaeru, sipasesese ka matat Taikamanua Sipaarau sita,
54002004	sibesiake bule sangamberi sirimanua tuarauake samba masisese puaagai pagalaiat pubulanan.
54002005	Sara le poi Taikamanua, sara leu sipatalaga ka Taikamanua samba sirimanua, ia te sirimanua Kristus Yesus,
54002006	sibuluake tubunia panebuira sangamberi sirimanua, ia te munengakenen ka tetere sinetereakenen.
54002007	Masimunengake nenda te aiturioake aku bailiu sipungangantoman samba apostel masigelaiake bangsa ta Yahudi ka pagalaiat tonem baga samba pubulanan. Sikuaku nene sibulatnia, ta bokoku.
54002008	Oto kalulut nene kiddiet bagaku bule kaipa kaipa ka senen kudduat taimanteu manindou masitinoake kabei simalina, si ta golu samba si ta pajoggolat.
54002009	Kisedda leu et tainanalep, bule rapalainge tubuda simateu, simasuru samba sipasesese, alai bui sinikai, bui masipakei mas ele inu ele leppei simakeppu saki.
54002010	Tapoi kau le ipalainge tubunia ka pasigagalai galajet simaeru, siripot simateu ka tainanalep simasuru ka Taikamanua.
54002011	Tainanalep buita masigelai mumengmeng samba muepe paatuat.
54002012	Ta kuoobaake tainanalep masigelaiake ele masipaneinei taimanteu; buita mumengmeng le sia.
54002013	Aipoi si Adam le boiki atubaraake, lepa si Hawa.
54002014	Samba ta si Adam atupataju, sinanalep le atupataju, bailiu masipasabau parentat Taikamanua.
54002015	Tapoi tuaarauake leu sinanalep kalulut masitutuake matat toga, ke mariuriu nia ka bagat tonem baga, nuntut baga, pususuru ka bagat epet paatuat.
54003001	Sibulatnia le tiboiet nene, "Sirimanua sioba ibailiu sipugagalai ka paamian, galajet simaeru te ibebesiake."
54003002	Oto sipugagalai ka paamian buita si ta kuat tubu, simanteu sisara sinanalep, siagai masisuru tubu, simasiku paatuat, simalelek tubu, simaletsei tairauma, simaagai masipanganturu,
54003003	bui simasosot mulo simapuinengen, sitaimaoddoi, simaleppe baga le, simaaban, bui simaereu bulagat,
54003004	simalelek masiuteake lalepnia, sipareddet tatogania ka bagat sangamberi lelek tubu.
54003005	Ta bai iagai masiuteake lalepnia, kipa iooi ipasikeli paamian Taikamanua?
54003006	Bui simaruei pei le aipukristen, mabubuak paatuatnia, sikau nia tuukum kele Sanitu.
54003007	Buita leu simaeru katuareman ka sia sipuarat bagei, bui rapaloloi nia, isesere nia seseret Sanitu.
54003008	Kisedda leu sia sipasirorom ka paamian, buita simalelek tubu, bui simaigi tiboiet, bui simaereu anggur, bui simaalau baga,
54003009	sipasikeli pakeleat tonem baga le ka bagat bagai baga simalina.
54003010	Sia leu buita tusibo boiki, ke amakoinongan tatat kuat tubuda, ia pei turioake sia mugalai.
54003011	Kisedda leu et tainanalepda, buita simalelek tubu, bui sioba patiboi, siagai masisuru tubu le, samba katoneman ka bagat sangamberinia.
54003012	Sipasirorom buita simanteu sisara sinanalep samba simalelek masipasikeli tatogania samba lalepnia.
54003013	Aipoi sia simalelek mugalai galajet, memei tukatonemi samba memei maeeme sia masimunengake tonem bagada ka Kristus Yesus.
54003014	Sangamberinia kusuratnake kekeu, kenanen aikukakaroni maruei kuoi masiailiake ekeu.
54003015	Oto ke maburu aku, nuagaian kipa murimanua simateu ka lalep Taikamanua, ia te paamian Taikamanua sipuririmanua, arigi samba bongen pubulanan.
54003016	Ta anai kasei pa siooi masisakkala beunannia keleat aratta: Nia sipatoila tubunia ka putubuat sirimanua, atupatoilaan roiponia ka bagat Ketsat, aipaitcoan tubunia ka samalaika, pinaarep ka sipuarat sabulungan, arakatonemingan nia taikapolak, situaakkat ka pulatsanan.
54004001	Tapoi makolou le ikua nia Ketsat, ka tetere sikateitei, babara sirimanua sikaddiuake tonem bagania, masitut ketsat pasipepe samba nganturatda sanitu,
54004002	sibara ka patajuatda sipaboboko, aipoi bagai bagada aian toggaiat sanitu.
54004003	Rakera sirimanua mutalimou, rakera masikom komen sibaraakenen Taikamanua bule ka bagat pusurakat rakom nia simatonem baga samba sipasiaagai pubulanan.
54004004	Sangamberi sibaraakenen Taikamanua maeru le, ta anai keikeiet, ke ka surat baga bai itusilo;
54004005	aipuneni poi nia tiboiet Taikamanua samba panindogat.
54004006	Ke nenda bai nunganturuake ka sasarainanta, bailiunangan ekeu pagugulet Kristus Yesus sipulelelek, siparimanuaake tiboiet putoneman baga samba nganturat simaeru situtnakenennu.
54004007	Katsiliake pumumuan si ta galai, ta anai kauta nia. Ubui tubum musuru ka Taikamanua.
54004008	Olaraga putubuat goiso le uktuknia; tapoi olaraga puketsanan geti mauktuk ka sangamberinia, aipoi ai palelengannia, purimanuaiat kineneiget samba ka gogoi sialu.
54004009	Katoneman samba bulat mateu tusilo le tiboiet nene.
54004010	Ia te tamomomoake tubuta samba tapauukele, atakaroningan poi Taikamanua sipuririmanua, Sipaarau sangamberi sirimanua, sara pei simatonem baga.
54004011	Segeake samba gelaiake sangamberinia nene.
54004012	Bui rapaguileake ekeu kasei pa lulut bau tubum. Kau le ibailiu ekeu uluiet ka simatonem baga ka bagat titiboat, ka bagat paraboat, ka bagat nuntut baga, ka bagat tonem baga samba ka bagat linat puririmanua.
54004013	Pangenan teret kuoi, pasikeli masibasaake Surat Sipunenan, mungantoman samba masigelaiake.
54004014	Bui nuoreake masipakei panguruat sikuddu ka tubum, sinegeakenen kekeu ka tiboiet sinibalaakenen ka teteret ratonemake kabeira tai baja gareja ka utenu.
54004015	Pasikeli sangamberinia nenda, nia nuparimanuaake bule imatoila kamajuannu ka sangamberi sirimanua.
54004016	Jago tubum kekeu samba jago nganturatnu. Kau numariuriu ka bagat sangamberinia nenda, aipoi ke nugalaiake kisedda, maaraunungan samba leu sia sipasiaarepi ekeu.
54005001	Bui nugoluki simabaja, nana le nia kele ukkui. Sibau tubu kele saraina,
54005002	tainanalep simabaja kele ina samba tainanalep sibau tubu kele maniunu ka bagat linat paatuat.
54005003	Tailumang bulat sipululumang suru sia.
54005004	Tapoi ke ai togania ele punuteteunia silumang nenda, siangan te boiki tukau masigelai masipuuku saeppuda samba masisiliake simaeru sigalai eppu samba sibubuada, nene poi siobat Taikamanua.
54005005	Silumang bulat sipululumang, si ta anai sipasikeli nia, Taikamanuangan le ikakaroni samba riuriu le nia masitiddou samba manindou sinago sinoibo.
54005006	Silumang sigalai siobat tubu geti, amateian nia kenanen ai pei le nia muririmanua.
54005007	Segeake nganturat nene ka sia bule rapurimanua si ta loloiet.
54005008	Tapoi kasei pa sitaipuuku saeppunia, sara pei sikuddu ka lalepnia, aiputataan tonem bagania, saliu pei le kataira sitaimatonem baga.
54005009	Silumang suratnakenen, bui sitaiaili enem pulu ngarura bajania, sara le aipulumangake;
54005010	samba amaarepman gagalaina galajet simaeru, pasikatnia: masiurau tatoga, masiletsei tairauma, masibui rereda sasaraina sikere tonem baga, masirom sia sipugegeja baga samba sangamberinia galajet simaeru aigalaiakean.
54005011	Tailumang sibau tubu geti bui nusuratnake sia. Aipoi ke aratutnakean siobat tubuda, siareuake sia ka Kristus, obarangan minca mutalimou,
54005012	ia geti oraknangan sia ukum, kalulut raputata tonem bagada siboiki.
54005013	Samba minca mutairoa tubungan le ragagalai barania ka lalep sara ei ka lalep sara; samba ta sarat mutairoa tubu, tapoi samba masitiboi sabagei samba masisaila sabagei samba masitiboi sitaimateu tutiboi.
54005014	Ia te lulunia kuoba pei le bule tailumang sibau tubu mutalimou sia minca, bara togada, masipasikeli lalepda, bui itukau paluluat ka saggakta masipakatai oninta.
54005015	Aipoi aian piga pa tailumang simapepepe masitut si sanitu.
54005016	Tapoi ke sinanalep tai Kristen ai eppunia sipululumang, kau ipasikeli sia, buian ibailiu sia pugejaat bagat paamian, kei sarat bulat sipululumangan le iroromake paamian.
54005017	Sipugagalai ka paamian simalelek pugagalai, mateu tuabeuake rua ngaoleat, sara pei sia sipusasaggo tubu mungantoman samba masigelaiake.
54005018	Aipoi aikua Surat Sipunenan, "Bui nuratsat ngungun jaui sipamemera bera," samba "Mateu le isilo upania sipugagalai."
54005019	Bui nusilo panganduat ka tubut sipugagalai ka paamian, ke ta anai rua ele telu sipasimumuneng.
54005020	Sia sigalai jo ase sia ka matada sapaamian bule ramaloto sabagei.
54005021	Ka matat Taikamanua samba Kristus Yesus samba samalaika sipilinia kutoneake simaron ka matam: Lelekngake nganturat nene, bui ka goat baga samba galaiake sangamberinia si ta paigganan.
54005022	Bui paolaola nurioake sipugagalai ka paamian, bui iaili ekeu joda sabagei. Suru tubum imalina.
54005023	Bui sarat oinan nulo, tapoi lo goiso anggur kalulut balugunu samba reireinia numabesi.
54005024	Ka sabagei, tapei atuukum amatoilaan joda; ka sabagei geti ka teiteian le imatotoila.
54005025	Kisedda leu et sangamberi galajet simaeru matotoila le, samba kenanen ta maruei imatoila, ta leu et iagai tulipputnake.
54006001	Tai Kristen sibailiu pagugulet, kau raaddeake tuanda mateu tuabeuake simakope, bui rapaloloi onin Taikamanua samba nganturatta.
54006002	Ke tai Kristen bai tuanda, bui rapuarak nia kalulut pasasambada Kristen; tapoi ia pei rapuuku nia sipulelelek, kalulut tuanda sipuuktungi pugagalaira saraina Kristen samba kanuntuat baga. Gelaiake samba nganturuake sangamberinia nene.
54006003	Ke ai kasei pa sigelaiake nganturat bagei samba ta siripot tiboiet simaeru sibara kai Tuhanta Yesus Kristus, samba ta siripot nganturat sipasesese ka aratta,
54006004	ia te siabeuake tubu, sitaiagai apa pa. Oringenda ia te sarat masigaba paisekat samba paukele tiboiet, sibaraake sisit baga, pagolukat, pakataikat nganga, pasuksungan sikatai,
54006005	pajoggolat ka sia sitaimaeru paatuat samba si ta anai pubulanan, ka bagada poi masibaraake puuktungan le puaarat.
54006006	Kirenangan puaarat abeu uktuknia, ke ipaalei nia sanang paatuat.
54006007	Aipoi ta anai siambitta ataoi ka polak nene, kisedda leu et ta anai taaambit tatuitui.
54006008	Bara le komen samba pakeiet, iangan te tapusasanangi.
54006009	Tapoi sia sibesiake kayo bele ka pasisiboat samba sesere samba sene ngamata pubotbonan si ta galai samba sikatai, siloulouake sirimanua ka pukataikat samba pulangokat.
54006010	Alau baga ka bulagat poi ungat sangamberi pukataikat. Piga pa sia sialau bulagat, amapepengan sia rakaddiuake tonem bagada, oraknangan sia sene ngamata gejat baga masibesiki tubuda.
54006011	Ekeu geti sirimanuan Taikamanua, areuake tubum ka sangamberinia nenda; puroipoat le kukuruake, suru ka arat, topit, nuntut baga, om baga samba leppet baga.
54006012	Patakaiake patakaiat tonem baga simaeru, lalau purimanuaiat sitaitatata; ia poi lulunia aitusogai ekeu, anumunengakean pei bagei pasimunengan simaeru ka matat maigi sipasimumuneng.
54006013	Ka matat Taikamanaua sipasikakau purimanuaiat ka sangamberinia samba ka matat Kristus Yesus simunengake pasimunengan simaeru ka matat Pontius Pilatus, kutoneake ka matam:
54006014	Reddet patonekat nene, sipulelelek samba si ta loloiet, teret ka teteret ipatoila tubunia Tuhanta Yesus Kristus,
54006015	ia te tetere sinetereakenen Taikamanua Sipulubeunan samba Sipulugege sisasara, Rimatada tai rimata samba Tuhanda tai tuan.
54006016	Nia sarania le sitaioi ikalaake kamateiat, sikuddu ka pato sitaioi tulegeri. Ta anai kasei pa sirimanua sipasiitco nia, ele siooi masiitco nia. Ka tubunia le katuumunan samba gege teret buruburu. Amen.
54006017	Nganturu sia simakayo ka polak nene, bui ramabuak paatuat, samba bui rapukaronan ka apa pa sitaimariuriu, kele pukayoat, Taikamanua le karoniet, sipasiaake ka sita sangamberinia ta anai gulai puuktungietta.
54006018	Kau ragalai simaeru, bule ramakayo ka galajet simaeru, bailiu simaanggai samba sioba masiparubei,
54006019	kisedda te raruruake pukayoat sibailiu bongen simaeru ka sia ka gogoi sibabara, rasilo purimanuaiat sipulelelek.
54006020	Ale Timoteus, pasikeli sangamberi sinegeakenen kekeu. Katsiliake titiboat si ta galai simalolit samba pajoggolat pagalaiat kuanenda "puaagai."
54006021	Aipoi ai piga pa sia sigelaiake nia, kalulut nene amapepengan sia ka putoneman baga. Kiliu bagat Taikamanua masipaalei kam!
55001001	Sibara kai Paulus, apostel Kristus Yesus kalulut teu bagat Taikamanua masipaarep palelengan pagalaiat purimanuaiat ka bagat Kristus Yesus,
55001002	masiailiake Timoteus, togaku kilibet baga: Kiliu baga, nuntut baga samba aban sibara ka Taikamanua Ukkui samba Kristus Yesus, Tuhanta, masipaalei ekeu.
55001003	Sura le kukua ka Taikamanua, reddenenku ka paatuat simalina, kele sigalaiakenenda taikebbukatku. Aipoi ta muaari kurepdep ekeu ka bagat panindogatku sinago samba sinoibo.
55001004	Mangelei bagaku masiitco ekeu, kurepdep elum, bule isege angkat bagaku.
55001005	Kalulut kurepdep tonem bagam simalina, kele tonem bagat sibubuam siburu si Lois samba inam si Eunike samba matonem bagaku, kisedda leu tonem bagam kekeu.
55001006	Ia te lulunia kuparepdep ekeu bule nujuluuake panguruat siaket Taikamanua kekeu ka pasitotonem kabeiku ka tubum.
55001007	Aipoi ta ketsat sikau sita muloto aiake Taikamanua ka sita, ketsat sikau muron, nuntut baga samba lelek tubu le.
55001008	Oto bui numaila masimuneng pagalaiat Tuhanta, samba bui numaila kalulut aku situukum kalulut nia, tapoi tut le masiorik kalulut Katuareman Simaeru siripot ron Taikamanua.
55001009	Nia le sipasiaarauake sita samba sipasisosogai sita pasogaiat sipunenan, ta kalulut sigalaita, sibara ka teu baga samba kiliu bagania le, sipanguruatnakenennia ka sita ka bagat Kristus Yesus enan tapei abara tetere,
55001010	samba kineneiget atutoilaakean kalulut kaooi Sipaarau sita Kristus Yesus, sipasitatataake geget kamateiat samba siottouake purimanuaiat sitaimasusuet kalulut Katuareman Simaeru.
55001011	Sibailiu sipaarep Katuareman Simaeru nene te samba apostel samba guru aiturioake aku.
55001012	Ia te lulunia akuorik sangamberinia nene, tapoi ta mamaila aku; aipoi kuagai nia katonemietku samba matonem bagaku sangamberi sinegeakenennia kaku momoi ipasikeli nia teret ka gogoi sialu.
55001013	Ukkaake nganturat simaeru uluietnu siarepnu sibara kaku samba galaiake ka bagat tonem baga samba nuntut baga ka bagat Kristus Yesus.
55001014	Pasikeli bibilet simalainge sinegeakenen kekeu, ka paroman Ketsat Sipunenan sikuddu ka bagata.
55001015	Anuagaian sia sangamberi sikuddu ka Asia arakaddiuakean aku; ka talagada ia te si Pigelus samba si Hermogenes.
55001016	Bule ipanguruatnake si Tuhan katet baga ka lalep Onesiporus, aipoi mareirei ikulaake bagaku samba ta ikailaake masibalou aku ka penjara.
55001017	Kele aioi ka Roma, besiakenangan igaba aku, gaba gaba sesenangan aku.
55001018	Bule ipangurutanake si Tuhan katet bagania ka tubunia ka gogoi sialu. Kipa igit sigalainia ka tubuku ka Epesus, ekeu pei le iagai nia.
55002001	Oto ale togaku, kau numaron kalulut kiliu baga sibara ka Kristus Yesus.
55002002	Apa siarepnu kaku ka matada maigi sipasimumuneng, ia te nusesegeake ka sia siooi tukatonemi, simaagai leu masipangantoman sabagei.
55002003	Tutnake masiorik gejat baga siripot tenterat Kristus Yesus simatopit.
55002004	Ta anai kasei pa tentera sipasasaggak sipabikbing paatuatnia ka pagalaiat purimanuaiatnia, bule ioba nia siuteake nia.
55002005	Sipatatakai, kenanen apatakaian nia, ta te tukikirini nia, ke ta siripot aturan patatakainia.
55002006	Sipumomone, simamomomo tubu mugalai, buita nia le boiki masinananam buat siuremannia.
55002007	Paatu sikuaku nene; aipoi iaake kekeu Taikamanua puaagai ka bagat sangamberinia.
55002008	Repdep Yesus Kristus, sitususuru ka simamatei, sibara ka punuteteu David, ia te sipaarepku ka Katuareman Simaeru.
55002009	Kalulut pasipaarep Katuareman Simaeru nene te akupasiorik, pat tukabe, kele sirimanua sipananae; tapoi tiboiet Taikamanua ta tukakabe.
55002010	Ia te kuoomake masiorik sangamberinia puuktunganda sia sipilit Taikamanua, bule rasilo leu puaragat ka bagat Kristus Yesus samba pulatsanan sitaitatata.
55002011	Bulat sibulatnia le tiboiet nene, "Ke amateian sita pasamba nia, muririmanua leu sita pasamba nia.
55002012	Ke maom bagata, puparentatangan leu pasamba nia. Ke tapakele nia, pakelenangan leu sita.
55002013	Ke ta matopit sita, nia geti riuriu le matopit, aipoi ta momoi ipakele tubunia."
55002014	Parepdep samba toneake sangamberinia nene ka sia ka matat Taikamanua, buian ragalai paukele tiboiet, si ta galai le poi, masipaingo sia sipasiaarep le.
55002015	Besiake numateu ka matat Taikamanua, kele sara sipugagalai sitaimaila ka pagalaiat galajetnia, simakolou masipaarep tiboiet pubulanan.
55002016	Tapoi tiboiet si ta baga samba simalolit, katsiliake le, aipoi sikau sirimanua memei makatai le.
55002017	Samba tiboietda mararat le kele bogbong. Ka talagada ia te si Himeneus samba si Piletus,
55002018	sia nene amapepengan sia ka pubulanan, arakua poi katusuruatta amuriuriuan; oto paguilaknangan tonem bagada sabagei.
55002019	Tapoi bongen simaron sigalakngakenen Taikamanua nyung le, toggaiatnia ia te, "Iagai si Tuhan sia bakkatnia" samba "Senen sipasikukua onin Tuhan, kau iariake tubunia ka sikatai."
55002020	Ka bagat lalep sabeu ta sarat bibilet sigalai ka mas samba perak, tapoi samba sibara ka loina samba polak leu; siboiki nenda tupakei ka simalatsat samba bagei tupakei ka sitaimalatsat.
55002021	Ke kasei pa masipalina tubunia ka sikatai, bailiu nia bibilet lalep pakeiet ka simalatsat, tupalina, tuaddeake nia mateu pakeiet tuannia samba tutarekngake ka senen galajet simalatsat.
55002022	Kalulut nene areuake tubum ka pubotbonanda sibau tubu, kukuruake puroipoat, tonem baga, nuntut baga samba aban sambamui sia sipusosoga kai Tuhan sibara ka paatuat simalina.
55002023	Katsiliake paukelatda taiagai paatuat samba sitaimateu, nuagai poi sibaraake pajoggolat le nenda.
55002024	Pagugulet Tuhan geti ta momoi pajoggolo, simaeru baga le ka sangamberi sirimanua, iagai masinganturu, maom baga,
55002025	maleppe baga masinganturu simalawan, baleu ipanguruatnake Taikamanua ka sia katubaugat paatuat sikau sia masiagai pubulanan,
55002026	bule raseseake nia rabela ka seseret Sanitu siappara sia masitutnake nia.
55003001	Agaietnu leu et ia te ka gogoi sikateitei, babara te tetere pugejaat baga.
55003002	Aipoi sirimanua sarat mununtu baga ka tubudangan le, maalau baga ka bulagat, musosot titiboat samba mubuak paatuat, bailiu simaasa, ta masireddet eppu, taiagai musura baga, taipuuku arat,
55003003	taiagai mununtu baga, taioba paaban, raoba masipakatai nganga, taiagai masiatuake, maoddoi, ta raoba simaeru,
55003004	raoba masipajo, ta mananta rapaatu, masipaumun siagai, masitutnake pubotbonan tubu pei le raoba bele pei masitutnake Taikamanua.
55003005	Ka uddut tuitco sia kele simasuru arat, tapoi pulelengannia geti, geget puaranan raputata le. Areuake tubum ka tubuda!
55003006	Ka talagada poi ai sia sisenei lalep sirimanua samba masikau paalakat bagada tainanalep simagulai tubu, sisun jo, samba pinaambit sene ngamata pubotbonan,
55003007	kenanen mariuriu rapasigelai, tapoi beri pei raagai pubulanan.
55003008	Makere kele si Yannes samba si Yambres masilawan si Mose, kisedda te sia masilawan pubulanan. Sirimanua nene amakataian paatuatda, ta matom tonem bagada.
55003009	Taan leu momoi ramariuriu, aipoi taiagaira paatuat, matotoila le ka matada sangamberi sirimanua, kele kai Yannes samba Yambres.
55003010	Tapoi ekeu geti anututnakean ngantomanku, paraboatku, isiatku, tonem bagaku, om bagaku, nuntut bagaku samba ron paatuatku.
55003011	Anututnakean masiorik pangukurat samba paoreat kele siorikku ka Antiokia, ka Ikonium samba Listra. Sangamberi pangukurat akuorikngan, tapoi aibelaakean aku si Tuhan ka sangamberinia.
55003012	Kirenangan sangamberi sioba muarat ka bagat Kristus Yesus raoorik pangukurat.
55003013	Tapoi sirimanua sikatai samba sipatataju itutuppai pei le kataira, masipepeake samba mapepe.
55003014	Ekeu geti kau le numariuriu ka bagat pubulanan sigelainu samba sikatonemim, nuagai poi kasei sigelaiake ekeu.
55003015	Repdep leu ka sulenu pei le anuagaian Surat Sipunenan sipasoppit samba sipalulu ekeu ka puaragat kalulut tonem baga ka Kristus Yesus.
55003016	Sangamberi surat ka Surat Sipunenan sibara ka engan Taikamanua le, samba pakeiet pasinganturu, pasiase simasele, pasipaeru paraboat samba pasipalulu ka puroipoat;
55003017	bule imamuine sirimanuan Taikamanua, simatarek ka senen galajet simaeru.
55004001	Ka matat Taikamanua samba Kristus Yesus sipasiuukumake geti sipuririmanua samba simamatei, samba kalulut momoi nia masipatoila Puririmatania, kupatone simaron kekeu:
55004002	Paarep tiboiet Taikamanua, tugguruake ka tetere simaeru ele sitaimaeru, ase, tekaake simasele samba nganturu ka bagat om baga samba panganturat.
55004003	Babara poi teterenia taan raoba sirimanua masisilo nganturat simaeru, tapoi raruruake le saguru siobat bagada masigelaiake sia siobat talinganda.
55004004	Pisikngakerangan talinganda ka pubulanan, ka pumumuan siburuan le ratongiake talinganda.
55004005	Kekeu geti kau numasikeli ka bagat sangamberinia, omake masiorik, galaiake galajet masipaarep Katuareman Simaeru, lettuake galajet pasikelatnu.
55004006	Pagalaiat tubuku kaku geti, amatarekngan tubuluake, samba tetere katatakatku aiailingan.
55004007	Akupatakaiakean patakaiat simaeru, akukappuluakean ailiakenen, akupasikelingan tonem baga.
55004008	Kineneiget, amatarekngan kaku kirit puroipoat akenen Tuhan Sipasiukum simaroipo kaku ka gogoi sialu; ta sarat kaku, tapoi samba leu ka sangamberi sipungeleiji katutoilakatnia.
55004009	Besiake imaola nuoi masibalou aku;
55004010	aipoi si Demas aikaddiuakean aku, lulut masipununtuki baga polak nene. Ameian nia ka Tesalonika. Si Kreskes ameian ka Galatia samba si Titus ka Dalmatia.
55004011	Sarat si Lukas-an le amulegei aleiku. Ala si Markus ambit nia aleinu; aipoi bulat karonanku le nia ka galajet.
55004012	Si Tikhikus akukoiniakean nia ka Epesus.
55004013	Ke moi ekeu ambit mantel sigalakku ka Troas ka lalep Karpus samba leu pabukobukoku, sara pei nenda buko kulit.
55004014	Si Aleksander, tukang tembaga nenda, amaigingan sikatai aigalai ka tubuku; ai leu isiliake nia si Tuhan siripot sigalainia.
55004015	Jago leu tubum ka tubunia, aipoi makope ilawan nganturatta.
55004016	Ka teteret pasialegiatku siboiki, beri sara siromake aku, sangamberida masikaddiuake aku (kepei ta iaddeake Taikamanua ka tubuda pagalaiat nene).
55004017	Tapoi aipaaleian aku si Tuhan samba aiparonan aku, bule ioi kupaarep simasun Katuareman Simaeru samba sangamberi sipuarat sabulungan masiarep. Ia te akubela ka ngungun singa.
55004018	Samba ibebelaake aku si Tuhan ka senen galajet sikatai, iaarauake aku tuguru ka Purimataatnia ka sorga. Ka tubunia le pulatsanan teret buruburu. Amen.
55004019	Salamku kai Priska samba Akwila samba ka sia ka lalep Onesiporus.
55004020	Si Erastus ai nia ka Korintus samba si Tropimus kukaddiuake aimubebesi ka Miletus.
55004021	Besiake nuoi se enan ta babara tetere simaleppet. Salam kekeu sibara kai Ebulus, Pudes, Linus, Klaudia samba sibara ka sangamberi sarainanta.
55004022	Si Tuhan le masipaalei ketsatnu. Kiliu bagania masipaalei kam!
56001001	Sibara kai Paulus, pagugulet Taikamanua samba apostel Yesus Kristus masipasikeli tonem bagada sirimanua sipilit Taikamanua samba puaagai pubulanan siripot aratta,
56001002	samba mubongen ka pukakaronan purimanuaiat sitaitatata, sinibalaakenen Taikamanua si ta boko, enan tapei abara tetere,
56001003	samba ka tetere siteuakenennia aipatoilaan tiboietnia ka bagat pasipaareman Katuareman Simaeru sinegeakenen kaku siripot patonekat Taikamanua, Sipaarau sita.
56001004	Masiailiake si Titus, togaku sipulelelek siripot keret tonem bagata: Kiliu baga samba aban sibara ka Taikamanua Ukkui samba Kristus Yesus, Sipaarau sita masipaalei ekeu.
56001005	Lulunia akugalak ekeu ka Kreta, ia te bule nupagaba pagabaet pei le samba nurioake tai baja gareja ka senen laggai, kele sitonekenenku ka matam,
56001006	ia te sia si ta kuat tubu, buita sara le sinanalepnia; tatogania tai Kristen simatopit samba ta anai katuareman pagalaiat pubotbonan tubu samba kelat paatuat.
56001007	Aipoi sipaneinei paamian, kele sipasikeli lalep Taikamanua, buita si ta kuat tubu, bui simabuak paatuat, bui simagolu, bui simalo simapuinengen, bui simagege, bui simaalau baga,
56001008	simaletsei tairauma le, simaoba ka simaeru, simasiku paatuat, simaroipo, simasuru, siagai masipasikeli tubu,
56001009	samba siometnake tiboiet simaeru siripot sigelaiakenen, bule ioi leu ipanganturu sirimanua mubongen ka nganturat simaeru samba masiase sipasilalawan.
56001010	Aipoi amaigingan sia simakela paatuat, sitiboi tiboiet si ta galai samba sipatataju, sara pei sia sibara ka arat Yahudi.
56001011	Sia nene buita tupetpetnake ngungunda, kalulut arapakataian lalep sirimanua gegelaiakera sitaipasese, masigaba uktuk simalolit.
56001012	Sara ka talagada, ia te nabida masikua, "Sarat paboko le tai Kreta, tarimeu simasakbak, simereu kokom sitaimamala."
56001013	Pasimunengan nene sibulatnia. Kalulut nene susui matada, ba pagugulai, bule ramaron mutonem baga,
56001014	samba buian rapuletsei pumumuanda tai Yahudi samba patonekat sirimanua sikaddiuake pubulanan.
56001015	Ka sirimanua simalina sangamberinia le malina; ka sirimanua simalolit geti samba sitaimatonem baga beri sara simalina, aipoi paatuatda samba bagai bagada malolit le.
56001016	Rakua raagai Taikamanua, tapoi ka galai tubuda ai le raputatata nia. Kasitsitnakenen le sia samba sitaimareddet samba sitaioi masigalai apa pa galajet simaeru.
56002001	Tapoi ekeu geti, siripot ka nganturat simaeru le gelaiake:
56002002	Taimanteu simabaja kau rapurimanua sipasesese, masuru, masiku paatuat, maron ka bagat tonem baga, ka bagat nuntut baga samba ka bagat om baga.
56002003	Kisedda leu et tainanalep simabaja, kau rapurimanua simasuru ka Taikamanua, bui masipakatai sabagei, bui simalo simapuinengen, tapoi siagai masinganturuake simaeru le,
56002004	bule rapanganturu tainanalep sibau tubu masipununtuki baga taimanteura samba tatogada,
56002005	murimanua masiku paatuat samba malina, mangamang masipagaba lalepnia, maeru paatuat, mareddet ka simanteunia, bui ituasa tiboiet Taikamanua.
56002006	Kisedda leu et tailainge, panganturu sia bule raagai masipaneinei tubuda ka bagat sangamberinia
56002007	samba ekeu, kau ibailiu ekeu uluiet ka galajet simaeru. Ka bagat nganturat patoila linat paatuat samba sipulelelek.
56002008	Pakei tiboiet simaroipo, bui bara loloiet, bule ramaila sipasilalawan, kalulut ta anai apa pa sikatai kuanenda pagalaiat sita.
56002009	Sapagugulet kau ramareddet ka tai tuanda ka bagat sangamberinia samba raangkaake bagada, bui rasiddot sia,
56002010	bui manangkou, tapoi kau le rapatoila sangamberi eru samba topit, bule kalulut kisedda ralatsatnake nganturat Taikamanua Sipaarau sita, ka bagat sangamberinia.
56002011	Aipoi kiliu bagat Taikamanua siarauake sangamberi sirimanua amatoilaan.
56002012	Igelai sita bule tagalakngake pukakatai samba pubotbonan polak samba bule tapurimanua simasoppit, simaroipo samba muarat ka polak nene
56002013	ka tetere kineneiget ka bagat ai sita masingengena karonietta simasun puuktungan samba katutoilakat pulatsanan Taikamanua Sipulubeunan samba Sipaarau sita Yesus Kristus,
56002014	sibuluake tubunia punu tubuta bule ibelaake sita ka sangamberi pukataikat samba ilinaake sita bailiu bangsania simangamang masigalai simaeru.
56002015	Sangamberinia nene gelaiake, panganturu samba ase sirimanua sibara ka sangamberi ronnu. Bui rapaguileake ekeu kasei pa.
56003001	Parepdep sia bule rapusum ka sapamarenta samba ka sibara gege mareddet samba matarek masigalaiake sene ngamata galajet simaeru.
56003002	Bui masiasa sabagei, bui pajoggolo, tapoi mueru baga le samba muleppe baga ka sangamberi sirimanua.
56003003	Aipoi sita leu siburu sitaiagai paatuat le, sitaimareddet, simapepepe, bailiu pagugulet ka sene ngamata pubotbonan samba siobat tubu, murimanua ka bagat pukataikat samba sisit baga, kasitsitnakenen, palaga baga pasasamba.
56003004	Tapoi kele aimatoila anggai bagat Taikamanua, Sipaarau sita, samba nuntut bagania ka sirimanua,
56003005	arauakenangan sita, ta kalulut galajet simaroipo sigalaiakenenta, tapoi kalulut katet bagania le ka pasiraukat pasitutut mata sibau samba ka pasibaugat Ketsat Sipunenan,
56003006	siuruakenennia taimagulai ka sita kalulut Yesus Kristus Sipaarau sita,
56003007	bule sita pinaroipot kiliu bagania, bailiu sipasiikep purimanuaiat sitaitatata, siripot pukakaronanta.
56003008	Karonan te tiboiet nene samba kuoba bule nuronake nia, bule sia simatonem baga ka Taikamanua rapasikeli masigalaiake galajet simaeru. Ia te simaeru samba sibailiu uktuk ka sirimanua.
56003009	Tapoi ka pagalaiat paukelat tiboiet si ta galai samba paninikat, pajoggolat samba pagolukat pagalaiat Surukat, areuake tubum. Aipoi sangamberinia nenda siboboi le ta anai kauta nia.
56003010	Sirimanua sibaraake pasaraat, lepa nupanganturu nia sangaminca ele rua ngaminca, katsiliake nia.
56003011	Anuagaian poi sirimanua kele nenda bulat amapepengan samba jonia masiukum tubunia.
56003012	Ke akukoiniakean si Artemas samba si Tikhikus raoi kekeu, olaake nuoi nuailiake aku ka Nikopolis; aipoi akupaatungan mukuddu sedda ka tetere simaleppet.
56003013	Pasikeli nuromake si Zenas guru Surukat, samba si Apollos ka bagat puenungananda, bui bara simagulai ka sia.
56003014	Samba sia saaleita leu kau ragelai mugalai galajet simaeru, ibara pakeiet ka besiakenen, bui si ta bua rapurimanua.
56003015	Sangamberi saalei sipaalei aku se masisegeake salam kekeu. Segeake salamku ka sia simanuntu baga ka sita ka bagat tonem baga. Kiliu bagat Taikamanua masipaalei kam sangamberimui!
57001001	Sibara kai Paulus, siukumakenen kalulut Kristus Yesus samba sibara kai Timoteus sarainanta, masiailiake Pilemon kilibet baga samba aleimai ka galajet
57001002	samba kai Appia maniuta samba kai Arkhipus, aleita ka bagat pasaggangan samba ka sapaamian ka lalepnu:
57001003	Kiliu baga le ka kam samba aban sibara ka Taikamanua, Ukkuita samba sibara kai Tuhan Yesus Kristus masipaalei kam.
57001004	Sarat kusuraki le Taikamanuangku, senen kurepdep ekeu ka panindogatku,
57001005	akuarep poi nuntut bagam ka tubuda sia sipunenan samba tonem bagam kai Tuhan Yesus.
57001006	Panindogatku, bule pasambaatnu ka bagat tonem baga bailiu masibaraake puaagai ka simaeru ka talagata ka bagat Kristus.
57001007	Bulat abeu angkat bagaku samba pusuibiat kalulut nuntut bagam, lulut anukulaake bagada sipunenan, ale saraina.
57001008	Ia te lulunia, kenanen ka bagat Kristus bulat maeme aku masitoneake kekeu simateu galaiakenennu,
57001009	tapoi kalulut nuntut baga, maeru pei le kutiddou nia ka tubum. Aku nene, Paulus, simabaja, ai pei bagei kineneiget tupenjaraake kalulut Kristus Yesus,
57001010	kutiddou kekeu pagalaiat togaku sinutuakenenku ka bagat penjara, ia te si Onesimus.
57001011	Siburu ta anai kaunu nia, kineneiget geti abeu kaunu nia samba kauku nia.
57001012	Kukoiniake nia minca kekeu -- nia, ia te kanuntuat bagaku --.
57001013	Siobaku le bai nia kuddu le nia ka tubuku, bule ipasikeli aku punu tubum burut katupepenjaraku kalulut Katuareman Simaeru,
57001014	tapoi ke ta teu bagam, ta koba kugalai apa pa, bui kele sipaksa le nugalai simaeru, ka teu baga le.
57001015	Baleu ia pa lulunia aitusaraake nia goiso ka tubum, bule nusilo nia teret buruburu,
57001016	taan kele pagugulet, tapoi saliu pei le pagugulet, kele saraina kilibet bagangan le, kaku mauktukngan aku, sara pei kekeu, ka pusirimanuaat samba leu ka bagat Tuhan.
57001017	Oto ke nuaddeake aku aleinu sikere tonem baga, oto silo nia kele aku.
57001018	Samba ke ai apa pa selenia ele utaknia ka tubum, kaku le addeake sangamberinia!
57001019	Aku, Paulus, masibulatnake nia ka surat sinurat kabeiku: Ai leu kubaya nia. (Puutaknu ka tubuku geti, ia te tubum, taan leu kukukua.)
57001020	Ale saraina, eddangan kupuuktungi sibara kekeu ka bagat Tuhan: Kulaake bagaku ka bagat Kristus!
57001021	Tonem bagaku ka reddetnu, ia te akusuratnake surat nene kekeu, kuagai poi saliu pei le sikuaku nene nugagalaiake.
57001022	Ka bagat nene tarekngake pugogoiatku; kukaroni poi kalulut panindogatmui tutotoiliake aku ka kam.
57001023	Sege salam Epapras kekeu, aleiku sangapenjara kalulut Kristus Yesus,
57001024	samba sibara kai Markus, Aristarkhus, Demas, Lukas, aleiku sangagalajet.
57001025	Kiliu bagat Tuhan Yesus Kristus masipaalei ketsatmui!
58001001	Siburu mareirei samba ka sene ngamata enungan aipatiboake taikebbukatta Taikamanua ka ngungunda tai nabi.
58001002	Tapoi ka tetere sikateitei nene, patiboakenangan sita ka bagat Togania, sikokoiakenennia bailiu sipasiikep sangamberi sibabara. Kalulut nia leu aibaraake polak nene Taikamanua.
58001003	Torot pulatsanan Taikamanua le nia samba tularat putubuat Taikamanua samba ibairat sangamberi sibabara kalulut tiboietnia simasun gege. Samba lepa aigalai pulinakat jo, puuddetnangan kai kattoet Sipulubeunan, ka pata.
58001004	Toga nene saliu beunanda samalaika, kele oni sipanguruatnakenen ka tubunia saliu pei le laingen oninda samalaika.
58001005	Ka matat malaika kasei poi aikua Taikamanua, "Ekeu te Togaku! Gogoi nene kututuake matam?" samba minca, "Bailiunangan aku Ukkuinia, samba bailiu nia Togaku?"
58001006	Samba minca ka teteret aikoiniake Togania sikebbukat ka polak, kuanangan, "Sangamberi malaikat Taikamanua buita murappo ka matania."
58001007	Samba ka pagalaiat malaika aikua, "Sibailiuake samalaikania bailiu rusa samba sapaguguletnia bailiu juluu api."
58001008	Ka pagalaiat Toga geti aikua, "Uddenan purimataatnu Taikamanua, riuriu le teret buruburu, samba tuturat purimataatnu tuturat puroipoat le."
58001009	"Nupununtuki baga puroipoat samba nupulagaki baga pukataikat; ia te lulunia aitulaji ekeu Taikamanua, Taikamanuam tula puangkakat baga, bele pei saaleinu."
58001010	Samba, "Ka panandaatnia pei le, ekeu le, Tuhan aibaraake polak, samba pamanuamanua sigalai kabeinu le.
58001011	Sangamberinia nenda tatata le, ekeu geti riuriu le, samba sangamberinia nenda makakatai le kele leppei;
58001012	kele mantel le nupurutnake sia, samba kele leppei tusisili le sia, ekeu geti ia leu ne nia, samba ruram ta anai kalepakat."
58001013	Samba ka matat malaika kasei poi aikua, "Uddetnake ekeu kai kattoetku, teret kukau saggaknu bailiu kalak rerem?"
58001014	Samalaika geti ia te ketsat pagugulet Taikamanua, koiniakenen masirom sia sipasiikep puaragat.
58002001	Ia te lulunia buita tapasikeli simakope sangamberi siarepta, bui tamaraggai.
58002002	Aipoi ke bai tiboiet sinegeakenenda samalaika amaronan, samba senen pasisasabau Surukat samba taimareddet isisilo silinia siripokatnia,
58002003	kipa te iooi tabela ke tapasibbu puaragat sabeu nene? Si Tuhan le amasisegeake nia siboiki, ia geti ronakerangan nia ka sita sia sipasiaarep,
58002004	ronakenangan pei nia Taikamanua ka bagat kerek samba kiseiet samba sene ngamata gege samba kalulut Ketsat Sipunenan sirubeiakenennia siripot teu bagania.
58002005	Aipoi ta ka samalaika aikau gege Taikamanua masipaneinei polak sibau sibabara, ia te polak siniboita nene.
58002006	Tapoi ai sipasimumunengake ka sara ruang Surat Sipunenan masikua, "Aponia te sirimanua nurerepdep nia, ele togat sirimanua nupuleletsei nia?
58002007	Tapoi anuparepe nia goiso ka samalaika, samba nukirini nia pulatsanan samba pubeunanan;
58002008	sangamberinia anukauan ka tei rerenia." Aipoi ka bagat masisumake sangamberinia ka tubunia, ta anai beri sara sitaipususum ka tubunia. Tapoi kineneiget tapei taiitco susumakena sangamberinia ka tubunia.
58002009	Tapoi sita masiitco Yesus pinaepe goiso ka samalaika, sikirini pulatsanan samba pubeunanan le lulut pasioorik kamamatei, bule lulut kiliu bagat Taikamanua inanam kamateiat punu tubut sangamberi sirimanua.
58002010	Mateu poi ka Taikamanua -- siteuake samba sibaraake sangamberinia --, sipasiaambit maigi sirimanua ka pulatsanan, masiabeuake leu Yesus, sipalulu sita ka puaragat, kalulut pangoringan.
58002011	Aipoi nia sipasipupuneni samba sia sipuneni sibara ka sara Ukkui le; ia te lulunia ta imamaila masioniake sia saraina,
58002012	aikua, "Kupaarep onim ka matada sasarainangku, samba kuumunake ekeu ka talagat paamian,"
58002013	samba minca, "Kukakatonemi nia." samba minca, "Koi aku samba tatoga siaket Taikamanua kaku."
58002014	Oto kalulut tatoga sipulologau samba sipuaakkula le, nia leu makere kele sia, bule ka kamateiatnia itataake siukkaake bajou kamateiat, ia te si Sanitu;
58002015	samba ibelaake sia ka pupagugulenan sanganantat purimanuaiatda lulut puloloto ka kamateiat.
58002016	Aipoi bulatnia ta samalaika airomake, sapunuteteu Abraham le airomake.
58002017	Ia te lulunia ka bagat sangamberinia buita ibailiu nia makere ka sasarainania, bule ibailiu nia Imam Sabeu simanuntu baga samba simatopit ka pasikelat ka matat Taikamanua, masitebui jot sangamberi bangsa.
58002018	Kalulut aiorikngan poi ka sia pasisiboat, oto momoian iromake sia siorik pasisiboat.
58003001	Oto sasaraina sipunenan, sipururubeiat ka bagat pasogaiat sorga, mattai kam Apostel samba Imam Sabeu munengakenenta, ia te Yesus,
58003002	simatopit ka tubut Taikamanua sipasikokoiniake nia, kele si Mose simatopit masipasikeli lalep Taikamanua.
58003003	Aipoi tuaddeake nia mateu masisilo pulatsanan sabeu bele pei si Mose, kele ke sipasigagalai lalep nia le makope tuabeuake bele pei ka lalep sigalainia.
58003004	Aipoi senen lalep ai sigalainia, tapoi sigalai sangamberinia ia te Taikamanua.
58003005	Si Mose kirenangan matopit nia ka bagat lalep Taikamanua siripot pupapagugulet masimunengake pagalaiat paaremen pei le ka gogoi sibabara.
58003006	Kristus geti matopit nia siripot putotoga masikupkup lalepnia; lalepnia ia te sita, ke mariuriu taukkaake simaron tonem bagata samba pukakaronan atsiakenenta teret kalepakatnia.
58003007	Ia te lulunia kele sikuat Ketsat Sipunenan, "Gogoi nene ke nuarep kam ngangania,
58003008	ba kekelaake kam paatuatmui kele ka pukelakat paatuatda taikebbukatmui ka teteret pasisiboat ka simatangeu.
58003009	Sedda ragalai pasisiboat taikebbukatmui rasibo aku, kenanen araitcoan sigalaiku,
58003010	epat pulu ngarura ujunia. Ia te lulunia akupugolu ka sia reddenan nenda, samba kukua: Sarat mupepe paatuat le sia, samba ta raagai enunganku,
58003011	bailiu pusuppakungan ka goluku: Taan tuguguru sia ka kudduat puariatku!"
58003012	Pagaba kam sasaraina, bui ibara kasei pa ka talagamui sikatai paatuat samba sitaimatonem baga kalulut ikaddiuake Taikamanua sipuririmanua.
58003013	Tapoi panganturu le kam pasasambamui senen gogoi, ujut momoi pei le tukua "gogoi nene," bule ta bara ka talagamui sikelaake paatuatna kalulut patajuat jo.
58003014	Aipoi amurubeiatnan sita ka bagat Kristus, sarat kau le imaron taometnake sikatoneminta panandaatnia teret kalepakatnia.
58003015	Tapoi ke ikua, "Gogoi nene ke nuarep kam ngangania, ba kekelaake kam paatuatmui kele ka pukelakat paatuatda taikebbukatmui."
58003016	Kasei poi sia sikelaake paatuat, kenanen araarepman ngangania? Ta pa sia sangamberida sibelaakenen Mose ka laggai Misir?
58003017	Samba kasei aipugoluki Taikamanua epat pulu ngarura ujunia? Ta pa sia sigalai jo, simasusubu ka simatangeu?
58003018	Samba kasei sia sisuppaakenen Taikamanua, sitaioi masiguruki kudduat puariatnia? Ta pa sitaimareddet?
58003019	Oto ataitcoan, taiooinia ratuguru, kalulut taimatonem bagada.
58004001	Oto kau tamaloto kam, bui bara beri sara ka talagamui situkakaddiu, kenanen palelengan tuguru ka puariatnia ai pei le muririuriu.
58004002	Aipoi ka sita leu atupaarepman Katuareman Simaeru makere kele ka sia; tapoi tiboiet siarepda ta arapuuktungi, kalulut ta sialei tonem baga ka sia sipasiaarep.
58004003	Aipoi sita simatonem baga, tuguguru ka kudduat puariat kele sikuat Taikamanua, "Bailiu pusuppakungan ka goluku: Taan tuguguru sia ka kudduat puariatku," kenanen alepaan galajetnia barania ka pututukat polak.
58004004	Aipoi pagalaiat gogoi sikapitunia aikua ka sara ruang kise, "Ka gogoi sikapitunia puarinangan Taikamanua ka sangamberi galajetnia."
58004005	Samba ka pagalaiat nene tusurat minca, "Ta tuguguru sia ka kudduat puariatku."
58004006	Oto makolou ai pei le sia sipulelegei situguguru ka puariat nenda, sia geti sipuboboiki masiarep Katuareman Simaeru ta atuguru kalulut taimareddetda.
58004007	Ia te lulunia itetereake minca sara gogoi, ia te "gogoi nene," sikuania kai David pasat piga pa burunia kele sikuania ka panandaatnia, "Gogoi nene, ke nuarep kam ngangania, ba kekelaake kam paatuatmui!"
58004008	Aipoi ke aitaroakean bai sia si Yosua ka kudduat puariat, taan leu ikukua Taikamanua pasat nenda pagalaiat gogoi bagei.
58004009	Oto ai pei le Sabbat puariat ka bangsat Taikamanua.
58004010	Aipoi situguguru ka puariat Taikamanua, muari leu nia ka galajetnia, kele Taikamanua muari ka galajetnia.
58004011	Oto kau tabesiake kam tuguru ka puariat nenda, bui bara kasei pa sibebele kalulut masitutnake taimareddet nenda.
58004012	Sipuririmanua le tiboiet Taikamanua samba mabaje samba makope lauru, bele pei palittei, samba makeru ikokom, pat pasaraakenangan enga ka ketsat, pauilakat ka unou tolat, samba iagai masipabaggei sibongan baga samba isiat paatuat.
58004013	Ta anai beri sara sibaraakenen simalilipput ka matania, aipoi sangamberinia le bulutut samba matoila ka matania; ka tubunia le tapasialegi.
58004014	Aian poi ka sita Imam Sabeu Sipulubeunan, sigejengi sangamberi sorga, ia te Yesus, Togat Taikamanua, oto kauan imaron taukkaake pasimunengan tonem bagata.
58004015	Aipoi Imam Sabeuta ta sitaiagai masiorik pugulaiatta; silepa sibo le nia, ka bagat sangamberinia makere kele sita, sarat jo le ta anai.
58004016	Oto kauan ka emen baga talegeri kam uddenan pukilibat baga, bule tasilo puuktungan samba tasese kiliu baga, ibara paroman ka sita ka teterenia.
58005001	Aipoi senen imam sabeu, sipili ka talagat sirimanua, tupauddet punu tubut sirimanua masipatabbaraake sia ka Taikamanua, bule ibuluake panguruat samba buluakenen kalulut jo.
58005002	Buita iagai ipaatu sia sitaimaagai samba simapepepe, aipoi beri tubunia leu sun pugulaiat.
58005003	Ia te lulunia buita ibuluake buluakenen kalulut jo, ta sarat joda simigi, tapoi jonia leu et.
58005004	Samba ta anai kasei pa sikau tubunia muimam sabeu, sinogai Taikamanua le nia, kele si Aron.
58005005	Kisedda leu te Kristus, ta tubunia aibailiuake tubunia Imam Sabeu, Taikamanua le sipasikukua ka matania, "Togaku te ekeu! Gogoi nene akututuake ekeu."
58005006	Kele sikuania leu ka ruang bagei, "Ekeu te Imam teret buruburu, siripot aturan Melkisedek."
58005007	Ai pei le nia muririmanua ka puakkulakat, aibuluakean panindogat samba tiddoget sialei geri sabeu samba elu ka Taikamanua siooi masiarauake nia ka kamateiat, samba kalulut purereddetnia ka Taikamanua aiarepingan nia.
58005008	Samba kenanen Toga nia, aigelai le mureddet ka sangamberi sioriknia,
58005009	samba kele aikappuluake sangamberinia, bailiu nia bakkat puaragat sitaitatata ka sangamberi simareddet ka tubunia,
58005010	samba ioniake nia Taikamanua Imam Sabeu siripot aturan Melkisedek.
58005011	Pagalaiat nene maigi kuanenmai, tapoi mabesi itukolouake kalulut magulai tubumui masiarep.
58005012	Aipoi kenanen siripot buru, mateuan ibailiu kam guru, tapoi buita tugelaiake pei le kam minca bulat ka panandaatnia tiboiet Taikamanua; buita susu pei le nulolo kam, tapei kan simakela.
58005013	Aipoi senen siputotottot tapei iagai kolou puroipoat, toga sigoiso pei le poi nia.
58005014	Kan simakela geti ka sia sikebbukat le, kalulut amatukelengan ka tubuda, raagaian masipabaggei simaeru sikatai.
58006001	Oto tagalakngakean kam nganturat panandaat pagalaiat Kristus, tariuriuake masiailiake simasun. Buian taoleake minca masigalakngake bongen pasibaugat paatuat ka galajet siboboi, samba bongen putoneman baga ka Taikamanua,
58006002	ia te nganturat pagalaiat pasiraukat, pasitoneman kabei, katusuruat simamatei samba ukuman sialu.
58006003	Masituppaiakean le tagagalaiake, ke iobaake Taikamanua.
58006004	Aipoi sia, ke atutoroijingan paatuatda sangaminca, arananaman panguruat sorga, samba amueneuan sia ka bagat Ketsat Sipunenan,
58006005	samba arananaman tiboiet sibara ka Taikamanua samba arananaman geget gogoi sialu sibabara geti,
58006006	tapoi lepa siksikrangan teiteira minca, taan iagai tuoleake sia minca ka pasibaugat paatuat, aipoi arasiliktengaakean minca Togat Taikamanua ka tubuda samba rapakaila nia ka matat siberikabaga.
58006007	Aipoi polak sipasipopotpot urat simareirei bele ka uddutnia, samba itutuake uremen simaeru ka sia sipasigagalai, rasilo uktuk sibara ka Taikamanua.
58006008	Tapoi ke rui samba bekbekkurut le itutuake ta anai kauta nia, teleietnan le, kalepakatnia tulaboake.
58006009	Tapoi sasaraina kilibet baga, kenanen kukua kai kisedda pagalaiat kam, matonem bagamai aian ka kam simaeru sibaraake puaragat.
58006010	Aipoi ta sitaimaroipo Taikamanua bailiu ikalipogi galajetmui samba nuntut baga pinatoilamui ka oninia, kalulut pasikelatmui ka sia sipunenan, samba teret kineneiget ainupasisikeli kam.
58006011	Tapoi kiddietmai, bule nupakoinong kam senemui ngamang kele nenda, imamuine pukakaronanmui teret kalepakat,
58006012	bule ta ibailiu kam simabeili, tapoi bailiu sipasitututnake sia sipasiikep palelengan Taikamanua kalulut tonem baga samba om baga.
58006013	Aipoi ka teteret aikau palelengan kai Abraham Taikamanua, ka tubunia le aipusuppa, ta anai poi kasei pa sisaliu beunannia,
58006014	kuanangan, "Bulatnia kususukatnake ekeu samba kuiigiake ekeu."
58006015	Kele aingenaake nia si Abraham ka om baga, silonangan leu siripot palelengan ka tubunia.
58006016	Aipoi sirimanua musuppa ka onin sirimanua siabeu ka tubunia, samba suppa nenda pasiron ka tubunia, silepaake sangamberi pajoggolat.
58006017	Kalulut ioba Taikamanua masipakoinong imakope ron tonem bagada sipasiikep palelengan pagalaiat taisisilina siteuakenenia, ronakenangan nia Taikamanua ka bagat suppa,
58006018	bule kalulut sirua toggaiat sitaioi tusili, ka bagat nenda ta maboko Taikamanua, sita sigaba pukuneman bara ka sita patubbuiat simaron masiagoi karonietta sikuddu ka matata.
58006019	Pukakaronan nenda ia te kele sao sitaioi tugeugeu samba simaron ka ketsatta, sisaoakenen pat aili ka teitei komang kekere,
58006020	ka kudduat situguruna Yesus sipapa enunganta, sibailiu Imam Sabeu teret buruburu siripot aturan Melkisedek.
58007001	Aipoi si Melkisedek nene, ia te rimata ka Salem samba imam Taikamanua Sipulubeunan; ia te sieei masiroroi si Abraham kele aitoili si Abraham masikalaake tai rimata samba isukatnake nia.
58007002	Ka tubunia leu aikau si Abraham seperpulu ngarubeiat ka sangamberi sirauraunia. Katukolobat onin Melkisedek ia te siboiki rimata puroipoat, samba leu rimata Salem, tibonannia rimata paabanan.
58007003	Si ta ukkui le nia, si ta ina, si ta paninikat, gogoinia ta anai panandaatnia samba purimanuaiatnia ta anai kalepakat samba kalulut tupakereake nia ka Togat Taikamanua, riuriu le nia imam teret buruburu.
58007004	Itco pei kam beunannia si Melkisedek. Si Abraham, taikebbukatta, masikau ka sia seperpulu ka sangamberi bibilet simaeru sirauraunia ka pasaggangan.
58007005	Samba sia sapunuteteu Lepi, sipaninilo galajet puiimam, ai ka sia patonekat siripot surukat, masisilo seperpulu ka bangsa Israel, ia te sibara ka sasarainanda, kenanen sia punuteteu Abraham leu et.
58007006	Tapoi si Melkisedek, ta sibara ka punuteteu Lepi, aialaan seperpulu sibara kai Abraham samba isukatnake nia, kenanen sipasiikep palelengan Taikamanua le nia.
58007007	Kirenangan ta iagai tusakkala, simabeunan le masisusukatnake simagoiso.
58007008	Sene sipaninilo persepulu sirimanua simamateiet, tapoi sedda nia simunengakenen masisilo seperpulu, riuriu le ipurimanua.
58007009	Oto momoi tukua, si Lepi leu sipaninilo seperpulu, aikauan siseperpulu kalulut si Abraham,
58007010	aipoi kenanen tapei amututu matania, aian nia ka tubut taikebbukatnia ka teteret aipaailiake taikebbukatnia si Melkisedek.
58007011	Oto ke puiimamda tai Lepi bulat asutnan bai -- kalulut puiimam nenda poi arasilo Surukat tai Israel -- turirioake pei le kodda imam sabeu bagei siripot aturan Melkisedek samba pugagalainia ta aikua siripot aturan Aron?
58007012	Aipoi ke ai pasiliat puiimam, oto Surukat leu tusili.
58007013	Aipoi nia sikuania sene, rubeiat suku bagei le; ka suku nene ta anai beri sara sipasikeli buluakenen.
58007014	Aipoi bulat amakolouan, Tuhanta sibara ka punuteteu Yuda le, samba pagalaiat suku nene ta anai apa pa aikua si Mose pagalaiat tai imam.
58007015	Samba ituppai pei le kolounia, ke turioake minca imam bagei kele pagalaiat si Melkisedek,
58007016	sibailiu imam ta siripot aturan surukat sirimanua, tapoi siripot purimanuaiat sitaitatata le.
58007017	Aipoi pagalaiat nia aimunengakean, "Imam teret buruburu le ekeu, siripot aturan Melkisedek."
58007018	Kirenangan aturan sibaraakenen siburu tuaariake kalulut taan maron samba taan anai kauta nia, --
58007019	aipoi Surukat ta ibabaraake katumuinekat -- tapoi kineneiget aiguruakean sita ka pukakaronan simaeru, silegereake sita ka Taikamanua.
58007020	Ai pei bagei sialei suppa le. Rapuimam ka sia sabagei geti si ta suppa le,
58007021	nia ka sia geti sialei suppa le, sisuppaakenen Taikamanua sipasikukua ka tubunia, "Aisuppaakean si Tuhan samba ta ioolei bagania: Imam teret buruburu le ekeu."
58007022	Kisedda te aibailiu Yesus sipasiroronake palelengan bulat simaron.
58007023	Sipuiimam siburu maigi sia, aipoi ta ioobaake sia kamateiat ramariuriu muimam.
58007024	Yesus geti, kalulut simariuriu le nia teret buruburu, oto puiimamnia ta tukakau ka sabagei.
58007025	Ia te lulunia iooi iarauake sipulelelek sangamberi sirimanua siooi ka Taikamanua kalulut nia. Riuriu le poi ipurimanua ibailiu nia sipasititiddouake sia.
58007026	Imam Sabeu kele nene poi maakkup ka sita: sipunenan, si ta sele, si ta lolit, sinaraakenen ka sirimanua sijo, samba sibuakngakenen ka pamanuamanua;
58007027	ta kele tai imam sabeu bagei, sisenen gogoi masibuluake buluakenen pasiappet jonia ka sia, lepa nenda ia pei jot bangsania; aipoi sangaminca le lepa aigalaiake nia teret buruburu, ka teteret aibuluake tubunia.
58007028	Aipoi Surukat, sirimanua simasaggoet le airioake bailiu imam sabeu, tapoi suppa sisuppaakenen pasat Surukat masirioake Toga, sisun eru teret buruburu.
58008001	Oto bulat bagania sangamberi siniboita ia te: Aian ka sita Imam Sabeu sikuddu kai kattoet uddenan purimataat Sipulubeunan ka sorga,
58008002	samba sipasikeli pasikelat ka kudduat sipunenan, ia te sapou sipulelelek, sirioakenen Tuhan, ta sirioakenen sirimanua.
58008003	Aipoi senen imam sabeu turioake bule ibuluake panguruat samba buluakenen; ia te lulunia Imam Sabeu Yesus buita ai leu buluakenennia.
58008004	Ke ka polak bai ikuddu, ta leu ibabailiu nia imam, aian poi sia tai imam sibuluake buluakenen siripot aturan Surukat.
58008005	Pugagalaira ia te tularat samba ailiggou sibabara ka sorga, kele sinegeakenen Taikamanua kai Mose, ka teteret igalai sapou, "Repdep," ngangania, "galai sangamberinia siripot tularat sinausau ka tubum ka uddut leleu."
58008006	Kineneiget Yesus masisilo pasikelat sisaliu beunan pasikelatda siburu, bailiu poi nia Sipatalaga palelengan sisaliu latsat, sipubobongen ka palelengan sisaliu eru.
58008007	Aipoi ke bai ta anai gulainia palelengan siboiki, taan leu tugagaba minca kudduat sikarua.
58008008	Aiitco poi Taikamanua seleda sabangsania, kuanangan, "Babarangan le te gogoinia," ngangan Tuhan, kubaraake pakerekat baga sibau, aku, uman Israel samba uman Yuda.
58008009	Taan kele pakerekat baga sigalaiku ka taikebbukatda, ka teteret akupalulu sia bela ka laggai Misir. Sia le poi amasipakatai pakerekat bagaku, aku leu, taan kupuuku sia," ngangan Tuhan.
58008010	"Nean le pakerekat baga baraakenenku ka uman Israel pasat oggak nene," ngangan Tuhan. "Ka bagadangan le kukakau surukatku, ka paatuatdangan le kususurat nia, bailiu aku Taikamanuanda samba sia bailiu bangsaku.
58008011	Taan pangangantoman sia pasasambada taikaumanda, ele saraina ka saraina masikua, 'Agai si Tuhan!' Sangamberidangan le poi iaagai aku, barania ka sigoiso aili ka sabeu.
58008012	Kuaappeakean le poi seleda, joda leu taan kurerepdep."
58008013	Ka bagat kukuana pakerekat baga sibau, sedda ipatoila siboiki amaburuan. Samba apa simabuburu samba simababaja, tataakenenan le.
58009001	Kirenangan pakerekat baga siboiki ai leu aturan panindogat samba kudduat sipunenan sigalai sirimanua.
58009002	Aipoi ai atutarekngake sapou; bilik ka mata ai ka bagania reret alito samba meja, samba roti buluakenen. Bilik nene tuoniake kudduat sipunenan.
58009003	Ka beliu komang kekere sikarua ai minca bilik oniakenen sipunenan simakope.
58009004	Sedda ai kudduat pasilabokat kumanyang sigalai ka mas, samba peti pakerekat baga, sangalionia tuloplopi mas; ka bagania ai bulibuli mas kudduat manna, tuturat Aron sipusisinula, samba sirua lei bukku pasisuranan pakerekat baga,
58009005	ka uddutnia ai rua tularat kerubim pulatsanan sikunemi takket peti paabanan. Tapoi pagalaiat nene, kineneiget tapei iagai tatiboi nia pasasara.
58009006	Kisedda te ragalai kudduat sipunenan. Sia tai imam mariuriu le ratuguru ka bagat sapou ka bilik siboiki masigalaiake pasikelatda.
58009007	Ka bagat bilik sikaruania geti sarat imam sabeu le tuguguru sangaminca sangarura, samba buita iambit logau buluakenennia kalulut tubunia samba kalulut seleda sabangsania taiaagaietda.
58009008	Ka bagat nene te ipatoila Ketsat Sipunenan, taitububukana pei le enungan ka kudduat sipunenan ujut ai pei le sapou siboiki.
58009009	Sibailiu pasikat tetere kineneiget te nene; tibonannia panguruat samba buluakenen sibuluakenen, ta momoi masisutnake bagai bagada sipasibubuluake,
58009010	sangamberinia nenda poi samba komen, loket samba sene ngamata pasibuiat, sarat puroipoat putubuat le, teret aili tetere pasibaugat.
58009011	Tapoi amoian Kristus, Imam Sabeu katuerukat ka gogoi sibabara. Sapou simabeunan samba simasun eru le aienungi, ta sigalai kabei sirimanua, -- tibonannia ta tuaaddeake nia sibaraakenen, --
58009012	samba sangaminca le teret buruburu aiguruki kudduat sipunenan ta masiambit logau kambing simanteu samba logau togat jaui, logaunia le aiambit, masibaraake panebuiat teret buruburu.
58009013	Aipoi ke logau kambing simanteu samba logau jaui simanteu samba abut togat jaui sinosoakenen ililinaake sia simalolit, bailiu malina sia ka uddut,
58009014	sara pei logau Kristus; kalulut Ketsat sitaitatata aibuluakean tubunia si ta loloiet ka Taikamanua, ipalilina bagai bagata ka galajet siboboi, bule tasuru Taikamanua sipuririmanua.
58009015	Kalulut nene, bailiu nia Sipatalaga pakerekat baga sibau, bule sia sinogai momoi raikepmake rubeiat sitaitatata sinibalaakenen, amateian poi nia masitebui sangamberi pinasabau sigalaiakenen ujut pakerekat baga siboiki.
58009016	Aipoi kaipa ai surat palelengan, sedda buita ai tusegeake pagalaiat kamateiat sigalai surat palelengan nenda.
58009017	Aipoi surat palelengan, teret amateian le sigalai palelengan ia pei riuriuake; ai pei le geti muririmanua sigalai palelengan tapei tuririuriuake.
58009018	Ia te lulunia pakerekat baga siboiki buita sialei logau itugalaiake.
58009019	Aipoi lepa aitiboi si Mose sangamberi patonekat Surukat ka sangamberi bangsa Israel, alanangan logau togat jaui samba logau kambing simanteu samba oinan, samba bulu simabonan samba romot hisop, lepa sosokinangan nenda buko samba sangamberi bangsa Israel,
58009020	kuanangan, "Nene te logau pakerekat baga sinegeakenen Taikamanua ka kam."
58009021	Samba sapou leu samba sangamberi pugalai sipunenan isosoki leu logau.
58009022	Tukuangan le nia sangamberi apa pa, siripot Surukat Yahudi logau le tukakau masipalina, ke ta anai pasipiliat logau ta anai katuappekat jo.
58009023	Oto sangamberi sitularatnake apa pa sibabara ka sorga buita tulinaake kisedda, tapoi bulat bibilet sorga geti, buita buluakenen simakope eru le bele pei nenda.
58009024	Aipoi ta ka kudduat sipunenan sigalai kabei sirimanua aituguru Kristus, tularat ka sibulatnia le poi nene; tapoi bulat ka sorga le aiei bailiu nia kineneiget Sipatalaga ka matat Taikamanua punu tubuta.
58009025	Ta bule ibuluake tubunia mareirei, kele imam sabeu senen rura tuguru ka sipunenan simakope masiambit ta logaunia.
58009026	Aipoi ke kisedda bai, buita mareirei ipasiorik barania ka pasibaraat polak. Tapoi sangaminca le ipatoila tubunia ka kalepakat tetere masiposa jo kalulut bubuluakena tubunia.
58009027	Makere kele siteuakenen ka sirimanua sangaminca le matei, lepa nenda, ukumanan le,
58009028	kisedda leu te Kristus, sangaminca le aibuluake tubunia masibairat jot sangamberi sirimanua. Lepa nenda patoilanangan tubunia minca, taan masibairat jo, masipanguruatnake puaragatnan le ka sia sipasingengenaake nia.
58010001	Aipoi ka Surukat sarat ailiggou pagalaiat simaeru ka gogoi sibabara le, ta bulat tubut puaragat. Ia te lulunia ka bagat buluakenen simakere sibuluakenen senen rura, Surukat ta momoi masipaeru sia siooi masipanindogi Taikamanua.
58010002	Ke momoi bai ipaeru sia, taan leu maoole rabuluake buluakenen, aipoi sia sipanindogi Taikamanua taan iagai tubuda joda, atulinaakean sia sangaminca, lina teret buruburu.
58010003	Tapoi ka bagat pasibubulu buluakenen senen rura, sedda te masiparepdep sirimanua kababarat joda.
58010004	Aipoi ta momoi logau jaui simanteu samba logau kambing simanteu masiposa jo.
58010005	Ia te lulunia kele aioi Kristus ka polak, kuanangan, "Buluakenen samba panguruat ta nukikiddi, tubu le anutarekngake kaku.
58010006	Buluakenen tarimeu rarangen samba buluakenen pasiposat jo ta nuoba.
58010007	Lepa kuanangan, 'Bulatnia, amoian aku, ka bagat buko sipurutnakenen atusuratnakean pagalaiat aku masigalaiake siobat bagam, Taikamanuangku.' "
58010008	Ka pata aikua, "Buluakenen samba panguruat, buluakenen tarimeu rarangen samba buluakenen pasiposat jo ta nukikiddi samba ta noba nenda" -- kenanen tubuluake siripot Surukat --.
58010009	Lepa nenda kuanangan, "Bulatnia amoian aku masigalaiake siobat bagam." Tataakenangan siboiki, bule irioake sikarua.
58010010	Ka bagat teu bagania nene te aipalina sita kalulut katububulut tubut Kristus Yesus sisangaminca teret buruburu.
58010011	Samba senen imam masigalaiake pasikelatda senen gogoi samba paoleole masibuluake buluakenen simakere, sangamberinia nenda ta momoi masiposa jo.
58010012	Tapoi Kristus geti kele aibuluake sara le buluakenen kalulut jo, pukuddunangan teret buruburu kai kattoet Taikamanua,
58010013	kineneiget masingena teterengan le itukau saggaknia bailiu kalak rerenia.
58010014	Aipoi lulut sara buluakenen le aibailiuake simasun eru teret buruburu sia sipuneninia.
58010015	Pagalaiat nene Ketsat Sipunenan leu masimunengake ka sita, aipoi lepa aikua,
58010016	"Nean le pakerekat baga baraakenenku ka sia pasat oggak nene," kuanangan minca, "Ka bagadangan le kukakau Surukatku, ka paatuatdangan le kususurat nia,
58010017	sangamberi joda samba seleda taan kurerepdep."
58010018	Kaipa poi ai katuappekat sangamberinia nene, taan leu tububuluake buluakenen kalulut jo.
58010019	Oto sasaraina, kalulut logau Yesus, amaemengan sita masiguruki sipunenan simakope,
58010020	aibukaakean poi ka sita enungan sibau samba sipuririmanua masitebek kekere, ia te tubunia,
58010021	samba aian ka sita Imam Sabeu sikupkup Uman Taikamanua.
58010022	Oto talegeringan kam nia Taikamanua ka paatuat simalina samba ka tonem baga simaron, atupalinaan poi paatuatta ka pubabagai baga sikatai, samba tubuta atubuian oinan simalina.
58010023	Kau imaron taukkaake pukakaronanta munengakenenta, simatopit le poi nia sipusisibala.
58010024	Pajigi le kam sita pasasambata mununtu baga samba mugalai simaeru.
58010025	Bui tamaore moi ka parurukat kele galai tubuda sabagei. Panganturu le kam sita pasasambata, sara pei itutangari, anuitcoan poi kam gogoi Tuhan aian malelegere.
58010026	Aipoi ke tapali bai mugalai jo, lepat atasilo puaagai pubulanan, taan te anai minca buluakenen pasiposat jo.
58010027	Sarat ukum sikatai besian le ngenaakenen samba api golut baga sisubuake sipasilalawan.
58010028	Ai bai sipasabau surukat Mose, tumateiake le nia ta tuiinou, ke aian rua ele telu sipasimumuneng.
58010029	Sara pei kopet sanenia ukuman simateu orakngakenen ka sipaperaki Togat Taikamanua, siaddeake simalolit logau pakerekat baga sipuneni nia, samba sipaloloi Ketsat siake kiliu baga.
58010030	Aipoi ataagaian nia sipasikukua, "Kaku le pasiukuman. Aku le masilulumunake." Samba minca, "Iuukum le bangsania si Tuhan.
58010031	Bulat kalotoakenen te ke iorak sita kabei Taikamanua sipuririmanua.
58010032	Repdep kam ka tetere situsasabau. Lepa aitutoroiji kam, maigi anuorik kam, kalulut nuomake kam pasaggangan simaron.
58010033	Sabagei rabailiuake ikbungen paloloiat samba pugejaat baga, sabagei isappo masiorik oringenda sipasioorik kisedda.
58010034	Aipoi anututnan kam masiorik oringenda sipenjaraakenen, samba ka teteret raraurau bibiletmui, maangka le bagamui masisilo nia, nuagai poi kam, ai pei le ka kam bibilet simakope eru samba simatom.
58010035	Oto bui nugikgikngake kam tonem bagamui, abeu poi upania.
58010036	Aipoi besiakenen le nupuom kam baga, bule ioi nugalaiake kam obaket Taikamanua samba nusilo kam sangamberi palelengannia.
58010037	"Aipoi ai le goiso, bulat taan mauuju, momoian le nia, nia siooi, taan ipauuju kaooinia.
58010038	Sirimanuangku simaroipo geti muririmanua sia kalulut tonem baga, tapoi ke isiksik teiteinia, taan kuooba nia."
58010039	Sita geti ta sirimanua sisiksik teitei, sieei ka pulangokat, simatonem baga le, sieei ka puaragat.
58011001	Tonem baga ia te masibulatnake karoniet, masimunengake sitaiiitcoket.
58011002	Kalulut tonem baga poi taikebbukatta siburu bailiu tumunengake sia.
58011003	Kalulut tonem baga, agaitangan polak nene sibaraakenen tiboiet Taikamanua le; oto sangamberi simaiitco, sibara ka sitaimaiitco le.
58011004	Kalulut tonem baga, ibuluake si Abel ka Taikamanua buluakenen simakaeru bele pei buluakenen Kain. Nenda te masimunengake simaroipo le nia, ioba poi Taikamanua buluakenennia, samba kalulut tonem baga, kenanen amateian nia, ai pei le nia maninibo.
58011005	Kalulut tonem baga, si Henokh tuakkat ka sorga, bui iitco kamateiat, samba ta atusese nia, aiakkatnakean poi nia Taikamanua ka sorga. Aipoi enan tapei tuakkat nia aian pasimunengan ka tubunia obana nia Taikamanua.
58011006	Si ta tonem baga geti ta iooba nia Taikamanua. Kasei poi silegeri Taikamanua, buita ikatonemi kababarat Taikamanua, samba senen sipasigagaba nia ikakau upania Taikamanua.
58011007	Kalulut tonem baga, lelekngakenangan si Noak nganturat Taikamanua pagalaiat sibabara ka sitaiiitcoket pei le. Lotonia, reddetnangan masigalai kinapat katuaragatda sangalalepnia; samba kalulut tonem baga, ukumnangan taikapolak, samba bailiu nia sipasiikep puroipoat siripot tonem bagania.
58011008	Kalulut tonem baga, mareddetnangan si Abraham, ka teteret aisogai nia Taikamanua ipujaujau ka laggai sibailiu ikepmakenennia; pujaujaunangan leu et ka kudduat taiaagaietnia pei le.
58011009	Kalulut tonem baga, kuddujinangan polak palelengan, musitoi ka polakda sasareu; kuddu nia sedda ka sapou, samba sia si Isak, samba si Yakob, sibailiu sipasiikep palelengan nenda leu et.
58011010	Aipoi ai le ingengenaake kota sipubobongen simaron, sitularani samba sirioakenen Taikamanua.
58011011	Kalulut tonem baga leu si Sara, aioi aipusuruket, kenanen aisabauan rurania, kalulut iaddeake Taikamanua sikau palelengan katoneman le.
58011012	Ia te lulunia sibara ka sara sirimanua, momoi tukua amateian tubunia, mututu sapunuteteu kele panyanyat ka manua samba ngai ka bebet koat, sitaioi tuadde iginia.
58011013	Sangamberida nene amateian sia ka tonem baga, ta arasilo sinibalaakenen, ka sareunan le araitco nia samba raroroi nia samba raseseake sitoi le sia samba sipueekpak ka polak nene.
58011014	Aipoi sia sipasikukua kisedda masipatoila ai le sia masigagaba bakkat laggai.
58011015	Samba ke bai rarepdep polak kabaraiatda sikaddiuakenenda, metnangan iaili tetere ratoili.
58011016	Tapoi kineneiget laggai simakaeru le rabebesiake, ia te ka sorga. Ia te lulunia ta maila Taikamanua itukua nia Taikamanuanda, aitarekngakean poi ka sia sara kota.
58011017	Kalulut tonem baga, buluakenangan si Isak si Abraham ka teteret aisibo nia Taikamanua. Aisiloan tebai palelengan, matarek nia masibuluake togania sisasara,
58011018	kenanen aikuangan Taikamanua ka matania, "Sibara kai Isak le oniakenen punuteteunu."
58011019	Ipaatu poi momoi le isuruake simamatei Taikamanua. Oto momoi tukua sibara ka simamatei le aisilo minca si Isak si Abraham.
58011020	Kalulut tonem baga leu kai Isak aisukatnake si Yakob samba si Esau sipuaaili ka gogoi sibabara.
58011021	Kalulut tonem baga kai Yakob, kei matei nia, sukatnakenangan ruada togat Yosep, lepa panindounangan aiaaddaiji utet tuturania.
58011022	Kalulut tonem baga, malegerengan le imatei si Yosep, parepdepnangan pagalaiat kabebelada tai Israel samba ipatone galaiakenenda ka pagalaiat tolatnia.
58011023	Kalulut tonem baga, kele aipututu matat Mose, lipputnakerangan nia saeppunia telu ngalaggo burunia, kalulut raitco laingen tubunia samba ta rakalotoake parentat rimata.
58011024	Kalulut tonem baga, kele aimabeunan si Mose, ta ioba ituoniake nia toga ka togat Parao sinanalep,
58011025	aipoi masiorik paoreat sambada bangsat Taikamanua pei le ioba bele pei muangka baga goiso sibara ka jo.
58011026	Aipoi katuloloiat kalulut Kristus le iaddeake pukayoat sabeu bele pei le sangamberi bibiletda tai Misir; upa ka gogoi sibabara le poi imamattai.
58011027	Kalulut tonem baga, kaddiuakenangan Misir, ta aikalotoake golut rimata; iriuriuake le, aipoi Taikamanua sitaimaiitco kele aiitcoan le.
58011028	Kalulut tonem baga, galainangan si Mose Paska samba pasisosokat logau, bui ilangoake togada sikebbukat malaika sipasilalango.
58011029	Kalulut tonem baga, talipokirangan Koat Simabonan tai Israel samba le kele masitalipoki polak simagarak; tai Misir geti kele arasibo nia ka sia, maloulourangan.
58011030	Kalulut tonem baga, maragatnangan gelit Yeriko, kele arabokko nia tai Israel pitu ngagogoi ujunia.
58011031	Kalulut tonem baga, si Rahab, sinanalep sijo, ta amasubu nia pasamba sia simakela paatuat, aisilo poi tai Israel sipananaiko ka bagat aban.
58011032	Apangan le bagei kuanenku? Aipoi ta iaaili tetere kununuake pagalaiat si Gideon, si Barak, si Simson, si Yepta, si David samba si Samuel samba tai nabi.
58011033	Sia nenda kalulut tonem baga, arakalaakean purimataat, ragalaiake puroipoat, rasilo sinibalaakenen, rapetpet ngungun singa,
58011034	rapeake api sipujujuluu. Abelangan ka son lanjau, simagulai tubu sia amaronan, amagegengan sia ka pasaggangan samba arasabuakean tenterada tai saggak.
58011035	Saina masisilo minca saeppuda simamatei, atusuruakean poi sia. Sabagei geti raobaake tubuda rapaorei sia, ta raoba rabelaake sia, bule rasilo katusuruat simakope eru.
58011036	Sabagei raorik paloloiat samba rabobo, rakabe pei samba rapenjaraake.
58011037	Rabaijungi bukku, ragaji, ramateiake sinete; muekpak sia muleppei kulit biribiri samba kulit kambing; raorik pei geba, gejat baga samba paoreat.
58011038	Polak nene ta mateu kudduatda. Muekpak le sia ka simatangeu samba ka leleu, ka bagat ngaliu samba ka lobok polak.
58011039	Sangamberitda nene, kenanen atuumunakean sia kalulut tonem bagatda, tapoi tapei arasilo sinibalaakenen.
58011040	Aipoi aitarekngakean Taikamanua simakope eru akenennia ka sita; ta rasisilo simasun eru ke ta sambata.
58012001	Oto ka sita leu kalulut maigi sipasimuneng sibokko sita kele tanairusa, kau taribbaiake kam sangamberi bairanen samba jo sisaila sita, samba taomake kam pabalau ka bagat patakaiat siteuakenen ka sita.
58012002	Ka bagat masigalaiake nene, kau takinere kam Yesus, sipalulu sita mutonem baga samba sipamuine tonem bagata. Ta aipuletsei aila, iomake masibairat siliktenga, silit angkat baga situtatarek ka Sia. Kineneiget amukuddungan nia kai kattoet uddenan purimataat Taikamanua.
58012003	Kau imariuriu nurepdep kam nia, sipasioorik pajoggolat sabeu sibara ka sirimanua sijo sisaggangi nia, bule ta masaggo kam samba mutete paatuat.
58012004	Ka bagat pasagganganmui masisaggangi jo, tapei abela logau ka tubumui.
58012005	Anukalipogingan pa kam nganturat sipasikukua ka matamui kele tatoga, "Ale togaku, bui nupuarak nganturat Tuhan, samba bui nupusala ke ikiroi ekeu;
58012006	ikikiroi le poi si Tuhan senen simanuntu bagania, samba senen togaetnia ililiso le."
58012007	Ke nuorik kam pakiroat, aaddeakena le kam Taikamanua togania. Kaipa poi toga taipanganganturet ukkuinia?
58012008	Ke ta bara pakiroat ka kam kele siorikda senen sirimanua, oto ta bulat bakkat toga kam, tatoga ka bebe le.
58012009	Beri ka saukkuita ka polak, tasisilo leu pakiroat, samba tasuru sia. Ta pa sara pei tapusum ka Ukkui ka sangamberi ketsat, bule tapurimanua?
58012010	Saukkuita ka polak piga ngagogoi le pa ranganturu sita, siripot pinaatuda kipa simaeru. Tapoi Taikamanua geti masikiroi sita sibailiu katuerukatta, bule tapusipunenan ka sita sibara ka Sia.
58012011	Kirenangan sangamberi pakiroat ka teteret ibara, taitco nia ta angkat baga, reureu baga le. Tapoi kalepakatnia buaakenangan puroipoat sibaraake aban ka sia siubui ka bagat nenda.
58012012	Oto ronake kam minca kabeimui simasaggo samba bokkolomui simaguluu.
58012013	Samba roipoake kam enungietmui, bule ta tujulut rere simajegeu, tapoi male le.
58012014	Besiake kam paaban ka sangamberi sirimanua, samba leu puririmanua sipunenan, aipoi ke ta kisedda beri sara siooi masiitco si Tuhan.
58012015	Pagaba kam, bui bara kasei pa siareuake tubuna ka kiliu bagat Taikamanua, bui ipututu ungat simapongit sibaraake pugejaat baga samba silolitnake maigi sirimanua.
58012016	Bui bara kasei pa sipuuumun ele sitaisuru puririmanua kele si Esau, sisakiake pukekebbunia silit sangapiring kan.
58012017	Aipoi nuagai kam, lepa nenda, ka teteret ioba masisilo panukanan, atutataake le nia, aipoi taan anai oggak masipaeru selenia, kenanen pagalu elu ibesiake nia.
58012018	Aipoi ta ka leleu siooi tutului anuoi kam, samba api sipujujuluu, samba pugepgeman, puineman samba talabari;
58012019	samba nau pipiau samba nau nganga sabeu. Kalulut masiarep nganga nenda, sia sipasiaarep, tiddourangan buian sia ipatiboake.
58012020	Aipoi taan raoom masiarep parenta nene, "Beringan tarimeu masitului leleu, buita tubaijungi nia bukku!"
58012021	Kopet tukalotoake masiitco nene, kuanangan si Mose, "Bulat maloto aku samba mugeret tubuku."
58012022	Tapoi ka leleu Sion le anuoi kam, ka kotat Taikamanua sipuririmanua, Yerusalem sorga, samba mupulu ribu malaika, siparururu mugora baga,
58012023	samba ka paamian toga sikebbukat sitususurat oni ka sorga, samba ka Taikamanua sipasiuukum sangamberi sirimanua, samba paketsatketsat sirimanua simaroipo silepa paeru,
58012024	samba Yesus, Sipatalaga pakerekat baga sibau, samba logau sosoakenen, sipaninibo sisaliu ron logau Abel.
58012025	Pagaba kam, bui te ta nuarepi kam nia sipaninibo. Aipoi ke ta bela sia sitaioba masiarepi sipasisesegeake tiboiet Taikamanua ka polak nene, sara pei sita ke ta taarepi nia sipaninibo sibara ka sorga.
58012026	Ka teteret nenda ngangania masipangeungeu polak, tapoi kineneiget iake palelengan masikua, "Ai pei sangaminca, ta sarat polak kupangengeungeu, tapoi samba manua leu."
58012027	Tiboiet "Ai pei sangaminca" masipatoila pasiliat ka siooi tupageugeu kalulut sibaraakenen poi, bule sarat sitaioi tugeugeu le mulelegei.
58012028	Oto kalulut sisilota purimataat sitaioi tupageugeu, kau takua kam sura samba manindou ka Taikamanua siripot siobat bagania, ka bagat suru samba loto.
58012029	Aipoi Taikamanuanta ia te api sipasilalabo.
58013001	Kau imariuriu nuntut bagamui ka sasaraina.
58013002	Bui nukalipogi kam masirauma sirimanua, aipoi kalulut pasirarauma, pat bara sabagei taiaagaietda raumarangan samalaika.
58013003	Repdep kam sia sipenjaraakenen, addeake kam tubumui kele sambamui tupenjaraake. Samba repdep kam sia pinaorei, aipoi beri kam leu ai pei le kam muririmanua ka polak.
58013004	Suru kam sangamberimui putatalimou samba bui nupalolit kam pereman; aipoi sipuuumun samba sipaeelet iuukum le sia Taikamanua.
58013005	Bui numaalau kam baga ka bulagat; kipa teret sibabara iangan te nupusasanangi kam. Aikuangan poi Taikamanua, "Bulat ta kuooreake ekeu samba bulat ta kukakaddiuake ekeu."
58013006	Ia te lulunia tonem le bagata masikua, "Si Tuhan le sirom aku; ta maloloto aku. Apate momoi ragalai sirimanua ka tubuku?"
58013007	Repdep kam sia siuteake kam, sipasititiboi tiboiet Taikamanua ka kam. Lelekngake kam kalepakat purimanuaiatda samba ului kam tonem bagada.
58013008	Yesus Kristus geti ia leu ne nia sokat, kineneiget samba teret buruburu.
58013009	Bui ipepeake kam sene ngamata nganturat pabageibagei. Aipoi kiliu bagat Taikamanua le simaeru masironake paatuat, ta kalulut komen. Sia situtnake aturan komen kele nenda ta anai uktukda.
58013010	Ka sita ai meja pasibuluat samba sia sipugagalai ta momoi rakom apa pa ka bagania.
58013011	Aipoi tubut tarimeu, silepa ala logaunia iambit nia imam sabeu ka kudduat sipunenan simakope sibailiu buluakenen pasiappet jo, tulabo ka gerat sapou.
58013012	Ia leu te lulunia, Yesus ka bebe le, ta ka bagat kota aipasiorik ikau logaunia masipalina bangsania.
58013013	Oto sita kam tatagetnake nia ka gerat sapou taorik kam nia sambata paloloiat ka tubunia.
58013014	Ta poi anai sene laggaita simariuriu; laggai sibabara le gabaetta.
58013015	Oto kau imariuriu tabuluake kam pusurakat ka Taikamanua ka onin Yesus, ia te buat bibo silatsatnake oninia.
58013016	Samba bui nukalipogi kam masigalai simaeru samba masikau paroman, buluakenen kele nene poi obaket bagat Taikamanua.
58013017	Reddet kam sia siuteake kam samba tut kam sia; airapasisikeli poi ketsatmui, samba sia leu masiaalegi ka Taikamanua. Bule ka angkat baga ragalaiake nia, bui ka puhohoihoi; aipoi nenda ta mauuktuk kam.
58013018	Tiddouake kam kai simariuriu. Aipoi matonem bagamai maeru le bagai bagamai, kalulut sarat simaeru le koba kuparaboatnake kai.
58013019	Kutiddou simakope nutiddouake kam aku, bule imaruei itoiliake aku Taikamanua ka kam.
58013020	Ia geti Taikamanuan paabanan, sipasiririmanuaake minca Tuhanta Yesus, ia te Sipasijajago Sabeu ka sangamberi biribiri kalulut logau pakerekat baga sitaitatata,
58013021	bule nia le masipatarek kam ka sangamberi simaeru nugalai kam obaket bagania, samba mugalai ka bagata apa sipasesese ka matania kalulut Yesus Kristus. Ka tubunia le pulatsanan teret buruburu! Amen.
58013022	Kutiddou ka kam, sasaraina, bule nusilo kam ka erut baga nganturat nene, ta le poi mananta suratku nene ka kam.
58013023	Bule nuagai kam nia, sarainanta si Timoteus, abelangan nia ka penjara. Segena le, oi kai ruamai masibalou kam.
58013024	Segeake kam salammai ka sautemui samba ka sangamberi sipunenan. Salam ka kam sibara ka sasaraina ka Italia.
58013025	Kiliu bagat Taikamanua masipaalei kam sangamberimui.
59001001	Salam sibara kaku Yakobus, pagugulet Taikamanua samba Tuhan Yesus Kristus, masiailiake sipulurua muntogat sikuddu ka puekpangan.
59001002	Ale sasarainangku, ke iorak kam sene ngamata pasisiboat, addeake le kam nia puuktungan,
59001003	nuagai poi kam, pasisiboat tonem bagamui masibaraake om baga.
59001004	Tapoi om baga nenda kau ibaraake bua simatua, bule ibailiu kam simasun eru samba simamuine, ta anai simagulai apa pa.
59001005	Ke ai ka talagamui simagulai sikut paatuat, kau itiddou nia ka Taikamanua, -- sipasikakau ka sangamberi sirimanua ka anggai bagania samba ta iaatsiake --, ta isosoppi ikau nia ka tubunia.
59001006	Tapoi kau le ka tonem baga itiddou nia, bui ka karat baga; aipoi simakarat baga makere le nia onun koat siboroiat samba sibuubugat rusa.
59001007	Sirimanua kele nenda bui maro bagania isilo apa pa sibara kai Tuhan;
59001008	aipoi simarua paatuat ta maririuriu puririmanuania.
59001009	Saraina simageba kau imaangka bagania ke ibuakngake nia Taikamanua,
59001010	samba simakayo kau imaangka bagania ke iepeake nia Taikamanua, tatata le poi nia kele botcoket turuturu.
59001011	Aipoi bela ibela sulu iake oloi simaraka, malajunangan turuturu, ragatnangan botcoketnia, tata itata latsatnia. Kisedda leu te simakayo; tatata le nia ka talagat aieenungake pukayoatnia.
59001012	Mauktuk te sirimanua siomake pasisiboat, aipoi ke amoian iomake pasisiboat, silonangan kirit purimanuaiat sinibalaakenen Taikamanua ka sipununtuki nia baga.
59001013	Ke ai kasei pa siorak pasisiboat, bui ikua, "Pasisiboat nene sibara ka Taikamanua!" Aipoi Taikamanua ta momoi isibo nia sikatai samba leu ta isisibo kasei pa.
59001014	Itusisibo senen sirimanua geti lulut paniktingan samba pananakat pubotbonan tubunia le.
59001015	Baga ipubaga pubotbonan, tutuakenangan jo; tua imatua jo, tutuakenangan kamateiat.
59001016	Sasaraina kilibet bagaku, bui numapepe kam!
59001017	Senen siloket simaeru samba panguruat sipulelelek sibara ka pata le, ka Ukkui pupatokat; ka tubunia ta anai pasiliat ele pasakkeriat kalulut pasiliat.
59001018	Sibara ka teu bagania le aitutuake sita kalulut tiboiet pubulanan, bule ibailiu sita sikebbukat ka sangamberi sibaraakenennia.
59001019	Repdep kam sasaraina kilibet bagaku! Senen sirimanua kau maruei masiarep, tapoi bui maruei manibo samba bui maruei mugolu.
59001020	Aipoi golut sirimanua ta ibabaraake simaroipo ka matat Taikamanua.
59001021	Oto ribbaiake le kam sangamberi pulolinan samba pukataikat simaigi, samba silo le kam ka leppet baga tiboiet siurepmakenen ka paatuatmui, simagege masiarauake ketsatmui.
59001022	Kau le ibailiu kam sipasigagalaiake tiboiet, bui sarat masiarep masibokoi tubuna.
59001023	Aipoi kasei pa ke sarat masiarep tiboiet le, tapoi ta igagalaiake, makere le nia ka sirimanua sikinere pumataatnia ka puailiggobat.
59001024	Lepa aiitco tubunia, tui nia, kalipoginangan leu kipa pagalaiat tubunia.
59001025	Tapoi kasei silelekngake surukat sisun eru, ia te surukat siujaake sirimanua, samba mariuriu nia ka bagania, ta sarat areparep kalipou, tapoi bulat igagalaiake le, nia te mauuktuk kalulut gagalaiakena nia.
59001026	Ke ai kasei pa siaddeake tubuna simasuru arat, tapoi ta ipasisikeli lilania, aipatajungan tubunia, siboboian le pususurunia arat.
59001027	Puaarat simalina samba si ta loloiet ka matat Taikamanua Ukkuita, ia te: masibalou sipululusai siputataina samba sipululumang ka bagat gejat bagada, samba masijago tubu bui ilolitnake nia polak nene.
59002001	Ale sasarainangku, kam sikatonemi Yesus Kristus, Tuhanta simalatsat, bui nuiggat kam sirimanua kalulut masiitco tubu.
59002002	Ke tuguru bai sara sirimanua ka parurukatmui sibara sipsip mas samba leppei simalainge, lepa oi leu sara simageba sipuleleppei sikatai,
59002003	roroimuian sipakei leppei simalainge nenda, kuamuian ka matania, "Uddetnake ekeu sene ka simaeru!" Ka simageba geti nukua kam, "Rioake ekeu sedda!" ele, "Uddetnake ekeu ka bagat lalep, ka bebet kalak rereku!"
59002004	Ta anugalaian kam paigganan ka pasasambamui samba nukau kam tubumui sipasiukum sipupaatuat sikatai?
59002005	Arep kam sasarainangku kilibet baga! Ta aipilingan Taikamanua sia simageba ka polak nene ramakayo ka bagat tonem baga, samba bailiu sipasiikep purimataat sinibalaakenennia ka sia sipununtuki nia baga?
59002006	Tapoi nupaloloi le kam simageba. Ta sia simakayo sipajo kam samba sipagirit kam ka pasiukuman?
59002007	Ta sia poi sipasiaasa Oni simaeru, sibailiuake kam bakkat Taikamanua?
59002008	Ke bulatnia nugalaiake kam surukat purimataat sitususurat ka Surat Sipunenan, "Pununtuki baga aleinu sirimanua kele tubum," anugalaian kam simaeru.
59002009	Tapoi ke nuiggat le kam sirimanua, amajongan kam, ukumnangan kam surukat lulut pasasabaumui nia.
59002010	Kasei sireddet sangamberi surukat, tapoi ipasabau sara, amaselengan nia ka sangamberinia.
59002011	Aipoi nia sipasikukua, "Bui nupaelet," nia leu masikua, "Bui nupamatei." Ke ta bai paelet ekeu, tapoi pamatei, sipasabau surukat leu et ekeu.
59002012	Oto ke manibo samba nugalai kam apa pa, repdep kam, ukumakenen surukat sipasiuujaake sirimanua te kam.
59002013	Aipoi ukuman si ta katet baga le kaunen ka tubuda sitaigalai katet baga. Tapoi katet baga le mamamanang ka ukuman.
59002014	Apa kauta nia, sasarainangku, ke ai sipasikukua matonem bagania, tapoi ta anai pasigagalaiake? Momoi pa tonem baga kele nenda masiarauake nia?
59002015	Ai bai sara sarainanta ele maniuta si ta leppei samba simagulai kan senen gogoi,
59002016	samba ai sara ka talagamui masikua, "Kenanan ka erut baga, pakei leppei simakeppu samba pukom teret ektek!", tapoi ta anai ikau apa pa besiakenen ka tubunia, apa kauta nia?
59002017	Kisedda leu te tonem baga: Tonem baga ke ta sialei pasigagalaiake, simamatei le tonem baga nenda.
59002018	Ele ai sipasikukua, "Kekeu ai tonem baga, kaku ai pasigagalaiake," kualegi nia, "Pakoinong kaku tonem bagam sitaialei pasigagalaiake, kupakoinong kaku tonem bagaku sialei pasigagalaiake."
59002019	Matonem bagam sara le Taikamanua? Maeru nenda. Tapoi beri sanitu matonem bagada samba mugeret tubuda.
59002020	Ale sirimanua taiagai paatuat, noba nuseseake nia kineneiget pagalaiat tonem baga sitaialei pasigagalaiake, tonem baga si ta baga le?
59002021	Kai Abraham, ukkuita, ta pa kalulut sigalaiakenennia aiparoipo nia Taikamanua, ka teteret aibuluake togania si Isak ka pasibuluat?
59002022	Itco pei, tonem baga samba pasigagalaiake samba ipugalai, samba kalulut pasigagalaiake le imamumuine tonem baga.
59002023	Sedda te ipuaili siniboi Surat Sipunenan sipasikukua, "Matonemnangan bagat Abraham ka Taikamanua, addeakenangan ka tubunia Taikamanua puroipoatnia." Ia te lulunia tuoniake si Abraham, "Suruak Taikamanua."
59002024	Oto anuitcoan kam, kalulut pasigagalaiake le tuparoroipo sirimanua, ta sarat tonem baga.
59002025	Kisedda leu et si Rahab, sinanalep sijo; ta kalulut sigalainia atuparoipo nia, ka teteret aisilo ka lalepnia tai Israel sipananaiko, samba aibelaake sia ka enungan bagei?
59002026	Aipoi kele tubu si ta ketsat, simamatei le; kisedda leu tonem baga sitaialei pasigagalaiake, simamatei le tonem baga nenda.
59003001	Ale sasarainangku, bui maigi ka talagamui sibesiake bailiu guru; nuagai poi kam, sita sibailiu guru maoru te ukuman siloketta.
59003002	Aipoi sangamberita mareirei masele. Ke ai kasei pa sitaimasele ka bagat tiboietnia, ia te sirimanua simasun eru, siooi masipaneinei tubunia.
59003003	Ke takau ratsat ka ngungun kuro bule itut sita, oinangan leu tatiktik sangamberi tubunia.
59003004	Itco leu kam kapal, kenanen makope beu samba iboroi nia rusa simaron, momoi imuriake nia gurungan sigoiso siripot siobat bagat jurumuri.
59003005	Kisedda leu lila, kenanen laddou tubuta sigoiso le nia, tapoi momoi iumunake tubunia ka pagalaiat apa pa simabeunan. Paatu leu kipa goisonia api, momoi ilabo leleu sabeu.
59003006	Lila leu, kele api le nia, polak pukataikat le nia, mukuddu nia ka talagat laddou tubuta sipalolit sangalio tubu samba ikau malabo sangalio purimanuaiatta, api sibara ka narako ikau masilabo nia.
59003007	Sangamberi ngamataat tarimeu simalia, paumauma, leiti sipugugurui samba sipungongoingoi ka koat, momoi tupaum samba araumakean sirimanua.
59003008	Lila geti ta anai sirimanua siooi masiumake nia. Bulat sikatai, sitaiagai pareddet le nia, sisun lagat omai simateiake sirimanua.
59003009	Lila tapakei kam masiumun Tuhan, Ukkuita samba lila leu et tapakei kam masitelei sirimanua sibaraakenen siripot tularat Taikamanua.
59003010	Sibara ka sara ngungu nenda leu et bela panukanan samba pateleiat. Siripokatnia sasarainangku, ta momoi ibara kele nene.
59003011	Ai pa bubuakat sibelaake oinan simananam samba simapongit ka matat bubuakat nenda leu et?
59003012	Ale sasarainangku, momoi pa loinat sileu masibuaake jambu, ele anggur masibuaake sileu? Kisedda leu bubuakat simakalo ta momoi ibelaake oinan simananam.
59003013	Kasei ka talagamui simasiku paatuat samba simaagai? Kau le ipatoila ka puririmanuania simaeru sangamberi sigalainia ka bagat sikut paatuat sibara ka leppet baga.
59003014	Tapoi ke ai tutut baga samba masipuuktungi tubuna le ka paatuatmui, bui nuumunake kam tubumui samba bui nupaboko kam masisaggangi pubulanan.
59003015	Sikut paatuat kele nene, ta sibara ka pata; sibara ka polak le, siobat bagat sirimanua, siobat sanitu.
59003016	Kaipa poi ai tutut baga samba masipuuktungi tubu, sedda te pulamagat samba sene ngamata galajet sikatai.
59003017	Sikut paatuat sibara ka pata geti ia te: siboiki malina, sioba paaban, maleppe baga, mareddet, masun katet baga samba bua simaeru, ta magoa baga samba ta anai patajuat.
59003018	Samba buat puroipoat ia te sikaramakenenda ka bagat aban sia sioba aban.
59004001	Kaipa kabaraiatnia pasaggangan samba pagolukat ka talagamui? Ta pa sibara ka pubotbonan sipauukele ka bagat tubumui?
59004002	Ainubebesiake kam, tapoi ta babara, lepa pasimateimuian. Mututu kam baga, tapoi ta sesege kam ka besiakenenmui, lepa pajoggolomuian samba pagolumuian. Ta babara apa pa ka kam, kalulut ta maninindou kam.
59004003	Ele kenanen manindou leu kam, tapoi ta nusisilo kam apa pa, kalulut masele panindogatmui; aipoi sinindoumui nenda, ka pubotbonan tubumui le nusasappuruake kam nia.
59004004	Kam sipaeelet! Ta nuagai kam, pasuruangan ka taikapolak nene, pasaggangan ka Taikamanua le? Oto kasei sibailiuake tubunia suruak taikapolak nene, aibailiuakean tubunia saggak Taikamanua.
59004005	Ele ka bagamui siboboi le sikuat Surat Sipunenan, "Ketsat sikudduakenen Taikamanua ka bagata, maron puoobania."
59004006	Tapoi abeu pei le kiliu baga sipanguruatnakenennia ka sita. Ia te lulunia aikua Surat Sipunenan, "Isasaggangi le Taikamanua simabuak paatuat, simaepe paatuat geti ikikiliu le."
59004007	Oto pusum kam ka Taikamanua, saggangi kam Sanitu, kaddiuakenangan kam.
59004008	Legeri le kam Taikamanua, legerinangan leu kam. Linaake kam kabeimui, kam sirimanua sijo! Linaake kam paatuatmui, kam simarua paatuat!
59004009	Seseake kam kalilimaimui, pureureu kam baga samba pusou kam; gagamui kau ibailiu soumui samba angkat bagamui bailiu reureu bagamui.
59004010	Paepe kam tubumui ka matat Tuhan, buakngakenangan kam geti.
59004011	Ale sasarainangku, bui nupatiboi kam pasasambamui! Sitiboi sarainania, ele siseleake nia, ia te sipaloloi surukat ele siseleake surukat. Ke nuseleake surukat, oto ta sipasirereddet surukat ekeu, sipasiukum surukat le.
59004012	Sarat sara Sipasiaake surukat samba Sipasiukum, ia te nia simagege masiarauake samba masilangoake. Kasei te ekeu, iooi nuseleake pasambamui sirimanua?
59004013	Arep kam, kam sipasikukua, "Gogoi nene ele mancep mei kai ka laggai anu, kuddu kai sedda pasaki samba masigaba bulagat."
59004014	Apa sibabara ka purimanuaiatmui mancep tapei nuagai kam. Aipoi purimanuaiatmui samba le kele kujuk sitaimauju tuitco, lepa tata.
59004015	Siripokatnia kise le nukukua kam, "Ke iobaake bai si Tuhan samba murimanua kai, galaimaian nene samba nenda."
59004016	Kise nuumunake le kam tubumui ka buak paatuatmui. Pasiuumunmui tubu kele nene, katai le.
59004017	Oto siagai masigalai simaeru, tapoi ta igagalaiake, bailiu jo le ka tubunia.
59005001	Arep kam, kam simakayo, pusou kam samba pugeri kam ka pagalaiat pugejaat baga sipuaaili ka tubumui!
59005002	Pukayoatmui amabutean, samba bibiletmui aikoman tabbubulut.
59005003	Mas samba perakmui amakaopman; samba kaopnia ia te bailiu pasimuneng ka kam samba ikom akkulamui kele api. Anururuakean kam pukayoat ka teteret gogoi kalepakat.
59005004	Amaarepman gerei sabeu, kalulut taikakaumui upada sipugagalai masigetai ka monemui, samba huihuira sipasigegetai beramui asegean ka piu Tuhan Sipulugege.
59005005	Aisaliuan ektek samba pusasanangmui murimanua ka polak nene; numomoake kam tubumui samba le kele ka gogoi panajakat.
59005006	Nuukum kam samba numateiake kam sirimanua simaroipo; ta ralawan kam.
59005007	Oto kau imaom bagamui, sasaraina, teret oi si Tuhan. Itco le kam om bagat sipumomone ingena bua simakeppu saki ka polaknia samba iomake teret ibele urat rura sigoiso samba rura sabeu.
59005008	Kam leu, kau imaom bagamui, paron kam paatuatmui, aipoi kaoijanan Tuhan amalegerengan.
59005009	Sasaraina, bui nupangungu kam pasasambamui, bui ituukum kam! Amurioan te nia ka matatbaliu Sipasiukum.
59005010	Sasaraina, ului le kam pangoringan samba puoman bagada tai nabi sipaninibo ka onin Tuhan.
59005011	Bulatnia takua sia simauktuk sipuoom baga. Anuarepman kam pagalaiat om bagat Job samba anuagaian kam apa pinatarek Tuhan ka tubunia ka kalepakatnia, aipoi sipulukatet baga le si Tuhan samba simasun nuntut baga.
59005012	Tapoi bulat siboiki sasarainangku, bui nupusuppa kam, ele ka onin manua ele ka onin polak ele ka onin apa pa bagei. Ke oo, kua kam oo, ke taa, kua kam taa, bui iorak kam ukum.
59005013	Ai bai ka talagamui siorak gejat baga, kau ipanindou! Ke ai bai simaangka baga, kau ipuurai.
59005014	Ai bai ka talagamui simabesi, kau isogai tai baja gareja ratiddouake nia samba raposaake tula ka tubunia ka onin Tuhan.
59005015	Samba panindogat sibara ka tonem baga, iaaleake simabesi samba isusuruake nia si Tuhan; samba ke ai aigalai jo, appeakenangan jonia.
59005016	Oto kau nuseseake kam jomui ka pasasambamui samba nupatiddouake kam pasasambamui, bule numale kam. Bulat matulu panindogat simaroipo baga, ke ka tonem baga ipanindou.
59005017	Si Elia, sirimanua le nia kele sita; panindounangan sipulelelek bui ibele urat, taibelenangan leu urat ka polak telu ngarura enem ngalaggo.
59005018	Lepa panindounangan minca, beleakenangan leu urat manua, belaakenangan buania ka sia polak.
59005019	Ale sasarainangku, ai bai ka talagamui simapepepe ka pubulanan, samba ai sipasitotoiliake nia,
59005020	repdep kam: Sipasitotoiliake sijo ka pupepeatnia, iaarauakean te ketsat sijo nenda ka pulangokat samba itabbo maigi jo.
60001001	Sibara kai Petrus, apostel Yesus Kristus, masiailiake taitoi simasasaragai ka Pontus, Galatia, Kapadokia, Asia samba Bitinia,
60001002	ia te sipili siripot isiat Taikamanua, Ukkuita, samba silinaakenen Ketsat Sipunenan, bule masireddet Yesus Kristus, samba tusosoki sia logaunia. Bule memei masusun ka tubumui kiliu baga samba aban.
60001003	Tuumunake le Taikamanua, Ukkui Tuhanta Yesus Kristus, situtuake sita minca siripot beunan katet bagania, tapukaronan sipuririmanua lulut katususurut Yesus Kristus ka simamatei,
60001004	tasilo ikepmakenen sitaimasusuet, sitaimalololit samba sitaimalalaju, situkokoiri ka sorga ka kam.
60001005	Ia te kam pinasikeli ka geget Taikamanua kalulut tonem baga ujumui masingena puaragat simatatarek patoilaket ka gogoi sialu.
60001006	Pugoraji kam baga pagalaiat nene, kenanen ka oggak nene murereureu pei le kam baga kalulut sene ngamata pasisiboat.
60001007	Sangamberinia nene ia te pasimuneng linania tonem bagamui -- sisaliu pei le kepput sakit mas simasusuet, sisibo linania ka api -- sikau kam masisilo katuumun samba pulatsanan samba pubeunanan ka gogoi katutoilakat Yesus Kristus.
60001008	Kenanen tapei anuitco kam nia, tapoi nupununtuki kam nia baga. Nukatonemi kam nia, kenanen tapei nuitco kam nia kineneiget. Mugora kam baga kalulut angkat baga simalatsat samba sitaioi tutiboi,
60001009	kalulut anusiloan kam buat tonem bagamui, ia te puaragat ketsatmui.
60001010	Puaragat nenda te aragaba samba aralelekngake tai nabi sipasipopoiliat kiliu baga akenen Taikamanua ka kam.
60001011	Ralelekngake kipa samba pigamoi teterenia ipuaili siniboi Ketsat Kristus, sikuddu ka bagada, ia te Ketsat sipasimumunengake pagalaiat paoreat sipuaaili ka tubut Kristus samba pagalaiat pulatsanan pasat nenda.
60001012	Aipoiliatnan Taikamanua ka matada, ta tubuda pasikelietda, kam le, ia te pagalaiat sipaarepda kineneiget ka kam sia sikoiniakenen Ketsat Sipunenan sibara ka sorga, masisegeake Katuareman Simaeru ka kam, ia te katuareman simakiddi ka bagada leu samalaika masiagai.
60001013	Oto patarek kam paatuatmui, mumata samba kau kam pukakaronanmui sangamuinenia ka kiliu baga panguruatnakenen ka kam ka teteret katutoilakat Yesus Kristus.
60001014	Siripot tatoga simareddet, buian nututnake kam pubotbonanmui siburu ka teteret pepemui pei le.
60001015	Tapoi kele Taikamanua sipasisosogai kam sipunenan le nia, kam leu kau ibailiu kam sipunenan ka bagat sangamberi puparaboananmui,
60001016	atusuratnakean poi, "Kau numasipunenan kam, aipoi sipunenan le aku."
60001017	Ke nuagai kam nia Ukkui, sitaiiggat masiukum senen sirimanua siripot sigalaira, oto kau numaloto kam murimanua ujumui musitoi ka polak nene.
60001018	Anuagaian poi kam, ta bibilet simasusuet kele mas ele perak atukau masitebui kam ka puparaboananmui siboboi pangusunan sibara ka taikebbukatmui,
60001019	logau Kristus simakeppu saki le, kele logau biribiri si ta loloiet samba simalina.
60001020	Enan tapei atubaraake polak atupilingan nia, tapoi kalulut kam ia pei ipatoila tubunia ka gogoi kalepakat.
60001021	Kalulut nia te anukatonemi kam Taikamanua sisuruake nia ka simamatei samba sipasilalatsatnake nia, bailiu Taikamanuangan le katonemietmui samba karonietmui.
60001022	Anulinaakean poi kam ketsatmui ka purereddet ka pubulanan ioi nugalaiake kam nuntut baga simalina ka sasaraina, kauan sibulatnia nupanuntu kam baga pasasambamui sibara ka muinet paatuat.
60001023	Atututuakean poi kam minca ta ka karamen simasusuet, sitaimasusuet le, kalulut tiboiet Taikamanua sipuririmanua samba simatom.
60001024	Aipoi, "Sangamberi sirimanua kele turuturu le samba latsatnia kele botcoket turuturu. Malalaju le turuturu, botcoketnia leu iraragat,
60001025	tiboiet Taikamanua geti, riuriu le teret buruburu." Nene te tiboiet Katuareman Simaeru sinegeakenen ka kam.
60002001	Oto ribbaiake le kam sangamberi pukataikat, sangamberi pajoat samba patajuat, sisit baga samba pakataikat nganga.
60002002	Kau ibailiu kam kele tatoga sibau mututu mata, simaoggou suat tottot puketsanan simalina, bule nupuurau kam samba nusilo kam puaragat,
60002003	ke bulatnia bai anunanaman kam anggai bagat Tuhan.
60002004	Konan kam ka tubunia, bukku sipuririmanua, siribbaiakenenda sirimanua, tapoi ka matat Taikamanua geti sipili samba simakeppu saki le.
60002005	Kam leu, kau tupakei kam kele bukku sipuririmanua pasiriot lalep puketsanan, bailiu kam imam sipunenan, masibuluake buluakenen puketsanan obaket Taikamanua kalulut Yesus Kristus.
60002006	Atusuratnan ka Surat Sipunenan, "Bulatnia kugalakngake ka Sion sara bukku sipili, bukkut taiming simakeppu saki, samba kasei sikatonemi nia, ta tupakakaila."
60002007	Oto ka kam simatonem baga, makeppu saki nia, ka sia sitaimatonem baga geti, "Bukku siribbaiakenenda tai tukang aibailiuan bukkut taiming,"
60002008	samba "Bailiu bukku tuluiet, samba bukku katusoksongan." Tusoksok sia sedda kalulut ta mareddet sia ka tiboiet Taikamanua; kisedda te aiteuake Taikamanua ka tubuda.
60002009	Kam geti bangsa sipili le, imam rimata, bangsa sipunenan, bangsa bakkat Taikamanua, bule nupaarep kam beunan sigalainia sipasisosogai kam bela ka gepgep tuguru ka patonia kiseiakenen.
60002010	Siburu ta bangsat Taikamanua kam, kineneiget aibailiuan bangsania; siburu ta pukatekiet baga, kineneiget pukatekiet bagangan le.
60002011	Sasaraina kilibet baga, kunganturu kam, kam sitoi sipueekpak, bule nuareuake kam tubumui ka pubotbonan siobat akkula sipasasaggak ka ketsat.
60002012	Kau imaeru paraboatmui ka talagada sipuarat sabulungan, bule kenanen ratiboi kam rakua kam sirimanua sikatai, tapoi kalulut raitco sigalaimui simaeru, umunakerangan Taikamanua ka gogoi kaoijanannia.
60002013	Pusum kam ka sangamberi saute sibaraakenen sirimanua kalulut si Tuhan, ele ka rimata, nia poi siukkaake gege simabuak,
60002014	ele kai gubernur sikoiniakenen rimata masiukum sigalai sikatai samba masiumun sigalai simaeru.
60002015	Aipoi obaket Taikamanua ia te bule kalulut gagalaimui simaeru, petpetnakemuian ngungunda sitaiagai paatuat.
60002016	Kau siripot sirimanua sipuuja nupurimanua kam; tapoi bui nupakei kam puujaatmui masitabbo katai, kau le kele pagugulet Taikamanua.
60002017	Suru kam sangamberi sirimanua, pununtuki kam baga sasaraina, kalotoake kam Taikamanua, suru kam rimata.
60002018	Kam sapagugulet, kau numareddet kam ka bagat loto ka tai tuanmui, ta sarat ka tubuda simatopit samba simaeru baga, tapoi samba leu ka simagolu.
60002019	Panukanan le poi nene ka tubut sirimanua ke kalulut aagaina obaket Taikamanua ibairat gejat baga sitaipasesese sigalaira sirimanua.
60002020	Aipoi katuumun pa oniakenen ke kalulut jomui nuorik kam bobobo? Tapoi ke kalulut gagalaimui simaeru nuomake kam masiorik paoreat, nene te panukanan Taikamanua.
60002021	Ia poi lulunia aitusogai kam, aipoi Kristus leu amasiorikngan lulumui, aigalakngakean uluietmui, bule nutut kam siperakatnia.
60002022	Ta anai aigalai jo, samba pajoat ta anai ka ngungunia.
60002023	Ka teteret tupaloloi nia, ta aisiliake paloloiat; ka teteret aipasiorik, ta ailumunake, tapoi ka Taikamanua sipasiukum simaroipo le aisegeake nia.
60002024	Nia le amasibairat jota ka bagat tubunia ka loina siliktenga, bule sita simamatei ka jo, murimanua ka puroipoat. Kalulut maujunia le anumale kam.
60002025	Amapepengan poi kam siburu kele biribiri, tapoi kineneiget atoilingan kam ka Sipasijajago samba Sipasikeli ketsatmui.
60003001	Kisedda leu kam tainanalep, pusum kam ka taimanteumui, bule ke ai ka talagada sitaimareddet ka tiboiet Taikamanua, kalulut paraboatda tainanalepda bailiu sia mutonem baga, kenanen ta anai tukua apa pa ka matada,
60003002	kalulut iitcora paraboatmui simalina samba simasuru.
60003003	Bui sarat masipalainge tubu ka uddut nugalai kam, kele masitikai alai, muinu mas ele muleppei palatsatlatsat.
60003004	Pulaingeatmui geti ia te sirimanua ka baga simalilipput, masipakei pulaingeat sitaimasususu sibara ka ketsat leppet baga samba simaaban, ia te simakeppu saki ka matat Taikamanua.
60003005	Kisedda poi tainanalep sipunenan siburu, sipukakaronan ka Taikamanua; rapalainge tubuda ka bagat mureddet ka taimanteura.
60003006	Kele si Sara ireddet si Abraham samba ioniake nia tuannia. Kam leu bailiu tatogat Sara ke nugalai kam simaeru samba ta nukalotoake kam apa pa.
60003007	Kisedda leu kam taimanteu, palalepmake kam tainanalepmui ka bagat agai paatuat, nuagai poi kam sipuaakkula simaluluk le sia. Suru kam sia, aipoi aleimui masiikepmake purimanuaiat panguruat Taikamanua le sia, bui isaila panindogatmui.
60003008	Ia geti pasilepania, kau sisara paatuat kam sangamberimui, sikere masiorik, mununtu baga ka saalei, mukate baga samba muepe paatuat.
60003009	Bui nusiliake kam sikatai silit sikatai, ele paloloiat silit paloloiat; bailoknia sukatnake le kam, ia poi lulunia aitusogai kam, bule nuikepmake kam panukanan.
60003010	Aipoi aikua ka Surat Sipunenan, "Kasei sioba murimanua samba masiitco gogoi simaeru, kau ijago lilania ka sikatai samba bibonia bui itiboake pajoat.
60003011	Kau iareuake tubunia ka sikatai samba igalaiake simaeru; kau igaba paabanan samba ibesiake isese nia.
60003012	Aipoi matat Tuhan riuriu le masikinere simaroipo baga samba talingania masiarepi panindogatda sipaninindou paroman, tapoi sigalai sikatai geti isasaggangi le sia si Tuhan."
60003013	Samba kasei te igagalai sikatai ka tubumui ke mangamang kam masigalai simaeru?
60003014	Tapoi ke bai masiorik kam kalulut puroipoat, mauktuk le kam. Oto bui nukalotoake kam kalotoakenenda samba bui imakarat bagamui.
60003015	Tapoi puneni le kam Kristus si Tuhan ka bagat paatuatmui. Samba matarek ka senen tetere masialegi senen sipasinonounou kam pagalaiat karoniet bagamui,
60003016	tapoi ka leppet baga samba loto le nualegi kam nia. Kau imalina paatuatmui, bule sia sipaloloi kam kalulut paraboatmui simaeru ka bagat Kristus, bailiu maila sia kalulut paloloiatda.
60003017	Aipoi masiorik kalulut pasigagalai simaeru pei le maeru, ke iteuake bai Taikamanua, ka pasioorik kalulut mugalai sikatai.
60003018	Aipoi Kristus leu matei sangaminca kalulut sangamberi jota, nia simaroipo punu tubut sitaimaroipo, bule iambit sita ka Taikamanua. Tumateiake nia ka bagat pusisirimanua, tapoi tusuruake ka bagat Ketsat.
60003019	Samba ka bagat Ketsat nenda leu ei nia masipaarep Katuareman Simaeru ka tubuda saketsat sikuddu ka ukuman,
60003020	ia te ketsatda sitaimareddet siburu ka teteret aiomake bagania Taikamanua masingena ujut igalai kinapat si Noak; bailiu goiso le, ia te balu le sia amurimanua ka eba.
60003021	Nenda te sibailiu pasikat pasiraukat sipunenan siarauake kam kineneiget; ta pasigolok lolit tubu, tapoi pasitiddou paatuat simaeru le ka Taikamanua kalulut katususurut Yesus Kristus,
60003022	situsasakai ka sorga samba mukuddu kai kattoet Taikamanua; sangamberi samalaika samba gege samba ron musum ka tubunia.
60004001	Oto kalulut amasiorikngan Kristus ka putubuat, kam leu buita pupaatuanan kele nenda nuparon kam tubumui. Aipoi kasei sipasioorik pangoringan tubu, aiariakean mugalai jo,
60004002	bule tetere sipulelegei taan nupakei kam nia murimanua masitut obaket sirimanua, tapoi masitut obaket Taikamanua le.
60004003	Aipoi amaigingan tetere anupakei kam ka silelepa masigalaiake obaket bagada sipuarat sabulungan. Anugalaiakean kam sene ngamata sitaimateu, pubotbonan, pupupuineng, pukokom, pulolo samba pasipaninindogi buluat keraet surukat.
60004004	Kise makisei ka bagada sipuarat sabulungan kalulut taan nututnake kam sia mulebbu ka puparaboanan sikatai kele siburu, ia te rapalololoi kam.
60004005	Tapoi raaalegi te nia, simatarek masiukumake sipuririmanua pei le samba simamatei.
60004006	Ia te lulunia ka simamatei leu tusegeake Katuareman Simaeru, bule sia, kele sangamberi sirimanua, tuukumake ka putubuat, tapoi murimanua ka puketsanan, siripot teu bagat Taikamanua.
60004007	Kalepakat sangamberinia amalegerengan. Oto kau nujago kam tubumui samba mumata, bule ioi nupanindou kam.
60004008	Tapoi sisaliu sangamberinia kau bulat panuntu kam baga pasasambamui, aipoi nuntut baga itabbo maigi jo.
60004009	Parauma kam pasasambamui si ta ngungu.
60004010	Kau paletsei kam pasasambamui siripot panguruat sinilomui senemui, kele sipugagalai simatopit masipasikeli panguruat kiliu bagat Taikamanua.
60004011	Ke sipungangantoman, kau ipungantoman siripot sipasisesegeake tiboiet Taikamanua; ke sipuuku pasikelat, kau igalaiake nia siripot ron sipanguruatnakenen Taikamanua, bule ka bagat sangamberinia tulatsatnake Taikamanua kalulut Yesus Kristus. Nia poi sibakkat pulatsanan samba gege teret buruburu. Amen.
60004012	Sasaraina kilibet baga, bui te imakisei ka bagamui juluu apit paoreat siooi ka tubumui masisibo kam, kele ai apa pa simasaliu sipuaaili ka tubumui.
60004013	Bailoknia, kau le imagora bagamui siripot rubeiat sinilomui ka bagat pangoringan Kristus, bule imagora leu bagamui samba maangka baga ka teteret ipatoila pulatsanannia.
60004014	Mauktuk te kam ke rapaloloi kam kalulut onin Kristus, aipoi Ketsat pulatsanan, ia te Ketsat Taikamanua ai ka tubumui.
60004015	Bui ibara ka talagamui sipasioorik kalulut pamamateinia ele pananangkou ele pugagalai sikatai ele pasigegeugeu anunda sabagei.
60004016	Tapoi ke masiorik nia kalulut pukikristen, bui imaila; kau le iumunake Taikamanua ka bagat onin Kristus nenda.
60004017	Aipoi kineneiget aiailingan teterenia panandaat pasiukuman, samba siboiki ukumakenen ia te paamian Taikamanua. Ke ka sita itaddaake, kipangan pa kalepakatnia ka sia sitaimatonem baga ka Katuareman Simaeru sibara ka Taikamanua?
60004018	Samba kele sikuat Surat Sipunenan, "Ke beringan simaroipo baga ta malabbei rasilo puaragat, apangan le geti babara ka sia sitaimareddet ka Taikamanua samba sijo?"
60004019	Oto sia sipasioorik kalulut teu bagat Taikamanua, kau rasegeake ketsatda ka Sipasibabaraake sia simatopit, ka bagat masigalaiake simaeru.
60005001	Kupanganturu tai baja gareja ka talagamui, aipoi aku leu baja gareja leu et samba sipasimumuneng pangoringan Kristus, samba sipueeneu ka bagat pulatsanan toilaakenen geti.
60005002	Jago kam sabiribirit Taikamanua sigoilik kam, bui siubbuakenen, ka teu baga le sipasesese ka Taikamanua; samba bui kalulut pasigagaba uktuk, ka oba le.
60005003	Ia leu et bui siputuan tubuna ka pasikelietnia, uluiet ka paamian le.
60005004	Amoian geti Sipasijajago Sabeu, silomuian kirit pulatsanan sitaimalalaju.
60005005	Kisedda leu kam sibau tubu, pusum kam ka simabaja. Samba kam sangamberimui paepe kam tubumui pasasambamui, aipoi aikua Surat Sipunenan, "Isasaggangi le poi simabuak paatuat Taikamanua, simaepe paatuat geti ikikiliu le."
60005006	Oto paepe kam tubumui ka tei kabei Taikamanua simaron, bule ibuakngake kam ka teterenia.
60005007	Sangamberi pukaranan bagamui segeake le kam ka Taikamanua, nia le poi masipasisikeli kam.
60005008	Kau numasikeli samba nupumata kam! Ai le poi mugegejek saggakmui si Sanitu kele singa sipurorou masigaba gungennia.
60005009	Ba pagugulai kam tubumui masisaggangi nia, ka tonem baga simaron, nuagai poi kam, paoreat kele nene ai leu raoorik sasarainamui ka sangalio polak.
60005010	Tapoi Taikamanua bakkat sangamberi kiliu baga, sipasisosogai kam ka pulatsanannia sitaitatata ka bagat Kristus, nia le masipamumuine kam, masipangetnget, masiparon samba masipatonem kukuddumui, lepa nupasiorik kam goiso.
60005011	Nia le sibakkat gege teret buruburu! Amen.
60005012	Surat sitete nene kusuratnake ka kam ka paroman Silwanus, addeakenen saraina simatopit. Ka surat nene kunganturu kam samba masimunengake, sangamberinia nene ia te kiliu bagat Taikamanua sibulatnia. Kau nupurio kam simaron ka bagania.
60005013	Salam ka kam sibara ka aleimui sipili kele kam leu sikuddu ka Babilon; samba sibara kai Markus, togaku.
60005014	Pasalam kam pasasambamui ka pasiggungan sipunenan. Aban ka kam sangamberimui sikuddu ka bagat Kristus. Amen.
61001001	Sibara kai Simon Petrus, pagugulet samba apostel Yesus Kristus masiailiake sia siputotonem baga kele laingen tonem bagamai kalulut puroipoat Taikamanua samba Yesus Kristus, Sipaarau sita.
61001002	Kiliu baga samba aban simabura ka kam kalulut pasiaagai Taikamanua samba Yesus Tuhanta.
61001003	Kalulut geget putaikamanuaatnia aipanguruatnakean ka sita sangamberinia sikau sita murimanua simatopit kalulut pasiaagaita nia, sipasisosogai sita ka pulatsanan samba erut bagania.
61001004	Ka enungan nenda te aipanguruatnake ka sita palelengan simakeppu saki samba simakope beunan, bule kalulut nia bela kam ka pubotbonan sikatai ka polak nene, bailiu kam mueneu ka putaikamanuaat.
61001005	Kalulut nene, besiake kam nutuppaiake kam ka tonem bagamui pueeru, tuppai pueeru puaagai,
61001006	tuppai puaagai surut tubu, tuppai surut tubu om baga, tuppai om baga topit,
61001007	tuppai topit nuntut baga ka sasaraina, tuppai nuntut baga ka sasaraina nuntut baga ka sangamberi sirimanua.
61001008	Aipoi ai bai sangamberinia nene ka kam sipububura, bailiu kam mangamang samba mubua ka bagat pasiaagaimui Tuhanta Yesus Kristus.
61001009	Tapoi kasei si ta anai sangamberinia nene, mapeset le nia ta mareunan siitcokatnia, aikalipogingan katupoposat jonia siburu.
61001010	Oto sasarainangku, besiake kam simakope bule memei maroron pasogaiat samba pamiliat Taikamanua ka kam. Aipoi ke nugalaiake kam nene, ta te bebele kam.
61001011	Kisedda te ipanguruatnake ka kam gege simasun masiguruki Purimataat simatom, ia te Purimataat Tuhan samba Sipaarau sita, Yesus Kristus.
61001012	Ia te lulunia sarat kuparepdep kam pagalaiat sangamberinia nene, kenanen anuagaian kam samba amaronan kam ka bagat pubulanan sinilomui.
61001013	Bulat mateu le ka paatuatku kuparepdep kam pagalaiat sangamberinia nene, burut ai pei le aku muririmanua ka bagat tubu nene.
61001014	Kuagai poi taan mauju kukaddiuake polak nene, kele sipoiliat Tuhanta Yesus Kristus ka mataku.
61001015	Tapoi kubebesiake le, bule kenanen amutuituian aku mariuriu le nurepdep kam sangamberinia nene.
61001016	Aipoi ta masitutnake pumumuan pinabarat sirimanua siagai paatuat ka teteret kupaarep kai ka kam gege samba kaoijanan Tuhanta Yesus Kristus, matamai le amasiitco pubeunanannia.
61001017	Aisilo poi pubeunanan samba pulatsanan sibara ka Taikamanua Ukkui, ka teteret aioi ka tubunia nganga sibara ka sipululatsat masikua, "Nene te Toga kilibet bagaku, siobakat bagaku te nia!"
61001018	Bulat tubumai amasiarep nganga nene sibara ka sorga, ka teteret ai kai sambamai ka uddut leleu sipunenan.
61001019	Oto memei maroron ka kai tiboiet sinibalaakenenda tai nabi. Bulat maeru le nulelekngake kam nia kele nulelekngake kam alito siputotoro ka kudduat simagepgep teret imailau, samba ibela usutat simancep ka bagat paatuatmui.
61001020	Bulat siboiki agaietmui ia te: Senen sinibalaakenen Surat Sipunenan ta momoi tukolouake siripot siobat bagat sirimanua,
61001021	tapei poi anai sibala sibara ka teu bagat sirimanua, sinubbui Ketsat Sipunenan le arapanibo sikoiniakenen Taikamanua.
61002001	Siburu amuottou tai nabi sipatataju ka talagat bangsat Taikamanua. Kisedda leu ka talagamui momoi te tai guru sipatataju, siguruake nganturat pasipepe sibaraake kalimaiat, samba Tuhan sipanebui sia raputata; kisedda te imaola rabaraake ka tubuda pulangokat.
61002002	Maigi sia sipasitututnake pubotbonanda sikatai, samba kalulut sia bailiu tupaloloi enungan pubulanan.
61002003	Samba kalulut alau bagada tai guru sipatataju tiboirangan pumumuan pinabara ka kam masigaba uktukda. Tapoi ukuman ka tubuda amaujungan aimatarek samba kasubuatda taan tupabuburu.
61002004	Aipoi beringan samalaika sigalai jo, ta aiinou sia Taikamanua, tapoi airibbaiake le sia ka guluggu simagepgep, masikoiriake sia teret iaili gogoi pasiukuman;
61002005	samba polak siburu ta aiinou Taikamanua, sarat si Noak le singantomanake puroipoat aipasikeli samba pitu sia sabagei, ka teteret aibaraake eba sabeu sitalu taikapolak sitaimareddet ka Taikamanua.
61002006	Samba laggai Sodom samba Gomora aisubuake Taikamanua labo anau masiukumake sia samba masibailiuake repdemen ka sia sitaimareddet ka Taikamanua ka tetere sibabara;
61002007	tapoi aibelaake le si Lot sirimanua simaroipo, sipasioorik gejat baga kalulut paraboatda sitaiagai surukat, situtnake pubotbonanda le;
61002008	aipoi si Lot nene ka talagada le aikuddu samba senen gogoi iitco samba iarep sigalaira sikatai, bailiu ketsatnia simaroipo nene masiorik.
61002009	Oto iagai si Tuhan masibelaake sia simatopit ka pasisiboat samba iagai masikoiriake sia sirimanua sikatai iukumake sia ka gogoi pasiukuman,
61002010	sara pei sia situtnake pubotbonan akkula sipalolit tubuda sipuarak paneineiat Taikamanua. Kopet emenda samba buak paatuatda tai guru sipatataju nene pat ta magila sia masipaloloi siputubu simalatsat ka sorga.
61002011	Beringan samalaika, kenanen sia pei le maron samba magege ka sia, ta ratiboake nganga paloloiat ke ranganduake sia ka matat Tuhan.
61002012	Sia geti, samba le kele tarimeu si ta paatuat, kele tarimeu labaket samba mateiakenen le arabara; rapaloloi sitaiaagaietda, bailiu sia ilango kele tarimeu simasakbak kalulut katai sigalaira,
61002013	orikrangan geti paoreat silit katai sigalaira. Musiobat tubu sinago, ia te addeakenenda pusanangan. Sikau puailaat samba paloloiat le sia rapupuineng ka bagat pubotbonanda, ke ai sia sambamui ka punen.
61002014	Matada sun paelenan samba ta sesege bagada mujo. Ragalai paalakat baga ka simagulai paatuat. Paatuatda araubuian mualau baga. Sirimanua teleiet le sia!
61002015	Kalulut rakaddiuake enungan simaroipo, mapeperangan, tutnakerangan si Bileam, togat Beor, sioba masisilo upa ka pasigagalai sikatai.
61002016	Tapoi iorak le si Bileam asekat simapali kalulut jonia, kalulut kalidei sitaiagai manibo bailiu manibo kele ngangan sirimanua masikera purorokat nabi Bileam.
61002017	Tai guru sipatataju nene kele bubuakat simagarak le sia, kele tanairusa siboroiat talabari; ka sia amatarekngan kudduat ka bagat pugepgeman simakope gepgep.
61002018	Kalulut ratiboake tiboiet pubuangan tubu samba si ta baga, samba rapakei pubotbonanda sikatai masikau paalakat bagada sirimanua simaruei pei le arabela ka mungkuatda simapepepe.
61002019	Rakau palelengan puujaat ka sirimanua, beringan tubuda ai le ka bagat pupagugulenan pulangokat, aipoi kasei sikalaakenen, pagugulet sipasikakalaake nia le nia.
61002020	Aipoi ke arakatsiliakean tubuda ka pulolinan polak nene kalulut pasiaagaira si Tuhan samba Sipaarau sita Yesus Kristus, tapoi lepa junung sia minca ka bagania, bailiu makope katai kalepakatnia ka sia, bele pei ka panandaatnia.
61002021	Aipoi makaeru pei le ka sia kirenangan ta raagai enungan puroipoat bele pei raagai nia, tapoi lepa kaddiuakerangan surukat sipunenan sinegeakenen ka tubuda.
61002022	Amuailingan tebai ka tubuda bulatnia sikuat pasikat, "Ikom le minca jojo geleknia," samba "Sakkoilo silelepa murau, mulebbu minca ka lotte."
61003001	Sasaraina kilibet bagaku, surat nene ia te surat sikaruania sinuratnakenenku ka kam. Ka bagat ruania surat nene kubesiake masisuruake paatuatmui simalina,
61003002	kutubbui kam nurepdep kam tiboietda tai nabi sipunenan siburu samba masiparepdep patonekat Tuhan Sipaarau, sinegeakenenda tai apostelmui ka kam.
61003003	Agaietmui siboiki ia te ka gogoi kalepakat momoi te sipagegegei masiake pagegeiatda, ia te sipasitututnake pubotbonanda.
61003004	Kuarangan, "Kaipangan ne palelengan pagalaiat kaoijanannia? Aipoi barania aratata taikebbukatta, sangamberinia kele ka panandaat aitubaraake polak leu et."
61003005	Rapali ta roba masiagai, manua samba polak abarangan barania ka siburu, kalulut tiboiet Taikamanua; samba polak sibara ka oinan samba kalulut oinan,
61003006	samba kalulut oinan leu polak siburu amasubungan aitalu nia eba sabeu.
61003007	Tapoi manua samba polak kineneiget, tiboiet Taikamanua leu et ipasikeli nia, itukoiri teret itulaboake ka gogoi pasiukuman samba pasisubuatda sirimanua sitaimareddet ka Taikamanua.
61003008	Tapoi nene sara bui nukalipogi kam nia, sasaraina kilibet baga: Sangagogoi kai Tuhan kele saribu ngarura, samba saribu ngarura kele sangagogoi.
61003009	Ta ipauuju si Tuhan masigalaiake sikuania ka palelengannia kele pinaatuda sabagei; om bagania le ka kam, ta ioba ibara simalilimai, tapoi bule sangamberi le masibauake paatuat.
61003010	Gogoi Tuhan geti kele sipananangkou le ioi. Ka gogoi nenda ukku manua ituapuru, samba sangamberi sibabara ka polak ragget iraggetnake nia api, polak nene samba sangamberi sibabara ka bagania pipi.
61003011	Oto ke iaanau le sangamberinia nene kele kise, buita memei malina samba matopit nupuparaboat kam,
61003012	ka bagat ai kam masingengena samba masiola kaoijanan gogoi Taikamanua. Ka gogoi nenda manua sappuru ilabo nia api samba sangamberi sibabara ka bagat polak anau kalulut juluunia.
61003013	Tapoi siripot palelengan Taikamanua tangenaake le kam manua sibau samba polak sibau, kudduat puroipoat.
61003014	Oto sasaraina kilibet baga, ka bagat ai kam masingengena sangamberinia nene, kau nubesiake kam bule si ta loloiet samba si ta lolit kam ka matat Taikamanua; samba ai kam paaban ka tubunia.
61003015	Samba om bagat Tuhanta addeake le kam oggak ibara puaragatmui, kele sinuratnakenen Paulus leu ka kam, sarainanta kilibet baga, siripot sikut paatuat sipanguruatnakenen Taikamanua ka tubunia.
61003016	Ka sangamberi suratnia sarat itiboi pagalaiat sangamberi nene. Kirenangan ka bagat suratnia ai simabesi tuagai, bailiu sitaiagai nia samba sitaimaron tonem baga, rapabailok le, kele sigalaiakenenda ka surat bagei, bailiu kalangokatda ka sia.
61003017	Tapoi kam geti sasaraina kilibet baga, anuagaian kam sangamberinia nene. Oto pagaba kam, bui rapagirit kam ka bagat kapepeatda sitaiagai surukat, samba tujulut kam ka kudduatmui sipulelelek.
61003018	Kau le nupuurau kam ka bagat kiliu baga samba ka bagat pasiaagai Tuhan samba Sipaarau sita, Yesus Kristus. Ka tubunia le pulatsanan, kineneiget samba teret buruburu.
62001001	Sibabara ka panandaatnia pei le, siarepmai, siitcot matamai, sikineremai samba sirapet kabeimai pagalaiat Tiboiet purimanuaiat -- ia te kusuratnake kai ka kam.
62001002	Purimanuaiat nenda amatoilaan, samba akuitcoan kai, kineneiget kumunengake kai samba kupaarep kai ka kam pagalaiat purimanuaiat sitaitatata, siturerere kababara pasamba Ukkui samba atupatoilaan nia ka kai.
62001003	Siitcomai samba siarepmai nenda kupaarep leu kai ka kam, bule kam leu tupasambaake ka kai. Samba ka Ukkui samba ka Togania, Yesus Kristus le pasambaatta.
62001004	Lulunia akusuratnake kai sangamberinia nene, bule imasun angkat bagata.
62001005	Katuareman siarepmai sibara ka Togat Taikamanua samba sipaarepmaika kam ia te: Pato le Taikamanua, bulat ta anai gepgep ka tubunia.
62001006	Ke takua apasambangan sita ka tubunia, tapoi muparaboat pei le sita ka bagat pugepgeman, apabokongan sita, taan atagalaiake pubulanan.
62001007	Tapoi ke murimanua sita ka bagat pato kele ke nia ka bagat pato, bara ka sita pasambaat ka pasasambata, samba logau Yesus, Togania, masipalina sita ka sangamberi jo.
62001008	Ke takua bai ta anai jota, atabokoian tubuta samba pubulanan ta anai ka sita.
62001009	Ke taseseake jota, matopit samba maroipo poi nia, iaappeake jota samba ililinaake sita ka sangamberi katai.
62001010	Tapoi ke takua ta anai atagalai jo, atakauan Taikamanua simaboko, samba tiboietnia ta anai ka bagata.
62002001	Ale tatogaku, lulunia akusuratnake nene ka kam, bule bui numajo kam. Tapoi ke majo bai kasei pa, aian ka bebet Ukkui Sipatalaga, ia te Yesus Kristus, simaroipo.
62002002	Nia te pamerut jota, ta sarat jota, joda sangamberi taikapolak leu et.
62002003	Ka bagat nene te ituaagaita aagaita Taikamanua, ke atareddetnan surukatnia.
62002004	Sipasikukua: Kuagai nia, tapoi ta irereddet surukatnia, sipaboboko le nia, ta anai pubulanan ka tubunia.
62002005	Tapoi sipasirereddet tiboietnia, bulat asutnan te nuntut bagat Taikamanua ka tubunia; sedda te ituaagai aian sita ka tubunia.
62002006	Sipasikukua aian nia mukukuddu ka Taikamanua, buita ipurimanua kele puririmanuan Kristus.
62002007	Sasaraina kilibet baga, ta te surukat sibau sinuratnakenenku nene ka kam, surukat siburu le, sinilomui pei le ka panandaatnia. Surukat siburu nenda ia te tiboiet siarepmui.
62002008	Tapoi kenanen kisedda surukat sibau leu sinuratnakenenku ka kam; amatoilaan pubulanannia ka tubut Kristus samba ka tubumui. Aipoi pugepgeman aian tusasabau, samba pato sibulatnia amutorongan.
62002009	Sipasikukua, ai nia ka bagat pato, tapoi malaga bagania ka sarainania, ai le nia ka bagat pugepgeman teret kineneiget.
62002010	Sipununtuki baga sarainania, ai le nia ka pato, samba ta anai pajoat ka tubunia.
62002011	Tapoi sipulagaki baga sarainania, ai le nia ka bagat pugepgeman, samba murimanua ka bagat pugepgeman. Ta iagai kaipa eijanannia, aipoi aipesetnakean matania pugepgeman.
62002012	Kusuratnake surat ka kam tatoga, atuappean poi jomui ka onin Kristus.
62002013	Kusuratnake surat ka kam saukkui, anuagaian poi kam nia sibabara ka panandaatnia. Kusuratnake surat ka kam sibau tubu, anukalaakean poi kam Sijo.
62002014	Kusuratnake surat ka kam tatoga, anuagaian poi kam Ukkui. Kusuratnake surat ka kam saukkui, anuagaian poi kam nia, sibabara ka panandaatnia. Kusuratnake surat ka kam sibau tubu, maron poi kam, samba tiboiet Taikamanua ai ka bagamui, samba anukalaakean kam Sijo.
62002015	Bui nupununtuki kam baga polak nene samba sangamberi sibabara ka bagania. Kasei masipununtuki baga polak, ta anai nuntut bagania ka Ukkui.
62002016	Aipoi sangamberi sibabara ka polak, ia te puoobat akkula, puoobat mata samba puoobat katuumun, ta te sibara ka Ukkui, sibara ka polak le.
62002017	Samba polak nene tusasabau le, kisedda leu pubotbonannia. Sia sigalaiake obaket bagat Taikamanua geti riuriu le murimanua teret buruburu.
62002018	Ale tatogaku, tetere kineneiget, ia te tetere sikateitei. Samba kele siarepmui, momoi te saggak Kristus; samba kineneiget amaigingan saggak Kristus. Sedda te ituaagai, tetere nene bulat tetere sikateiteian.
62002019	Sibara ka talagata tedda sia, tapoi ta bulat aleita sia; aipoi ke bulat aleita bai sia, mariuriu sia sambata. Tapoi ibabara nene, bule imatoila ta sangamberida bulat aleita.
62002020	Tapoi kam anusiloan kam Ketsat Sipunenan siuruakenen Kristus, samba kalulut nene aian ka kam puaagai pubulanan.
62002021	Akusuratnake nene ka kam, ta kalulut taiagaimui pubulanan, tapoi kalulut aagaimui nia samba anuagaian leu kam, ta anai pabokoat sibara ka pubulanan.
62002022	Kasei poi sipaboboko, ke ta nia sipasikukua: Yesus ta Kristus? Nia te saggak Kristus, siputata Ukkui samba Toga.
62002023	Senen siputata Toga, ta leu et ibakkati Ukkui. Tapoi simunengake Toga, ibakkati leu et Ukkui.
62002024	Oto apa siarepmui ka panandaatnia, kau ikuddu ka bagamui. Ke mariuriu ikuddu ka bagamui siarepmui, mariuriunangan nukuddu kam ka bagat Toga samba ka bagat Ukkui.
62002025	Samba nene le palelengan pinaleleknia ka sita, ia te purimanuaiat sitaitatata.
62002026	Sinuratnakenenku ka kam nene, ia te pagalaiat sia sibesiake masipepeake kam.
62002027	Tapoi ka kam geti amukuddungan Ketsat Sipunenan sinilomui sibara ka Kristus. Oto taan besiakenen rapanganturu kam kasei pa. Tapoi kipa ipanganturu kam Ketsatnia pagalaiat sangamberinia -- samba panganturatnia nenda sibulatnia, ta boko -- samba kele kipa singanturuakenennia ka kam, kisedda te kau numariuriu kam ka tubunia.
62002028	Oto kineneiget, tatogaku, kuddungan kam ka bagat Kristus, bule tamaeme pigamoi ipatoila tubunia, samba ta leu maloloto sita ka tubunia ka gogoi kaoijanannia.
62002029	Ke nuagai kam, simaroipo le nia, buita nuagai leu kam, senen sigalai simaroipo, ia te tatogat Taikamanua.
62003001	Itco pei kam beunan nuntut baga sipanguruatnakenen Ukkui ka sita, amuoningan sita tatogat Taikamanua; kirenangan tatogat Taikamanua le sita. Ia te ta raaagai sita taikapolak, kalulut ta poi raagai Taikamanua.
62003002	Sasaraina kilibet baga, tatogat Taikamanuangan te sita, taimatotoilana pei le kipa sita geti. Tapoi ataagaian, amatoilaan geti Kristus, makeretangan ka tubunia, bulat tubungangan poi taiitco.
62003003	Senen sipukakaronan kele nene ka Kristus, masipuneni tubunia, kele Kristus sipunenan.
62003004	Senen sigalai jo, sipasabau surukat leu et, aipoi jo, ia te pasipasasabau surukat.
62003005	Samba nuagai kam, aioi Kristus ia te masiposa sangamberi jo, samba ka tubunia ta anai jo.
62003006	Senen sirimanua simariuriu ka tubut Kristus, taan igagalai jo; senen sirimanua simariuriu mugalai jo, tapei aiitco samba aiagai Kristus.
62003007	Ale tatogaku, bui rapepeake kam kasei pa. Sigalaiake puroipoat, simaroipo te nia, makere kele Kristus simaroipo.
62003008	Simariuriu mugalai jo, sibara ka Sanitu le nia, aipoi Sanitu sigalai jo le, barania ka panandaatnia. Ia te aioi Togat Taikamanua, bule isubuake galajet Sanitu.
62003009	Senen siputututu mata sibara ka Taikamanua, taan igagalai jo; aipoi galai tubut Taikamanua aian ka tubunia samba ta momoi igalai jo, sinutuakenen Taikamanua poi nia.
62003010	Ka bagat nene le imatotoila putotogat Taikamanua samba putotogat Sanitu: Senen sitaigalaiake puroipoat, ta sibara ka Taikamanua, kisedda leu sitaimanuntu baga ka sarainania.
62003011	Aipoi nene le katuareman siarepmui ka panandaatnia: Buita panuntu sita baga.
62003012	Bui kele si Kain sibara ka Sijo samba simateiake baginia. Samba apa lulu aimateiake nia? Aipoi sangamberi galajetnia sikatai le, galajet baginia geti maroipo.
62003013	Bui imakisei ka bagamui sasaraina, ke rapulagaki kam baga taikapolak.
62003014	Ataagaian, amutalipoan sita barata ka kamateiat mei ka purimanuaiat, kalulut punununtut bagata ka sarainanta. Sitaimanuntu baga, sarat ka kamateiatnan le nia.
62003015	Senen simalaga baga ka sarainania, simateiake sirimanua le nia. Samba nuagai kam, senen simateiake sirimanua, ta anai ka tubunia purimanuaiat sitaitatata.
62003016	Ka bagat nene te taagai kam nuntut baga: Kristus aibuluakean engania punu tubuta. Sita leu mateu tabuluake enganta punu tubuda sasarainanta.
62003017	Kasei simabibilet samba iitco sarainania simageba, tapoi iluplupmake le paatuatnia ka sarainania nenda, kipa te iooi ikuddu nuntut bagat Taikamanua ka tubunia?
62003018	Ale tatogaku, bui sarat ka nganga ele ka lila tapununtu baga, kau le itugalaiake samba ka bagat pubulanan.
62003019	Kisedda te taaagai nia sibara ka pubulanan le sita, bailiu pasanangtangan paatuatta ka matat Taikamanua,
62003020	aipoi ke inganduake sita paatuatta, Taikamanua abeu ka paatuatta, samba iagai sangamberinia.
62003021	Sasaraina kilibet baga, ke taan inganduake sita paatuatta, maemenangan bagata masilegeri Taikamanua,
62003022	samba apa le tatiddou, tasisilo sibara ka tubunia, kalulut tareddet surukatnia samba tagalaiake obaket bagania.
62003023	Samba nene le surukatnia: bule imatonem bagata ka onin Togania, Yesus Krusrus samba panuntu sita baga pasasambata kele sitoneakenen Kristus ka sita.
62003024	Samba sipasirereddet surukatnia ka Taikamanua le ikuddu samba Taikamanua mukuddu ka tubunia. Samba kisedda te taaagai nia pukukuddut Taikamanua ka tubuta ia te kalulut Ketsat sipanguruatnakenennia ka sita.
62004001	Sasaraina kilibet baga, bui nukatonemi kam senen ketsat, tapoi sibo le kam paketsatketsat, ele sibara ka Taikamanua pa; aipoi amaigingan nabi sipatataju muottou mei ka sanngalio polak.
62004002	Kise le nuaagai kam ketsat sibara ka Taikamanua: senen ketsat simunengake Yesus Kristus amoian nia ka pusisirimanua, ia te ketsat sibara ka Taikamanua.
62004003	Samba senen ketsat sitaimunengake Yesus, ta sibara ka Taikamanua. Ketsat nenda ketsat saggak Kristus le samba pagalaiat nia anuarepman kam kaooinia, samba kineneiget amoian nia ka polak nene.
62004004	Kam geti sibara ka Taikamanua le, tatogaku, samba anukalaakean kam nabi sipatataju; aipoi Ketsat sikuddu ka bagamui pei le abeu ka ketsat sikuddu ka polak.
62004005	Sibara ka polak le sia; ia te lulunia pagalaiat sibabara ka polak le ratitiboi, samba taikapolak raoba masiarepi sia.
62004006	Sita geti sibara ka Taikamanua le; sipasiaagai Taikamanua, iaarepi sita, sitaibara ka Taikamanua geti ta iaarepi sita. Kisedda te ituaagai Ketsat Taikamanua samba ketsat sipasipepe.
62004007	Sasaraina kilibet baga, kau tapanuntu baga pasasambata, aipoi nuntut baga sibara ka Taikamanua le; samba senen sipunununtu baga, siputututu mata sibara ka Ukkui le samba iagai Taikamanua.
62004008	Sitaimanuntu baga, ta iagai Taikamanua, aipoi nuntut baga le Taikamanua.
62004009	Ka bagat nene le imatotoila nuntut bagat Taikamanua ka sita, ia te kokoiniakena Togania sisasara Taikamanua ka polak, bule tapurimanua kalulut nia.
62004010	Ne le nuntut baga: Ta sita amasipununtuki baga Taikamanua, Taikamanua le amasipununtuki sita baga, samba aikoiniake Togania pasiaban ka jota.
62004011	Sasaraina kilibet baga, ke kise nuntut bagat Taikamanua ka sita, sita leu mateu panuntu baga pasasambata.
62004012	Beri pei sara sipasiitco Taikamanua. Ke panuntu sita baga pasasambata, pukuddunangan Taikamanua ka bagata samba nuntut bagania sun ka bagata.
62004013	Ka bagat nene le taagai kukudduta ka bagat Taikamanua samba nia ka bagata, ia te: aiakean ka sita Ketsania.
62004014	Akuitcoan kai samba kumunengake kai kokoiniakena Ukkui Togania bailiu Sipaarau taikapolak.
62004015	Kasei simunengake, Yesus, ia te Togat Taikamanua, ka tubunia ipukuddu Taikamanua samba nia ka tubut Taikamanua.
62004016	Ataagaian samba atakatonemingan nuntut bagat Taikamanua ka sita. Nuntut baga le Taikamanua, kasei sipukukuddu ka nuntut baga, ka Taikamanua le aipukuddu samba Taikamanua mukuddu ka tubunia.
62004017	Itususutnake nuntut bagat Taikamanua ka bagata, bule tamaeme ka gogoi pasiukuman, aipoi kipa puririmanuan Kristus, kisedda leu sita ka polak nene.
62004018	Ka bagat nuntut baga ta anai loto; aipoi nuntut baga simasun masi tataake loto. Aipoi loto ai pei le ka bagat ukuman, samba kasei simaloto ta masun ka bagat nuntut baga.
62004019	Tapunununtu baga, kalulut Taikamanua le boiki amasipununtuki sita baga.
62004020	Ke ai bai sipasikukua, "Manuntu bagaku ka Taikamanua," tapoi malaga bagania ka sarainania, sipaboboko le nia. Aipoi sitaipununtuki baga sarainania siitconia, ta momoi ipununtuki baga Taikamanua taiitcoketnia.
62004021	Samba surukat sinilota sibara ka Kristus ia te: Sipununtuki baga Taikamanua, kau leu ipununtuki baga sarainania.
62005001	Senen sipasikakatonemi Yesus, ia te Kristus, siputututu mata sibara ka Taikamanua le nia; samba senen sipununtuki Ukkui sipasi tututuake, masipununtuki leu Toga sinuntuakenennia.
62005002	Ka bagat nene le ituaagai nuntut bagata ka tatogat Taikamanua, ia te: ke tapununtuki baga Taikamanua samba tagalaiake surukatnia.
62005003	Nene le nuntut baga ka Taikamanua, ia te masireddet surukatnia. Samba surukatnia ta maoru,
62005004	aipoi senen siputututu mata sibara ka Taikamanua masikalaake polak; samba kamanangan sikalaake polak ia te tonem bagata.
62005005	Kasei poi sikalaake polak, ke ta nia sikatonemi Yesus, iate Togat Taikamanua?
62005006	Yesus Kristus nene te siooi ka bagat oinan samba ka logau; ta sarat ka bagat oinan, tapoi ka oinan samba ka bagat logau. Samba sipasimunengake ia te Ketsat, aipoi Ketsat ia te pubulanan.
62005007	Aipoi ai telu sipasimumuneng:
62005008	Ketsat, oinan samba logau; samba telunia sara le.
62005009	Beringan pasimunengan sirimanua tasisilo; tapoi pasimunengan Taikamanua pei le maron. Aipoi kise te pasimunengan Taikamanua, masimunengake pagalaiat Togania.
62005010	Sipasikakatonemi Togat Taikamanua, aian pasimunengan nene ka paatuatnia. Sitaikatonemi Taikamanua, aikauan Taikamanua simaboko, aipoi ta matonem bagania ka pasimunengan Taikamanua pagalaiat Togania.
62005011	Samba nene le pasimunengan: Aipanguruatnakean Taikamanua purimanuaiat sitaitatata ka sita, samba purimanuaiat nenda ai ka bagat Togania.
62005012	Sipasibabakkati Toga, aibakkatingan purimanuaiat; sitaibakkati Toga, ta ibakkati purimanuaiat.
62005013	Lulunia kususuratnake sangamberinia nene ka kam, nuagai kam nia, kam simatonem baga ka onin Togat Taikamanua, anubakkatingan kam purimanuaiat sitaitatata.
62005014	Nene te emen bagata ka Taikamanua, iaarepi panindogatta ke tatiddou apa pa ka tubunia siripot teu bagania.
62005015	Samba ke taagai iaarepi apa pa sinindouta, agaitangan leu, atasiloan sangamberi sinindouta ka tubunia.
62005016	Ke ai kasei pa sipasiitco sarainania mugalai jo, ia te sia jo sitaibaraake kamateiat, kau itiddouake nia ka Taikamanua, samba ikakau Taikamanua ka sia purimanuaiat, ia te sigalaijo sitaibaraake kamateiat. Ai jo sibaraake kamateiat; ta pagalaiat jo nenda kukukua ipanindou.
62005017	Sangamberi galajet sikatai ia te jo, tapoi ai jo sitaibaraake kamateiat.
62005018	Taagai kam, senen sinutuakenen sibara ka Taikamanua, ta igagalai jo, aijajago poi nia Togat Taikamanua, samba ta ipagegeugeu nia Sijo.
62005019	Taagai kam, sibara ka Taikamanua le sita, samba sangalio polak ai le ka paneineiat Sijo.
62005020	Tapoi taagai kam, amoian Togat Taikamanua samba aiakean puaagai paatuat ka sita, bule taagai kam Taikamanua sibulatnia; samba ai le sita ka bagat Taikamanua sibulatnia, ka bagat Togatnia Yesus Kristus. Taikamanua sibulatnia le nia samba purimanuaiat sitaitatata.
62005021	Ale tatogaku, jago kam tubumui ka buluat.
63001001	Sibara kaku paneinei paamian, masiailiake Ina sipilit Taikamanua samba tatogania bulat kanuntuat bagaku. Ta sarat aku masipununtuki kam baga, tapoi samba leu sangamberi sipasiaagai pubulanan,
63001002	kalulut pubulanan sikuddu ka bagata, samba sipaalei sita teret buruburu.
63001003	Kiliu baga, anggai baga samba aban sibara ka Taikamanua Ukkui samba sibara ka Yesus Kristus, Togat Ukkui, masipaalei sita ka bagat pubulanan samba nuntut baga.
63001004	Bulat magora bagaku akuagai kababarada piga pa tatogam siparaboatnake pubulanan siripot surukat sinilota sibara ka Ukkui.
63001005	Kineneiget kutiddou kekeu Ina, bule panuntu sita baga; ta parenta kusuratnake nene kekeu, tapoi siripot surukat sibabara ka sita ka panandaatnia.
63001006	Samba nene le nuntut baga, ia te bule murimanua sita siripot surukat Taikamanua. Samba surukat siarepmui ka panandaatnia ia te buita murimanua kam ka bagat nuntut baga.
63001007	Aipoi amaigingan sipasipepe muottou ka polak nene, sitaimunengake kaooi Yesus Kristus ka bagat pusirimanuaat. Sirimanua nene sipasipepe le samba saggak Kristus.
63001008	Pagaba kam, bui imalimai ka kam sigalaimai, tapoi bule nusilo kam upamui simasun.
63001009	Senen sirimanua sitaikuddu ka bagat nganturat Kristus, tapoi masipasabau le, ta ibabakkati Taikamanua. Sipukukuddu ka bagat nganturat Kristus geti, ia te masibabakkati Ukkui samba Toga.
63001010	Ke moi kasei pa ka kam sitaiambit nganturat nene, bui nusilo kam nia ka lalepmui samba bui nusalam kam nia.
63001011	Aipoi kasei sipasisasalam nia, aitutnakean galajet sirimanua nenda sikatai.
63001012	Maigi pei leu kuanenku ka kam, tapoi taan kususuratnake nia ka karate samba tinta, tapoi kukaroni bule tubuku le moi ka kam, samba patibo sipatutuggut mata, bule imasun angkat bagata.
63001013	Salam kekeu sibara ka tatogat sarainam sipilit Taikamanua.
64001001	Sibara kaku paneinei paamian, masiailiake si Gayus kilibet baga, bulat kanuntuat bagaku.
64001002	Ale kilibet baga, panindogatku bule ai le ekeu maririuriu tubu samba maron ka bagat sangamberinia, kele riuriunia ketsatnu.
64001003	Aipoi bulat maangka bagaku, kele araoi sasaraina samba ramunengake puririmanuam ka bagat pubulanan, kirenangan poi mariuriu le ekeu ka bagat pubulanan.
64001004	Ta anai sisaliu angkat bagaku ke kuarep puririmanuanda tatogaku ka bagat pubulanan.
64001005	Ale kilibet baga, bulat maeru sigalaiakenennu ka tubuda saalei tai Kristen kenanen sasareu le sia.
64001006	Aramunengakean ka matat paamian se pagalaiat nuntut bagam. Samba tuppai minca erunia sigalainu ke nuromake sia rariuriuake puenungananda siripot simateu ka matat Taikamanua.
64001007	Aipoi kalulut onin Tuhan le araei, ta anai arasilo apa pa sibara ka sipuarat sabulungan.
64001008	Oto mateu le tasilo sirimanua kele nene, bule ibailiu sita aleira ka bagat pubulanan.
64001009	Akukauan goiso surat ka paamian, tapoi si Diotrepes sioba muute ka talagada ta aisilo kai.
64001010	Oto amoian geti aku, tiboikungan sangamberi sigalainia, ia te sangamberi tiboiet sikatai sikuania pagalaiat kai. Tapei sesege bagania nenda, ta sarat tubunia ta ioba masisilo saalei siooi, ikera pei le sabagei sioba masisilo sia samba ibelaake sia ka paamian.
64001011	sarainangku kilibet baga, bui nuului sikatai, simaeru le ului. Sipasigagalai simaeru, sibara ka Taikamanua le nia, tapoi sipasigagalai sikatai, ta iitco Taikamanua.
64001012	Si Demeterius geti sangamberi le masimunengake simaeru pagalaiat nia, beri pubulanan leu masimunengake kisedda. Kai leu masimunengake simaeru pagalaiat nia, samba nuagai, sibulatnia le pasimunenganmai.
64001013	Maigi pei leu kuanenku kekeu, tapoi taan leu kususuratnake nia tinta samba pena.
64001014	Kukaroni maruei tapaaili samba tapatibo sipatutuggut mata.
64001015	Aban le masipaalei ekeu! Salam kekeu sibara ka saaleinu. Segeake salamku ka saalei senenda.
65001001	Sibara kaku Yudas, pagugulet Yesus Kristus samba sarainan Yakobus, masiailiake sia sinogai, kilibet bagat Taikamanua Ukkui, samba pinasikeli ka bagat Yesus Kristus:
65001002	Bule imasun ka kam katet baga, aban samba nuntut baga.
65001003	Sasarainangku kilibet baga, bulat akubesiakean masigalai surat ka kam pagalaiat puaragatta sangamberita, itutubbui le aku kusuratnake surat nene ka kam masinganturu kam, bule imariuriu nupaukeleake kam masijago tonem baga sinegeakenen ka sia sipunenan.
65001004	Aipoi taiaagaiet, aian piga pa sirimanua sipugugurui tuguru ka talagamui; sirimanua nenda siburunangan atusuratnakean ka Surat Sipunenan katuuukumda. Sirimanua sikatai le sia, sipabailok katet bagat Taikamanuanta ka pubotbonanda, samba masiputata Uteta sisasara samba Tuhanta, Yesus Kristus.
65001005	Kenanen anuagaian kam sangamberinia, tapoi koba pei le kuparepdep kam pagalaiat bebelaakena bangsania si Tuhan ka laggai Misir, tapoi lepa subuakenagan sia minca sitaimatonem baga.
65001006	Samalaika leu sitaipasikeli puukuketda, tapoi rakaddiuake le kudduatda, ikabe le sia Taikamanua palenggui sitaimakakatai ikau sia ka kudduat ka baga simagepgep teret ka gogoi pasiukuman sabeu,
65001007	kele Sodom samba Gomora samba laggai ka bebenia, sigalaiake kele sigalaira samalaika masigalaiake puumunan samba masitut pubotbonan tubu sikatai, araorikngan paoreat api sitaipepee sibailiu repdemen ka sangamberi sirimanua.
65001008	Kenanen kisedda sia simapangamutet nene rapalolit leu tubuda samba rapaloloi geget Taikamanua samba raasa siputubu simalatsat ka sorga.
65001009	Beringan si Mikhael, utera samalaika, ka teteret arapagolu Sanitu rapaukeli tubut Mose simamatei, ta maeme nia masiukum Sanitu ka tiboiet paasakat, kuana le, "Ai leu iukum ekeu si Tuhan."
65001010	Tapoi sia geti raasa le sangamberi sitaiaagaietda; tapoi siagaira nenda, agai sibara ka katukelat kele tarimeu si ta paatuat, ia te sikau sia makatai.
65001011	Paan te ka sia, aratutnake poi enungan Kain samba kalulut bulagat, ratutnake pupepeat Bileam, samba masubu sia kalulut pukelakat paatuat kele si Kora.
65001012	Sibailiu pulolinan le sia ka bagat punen pukomanmui, ta anai ailada masiemu samba sarat tubuda le rapasisikeli. Kele tanairusa si ta urat siboroiakenen rusa le sia; kele loina taipububua kenanen ka rura pubuaiat, loina sitububurau ungat, samba bulat amateian.
65001013	Kele onun koat sipujajaa le sia, sibubutnake galai tubu katuailaatda; kele panyanyat sipugegejek; ka sia nene amatarekngan kudduat ka pugepgeman teret buruburu.
65001014	Pagalaiat sia nene leu aisibalaakean si Henokh, reddenan sikapitunia barania kai Adam, aikua, "Momoi te si Tuhan sambada sipuriribu malaikania sipunenan,
65001015	masiukum sangamberi sirimanua samba masiorakngake ukuman ka sangamberi sirimanua sikatai kalulut sangamberi katai sigalaira samba kalulut sangamberi tiboiet paloloiat siniboira sirimanua sijo sikatai ka tubut Tuhan."
65001016	Sarat mungungu le sia samba muhoihoi pagalaiat tubuda; ngungunda masitiboake si ta paraboat samba raumunake sirimanua bule ibara uktukda.
65001017	Tapoi kam geti sasarainangku kilibet baga, repdep le kam sikuada siburu ka kam tai apostel Tuhanta, Yesus Kristus.
65001018	Arakuangan poi ka matamui, "Kei bara gogoi kalepakat polak, momoi te sipagegegei sipuririmanua masitutnake pubotbonan pukataikatda."
65001019	Sibaraake pasaraat le sia, situturi siobat polak, si ta anai Ketsat Taikamanua.
65001020	Tapoi kam geti sasarainangku kilibet baga, paeru le kam tubumui ka bongen putoneman bagamui bulat simalina samba panindou kam ka bagat Ketsat Sipunenan.
65001021	Pasikeli kam tubumui murimanua ka bagat nuntut bagat Taikamanua ka bagat ai kam masingengena katet bagat Tuhanta, Yesus Kristus, sikau kam ka purimanuaiat sitaitatata.
65001022	Patoila kam katet bagamui ka simaingo paatuat;
65001023	arauake kam sia nutiktik kam sia rabela ka api. Ka sabagei patoila kam katet bagamui sialei loto, tapoi kasitsitnake le kam leppeira silolitnakenen pubotbonan joda.
65001024	Oto ka tubunia, simagege masipasikeli bui nubele kam samba siambit kam si ta loloiet samba sut gorat baga ka matat pulatsanannia,
65001025	Taikamanua sisasara, Sipaarau sita kalulut Yesus Kristus, Tuhanta, ka tubunia le pulatsanan, pubeunanan, puroron samba gege, barania ka tetere siburu teret kineneiget samba teret buruburu. Amen.
66001001	Ia te nene pamoilianan Yesus Kristus, sipanguruatnakenen Taikamanua ka tubunia, bule ipatoila nia ka sapaguguletnia aponia babara bulat simaruei. Ia geti koiniakenangan malaikania masisegeake nia kai Yohannes paguguletnia.
66001002	Munengakenangan nia si Yohannes sangamberi siitconia pagalaiat tiboiet Taikamanua samba pasimunengan Yesus Kristus.
66001003	Mauktuk te sia sipasibabasa samba sipasiaarep tiboiet pamoilianan nene samba sireddet sitususurat ka bagania; aipoi teterenia amalegerengan.
66001004	Sibara kai Yohannes, masiailiake sipitu paamian ka Asia. Kiliu baga samba aban sibara ka Taikamanua, sipuririmanua, siturerere puririmanua samba siooi geti, samba sibara ka sipitu ketsat sikuddu ka matat uddenan purimataatnia,
66001005	samba sibara ka Yesus Kristus, Sipasimuneng simatopit, siboiki tusuru ka simamatei samba Ute ka sangamberi rimata ka polak nene. Ka tubunia sipununtuki sita baga, samba sibelaake sita ka jota kalulut logaunia --
66001006	samba sikau sita bailiu sara purimataat, bailiu imam ka Taikamanua Ukkuinia, -- ka tubunia le pulatsanan samba gege teret buruburu. Amen.
66001007	Itco kam, ioi ka bagat tanairusa! Sangamberi mata masiitco nia, samba sia leu sipasipupunu nia; samba sangamberi bangsa ka polak nene mugeri masiitco nia. Oo, bulatnia! Amen.
66001008	"Aku te Alfa samba Omega," ngangan Tuhan Taikamanua, sipuririmanua, siturerere puririmanua samba siooi geti, Sipulugege.
66001009	Aku, Yohannes, saraina samba aleimui ka bagat pugejaat baga, ka bagat Purimataat samba puoom baga masingenaake Yesus, ai aku ka nusa sipuoni Patmos kalulut tiboiet Taikamanua samba pasimunengan siaket Yesus.
66001010	Ka gogoi Tuhan sopsopnangan aku Ketsat, arepkungan ka teiteiku nganga sabeu, kele ngangan pipiau,
66001011	sipasikukua, "Apa siitconu, suratnake ka bagat buko, koiniakenungan nia ka sipitu paamian ia te: ka Epesus, Smirna, Pergamus, Tiatira, Sardis, Piladelpia samba Laodikea."
66001012	Lepa beliuakekungan tubuku kumattai nganga sipaninibo kaku. Kele akutubeliu, itcokungan pitu reret pualitoat mas.
66001013	Samba ka talagat pualitoat ai sara kele Togatsirimanua, muleppei siata teret ka rere, samba ka rurukatnia tulailai akkik tenga mas.
66001014	Utenia samba alainia mabulau kele bulut biribiri, kele bulau kapas, samba matania kele juluu api.
66001015	Rerenia masorobek kele tembaga sipuboboo ka pasilabokat; ngangania kele ipujaa eba.
66001016	Ka kabeinia sikattoet aiuukkaake pitu panyanyat, samba ka ngungunia bela palittei, samba matania matoro kele torot sulu tugge.
66001017	Kele akuitco nia, bele aku ka bebet rerenia kean le simamatei. Lepa rapenangan aku kabeinia sikattoet kuanangan, "Ba maloloto! Aku te Sipuboboiki samba Sikateitei,
66001018	samba sipuririmanua. Amatei tedda aku, tapoi amurimanuangan aku, rimanua teret buruburu, kuksik kamateiat samba taikabaga leu ai ka kabeiku.
66001019	Oto suratnake apa siitconu, sibabara kise samba sibabara geti pasat nene.
66001020	Pagalaiat keleat sipitu panyanyat siitconu ka kabeiku sikattoet samba sipitu pualitoat mas, nene le katukolobatnia: sipitu panyanyat ia te malaikat sipitu paamian, samba sipitu pualitoat ia te sipitu paamian."
66002001	"Suratnake ka malaikat paamian ka Epesus: Nene le aikua sipasiuukka sipitu panyanyat ka kabeinia sikattoet samba sipueenung ka talagat sipitu pualitoat mas.
66002002	Kuagai sangamberi galajetnu samba saggot tubum samba om bagam. Kuagai taipususumnu ka sirimanua sikatai, tapoi anusibongan sia sikua tubuna apostel, tapoi ta apostel, againungan tebai sipatataju le sia.
66002003	Maom le bagam samba masiorik ekeu kalulut oningku; samba ta anupuletsei saggo.
66002004	Tapoi kenanen kisedda ai taioobaket bagaku kekeu, ia te kakaddiuakenu nuntut bagam siboiki.
66002005	Oto repdep kipa kerunia kabebelenu. Bauake paatuatnu samba galaiake minca sigalaiakenennu siboiki. Ke ta, oikungan leu kekeu, buraukungan pualitoatnu ka kudduatnia, ke ta nubauake paatuatnu.
66002006	Tapoi ai leu simaeru kekeu, ia te malaga bagam ka sigalaiakenenda sipasitutut si Nikolaus, lagakiet bagaku leu.
66002007	Kasei sibara talinga, kau iarepi sikuat Ketsat ka matada sapaamian! Ka simamanang, kukakau ikom buat loina purimanuaiat sikuddu ka Paradaisot Taikamanua."
66002008	"Samba ka malaikat paamian ka Smirna suratnake: Nene le aikua Sipuboboiki samba Sikateitei, simamatei samba sipuririmanua minca:
66002009	Kuagai gejat bagam samba pugebakatnu -- siripokatnia makayo le ekeu -- samba paloloiatda sioniake tubuna Yahudi, tapoi ta Yahudi; paamian Sanitu le sia.
66002010	Ba kakalotoake gejat baga siooi geti ka tubum. Ibubulukngake te piga pa ka talagamui Sanitu ka bagat penjara bule isibo kam, magejanangan bagamui pulu ngagogoi burunia. Kau numatopit teret matei ai leu kuake kekeu kirit purimanuaiat.
66002011	Kasei sibara talinga, kau iarepi sikuat Ketsat ka matada sapaamian! Simamanang, taan ioorik apa pa ka kamateiat sikaruania."
66002012	"Samba ka malaikat paamian ka Pergamus suratnake: Nene le aikua sipasiuukka palittei simalauru:
66002013	Kuagai kaipa nukukuddu, ia te ka kudduat purimataat Sanitu; samba maron nuukkaake oningku, samba ta nupakele tonem bagam ka tubuku, beringan ka teteret Antipas, sipasimumuneng aku simatopit simateiakenenda ka matamui, ka pukudduanan Sanitu.
66002014	Tapoi ai goiso sitaipasesese ka bagaku galai tubum: ai ka talagamui situtnake nganturat Bileam, sigelaiake si Balak masipepeake tai Israel, bule rakom sibuluakenen ka buluat samba masigalaiake puumunan.
66002015	Kisedda leu et ai ka talagamui siukkaake nganturatda situtnake si Nikolaus.
66002016	Oto bauake paatuatnu! Ke ta, oikungan leu kekeu simaola masisaggangi sia pasamba palittei ka ngungungku nene.
66002017	Kasei sibara talinga, kau iarepi sikuat Ketsat ka matada sapaamian! Ka simamanang kukakau ka sia manna silipputnakenen; samba kupangunguruatnake ka tubunia bukku simabulau, ka bukku nenda tusurat oni sibau, sitaiaagaietda kasei pa, sarat sisilo nia le iagai nia."
66002018	"Samba ka malaikat paamian ka Tiatira suratnake: Nene le aikua Togat Taikamanua sipumamata kele juluu api, samba rerenia kele tembaga simasorobek:
66002019	Kuagai sangamberi galajetnu samba nuntut bagam samba tonem bagam samba pasikelatnu samba om bagam. Kuagai sigalainu sikateitei saliu pei le sigalainu siboiki.
66002020	Tapoi ai sitaipasesese ka bagaku galai tubum kalulut nuobaake sinanalep si Isebel, sipunabi tubuna, masigelaiake samba masipepeake sapaguguletku muumun samba mukom sibuluakenen ka buluat.
66002021	Akukauan oggak ka sia ibauake paatuatnia, tapoi ta ioba masibauake paatuatnia ka puumunannia.
66002022	Kuriribbaiakean le te nia ka pereman pubesikat, samba sia aleinia paelet kuribbaiake sia ka pugejaat baga sabeu, ke ta rabauake paatuatda ka galai tubut sinanalep nenda.
66002023	Samba sipasitututnia kumateiake, bule raagai nia sangamberi paamian, aku le siagai masisinogi atei samba paatuat sirimanua; samba kusiliake ka kam siripot sigalaimui senemui.
66002024	Tapoi ka kam sabagei ka Tiatira, sitaitutnake nganturat nenda samba sitaigelai kuanenda pagalaiat Setan, kukua ka kam: Ta kuaake apa pa bairanen bagei ka kam.
66002025	Tapoi apa sibabara ka kam, ukkaake kam simaron teret oi aku.
66002026	Ka sia simamanang samba sigalaiake galajetku teret kalepakatnia, kukakau ka sia gege masipaneinei sipuarat sabulungan;
66002027	samba iparentaake sia sibara tutura laba; gatcaakenangan sia kele pario polak -- kele gege siniloku sibara ka Ukkuiku --
66002028	samba kukakau ka sia panyanyat simancep.
66002029	Kasei sibara talinga, kau iarepi sikuat Ketsat ka matada sapaamian!"
66003001	"Samba ka malaikat paamian ka Sardis suratnake: Nene le aikua sibakkati pitu Ketsat Taikamanua samba sipitu panyanyat nene: Kuagai sangamberi galajetnu, tukua ai ekeu muririmanua, oto amateian ekeu!
66003002	Suruake ekeu, paron sipulelegei, simalegere matei; aipoi ta anai beri sara akusese sigalainu simaeru ka matat Taikamanuangku.
66003003	Oto repdep, kipa sinilonu samba siarepnu, ia te nurereddet samba bauake paatuatnu! Aipoi ke ta mumata ekeu, oikungan kele sipananangkou, ta te nuaagai jam piga kuoi ka tubum.
66003004	Tapoi ka Sardis ai leu piga pa sia sitaipalolit leppeira; sia te kupaeenungake muleppei simabulau, kalulut amateuan poi sia.
66003005	Simamanang, nia te tuleleppeiji leppei simabulau kele nenda; samba ta kupoposa oninia ka buko purimanuaiat, tapoi kumumunengake le oninia ka matat Ukkuiku samba ka matada samalaikania.
66003006	Kasei sibara talinga, kau iarepi sikuat Ketsat ka matada sapaamian!"
66003007	"Samba ka malaikat paamian ka Piladelpia suratnake: Nene le aikua sipuoni Sipunenan samba Pubulanan, siukkaake panguksik David; ke ibuka, ta anai siooi masiluplupmake; ke iluplupmake, ta anai siooi masibuka nia.
66003008	Kuagai sangamberi galajetnu; itco pei, akubukaakean kekeu matatbaliu, sitaioi raluplupmake kasei pa. Kenanen goiso le ronnu, tapoi anureddetnan tiboietku samba ta anupakele oningku.
66003009	Arep! Ai piga pa sia sibara ka paamian Setan, sioniake tubuna Yahudi, oto taa, boko le, bulat kukokoiniake sia raoi murappo ka matam, samba raagai nuntut bagaku ka tubum.
66003010	Kalulut anureddet tiboietku nupuom baga, aku leu kupasisikeli leu ekeu ka gogoi pasisiboat sipuaaili geti ka sangalio polak nene masisibo sia sikuddu ka polak.
66003011	Maruei le kuoi! Ukkaake le bakkatnu, bui bara kasei pa siala kiritnu.
66003012	Simamanang, kubabailiuake nia arigi ka Uman Sipunenan Taikamanuangku, taan bebela nia sedda; suratnakekungan ka tubunia onin Taikamanuangku, samba onin kotat Taikamanuangku, ia te Yerusalem sibau, situgogorosot sibara ka sorga, sibara ka Taikamanuangku, samba oningku sibau leu kususuratnake ka tubunia.
66003013	Kasei sibara talinga, kau iarepi sikuat Ketsat ka matada sapaamian!"
66003014	"Samba ka malaikat paamian ka Laodikea suratnake: Nene le aikua si Amen, Sipasimuneng simatopit samba sibulatnia, pasitaddaat sangamberi sibaraakenen Taikamanua.
66003015	Kuagai sangamberi galajetnu; ta maleppet ekeu, ta maoloi. Maeru pei le leppet le ekeu, ele oloi!
66003016	Oto kalulut kele oloi sulet le ekeu, ta maleppet, ta maoloi, kugegelekngake le ekeu.
66003017	Anukua, 'Makayo le aku, amusukkarangan bibiletku, taan anai simagulai kaku.' Tapoi ta nuagai sikatai uktuk le ekeu, simasisibbu, simageba, simapeset samba simabulutut.
66003018	Oto kunganturu ekeu bule nusaki ka tubuku mas silinaakenen ka api, bule numakayo, samba leppei simabulau, pakeietnu, bui imatoila pububulututnu katuailaatnu; samba leu et tula, masitulaji matam, bule imaitco matam.
66003019	Kasei kupununtuki baga, ia te kuaase samba kunganganturu; oto besiake samba bauake paatuatnu!
66003020	Aian tebai aku muririo ka matatbaliu samba masiluuluu; kasei pa siarep ngangangku samba sibukaake matatbaliu, tugurukungan mei ka tubunia, pukomkungan pasamba nia, samba nia pasamba aku.
66003021	Simamanang, kukakau nia mukuddu ka bebeku ka uddenan purimataatku, keleu aku simamanang samba mukuddu ka bebet Ukkuiku ka uddenan purimataatnia.
66003022	Kasei sibara talinga, kau iarepi sikuat Ketsat ka matada sapaamian!"
66004001	Lepa nenda, itcokungan sara matatbaliu sitububuka ka sorga, samba nganga siarepku siburu manibo ka mataku kele ngangan pipiau, kuanangan, "Sakaiake ekeu sene, kupakoinong kekeu apa sibabara geti pasat nene."
66004002	Sopsopnangan leu aku Ketsat. Lepa itcokungan sara uddenan purimataat ka sorga, samba ka uddenan nenda muuddet sara sirimanua.
66004003	Nia sipuuddet nenda tuitco nia kele permata baiduri pandan samba permata delima; samba ai sara linu masibokko uddenan purimataat kele zamrud tuitco nia.
66004004	Samba sibokko uddenan purimataat nenda ai rua pulu epat uddenan, ka uddenan nenda muuddet rua pulu epat tai baja sipuleleppei simabulau samba kirit mas ka utera.
66004005	Samba ka uddenan purimataat nenda bela bila samba nganga sipugugururuu samba leleggu, samba pitu oong sipujujuluu ka matat uddenan purimataat nenda; ia te sipitu Ketsat Taikamanua.
66004006	Ka matat uddenan purimataat ai koat kaca, kele kristal. Ka talagat uddenan purimataat samba sibokkonia ai epat sipuririmanua sibara mata simigi ka mata samba ka teitei.
66004007	Sipuririmanua siboiki makere kele singa; sipuririmanua sikarua makere kele jaui; sipuririmanua sikatelu pumataatnia kele matat sirimanua; samba sipuririmanua sikaepat makere kele manyang sitububurut.
66004008	Epatnia sipuririmanua nenda senenda ai enem kappora, bokko tubuda samba ka isit ka baga sun mata; samba taipuaari le sia sinago samba sinoibo masikua: "Sipunenan, sipunenan, sipunenan le si Tuhan Taikamanua, Sipulugege, siturerere puririmanua, sipuririmanua samba siooi geti."
66004009	Ka teteret siepat sipuririmanua masiumun, masiabeuake samba masisuraki nia, sikuddu ka uddenan purimataat samba sipuririmanua teret buruburu,
66004010	purapporangan sirua pulu epat tai baja ka matat sikuddu ka uddenan purimataat nenda, masipanindogi nia, sipuririmanua teret buruburu. Lepa galakngakerangan kiritda ka matat uddenan purimataat, kuarangan,
66004011	"Tuhan Taikamanuamai, mateuan ekeu masisilo pulatsanan samba pubeunanan samba gege; kalulut anubaraake sangamberinia; samba kalulut teu bagam le aipuriuriu samba aibara sangamberinia."
66005001	Ia geti itcokungan ka kabei sikattoet sikuddu ka uddenan purimataat nenda, sara buko sibara surat ka baga samba ka uddutnia samba sitoggaiji pitu toggaiat.
66005002	Lepa itcokungan sara malaika simagege sipusosoga sabeu nganga masikua, "Kasei simateu masibuka buko nene samba masigolok toggaiatnia?"
66005003	Tapoi ta anai beri sara ka sorga ele ka polak ele ka tei polak, siooi masibuka buko nenda ele siooi masiitco ka bagania.
66005004	Pusoukungan leu et simakope kalulut ta anai beri sara simateu masibuka buko nenda ele masiitco ka bagania.
66005005	Lepa kuanangan ka mataku sara ka talagada tai baja, "Ba pusosou! Itco, singa ka muntogat Yuda, ia te punuteteu David, amamanangan nia, nia te momoi masibuka buko nenda samba sipitu toggaiatnia."
66005006	Lepa itcokungan ka talagat uddenan purimataat samba siepat sipuririmanua samba ka talagada tai baja, murio sara Togat Biribiri kele silepa jaja; ai pitu bannia, pitu matania: ia te sipitu Ketsat Taikamanua sikoiniakenen ka sangalio polak.
66005007	Oi nia, alanangan nenda buko ka kabei sipukukuddu ka uddenan purimataat.
66005008	Kele aiala buko nenda purapporangan siepat sipuririmanua samba sirua pulu epat tai baja ka matat Togat Biribiri. Senenda tai baja, ai ka kabeira kecapi samba pulokat mas, sibara kumanyang ka bagania: ia te panindogatda sirimanua sipunenan.
66005009	Uraiakerangan urai sibau: "Mateuan ekeu masisilo buko nenda samba masigolok toggaiatnia; atujajaan poi ekeu, samba anukauan logaunu masitebui sia sibara ka senen muntogat samba nganga samba uma samba bangsa bailiu bakkat Taikamanua.
66005010	Samba anubailiuakean sia sara purimataat imam masipuuku Taikamanuanta, samba bailiu sia masipaneinei polak nene."
66005011	Lepa itcokungan samba arepkungan nganganda samalaika simigi sigoilik uddenan purimataat, sipuririmanua samba tai baja; sipuriribu samba sipujujuta igida,
66005012	kuarangan sabeu nganga, "Mateuan Togat Biribiri simateiakenen masisilo gege, kayo, agai, ron, beunan, latsat samba katuumun!"
66005013	Lepa arepkungan sangamberi sipuririmanua ka sorga, ka polak, ka tei polak, ka koat samba sangamberi sibabara ka bagania masikua, "Ka tubut sikuddu ka uddenan purimataat samba ka Togat Biribiri le katuumun, beunan, latsat samba gege teret buruburu!"
66005014	Kuarangan siepat sipuririmanua, "Amen!" Samba sia tai baja rappo rapanindou.
66006001	Ia geti itcokungan ibuka Togat Biribiri sara ka sipitu toggaiat nenda, samba kuarep sara ka talagat siepat sipuririmanua kele ngangan leleggu masikua, "Konan!"
66006002	Lelek akulelekngake nia, itcokungan sara kuro simabulau, samba sikuddu ka uddutnia ai rourou ka kabeinia samba rakau ka tubunia kirit purimataat. Lepa tui nia ka bagat kamanangan, bule imamanang.
66006003	Kele aibuka Togat Biribiri toggaiat sikarua, arepkungan sipuririmanua sikarua masikua, "Konan!"
66006004	Lepa bela kuro bagei simabonan, samba sikuddu ka uddutnia atukauan gege masiala aban ka polak, rapamatei pasasambada, samba rakau ka tubunia lanjau sabeu.
66006005	Kele aibuka Togat Biribiri toggaiat sikatelu, arepkungan sipuririmanua sikatelu masikua, "Konan!" Lelek akulelekngake nia, itcokungan sara kuro simapusu, samba sikuddu ka uddutnia ai ka kabeinia timbangan.
66006006	Arepkungan kele ai nganga sipusosoga ka talagat siepat sipuririmanua masikua, "Sangaliter gandum sangaropia, samba telu liter padi sangaropia. Tapoi tula samba anggur ba pakakatai."
66006007	Kele aibuka Togat Biribiri toggaiat sikaepat, arepkungan ngangan sipuririmanua sikaepat masikua, "Konan!"
66006008	Lelek akulelekngake nia, itcokungan sara kuro simakamung, samba sikuddu ka uddutnia oninia Kamateiat, samba taikabaga masitut nia. Samba atukauan gege ka tubuda masimateiake saparepat polak nene ka lanjau, ka pulajeat, ka oringen samba ka tarimeu simasakbak ka polak.
66006009	Kele aibuka Togat Biribiri toggaiat sikalima, itcokungan ka tei meja pasibuluat ketsatda simateiakenen kalulut tiboiet Taikamanua samba kalulut pasimunenganda.
66006010	Pugereirangan sabeu nganga masikua, "Pigamoian le Tuhan Sipulugege, Sipunenan samba sibulatnia, nuukumake sia sikuddu ka polak nene, nulumunake sia lulut mamateiakera kai?"
66006011	Lepa kaurangan ka senenda leppei simabulau, samba tukua ka matada rapuari goiso teret isun taddera aleira pagugulet samba sasarainanda mateiakenen pei le kele sia.
66006012	Lepa itcokungan, ka teteret aibuka Togat Biribiri toggaiat sikaenem, bara ngeungeu polak sabeu, matat sulu bailiu mapusu kele jalot alai, samba laggo bailiu mabonan kele logau.
66006013	Samba panyanyat ka manua belebele ka polak kele le ibeleake buania simata loinat sileu ka teteret iboroi nia rusa sabeu.
66006014	Manua kurut kele buko situpupurut, tuotcanangan leleu samba nusa ka kudduatnia.
66006015	Samba tai rimata ka polak samba siabeu tiboi tubu samba sautera tai tentera, samba simakayo samba sibara gege, samba sangamberi pagugulet ele sipuuja, sangamberida mulipput ka ngaliu samba lobok bulak ka leleu.
66006016	Kuarangan ka leleu samba ka bulak, "Ibuakean ekeu nusaksak kai, labbu kai, bui iitco kai sikuddu ka uddenan purimataat samba bui iorak kai golut Togat Biribiri.
66006017	Aipoi aiailingan gogoi sabeu pugolukatda, kasei te momoi masiomake nia?"
66007001	Pasat nenda itcokungan epat malaika murio ka epat taiming polak, airapepetpetnake epatnia matat rusa, bui ipuboroi rusa ka polak, ele ka koat ele ka loina.
66007002	Lepa itcokungan sara malaika bagei ottou sibara ka kabelaiat sulu, sipasiaambit toggaiat sibara ka Taikamanua sipuririmanua, pugereinangan sabeu nganga ka matada siepat malaika sipasisisilo gege sibara ka Taikamanua masipakatai polak samba koat,
66007003	kuarangan, "Ba pakakatai kam boiki polak ele koat ele paloinaloina, teret kukau kai toggaiat ka bukkura sapagugulet Taikamanuanta!"
66007004	Arepkungan ai 144.000 igida sitoggaiji sibara ka sangamberi muntogat bangsa Israel.
66007005	Sibara ka muntogat Yuda pulu rua ribu sitoggaiji, ka muntogat Ruben pulu rua ribu, ka muntogat Gad pulu rua ribu,
66007006	ka muntogat Aser pulu rua ribu, ka muntogat Naptali pulu rua ribu, ka muntogat Manase pulu rua ribu,
66007007	ka muntogat Simeon pulu rua ribu, ka muntogat Lepi pulu rua ribu, ka muntogat Isasar pulu rua ribu,
66007008	ka muntogat Sebulon pulu rua ribu, ka muntogat Yosep pulu rua ribu, ka muntogat Benyamin pulu rua ribu.
66007009	Pasat akuitco nenda, itcokungan sangarurukat sirimanua simigi sitaioi iadde nia kasei pa. Sia nene ia te sibara ka senen bangsa samba muntogat samba uma samba nganga, murio ka matat uddenan purimataat samba ka matat Togat Biribiri, sipuleleppei leppei simabulau samba ai katsaila ka kabeira.
66007010	Pugereirangan sabeu nganga masikua, "Ka Taikamanuanta sikuddu ka uddenan purimataat le puaragat samba ka Togat Biribiri!"
66007011	Puriorangan samalaika masigoilik uddenan purimataat samba masigoilik tai baja samba siepat sipuririmanua; purapporangan ka matat uddenan purimataat masipanindogi Taikamanua,
66007012	kuarangan, "Amen! Katuumun, pulatsanan, sikut paatuat, pusurakat, pubeunanan, gege, ron ka Taikamanuanta teret buruburu! Amen."
66007013	Sara ka talagada tai baja masikua ka mataku, "Kasei sia sipuleleppei leppei simabulau nene, samba kaipa arabara?"
66007014	Kuakungan ka matania, "Tuanku, ekeu le siagai nia." Kuanangan ka mataku, "Sia nene, ia te sibebela ka pugejaat baga sabeu; samba arabuian leppeira samba arabulauakean ka logau Togat Biribiri.
66007015	Ia te rapuririo ka matat uddenan purimataat Taikamanua masipuuku nia sinago sinoibo ka Umania Sipunenan. Samba nia sikuddu ka uddenan purimataat masisapogi sia.
66007016	Taan malalaje samba taan maooggou sia; sulu ele apa pa simaoloi taan irara sia.
66007017	Ai le poi ijajago sia Togat Biribiri sikuddu ka talagat uddenan purimataat samba ipaulu sia ka bubuakat oinan purimanuaiat. Samba sangamberi elu ka matada ipoposa Taikamanua."
66008001	Kele aibuka Togat Biribiri toggaiat sikapitu, matangeunangan ka sorga sitenga jam burunia.
66008002	Lepa itcokungan sipitu malaika sipuririo ka matat Taikamanua, samba rakau ka tubuda pitu pipiau.
66008003	Ia geti oi sara malaika bagei, purionangan ka bebet meja pasibuluat aiuukkaake pasilabokat kumanyang mas. Kaurangan ka tubunia maigi kumanyang, bule ibuluake nia pasamba panindogatda sipunenan ka uddut meja pasibuluat mas ka matat uddenan purimataat.
66008004	Pangarainangan leu kujuk kumanyang pasamba panindogatda sipunenan sibara ka kabei malaika ka matat Taikamanua.
66008005	Lepa alanangan pasilabokat kumanyang malaika, kaunangan ka bagania api sibara ka meja pasibuluat, ribbaiakenangan nia ka polak. Pugululuunangan leu leleggu, pagalu bila samba ngeungeu polak.
66008006	Ia geti patarekrangan tubuda sipitu malaika sipasiuukka pitu pipiau bule ranauake pipiaura.
66008007	Piaunangan pipiaunia malaika siboiki, bara ibara urat es, samba api pagalu logau; sangamberinia bele ka polak. Malabonangan sapartelu polak samba sapartelu paloinaloina samba sangamberi sese simalibbut labo.
66008008	Lepa piaunangan pipiaunia malaika sikarua, ai sara kele leleu sabeu, sipujujuluu turibbaiake ka koat. Samba sapartelu koat bailiu logau,
66008009	mateinangan sapartelu sipungongoingoi ka koat samba sapartelu ka sangamberi kapal katai.
66008010	Lepa piaunangan pipiaunia malaika sikatelu, bele ibele barania ka manua sara panyanyat sabeu, sipujujuluu kele oong, saksaknangan sapartelu bagat oinan samba bubuakat.
66008011	Onin panyanyat nenda Apsintus (pongit). Bailiu sapartelu ka sangamberi oinan pongit samba maigi sirimanua matei kalulut oinan nenda, aipoi amapongitnan.
66008012	Lepa piaunangan pipiaunia malaika sikaepat, bobo itubobo sapartelu matat sulu samba sapartelu laggo samba sapartelu panyanyat, bailiu sapartelunia magepgep samba sapartelu tago taan matoro, kisedda leu et sinoibo.
66008013	Lepa lelekngakekungan nia, arepkungan sara manyang tuburut ka tengan manua, kuanangan sabeu nganga, "Paan te, paan te, paan te ka sia sikuddu ka polak kalulut nau pipiaura samalaika sitelu bagei, sipasipipiau pei le pipiaura!"
66009001	Lepa piaunangan pipiaunia malaika sikalima, itcokungan sara panyanyat bele ka polak barania ka manua samba rakau ka tubunia panguksik guluggu kamateiat.
66009002	Bukanangan matatbaliu guluggu kamateiat nenda, pangarainangan kujuk sibara ka guluggu kean le kujuk purusuat sabeu, magepgepnangan sulu samba manua kalulut kujuk guluggu.
66009003	Bela ibela sin ka kujuk ei ka polak, samba tukau gege ka tubuda kele geget telenganga ka polak.
66009004	Samba tukua ka sia bui rapakatai sese ka polak, ele siureman, ele paloinaloina, sarat sirimanua le si ta anai toggaiat Taikamanua ka bukkunia.
66009005	Ta tuobaake ramateiake sirimanua, sarat masipaorei le lima ngalaggo ujunia. Besit paoreat nenda kele laplap isot sirimanua telenganga.
66009006	Ka teteret nenda besiakerangan sirimanua matei, tapoi ta mamatei sia; samba raoba matei, tapoi tuaareu le kamateiat ka tubuda.
66009007	Tubut sin nenda makere kele kuro sitarekngakenen mei pasaggak. Ka utera ai apa pa kele kirit mas, samba matada kele matat sirimanua,
66009008	samba alaira kele alai sinanalep, samba sotda kele sot singa,
66009009	samba rurukatda makere kele leppei laba, samba kappora kele nau kureta sigirit kuro simigi, sipabalau mei ka pasaggangan.
66009010	Paipaira kele paipai telenganga samba ai sotnia, samba ka bagat paipaira ai gegeda masibesiki sirimanua lima ngalaggo ujunia.
66009011	Rimata sipaneinei sia ia te malaika guluggu kamateiat; oninia ka ngangan Ibrani Abadon samba ka ngangan Grika Apolion (tibonannia "Sipasikakatai").
66009012	Apasatnan paoreat siboiki; ai pei le te rua paoreat siooi pasat nene.
66009013	Lepa piaunangan pipiaunia malaika sikaenem; arepkungan nganga sibara ka taiming meja pasibuluat mas sikuddu ka matat Taikamanua,
66009014	kuanangan ka matat malaika sikaenem siukkaake pipiau, "Belaake tai malaika siepat nenda siappara ka bebet oinan sabeu Efrat."
66009015	Belaakenangan leu siepat malaika sinarekngakenen masimateiake sapartelu ka sangamberi sirimanua ka jam samba gogoi, laggo samba rura sinetereakenen.
66009016	Igida tentera sipukukuro rua ngotu juta; akuarep igida.
66009017	Kise le akuitco ka bagat ketsatku pagalaiat kuro samba sikudduji nia: rapakei leppei laba, mabonan kele api samba masurou samba makiniu kele belerang. Utet kuro geti kele utet singa, samba ka ngungunda bela api, samba kujuk samba belerang.
66009018	Sibara ka telu paoreat, ia te api, kujuk samba belerang sibebela ka ngungun kuro matei sapartelu sirimanua.
66009019	Aipoi geget kuro ai ka bagat ngungunda samba ka bagat paipaira. Paipainia poi kele ulou; ai utenia samba utenia nenda te ikau masibesiki sirimanua.
66009020	Tapoi sirimanua sipulelegei, sitaimamatei ka paoreat nene, ta leu et rababauake paatuatda ka sigalai kabeira. Ta raariake masipanindogi sanitu samba tularat mas, perak, tembaga, bukku samba loina sitaioi masiitco ele masiarep ele muenung,
66009021	samba ta rababauake paatuatda ka pamamatei, pugagaut, paeelet samba pananangkou.
66010001	Lepa itcokungan sara malaika bagei simaron tugorosot barania ka sorga, sipusosobbe tanairusa, samba ai linu ka utenia; matania kele sulu, samba rerenia kele arigi api.
66010002	Ka kabeinia ai sara buko sigoiso sitububuka. Rerenia sikattoet iperaake ka koat samba rerenia sikatsiu ka polak.
66010003	Pugereinangan sabeu nganga kele singa sipurorou. Lepa aipugerei punaunangan sipitu leleggu nenda.
66010004	Lepana le aipunau sipitu leleggu, tarekngakekungan tubuku kusuratnake nia. Tapoi arepkungan nganga sibara ka sorga masikua, "Pakele le sikuat sipitu leleggu, ba susuratnake!"
66010005	Lepa totoiakenangan kabeinia sikattoet malaika siitcoku sipera koat samba polak isit ka manua,
66010006	pusuppanangan ka onin Taikamanua sipuririmanua teret buruburu, sibaraake manua samba sangamberi ka bagania, polak samba sangamberi ka bagania samba koat samba sangamberi ka bagania kuanangan, "Taan tupauuju teterenia!
66010007	Tapoi ka teteret ipunau pipiau malaika sikapitu, ia te iulup pipiaunia, tukappulunangan leu pakeleat Taikamanua, kele sinegeakenennia ka sapaguguletnia tai nabi."
66010008	Ia geti panibonangan minca ka mataku nenda nganga siarepku ka manua, kuanangan, "Kenan ala buko sitububuka nenda ka kabei malaika, sipera koat samba polak."
66010009	Eikungan leu ka malaika, tiddoukungan bule iake buko nenda ka tubuku. Kuanangan ka mataku, "Alaan, komnungan nia; pongitnakenangan te balugunu, tapoi ka ngangam geti makaikai kele suat mani."
66010010	Alakungan buko nenda ka kabei malaika, kopkungan nia; kaikai le ka ngangangku kele suat mani, tapoi kele akuguk nia, mapongitnangan baluguku.
66010011	Kuanangan ka mataku, "Buita nuoleake minca masipaarep Katuareman Taikamanua ka sangamberi muntogat samba bangsa samba nganga samba ka tai rimata."
66011001	Pasat nenda akerangan ka tubuku sara manggea, kele tutura kirekat, samba rakua, "Suruake ekeu kireki Uman Taikamanua samba meja pasibuluat samba adde sia sipaninindou ka bagania.
66011002	Gerat geti ka ulau Uman Taikamanua, eddangan ikuddu, ba kikireki, aipoi atukauan ka sipuarat sabulungan, samba kota sipunenan rapapeperaki epat pulu rua ngalaggo ujunia.
66011003	Lepa koiniakekungan rua sipasimumunengku, sipuleleppei goni bule rasegeake Katuareman Taikamanua 1260 ngagogoi ujunia."
66011004	Sia nene ia te sirua loinat zaitun samba sirua pualitoat sipuririo ka matat Tuhanda taikapolak.
66011005	Samba ke ai kasei pa sioba masigalai sikatai ka tubuda, bela ibela api ka ngungunda masikom saggakda; ke kise te ramatei, ke ai kasei pa sioba masibesiki sia.
66011006	Ai ka sia gege masikuksik manua bui ibele urat ujut rapaarep Katuareman Taikamanua; samba ai ka sia gege masibailiuake oinan bailiu logau, samba masiorakngake ka polak sene ngamata paoreat, teret siobat bagada.
66011007	Kele aralepaake pasimunenganda, tusakainangan tarimeu ka guluggu kamateiat masisaggangi sia, kalaakenangan sia samba imateiake sia.
66011008	Tubuda simamatei tagguilu ka enungan kota sabeu, oniakenen ka puketsanan Sodom samba Misir, sedda leu poi tusiliktengaake Tuhanda.
66011009	Sangamberi bangsa samba muntogat samba nganga samba uma, masiitco tubuda simamatei telu sitenga gogoi ujunia samba ta raobaake iturateiake sia.
66011010	Samba sia sikuddu ka polak mugora samba muangka baga kalulut kamamateira samba pakau sia panguruat ka pasasambada, kalulut tai nabi sirua nene masipaoreji sikuddu ka polak.
66011011	Pasat telu sitenga gogoi oi ketsat purimanuaiat sibara ka Taikamanua tuguru ka tubuda, tusururangan; tenan loto lepa sia sipasiitco.
66011012	Lepa areprangan nganga sabeu sibara ka sorga masikua ka matada, "Sakaiake kam sene!" Tusakairangan ka sorga ka bagat tanairusa, airaiitco sia saggakra.
66011013	Ka jam nenda bara ibara ngeungeu polak, mabukkatnangan saparpulu kota, samba matei pitu ribu sirimanua ka ngeungeu polak. Malotorangan sia sipulelegei, umunakerangan Taikamanua sikuddu ka sorga.
66011014	Apasatnan paoreat sikarua; paoreat sikatelungan le te momoi simaruei.
66011015	Lepa piaunangan pipiaunia malaika sikapitu; maarepnangan nganga sabeu ka sorga masikua, "Purimataat polak nene aian ka kabei Tuhanta samba Rimata Sinulajinia, purimatanangan teret buruburu."
66011016	Ia geti sirua pulu epat tai baja sikuddu ka uddenan purimataat ka matat Taikamanua, rappo sia masipanindogi Taikamanua,
66011017	kuarangan, "Kukua kai sura ka matam Tuhan, Taikamanua, Sipulugege, sipuririmanua kineneiget samba siturerere puririmanua, kalulut anuukkaakean gegem sabeu samba amurimatangan ekeu.
66011018	Samba sangamberi sipuarat sabulungan amugoluan, tapoi amoian golunu samba tetere ituukum simamatei samba masikau upa ka sapaguguletnu, tai nabi samba sirimanua sipunenan samba ka sikalotoake onim, ka sigoiso samba ka sabeu samba masisubuake sia sisubuake polak!"
66011019	Ia geti tubukanangan Uman Sipunenan Taikamanua ka sorga, makoinongnangan peti pakerekat bagania ka bagat Uma Sipunenan; bara ibara bila samba gululuu leleggu samba ngeungeu polak samba urat es simatirit.
66012001	Ia geti matoilanangan sara katuaggaiat sabeu ka manua: Sara sinanalep sipusosobbe sulu, samba laggo ka tei rerenia samba ka utenia sara kirit purimataat pulu rua panyanyat.
66012002	Sinanalep nenda ai suruketnia, samba kalulut aian nia masioorik masitutuake matat toga, pugereinangan besinia.
66012003	Lepa toila minca katuaggaiat bagei ka manua, ia te sara naga sabeu simabonan, sipitu ute samba sipulu ban, samba ka utenia ai pitu kirit purimataat.
66012004	Paipainia masigirit sapartelu panyanyat ka manua, ribbaiakenangan nia ka polak. Purionangan naga nenda ka matat sinanalep sipatarek tubu masitutuake matat toga, kei tutuna le matat toga, guknangan nia.
66012005	Ia geti tutuakenangan matat toga simanteu, sibailiu sipaneinei sangamberi bangsa mututura laba; tapoi atulalau le togania ambit ka Taikamanua samba ka uddenan purimataatnia.
66012006	Putuituinangan sinanalep mei ka simatangeu, sedda aitarekngakean Taikamanua kudduatnia bule itupasikeli nia 1260 ngagogoi burunia.
66012007	Ia geti bara ibara pasaggangan ka sorga. Mikael sambada samalaikania masisaggangi naga, naga leu sambada samalaikania masisaggangi si Mikael.
66012008	Tapoi ta araom; taan anai kudduatda ka sorga.
66012009	Oto turibbaiake le naga sabeu nenda si ulou siburu, oniakenen Sanitu ele Setan, sipepeake sangalio polak; turibbaiake nia ka polak sambada samalaikania.
66012010	Lepa arepkungan nganga sabeu ka sorga sipasikukua, "Kineneiget amoian puaragat samba gege samba purimataat Taikamanuanta, samba geget Kristusnia, airibbaiakean poi sipangandu sasarainanta, sinago sinoibo ka matat Taikamanuanta.
66012011	Arakalaakean nia kalulut logau Togat Biribiri, samba tiboiet pasimunenganda. Samba ta arakiliu enganda teret matei.
66012012	Kalulut nene, puangka kam baga sorga, samba sangamberi sikuddu ka bagania. Paan te ka kam polak samba koat, atugorosotnan poi Sanitu ka kam, ka bagat golunia sabeu, iagai poi taan mauju teterenia."
66012013	Kele aiagai naga aturibbaiakean nia ka polak, kukurunangan leu sinanalep sipasitututuake matat toga simanteu nenda.
66012014	Tapoi ka sinanalep atukauan rua kappot manyang sabeu, bule ituburut ka kudduatnia ka simatangeu, itupasikeli nia sedda ka bagat sara tetere samba rua tetere samba sitenga tetere burunia, tuareu ka matat ulou.
66012015	Lepa buraiakenangan oinan ka ngungunia ulou kele bat oinan ka ipot sinanalep bule iraggaiake nia oinan.
66012016	Tapoi oi polak masiromake sinanalep; ngangaakenangan ngungunia, guknangan nenda oinan siburaiakenen naga ka ngungunia.
66012017	Magolunangan bagat naga ka tubut sinanalep, einangan leu masisaggangi sapunuteteunia sipulelegei, ia te sipasirereddet surukat Taikamanua samba siometnake pasimunengan Yesus.
66012018	Lepa ei nia murio ka bebet koat.
66013001	Lepa itcokungan sara tarimeu muottou ka koat, sipulu ban samba pitu ute; ka ngungun bannia ai pulu kirit purimataat samba ka utenia tusurat oni paasakat.
66013002	Tarimeu siitcoku nenda makere kele tubut arimau, rerenia kele reret baruang samba ngungunia kele ngungun singa. Naga masikau ronnia samba uddenan purimataatnia samba gegenia sabeu ka tubut tarimeu nenda.
66013003	Kuitco ka sara utenia mauju simapali, tapoi mauju nenda amalengan. Kisei le ka bagada sangalio polak, tutrangan nia.
66013004	Purapporangan ka matat naga, kalulut kakauna gege ka tarimeu. Purapporangan leu ka matat tarimeu, kuarangan, "Kasei simakere ka tarimeu nene? Samba kasei momoi masisaggangi nia?"
66013005	Samba ka tarimeu nenda tukau ngungu masitiboake buak paatuat samba paasakat; samba tukau ka tubunia gege igalaiake nia epat pulu rua ngalaggo burunia.
66013006	Lepa bukanangan ngungunia masiasa Taikamanua, masiasa oninia samba kudduatnia samba sangamberida sikuddu ka sorga.
66013007	Samba tuobaake leu nia masisaggangi sia sipunenan samba masikalaake sia; samba tukau ka tubunia gege masipaneinei senen muntogat samba uma samba nganga samba bangsa.
66013008	Sangamberi sikuddu ka polak nene murappo ka matania, ia te sia sitaitususurat oni ka bagat buko purimanuaiat Togat Biribiri silepa jaja barania ka panandaat polak.
66013009	Kasei sibara talinga, kau iarepmake nia!
66013010	Kasei tukokoiake labaket, bulat tulalaba nia; kasei tukokoiake mateiakenen ka son lanjau, bulat tumamateiake nia ka son lanjau. Ka bagat nene te buita imaom samba imatonem bagada sia sipunenan.
66013011	Lepa itcokungan tarimeu bagei bela ka polak, sirua ban kele ban togat biribiri samba ipanibo kele ipanibo naga.
66013012	Sangamberi geget tarimeu siboiki igalaiake ka matania. Sangalio polak samba sangamberi sikuddu ka bagania ikau murappo ka tarimeu siboiki, simamale mauju simapali nenda.
66013013	Samba ibaraake kiseiet sabeu; pat beleakenangan api sibara ka manua ka polak ka matada sangamberi sirimanua.
66013014	Pepeakenangan sikuddu ka polak kalulut kiseiet sikau ka tubunia galaiakenennia ka matat tarimeu siboiki nenda. Kuanangan ka sia sikuddu ka polak ragalai tularat masiabeuake tarimeu sipumamauju siorangan lanjau, tapoi ai pei le muririmanua.
66013015	Samba tukau leu ka tubunia gege masikau enga ka tularat tarimeu siboiki, bule ioi ipanibo tularat tarimeu nenda, samba masimateiake sangamberi sirimanua sitaipurarappo ka tularat tarimeu nenda.
66013016	Sangamberi sirimanua sigoiso samba sabeu, simakayo samba simageba, sipuuja samba pagugulet, ikau toggaiat ka kabeira sikattoet ele ka bukkura.
66013017	Ta anai kasei pa siooi masisaki ele masisakiake, sarat sia le sibara toggaiat, ia te onin tarimeu nenda ele angka addeat oninia.
66013018	Sene buita anai sikut paatuat. Kasei simaagai, kau iadde angka addeat tarimeu nenda, aipoi angka nenda angka sirimanua. Angkania ia te 666.
66014001	Lepa itcokungan: aimuririo sedda Togat Biribiri ka leleu Sion, samba ai aleinia 144.000 sia, ka bukkura tusurat oninia, samba onin Ukkuinia.
66014002	Lepa arepkungan ka manua kele ipujaa oinan ka puruupugat samba kele gululuu leleggu sabeu. Samba nganga siarepku nenda kele ngangan musikra sipugigitar ranauake gitarda.
66014003	Sia si 144.000 masiuraiake urai sibau ka matat uddenan purimataat samba ka matada siepat sipuririmanua samba tai baja. Ta anai kasei pa siooi masigelai urai nenda, sarat sia le si 144.000 sinebui sibara ka polak.
66014004	Sia te nene sitaipalolit tubuda ka tainanalep; aipoi malina sia kele taiokko. Sipasitutut Togat Biribiri le sia kaipa iei. Sinebui ka talagat sirimanua le sia kele buluakenen siboiki ka Taikamanua samba ka Togat Biribiri.
66014005	Samba ka bagat ngungunda ta anai tusese boko; ta anai loloiet ka tubuda.
66014006	Lepa itcokungan sara malaika bagei tuburut ka talagat manua samba ai ka tubunia Katuareman Simaeru sitaitatata paaremennia ka matada sikuddu ka polak ia te ka senen bangsa samba muntogat samba nganga samba uma,
66014007	kuanangan sabeu nganga, "Kalotoake kam Taikamanua samba latsatnake kam nia, aiailingan poi tetere ipasiukum. Purappo kam ka matania sibaraake manua samba polak samba koat samba sangamberi bubuakat oinan."
66014008	Lepa oi bagei malaika sikarua masitut nia, kuanangan, "Amabukkatnan, amabukkatnan Babel, kota sabeu, sipasipupuinengake sangamberi bangsa anggur pubotbonan puumunannia."
66014009	Lepa oi bagei malaika sikatelu, masitut malaika sirua, kuanangan sabeu nganga, "Kasei sipurarappo ka matat tarimeu ele ka tularatnia, samba masisilo toggaiat ka bukkunia ele ka kabeinia,
66014010	ilolo te geti anggur golut Taikamanua, sinarekngakenen si ta galu ka bagat pulokat golunia; samba tupaorei nia ka api samba belerang ka matada samalaika sipunenan samba ka matat Togat Biribiri.
66014011	Pangarainangan ka pata kujuk api paoreatda teret buruburu, sinago sinoibo ta anai ari tupaorei sia, ia te sia sipurarappo ka matat tarimeu samba tularatnia, samba sisilo toggaiat oninia."
66014012	Ka bagat nene te buita imaom samba imatonem bagada sia sipunenan, sipasirereddet surukat Taikamanua samba simatonem baga ka tubut Yesus.
66014013	Lepa arepkungan nganga sibara ka sorga masikua, "Suratnake: Mauktukngan sia simamatei, matei ka bagat Tuhan teret kise." "Bulatnia," ngangan Ketsat, "rapuaroi ka gejat bagada; aipoi sangamberi sigalaira masitut sia."
66014014	Lepa itcokungan: ai sara tanairusa simabulau. Ka uddut tanairusa nenda ai sara sipukukuddu kele Togat Sirimanua sibara kirit mas ka utenia samba sara sasabi simalauru ka kabeinia.
66014015	Lepa itcokungan malaika bagei ka Uman Taikamanua; pugereinangan sabeu nganga ka sipukukuddu ka tanairusa, "Saiokngakean sasabinu, sabian, aiailingan teteret pasigetaiat; aipoi amaraan getaiet ka polak!"
66014016	Saiokngakenangan sasabinia sikuddu ka tanairusa, nenda ka polak, tusabinangan leu polak.
66014017	Lepa bela minca sara malaika bagei ka Uman Taikamanua ka sorga; ai leu et ka kabeinia sasabi simalauru.
66014018	Pasat nene bela sara malaika bagei ka meja pasibuluat; malaika nene ai gegenia masipaneinei api. Pugereinangan sabeu nganga ka malaika sipasiuukkaake sasabi simalauru, kuanangan, "Saiokngakean sasabim simalauru, nugetai buat anggur ka polak, amaraan poi buania."
66014019	Saiokngakenangan leu sasabinia ka polak, getainangan buat anggur ka polak, lepa ribbaiakenangan nia ka pasipetsunan, ia te golut Taikamanua sabeu.
66014020	Buat anggur nenda tupetsut ka ulau kota, ia geti bela ibela logau ka pasipetsunan, keppunia ai pa rua ngameter samba reunannia telu ngotu kilometer.
66015001	Lepa itcokungan katuaggaiat bagei ka manua, abeu samba kiseiet: Ai pitu malaika sipasiuukka pitu paoreat sikateitei, ka bagat nene poi itukappuluake golut Taikamanua.
66015002	Lepa itcokungan ai sara kele koat kaca pagalu api; ka bebet koat kaca nenda murio sia sikalaake tarimeu nenda samba tularatnia samba angka addeat oninia; ai ka kabeira gitar Taikamanua.
66015003	Samba rauraiake urai Mose, pagugulet Taikamanua, samba urai Togat Biribiri, kise ngangania: "Abeu samba kiseiet le galajetnu, ale Tuhan, Taikamanua, Sipulugege! Maroipo samba sibulatnia le sangamberi enungannu, ale Rimatada tai bangsa!
66015004	Kasei te ta masikakalotoake ekeu, Tuhan, samba sitailatsatnake onim? Sarat ekeu le poi sipunenan; sangamberi bangsa le momoi samba murappo ka matam, amatoilaan poi roiponia pasiuukumnu!"
66015005	Pasat nene itcokungan tubuka Uman Taikamanua, ia te sapou pasimunengan ka sorga.
66015006	Lepa bela ka Uman Taikamanua pitu malaika sibaraake pitu paoreat, sipuleleppei juto simalina simakirisau samba ka rurukatda ai nengnengan mas.
66015007	Ia geti sara ka talagat siepat sipuririmanua masikau ka sipitu malaika pitu pulokat mas sisusun ka bagania golut Taikamanua, Taikamanua sipuririmanua teret buruburu.
66015008	Sun le Uman Taikamanua kujuk sibara ka pulatsanan samba geget Taikamanua. Beri sara sirimanua siooi masiguruki Uman Taikamanua, teret ilepa sipitu paoreat sibara ka sipitu malaika.
66016001	Lepa arepkungan nganga sabeu sibara ka Uman Taikamanua masikua ka sipitu malaika, "Kenan kam, piliake kam pulokat golut Taikamanua ka polak!"
66016002	Einangan leu et malaika siboiki, piliakenangan pulokatnia ka polak; bara ibara appu sikatai samba simalaplap ka sangamberi sirimanua sibara toggaiat tarimeu samba sipurarappo ka tularatnia.
66016003	Lepa piliakenangan pulokatnia malaika sikarua ka koat; bailiunangan logau koat, kele logau simamatei, mateinangan leu sangamberi sipuririmanua ka bagat koat.
66016004	Lepa piliakenangan pulokatnia malaika sikatelu ka sangamberi bagat oinan samba matat bubuakat, bailiu logau sangamberinia.
66016005	Lepa arepkungan ipanibo malaika sikupkup oinan, "Maroipo le ekeu, Taikamanua sipuririmanua samba siturerere puririmanua, sipunenan le ekeu, kalulut kise pasiuukumnu.
66016006	Kalulut pipiliakera logau sirimanua sipunenan samba tai nabi, anukauan leu sia mulo logau; mateuan kele nene ka sia!"
66016007	Lepa arepkungan nganga sibara ka meja pasibuluat masikua, "Oo Tuhan, Taikamanua Sipulugege, sibulatnia samba maroipo pasiuukumnu."
66016008	Lepa piliakenangan pulokatnia malaika sikaepat ka sulu, samba tukau gege ka sulu ipalaboki sirimanua api.
66016009	Malaborangan sirimanua kalulut kopet oloi api, bailiu raasa onin Taikamanua simagege masibaraake paoreat nenda samba ta rababauake paatuatda masilatsatnake onin Taikamanua.
66016010	Lepa piliakenangan pulokatnia malaika sikalima ka uddut uddenan purimataat tarimeu, magepgepnangan purimataatnia, sotrangan leu lilada, kalulut besira,
66016011	samba raasa Taikamanua ka sorga kalulut besira samba kalulut appuda; tapoi ta rababauake paatuatda ka sigalaira.
66016012	Lepa piliakenangan pulokatnia malaika sikaenem ka oinan sabeu, oinan Efrat, magaraknangan oinan, bule imatarek enunganda tai rimata siooi sibara ka kabelaiat sulu.
66016013	Lepa itcokungan telu ketsat sikatai kele kuret bela ka ngungun naga, samba ka ngungun tarimeu samba ka ngungun nabi sipatataju.
66016014	Ia te saketsat sanitu sibaraake kiseiet, sieei masitagetnake tai rimata ka sangalio polak, masiruruake sia pasaggak ka gogoi sabeu, ia te gogoi Taikamanua Sipulugege.
66016015	"Arep! Momoian le te aku kele sipananangkou. Mauktuk te sia sipumamata samba sipasikeli leppeinia, bui ipuenung simabulutut samba bui raitco sirimanua kailaakenennia."
66016016	Lepa ruruakerangan tai rimata saketsat sikatai ka kudduat kuanenda ka ngangan Ibrani Harmagedon.
66016017	Lepa piliakenangan pulokatnia malaika sikapitu ka rusa. Maarepnangan nganga sabeu sibara ka Uman Taikamanua masikua, "Alepaan."
66016018	Pukirisaunangan leu bila samba pugululuunangan leleggu, bara ibara ngeungeu polak sabeu; burut aibara sirimanua ka polak, tapei abara ngeungeu polak sabeu kele nene.
66016019	Maragatnangan leu kota sabeu bailiu telu ngarubeiat; mabukkatnangan sangamberi kotara sipuarat sabulungan. Repdepnangan leu Babel sabeu Taikamanua masikau ka tubunia pulokat sisusun anggur golut bagania.
66016020	Samba sangamberi nusa tata, samba sangamberi leleu taan tusese.
66016021	Bele ibele urat es sabeu sibara ka manua, lima pulu kilogram sanenia isaksak sirimanua; asarangan Taikamanua sirimanua kalulut paoreat urat es nenda, bulat abeu poi paoreat nenda.
66017001	Lepa oi sara malaika sibara ka sipitu sipasiuukka sipitu pulokat masikua ka mataku, "Konan, kupatoila ka matam ukuman kaunen ka tubut sipaeelet sabeu, sikuddu ka kudduat simaigi oinan.
66017002	Tai rimata ka polak aratutnakean nia paelet, samba taikapolak aipuinengan sia kalulut anggur paelenannia."
66017003	Ia geti sopsopnangan aku Ketsat, ambitnangan aku malaika ka simatangeu. Itcokungan sedda sara sinanalep mukuddu ka teitei tarimeu simabonan tubu. Tarimeu nenda sun tusurat oni paasakat. Tarimeu nenda pitu utenia, pulu bannia.
66017004	Sinanalep nenda muleppei simabonan samba laka sibara mas, intan samba mutiara. Ka kabeinia ai sara pulokat mas, ka bagania sun sangamberi kasitsitnakenen samba simalolit sibara ka paelenannia.
66017005	Ka bukkunia tusurat oni pakeleat: "Babel Sabeu, inanda sipaeelet samba galajet kasitsitnakenen ka polak."
66017006	Lepa itcokungan aipupuineng nia sinanalep nenda kalulut logaura sipunenan samba logaura sipasimumuneng Yesus. Kele akuitco nia, kisei le ka bagaku.
66017007	Kuanangan ka mataku malaika, "Makisei kodda ka bagam? Kukua nia ka matam keleat sinanalep nenda samba keleat tarimeu uddenietnia, sipitu ute samba sipulu ban.
66017008	Tarimeu siitconu nenda, siburu ai, kineneiget taan, muoottou minca ka guluggu kamateiat samba iaailiake kalangokatnia. Bailiu makisei bagada sikuddu ka polak, sia sitaitususurat oni ka buko purimanuaiat barania ka panandaat polak, raitco tarimeu nenda, ai, lepa taan, samba muoottou minca.
66017009	Ka bagat nene buita ai agai sialei sikut paatuat. Sipitu ute, ia te pitu leleu, leleu kudduat sinanalep, samba leu pitu rimata:
66017010	lima sia abelean, sara ai pei le, sara geti bagei tapei amoi; ke moi nia geti, ta matotom ipurimata.
66017011	Pagalaiat tarimeu geti siburu ai, kineneiget taan, ia te rimata sikabalu; tapoi sara ka talagat sipitu leu, samba aiaailiake kalangokatnia.
66017012	Samba sipulu ban siitconu, ia te pulu rimata, sitaitaddaake pei le murimata; tapoi rasisiloan le gege murimata ka bagat sangajam, pasamba tarimeu nenda.
66017013	Tai rimata nene sisara paatuat le sia, samba ronda samba gegeda rakau ka tarimeu nenda.
66017014	Sangamberida masisaggangi Togat Biribiri. Tapoi ikalaake le sia Togat Biribiri, pasamba sia sinogainia, sipilinia samba simatonem baga, aipoi Tuanda tai tuan le nia samba Rimatada tai rimata."
66017015	Lepa kuanangan ka mataku malaika, "Sangamberi oinan siitconu, ka kudduat sinanalep sipaeelet nenda, ia te bangsa, sirimanua simigi, muntogat samba nganga.
66017016	Sipulu ban siitconu nenda samba tarimeu, rapulalagaki baga te sinanalep sipaeelet; kaurangan nia mutangeu samba mubulutut, komrangan akkulania samba ralaboake nia ka api.
66017017	Aipoi aisuruakean paatuatda Taikamanua masigalaiake siteuakenennia, samba masikau sia musara paatuat masikau purimataatda ka tubut tarimeu, teret ipuaili sangamberi siniboi Taikamanua.
66017018	Samba sinanalep siitconu nenda, ia te kota sabeu, sipaneinei tai rimata ka polak."
66018001	Pasat nenda itcokungan sara malaika bagei tugorosot barania ka sorga, sibara gege sabeu; bailiu matoro polak kalulut pulatsanannia.
66018002	Ia geti pugereinangan sabeu nganga, kuanangan, "Amabukkatnan, amabukkatnan Babel, kota sabeu, aibailiuan nia kudduatda ketsat sikatai samba kudduat pulippunanda ketsat simalolit samba pulippunan paumauma simalolit samba kasitsitnakenen.
66018003	Aipoi sangamberi bangsa araloan anggur pubotbonan paelenannia samba tai rimata ka polak aratutnakean nia paelet, samba siputotoko ka polak nene amakayongan sia kalulut burania pubotbonannia."
66018004	Lepa arepkungan nganga bagei sibara ka sorga sipasikukua, "Katuitui kam bangsaku, katuitui kam sedda, bui isappo kam jonia, samba bui iorak kam paoreat kaunen ka tubunia.
66018005	Aipoi jonia apareddenan aili ka manua, samba airepdepman Taikamanua sangamberi katainia.
66018006	Galaiake kam ka tubunia kele sigalaiakenennia ka kam, samba kau kam ka tubunia rua ngaoleat siripot sigalainia; pagalu kam ka sia rua ngaoleat ka bagat pulokat pasigalukatnia ka kam.
66018007	Kau kam ka tubunia paoreat samba reureu baga kele igit pulatsanan samba pusanangan tubu sinanamnia. Aikua poi ka paatuatnia, 'Mukuddu aku murimata, ta silumang aku, samba taan kuoorik reureu baga.'
66018008	Kalulut nene ka bagat sangagogoi le oi ka tubunia paoreat, ia te kamateiat, reureu baga samba pulajeat; samba tulabo nia ka api, aipoi maron le Tuhan Taikamanua sipasiuukum nia."
66018009	Tai rimata ka polak situtnake nia paelet samba pusanangan tubu, masisoibi samba masigeri nia, raitco kujuk api sipasilalabo nia.
66018010	Ka sareunan le rapuririo lotora iorak sia paoreat ka tubunia, kuarangan, "Paan kekeu, paan kekeu, kota sabeu, Babel, kota simaron, aipoi ka bagat sangajam le amoian ukumannu!"
66018011	Siputotoko ka polak leu musou samba mureureu baga kalulut nia, kalulut taan anai sipananaki bibiletda,
66018012	ia te mas samba perak, intan samba mutiara, juto simaalit baga samba simabonan, sutera samba laka, sene ngamata bibilet loina simasingin, sene ngamata bibilet sibara ka sikkala, sene ngamata bibilet sibara ka loina simakeppu saki, sibara ka tembaga, laba samba marmar,
66018013	kulit manis, samba singinan iba, pasinginsingin, mur, kumanyang, anggur, tula, tapung simaailit, gandum, jaui samba biribiri, kuro samba kureta, sapagugulet samba engan sirimanua.
66018014	Kuarangan siputotoko ka matat sinanalep, "Sangamberi buatkaju siobat bagam taan anai, samba sangamberi pusanangan samba simalainge amusabungan ka tubum, taan tusesese minca."
66018015	Sangamberi sipasisasakiake bibilet nenda, simakakayo kalulut nia, murio ka sareunan lotora iorak sia paoreat ka tubunia, musou le sia samba mureureu baga,
66018016	kuarangan, "Paan kekeu, paan kekeu, kota sabeu, sipuleleppei juto simaalit baga, samba komang simabonan samba laka, samba sipalainge tubuna mas, intan samba mutiara,
66018017	aipoi ka bagat sangajam le pukayoat simigi nenda tangeu." Samba sangamberi jurumurit kapal, sipanonompang, tatogat kapal samba sangamberi sigaba purimanuaiatnia ka koat, murio ka sareunan,
66018018	samba mugerei, raitco kujuk api sipasilalabo kota, kuarangan, "Kota apa simakere ka kota sabeu nene?"
66018019	Kaurangan abu ka utera, pugereirangan pagalu musou samba mugeri, kuarangan, "Paan kekeu, paan kekeu, kota sabeu, kalulut nia sangamberi sirimanua sipukakapal ka koat amakayongan, kalulut pukayoatnia, aipoi ka bagat sangajam le tangeu.
66018020	Puangka kam baga, kam sorga, samba kam sipunenan, tai apostel samba tai nabi, kalulut aiukuman nia Taikamanua silit sigalainia ka tubumui."
66018021	Ia geti akkatnakenangan sara malaika simaron, sara bukku, beu bukku panundukat bera, lepa ribbaiakenangan nia ka koat, kuanangan, "Kise te ronnia turibbaiake Babel, kota sabeu, bailiu taan tusesese minca.
66018022	Nganganda sipugigitar, sipuurai, sipususuling samba sipupipiau, taan tuaarep ka tubum; samba beringan sara siagai kesenian taan tusesese ka tubum; samba ngangan panundukat bera taan tuaarep minca ka tubum.
66018023	Samba torot alito taan mutotoro ka tubum; samba ngangan talimouakenen simanteu samba sinanalep taan tuaarep minca ka tubum; aipoi sangamberi siputotokom siabeu tiboi tubu ka polak le, kalulut kereinu nupepeake sangamberi bangsa."
66018024	Samba ka bagania tusese logaura tai nabi samba sipunenan samba logaura sangamberi simateiakenen ka polak nene.
66019001	Pasat nenda arepkungan nganga sabeu kele nganganda sirimanua simigi ka sorga, sipasikukua, "Haleluya! Ka Taikamanuanta le puaragat samba pulatsanan samba gege,
66019002	sineseat samba maroipo poi pasiuukumnia; aipoi aiukuman sipaeelet sabeu, sipakatai polak nene kalulut paelenannia; samba ailumunakean logaura sapaguguletnia ka tubut sipaeelet nenda."
66019003	Kuarangan minca sikaruania, "Haleluya! Samba kujuknia mangarai teret buruburu."
66019004	Purapporangan sirua pulu epat tai baja samba siepat sipuririmanua masipanindogi Taikamanua sikuddu ka uddenan purimataat, kuarangan, "Amen! Haleluya!"
66019005	Ia geti maarepnangan nganga sibara ka uddenan purimataat masikua, "Umun kam Taikamanuanta, kam sapaguguletnia, kam sikalotoake nia, sigoiso samba sabeu!"
66019006	Lepa arepkungan kele ngangan sirimanua simakope igi, kele jaat eba samba kele gululuu leleggu sabeu sipasikukua, "Haleluya! Aipoi amurimatangan Tuhan, Taikamanuanta, Sipulugege.
66019007	Kau imaangka samba imagora bagata, samba talatsatnake kam nia, aiailingan poi teterenia putalimogat Togat Biribiri, samba sinanalepnia amatarekngan.
66019008	Samba atukauan ka tubunia juto simaalit baga simakirisau samba simabulau simalina pakeietnia!" [Juto simaalit baga ia te puroipoat sigalaira sia sipunenan].
66019009	Lepa kuanangan malaika ka mataku, "Suratnake: Mauktuk te sia sinogai ka punen putalimogat Togat Biribiri." Kuanangan minca ka mataku, "Sibulatnia te tiboiet nene sibara ka Taikamanua."
66019010	Purappokungan ka matat malaika masipanindogi nia; tapoi kuanangan ka mataku, "Ba gagalai kise! Aku leu pagugulet le kele ekeu samba sasarainam, sipasisisilo pasimunengan Yesus. Taikamanua le panindogi! Aipoi pasimunengan Yesus ia te ketsat pamoiliananda tai nabi."
66019011	Lepa itcokungan tubuka sorga, makoinongnangan sara kuro simabulau; samba sikuddu ka uddutnia muoni: "Simatopit samba Sineseat", samba maroipo ipasiukum samba ipasaggak.
66019012	Matania kele juluu api samba ka utenia ai maigi kirit purimataat samba ka tubunia ai tusurat sara oni taiaagaietda kasei pa, sarat nia le siagai nia.
66019013	Leppeinia sinosoki logau, oninia ia te: "Tiboiet Taikamanua".
66019014	Sangamberi mungkuat tentera ka sorga masitut nia mukuro simabulau, samba muleppei juto simabulau simalina.
66019015	Samba ka ngungunia bela sara lanjau simalauru, pakeietnia masitete tai bangsa. Paneineinangan sia mututura laba; samba ipetsut anggur ka bagat pasipetsunan anggur golut Taikamanua, Sipulugege.
66019016	Ka leppei samba ka bakkapatnia ai tusurat oni: "Rimatada tai rimata samba Tuanda tai tuan."
66019017	Lepa itcokungan sara malaika sipuririo ka sulu. Pugereinangan sabeu nganga masikua ka sangamberi uma sitububurut ka manua, "Konan kam se paruru ka punen sabeu Taikamanua,
66019018	bule nukom kam akkulara tai rimata, akkulara tai panglima, akkulara simagege, akkulat kuro samba akkulara sangamberi sikudduji kuro samba akkulara sangamberi sirimanua, sipuuja ele sapagugulet, sigoiso ele sabeu."
66019019	Lepa itcokungan tarimeu samba tai rimata ka polak sambada tai tenterada, aparuruan sia raei masisaggangi nenda Sikudduji kuro samba tenterania.
66019020	Ia geti labarangan tarimeu samba nabi sipatataju, sibaraake kiseiet ka matat tarimeu, samba kiseiet nenda ikau masipepeake sirimanua sisilo toggaiat tarimeu samba sipanindogi tularatnia. Ribbaiakerangan sia ruada aimuririmanua ka koat api sipujujuluu pagalu belerang.
66019021	Sabagei geti matei sia ka lanjau sibebela ka ngungun Sikudduji kuro; ektek le sangamberi uma masikom akkulara.
66020001	Lepa itcokungan sara malaika tugorosot barania ka sorga, aiuukkaake panguksik guluggut kamateiat samba rantai sabeu ka kabeinia.
66020002	Labanangan naga, si ulou siburu nenda, ia te Sanitu ele Setan. Kabenangan nia saribu ngarura burunia.
66020003	Lepa ribbaiakenangan nia ka guluggut kamateiat, kuksiknangan nia samba itoggaiji ka uddutnia, buian ipepeake minca tai bangsa, teret itukappulu tetere saribu ngarura. Pasat nenda buita tubelaake nia ka bagat tetere goiso.
66020004	Lepa itcokungan maigi uddenan purimataat samba sia sikudduji nia; ka tubuda sikudduji uddenan purimataat tukau gege masiukum. Kuitco leu ketsatda simateiakenen kalulut pasimunengan pagalaiat Yesus samba kalulut tiboiet Taikamanua, samba sitaipanindogi tarimeu samba tularatnia samba sitaisilo toggaiat ka bukku samba ka kabeira; purimanuarangan minca samba murimata pasamba Kristus saribu ngarura.
66020005	Simamatei sabagei geti ta muririmanua sia minca teret itukappulu tetere saribu ngarura. Nene te katusuruat siboiki.
66020006	Mauktuk samba sipunenan le sia sipueeneu ka katusuruat siboiki. Kamateiat sikarua taan ioorak sia, tapoi bailiu le sia imam Taikamanua samba imam Kristus, samba murimata pasamba Kristus, saribu ngarura burunia.
66020007	Kele aitukappulu tetere saribu ngarura, tubelaake minca Sanitu ka penjarania,
66020008	einangan leu masipepeake tai bangsa sikuddu ka epat taiming polak nene, ia te Gog samba Magog; ruruakenangan sia pasaggak, igida kele ngai ka bebet koat.
66020009	Tusakairangan leu ka sangalio polak, goilikrangan kudduatda tentera sipunenan samba kota kilibet baga. Ia geti bele ibele api sibara ka manua masisubuake sia;
66020010	samba Sanitu sipepeake sia turibbaiake ka koat api pagalu belerang, ka kudduat tarimeu samba nabi sipatataju; samba tupaorei sia sinago sinoibo teret buruburu.
66020011	Lepa itcokungan sara uddenan purimataat sabeu simabulau samba nia sikuddu ka uddutnia. Oto polak samba manua apuru ka matania, taan atusese kudduatnia.
66020012	Ia geti itcokungan simamatei, sabeu samba sigoiso, murio ka matat uddenan purimataat nenda. Samba sangamberi buko tubuka. Lepa tubuka leu buko bagei, ia te buko purimanuaiat. Oto sia simamatei tuukumake siripot sigalaira sitususurat ka bagat buko.
66020013	Belaakenangan koat simamatei ka bagania. Kamateiat samba taikabaga leu masibelaake simamatei sikuddu ka bagania. Sangamberida tuukumake siripot sigalaira senenda.
66020014	Lepa kamateiat samba taikabaga ribbai turibbaiake ka koat api. Koat api nene, ia te kamateiat sikarua.
66020015	Kasei sitaitususurat oni ka bagat buko purimanuaiat, turibbaiake le nia ka koat api.
66021001	Lepa itcokungan manua sibau samba polak sibau, aipoi manua siboiki samba polak siboiki atataan, samba koat leu taan anai.
66021002	Samba kuitco kota sipunenan, Yerusalem sibau, tugorosot sibara ka sorga sibara ka Taikamanua, alepaan tarek kele siokko talimouakenen silepa palainge masiailiake simanteunia.
66021003	Lepa arepkungan nganga sabeu sibara ka uddenan purimataat sipasikukua, "Itco, sapou Taikamanua aian ka talagat sirimanua; sambarangan le sirimanua mukukuddu, bailiunangan sia bangsania, samba nia bailiu Taikamanuanda.
66021004	Posanangan sangamberi elu ka matada, samba kamateiat taan anai, ele reureu baga, ele geri, ele gejat baga taan anai, aipoi sangamberi siboiki atusabauan."
66021005	Ia geti kuanangan sikuddu ka uddenan purimataat, "Itco pei, sangamberinia le kubauake!" Samba ikua, "Suratnake, aipoi katoneman samba sibulatnia le tiboiet nene."
66021006	Kuanangan minca ka mataku, "Amuailingan. Aku te Alfa samba Omega, Sipuboboiki samba Sikateitei. Ka simaoggou kukakau lonia oinan taisasakiet sibara ka bubuakat sipuririmanua.
66021007	Simamanang, nia te masiikep sangamberinia nene, bailiu aku Taikamanuania samba nia bailiu togaku.
66021008	Ka sia simaloto geti, sitaimatonem baga, simalolit, sipamamatei, sipaeelet, sipukekerei, sipanindogi buluat, samba sangamberi sipaboboko, rubeiatda ia te ka koat api samba belerang sipujujuluu; nene te kamateiat sikarua."
66021009	Lepa oi sara ka sipitu malaika siukkaake sipitu pulokat, sisun sipitu paoreat sikateitei manibo ka mataku, kuanangan, "Konan kupatoila ka matam sinanalep talimouakenen kalaleman Togat Biribiri."
66021010	Lepa sopsopnangan aku Ketsat, ambitnangan aku malaika ka sara leleu sabeu simabuak, sausaunangan ka mataku Yerusalem, kota sipunenan situgogorosot sibara ka sorga, sibara ka Taikamanua.
66021011	Kota nenda sun pulatsanan Taikamanua ka tubunia. Toronia kele torot permata simakeppu saki, kele permata baiduri pandan, kirisau kele kristal.
66021012	Tembok gelinia abeu samba mabuak, samba ai pulu rua matatbaliunia; ka matatbaliu ai pulu rua malaika samba ka uddut matatbaliu tusurat onin sipulu rua muntogat Israel.
66021013	Ka isit kabelaiat sulu telu matatbaliu, ka isit bare telu matatbaliu, ka isit kaiaman telu matatbaliu samba ka isit kabelekat sulu telu matatbaliu.
66021014	Gelit kota ai pulu rua bongennia, samba ka uddutnia tutaka oninda sipulu rua apostel Togat Biribiri.
66021015	Malaika sipaninibo ka mataku nenda, aiuukkaake tutura kirekat mas pasikireki kota, matatbaliunia samba gelinia.
66021016	Tubut kota nenda siepat taiming, nantania makere ka lionia. Kirekinangan nia tutura kirekat ai: 2400 kilometer; nantania samba lionia samba buaknia makere.
66021017	Lepa kirekinangan gelinia ai: sangotu epat pulu epat ngaeto siripot kirekat sirimanua, kirekat malaika leu et.
66021018	Gelit kota nenda bukku baiduri pandan le; tubut kota geti mas simalina, kele kaca simagirau.
66021019	Sangamberi bongen gelit kota tukau sene ngamata permata pulaingeatnia. Bongen siboiki baiduri pandan, bongen sikarua bukku nilam, bongen sikatelu bukku yakut, bongen sikaepat bukku zamrud,
66021020	bongen sikalima bukku baiduri sepah, bongen sikaenem bukku delima, bongen sikapitu bukku ratna cempaka, bongen sikabalu bukku pirus, sikasiba bukku topas, sikapulu bukku krisopras, sikapulu sara bukku lazuardi, sikapulu rua bukku kecubung.
66021021	Pulu ruania matatbaliu ia te pulu rua mutiara; senen matatbaliu sara mutiara. Enungan kota geti mas simalina, kele kaca simagirau.
66021022	Uman Taikamanua geti ta anai akuitco ka bagania; aipoi Uman Taikamanua, ia te tubut Tuhan Taikamanua Sipulugege le, samba Togat Biribiri.
66021023	Kota nenda ta leu ibebesiake sulu samba laggo masitoroiji nia; aipoi pulatsanan Taikamanua le masitotoroiji nia samba Togat Biribiri ia te alitonia.
66021024	Sangamberi bangsa muenung ka toronia samba tai rimata ka polak masiambit pulatsananda ka bagania.
66021025	Matatbaliunia ta tupapatpatnake sanganantat gogoi, aipoi soibo taan babara sedda;
66021026	samba pukayoat samba pubeunananda tai bangsa raambit ka kota nenda.
66021027	Tapoi apa pa simalolit, ele sirimanua sigalaiake kasitsitnakenen ele boko, taan tuguguru ka bagania, sarat sia le sitususurat oni ka bagat buko purimanuaiat Togat Biribiri.
66022001	Lepa sausaunangan kaku malaika bagat oinan purimanuaiat simagirau kele kristal, muguruk sibebela ka uddenan purimataat Taikamanua samba ka uddenan Togat Biribiri.
66022002	Ka talagat enungan kota samba ka rua ngasilat bebet oinan ai loina purimanuaiat sipububua pulu rua ngaminca, senen laggo sangaminca ipubua; samba buluknia tupakei masialeake tai bangsa.
66022003	Taan anai sedda pateleiat. Uddenan Taikamanua samba uddenan Togat Biribiri-ngan le mukukuddu ka bagania, samba sapaguguletnia masipanindogi nia;
66022004	itcorangan matania samba oninia tusurat ka bukkura.
66022005	Taan anai soibo sedda, samba taan besiakenen ka sita torot alito samba torot sulu, aipoi Tuhan Taikamanuangan le masitotoroiji sia, samba purimatarangan teret buruburu.
66022006	Lepa kuanangan ka mataku malaika, "Katoneman samba sibulatnia le tiboiet nene, samba Tuhan Taikamanua sipasikakau Ketsatnia ka tai nabi, masikoiniake malaikania, masipatoila ka sapaguguletnia aponia babara bulat simaruei."
66022007	"Bulatnia maruei le kuoi. Mauktuk sia sipasirereddet tiboiet pamoilianan ka buko nene!"
66022008	Aku Yohannes te sipasiaarep samba sipasiitco sangamberinia nene. Kele akuitco samba akuarep nia, purappokungan ka matat malaika sipasitotoilaake sangamberinia ka mataku, masipanindogi nia.
66022009	Tapoi kuanangan ka mataku, "Ba paninindogi aku! Pagugulet le aku kele ekeu samba sasarainam tai nabi samba sangamberi sipasirereddet sangamberi tiboiet ka bagat buko nene. Taikamanua le panindogi!"
66022010	Lepa kuanangan ka mataku, "Ba totoggaiji tiboiet pamoilianan ka buko nene, aipoi amalegerengan teterenia.
66022011	Sigalai sikatai, eddangannia iriuriuake mugalai sikatai; sigalai simalolit, eddangannia iriuriuake ipalolit tubunia; sigalai simaroipo, eddangannia iriuriuake mugalai puroipoat; samba sipunenan, eddangannia iriuriuake ipuneni tubunia."
66022012	"Bulatnia maruei le kuoi, samba kuambit upa kaunenku ka senen sirimanua siripot sigalainia.
66022013	Aku te Alfa samba Omega, Sipuboboiki samba Sikateitei, Panandaat samba Kalepakat."
66022014	Mauktuk te sia sipasibubui leppeira, bailiu bara ka sia gege masibakkati loina purimanuaiat, samba tuguru ka kota masienungi matatbaliunia.
66022015	Tapoi sajojo geti, sipukekerei, sipaeelet, sipamamatei, sipanindogi buluat, samba sioba samba sigalaiake pabokoat, ka ulau kota le kudduatda.
66022016	"Aku, Yesus amasikoiniake malaikaku masimunengake sangamberinia nene ka kam ka paamian. Aku te ungat samba punuteteu David, panyanyat simancep simakirisau."
66022017	Kuanangan Ketsat samba sinanalep talimouakenen, "Konan!" Samba kasei sipasiaarep kau leu ikua, "Konan!" Samba kasei simaoggou, kau ioi; samba kasei sioba nia, kau iala oinan purimanuaiat sitaisasakiet!
66022018	Aku Yohannes, masimunengake nia ka senen sipasiaarep tiboiet pamoilianan ka buko nene, "Kasei masituppaiake apa pa ka tiboiet nene, tuppaiakenangan ka tubunia Taikamanua paoreat sitususurat ka bagat buko nene.
66022019	Samba kasei masibeleki apa pa tiboiet ka bagat buko pamoilianan nene, iaala leu Taikamanua ka tubunia rubeiatnia ka loina purimanuaiat samba kota sipunenan, sitususurat ka bagat buko nene."
66022020	Nia sipasimumunengake sangamberinia nene masikua, "Oo, maruei le kuoi!" Amen, konanan Tuhan Yesus!
66022021	Kiliu bagat Tuhan Yesus masipaalei kam sangamberimui! Amen.
