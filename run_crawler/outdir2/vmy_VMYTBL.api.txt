40001001	Kui= xujunbi xi ndibat'a ja'enre xuta chingare Jesucristo. Jesucristo ja'eni ntjere David xi ja'ba je ja'eni ntjere Abraham.
40001002	Abraham, kui xi kuán na'enre Isaac. 'Ba Isaac, kui xi kuán ngani na'enre Jacob. 'Ba Jacob, kui xi kuán na'enre Judá ko nts'e.
40001003	Judá, kui xi kuán ngani na'enre Fares ko Zara 'ba Tamar xi kuán nare. 'Ba Fares, kui xi kuán na'enre Esrom. 'Ba Esrom, kui xi kuán na'enre Aram.
40001004	'Ba Aram, kui xi kuán na'enre Aminadab. 'Ba Aminadab, kui xi kuán na'enre Naasón. 'Ba Naasón, kui xi kuán na'enre Salmón.
40001005	Salmón, kui xi kuán na'enre Booz 'ba Rahab xi kuán nare. Booz, kui xi kuán na'enre Obed 'ba Rut xi kuán nare. 'Ba Obed, kui xi kuán na'enre Isaí.
40001006	'Ba Isaí, kui xi kuán na'enre rey David. 'Ba David, kui xi kuán na'enre Salomón 'ba nare kui xi kuán chjunre Urías tsakaiñu.
40001007	'Ba Salomón, kui xi kuán na'enre Roboam. 'Ba Roboam, kui xi kuán na'enre Abías. 'Ba Abías, kui xi kuán na'enre Asa.
40001008	'Ba Asa, kui xi kuán na'enre Josafat. 'Ba Josafat, kui xi kuán na'enre Joram. 'Ba Joram, kui xi kuán na'enre Uzías.
40001009	'Ba Uzías, kui xi kuán na'enre Jotam. 'Ba Jotam, kui xi kuán na'enre Acaz. 'Ba Acaz, kui xi kuán na'enre Ezequías.
40001010	'Ba Ezequías, kui xi kuán na'enre Manasés. 'Ba Manasés, kui xi kuán na'enre Amón. 'Ba Amón, kui xi kuán na'enre Josías.
40001011	'Ba Josías, kui xi kuán na'enre Jeconías ko nts'e, kui xi tjindu nixtjin nga xuta Israel kichani nangi Babilonia nga tjindu'ñu.
40001012	'Ba jaskan nga je xuta Israel je kichani nga tjindu'ñu nangi Babilonia, Jeconías kuán na'enre Salatiel. 'Ba Salatiel, kui xi kuán na'enre Zorobabel.
40001013	'Ba Zorobabel, kui xi kuán na'enre Abiud. 'Ba Abiud, kui xi kuán na'enre Eliaquim. 'Ba Eliaquim, kui xi kuán na'enre Azor.
40001014	'Ba Azor, kui xi kuán na'enre Sadoc. 'Ba Sadoc, kui xi kuán na'enre Aquim. 'Ba Aquim, kui xi kuán na'enre Eliud.
40001015	'Ba Eliud, kui xi kuán na'enre Eleazar. 'Ba Eleazar, kui xi kuán na'enre Matán. 'Ba Matán, kui xi kuán na'enre Jacob.
40001016	'Ba Jacob, kui xi kuán na'enre Kuse. 'Ba Kuse, kui xi kuán xi'inre María xi kuán nare Jesús xi Cristo 'mi.
40001017	'Ba 'batsa'en teñujun ka'a xuta chinga ja'a jendibani Abraham ka'nda David. 'Ba jaskan 'ba nde teñujun ka'a xuta chinga ja'a jendibani David ka'nda nga kichani nga tjindu'ñu xuta Israel nangi Babilonia. 'Ba jaskan nga je kichani nga tjindu'ñu xuta Israel nangi Babilonia, 'ba nde ngiteñujun ka'a xuta chinga ja'a ngani ka'nda nga kitsin Cristo.
40001018	'Bi= kuán nga kitsin Jesucristo: María xi kuán nare Jesús xi tijñangire kjua Kuse nga kuixanko. Tunga kionga kje tjindukojín xinkjin, María kis'eya'more ki'ndi, ki'ndi xi kitsjare Isennixtjintsjere Na'enchana.
40001019	'Ba Kuse xi xi'inre ku̱an, jngu xuta xi tsje tijña inimare. Ngat'a bi mejénre sik'axki chjunre, tusa kuamejénre nga tafi sik'ejña ngani.
40001020	'Ba kionga je 'bitsa'en kitsikja'etsjen Kuse, jngu ankjere Na'enchana kuatsejenre ngaya nijñare 'ba kitsure: ―Kuse xi ntjere David, bi kuin nga kuenikue María chjunri. Ngat'a ki'ndi xi kui tjiya'more, kui xi kitsjare Isennixtjintsjere Na'enchana.
40001021	'Ba s'e̱re jngu ki'ndi xi'in, 'ba Jesús k'uin_ri ki'ndiu. Ngat'a kui= xi sik'angi naxinandare ngat'are jere.
40001022	'Ba kuán ngayéje kibi, tuxi k'uetjusunni ngayéje xi kitsu Na'enchana nga kitsikinchja nchja chinga profeta:
40001023	Chjun xungu s'e̱ya'more jngu ki'ndi, jngu ki'ndi xi'in s'e̱re, 'ba Emanuel k'uin ki'ndiu. Ja'en xi tsunire: Na'enchana tijña ngajinna.
40001024	'Ba kionga je ja'are Kuse nga kitsa'e chinire, 'ba kitsa'en jo kitsure ankjere Na'enchana 'ba tsik'ejñako chjunre.
40001025	Tunga bi kitsiko ka'nda nga kitsin ki'ndiu, 'ba Jesús kitsure ja'enre.
40002001	Jesús kitsin Belén, naxinanda chi xi tijña ngajinre nangi Judea, nixtjin nga rey Herodes tjinre xa. 'Ba kui nixtjinbiu ja'e naxinanda Jerusalén nchja chjine xi kut'aya ngat'are niñu xi jendibani ngituts'ian.
40002002	'Ba tsiningiya: ―¿Ñá=ñu tijña reyre xuta judío xi je kitsin? Ngat'a ka'nda nangini̱ ña tju tsu'biu, kji'yee̱ niñure 'ba kjua'enichji_ri̱ ki'ndiu.
40002003	'Ba kionga rey Herodes kjint'e kibi, 'ñu kuafore ko ngatsi'i xuta naxinanda Jerusalén ngayeje.
40002004	'Ba 'batsa'en rey Herodes kinchjare ngatsi'i xi ngakure na'mi ko nchja chjine tse'e kjuatexumo, 'ba tsiningiyare ñá tsin Cristo.
40002005	'Ba nchjabiu kitsure: ―Ngajin Belén, naxinanda chi xi tijña ngajinre nangi Judea. Ngat'a xuta chinga profeta 'ba=tsa'en kitsi'indu enre Na'enchana:
40002006	'Ba ji Belén, naxinanda chi xi tijña ngajinre nangire xuta Judá, bi ichi tetsju ngisai ngajinre naxinanda ya'e xi tse'e xutaxare xuta Judá. Ngat'a ngajinri k'uetjujin jngu xutaxa, xi sikuenda xutana̱ xi tse'e Israel.
40002007	'Ba 'batsa'en Herodes kinchjat'axinre nchja chjinebiu 'ba tsiningiyare mé fa nixtjin kuatsejen niñu.
40002008	'Ba kionga je jako, kitsikasen Belén 'ba kitsure: ―Tangiun 'ba nda tinyisjo ki'ndiu. 'Ba kionga je ku̱asjainu, ndek'enu nijmi, tuxi ko an kuitsichjini_ra̱.
40002009	'Ba kionga nchja chjinebiu je yasen ñojon en xi kitsure rey Herodes, kitsa'en ngani ndiya. 'Ba niñu xi tsabe nangire ña tju tsu'biu, xi janda tjentitjunre ka'nda nga tsakasen'ñu kixire ña kjijña ki'ndiu.
40002010	'Ba kionga nchjabiu tsabe kui niñubiu, 'ñu kuatsjare.
40002011	'Ba 'batsa'en ja'as'en ni'yo 'ba tsabe ki'ndiu ko María xi nare mani. Tsikinyakunch'int'are ki'ndiu nga kitsichjire, 'ba kiskjex'a kaxare nga kitsjare kjuatjo ki'ndiu. Kitsjare oro ko tjingusja xi 'ñu chjire 'ba ko ngijngu tsajmi xi nda jen xi mirra 'mi.
40002012	'Ba ngat'a ngaya nijñare je kik'inyatitjunre nga bi nde kjua'ani ña tijña Herodes, kui kjua kja'e ndiya kiskjebeni nchja chjinebiu nga kiji ngani nangire.
40002013	'Ba kionga je kiji nchja chjinebiu, jngu ankjere Na'enchana kuatsejenre Kuse ngaya nijñare 'ba kitsure: ―Tisetjen 'ba chjube ki'ndiu ko nare 'ba tiyukue nangi Egipto. 'Ba kio teni ka'nda nga an xin nganira̱ nga kjuendibai, ngat'a Herodes kuangisjai ki'ndiu, tuxi sik'enni.
40002014	'Ba 'batsa'en Kuse tsisetjen, kiskjebe ki'ndiu ko nare, 'ba ngajñu 'etjuko nga kiji nangi Egipto.
40002015	'Ba kio tsik'ejña ka'nda nga k'en Herodes. 'Ba kuán tuxi k'uetjusunni enre Na'enchana xi kitsu nga kitsikinchja xuta chinga profeta: “Nangi Egipto kinchjani_ra̱ Ki'ndina̱.”
40002016	Kionga Herodes tsabe nga nchja chjinebiu 'ejñure, 'ñu kuastire 'ba kitsja kjua'ñu nga kjuinik'en ngatsi'i ki'ndi xi'in xi tjin Belén ko xi tjin ngandai naxinando. Kitsik'en ngatsi'i xi tjinre ka'nda jó nu, ngat'a 'exki nixtjin xi kitsu nchja chjinebiu nga tsabe niñu.
40002017	'Ba 'ba=tsa'en 'etjusunni enre Na'enchana xi kitsi'indu xuta chinga profeta Jeremías nga kitsu:
40002018	Kjinu'yare nangi Ramá jndare jngu chjun, xi tikji'ndaya 'ba 'ñu titsine. Raquel= xi tikji'ndat'a ki'ndi nistire, 'ba bi nde mejénnire nga kjuinije kakun, ngat'a je jesun ki'ndi nistire.
40002019	'Ba kionga je k'en Herodes, jngu ankjere Na'enchana kuatsejenre Kuse ngaya nijñare nangi Egipto 'ba kitsure:
40002020	―Tisetjen, chjube ki'ndiu ko nare 'ba t'inko ngani nangire xuta Israel, ngat'a je jesun nchja xi mejénre sik'en ki'ndiu.
40002021	'Ba 'batsa'en Kuse tsisetjen, kiskjebe ki'ndiu ko nare, 'ba jendiba ngani nangire xuta Israel.
40002022	Tunga kionga Kuse kjint'e en nga Arquelao tibatexuma nangi Judea nga'ndere Herodes xi na'enre mani, kitsakjun nga kuaje kio. Tunga kitsa'e chini titjúnre nga kik'inyare nga kuaje nangi Galilea.
40002023	'Ba 'batsa'en kik'ejña naxinanda xi Nazaret 'mi. 'Ba kuán tuxi k'uetjusunni enre Na'enchana xi kinchja nchja chinga profeta, nga Jesús xi k'uin xuta tse'e Nazaret.
40003001	'Ba kui nixtjinbiu, Juan Bautista ja'etsikja'axtiuya enre Na'enchana nga'nde t'axin xi tjin Judea.
40003002	'Ba kitsu: ―Tik'antjaiyo kjuafa'etsjennu 'ba ndiba ngañu ngixkun Na'enchana, ngat'a je tjimatiña nixtjin kionga kui kuatexuma.
40003003	Ngat'are Juan kinchja xuta chinga profeta Isaías nga 'bitsa'en kitsi'indu: Tjinu'yare jndare jngu xuta xi 'ñu nchja nga'nde t'axin: “T'enda_ru 'ba kixi chju'i_ru ndiyare Na'enchana.”
40003004	'Ba Juan yaja najñu xi kuandakoni ntsjare chakameyu 'ba ko jngu tjiuxinjnde tikjakonire. 'Ba naxkajndi ko ntsjenre tjiuchusera xi tjin ngijña kjine.
40003005	'Ba 'etju xutare naxinanda Jerusalén ko ngatsi'i xuta xi tjin nangi Judea 'ba ko ngatsi'i xuta xi tjin ngandai ndaje Jordán nga ja'ekasen ñojonre Juan.
40003006	'Ba kisatenda ngajin ndaje Jordán, kionga je ye'e nijmi je xi tjinre.
40003007	Tunga kionga Juan tsabe nga ne nkjin xuta fariseo ko nchja saduceo inyafa'e nga mejénre nga satenda, kitsure: ―Jun ntjere tjiuye, ¿'yá= xi 'ba kitsunu nga kuiyu ngat'are kjuastire Na'enchana xi je tijña tiña?
40003008	Tusa ngat'are xi si'on takutsijion nga je kjinik'antjaiyo kjuafa'etsjennu 'ba nga je ja'e ngañu ngixkun Na'enchana.
40003009	Bi yojonu 'bejñujin_ru nga kuixiun: “Ña= xi ntjere Abraham.” Ngat'a 'ba xinkixi_nuu̱ nga ka'nda kui ndiojobi Na'enchana ku̱anre sa'en ntjere Abraham.
40003010	Je tijñanda hachare Na'enchana nga kuate jamare yo. Meni ngayéje ya xi bi nda tu tsja, stisun 'ba xanikja'ajin ndi'u.
40003011	An ko nanda batenda_nuu̱ tuxi xianire nga je kjinik'antjaiyo kjuafa'etsjennu 'ba nga je jendiba ngañu ngixkun Na'enchana. Tunga xi ndiba jaskanre an, kui= xi ngisa tjinre kjua'ñu, ka'nda an bi bakinna̱ kua'atuntsjaa̱ jndere. Kui ko Isennixtjintsjere Na'enchana 'ba ko ndi'i kuatendaninu.
40003012	Kui jo=ni xuta xi tsitsje trigo. Kitjunre ntsja tsajmi xi basen ntjokoni, tuxi k'uejñat'axinni trigo 'ba k'uejñat'axin xtjere. 'Ba 'batsa'en kuinyatjo trigo ni'yare ña minyatjo, 'ba kuaka xtjere ngajin ndi'i xi bi 'boya ―kitsu Juan.
40003013	'Ba 'batsa'en Jesús 'etju nangi Galilea 'ba ja'ekun Juan ndaje Jordán, tuxi kui kuatendani.
40003014	Tunga Juan bi kitsikjain nga titjunre 'ba kitsure: ―An= xi ji kuatendanaa̱ tsakaiñu. ¿Jótsa'en nga an tendibachunnaa̱ nga kuatendara̱?
40003015	'Ba Jesús kitsingojore: ―Tu 'bara ngat'e nganda'e, ngat'a nda= tjin nga sik'etjusan ngayéje xi mejénre Na'enchana. 'Ba 'batsa'en kitsikjain Juan.
40003016	Kionga je kisatenda Jesús, nga 'etjujin nando, kitju'i ngank'a 'ba tsabe Isennixtjintsjere Na'enchana joni jngu nise tiba nga jendibajennere.
40003017	'Ba kjinu'yare jngu jnda ngank'a xi kitsu: ―Kui=bi xi Ki'ndina̱ xi 'ñu tsimijia̱n, xi 'ñu tsja mana̱ ngat'are.
40004001	'Ba jaskan Isennixtjintsjere Na'enchana kiko Jesús nga'nde t'axin, tuxi xut'ayakoni ngat'are chanayiu.
40004002	'Ba kio tsik'ejña kjindia yachan nixtjin 'ba yachan nistjen, 'ba jaskan kuabojore.
40004003	'Ba 'batsa'en chanayiu ja'ekut'ayako 'ba kitsure: ―Tsa kjuakixi nga Ki'ndire Na'enchana kuáin, 'ba sji nga ndiojobi ngatjama niñuxtila.
40004004	Tunga Jesús kitsure: ―'Ba=tsa'en kua'indut'a enre Na'enchana: “Bi tu niñuxtila xi k'uendukunnire xuta, tusa ngayéje enre Na'enchana.”
40004005	'Ba 'batsa'en chanayiu kiko Jesús naxinanda tsje Jerusalén 'ba kitsikasensun nga'ndere ningu ña ngisa nk'a.
40004006	'Ba kitsure: ―Tsa kjuakixi nga Ki'ndire Na'enchana kuáin, tikintjaingi yojori nga'e. Ngat'a 'ba=tsa'en kua'indut'a enre Na'enchana: Na'enchana k'uexare ankjelere nga sikuendari. Ko ntsja subanginiri, tuxi nijnguú ndiojo satengini ndsakui.
40004007	'Ba Jesús kitsure: ―'Ba nde tsa'en kua'indut'a enre Na'enchana: “Bi chut'ayakuai Na'enchana xi Nairi.”
40004008	'Ba 'batsa'en chanayiu kiko ngani ngijñacha xi 'ñu nk'a. Kio yakure ngayéje naxinanda xi tjin ngasun'ndio 'ba kjuaje xi tjinre nga jngu jngu naxinando.
40004009	'Ba kitsure: ―Sja yejera̱ kibi tsa kuisenkunch'int'anaa̱ nga sichjinaa̱.
40004010	Tunga Jesús kitsure: ―Tisent'axinnaa̱, Satanás, ngat'a 'ba=tsa'en kua'indut'a enre Na'enchana: “Tichji_ri Na'enchana xi Nairi, 'ba tu kui tajngu ti'axat'a_ri.”
40004011	'Ba 'batsa'en chanayiu tsakasent'axinre Jesús. 'Ba ja'e ankjelere Na'enchana nga ja'ekatesinre kui.
40004012	Kionga Jesús kjint'e nga Juan kjiya nduya, kiji ngani nangi Galilea.
40004013	'Ba Nazaret 'etjuni nga kik'ejña Capernaum, naxinanda xi tijñandai ndachikun ña tsik'endu xuta xi ntjere Zabulón ko xi ntjere Neftalí.
40004014	'Ba kuán tuxi 'etjusunni enre Na'enchana xi kitsi'indu xuta chinga profeta Isaías:
40004015	Nangire xuta xi ntjere Zabulón, ko nangire xuta xi ntjere Neftalí, nangi xi tiñare ngandai ndachikun, xi tijña xingunda ndaje Jordán, nangi Galilea, ña 'ba nde tjindu xuta xi bi tse'e Israel.
40004016	Xi tjindu ña jñu, kui= xi je tsabe jngu ndi'i je. Xi tjindungi nk'ianre kjuabeya, kui= xi je kuatsejenre jngu ndi'i.
40004017	'Ba tsaka'anire kui nixtjinbiu Jesús kitsikja'axtiuya enre Na'enchana. 'Ba kitsu nga jako xuta: ―Tik'antjaiyo kjuafa'etsjennu 'ba ndiba ngañu ngixkun Na'enchana, ngat'a je tjimatiña nixtjin kionga Kui kuatexuma.
40004018	Kionga Jesús tsu'ba ndai ndachikun Galilea, tsabe jó nchja xi nts'e mani, kui xi Simón xi 'ba nde Pedro 'mi 'ba ko Andrés. Xi inyakanikja'a na'ya tire ngajin nando, ngat'a kui tsuba tjiuti.
40004019	'Ba Jesús kitsure: ―Jun na'en, ndetjennginu 'ba an sa'en_nuu̱ nchja xi 'beku xuta.
40004020	'Ba ndekuini chubabiu nchjabiu 'endu na'ya tire 'ba kitjenngi Jesús.
40004021	'Ba ngubachire Jesús tsabe ngani jó nchja xi 'ba nde nts'e mani xi Santiago ko Juan xi ki'ndire Zebedeo. Tjinduyako ngaya barku na'enre nga inyakjuya na'ya tire. 'Ba Jesús kinchjare nchjabiu.
40004022	'Ba ndekuini chubabiu nchjabiu 'ejña barku ko na'enre 'ba kitjenngifani Jesús.
40004023	'Ba Jesús tsak'ajme ngayéje naxinanda xi tjin nangi Galilea. Yakuya ngaya ni'ya sinagoga xi tjin kio, 'ba kitsikja'axtiuya en ndare Na'enchana nga Na'enchana xi batexuma, 'ba kitsinda ngayéje chi'in xi kunre xuta ko ña kjinere.
40004024	'Ba 'batsa'en kjint'e en ngat'are Jesús ngatsi'i xuta xi tjin nangi Siria. 'Ba ja'eko ngatsi'i xuta xi inyafesun ngajinre, xi sefesun ngat'are nkjin kuya chi'in, xi kjine yojore, xi tjindujinre isennixtjin xi bi nda, xi inyafatse, 'ba ko xi bi ma fi. 'Ba Jesús kitsinda ngatsi'i xutabiu.
40004025	'Ba kitjenngi Jesús nkjin xuta xi jendibani nangi Galilea, nangi Decápolis, naxinanda Jerusalén, nangi Judea, 'ba ko nangi xi tjin xingunda ndaje Jordán.
40005001	Kionga Jesús tsabe nga tjimañajan nkjin xuta, tsijin jngu ngijñacha 'ba kio tsek'ejña tuxi kuakuyanire. 'Ba kuañajant'are xutare.
40005002	'Ba 'batsa'en Jesús kitsu nga yakuyare:
40005003	―Ndaxure xuta xi x'an mare yojore, ngat'a ña batexuma Na'enchana kui= tse'e ku̱an.
40005004	Ndaxure xuta xi kji'nda, ngat'a kui= xi sakure kjuaje kakun.
40005005	Ndaxure xuta xi ni̱ma̱ 'baxje yojore, ngat'a kui= tse'e ku̱an ngasun'ndio.
40005006	Ndaxure xuta xi 'ñu mejénre nga kixi ku̱an ngixkun Na'enchana joni tsa bojore 'ba xindare, ngat'a kui= xi ku̱aski.
40005007	Ndaxure xuta xi fa'animare xuta xi kja'ere, ngat'a kui= xi 'ba nde xanima kakun.
40005008	Ndaxure xuta xi tsje tijña inimare, ngat'a kui= xi skue Na'enchana.
40005009	Ndaxure xuta xi baseko nga s'e̱re kjuaxiu ña tjin kjuachan, ngat'a kui= xi ki'ndire Na'enchana k'uinre.
40005010	Ndaxure xuta xi tsjengicha tu kjuare nga kixi tjin xi inyatsa'en, ngat'a ña batexuma Na'enchana kui= tse'e ku̱an.
40005011	Ndaxunu jun kionga ch'o kuetsunu xuta 'ba tsjenngikenu 'ba kuetsujun kuetsut'anu en ndesu nga tu kjuana̱= nini.
40005012	Tusa tsja ngatjas'enu 'ba 'ñu titsja_ru yojonu, ngat'a ne je chji xi xuntsjo ngank'aa. Ngat'a 'ba=nde kuata'en nchja chinga profeta xi tjun kis'e nga ku̱anre jun.
40005013	Jun jo=ni naxare ngasun'ndio. Tunga tsa xaja jndare naxo, ¿jótsa'en ku̱axtia ngani? Ngu je ku̱an tsajmi xi tume chjire. Tu ngandetsian xanikja'a ngisa 'ba kio kuinyane xuta.
40005014	Jun jo=ni ndi'ire ngasun'ndio. Jngu naxinanda xi tijñasun jngu tjengi, bi ma s'ejña'mo.
40005015	'Ba kionga baka ndi'i xuta, bi ngi kaxa 'bejñangi. Tusa 'bejñank'a, tuxi tsitsejennire ndi'u xuta xi tjindu ngaya ni'yo.
40005016	'Ba jun, 'ba tsa'en ngatatsitsejen ndi'inu ngixkun xuta, tuxi skueni mé= xi nda teño'on 'ba sichjire Na'ennu xi tijña ngank'aa.
40005017	Bi nikja'etsjion tsa an ja'ek'ejñat'axia̱n kjuatexumo ko xi yakuya nchja chinga profeta. Bi ja'ek'ejñat'axia̱n, tusa ja'etsik'etjusaa̱n.
40005018	Ngat'a 'ba xinkixi_nuu̱. Yejerañu tjin ngisa ngank'aa ko t'anangiu nijnguú letra 'ba nijnguú punto xi kua'indut'a kjuatexumo xja'axinre ka'nda nga ku̱ajngu yeje.
40005019	'Ba mani, tsa tjin xi bi sik'etjusun ninga tu jngu kjuatexumachi xi kua'indut'a kjuatexumo 'ba tsa 'ba tsa'en kuakuyare xuta xi yak'a ngayeje, kui= xi 'ba nde ngisa ichi ku̱an ña batexuma Na'enchana. Tunga tsa tjin xi sa'en jo tsu kjuatexumo 'ba tsa 'ba tsa'en kuakuyare xuta xi yak'a ngayeje, kui= xi 'ba nde je ku̱an ña batexuma Na'enchana.
40005020	Ngat'a 'ba texin_nuu̱. Tjinnere nga ngisa nda sik'etjusun ngiso mé= xi Na'enchana mejénre nga ko mare chjine kjuatexuma ko xuta fariseo. Tsa bi 'ba si'on, niñajanni kjuitjas'ion ña batexuma Na'enchana.
40005021	Je kjinu'yo nga 'bi kik'inre xuta xi kis'e nixtjin kuatse jan: “Bi nik'en. 'Ba tsa tjin xi sik'en xuta, kui= xi si'anre kjua.”
40005022	Tunga an 'ba texin_nuu̱ nga tu'yañu xi ku̱astike nts'e, kui= xi si'anre kjua. 'Ba tu'yañu xi ch'o kuetsure nts'e, kui= xi si'anre kjua ngixkun xutaxa. 'Ba tu'yañu xi “chikun” kuetsure nts'e, kui= xi 'bakore kjua'a kjuanima nga'nde ña ndi'i bi 'boya.
40005023	'Ba mani, tsa chjeri teba'e altare Na'enchana 'ba tsa kio kjua'etsjenri nga tjinre kjua nts'é ngat'a tsiji,
40005024	t'ejñe chjeri ngankjain alto 'ba titjunfara tik'endakuai kjua nts'é. 'Ba 'batsa'en ndeka'e ngani chjeri ya'a.
40005025	Ta'a fani t'endakuai kjua xi tifik'endakori kjua yejerañu nga tjenko ngisai ngaya ndiyo, tuxi bi singantsjaniri ngaya ntsja juez. Ngat'a tsa singantsjari ngaya ntsja juez, xi juez singantsja nganiri ngaya ntsja xi tsikuenda nduyo 'ba kui xi kuayari nduyo.
40005026	Kjuakixi= xi texinra̱. Bi k'uetji kio ka'nda nga k'uechji ngayéje ton xi tjenri.
40005027	Je kjinu'yo nga kik'inre xuta nixtjin kuatse jan: “Bi ñe'en kjuachajngi.”
40005028	Tunga an xin_nuu̱ nga tu'yañu xi skutsejen'a jngu chjun 'ba sikja'etsjen nga sisinre inimare, kui= xi je kitsa'enko kjuachajngi chjunbiu ngajin inimare.
40005029	'Ba mani tsa xkuin xi kixi xi titsa'en nga si'en je, tusa 'na̱xje 'ba chanikja'at'axin. Ngat'a ngisa= nda ni ngat'ari tsa chaja jngu ka'a yojori, tu 'ba= ni tsa ngayéje yojori xanikja'ajin ngajin ndi'i nga'nde ña fa'a kjuanima xuta.
40005030	'Ba tsa ndsai xi kixi xi titsa'en nga si'en je, tusa tichatjin 'ba chanikja'at'axin. Ngat'a ngisa= nda ni ngat'ari tsa cha̱ja jngu ka'a yojori, tu 'ba= ni ni tsa ngayéje yojori xanikja'ajin ngajin ndi'i nga'nde ña fa'a kjuanima xuta.
40005031	'Ba 'ba nde kik'inre xuta ngayeje nixtjin kuatse jan: “Xuta xi sik'ejña chjunre tjinnere nga sjare jngu xujun xi kuetsu nga je kitsikjet'a kjuabixanre.”
40005032	Tunga an xin_nuu̱. Tsa jngu xuta sik'ejña chjunre 'ba tsa chjunre bi kitsa'en kjuachajngi, kui= tsa'en nga sa'en kjuachajngi chjunre. 'Ba tsa kja'e xuta kuixanko ngani chjun xi kitsik'ejña xi'inre, kui xutabiu 'ba nde tsa'en kjuachajngi.
40005033	'Ba 'ba nde je kjinu'yo nga kik'inre xuta xi kis'e nixtjin kuatse jan: “Bi tu chu̱ba̱ nik'axki ngat'a tse'e Na'enchana 'ba tusa kuiyunengai en xi k'uin_ri. Tusa tik'etjusin mé= xi k'uin_ri Na'enchana.”
40005034	Tunga an xin_nuu̱ niñajanni nik'axkiu ngat'are Na'enchana. Ninga bi nik'axkiu ngat'are ngank'aa, ngat'a kio= yaxile ña batexuma kui.
40005035	'Ba ninga bi nik'axkiu ngat'are t'anangiu, ngat'a kio= ña sejñasun ndsaku. 'Ba ninga bi nik'axkiu ngat'are naxinanda Jerusalén, ngat'a kio= ña naxinandare Rey xi 'ñu je.
40005036	Ninga bi nik'axkiu ngat'are nindakú, ngat'a nijnguú ntsja ku manu nijmo asa nitibo.
40005037	'Ba nga xiubo, “jun” tixun tsa 'ba tjin, 'ba “junjun” tixun tsa bi 'ba tjin. Ngat'a en xi s'ejun s'et'a, kui= xi ndibanire chanayiu.
40005038	'Ba nde je kjinu'yo nga kik'inre xuta nixtjin kuatse jan: “Tsa tjin xi si'onre xinkjin, kui= xi si'anngojo nganire, jngu tuxkun tsa jngu tuxkun 'ba jngu nde'ñu tsa jngu nde'ñu.”
40005039	Tunga an xin_nuu̱ nga ta'e'nde_ru xi ch'o sikonu. Tsa tjin xi ko'ot'are tsa̱ kixiri, ta'e'ndefa_ri ngate'ere xi skjun ngayeje.
40005040	Tsa tjin xi mejénre nga ko kjua kjua'ari chingari, ta'e_ri ko chingantsjari ngayeje.
40005041	Tsa tjin xi k'ueneri nga jngu kilómetro k'uikue ch'are, tusa jó kilómetro t'ikue.
40005042	Ta'e_ri tsa tjin xi skui'ari tsajmiri, 'ba xi skueyari tsajmiri, bi 'bechja'nde_ri.
40005043	'Ba=nde je kjinu'yo nga kik'inre xuta xi kis'e nixtjin kuatse jan: “Timején amiguri, 'ba ngatamastiche xi stikeri.”
40005044	Tunga an xin_nuu̱ nga tusa timijon ka'nda xi stikenu. Chja'a_ru Na'enchana nga ngatatsichikunta'en ngat'are xi nchjabojonu, nda tiko xi stikenu, 'ba chja'a_ru Na'enchana ngat'are xi ch'o tsikonu 'ba xi tjenngikenu.
40005045	'Ba ti'on tuxi ku̱anñu ki'ndire Na'ennu xi tijña ngank'aa. Ngat'a kui= xi tsikasenre tsu'bire ngatsi'i xuta ninga tsa nda xuta asa bi nda xuta. 'Ba tsika'are tsi ngatsi'i xuta ninga tsa kixi asa bi kixi.
40005046	Ngat'a tsa tu kui sa simijíon xi tsimejénnu, ¿ngu mé= xi kuejennu? Ka'nda xi kjebechjintjai tsajmi ngat'are Roma 'ba tsa'en.
40005047	'Ba tsa tu amigunu sa site'nda_ru, ¿ngu mé= xi teña'ani_ru? Ka'nda xuta xi tu tjin 'ba tsa'en.
40005048	Niki xuta kixi fani ngatjamo, jotsa'en kixi Na'ennu xi tijña ngank'aa.
40006001	Chutsejen_ru yojonu jo teño'on ngixkun Na'enchana. Bi tu ngixkun xuta nda ño'on, tsa tuxi skueninu. Ngat'a tsa 'ba si'on, tume chji sjanu Na'ennu xi tijña ngank'aa.
40006002	'Ba mani, kionga kuisekue xuta xi na'en chunre, bi nijmi 'be ngat'are kibiu jotsa'en tsa'en xuta jó nkjain xi tjun tsikjane tjio ngaya ni'ya sinagoga 'ba ngaya ndiyo, tuxi nda skueni xuta. Kjuakixi= xi xin_nuu̱ nga kui je kisakure chjire.
40006003	Tunga ji, kionga temisekue xuta xi na'en chunre, bi ngatjabe ndsai skjun mé= xi titsa'en ndsai kixi.
40006004	Tusa tiseko'mai. 'Ba Na'enri xi be ngayéje xi teña'an'mai, kui sjangojo nganiri chjiri.
40006005	'Ba kionga xuko Na'enchana, bi 'ba ño'on joni xuta jó nkjain xi matsjare minya nduju ngaya ni'ya sinagoga 'ba ko ña bakjanki ndiyo kionga fako Na'enchana, tuxi skueni xuta. Kjuakixi= xi xin_nuu̱ nga kui je kisakure chjire.
40006006	Tunga ji, kionga xukuai Na'enchana, tjas'en ña 'mo chun 'ba t'echje xuntjari, 'ba chuko'mai Na'enri. 'Ba Na'enri xi be mé= xi teña'an'mai, kui sjangojo nganiri chjiri.
40006007	'Ba kionga xukuai Na'enchana, bi nichjen ndekui nde mani en xi tsajain ndiyare jotsa'en xuta xi bi judío xi tsikja'etsjen nga 'batsa'en ngisa nda kjuint'e naire tu ngat'are nga 'ñu tsé nchja.
40006008	Ngu bi 'ba ño'on jun jotsa'en xutabiu. Ngat'a Na'ennu je kui tjun be mé= xi machjennu kionga kje chja'ajín_ru.
40006009	'Ba mani, 'bitsa'en chuko Na'enchana: Na'enni xi teni ngank'aa, ngatja'yakun ja'enri.
40006010	Ngatjama nga'e jngu nga'nde xi batexumai. Ngatjama ngasun t'anangiu jotsa'en ji mejénri, jo tjima ngank'aa.
40006011	Ta'enii̱ niñu xi machjenni̱ kui nixtjinbi.
40006012	Tichat'anii̱ je xi teñe'ee̱n, jotsa'en ji̱n nichat'a_ri̱ xi ch'o tsikoni̱.
40006013	Bi ba'e'nde nga xut'ayakoni̱. Tusa t'ejñat'axinnii̱ xi ch'o. Ngat'a ji xi batexumai, 'ba ji xi tjinri kjua'ñu, 'ba ji xi tjinri kjuaje xi bi kjuet'a. 'Ba ngatjama.
40006014	Ngat'a tsa sichat'a_ru xuta xi ch'o tsikonu, 'ba=nde tsa'en sichat'anu Na'ennu xi tijña ngank'aa.
40006015	Tunga tsa bi sichat'a_ru xuta xi ch'o tsikonu, 'ba=nde bi sichat'anu jenu Na'ennu.
40006016	'Ba kionga kuetsuba kjindio, bi si 'bio nkjon jotsa'en xuta jó nkjain. Ngat'a kui= xi ch'o be'e nkjain, tuxi skueni xuta nga tjindu kjindia. Kjuakixi= xi xin_nuu̱ nga je kisakure chjire.
40006017	Tunga ji, kionga kueni kjindie, tusa tsja tsa'en t'ejen 'ba nda chunkjain,
40006018	tuxi bi skueni xuta nga teni kjindie. Tu Na'enri sani skue, xi tijña ña 'ma. 'Ba Na'enri xi be mé= xi teña'an'mai, kui sjangojo nganiri chjiri.
40006019	Bi 'bejñatjo tsajmi xi sinyinanu nga'e t'anangiu, ña tsikjetsun tjiuxabi 'ba ña tjuxa tsajmi 'ba ña chacheje bakjanngi ni'ya 'ba fikocheje.
40006020	Tusa ngank'aa t'ejñatjo xi sinyinanu, kioña bi tsikjetsun tjiuxabi 'ba bi tjuxa tsajmi 'ba ña chacheje bi bakjanngi ni'ya 'ba fikocheje.
40006021	Ngat'a ña tijña kjuanyinari, 'ba=nde kio tijña inimari.
40006022	'Ba tuxkuin jo=ni jngu ndi'i xi tsitsejenre yojori. 'Ba mani, tsa tuxkuin nda, ngayéje yojori matsejenre.
40006023	Tunga tsa tuxkuin bi nda, ngayéje yojori tijña jñu. Ngu tsa ndi'i xi tjin ngajinri jñu, ¡ne 'ñu jñu ña teni!
40006024	Nijnguú chu'nda ma tsa'exat'are jó nai. Ngat'a jngu xi ku̱astike 'ba xi ngijngu simején, asa jngu xi kixi sa'exat'are 'ba xi ngijngu siton. Kui kjuañu bi ku̱an si'axat'ani_ru Na'enchana ko kjuanyino.
40006025	Kui kjuañu 'ba xin_nuu̱ nga bi nikjo ngat'are mé= xi machjennu nga kuetsubakun nga'e ngasun'ndebi, mé= xi xino asa mé= xi s'iu. 'Ba nde bi nikjo ngat'are mé= xi machjenre yojonu, mé= najñu xi xojo. Ngat'a kjuabenichunnu, kui= xi ngisa chjire nga ko mare xichine. 'Ba yojonu, kui= xi ngisa chjire nga ko mare najñu.
40006026	Chutsejen'o tjiunise xi tutjen ngank'aa. Kui bi 'bentje, ninga bi 'beku ntje, ninga bi minyaku ntje ngaya ni'yare. Tunga Na'ennu xi tijña ngank'aa tsikjén. 'Ba jun, ¿a bi ngisa chji_ru nga ko mare tjiunisio?
40006027	Ninga 'ñu sikjo ngat'anu, bi ku̱annu k'uetjun_ru ngijngu hora ngisa kjuabenichunnu.
40006028	'Ba ¿ánñu mafoninu ngat'are najñunu? Chutsejen'o jótsa'en mank'a naxu ngi ngijño. Bi tsa'exa 'ba bi tsinda nachjun.
40006029	Tunga an xin_nuu̱ nga ninga rey Salomón xi 'ñu nyina kuán nixtjin kuatse jan, bi 'ba kun najñu tsakaja joni naxu.
40006030	Tsa Na'enchana tsja tsikun ngijña xi tjin nganda'e 'ba xi nyujunni kuiti, ¿a bi ngisa sjanu najñu xi xojo jun xi ngisa 'ñu chji_ru nga ko mare naxu? ¡Jun xi chuba makjainnu!
40006031	'Ba mani, bi nikjo tsa kuixun: “¿Mé= xi xina?”, “¿mé= xi s'ia?” asa “¿mé= najñu xi xaja nganda'e?”
40006032	Ngat'a ngayéje kibi, kui= xi mangisjai xuta xi bi judío, 'ba Na'ennu xi tijña ngank'aa je be nga machjennu ngayéje tsajmibi.
40006033	Tunga titjun tinyisjo nga si'on jotsa'en mejénre Na'enchana ña batexuma 'ba xi kixi tjin ngixkun, 'ba sakunu ngayéje tsajmibi ya'a.
40006034	'Ba 'batsa'en, bi nikjo_ru yojonu mé= xi ku̱an nyujunni, ngat'a nyujunni saku'nde nganinu nga sikjo. Ngayéje nixtjin tjinre kjuastire.
40007001	Bi nika'anijiun je xuta xi yak'a, tuxi bi skaninejeninu Na'enchana.
40007002	Ngat'a jotsa'en sika'anijiun je xuta xi yak'a, 'ba=nde tsa'en skaninejenu Na'enchana. 'Ba chu̱ba̱ xi sichjon nga k'uechubo, ndekui sichubakoninu Na'enchana.
40007003	¿Ánñu ji techut'ani xtje xi kjingi xkun nts'é 'ba bi yachisu xi kjingi tsiji techut'ai?
40007004	Tsa yachisu xi kjingi tuxkuin, ¿jó tsa'en ku̱an k'uin_ri nts'é: “Ta'e'ndena nga k'uaxjengia̱ xtje xi kjingi tuxkuin”?
40007005	¡Xuta jó nkjain! Tji'naxjengifari yachisu xi kjingi tuxkuin, tuxi nda ku̱atsejenniri nga kjui'naxjengi xtje xi kjingi tuxkun nts'é.
40007006	Bi ba'e_ru tjiunaño tsajmi xi tsje, 'ba bi chanikjo'o ngixkun tjiuchingo ndiojo tsjakun xi 'ñu chji, tuxi bi kuaseneni tjiuba ndiojonu xi tsjakun, 'ba tuxi bi siku'beni 'ba skjankonu tjiubabiu.
40007007	Chjo'o, 'ba Na'enchana sjanu. Tinyisjo, 'ba ku̱asjainu. Tikjanio xuntjo, 'ba stju'inu.
40007008	Ngat'a ngatsi'i xuta xi mi'a, kui= xi xuntsja. 'Ba xi mangisjai, kui= xi masjaire. 'Ba xi tsikjane xuntjo, kui= xi tju'ire.
40007009	¿A tjin ngajinnu xi tu ndiojo= tsjare ki'ndire, kionga mi'are niñuxtila?
40007010	'Ba tsa tjiuti skui'are, ¿a tu tjiuye tsjare?
40007011	Ka'nda jun xi ch'okun manu ba'e_ru xi nda ki'ndinu. 'Ba jó fani Na'ennu xi tijña ngank'aa, ¿a bi ngisa sjare mé= xi nda xuta xi skui'are?
40007012	'Ba mani tsu'ba, jotsa'en nga jun mejénnú sikonu xuta, 'ba=nde tsa'en tiko jun ngayeje. Ngat'a kio tjinnu kjuatexumo 'ba ko xi yakuya nchja chinga profeta.
40007013	Tjas'ion xuntja xkju. Ngat'a teya= xuntja 'ba mate'nde= ndiya xi fi ña cha̱ja xuta, 'ba= ne nkjin xi kio fa'as'en.
40007014	Tunga xkju= xuntja 'ba nt'e= ndiya xi fi ña k'uendukun xuta, 'ba ne chuba xi masjaire xuntjabiu.
40007015	Tikuendo yojonu ngat'are profeta ndesu. Kui xi fa'ekunnu nga tsimaña yojore joni chutsanga xi bi ts'en, tunga ngajin inimare ts'en= joni tjiundsejen xi ma tsixinu.
40007016	Xiañu jó kun nchjabiu kionga xio mé= xi sa'en. Ngat'a mé= xi tsa'en xuta, kui jo=ni tu xi bajare jngu yantje. ¿A ngijña na'ya xi bajare uva? ¿A yana'ya xi bajare tu higo?
40007017	Ngayéje ya xi nda, kui= xi bajare tu xi nda. 'Ba ya xi bi nda, kui= xi bajare tu xi bi nda.
40007018	Jngu ya xi nda, bi ma bajare tu xi bi nda. 'Ba jngu ya xi bi nda, bi ma bajare tu xi nda.
40007019	'Ba ngayéje ya xi bi bajare tu xi nda, kui= xi stisun 'ba xanikja'ajin ndi'u.
40007020	'Ba mani, xiañu profeta ndesu kionga xio ture.
40007021	Bi ngatsi'i xuta xi tsuna̱: “Ji Na'en, ji Na'en”, kjua'as'en ña batexuma Na'enchana. Tu kui sani xi tsik'etjusun jotsa'en mejénre Na'enna̱ xi tijña ngank'aa, kui= xi kjua'as'en kio.
40007022	Kionga je kjua'e nixtjinbiu, ne nkjin xi kuetsuna̱: “Ji Na'en, ji Na'en, kik'e_nii̱ nijmi ngat'are ja'enri joni nchja chinga profeta, 'ba ko ja'enri kji'naxjee̱ isennixtjin xi bi nda, 'ba nga ko ja'enri kjiñe'ee̱n ne nkjin kjuakun.”
40007023	Tunga an singojo_ra̱ xutabiu: “Niñajanni tsa'bexkun_nuu̱. Tusa tinyant'axinnu jun xi ch'o kjiño'on.”
40007024	'Ba mani, ngatsi'i xuta xi inyant'e enbi 'ba sik'etjusun, kui= xi singusunkuaa̱ joni xuta nkjin kakun xi kitsinda ndaba ngasun naxi.
40007025	'Ba 'batsa'en tsa'a tsiu, 'ba kuaje ndajio, 'ba ntjo ye'ere ni'yo nga mejénre skanits'in. Tunga bi kiskanits'in ngat'a ngasun naxi= kuanda.
40007026	Tunga ngatsi'i xuta xi inyant'e enbi 'ba bi sik'etjusun, kui= xi singusunkuaa̱ joni xuta xi tsajainre kjuafa'etsjen xi kitsinndasun ndaba ngasun tsumi.
40007027	'Ba 'batsa'en tsa'a tsiu, 'ba kuaje ndajio, 'ba ntjo ye'ere ni'yo nga mejénre skanits'in. 'Ba kiskanits'in 'ba jekjua yeje ni'yabiu.
40007028	'Ba kionga Jesús je kinchja yeje enbi, 'ñu kuakunre ngatsi'i xuta ngat'are jotsa'en yakuya.
40007029	Ngat'a yakuya joni tsa xa nk'a tjinre. 'Ba bi 'batsa'en yakuya joni chjine kjuatexumo.
40008001	Kionga Jesús jendejen ngani ngijñacho, ne nkjin xuta jendetjenngi.
40008002	'Ba kio ja'ekun Jesús jngu xuta xi chi'in fe'ndujun kunre 'ba tsakasenkunch'int'are 'ba kitsure: ―Ji na'en, tsa mejénri, ku̱an sitsjenaa̱ nga xja'axinnaa̱ chi'in xi kunna̱.
40008003	'Ba Jesús kitsu nga yanere ntsja xi tji'mio: ―Mejénna̱. Ngatamatsje ngani. 'Ba ndekui ni chubabiu kuanda chi'in fe'ndujun xi kunre xutabiu.
40008004	'Ba 'batsa'en Jesús kitsure: ―Tu'yá 'be_ri nijmi. Tusa t'ikaku_ri yojori na'miu 'ba ta'e chje jotsa'en yatexuma Moisés, tuxi 'ba tsa'en skuekixini xuta nga je kuandai.
40008005	Kionga ja'as'en Jesús naxinanda Capernaum, ja'ekun jngu ngakure chasoldadu nga ja'ekets'are jngu kjuanda.
40008006	'Ba kitsure: ―Ji na'en, chu'ndana̱ tji'me nga kjijña ni'yana̱. Bi nde ma fini 'ba ne 'ñu onre.
40008007	'Ba Jesús kitsure: ―An= kjuitsindaa̱.
40008008	Tunga xi ngakure chasoldadu kitsu: ―Na'en, bi bakinna̱ nga ni'yana̱ kuitjas'en. Tu t'exasai 'ba chu'ndana̱ ku̱anda.
40008009	Ngat'a 'ba=nde an, tjin= xi batexumana̱ 'ba 'ba=nde tjinna̱ chasoldadu xi batexuma_ra̱. Kionga jngu xin_ra̱: “T'in”, ngu fi. 'Ba kionga kja'ere xin_ra̱ “Jabi”, ngu ndiba. 'Ba tsa jngu chu'ndana̱ xin_ra̱: “Ti'en tsajmibi”, ngu tsa'en.
40008010	'Ba kionga Jesús kjint'e en xi kitsu xutabiu, tu 'ba= kuánre 'ba kitsure xuta xi tjenko: ―Kjuakixi= xi xin_nuu̱. Nisajnguú xuta xi tse'e Israel 'bia̱ xi 'bitsa'en makjainre jotsa'en makjainre xutabi.
40008011	'Ba xin_nuu̱ nga ne nkjin xuta kjuendibani tuña nga'ndeñu nga k'uendut'ako yamixa nga ñatjen kuakjenko Abraham ko Isaac 'ba ko Jacob ña batexuma Na'enchana.
40008012	Tunga xuta xi tjinni nga tse'e ku̱an ña batexuma Na'enchana, kui= xi satetsojo ngandetsian ñá jñu chun, nga'nde ña ski'nda xuta 'ba ña kuajnga nde'ñu.
40008013	'Ba 'batsa'en Jesús kitsu nganire xi ngakure chasoldadu: ―T'in ngani ni'yari, 'ba 'ba ngatjama jotsa'en mankjainri. 'Ba ndekuini chubabiu kuanda chu'ndare chasoldadu.
40008014	'Ba kionga Jesús ja'as'en ndaba Pedro, tsabe nga nachi'yare Pedro tikjijñasun nachan nga kunre chi'in nt'ai.
40008015	'Ba 'batsa'en kitsiko ntsja chjunbiu, 'ba kitjuxinre chi'inre, 'ba tsisetjen 'ba 'eyare xichine xuta xi echukun.
40008016	'Ba kionga je kua'ña, ja'echanit'are Jesús nkjin xuta xi tjindujinre isennixtjin xi bi nda. 'Ba tu kui en xi kitsu kui ts'axje isennixtjin xi bi nda, 'ba kitsinda ngatsi'i xuta xi sefesun.
40008017	'Ba kuán tuxi 'etjusunni enre Na'enchana xi kitsu profeta Isaías: “Kui= xi kiko chi'inna 'ba ja'axin ña kjinena.”
40008018	Kionga Jesús tsabe nga nkjin xuta kitsendaire, 'batsa'en 'exa nga kjua'axtiu xingunda ndachikun.
40008019	'Ba 'batsa'en kitsitiñat'are jngu chjine kjuatexuma 'ba kitsure: ―Maestru, an kjuitjenngira̱ nituña ña k'uin.
40008020	'Ba Jesús kitsure: ―Tjiuba xi tjin ngi ngijño tjinre ngijo ña fik'enduya, 'ba tjiunise xi tutjen ngank'aa tjinre ndaba. Tunga Ki'ndire Xuta xi'iun, tsajainre nga'nde ña tsikja'aya.
40008021	'Ba ngijngu xutare Jesús kitsu ngani: ―Na'en, ta'e'ndena nga titjunfara kuik'eyanijia̱n na'enna̱.
40008022	'Ba Jesús kitsingojore: ―Ndetjenngina. T'ejñe mik'ion nga kui ngat'eyanijin mik'en xinkjin.
40008023	'Ba 'batsa'en Jesús ja'as'en barku, 'ba ko xutare ngayeje.
40008024	'Ba kionga tjenjin ndachikun ta'a jendiba jngu ntjo'ñu, ka'nda tsindiure nando niki ya'mo barku. Tunga Jesús kjijñafe.
40008025	'Ba 'batsa'en kint'e xutare nga kitsikja'are 'ba kitsure: ―¡Na'en, tik'anginii̱! ¡Je tetiungijndia!
40008026	'Ba Jesús kitsingojore: ―¿Ánñu tekunñu? ¡Á tsa'en chuba makjainninu! 'Ba 'batsa'en Jesús tsisetjen 'ba jatiko ntjo ko ndachikun, 'ba kis'exiu.
40008027	'Ba nchjabiu kuakunre 'ba kitsure xinkjin: ―¿'Yá= tsé xutabi nga ka'nda ntjo 'ba ko ndachikun tsik'etjusunnire?
40008028	'Ba kionga Jesús echu xingunda ndachikun, nangire xuta tse'e Gadara, kio kitsitiñat'are Jesús jó nchja xi tjindujinre isennixtjin xi bi nda. Kui tjindu ngajin tsju 'ba ne ts'en ngayeje, kui kjua tu'yá nde manikakun fa'a ndiyabiu.
40008029	'Ba nchjabiu kitsu nga kiskji'ndaya: ―Ji Jesús, Ki'ndire Na'enchana, ¿mé= xi tjinri ngat'a tsajain? ¿A tjen ja'enikja'anii̱ kjuanima kionga kje fechujín nixtjin?
40008030	'Ba ngubare nkjin tjiuchinga inyakjine xka ngijña.
40008031	'Ba isennixtjinbiu 'ets'are Jesús nga kitsu: ―Tsa kui'naxjejinnii̱ nga'e, tusa ta'e'ndenii̱ nga kuitjas'enjin_ri̱ tjiuchingo.
40008032	'Ba Jesús kitsure: ―Tangiun. 'Ba 'batsa'en isennixtjinbiu 'etju ngajinre nchjabiu 'ba ja'as'enjinre tjiuchingabiu. 'Ba tu mangatsanga ngatsi'i tjiuchingo nga kitsikintjai yojore ña nk'a chun ngandai ndachikun, 'ba kio jesun ngajin nando.
40008033	'Ba nchja xi inyatsikuenda tjiuchingo, tsanga. 'Ba kionga echu ngajin naxinando, ye'e yeje nijmi mé xi kuán 'ba mé xi kuánre nchja xi tjindujinre isennixtjin xi bi nda tsakaiñu.
40008034	'Ba 'batsa'en ngatsi'i xutare naxinando kikun Jesús. 'Ba kionga je ja'ekun, 'ets'are nga ngat'etjujin ngani nangibiu.
40009001	'Ba 'batsa'en Jesús ja'as'en jngu barku nga ja'axtiu ndachikun, 'ba echu ngani naxinandare.
40009002	'Ba kio ja'ekun Jesús nchja xi ya'ank'angi jngu xuta xi bi ma fi, xi kjiyare kuxta. 'Ba kionga Jesús tsabe kjuamakjainre nchjabiu, kitsure xi tji'mio: ―Titsja_ri takuin, ki'ndina̱. Je kuachat'ari jeri.
40009003	'Ba yak'a chjine kjuatexuma 'bitsa'en kitsikja'etsjen: “¿Jótsa'en ma kakun xutabi nga bi bekun Na'enchana nga 'bitsa'en tinchja?”
40009004	Tunga Jesús be= mé= xi inyatsikja'etsjen nchjabiu 'ba kitsure: ―¿Ánñu 'bi ch'o tsa'en tenikja'etsjenñu?
40009005	¿Ñáre xi ngojó enbi bi na'en tjinre nga xia̱n? ¿A kio=nga xia̱n: “Je kuachat'ari jeri”? ¿Asa kio=nga xia̱n: “Tisetjen 'ba titjajme”?
40009006	Tunga mejénna̱ nga xio nga Ki'ndire Xuta xi'iun tjinre kjua'ñu nga'e ngasun'ndebi, nga ku̱an sichat'are jere xuta. 'Ba 'batsa'en kitsure xuta xi bi ma fi: ―Tisetjen, chjube kuxtari 'ba t'in ngani ni'yari.
40009007	'Ba 'batsa'en xi tji'mio tsisetjen 'ba kiji ngani ndaba.
40009008	'Ba kionga xutankjiun tsabe kibiu, kitsakjun 'ba kitsichjire Na'enchana, ngat'a kitsikasen ngajinre xuta jngu xi tjinre kjua'ñu xi 'batsa'en je.
40009009	'Ba kionga Jesús je 'etjuni kio, tsabe jngu xuta xi Mateo 'mi, xi tijña nga'nde ña tjubechjintjai tsajmi, 'ba kitsure: ―Ndetjenngina. 'Ba 'batsa'en Mateo tsisetjen 'ba kitjenngi Jesús.
40009010	'Ba 'bi kuán kionga Jesús tikjen ndaba, nkjin nchja xi kjebechjintjai tsajmi ko xuta je ja'e. Kui xi ñatjen tsik'endut'ako Jesús ko xutare t'a yamixo.
40009011	'Ba kionga xuta fariseo tsabe kibi, kitsure xutare Jesús: ―¿Ánñu maestrunu kjenkoni nchja xi kjebechjintjai tsajmi ko xuta je?
40009012	Tunga kionga Jesús kjint'e kibi, kitsure: ―Xuta xi nda bi chjineki machjenre, tu kui sani xi sefesun.
40009013	Tanginchut'ayo 'ba ngatjamanu jó tsunire enre Na'enchana xi 'bitsa'en kua'indut'a: “Kjuanima kakun xi mejénna̱, bi chje.” Ngat'a bi ja'ekinchja_ra̱ xuta xi kixi, tu xuta je sani.
40009014	'Ba 'batsa'en xutare Juan ja'ekun Jesús 'ba tsiningiyare: ―¿Ánñu ji̱n ko xuta fariseo ne kjit'a betsuba kjindiani̱ 'ba xutari bi 'bendu kjindia?
40009015	'Ba Jesús kitsingojore: ―¿A ma ba s'ere xuta xi tjindu ngajin kjuabixan kionga tijñajin ngisare xi xi'iun? Tunga kjua'e nixtjin nga xja'axinre xi xi'iun, 'ba kio=nga k'uendu kjindia.
40009016	'Ba ni'yá 'bextiuyakoni jngu najñu chingá ko ichi najñu xatse xi kje fa'ekujín. Ngat'a najñu xatsio fa'eku 'ba 'betijnda najñu chingó, 'ba 'ba=tsa'en ngisa tse tijnda.
40009017	'Ba nde ni'yá minya binu xatse ngaya jngu chitsa tjiuxin chinga. Ngat'a tsa 'ba sa'en, stijnda= chitsa tjiuxinbiu 'ba tisten binu 'ba kjuekjuakjin chitsa tjiuxinbiu. Kui kjuañu chitsa tjiuxin xatse xinyani binu xatse, 'ba 'batsa'en nda xinyatjo ngojó tsajmibiu.
40009018	Yejerañu 'ba titsu Jesús, tukjia'a ja'e jngu xutaxa xi tsakasenkunch'int'are 'ba kitsure: ―Ki'ndi chjunna̱ sa'e fa k'en. Tunga tsa k'uikjane_ri ndsai, k'uejñakun ngani.
40009019	'Ba 'batsa'en Jesús tsisetjen 'ba kiko xutare nga kitjenngi xutabiu.
40009020	'Ba kio= kitsitiña ngastun Jesús jngu chjun xi kuatejó nu tjinre nga 'bakjanre jin 'ba kitsiko ndai najñu xi yaja.
40009021	Ngat'a ja'ba je 'bitsa'en kitsikja'etsjen ngajinre: “Tsa tu ichifani ndai najñure sikua̱, ku̱anda=ngaña̱.”
40009022	Tunga Jesús kitsiku'be 'ba kiskutsejen'a chjunbiu 'ba kitsure: ―Tsja t'e_ri takuin, ki'ndina̱. Kjuamakjainri je kitsindari. 'Ba ndekuini chubabiu kuanda chjunbiu.
40009023	'Ba kionga Jesús echu ndaba xutaxabiu, tsabe nchja xi inyatsikjane tjio ko xutankjiun xi si'a inyatsa'en nga inyakji'nda.
40009024	'Ba Jesús kitsure: ―Tinyat'axiun. Ngat'a bi kijñak'en ki'ndi chjunbi. Tu tikijñafe sani. 'Ba xuta xi kuañajan kio tu tsejnuke=.
40009025	'Ba kionga je kji'naxje xuta, Jesús ja'as'en ña kjijña ki'ndi chjunbiu. Kiskjebe ntsja 'ba ki'ndi chjunbiu tsisetjen ngani.
40009026	'Ba ngatsi'i xuta xi tjin nangibiu kjint'e en ngat'are xi kuán.
40009027	Kionga Jesús ti'betju kio, kitsjenngire jó xuta ka xi kiskji'ndaya tjenngi 'ba kitsure: ―Ji ntjere David, chanima kakunni̱.
40009028	'Ba kionga Jesús ja'as'en ndaba, kio ja'ekun xuta kabiu. 'Ba Jesús tsiningiyare: ―¿A makjainnu nga ku̱anna̱ sa'aa̱n mé= xi mejénnú? 'Ba nchjabiu kitsu: ―Jun, na'en.
40009029	'Ba 'batsa'en Jesús kitsiko tuxkun nchjabiu 'ba kitsure: ―Ngatjama tsu'ba jotsa'en jun makjainnu.
40009030	'Ba nchjabiu kuatsejen nganire. 'Ba 'batsa'en Jesús 'ñu 'enere nga kitsure: ―Tu'yá 'be_ru nijmi kibi.
40009031	Tunga kionga nchjabiu 'etju, ye'e tsi'ire nijmi xuta xi tjin nangibiu ngat'are Jesús.
40009032	Kionga inya'betju nga'ndebiu xuta xi ka tsakaiñu, ja'e xuta xi ja'ekanire Jesús jngu xuta xi bi ma nchja ngat'a tijñajinre isennixtjin xi bi nda.
40009033	'Ba kionga Jesús ts'axje isennixtjin xi bi nda, kinchja ngani xuta nimo. 'Ba xutankjiun kuakunre 'ba kitsure xinkjin: ―Nisañajanni 'yare ngajinre xuta Israel jngu tsajmi xi 'ba kji'i.
40009034	Tunga xuta fariseo kitsu: ―Kui xutabi ma 'baxje isennixtjin xi bi nda ngat'a xi ngakure isennixtjin xi bi nda kitsjare kjua'ñu.
40009035	'Ba Jesús tsak'ajme ngayéje naxinanda ya'e ko naxinanda chi xi kio tjin 'ba yakuya ngaya ni'ya sinagogare. 'Ba kitsikja'axtiuya en nda xi tsuyana nga Na'enchana xi batexuma, 'ba kitsinda ngayéje kuya chi'in xi kunre xuta ko ña kjinere.
40009036	'Ba kionga Jesús tsabe xutankjiun, ja'animare, ngat'a kjimafore 'ba kjinikumare joni chutsanga xi tsajainre xi tsikuenda.
40009037	'Ba kio kitsure xutare: ―Xuta xi tjin, jo=ni jngu tsujmi ntje xi 'ñu tse, tunga chuba mani chu'nda.
40009038	'Ba 'batsa'en tsu'ba chja'a_ru xi tse'e tsujmintjio, nga ngatatsikasen ngisa chu'nda tuxi k'ueñajanni.
40010001	'Ba meni Jesús kinchjare xutare xi tejó 'ba kitsjare kjua'ñu tuxi k'uaxjeni isennixtjin xi bi nda 'ba tuxi sindani ngayéje kuya chi'in xi kunre xuta ko ña kjinere.
40010002	'Bi kik'in nchja chinga apóstol xi tejó: xi titjun Simón xi 'ba nde kji'yaxkunre Pedro, 'ba ko Andrés xi nts'e mani; Santiago ko Juan xi ki'ndire Zebedeo;
40010003	Felipe ko Bartolomé; Tomás, Mateo xi kiskjebechjintjai tsajmi ngat'are Roma; Santiago ki'ndire Alfeo, 'ba ko Tadeo;
40010004	Simón xi mako nchja cananista 'ba ko Judas Iscariote xi jaskan kitsingantsja Jesús.
40010005	'Ba 'batsa'en Jesús kitsikasen nchja xi tejó 'ba kitsuyare mé= xi tjinnere nga sa'en. Kitsure: ―Bi mangiun nangi ña tsajain xuta xi tse'e Israel. 'Ba nijnguú naxinanda xi tse'e Samaria bitjas'ion.
40010006	Tusa tangiun ña tjindu xuta xi tse'e Israel xi kichaja joni chutsanga xi kit'axin tajngu.
40010007	Tangiun 'ba t'e_ru nijmi nga je tjimatiña nixtjin kionga Na'enchana kuatexuma.
40010008	Tindo xuta xi inyafesun, tikja'aya_ru xuta xi je jesun, titsjio xuta xi kunre chi'in fe'ndujun, 'ba 'naxio isennixtjin xi bi nda xi tjindujinre xuta. Xi tu kika'ekjuatjonu, 'ba=nde tsa'en ta'e kjuatjo ngani_ru xuta xi yak'a.
40010009	Bi ch'o ton xi oro ni ninga xi plata ninga kja'e ngisa ton ngaya chitsanu.
40010010	'Ba bi ch'o chitsa nga kuangiun, ninga jó nga najñu, ninga jnde, ninga yanise. Ngat'a xi tsa'exa tjinre ndiyare nga kua'ere mé= xi machjenre.
40010011	'Ba kionga kjuechu nituñare naxinandañu, tijnyisjo jngu xuta xi nda xuta 'ba tetsubo ndaba ka'nda nga k'uetju ngañu naxinandabiu.
40010012	'Ba kionga kuitjas'ion ni'yo, 'bitsa'en tite'ndo: “Ngatjas'enu kjuaxiu.”
40010013	'Ba tsa nda xuta xi kio tjindu, kui sakure kjuate'ndanu xi tse'e kjuaxiu. Tunga tsa bi nda xuta, ku'be=nganinu kjuate'ndanu xi tse'e kjuaxiu.
40010014	'Ba tsa tjin xi bi skjebetjonu asa bi kuinya ñojon ennu, tusa t'etju ni'yabiu asa naxinandabiu, 'ba t'etsujmio chojo ndsakú.
40010015	'Ba xinkixi_nuu̱, kionga kjua'e nixtjin nga ku̱anre kjua ngasun'ndio, kui naxinandabiu ngisa= tse kjuanima kjua'a nga ko mare naxinanda Sodoma ko naxinanda Gomorra.
40010016	Tenijin kakun. An tetsikasen_nuu̱ joni chutsanga ngajinre tjiundsejen. Ngu nkjinkakun ngatjamo tsu'ba joni tjiuye, 'ba indakjua ngatjamo joni tjiunise xi paloma 'mi.
40010017	Tikuendantsjo yojonu, ngat'a tjin= xi singantsjanu ngaya ntsja xutaxa 'ba kuajanu ngaya ni'ya sinagogare.
40010018	'Ba tu ngat'ana̱= nini kuekonu ngixkun chikun 'ba ngixkun rey, tuxi sikixiyñu ngat'a tsa'an ngixkun nchjabiu 'ba ngixkun xuta xi bi Israel tse'e.
40010019	Tunga kionga ku̱angantsjo, bi nikjo ngat'are mé= en xi kuixun asa jótsa'en kjuinukjuo. Ngat'a kui chubabiu kua'enu en xi kjuinukjuo.
40010020	Ngat'a bi jun fa xi kjuinukjuo, tusa Isennixtjintsjere Na'ennu xi kuinchjantjainu.
40010021	Xuta xi tjin nts'e singantsja nts'e nga kjuinik'en, 'ba xi na'en ma singantsja ki'ndire, 'ba xi ki'ndi ma ndekui skjankoni xichare 'ba sa'en nga kjuinik'en.
40010022	'Ba tu ngat'ana̱= nini ku̱astike tsi'inu xuta. Tunga xi xukjuakore ka'nda nga kjuet'a, kui= xi k'uangi.
40010023	'Ba kionga xuta xi tjin jngu naxinanda sjenngikenu, tusa tiyu 'ba tangiun kja'e naxinanda. Ngat'a xinkixi_nuu̱. Nde kje fet'aninu nga tetsumo ngayéje naxinanda xi tjin nangire xuta xi Israel tse'e kionga kjua'e ngani Ki'ndire Xuta xi'iun.
40010024	Jngu xuta xi kut'aya bi ngisa nk'a ngisa nga ko mare xi bakuyare, 'ba jngu chu'nda bi ngisa nk'a ngisa nga ko mare naire.
40010025	Nda= tjin tsa xi kut'aya ku̱anire ku̱an joni xi bakuyare. 'Ba nda= tjin tsa chu'ndo ku̱anire ku̱an joni naire. Tsa na'enre ki'ndiu chanayi Beelzebú kik'inre, ¿a bi ngisa ch'o k'uinre ki'ndire?
40010026	'Ba mani, bi kun_ru xutabiu. Ngat'a tsajain tsajmi xi tijñatjo xi bi xiare, 'ba tsajain tsajmi xi tijña'mo xi bi s'ejñatsejen.
40010027	Xi texin_nuu̱ ña jñu, ña tsejen t'e ngañu nijmi. 'Ba ensen xi tenu'yo nga tenchjaa̱, kui xi ngatsja ni'ya tinyo nga t'etsi'i_ru nijmi xuta.
40010028	'Ba bi kun_ru xi tu yojo mare nik'en, tunga inima bi mare nik'en. Tusa kui tikuncho xi ku̱anre sikasen inimanu ko yojonu ngajin ndi'i xi bi 'boya.
40010029	¿A bi sateña jó tjiunise ki'ndi nga tu chu̱ba̱ ton xkua? Tunga nijnguú tjiunise kuejen t'anangiu, tsa Na'ennu bi mejénre.
40010030	'Ba ka'nda ngayéje ntsja ku tjixkire Kui.
40010031	Kui kjuañu bi kunñu, ngat'a jun ngisa= chji_ru nga ko mare nkjin tjiunise.
40010032	'Ba mani, ngatsi'i xi kuetsu ngixkun xuta nga tsa'an, 'ba=nde xia̱n ngixkun Na'enna̱ xi tijña ngank'aa nga tsa'an ngayeje.
40010033	Tunga tu'yañu xi kuetsu ngixkun xuta nga bi tsa'an, 'ba=nde xia̱n ngixkun Na'enna̱ xi tijña ngank'aa nga bi tsa'an ngayeje.
40010034	Bi 'batsa'en nikja'etsjion, tsa kjuaxiu ja'ek'ejñaa̱ ngasun'ndebi. Bi kjuaxiu ja'ek'ejñaa̱, tusa kjuabixkjan.
40010035	Ngat'a ja'eña̱ tuxi kuakjanyani xuta, jngu xi ki'ndi xi'in ma ku̱astike na'enre, 'ba jngu xi ki'ndi chjun ma ku̱astike nare, 'ba xi kja'nda ma ku̱astike nachi'yare.
40010036	'Ba ndekui ni xi s'endu ngaya jngu ni'ya ku̱astike xinkjin.
40010037	Xi ngisa 'ñu tsimején na'enre asa nare nga ko mare an, bi bakinre nga xutana̱ ku̱an. 'Ba xi ngisa 'ñu tsimején nistire nga ko mare an, bi bakinre nga xutana̱ ku̱an.
40010038	'Ba xi bi kua'a krure 'ba kjuendetjenngina̱, bi bakinre nga xutana̱ ku̱an.
40010039	Xi sichjire kjuabenichunre nga'e ngasun'ndebi, bi sakure kjuabenichun xi kjuakixi. Tunga xi ngisa sichjina̱ nga ko mare kjuabenichunre nga'e ngasun'ndebi, sakure kjuabenichun xi kjuakixi.
40010040	Xuta xi kjebetjonu, an xi kjebetjona̱. 'Ba xi kjebetjona̱, 'ba=nde kjebetjo xi kitsikasenna̱.
40010041	Xi skjebetjo jngu profeta tu ngat'are nga jngu profeta kuán xutabiu, kui= xi kua'ere chjire joni jngu profeta. 'Ba xi skjebetjo jngu xuta kixi tu ngat'are nga kixi xutabiu, kui= xi kua'ere chjire joni jngu xuta kixi.
40010042	'Ba tu'ya xi sjare jngu vaso nanda nch'an tuñare xutabi tu ngat'are nga xutana̱, 'ba xinkixi_nuu̱ nga kua'ere chjire xutabiu.
40011001	'Ba kionga Jesús je jet'are nga kitsuyare xutare xi tejó mé= xi tjinnere nga sa'en, 'ba 'batsa'en kikakuya 'ba kitsikja'axtiuya enre Na'enchana ngajin naxinanda xi tjin nga'ndebiu.
40011002	'Ba Juan kjint'e en ngaya nduyo ngat'are mé= xi titsa'en Cristo. 'Ba 'batsa'en kitsikasen yak'a xutare,
40011003	tuxi skuiningiyanire: ―¿A ji= ni xi techuya_ri̱? ¿Asa kja'e= xi xuya_ri̱?
40011004	'Ba Jesús kitsingojore: ―Tangiun 'ba tik'in_ru Juan mé= xi tenu'yo 'ba te'yo nga'e.
40011005	Xuta ka inyamatsejen nganire. Xi bi ma fi ma fi ngani. Xi chi'in fe'ndujun kunre inyamatsejen ngani ngat'are chi'inre. Xi xtaya inyant'e=ngani. Xi je jesun inyafa'aya nganire. Xuta xi ni̱ma̱ inyafa'axtiuyare en ndare Na'enchana.
40011006	¡Ndaxure xuta xi bi s'ejñujinre ngat'ana̱ 'ba kuasent'axin!
40011007	'Ba kionga je inyafi ngani xutare Juan, Jesús 'etuts'inre nga kinchja ngat'are Juan, 'ba kitsure xutankjiun: ―¿Mé= xi tsanginchutsejen_ru nga'nde t'axin? ¿A jngu yanaxu xi titsiteya ntjo?
40011008	Tsa bi kui, ngu, ¿mé= xi tsanginchutsejen_ru? ¿A jngu xuta xi yaja najñu xi tsja kji'i? Tunga xi baja najñu xi tsja kun, kui= xi tjindu ndaba rey.
40011009	Tunga, ¿mé= xa 'etjuñu? ¿Asa tsanginchutsejen_ru jngu profeta? Jun, kui. 'Ba xin_nuu̱ nga Juan xi ngisa je ngisa nga ko mare nchja chinga profeta xi yak'a.
40011010	Ngat'are Juan nga 'bitsa'en kua'indut'a enre Na'enchana: An tetsikasentitjunra̱ xi ya'a enna̱. Kui xi k'uendatitjun ndiyari.
40011011	Kjuakixi= xi xin_nuu̱. Nijngu xuta xi tjin ngasun'ndebi ngisa je ngisa nga ko mare Juan Bautista. Tunga kui xi ngisa ichi 'yare ña batexuma Na'enchana ngisa= je ngisa nga ko mare Juan.
40011012	'Nda ni nga ye'e nijmi Juan Bautista enre Na'enchana ka'nda nganda'e 'ñu timixkjanya ña batexuma Na'enchana, 'ba xuta xi fa'a ko kjua'ñu, kui= xi inyatsitse'e kio.
40011013	Ngayéje xi yakuya nchja chinga profeta ko xi kua'indut'a kjuatexumo, kui= xi kitsutitjun ngat'a tse'e nixtjin kionga kuatexuma Na'enchana ka'nda nga 'etuts'inre nga ye'e nijmi Juan.
40011014	'Ba tsa mejénnú ku̱akjainnu ion, Juan= xi Elías xi tjinnere nga kjua'e.
40011015	Xi tjin ñojon, ngatasen ñojon.
40011016	¿Tunga mé= xi singusunkua̱ xuta xi tjin nganda'e? Jo=ni nchja nisti xi 'bendu ndetsin 'ba tsure xinkjin nga kji'ndaya:
40011017	“Kjinikjaneri̱ son xi nda tsu, 'ba bi kjicho. 'Ba kijndari̱ son xi ba tsu, 'ba bi kichi'ndo.”
40011018	Ngat'a kionga ja'e Juan, 'echjonre yojore nga tsakjen 'ba nga kits'i binu, 'ba xuta kitsu: “Isennixtjin xi bi nda tijñajinre.”
40011019	'Ba jaskan ja'e ngani Ki'ndire Xuta xi'iun, kui xi nda kjen 'ba 'bi binu, 'ba xuta 'bi kitsu nganire: “Kui xutabi tse kjen 'ba 'ñu 'bi binu, jngu xuta xi nda ya'a nchja xi kjebechjintjai tsajmi ngat'are Roma ko xuta je.” Tunga kjuankjin kakunre Na'enchana makixiya ngat'are mé= xi tsa'en ―kitsu Jesús.
40011020	'Ba 'batsa'en Jesús 'etuts'inre nga jatiko xuta xi tjindu naxinanda ña je ngisa 'ñu kitsa'en kjuakun, ngat'a xutabiu bi kitsik'antjaiya kjuafa'etsjenre nga ja'e ngani ngixkun Na'enchana. 'Ba kitsure:
40011021	―¡Nimaxuni ngat'anu jun, xuta xi tse'e Corazín! ¡Nimaxuni ngat'anu jun, xuta xi tse'e Betsaida! Ngat'a tsa xuta xi tse'e Tiro ko xi tse'e Sidón tsabe kjuakun xi kuán ngajinnu, jeru nda'e kitsik'antjaiyani kjuafa'etsjenre nga ja'e ngani ngixkun Na'enchana 'ba tsakaja najñu kjue 'ba 'e'a chojo nindaku.
40011022	Tunga an xin_nuu̱. Nixtjin nga ku̱anre kjua ngasun'ndio, ngisa= tse kjuanima xjo'o nga ko mare xuta xi tse'e naxinanda Tiro ko xi tse'e naxinanda Sidón.
40011023	'Ba jun xuta xi tse'e Capernaum, tsa manu nga stunitjion ka'nda ngank'a, tusa Na'enchana sik'etukajennu ka'nda nga'nde ña kjua'a kjuanima xuta 'ba ña bi 'boya ndi'i. Ngat'a tsa naxinanda Sodoma tsabe kjuakun xi kuán ngajinnu, tojo tijñaru 'nda nganda'e tsakaiñu.
40011024	Tunga an xin_nuu̱. Kionga kjua'e nixtjin nga ku̱anre kjua ngasun'ndio, ngisa= tse kjuanima xjo'o nga ko mare xuta tse'e Sodoma ―kitsu Jesús.
40011025	'Ba kui nixtjinbiu 'bi kitsu Jesús: ―An tetsjara̱ kjuanda, Na'en xi tse'e ngank'aa 'ba ko t'anangiu. Ngat'a kik'ejñatsejen_ri xuta xi bi mare xujun mé= xi kik'ejña'mo_ri xuta nkjin kakun 'ba xi mankjinre mé= xi tjin.
40011026	Jun Na'en, ngat'a 'ba=tsa'en kuatsjari.
40011027	Ngayéje xi tjin je kitsingantsjana̱ Na'enna̱. 'Ba tu'yá bexkun Ki'ndiu, tu Na'en sani xi bexkun. 'Ba nde ni'yá bexkun xi Na'en, tu Ki'ndiu sani xi bexkun. 'Ba xuta xi mejénre kuakutsejenre Ki'ndiu 'yá= xi Na'en, kui xi skuexkun Na'en.
40011028	Ndechunnu ngatsi'u xi tifejndanu nga teña'axo 'ba xi kich'anijiun ch'a, 'ba an sikja'ejndanu.
40011029	Ngisa ngi'nde teko yojonu ngat'ana̱ 'ba ngatjamo xutana̱, ngat'a tsjejndaña̱ 'ba ni̱ma̱= kjiya kakua̱n, 'ba kuasjainu nga'nde ña sikja'aya inimanu.
40011030	Ngat'a bi na'en tjinre nga ngi'nde kueko yojonu ngat'ana̱ 'ba nga xutana̱ kuon, 'ba ch'a xi sika'anu kijna ―kitsu Jesús.
40012001	Kui nixtjinbiu kionga nixtjin nga xutu, Jesús ko xutare ja'ajin nga'nde ña kji'i tsujmi ntje. 'Ba 'batsa'en xutare kuabojore 'ba 'etuts'inre nga kiskjet'o xujmare trigo 'ba kiskine.
40012002	'Ba yak'a xuta fariseo nga tsabe mé= xi inyatsa'en nchjabiu, 'bi kitsure Jesús: ―Chutsejen. Xutari inyatsa'en mé= xi bi ma ña'an nixtjin nga nikja'aya.
40012003	'Ba Jesús kitsure: ―¿A kje 'bexkiyajíun ña kua'indut'a mé= xi kitsa'en David, kionga kui 'ba ko xi tjenko kuabojore?
40012004	Ngu ja'as'en nga'nde tsjere Na'enchana 'ba kiskine niñuxtila tsje xi tjindu kio, niñuxtila xi bi tixa'ndere nga kui skine ninga nchja xi tjenko, xi tu na'miu ma kjine.
40012005	¿'Ba a kje 'bexkiyajíun ña kua'indut'a xujun kjuatexumo ngat'are na'mi xi tjinre xa ngaya ningu? Kui xi tsa'exa nixtjin nga nikja'aya 'ba tume je tjinre.
40012006	'Ba xin_nuu̱ nga nga'e tijña ngajinnu jngu xi ngisa je ngisa nga ko mare ningu.
40012007	Tunga kje mankjinnu enre Na'enchana xi 'bitsa'en kua'indut'a: “Kjuanima kakun xi mejénna̱, bi chje.” Tsa mankjinnu ion, bi tu chu̱ba̱ xanineje_ru xi tsajainre je.
40012008	Ngat'a Ki'ndire Xuta xi'iun batexumare ka'nda nixtjin nga nikja'aya ―kitsu Jesús.
40012009	'Ba 'batsa'en Jesús ja'as'en ni'ya sinagogare nchjabiu.
40012010	'Ba kio= tijña jngu xuta xi ja'eku ntsja. 'Ba 'batsa'en nchjabiu tsiningiyare Jesús, tuxi ku̱an kuangini: ―¿A tixa'nde nga sindai nixtjin nga nikja'aya?
40012011	'Ba Jesús kitsingojore: ―Tu'yani jun xi jngututu mani chutsangare, 'ba tsa tjiubabiu kuintjaiya ngaya jngu ngojo nixtjin nga nikja'aya, ¿a bi fi 'ba 'baxje?
40012012	Ngu ¿a bi ngisa chjire jngu xuta nga ko mare jngu chutsanga? 'Bamani, tixa'nde nga ña'an mé= xi nda tjin nixtjin nga nikja'aya.
40012013	'Ba 'batsa'en Jesús kitsure xuta xi ja'eku ntsja: ―Tjente ndsai. 'Ba kui yejente ntsja, 'ba kuanda joni ntsja xi ngijngu.
40012014	Tunga kionga xuta fariseo 'etju nga'ndebiu kuañajant'axin 'ba joyare jótsa'en ku̱an sik'enni Jesús.
40012015	Tunga Jesús je be mé= xi mejénre sa'en nchjabiu, kui kjua 'etjuni nga'ndebiu. 'Ba nkjin xuta kitjenngi, 'ba kitsinda ngatsi'i xi sefesun.
40012016	'Ba tsi'are xuta nga tu'yá ngate'ere nijmi ngat'are kui.
40012017	Kitsu kibi tuxi k'uetjusunni enre Na'enchana xi kitsu xuta chinga profeta Isaías, kionga kitsu:
40012018	Kui=bi xi chu'ndana̱ xi je ja'ajia̱n, xi tsimijaa̱n 'ba xi tsja mare inimana̱ ngat'are. Kui xi sja_ra̱ Isennixtjinna̱, 'ba sikja'axtiuyare xi bi judío, ngat'are xi kixi tjin.
40012019	Bi skjosi 'ba ninga bi ski'ndaya, 'ba ni'yá kjuint'e jndare ngaya ndiyo.
40012020	Bi skjet'o jngu yanaxu xi je kits'okja, 'ba bi sik'oya ndi'i xi tu titju'ndisa, ka'nda nga sijngu xi kixi tjin.
40012021	'Ba xuta xi bi judío skunre ngat'are kui.
40012022	'Ba 'batsa'en ja'ekun Jesús xuta xi ja'eko jngu xuta xi tijñajinre isennixtjin xi bi nda xi ka 'ba bi ma nchja. 'Ba Jesús kitsinda xutabiu, 'ba kuatsejenre 'ba kuán kinchja ngani.
40012023	'Ba xutankjiun kuakunre 'ba kitsure xinkjin: ―¿A kui= tsé xutabi xi Ntjere David xi techuya_ra?
40012024	'Ba kionga xuta fariseo kjint'e mé= xi inyatsu xuta, kitsu: ―Kui xutabi 'baxje isennixtjin xi bi nda ko kjua'ñure chanayi Beelzebú, xi ngakure isennixtjin xi bi nda.
40012025	Tunga Jesús be= mé= xi inyatsikja'etsjen nchjabiu, kui kjua kitsunire: ―Joni nituñare nangi ña batexuma jngu rey. Tsa skjanko xinkjin xuta xi tjin kio, ndekui sikixuyani xinkjin. 'Ba tsa ngayéje naxinanda asa xuta xi tjin ngaya jngu ni'ya ku̱astike xinkjin, ngu bi tsé ku̱anre.
40012026	'Ba nde 'ba= tsa'enni ngat'are chanayiu. Tsa ndekui Satanás k'uaxjeni yojore, ndekui tikjankoni yojore. 'Ba tsa 'ba sa'en, ¿jótsa'en xukjuanire nga kuatexuma?
40012027	'Ba tsa ngat'are kjua'ñure chanayi Beelzebú te'baxjeña̱ isennixtjin xi bi nda, ngu ¿'yá= tse'e kjua'ñu xi 'baxjekoni isennixtjin xi bi nda xi tjennginu? Ngu ndekui nchjabiu bakutsejenni nga bi kixi tetsubo.
40012028	Tunga tsa ko Isennixtjintsjere Na'enchana te'baxjekuaa̱ isennixtjin xi bi nda, kui xi tsunire nga je ngajinnu tijña kjua'ñure Na'enchana nga tibatexuma.
40012029	¿A tjin= xi ku̱an kjua'as'en ndaba jngu xuta xi 'ñu taja 'ba kjua'are tsajmi xi tjinre? Tjinnere nga tjun kue'ñu nga ku̱an kjua'are mé= xi tjinre ndaba xuto.
40012030	Xi bi an makona̱, kui= xi 'bejñana̱ kjuana'en. 'Ba xi bi minyakona̱, kui= xi tsitsojoba.
40012031	Kui kjua xin_nuu̱ nga ku̱achat'are xuta ngayéje jere ko ngayéje en ch'o tsu xi kuinchja. Tunga bi ku̱achat'are xi ch'o tsa'en kuinchja ngat'are Isennixtjintsjere Na'enchana.
40012032	'Ba xi kuinchjakjanta'en Ki'ndire Xuta xi'iun, kui= xi 'ba nde ku̱achat'are. Tunga xi ch'o tsa'en kuinchja ngat'are Isennixtjintsjere Na'enchana, kui xi bi ku̱achat'are ninga nixtjin nganda'e ninga xi sa'e ndiba.
40012033	Tsa ture yo nda, tjinnere nga kuixun nga nda yo ngayeje. 'Ba tsa ture bi nda, tjinnere nga kuixun nga bi nda yo ngayeje. Ngat'a ture bakutsejen jó kun yo.
40012034	Jun ntjere tjiuye, ¿jótsa'en ku̱an kuixun xi nda tsa ndejun ch'okunñu? Ngat'a xi tjin ngajin inimare xuta, kui= xi 'betju ts'a.
40012035	Jngu xuta xi nda 'baxje en xi nda ngajinre kjunda xi tijñatjo ngajin inimare. 'Ba jngu xuta xi ch'okun 'baxje en xi ch'o ngajinre kjuach'okun xi tijñatjo ngajin inimare.
40012036	'Ba an xin_nuu̱. Kionga kjua'e nixtjin nga ku̱anre kjua ngasun'ndio, kio= sja kuenda xuta ngat'are nga jngu jngu en xi tume chjire xi kinchja nga'e ngasun'ndebi.
40012037	Ngat'a ndekui ni en xi kjinukjuai sa'enri kjua, tsa tjinri je asa bi tjinri je ―kitsu Jesús.
40012038	'Ba 'batsa'en yak'a chjine kjuatexuma ko xuta fariseo kitsure Jesús: ―Ji maestru, mejénni̱ xie̱ jngu kjuakun xi ji si'en, xi kuakutsejen nga Na'enchana kitsikasenri.
40012039	Tunga Jesús kitsure: ―¡Á tsa'en ch'okunni 'ba bi kixi inya ngixkun Na'enchana xuta xi tjin nganda'e! Xi inyami'a nga skue jngu kjuakun, tunga tu kui= xi kuata'en xuta chinga profeta Jonás nixtjin kuatse jan, tu kui sani kjuakunbiu xi s'ejñatsejenre.
40012040	Ngat'a jotsa'en ján nixtjin 'ba ján nistjen tsik'ejñaya Jonás ngaya ngats'a tjiuti jio, 'ba=nde tsa'en ján nixtjin 'ba ján nistjen s'eyanijin Ki'ndire Xuta xi'iun.
40012041	Xuta xi tsik'endu Nínive kuisetjenko xuta xi tjin nganda'e, kionga kjua'e nixtjin nga ku̱anre kjua ngasun'ndio. 'Ba kui= xi skanineje xuta xi tjin nganda'e, ngat'a kui= xi kitsik'antjaiya kjuafa'etsjenre 'ba jendiba ngani ngixkun Na'enchana kionga Jonás kitsikja'axtiuyare enre Na'enchana. Tunga xi tijña nga'e ngisa= je ngisa nga ko mare Jonás.
40012042	'Ba reina xi yatexuma nangi Sabá 'ba=nde kuisetjenko xuta xi tjin nganda'e, kionga kjua'e nixtjin nga ku̱anre kjua ngasun'ndio. 'Ba kui= xi skanineje xuta xi tjin nganda'e, ngat'a kui= xi 'ñu kjin jendibani nga ja'ekasen ñojon kjuafa'etsjenre Salomón. Tunga xi tijña nga'e ngisa= je ngisa nga ko mare Salomón.
40012043	Kionga jngu isennixtjin xi bi nda 'betukajinre jngu xuta, 'bajmesun nga'nde kixi nga mangisjai nga'nde ña ku̱an sikja'aya 'ba bi masjaire.
40012044	'Ba kio tsu: “Tusa kjui ngaña̱ ni'yana̱ ña 'etjaa̱.” 'Ba kionga fa'e ngani, je kjitiya ndaba nga fa'as'en ngani, 'ba kis'echa 'ba je nda chun.
40012045	'Ba kio fikja'a yatu ngisa isennixtjin xi bi nda xi ngisa ch'okun ngisa nga ko mare kui, 'ba ngatsi'i fa'as'enjinre xuto. 'Ba xutabiu ngisa ch'okun ma nga ko mare ngatitjunre. 'Ba 'ba=nde ku̱anre xuta ch'okun xi tjin nganda'e ngayeje ―kitsu Jesús.
40012046	'Ba kionga Jesús tifako ngisa xutankjiun, kio ja'e nare ko nts'e 'ba tsikinya ngandetsin nga mejénre kjuako tsakaiñu.
40012047	'Ba tjin xi kitsure Jesús: ―Nari ko nts'é inya ngandetsian. Mejénxure kjuakori.
40012048	―¿'Yá= xi nana̱ 'ba 'yá= xi nts'ia̱? ―kitsure xuta xi echukore ion.
40012049	'Ba kio yaku ko ntsja xutare 'ba kitsu: ―Kui=bi xi nana̱ 'ba xi nts'ia̱.
40012050	Ngat'a tu'yañu xi sik'etjusun jotsa'en mejénre Na'enna̱ xi tijña ngank'aa, kui= xi nts'ia̱, xi ndichjaa̱ 'ba xi nana̱ ―kitsu Jesús.
40013001	'Ba ndekuini nixtjinbiu Jesús 'etju ni'yare 'ba kik'ejña ngandai ndachikun,
40013002	'ba ne nkjin xuta kuañajant'are. Kui kjua kik'ejñayanire jngu barku, 'ba ngatsi'i xutankjiun tsikinya ndai nando ña kixi chun.
40013003	'Ba nga ko kjuakusun 'ejñare nga yakuyare nkjin kuya tsajmi, 'ba kitsu: ―Jngu xuta kiji nga kikjejndi xujma.
40013004	'Ba kionga je tikjejndi xujma, masen xujmare tsixu ndai ndiyo. 'Ba ja'e tjiunisio 'ba kiskine.
40013005	'Ba ngimasen xujmare tsixujin ndiojo ña bi tse nangi tjin. 'Ba ta'a jesu xujmo, ngat'a bi 'ñu nanga nangiu.
40013006	Tunga kionga 'etju tsu'biu, kitsichjanre 'ba kixi, ngat'a bi 'ñu nanga kiji jamare.
40013007	'Ba ngijngu ka'a xujma tsixu ngajin na'ya. 'Ba na'yo kuank'a 'ba bi kitsja'ndere nga nda kuacha xujmabiu.
40013008	Tunga ngijngu ka'a tsixu ña nda nangi 'ba nda chan kitsja. Tjin xujmo xi kitsja jngu sientu, 'ba tjin xi kitsja yachute ko te, 'ba tjin xi kitsja kate.
40013009	Xi tjin ñojon, ngatasen ñojon ―kitsu Jesús.
40013010	'Ba kio xutare kitsitiñat'are Jesús 'ba kitsure: ―¿Ánñu kjuakusun nichjenni kionga chukue xuta?
40013011	'Ba Jesús kitsingojore: ―Jun je kitsa'e'ndenu nga ku̱ankjinnu mé= xi 'mo tijña ngat'are ña batexuma Na'enchana. Tunga xuta xi yak'a bi kitsa'e'ndere nga ku̱ankjinre kibiu.
40013012	Ngat'a xi tjinre, ngisa= tse kua'e ngisare 'ba ngisa tse s'e̱re. Tunga xi tsajainre, kui= xi stukja'axinre ka'nda xi tjinchire.
40013013	Kui= kjua kjuakusun tsichjenña̱ kionga fakua̱ xutabiu. Ngat'a ninga inyakutsejen'a mé= xi tsa'an, bi machuyare. 'Ba ninga inyant'e mé= xi xia̱n, bi basen ñojon ni̱ mankjinjínre.
40013014	Ngat'a nga 'ba tsa'en xutabiu 'betjusun enre Na'enchana xi kitsu xuta chinga profeta Isaías: Ninga nda kuinya ñojon, bi ku̱ankjinnu, 'ba ninga nda xutsijon, bi ku̱achuyanu.
40013015	Ngat'a je kuataja inimare xutabi, 'ba kuaxtaya 'ba 'echja tuxkun, tuxi bi skueni 'ba bi kuint'eni, 'ba tuxi bi ku̱ankjinnire, tsa chjen sik'antjaiya inimare 'ba an sindaa̱.
40013016	Tunga jun, ¡ndaxure xkún ko ñojón! Ngat'a xkún be= 'ba ñojón nt'e=.
40013017	Kjuakixi= xi xin_nuu̱ nga nkjin profeta ko xuta kixi xi kis'e nixtjin kuatse jan kuamejénre tsabe mé= xi te'yo nganda'e, tunga bi tsabe. 'Ba kuamejénre yasen ñojon mé= xi tenu'yo nganda'e, tunga bi kjint'e.
40013018	'Bamani tsu'ba, tasen ñojon jó tsunire kjuakusun ngat'a tse'e xuta xi kjejndi xujma.
40013019	Kionga tjin xi nt'e 'ba bi mankjinre enre Na'enchana xi tsuya nga kui= xi batexuma, 'batsa'en ndiba chanayiu 'ba fa'axin en xi je kis'entjejin inimare. Kui jo=ni xujma xi tsixu ndai ndiyo.
40013020	'Ba xujma xi tsixu ngajin ndiojo, kui joni xuta xi nt'e ion 'ba ta'a tsja tsa'en kjebe.
40013021	Tunga ngat'a bi 'ñu tjinre jama ngajin inimare, bi kixi minya. 'Ba kionga tu kjuare ion nini fa'a kjuanima 'ba tsjenngicha ngutjunfani tsichaja kjuamakjainre.
40013022	'Ba xujma xi tsixu ngajin na'yo, kui joni xuta xi kjebe ion, tunga tsajmi xi tjin ngasun'ndebi 'ñu tsikjo 'ba kjuanyino 'bonachare. 'Ba 'batsa'en bi tixa'ndere nga nda ku̱acha ion ngajin inimare xutabiu 'ba bi tsja chan ya'a.
40013023	Tunga xujma xi tsixu ngajin nangi ña nda chun, kui joni xuta xi nt'e ion 'ba mankjinre 'ba nda chan tsja. Tjin xi tsja jngu sientu, 'ba tjin xi tsja yachute ko te, 'ba tjin xi tsja kate ―kitsu Jesús.
40013024	'Ba 'batsa'en Jesús 'ejña ngani kjuakusunbi: ―Ña batexuma Na'enchana nde 'ba=nire joni jngu xuta xi nda xujma 'entje ngijñare.
40013025	Tunga kionga kjiyufe xuta, kio ja'e xuta xi stike 'ba 'entje ngajin trigore ngijña xi bi nda 'ba sa'e kiji ngani.
40013026	'Ba kionga kuank'a trigo 'ba kis'ere tu, 'ba nde kio kji'yare ngijña xi bi ndo ngayeje.
40013027	'Ba kio chu'ndare xi naire trigo ja'e 'ba kitsure: “Na'en, ¿a bi xujma nda xi kik'entje ngijñari? Ngu, ¿ñá jendibanire ngijña xi bi nda?”
40013028	'Ba xi naire kitsure: “Jngu xuta xi stikena̱ xi 'ba kitsa'en.” 'Ba chu'ndare kitsu nganire: “¿A mejénri nga kuechjune?”
40013029	Tunga kui kitsure: “Janjain, ngat'a tsa xjunio ngijña xi bi ndo, tu ko jamare trigo stjuneya.
40013030	Tusa janda ñatjen ngatamacha 'nda nga kjuechu chanre. Kui nixtjinbiu xin_ra̱ xi kuekja'a tsujmi ntjio nga tjun ngatafuneya ngijña xi bi ndo 'ba kua'ñu tuxi kuakani. 'Ba sa'e ngataminyatjo trigo ngaya ni'yana̱.”
40013031	'Ba 'batsa'en ngijngu kjuakusun 'ejña ngani Jesús, 'ba kitsu: ―Ña batexuma Na'enchana nde 'ba=nire joni jngu xujma mostaza xi kiskjebe jngu xuta 'ba 'entje ngijñare.
40013032	'Ba kui xujmabi ngisa= ichi ngisa nga ko mare ngayéje xujma xi tjin. Tunga kionga je mank'a, kui= xi ngisa je ma ngisa nga ko mare ngayéje tsujmi ntje xi kis'entje. Ka'nda jngu ya mani ya'a, 'ba ka'nda tjiunisio ma fa'etsinda ndaba nga'a tjiare.
40013033	'Ba nde 'ejña ngani kjuakusunbi: ―Ña batexuma Na'enchana nde 'ba=nire joni jngu chjun xi kiskjebe ichi na'yu san 'ba kitsik'atjijinko 'ñu tsé na'yu. 'Ba 'batsa'en tsijin ngayéje na'yu ―kitsu Jesús.
40013034	'Ba= tsa'en jako Jesús xutankjiun. Ngayéje en xi yakuyare ko kjuakusun kitsichjen, 'ba bi yakuyare tsa bi ko kjuakusun 'ejñare.
40013035	'Ba kuán tuxi 'etjusunni enre Na'enchana xi kitsu nchja chinga profeta nga kitsu: Ko kjuakusun kuinchjaña̱, 'ba xia̱n mé= xi 'mo tjindu, 'nda nga kuanda ngasun'ndio.
40013036	'Ba kionga Jesús je kitsikixant'a xutankjiun, ja'as'en ndaba, 'ba kio xutare kitsitiñat'are 'ba kitsure: ―T'inyachini̱ jó tsunire kjuakusun ngat'a tse'e ngijña xi bi nda xi kis'e ngajin trigo.
40013037	'Ba Jesús kitsingojore: ―Xuta xi 'bentje xujma xi ndo, kui= Ki'ndire Xuta xi'iun.
40013038	'Ba nga'nde ña s'entje, kui ngasun'ndebi. 'Ba xujma xi ndo, kui= xuta xi tse'e ña batexuma Na'enchana. 'Ba ngijña xi bi ndo, kui= xuta xi tse'e chanayiu.
40013039	'Ba xuta stike xi 'entje ngijña xi bi nda, kui chanayiu. 'Ba nixtjinre cho̱n, kui nixtjin kionga kjue ngasun'ndio. 'Ba xuta xi kuekja'a tsujmintjio, kui= ankjele.
40013040	'Ba joni ko ngijña xi bi nda s'eku 'ba s'etsojojin ndi'i, 'ba=nde ku̱an kionga kjue ngasun'ndio.
40013041	'Ba Ki'ndire Xuta xi'iun sikasen ankjelere ña batexuma 'ba skja'axin ngayéje xi tsikajngije ko ngatsi'i xi bi nt'e enre Na'enchana.
40013042	'Ba k'uetsojojin ña 'ñu tjima ndi'i, kioña xuta ski'nda 'ba ña kuajngaya nde'ñu.
40013043	'Ba 'batsa'en xuta xi kixi kua'na= joni tsu'biu kioña batexuma Na'enre. Xi tjin ñojon, ngatasen ñojon.
40013044	'Ña batexuma Na'enchana nde 'ba=nire joni jngu tsajmi xi 'ñu chjire xi tijña'mo jngu nga'nde. Xi kuasjaire jngu xuta, 'ba nde kio= 'ejña'mo ngani. 'Ba 'ñu tsja kis'ere ngat'are kibiu 'ba kikateña yeje xi tjinre 'ba ko tonbiu tsatse nga'ndebiu.
40013045	'Ba nde ña batexuma Na'enchana nde 'ba=nire joni jngu xuta xi bateña tsajmi xi timangisjai ndiojo xi tsja kun.
40013046	'Ba kionga je kuasjaire jngu xi 'ñu chjire, kikateña ngayéje xi tjinre 'ba ko tonbiu tsatse ndiojobiu.
40013047	'Ba nde ña batexuma Na'enchana nde 'ba=nire joni jngu na'ya ti xi kichanikja'ajin ndachikun 'ba kiskaya ngayéje kuya ti xi tjin.
40013048	'Ba kionga je kitse na'yo, meni xi tsuba tjiuti 'baxjejin ngandai nando, kioña 'bendu 'ba kja'ajin xi nda 'ba minya nisin 'ba 'betsojo xi bi nda.
40013049	'Ba=nde ku̱an kionga kjue ngasun'ndio ngayeje. Kjua'e ankjele nga sik'endut'axinre xuta ch'okun ko xi kixi.
40013050	'Ba 'batsa'en xi ch'okun k'uetsojojin ña 'ñu tjima ndi'i, kioña xuta ski'nda 'ba kuajngaya nde'ñu.
40013051	¿A je kuankjinnu ngayéje kibi? ―kitsure Jesús nga tsiningiyare. ―Jun ―kitsu xutare.
40013052	'Ba Jesús kitsure: ―'Bamani nga jngu jngu chjine kjuatexuma xi kisakuyare ngat'are ña batexuma Na'enchana, nde 'ba=nire joni jngu xuta xi tjinre jngu ni'ya je, ña tjindutjore tsajmi xi 'ñu chjire. 'Ba ngajin tsajmibiu 'baxje xi xatse ko xi chinga.
40013053	'Ba kionga Jesús je jet'are nga yakuya kjuakusun, 'etju nga'ndebiu.
40013054	'Ba kionga je echu ngani ña nangire, 'etuts'inre nga yakuya ngaya ni'ya sinagogare xuta xi tjin kio. 'Ba xuta tu kuakunre, 'ba tsure xinkjin: ―¿Ñá kikja'anire xutabi kjuankjinkakun? ¿Ñá= sakunire kjua'ñu tuxi tsa'enni kjuakun?
40013055	¿A bi tsa ki'ndire chjine yo kibi? ¿A bi nare xi María 'mi? ¿A bi nts'e mani Santiago ko Kuse ko Simón 'ba ko Judas?
40013056	¿A bi nga'e tjindujinna ndichja ngayeje? Ngu, ¿ñá= kikja'anire kjuankjinkakun ko kjua'ñubiu?
40013057	Kui kjua kuach'onire ngat'are kui. Tunga Jesús kitsure: ―Tuñañu 'yakun jngu profeta, tunga ña nangire fa 'ba ña ndaba, tu'yá bekun.
40013058	'Ba bi nkjin kjuakun kitsa'en Jesús kio, ngat'a bi kuakjainre ngat'are kui xuta xi tjin kio.
40014001	'Ba kui nixtjinbiu Herodes xi tjinre xa nangi Galilea 'ba nde kjint'e ngat'are mé= xi titsa'en Jesús.
40014002	'Ba kitsure nchja xi tsa'exat'are: ―Juan Bautista= kibiu. Je ja'aya nganire ngajinre mik'en, kui= kjua tjinnire kjua'ñu nga tsa'en kjuakun.
40014003	Ngat'a Herodes ja'ba je 'exa nga kjinduba Juan 'ba kis'e'ñu 'ba kis'eya nduya. Tu kjuare Herodia= nini nga 'ba kitsa'en. Kui xi chjunre Felipe, xi nts'e mani Herodes.
40014004	Ngat'a Juan 'bi tsure Herodes: ―Bi tixa'nderi nga kuenikue chjunre nts'é.
40014005	'Ba Herodes kuamejénre nga sik'en Juan tsakaiñu, tunga tsakjun nga 'ba sa'en, ngat'a naxinando tsu nga Juan jngu profeta.
40014006	Tunga kionga ts'axje s'ire Herodes nga kichu nu, ki'ndire Herodia kite ngixkun ngatsi'i xi ja'e s'ibiu, 'ba Herodes 'ñu tsja kuánre.
40014007	Kui kjuañu kitsik'axkini ngat'are Na'enchana nga sjare ki'ndi chjunbiu tumeñu xi skui'are.
40014008	'Ba ja'ba je tjun inya'a nare nga kitsure: ―Ngaya jngu tiba t'eyana nindaku Juan Bautista 'ba ta'ena.
40014009	'Ba 'batsa'en rey Herodes kuabare, tunga ngat'a je kitsik'axki ngat'are Na'enchana ngixkun ngatsi'i nchja xi tsik'endut'ako yamixo, kui kjua 'exani nga kua'ere ki'ndi chjunbiu mé= xi tjimi'a.
40014010	Ngu kitisin Juan Bautista ngaya nduyo.
40014011	'Ba ngaya jngu tiba kis'eya nindaku Juan 'ba kitsa'ere ki'ndi chjunbiu, 'ba kui kitsja nganire nare.
40014012	'Ba xutare Juan ja'ekja'a yojore 'ba kik'eyanijin, 'ba jaskan kike'ere nijmi Jesús mé xi kuán.
40014013	'Ba kionga Jesús kjint'e mé xi kuán, tsik'ejñayare jngu barku 'ba kiji tajngu jngu nga'nde t'axin 'ba ña kjin. Tunga kionga naxinando kjint'e nga je tifi Jesús, 'batsa'en 'etju nangibiu 'ba kiji ndsakuni nga kitjenngi.
40014014	'Ba kionga Jesús 'etukajen barku, tsabe xutankjiun 'ba ja'animare 'ba kitsinda xi inyafesun.
40014015	'Ba kionga je tjima'ña, xutare Jesús kitsitiñat'are 'ba kitsure: ―Ne t'axin nga'e, 'ba je ne ngixun ngayeje. Tusa tikixant'ai xutankjiun 'ba ngatji naxinanda xi tjindu tiña nga'e, tuxi kuatseni xi skine.
40014016	Tunga Jesús kitsingojore: ―Bi machjen nga kuaje. Tusa jun ta'e_ru xi skine.
40014017	'Ba xutare kitsu nganire: ―Tunga tu ón chi ma sani niñuxtila xi kich'ee̱ 'ba jó tjiuti.
40014018	'Ba Jesús kitsu: ―Ndekonu nga'e.
40014019	'Ba kio kitsure xutankjiun nga ngat'endujin xka ngijño, 'ba kiskjebe nga ón niñuxtilo 'ba ngojó tjiutiu. 'Ba kiskutsejennk'a 'ba kitsjare kjuanda Na'enchana, 'ba sa'e kitsixkua niñuxtilo 'ba kitsjare xutare, tuxi sika'bisunnire xutankjiun.
40014020	'Ba ngatsi'i tsakjen ka'nda nga̱ nda kitsere. 'Ba kio 'eku xi xi ts'angiu, 'ba tejó nisin kuán ngisa.
40014021	'Ba ónru mi kuán xuta xi'in xi kiskine niñuxtilo, kja'ere yanchjin 'ba ko ki'ndi nisti.
40014022	'Ba ta'a Jesús 'exare xutare nga kuijin ngaya barku tuxi kuajetitjunni xingunda ndachikun, yejerañu titsikixant'a xutankjiun.
40014023	'Ba kionga Jesús je kitsikixant'a xuta, tsijin jngu nindu tuxi kuikjako tajnguni Na'enchana. 'Ba tojo kio tijña tajngu nga kuajñu.
40014024	'Ba kui chubabiu, jeru masen ndachikun tjejin barku. 'Ba tsindiure nando titsiteya, ngat'a ntjo 'batsa'en tibe'e jotsa'en inyafi.
40014025	'Ba kionga je tjis'e isen, Jesús tsu'basun ndachikun nga kint'e xutare.
40014026	'Ba kionga xutare tsabe nga ndibasun ndachikun, 'ñu kitsakjun, 'ba 'bi kitsu nga kiski'ndayakun: ―¡Jngu isennixtjin ndiba kio!
40014027	Tunga ta'a Jesús kitsure: ―¡Ti'ñu kakún! ¡An= ña̱! ¡Bi kun!
40014028	'Ba 'batsa'en Pedro kitsure: ―Tsa kjuakixi nga ji, Na'en, t'exanaa̱ nga kjuisaa̱n nando nga kjuint'era̱.
40014029	―Jabi, tsu'ba ―kitsu Jesús. 'Ba 'batsa'en Pedro 'etukajen ngaya barku 'ba kisun nando nga kint'e Jesús.
40014030	Tunga kionga tsabe nga 'ñu tjima ntjo, kitsakjun. 'Ba kionga je titiungijndiu, 'bi kitsu nga kiski'ndaya: ―¡Na'en, tik'anginaa̱!
40014031	'Ba ta'a Jesús kitsuba ntsja Pedro, 'ba kitsure: ―¡Á tsa'en chuba makjainniri! ¿Ánñu jó ján kikjani inimari?
40014032	'Ba kionga ja'as'en ngaya barku, kis'exiu ntjo.
40014033	'Ba xi tjinduya barku tsikinyakunch'int'are Jesús 'ba kitsure: ―Kjuakixi= nga ji xi Ki'ndire Na'enchana.
40014034	'Ba kionga je ja'axtiu ndachikun, echu nangi Genesaret.
40014035	'Ba xuta xi kio tse'e tsabexkun Jesús, 'ba nde ye'e tsi'ire nijmi naxinanda xi kio tjindundaire 'ba ja'ekore ngatsi'i xi inyafesun.
40014036	'Ba 'ets'are tsa sja'ndere nga siko tetjun najñure. 'Ba ngatsi'i xi kitsiko najñure Jesús kuanda.
40015001	'Ba 'batsa'en yak'a xuta fariseo ko chjine kjuatexuma xi jendibani naxinanda Jerusalén kitsitiñat'are Jesús, 'ba 'bi kitsure nga tsiningiyare:
40015002	―¿Ánñu bi tsik'etjusunni xutari kjuachinga xi yakuyana xuta chingana? Ngat'a bi titjun banejun ntsja nga kjen.
40015003	'Ba Jesús kitsingojore: ―'Ba jun, ¿ánñu bi nik'etjusunñu kjuatexumare Na'enchana, nga tusa kjuachingare xuta chinganu nik'etjusun?
40015004	Ngat'a enre Na'enchana 'bitsa'en kua'indut'a: “Chakuin na'enri ko nari”, 'ba “Xi ch'o kuetsure na'enre asa nare, kui xi tjinnere nga kjuinik'en.”
40015005	Tunga jun mixun nga tsa tjin xi kuetsure na'enre asa nare: “Bi ku̱an kuasekora̱, ngat'a ngayéje xi tjinna̱ xi ku̱an kuasekonira̱ tsakaiñu, je 'ejñat'axia̱n tuxi sjani_ra̱ Na'enchana”,
40015006	tsa tjin xi 'ba kuetsu, bi nde tjinnenire nga kuaseko na'enre asa nare. 'Ba 'ba=tsa'en miyunio kjuatexumare Na'enchana tu ngat'are kjuachinganu.
40015007	¡Xuta jó nkjain! Xuta chinga profeta Isaías kixi= kinchja ngat'a tsojon kionga kitsu:
40015008	Kui xutabi tu ts'a bekunnina̱, tunga inimare kjin tjindu ngat'a tsa'an.
40015009	Tumé chjinire chje xi tsjana̱, ngat'a tu kjuatexumare xuta= bakuya.
40015010	'Ba 'batsa'en Jesús kinchjare xutankjiun 'ba kitsure: ―Tasen ñojon 'ba ngatamankjinnu.
40015011	Bi kui xi fa'as'en nga'a ts'a xuta xi tsijndire ngixkun Na'enchana, tusa xi 'betjuni ts'a, kui= xi tsijndire.
40015012	'Ba 'batsa'en xutare kitsitiñat'are Jesús 'ba kitsure: ―¿A 'yani nga xuta fariseo kuach'ore ngat'are en xi kisji?
40015013	'Ba Jesús kitsingojore: ―Ngayéje tsujmi ntje xi bi kis'entje ngat'are Na'enna̱ xi tijña ngank'aa, stjune ka'nda ko jamare.
40015014	Ngu bi nisin_ru nchjabiu. Tu xuta ka= kui= xi baku ndiyare xuta ka. 'Ba tsa jngu xuta ka kuaku ndiyare ngijngu xuta ka, ¿a bi tu jngu ngojo kuixuya ngojó?
40015015	'Ba Pedro kitsu: ―'Ba t'innii̱ jó tsunire kionga kisji nga bi kui xi fa'as'en nga'a ts'a xuta xi tsijndire ngixkun Na'enchana.
40015016	'Ba Jesús kitsure: ―¿A tojo kje mankjiínnu jun ngayeje?
40015017	¿A bi 'yo nga ngayéje xi fa'as'en nga'a ts'a xuta, kui xi fi ngaya ngats'a 'ba sa'e 'betju ngani?
40015018	Tunga xi 'betju ts'a xuta, kui= xi ndibani ngajin inimare, 'ba kui= xi tsijndire xuta ngixkun Na'enchana.
40015019	Ngat'a ngajin inimare xuta= ndibanire nga ch'otsa'en tsikja'etsjen, 'ba nga tsik'en xinkjin, nga tsa'en chajngi, nga tsiskako yojore, nga tsa'en cheje, nga nchja en ndesu, 'ba nga ch'o tsure xinkjin.
40015020	Kui= xi tsijndire xuta ngixkun Na'enchana. Tunga tsa kuakjen ninga bi kuanejun ntsja, bi kui xi tsijndire xuta ngixkun Na'enchana.
40015021	Nga Jesús 'etju kio, kijit'axin nangi ña batexumare naxinanda Tiro ko nangi ña batexumare naxinanda Sidón.
40015022	'Ba jngu chjun xi kio tijña, xi ntjere xuta xi jendibani nangi Canaán, kitsitiñat'are 'ba 'bi kitsu nga kiski'ndaya: ―¡Ji na'en, ntjere David, ngatjas'eri kjuanima kakun ngat'ana̱! ¡Ki'ndi chjunna̱ ne 'ñu ti'benere jngu isennixtjin xi bi nda!
40015023	Tunga Jesús nijnguú en kitsingojore. 'Ba 'batsa'en xutare kitsitiñat'are 'ba kitsure: ―Tusa 'ba t'in_ri chjunbiu nga ngatji, ngat'a tikji'ndaya tjenngina.
40015024	'Ba Jesús kitsingojore: ―Kitsikasenna̱ Na'enchana nga tu kui sa kjuikuan xuta xi tjin ngajinre xuta tse'e Israel, xuta xi kichaja joni chutsanga xi tsakasent'axin tajngu.
40015025	'Ba 'batsa'en ja'e chjunbiu 'ba tsakasenkunch'int'are Jesús 'ba kitsu: ―¡Na'en, tisekochina!
40015026	'Ba Jesús kitsu: ―Bi nda tjin tsa xja'are niñuxtilare ki'ndiu 'ba kua'ere tjiunaño.
40015027	'Ba chjunbiu kitsu: ―Jun na'en, tunga ka'nda tjiunaño kjine xi̱ xi bixungi ngi yamixare naire.
40015028	'Ba 'batsa'en Jesús kitsingojore 'ba kitsu: ―¡Á tsa'en 'ñu makjainniri, na! 'Ba ngatjama jotsa'en nga ji mejénri. 'Ba ndekuini chubabiu kuanda ki'ndi chjunre chjunbiu.
40015029	'Ba Jesús 'etju nga'ndebiu 'ba echu ndai ndachikun Galilea, 'ba 'batsa'en tsijin jngu nindu 'ba kio tsik'ejña.
40015030	'Ba nkjin xuta ja'ekun Jesús xi ja'eko xuta xi kututjun kun ndsaku, xi ka, xi ni̱má, xi kututjun ntsja, 'ba ko nkjin ngisa xi inyafesun. 'Ba 'endut'a tiñare Jesús, 'ba kui kitsinda ngatsi'i.
40015031	'Ba kui= kjua kuakunnire xutankjiun, nga tsabe nga ma inyanchja xuta xi ni̱má, nga inyamanda xi kututjun kun ntsja, nga ma inyafi xi kututjun kun ndsaku, 'ba nga inyamatsejen nganire xuta xi ka. 'Ba xutankjiun kitsikixiya nga tjinre kjuaje Na'enre xuta Israel.
40015032	'Ba Jesús kinchjare xutare 'ba kitsure: ―Fa'anima=na̱ xutabi, ngat'a je ján nixtjin tjinre nga tjindukona̱ nga'e 'ba je bi nde tjinnire xichine. 'Ba bi mejénna̱ nga k'uete kjindia, ngat'a tsa chjen ngaya ndiyo kueyaya.
40015033	Tunga xutare kitsingojore: ―¿Joni nga'nde kibi kioña tu'yá tjin, ñá=ñu sakuna xi chine 'ba kua'era 'ba tuku kji'i xuta?
40015034	'Ba Jesús tsiningiyare: ―¿Jó tjin niñuxtila kich'o? 'Ba xutare kitsingojo: ―Yatu 'ba jó ján tjiuti.
40015035	'Ba meni Jesús 'exa nga xutankjiun ngat'endu t'anangiu.
40015036	'Ba kiskjebe nga yatu niñuxtilo 'ba ko tjiutiu, 'ba kitsjare kjuanda Na'enchana, 'ba sa'e kitsixkua 'ba kitsjare xutare, 'ba xutare kitsjare xutankjiun.
40015037	'Ba kiskine tsi'i ka'nda nga̱ nda kitsere. 'Ba kionga je kiskja'añajan xkua xi ts'angi, yatu nisinya kitsere.
40015038	'Ba xi kiskine niñuxtilo ñujun mi xuta xi'in, 'ba kja'ere yanchjin ko nisti ki'ndi.
40015039	'Ba kionga Jesús je kitsikixant'a xutankjiun, ja'as'en ngani ngaya barku 'ba kiji nangi Magdala.
40016001	'Ba xuta fariseo ko xuta saduceo ja'e tuxi skut'ayakoni Jesús. 'Ba tsi'are nga sa'en jngu kjuakun xi kuakutsejen nga Na'enchana kitsikasen.
40016002	Tunga Jesús kitsingojore: ―Kionga mangixun, mixun: “Nda= chun ku̱an, ngat'a chun tsjetsje ngank'aa.”
40016003	'Ba nga tajñu, mixun ngañu: “Ch'o chun ku̱an nganda'e, ngat'a yufi inya ngank'aa.” Mankjinnu mé= xi matsejen ngank'aa, tunga, ¿ánñu bi kjimankjinninu xi tis'ejñatsejen nganda'e?
40016004	Xuta xi tjin nganda'e inyami'a nga mejénre skue jngu kjuakun, ngat'a ch'okun 'ba bi kixi inya ngixkun Na'enchana. Tunga tume kuakure tu kui sani xi kuata'en profeta Jonás nixtjin kuatse jan, kui kjuakunbiu xi s'ejñatsejenre ―kitsu Jesús 'ba tsakasent'axinre xutabiu.
40016005	'Ba kionga xutare ja'axtiu xingunda ndachikun, kichiyajinre nga tsaka'a niñuxtila.
40016006	'Ba Jesús kitsure: ―Chutsijon 'ba tikuendo yojonu ngat'are na'yu sanre xuta fariseo ko xuta saduceo.
40016007	'Ba xutare jonijmiko xinkjin 'ba kitsu: ―Ngat'a kichiyajinna nga kich'a niñuxtila kui= kjua 'ba titsuni.
40016008	'Ba Jesús tsabe mé= xi inyatsure xinkjin 'ba kitsure: ―¿Ánñu te'mini_ru xingiu nga bi kich'o niñuxtila? ¡Á tsa'en chuba makjainninu!
40016009	¿A tojo kje mankjinnu? ¿A bi fa'etsjennu nga ón niñuxtila yakjanyaa̱ ngajinre ón mi xuta 'ba jó tjin nisin kjinitsio xkuare?
40016010	¿'Ba a bi fa'etsjennu nga yatu niñuxtila yakjanyaa̱ ngajinre ñujun mi xuta 'ba jó tjin nisinya kjinitsio xkuare?
40016011	¿Jó tjinnire nga bi mankjinnu nga bi ngat'are niñuxtila nga tenchjaa̱? Tunga chutsejen_ru yojonu na'yu sanre xuta fariseo ko xuta saduceo ―kitsu Jesús.
40016012	'Ba 'batsa'en xutare kuankjinre xi Jesús titsu, nga bi ngat'are na'yu sanre niñuxtila xi tjinnere nga sikuenda yojore, tu kui xi bakuya xuta fariseo ko xuta saduceo.
40016013	'Ba kionga Jesús echu nangi xi tijñandaire Cesarea, ña tjinre xa Filipos, tsiningiyare xutare: ―¿Jó tsu xuta, 'yá= xi Ki'ndire Xuta xi'iun?
40016014	'Ba xutare kitsingojore: ―Tjin xi tsu nga Juan Bautista= 'ba tjin xi tsu nga Elías. 'Ba tjin yak'a xi tsu nga Jeremías asa kja'e ngijngu profeta.
40016015	'Ba Jesús kitsu nganire: ―'Ba jun, ¿jó mixun nga 'yá=niña̱ an?
40016016	'Ba 'batsa'en Simón Pedro kitsingojore: ―Ji= ni xi Cristo, Ki'ndire Na'enchana xi tijñakun.
40016017	'Ba Jesús kitsure: ―¡Ndaxuri, Simón, ki'ndire Jonás! Ngat'a bi xuta ngasun'ndebi 'ejñatsejenri kibiu, tu Na'enna̱ xi tijña ngank'aa.
40016018	'Ba an xinra̱ nga k'uinri Pedro, 'ba ngasun ndiojobiu sindaa̱ ninguna̱; 'ba nga'ñure kjuabeyo bi ku̱an sa'enre xuta xi tsa'an.
40016019	'Ba sjara̱ llavere ña batexuma Na'enchana. 'Ba ngayéje xi k'uechja'nde nga'e ngasun'ndebi, 'ba=nde s'e̱chja'nde ngank'aa. 'Ba ngayéje xi kua'e'nde nga'e ngasun'ndebi, 'ba=nde kua'e'nde ngank'aa.
40016020	'Ba kio Jesús 'ñu 'enere xutare nga tu'yá ngate'ere nijmi nga kui xi Cristo.
40016021	'Ba ka'nda kui nixtjinbiu tsaka'anire Jesús nga ye'ekixire nijmi xutare nga tjinnere nga kuaje Jerusalén, 'ba nga ne tse kjuanima kjua'axtiu ngaya ntsja nchja chingare naxinando ko xi ngakure na'mi 'ba ko chjine kjuatexuma, 'ba nga kjuinik'en, 'ba nga xi majánni nixtjin kjua'aya nganire ngajinre mik'en.
40016022	'Ba kio Pedro kikot'axin Jesús 'ba 'etuts'inre nga jatiko 'ba kitsure: ―¡Na'en, Na'enchana ngat'ejñat'axin ngayéje kibiu! ¡Tumé ku̱anri!
40016023	Tunga Jesús kitsiku'beya 'ba kitsure Pedro: ―¡Tisent'axinnaa̱, Satanás! Ji xi te'bejñanaa̱ kjuana'en. Ngat'a bi nikja'etsjen mé= xi tse'e Na'enchana, tusa mé= xi tse'e xuta ngasun'ndebi.
40016024	'Ba 'batsa'en kitsure xutare: ―Tsa tjin xi mejénre sjenngina̱, ngatatsichiyajin yojore ko mé= xi mejénre 'ba ngata'anijin krure 'ba ngatjandetjenngina̱.
40016025	Ngat'a xi mejénre sik'angi tajngu yojore nga k'uejñakun, kui= xi tusa kueya. Tunga xi kueya tu kjuana̱ ni, kui= xi tusa sakure kjuabenichun.
40016026	Ngat'a, ¿mé= xi sa'enire xuta tsa sa'en ngayéje xi tjin ngasun'ndio, 'ba tsa sichaja inimare? ¿'Ba jó tjin ku̱an k'uechjintjai inimare xuta?
40016027	Ngat'a Ki'ndire Xuta xi'iun kjua'eko kjuajere Na'enre 'ba kjua'eko ankjelere, 'ba kio k'uechjire xuta mé= xi kitsa'en nga jngu jngu.
40016028	Kjuakixi= xi texin_nuu̱. Nga yak'a xi inya nga'e bi kueya ka'nda nga skue nga kjua'ekatexuma Ki'ndire Xuta xi'iun.
40017001	Kionga je ja'a jon nixtjin, Jesús kikot'axin Pedro ko Santiago 'ba ko Juan xi nts'e mani Santiago 'ba tsijin jngu nindu nk'a.
40017002	'Ba kio ngixkun nchjabiu, Jesús ts'antjaiya isenre. Nkjain tsa'na joni tsu'biu, 'ba najñure tiba xu xu kuán joni ndi'i.
40017003	'Ba kio nchjabiu tsabe nga Moisés ko Elías inyafako nijmi Jesús.
40017004	'Ba 'batsa'en Pedro kitsure Jesús: ―Na'en, ¡á ndani nga nga'e tetsuba! Tsa mejénri, sindaa̱ ján ni'ya ki'ndi nga'e, jngu xi tsiji ko jngu xi tse'e Moisés 'ba ko jngu xi tse'e Elías.
40017005	'Ba yejerañu tinchja Pedro, jngu yufi xi 'na ja'etsink'ianre nchjabiu, 'ba ngajin yufibiu 'etjujin jngu jnda xi kitsu: ―Kui=bi xi Ki'ndina̱ xi 'ñu tsimijaa̱n 'ba xi tsja tjinna̱ ngat'a tse'e. Tasen ñojon_ru kui.
40017006	'Ba kionga kjint'ere jndabiu xutare, kitsikindi nkjain 'nda t'anangiu 'ba 'ñu kitsakjun.
40017007	'Ba 'batsa'en Jesús kitsitiñat'are 'ba kitsiko, 'ba kitsure: ―Tisetjion 'ba bi kun.
40017008	'Ba kionga kiskjenitjen ngani nkjain nchjabiu, tu'yá nde tsabeni. Tu Jesús tajngu sejña ya'a.
40017009	'Ba kionga je inyandibajen ngani nindu, Jesús 'enere nchjabiu, 'ba kitsure: ―Tu'yá 'be_ru nijmi mé= xi kji'yo, ka'nda nga Ki'ndire Xuta xi'iun kjua'aya nganire ngajinre mik'en.
40017010	'Ba xutare Jesús tsiningiyare: ―¿Ánñu chjine kjuatexuma tsuni nga Elías tjinnere nga tjun kjua'e?
40017011	'Ba Jesús kitsingojore: ―Kjuakixi= nga Elías tjun kjua'e 'ba nga kui k'uenda ngayéje.
40017012	Tunga an xin_nuu̱ nga Elías je ja'e, tunga xuta bi tsabexkun, tusa kitsiko jotsa'en kui kuamejénre. 'Ba 'ba=nde tsa'en Ki'ndire Xuta xi'iun kjua'a kjuanima ngaya ntsja xutabiu.
40017013	'Ba 'batsa'en xutare kuankjinre nga ngat'are Juan Bautista= kinchja nga 'ba kitsu.
40017014	'Ba kionga ja'e ngani ña inya xutankjiun, jngu xuta kitsitiñat'are Jesús 'ba tsakasenkunch'int'are, 'ba kitsure:
40017015	―Na'en, ngatja'animachiri ki'ndina̱, ngat'a tjin= nixtjin nga 'mexkjuen 'ba fatse 'ba ne 'ñu fa'a kjuanima. 'Ba nkjin ndiya kajin ndi'i asa nanda.
40017016	'Ba ja'eko_ra̱ xutari, tunga bi kuánre kjininda.
40017017	'Ba meni Jesús kitsingojo: ―¡Xuta xi tjin nganda'e tsajainre kjuamakjain 'ba xtan koni! ¿Kjia'á= 'nda kuatejñajin_nuu̱? ¿Kjia'á= 'nda xukjuako_nuu̱? Ndekonu ki'ndibiu nga'e.
40017018	'Ba Jesús jatiko isennixtjin xi bi ndo, 'ba 'etjukajinre ki'ndibiu. 'Ba ndekuini chubabiu kuanda.
40017019	'Ba 'batsa'en xutare Jesús kitsitiñat'are 'ba tsiningiyat'axinre: ―¿Ánñu bi kuán kji'naxjeni̱ ji̱n isennixtjinbiu?
40017020	'Ba Jesús kitsure: ―Ngat'a ne chuba makjainnu, 'ba xinkixi_nuu̱, tsa tjinchinu kjuamakjain ninga tu ichisa joni xujma mostaza, ku̱an k'uin_ru nindubi: “Texin nga'e 'ba kja'e nga'nde t'in”, 'ba nindu kuetukaxin. 'Ba tume na'en ku̱annu tsa 'ba tsa'en ku̱akjainnu.
40017021	Tunga isennixtjin joni kibi bi tu chu̱ba̱ 'betju. Kio=nga chukua Na'enchana 'ba nga betsuba kjindia, kio=nga 'betju.
40017022	'Ba kionga Jesús tsu'bako xutare nangi Galilea, kitsure: ―Ki'ndire Xuta xi'iun ku̱angantsja ngaya ntsja xuta,
40017023	'ba kjuinik'en. Tunga xi majánni nixtjin kjua'aya nganire ngajinre mik'en. 'Ba xutare 'ñu kuabare nga 'ba kitsu Jesús.
40017024	'Ba kionga Jesús ko xutare echu naxinanda Capernaum, xuta xi kjebechjintjai ningu xi kjijña naxinanda Jerusalén kitsitiñat'are Pedro, 'ba tsiningiyare: ―¿A bi 'bechjintjai ningu maestruri?
40017025	'Ba Pedro kitsingojo: ―Jun, 'bechjintjai. 'Ba kionga Pedro ja'as'en ni'ya ña tijña Jesús, Jesús tjun kitsure: ―¿Jó sji ji, Simón? Rey xi tjin ngasun'ndebi, ¿'yá= xi tsik'echjintjai? ¿A xi tujngu naxinandare, asa xuta xi kja'ere?
40017026	'Ba Pedro kitsingojore: ―Xuta xi kja'ere. 'Ba Jesús kitsu ngani: ―Ngu, xi tujngu naxinandare tume 'bechji, tsu'ba.
40017027	Tunga tuxi bi ch'o ku̱anire nchjabiu, tusa t'in ngandai ndachikun 'ba chanikja'ajin tsitin. Tjiuti xi tjun skat'a, chju'i ts'a. 'Ba kio ku̱asjairi jngu ton xi ku̱an k'uechjintjaini jó xuta. Chjube tonbiu 'ba t'ik'echjintjai ngat'ari 'ba ngat'ana̱.
40018001	'Ba ndekuini nixtjinbiu xutare Jesús kitsitiñat'are 'ba tsiningiyare: ―¿'Yá= xi ngisa chjire ña batexuma Na'enchana?
40018002	'Ba Jesús kinchjare jngu ki'ndi chi 'ba kitsikasen ngamasenre xutabiu,
40018003	'ba kitsure: ―Kjuakixi= xi xin_nuu̱. Tsa bi si'indo inimanu 'ba sik'antjaiyo yojonu joni jngu chi'ndi chi, bi kuitjas'ion ña batexuma Na'enchana.
40018004	Kui kjuañu, tu'yañu xi k'uaxjenima yojore joni chi'ndi chibi, kui= xi ngisa chjire ña batexuma Na'enchana.
40018005	'Ba xi skjebetjo ngat'ana̱ jngu chi'ndi chi joni kibi, kui xi an tikjebetjona̱.
40018006	'Ba tu'yañu xi sikajngi je jngu chi'ndi chi joni kibi xi makjainre ngat'ana̱, tusa ngisa ndani ngat'are tsa s'e̱t'a ngisin jngu ndiojo tse 'ba xanikja'ajin ña nanga ndachikun.
40018007	¡Nimaxuni xuta xi tjin ngasun'ndebi, ngat'a tjin= mé= xi tsikajngi je! Ngat'a s'e̱ntsjai mé= xi sikajngi je xuta. Tunga, ¡nimaxuni xuta xi sikajngi je xuta xi kja'ere!
40018008	'Ba mani, tsa ndsai asa ndsakui tsikajngijeri, tusa tichatjin 'ba chanikja'at'axin. Ngat'a ngisa= ndani ngat'ari tsa kutu ntsja asa kutu ndsaku tetsji nga kuitjas'en ña k'uendukunntsjai xuta, 'ba bi ngojó ndsai asa ngojó ndsakui xanikja'ajinri ngajin ndi'i ña bi 'boya.
40018009	'Ba tsa tuxkuin xi tsikajngijeri, tusa 'na̱xje 'ba chanikja'at'axin. Ngat'a ngisa= ndani ngat'ari tsa tu jngusa tuxkuin kuitjas'en ña k'uendukunntsjai xuta, 'ba bi ngojó tuxkuin xanikja'ajinri ngajin ndi'i ña bi 'boya.
40018010	T'ejin kakún. Bi 'naxjengiu jngu chi'ndi chi joni kibi. Ngu xin_nuu̱ nga ankjelere ki'ndibiu xi tjindu ngank'aa, kui= xi tjinduntsjai ngixkun Na'enna̱ xi tijña ngank'aa.
40018011	Ngat'a Ki'ndire Xuta xi'iun ja'etsik'angi xi je kichaja tsakaiñu.
40018012	¿Jó mixun jun? Tsa jngu xuta tjinre jngu sientu chutsanga, 'ba tsa jngu cha̱jare, ¿a bi sik'endu xi yachute ko yachan ñajan ngajin ngijño 'ba kuekangisjai xi kichajo?
40018013	Kjuakixi= xi xin_nuu̱. Tsa ku̱asjaire xi kichajo, ngisa= tsja ku̱anre ngat'are kui, nga ko mare xi yachute ko yachan ñajan xi bi kichajo.
40018014	'Ba nde tsa'en bi mejénre Na'ennu xi tijña ngank'aa nga nijnguú ki'ndi chi joni kibi xaja.
40018015	'Ba tsa nts'é ch'o tsikori, t'ichin 'ba chuko nijmi tajngui 'ba 'ba t'in_ri nga bi nda tjin mé= xi titsa'en. 'Ba tsa kjuint'e enri, je nda kich'a ngani nts'é.
40018016	Tunga tsa bi kjuint'e enri, t'ikue jngu asa jó xuta xi kja'ere, tuxi 'batsa'en s'e̱ni jó asa ján xi sikixiya mé= xi ku̱an.
40018017	Tunga tsa 'ba nde bi kjuint'e enre xutabiu, t'e_ri nijmi ngatsi'i xi mañajan ningu. 'Ba tsa 'ba nde bi kjuint'e enre xi mañajan ningu, tu ngatja'yani joni xuta xi bi tse'e Israel asa xi kjebechjintjai tsajmi.
40018018	'Ba xinkixi_nuu̱, mé= xi k'uechja'ndio nga'e ngasun'ndebi, 'ba=nde s'e̱chja'nde ngank'aa. 'Ba xi kua'e'ndio nga'e ngasun'ndebi, 'ba=nde kua'e'nde ngank'aa.
40018019	'Ba 'ba nde xin_nuu̱. Tsa jó kuon xi tujngu kjiyuju kakún nga'e ngasun'ndebi ngat'are mé= xi mejénnú 'ba xja'a_ru Na'enna̱ xi tijña ngank'aa, kui= xi sjanu mé= xi xjo'o.
40018020	Ngat'a ña jó asa ján xuta ku̱añajan ngat'are ja'enna̱, kio= tesiaa̱n ngamasenre xutabiu ―kitsu Jesús.
40018021	'Ba 'batsa'en Pedro kitsitiñat'are Jesús 'ba tsiningiyare: ―Na'en, ¿jó tjin ndiya sichat'a_ra̱ nts'ia̱, tsa ch'o sikona̱? ¿A ka'nda yatu ndiya?
40018022	'Ba Jesús kitsingojore: ―Bi texinra̱ tsa yatu ndiya, tusa yachute ko kan ndiya xi yatu.
40018023	'Ba Jesús kitsu: ―'Ba mani, ña batexuma Na'enchana, ningusunkoña joni jngu rey xi kuamejénre kitsa'enko kuenda chu'ndare.
40018024	'Ba kionga je ti'betuts'inre nga titsa'en xki, ja'enikasen ngixkun jngu xi 'ñu tsé tjenre tse'e.
40018025	Tunga xutabiu tsajainre ton xi k'uechjini xi tjenre. 'Ba 'batsa'en xi naire 'exa nga sateña xutabiu, chjunre, ko ki'ndire, 'ba ko ngayéje xi tjinre, tuxi 'batsa'en ku̱achjini xi tjenre.
40018026	'Ba 'batsa'en chu'ndabiu tsakasenkunch'in ngixkun naire 'ba 'ets'are: “Na'en, ngatjas'echiri kjuaje kakun ngat'ana. K'uechji yejera̱ tonri”, kitsure.
40018027	'Ba rey ja'animare chu'ndare 'ba kitsure: “Je bi nde tjenniri tsa'an.” 'Ba kitsik'ejñandai.
40018028	Tunga kionga 'etju chu'ndabiu nga'ndebiu, kio kisatejin kja'e chu'nda xi tu jngu chu'nda ma xi tjenchire tse'e. Xi yastisin 'ba kiskanijndusin 'ba kitsure: “¡T'echji tonna̱ xi tjenri!”
40018029	'Ba 'batsa'en tsakasenkunch'int'are chu'nda xi tu jngu chu'nda ma, 'ba 'ets'are: “Ngatjas'echiri kjuaje kakun ngat'ana̱. K'uechjiyejera̱ tonri”, kitsure.
40018030	Tunga xi ngijngu bi kuakjainre. Tusa nduya 'ete ka'nda nga k'uechji ngayéje xi tjenre.
40018031	'Ba kionga chu'nda xi yak'a tsabe kibi, 'ñu on kuán kakun 'ba ye'ere nijmi naire mé xi kuán.
40018032	'Ba 'batsa'en kinchja nganire naire chu'ndabiu 'ba 'bi kitsure: “Chu'nda ch'okun, an nimé kiskjebechjira̱ ton xi tjenri tsa'an, tu ngat'are nga kik'ets'anaa̱.
40018033	Ngu, ¿a bi 'ba nde tjinnere nga ja'animari tsakaiñu chu'nda xi tu jngu chu'nda mo, jotsa'en ja'animara̱ ji?”
40018034	'Ba 'ñu sti kuánre naire. 'Ba kitsingantsja chu'ndabiu ngaya ntsja nchja xi tsikuenda nduya, ka'nda nga̱ k'uechji ngayéje ton xi tjenre.
40018035	'Ba Jesús kitsu ngisa: ―'Ba=nde sikonu Na'enna̱ xi tijña ngank'aa, tsa bi ko ngayéje inimanu sichat'a_ru nts'io nga ch'o sikonu.
40019001	Kionga je 'ba kitsu Jesús, 'etju nangi Galilea 'ba kiji nga'nde xi tjin nangi Judea, 'ba echu xingunda ndaje Jordán.
40019002	'Ba 'ñu nkjin xuta kitjenngi, 'ba kio kitsinda xi inyafesun.
40019003	'Ba yak'a xuta fariseo kitsitiñat'are Jesús, 'ba tsiningiyare tuxi skut'ayakoni, 'ba kitsure: ―¿A ma jngu xuta tsik'ejña chjunre tume kjuañu?
40019004	'Ba Jesús kitsure: ―¿A kje 'bexkiyajíun enre Na'enchana ña kua'indut'a jotsa'en Na'enchana kitsinda xuta ka'nda nga tuts'inre? 'Bi tsa'en kua'indut'a: “Xi'in ko chjun kitsinda.”
40019005	'Ba nde kua'indut'a ña kitsu: “Kui= kjuañu jngu xuta k'uejñani na'enre ko nare 'ba k'uejñako chjunre. 'Ba ngojó tu jngu sani ku̱an.”
40019006	'Ba bi nde jó mani ya'a, tu jngu sani. 'Bamani, xi Na'enchana je 'e'ñu, bi xuta ngasun'ndebi ngatakjejnda.
40019007	'Ba xutabiu tsiningiya ngani: ―Tunga tsa 'batsa'en tijña, ¿ánñu Moisés kitsja'ndeni nga jngu xuta ku̱an skjenitjenni jngu xujun xi tsu nga kitsikjet'a kjuabixanre, 'ba 'batsa'en ku̱an sik'ejña chjunre?
40019008	'Ba Jesús kitsure: ―Ngat'a taja= inimanu, kui= kjuañu Moisés kitsijo'oni nga ku̱an sik'ejño chjunnu. Tunga bi 'ba tsa'en kis'enda ka'nda nga tuts'inre.
40019009	Ngu an xin_nuu̱. Tsa jngu xuta sik'ejña chjunre 'ba tsa chjunre bi chajngi kitsa'ent'are, 'ba kja'e chjun k'uejñako ngani, kui= xi kjuachajngi titsa'ent'are chjunre. 'Ba tsa kja'e xuta kuixanko ngani chjun xi kitsik'ejña xi'inre, kui xutabiu xi 'ba nde kjuachajngi titsa'en.
40019010	'Ba xutare kitsure: ―Tsa 'batjin ngat'are xuta xi tjinre chjun, tusa nda tjin tsa bi kuixanko.
40019011	'Ba Jesús kitsure: ―Bi ngatsi'i xuta mankjinre kibi, tu kui sani xi Na'enchana je kitsjare nga ku̱ankjinre.
40019012	Ngat'a tjin= xuta xi je 'batsa'en kitsin nga bi ku̱an kuixan. 'Ba tjin= xi xuta 'ba kitsiko. 'Ba tjin= xi 'bechja'ndere yojore tu ngat'are ña batexuma Na'enchana. Xi ku̱an ku̱ankjinre kibi, ngatamankjinre.
40019013	'Ba 'batsa'en ja'eko ki'ndire xuta, tuxi Jesús kuanenire ntsja 'ba kjuako Na'enchana ngat'are kui, tunga xutare Jesús jatiko xuta xi inyafa'eko ki'ndire.
40019014	'Ba 'batsa'en Jesús kitsu: ―Ta'e'nde_ru nisti ki'ndiu nga ngatjendekunna̱, 'ba bi 'bechja'nde_ru. Ngat'a xuta xi 'ba kun joni ki'ndi nisti, kui= xi tse'e ña batexuma Na'enchana.
40019015	'Ba kionga Jesús je yanere ntsja ki'ndi nistiu, 'etju nga'ndebiu.
40019016	'Ba 'batsa'en jngu chana'en kitsitiñat'are Jesús, 'ba kitsure: ―Maestru, ¿mé= xi tjinnere nga nda sa'aa̱n, tuxi ku̱an s'e̱nina̱ kjuabenichun xi bi fet'a?
40019017	'Ba Jesús kitsingojore: ―¿Ánñu an techjaningiyaninaa̱ ngat'are xi nda? Xi nda tu jngu ma sani. Tunga tsa mejénri s'e̱ri kjuabenichun xi bi fet'a, tik'etjusin xi kua'indut'a kjuatexumo.
40019018	―¿Ñáre ñu? ―kitsu chana'enbiu. 'Ba Jesús kitsure: ―Bi nik'en. Bi ñe'en kjuachajngi. Bi cheje ñe'en. Bi nukjuai en ndesu ngat'are xuta xi kja'ere.
40019019	Chakuin na'enri ko nari. 'Ba timején xingi jofatsa'en nimején yojori.
40019020	―Ngayéjebiu je kitsik'etjusaa̱n ―kitsu chana'enbiu―. ¿Mé= xi chaja ngisana̱?
40019021	'Ba Jesús kitsingojore: ―Tsa mejénri ku̱ain jotsa'en mejénre Na'enchana, t'in 'ba tateñe ngayéje xi tjinri 'ba ta'e_ri xuta ni̱ma̱, 'ba 'batsa'en s'e̱ri kjuanyina ngank'aa. 'Ba sa'e ndetjenngina.
40019022	Tunga kionga chana'enbiu kjint'e enbiu, tu ndusin kis'ere nga kiji, ngat'a ne nyina.
40019023	'Ba 'batsa'en Jesús kitsure xutare: ―Kjuakixi= xi xin_nuu̱. Ne na'en tjinre tsa jngu xuta nyina kjua'as'en ña batexuma Na'enchana.
40019024	'Ba xin ngani_nuu̱ nga tusa bi na'en tjinre nga jngu chakameyu kjua'as'en nts'anre nindu, nga jngu xuta nyina kjua'as'en ña batexuma Na'enchana.
40019025	'Ba kionga xutare kjint'e kibiu, niki 'ñu= kuakunre, 'ba kitsu: ―Tsa 'batjin, ¿'yá= xi ku̱anre kjuinik'angi tsu'ba?
40019026	'Ba Jesús kiskutsejen'a xutabiu, 'ba kitsure: ―Xuta niñajanni ku̱anre 'ba sa'en, tunga Na'enchana tumeñu mare ña'an.
40019027	'Ba 'batsa'en Pedro kitsure: ―Ji̱n je kik'ejña yejee̱ xi tjinni̱ 'ba tjenngiri nganda'e. Ngu, ¿mé= xi sakuni̱?
40019028	'Ba Jesús kitsingojore: ―Kjuakixi= xi xin_nuu̱. Tu'yañu xi tjenkona̱ nganda'e, kionga kjua'e nixtjin nga ku̱axatse ngayéje xi tjin 'ba nga kuakutsejen Ki'ndire Xuta xi'iun kjuajere nga k'uejña nga'nde ña sa'enre kjua xuta, 'ba nde kui nixtjinbiu kuetsubo nga'nde xi tejó mani nga si'an_ru kjua ntjere xuta tse'e Israel xi tejó ka'a mani.
40019029	'Ba tu'yañu xi tu ngat'ana̱ 'ejña a ndaba= a nts'e= a ndichja= a na'enre= a nare= a ki'ndire asa nangi xi tjinre, kui xutabiu ngijngu sientu ka'a ngisa xi 'ejña kua'ere, 'ba 'ba nde sakure kjuabenichun xi bi fet'a.
40019030	Tunga nkjin= xuta xi tjun ma nganda'e, kui= xi fet'ani ku̱an. 'Ba nkjin= xuta xi fet'ani nganda'e, kui= xi tjun ku̱an.
40020001	'Ba Jesús kitsu: ―Ngat'a ña batexuma Na'enchana, nde 'ba=nire joni jngu xuta xi tse nangi tjinre. Xi tajñu 'etju, nga kikajngi chu'nda, tuxi sa'exajinni ña tintjere uva.
40020002	'Ba kionga je kis'endakore chu'nda nga k'uechjire jotjin jenre xuta nga jngu nixtjin, kitsikasen ña tintjere uva.
40020003	'Ba mejen chuba ñajan nga tajñu, xutabiu kiji ngani ña ma ndetsin 'ba tsabe kja'e xuta xi kio inya, xi tsajainre xajín.
40020004	'Ba kitsure: “Tusa tangin ña'axo ngajin ña tintjena̱ uva ngayeje, 'ba nda tjin k'uechji_nuu̱”, kitsure nchjabiu. 'Ba kui kiji.
40020005	'Ba nde kiji ngani xutabiu mejen nga nyusen, 'ba mejen chuba ján nga kuangixun, 'ba nde 'ba= kitsa'en ngani.
40020006	'Ba je mejen chuba ón nga kuangixun kiji ngani ña ma ndetsin, 'ba kio tsabe kja'e xuta xi tsajainre xajín. 'Ba kitsure: “Jun na'en, ¿ánñu i kafa'añu nixtjin nga bi kaña'axo?”
40020007	'Ba nchjabiu kitsu: “Ngat'a tu'yá titsja xani̱.” 'Ba kui kitsure: “Tusa tangin ña'axo ngajin ña tintjena̱ uva ngayeje.”
40020008	'Ba kionga je kuajñu, xi naire uva jako xuta xi kutsejenre chu'ndo 'ba kitsure: “Nukjua_ri chu'ndo 'ba t'echji_ri nixtjin xi katsa'exa. T'etuts'inni_ri xi jaskan kafa'as'en 'ba tikjet'ani xi tjun kafa'as'en.”
40020009	'Ba ja'e chu'nda xi ja'as'en je mejen chuba ón nga kuangixun 'ba kuachjire nga jngu jngu jotjin jenre xuta nga jngu nixtjin.
40020010	'Ba kionga ja'e chu'nda xi tjun ja'as'en, kitsikja'etsjen nga ngisa tse kua'ere. Tunga jotjin jenre xuta nga jngu nixtjin kika'ere nga jngu jngu ngayeje.
40020011	'Ba kionga je kiskjebechji, josiko xi naire uva.
40020012	'Ba kitsure: “Nchjabi xi kafet'ani nga kafa'as'en, tu jngu hora= katsa'exasa. Tunga nde ngusun tjin kik'echjini_ri joni ji̱n xi tsa'a nixtjin kachukjuakoni xa ko ndaba.”
40020013	Tunga xi naire xo 'bitsa'en kitsingojore chu'nda xi 'ba titsure: “Amigu, tumé tekja'ara̱. ¿A bi 'batsa'en kas'endanina nga 'batjin k'uechjira̱ jotjin jenre xuta nga jngu nixtjin?
40020014	Ngu chjube tonri 'ba t'in. Mején=na̱ nde 'batjin k'uechjini_ra̱ xi jaskan kafa'as'en jotjin te'bechjira̱ ji.
40020015	¿A bi tjinna̱ ndiyare nga sikua̱ tonna̱ jotsa'en mejénna̱? ¿Asa maxinri ngat'a nda= ña̱ xuta?”
40020016	Ngu xi fet'ani ma nganda'e, kui xi tjun ku̱an. 'Ba xi tjun ma nganda'e, kui= xi fet'ani ku̱an ngani ―kitsu Jesús.
40020017	'Ba kionga Jesús tjenya ndiya xi fini naxinanda Jerusalén, kinchjat'axinre xutare xi tejó, 'ba kitsure:
40020018	―Tasen ñojon. Jun je te'yo nga mangian naxinanda Jerusalén ña Ki'ndire Xuta xi'iun ku̱angantsja ngaya ntsja xi ngakure na'mi ko nchja chjine kjuatexuma. Kui= xi k'uexa nga kjuinik'en
40020019	'ba singantsjare xuta xi bi tse'e Israel, xi sisubare, kuajare 'ba kuat'a kru. Tunga xi majánni nixtjin kjua'aya nganire ngajinre mik'en.
40020020	'Ba kio kitsitiñat'are Jesús nare ki'ndire Zebedeo 'ba tjenko nchja nistire, 'ba tsakasenkunch'int'are Jesús tuxi skui'anire jngu kjuanda.
40020021	'Ba Jesús kitsure: ―¿Mé= xi mejénri? 'Ba chjunbiu kitsu: ―Kionga kuatexumai, ta'e'nde nga jngu ki'ndina̱ ngat'ejña ngate kixiri 'ba jngu ngate skjunri.
40020022	'Ba Jesús kitsingojore: ―Jun bi 'yo mé= xi chjo'o. ¿A ku̱annu kuitjaxtiu kjuanima xi an kjua'axtia̱? 'Ba nchjabiu kitsingojo: ―Jun. Ku̱anni̱.
40020023	'Ba Jesús kitsure: ―Kjuakixi= nga kuitjaxtiu kjuanima xi an kjua'axtia̱. Tunga tsa ngate kixina̱ asa ngate skjunna̱ kuetsubo, bi an 'bakona̱ nga sja_nuu̱, tu kui= xuta xi Na'enna̱ je 'endare nga'ndebiu kua'ere.
40020024	'Ba kionga xutare xi ngitio kjint'e kibiu, kuastike xuta xi jó.
40020025	Tunga Jesús kinchjare 'ba kitsure: ―Jotsa'en jun je 'yo nga xi ngakure xuta xi bi Judío 'ñu mejenre xutare, 'ba xi batexuma ko kjua'ñure tsa'en nga kjuinik'etjusun enre.
40020026	Tunga ngajinnu bi 'ba ku̱an. Tusa xi mejénre nga xiakun ngajinnu, tjinnere kuatesinre xi yak'a.
40020027	'Ba xi mejénre nga tjun ku̱an ngajinnu, tjinnere ku̱an chu'ndare xi yak'a.
40020028	Ngat'a ninga Ki'ndire Xuta xi'iun bi ja'e tuxi satesinnire. Tusa ja'ekatesinre xuta 'ba tuxi sjani yojore nga k'uechjintjai nkjin xuta.
40020029	Nga inya'betju Jericó Jesús ko xutare, 'ñu nkjin xuta kitjenngi.
40020030	'Ba jó xuta ka xi tjindu ndai ndiyo, nga kjint'e nga Jesús tifa'a kio, kiski'ndaya: ―¡Na'en, ntjere David, ngatja'animari ngat'ani̱!
40020031	'Ba xutankjiun jatiko, tuxi xiu k'uenduni, tunga ngisa= 'ñu kiski'ndaya ngisa: ―¡Na'en, ntjere David, ngatja'animari ngat'ani̱!
40020032	'Ba 'batsa'en Jesús tsakasen'ñu 'ba kinchjare nchjabiu, 'ba kitsure: ―¿Mé= xi mejénnú nga sa'aa̱n ngat'anu?
40020033	'Ba nchjabiu kitsingojore: ―Na'en, mejénni̱ nga ku̱atsejen nganini̱.
40020034	'Ba Jesús ja'animare nchjabiu 'ba kitsiko tuxkun. 'Ba ndekuini chubabiu kuatsejenre 'ba kitjenngi Jesús.
40021001	'Ba kionga je inyatsitiñat'are naxinanda Jerusalén 'ba echu Betfagé, nga'nde xi tjindut'are tjenngi ya Olivo, 'ba kio Jesús kitsikasen jó xutare,
40021002	'ba kitsure: ―Tangiun naxinanda chi xi tijña nguba kio. Kio xio jngu naburra xi kjit'a'ñu ko ki'ndi burrure. Chjundo 'ba ndekonu nga'e.
40021003	'Ba tsa 'yá= xi jo kuetsunu, 'bi t'in_ru: “Na'ennaxu sichjen, 'ba ta'a sja ngani.”
40021004	'Ba kuán tuxi 'etjusunni enre Na'enchana ña xuta profeta 'bi kitsu:
40021005	'Ba t'in_ru naxinanda Sión: “Chutsijon, je ndibakunnu Reynu, xi inda kjiya inimare 'ba tijñakjare jngu chaburru, jngu ki'ndi burru, ki'ndire tjiunaxin xi ba'anijin ch'a.”
40021006	'Ba 'batsa'en ngojó xutare kiji 'ba kitsa'en mé= xi kitsure Jesús.
40021007	'Ba 'batsa'en ja'eko naburra ko ki'ndi burrure, 'ba yanere najñure 'ba tsik'ejñakjare Jesús.
40021008	'Ba nkjin xuta inyabayujuya ndiyo najñure, 'ba tjin xi tsate tjiare ya 'ba yayuju ngaya ndiyo.
40021009	'Ba ngatsi'i xuta xi tjen titjun ko xi tjenngi, kiski'ndaya: ―¡Ngatjas'ere kjuaje ntjere David! ¡Ngatatsichikunta'en Na'enchana xi ndibani ngat'are ja'enre! ¡Ngatjas'e kjuaje ngank'aa!
40021010	'Ba kionga Jesús ja'as'en naxinanda Jerusalén, kuakunre ngatsi'i naxinando, 'ba kitsu: ―¿'Yá= tsé kibi?
40021011	'Ba xutankjin xi tjenko Jesús kitsu: ―Xuta chinga profeta Jesús, xuta xi tse'e Nazaret.
40021012	'Ba Jesús ja'as'en ndetsinre ningu 'ba ts'axje ngatsi'i xi kio inyabateña ko xi inyabatse, 'ba tso'otsakjan yamixare nchja xi inyatsik'antjaiya ton ko yaxilere xi inyabateña paloma.
40021013	'Ba kitsure: ―'Bitsa'en kua'indut'a enre Na'enchana: “Ni'yana̱, kui= xi ku̱an ni'ya ña xuta ma fakona̱.” Tunga jun, ngijore chacheje kjiño'on.
40021014	'Ba kitsitiñat'are Jesús ndetsinre ningu xuta ka ko xi bi ma fi, 'ba kui kitsinda.
40021015	Tunga xi ngakure na'miu ko nchja chjine kjuatexuma kuastire nga tsabe kjuakun xi kitsa'en Jesús 'ba nga kjint'e jndare nisti ki'ndi xi inyakji'ndaya ndetsinre ningu nga inyatsu: “¡Ngatjas'ere kjuaje ntjere David!”
40021016	'Ba nchjabiu kitsure Jesús: ―¿A tenu'ya=ni mé= xi inyatsuri nisti ki'ndiu? 'Ba Jesús kitsingojore: ―Jun, tent'eña̱. 'Ba ¿a kje 'bexkiyajíun enre Na'enchana ña kua'indut'a kibi? 'Bi tsa'en kua'indut'a: Son xi 'betju ts'a nisti ki'ndi ko ki'ndixu, kui son xi 'endare Na'enchana tuxi sichjinire.
40021017	'Ba 'batsa'en Jesús tsakasent'axinre 'ba 'etjujin naxinando 'ba kiji Betania ña ja'are nistjen.
40021018	'Ba nga tajñu kionga Jesús tifi ngani ngajin naxinando, kuabojore.
40021019	'Ba nga tsabe jngu ya higuera xi sejña ndai ndiyo, kiji ña sejña, tumé tu kuasjai'are, tu suba xka= yajare. 'Ba 'batsa'en kitsure ya higuerabiu: ―¡Niñajan nde ngatjas'eniri tu! 'Ba ta'a kixi yabiu.
40021020	'Ba kionga xutare tsabe mé xi kuán, tu kuakunre, 'ba tsiningiyare Jesús: ―¿Jó kuánnire nga ta'a kixi ya higuerabiu?
40021021	'Ba Jesús kitsingojore: ―Kjuakixi= xi xin_nuu̱. Tsa makjainnu 'ba bi jó ján kjuo kakún, bi tu kibi xi kitsikuaa̱ ya higuera ku̱annu si'aa̱n, ka'nda kui nindubi ku̱an k'uin_ru: “Texin kio 'ba chanikja'ajin yojori ndachikun”, 'ba 'ba= ku̱an ya'a.
40021022	Tsa makjainnu, sakunu tumeñu xi xja'a_ru Na'enchana kionga xuko.
40021023	'Ba Jesús ja'as'en ngani ndetsinre ningu, 'ba kionga tibakuya kio, kitsitiñat'are xi ngakure na'miu ko nchja chingare naxinando, 'ba kitsure: ―¿Mé= kjua'ñu xi tjinri nga ma 'ba teñe'en? 'Ba ¿'yá= xi kitsjari kjua'ñubiu?
40021024	'Ba Jesús kitsingojore: ―'Ba nde an skuiningiya_nuu̱ jngu tsajmi, 'ba tsa singojonu, 'ba nde an xin_nuu̱ 'yá xi kitsjana̱ kjua'ñu nga 'bi tsa'aa̱n.
40021025	¿'Yá= xi kitsikasen Juan Bautista nga ja'ekatenda xuta? ¿A Na'enchana, asa xuta ngasun'nde? 'Ba 'batsa'en joyare nchjabiu kibiu, 'ba kitsure xinkjin: ―Tsa kuixan nga Na'enchana kitsikasen, ngu kui kuetsu=na: “¿'Ba ánñu bi kuakjainninu xi kitsu Juan?”
40021026	'Ba tsa kuixan nga xuta kitsikasen, ngu kjuendene tsi'ina naxinando, ngat'a ngatsi'i tsu= nga Juan jngu profeta.
40021027	'Ba 'bitsa'en kitsingojore Jesús: ―Bi 'yee̱. 'Ba nde Jesús kitsingojore: ―Ninga an bi 'ba xin_nuu̱ 'yá= xi kitsjana̱ kjua'ñu nga 'bi tsa'aa̱n.
40021028	'Ba Jesús tsiningiya ngisare: ―¿Jó mixun jun ngat'are kibi? Jngu xuta kis'ere jó ki'ndi xi'in. 'Ba kitsitiñat'are xi titjun, 'ba kitsure: “Na'enna̱, t'iña'axai ña tjintjena uva nganda'e.”
40021029	'Ba ki'ndire kitsingojore: “Bi mejénna̱ kjuia̱.” Tunga jaskan kitsik'antjaiya kjuafa'etsjenre 'ba kiji.
40021030	'Ba kitsitiñat'a nganire ki'ndire xi ngijngu 'ba nde 'ba= kitsu nganire jo kitsure xi titjun. Tunga kui kitsu: “Jo'o na'en, sa'e kjuia̱.” Tunga bi kijini.
40021031	'Bamani, ¿ñáre ngojó kitsa'en xi mejénre na'enre? 'Ba nchjabiu kitsu: ―Xi tjun. 'Ba Jesús kitsure: ―Kjuakixi= xi xin_nuu̱ nga nchja xi kjebechjintjai tsajmi ngat'are Roma ko yanchjin ska, kui tjun kjua'as'en ña batexuma Na'enchana nga ko mare jun.
40021032	Ngat'a Juan Bautista ja'ekakuyanu mé= xi kixi tjin, 'ba jun bi kuakjainnu. Tunga nchja xi kjebechjintjai tsajmi ko yanchjin sko, tusa kui kuakjainre. 'Ba jun, ninga kji'yo ngayéje kibiu, bi kjinik'antjaiyo kjuafa'etsjennu 'ba kuakjainnu.
40021033	'Ba Jesús kitsu: ―Tasen ñojon ngijngu kjuakusun: Jngu xuta nyina 'entje uva, 'ba 'ench'are, 'ba kiskju'ngi jngu nga'nde ña sits'iungi uva, 'ba kiskjenitjen jngu torre, tuxi ku̱an sikuenda yejeni nga'ndebiu. 'Ba sa'e kitsikeyare nga'ndio nchja xi mare tsa'exako uva 'ba kui kjin kiji.
40021034	'Ba kionga je echu chanre, xutabiu kitsikasen chu'ndare, tuxi skui'anire nchja xi tsa'exako uvare chan xi 'bakore.
40021035	Tunga nchjabiu kitsuba nchja chu'ndare xutabiu. Jngu xi ye'ere, 'ba jngu kitsik'en, 'ba jngu ye'ere ndiojo.
40021036	'Ba ngisa nkjin chu'ndare xutabiu kitsikasen ngani nga ko mare nga tuts'inre, tunga nde 'ba= kitsiko ngani nchjabiu.
40021037	Ngu xi kuánñu kitsikasen ki'ndire xutabiu, 'ba 'bitsa'en kitsikja'etsjen: “Skuekun nchjabiu ki'ndina̱.”
40021038	Tunga kionga nchjabiu tsabe nga titsitiñat'are ki'ndire xutabiu, 'bi kitsure xinkjin: “Kui=bi xi xuntsja yeje xi tjinre na'enre. Tusa sik'ian, tuxi tsajan ku̱anni xi xuntsja.”
40021039	'Ba 'batsa'en kitsuba nchjabiu ki'ndire xutabiu 'ba kikot'axin nga'nde ña tintje uva 'ba kitsik'en.
40021040	'Ba mani, kionga kjua'e xi naire ña tjintje uva, ¿mé= xi siko xuta xi tsa'exako uva? ―kitsu Jesús.
40021041	'Ba kui kitsingojore: ―Bi kjua'animare nga sik'en nchja ch'okunbiu. 'Ba kja'e xuta sikeya nganire nga'nde ña tintjere uva, xi sjare chan xi 'bakore kionga kjuechu chanre.
40021042	'Ba Jesús kitsure: ―¿A kje 'bexkiyajíun enbi xi kua'indut'a enre Na'enchana? Ngu 'bi tsu: Ndiojo xi nchja chjinexjo ts'axjengi, kui= xi je kuán ndiojo titjun. Na'enchana xi 'ba kitsa'en, 'ba tu makun=na nga 'yaña.
40021043	Kui= kjuañu 'ba texinni_nuu̱. Xja'anu ña batexuma Na'enchana, 'ba kua'e=re nga'ndebiu xuta xi kja'ere xi sja tu.
40021044	'Ba ngat'are ndiojo xi nchja enre Na'enchana, tsa tjin xi skasun ndiojobiu, niki ku̱axkua. 'Ba xi kuejenere ndiojobiu, niki ku̱axi ―kitsu Jesús.
40021045	'Ba kionga xi ngakure na'miu ko xuta fariseo kjint'e kjuakusun xi kitsu Jesús, kuankjinre nga ngat'are kui tinchja.
40021046	'Ba kuamejénre kitsuba tsakaiñu, tunga kitsakjunke xutankjiun, ngat'a xutankjiun tsu nga Jesús jngu profeta.
40022001	'Ba 'batsa'en kinchja ngani Jesús nga 'ejñare kjuakusun xuta, 'ba kitsure:
40022002	―Ña batexuma Na'enchana nde 'ba=nire joni jngu rey xi ts'axje jngu s'i kionga tsixan ki'ndire.
40022003	'Ba 'batsa'en kitsikasen chu'ndare nga kuekinchjare xuta xi kitsikjint'e. Tunga xutabiu bi kuakjainre jendiba.
40022004	'Ba nde kja'e chu'ndare kitsikasen ngani, 'ba kitsure: “'Ba t'in_ru xuta xi je kitsikjint'ia̱, nga je tijñandana̱ xi chine 'ba nga je kafesun tjiundija ya'ena̱ 'ba ko ki'ndi ndijana̱ xi je nda kun. Je tijñanda yeje. 'Ba t'in_ru nga ngatjendiba s'iu.”
40022005	Tunga xi kjinikjint'e bi kuenda kitsa'en. Jngu xi tu ngijña= kiji, 'ba xi ngijngu tu tsajmi= kikatseya,
40022006	'ba tjin xi tu chu'ndare rey kitsuba 'ba kitsi'onre 'ba kitsik'en.
40022007	Kionga kjint'e rey mé xi kuán, 'ñu kuastire 'ba 'exare chasoldadure nga kitsik'en xuta xi 'ba kitsa'en 'ba yaka naxinandare.
40022008	'Ba 'batsa'en kitsure rey chu'ndare: “Je tijñanda s'i tse'e kjuabixan, tunga xi kitsikjint'ia̱ bi 'bakore nga kjua'e.
40022009	'Bamani tsu'ba, tangiun ña bakjanki ndiyo 'ba tu'ya xi skajiun 'ba t'in_ru ngatjendiba s'iu.”
40022010	'Ba 'batsa'en kiji chu'ndabiu ña bakjanki ndiyo. 'Ba kikotsi'i xi kisatejin, xi nda ninga xi bi nda. 'Ba 'batsa'en kitsitse xuta nga'nde ña tji'betju s'i kjuabixon.
40022011	'Ba kionga ja'as'en rey tuxi skueni xuta xi kjinikjint'e, kio tsabe jngu xuta xi bi yaja najñu tse'e kjuabixan.
40022012	'Ba kitsure: “Ji na'en, ¿jó tsa'en tsitjas'enni nga'e tsa bi kicheje najñu tse'e kjuabixan?” Tunga kui tu xiu= tsik'ejña.
40022013	'Ba 'batsa'en rey kitsure nchja xi inyabatesin yamixo: “T'e'ñu ndsaku ko ntsja xutabiu 'ba chanikjo'o ngandetsian ña jñu chun, nga'nde ña ski'nda xuta 'ba ña kuajnga nde'ñu.”
40022014	Ngat'a nkjin= mani xi nikjint'e, tunga tu chuba mani xi tukja'ajin.
40022015	'Ba 'batsa'en xuta fariseo kik'endako xinkjin, tuxi sa'enni nga kuinchja Jesús jngu en xi ku̱an kuangi.
40022016	'Ba kitsikasen xuta xi tse'e nchjabiu ko yak'a xutare Herodes xi 'bi ja'etsure: ―Maestru, 'ya=ni nga kjuakixi= xi sji 'ba nga ko kjuakixi bakuye ndiyare Na'enchana 'ba nga bi kuenda ñe'en mé= xi tsu xuta, ngat'a bi tu isenre xuta 'mini_ri.
40022017	Kui kjua 'ba t'inni̱, ¿jó sji? ¿A tixa'nde nga k'uechjintjai_ra xuta ngaku romano asa bi tixa'nde?
40022018	Tunga Jesús je be mé= kjuafa'etsjen ch'o xi ya'a nchjabiu, 'ba kitsure: ―Xuta jó nkjain, ¿ánñu an techut'ayakoninu?
40022019	Takunu jngu ton xi machjintjaini tsajmi. 'Ba 'batsa'en ja'ekore nchjabiu jngu ton denario.
40022020	'Ba Jesús tsiningiyare: ―¿'Yá= tse'e isen xi kjit'a nga'e 'ba 'yá= tse'e ja'en xi kua'indut'a?
40022021	'Ba nchjabiu kitsure: ―Tse'e xuta ngaku romano. 'Ba 'batsa'en Jesús kitsure: ―Ngu, ta'e_ru xuta ngaku romano xi kui tse'e, 'ba ta'e_ru Na'enchana xi tse'e kui.
40022022	'Ba kionga nchjabiu kjint'e kibi, tu kuakunre 'ba kiji.
40022023	'Ba ndekuini nixtjinbiu, yak'a xuta saduceo ja'ekun Jesús. Kui= nchjabiu tsu nga mik'en bi nde fa'ayanire. 'Ba 'bitsa'en tsiningiyare:
40022024	―Ji na'en, Moisés 'bi kitsu nixtjin kuatse jan: “Tsa tjin xi kueya 'ba bi s'e̱kore ki'ndi chjunre, nts'e= tjinnere nga k'uejñako ngani chjun k'anbiu, tuxi sjanire ki'ndi nts'e xi k'ion.”
40022025	Ngu kis'e nga'e ngajinni̱ yatu nchja xi nts'e mani. Xi titjun tsixan 'ba k'en. Ngat'a bi kis'ere ki'ndi, chjun k'anre tsik'ejñako ngani nts'e.
40022026	Tunga nde k'en ngani nts'e xi majóni, xi majánni ngayeje, ka'nda xi mayatuni.
40022027	'Ba jaskan k'en chjunbiu ngayeje.
40022028	Ngu, nixtjin nga kjua'aya nganire xuta ngajinre mik'en, ¿ñáre nga yatu nchjabiu ku̱an xi'inre chjunbiu? Ngat'a ngatsi'i tsik'enduko.
40022029	'Ba Jesús kitsingojore: ―Tjijñunu, ngat'a bi 'yo mé= xi kua'indut'a enre Na'enchana ninga kjua'ñure kui.
40022030	Ngat'a kionga kjua'aya nganire xuta ngajinre mik'en, bi nde kuixanni ninga bi nde sikixanni ki'ndire ngayeje. Ngu joni ankjele xi tjindu ngank'aa ku̱an.
40022031	Tunga ngat'are nga kjua'aya nganire xuta ngajinre mik'en, ¿a kje 'bexkiyajíun mé= xi tsu enre Na'enchana? Nga kitsu:
40022032	“An= ña̱ Na'enre Abraham, Na'enre Isaac 'ba Na'enre Jacob.” 'Ba Na'enchana bi Na'enre mik'en kuán, tu tse'e sani xi tjindukun.
40022033	'Ba kionga xutankjiun kjint'e kibi, tu kuakunre jotsa'en yakuya Jesús.
40022034	'Ba 'batsa'en kuañajanko xinkjin xuta fariseo nga kjint'e nga tu xiu= kitsik'endu nchja saduceo Jesús.
40022035	'Ba jngu xi ndekuini nchjabiu, xi 'ñu be kjuatexuma, tsiningiyare Jesús tuxi skut'ayakoni, 'ba 'bitsa'en tsiningiyare:
40022036	―Maestru, ¿ñáre kjuatexuma xi ngisa tjun tijña ngajinre ngayéje kjuatexuma?
40022037	'Ba Jesús kitsingojore: ―“Timején Na'enchana xi Na'enri ko ngayéje inimari, ko ngayéje yojori, 'ba ko ngayéje kjuafa'etsjenri.”
40022038	Kui= kjuatexumabi xi ngisa tjun tijña.
40022039	'Ba xi majóni nde 'ba=tsa'en tjun tijñani, xi tsu: “Timején xingi jotsa'en nimején yojori.”
40022040	Ngojó kjuatexumabi, kio= ndibanire ngayéje xi tsu kjuatexumo ko xi kitsi'indu nchja chinga profeta.
40022041	'Ba kionga nchja fariseo inya ngisa,
40022042	Jesús tsiningiyare: ―¿Jó mixun jun ngat'are Cristo? ¿'Yá= ntje ndibanire? 'Ba nchjabiu kitsingojo: ―Ntjere David.
40022043	'Ba 'batsa'en Jesús kitsure: ―Ngu, ¿ánñu David kitsuni nga Cristo xi Na'enre mani, nga kitsikinchja Isennixtjintsjere Na'enchana? Ngat'a David kitsu:
40022044	Na'enchana kitsure Na'enna̱: “Teni ngate kixina̱, ka'nda nga xi bi nda ya'ari ngi ndsakui sik'endaa̱.”
40022045	Ngu, ¿jótsa'en ntjere David kjuendibani Cristo nga ndekui David Na'enna̱ tsure?
40022046	'Ba ni'yá kuán kitsingojore Jesús. 'Ba tsaka'anire kui nixtjinbiu ni'yá nde kuánni kakun nga tsiningiya ngisare Jesús.
40023001	'Ba 'batsa'en Jesús kitsure xutankjiun ko xutare:
40023002	―Chjine kjuatexuma ko xuta fariseo, kui= xi tjinre xa nganda'e joni Moisés nixtjin kuatse jan, ngat'a kui= xi tsuya kjuatexumo.
40023003	'Bamani tsu'ba, tik'etjusun 'ba ti'on ngayéje xi kuetsunu. Tunga bi 'ba ño'on jotsa'en kui, ngat'a bi tsik'etjusun mé= xi tsu.
40023004	'Ba ba'ñu ch'a xi na'enre nga kana, xi bi ma ch'anijin tajngua, 'ba basun tjiare xuta. Tunga kui ni̱ 'bi=tjin ntsja tsik'akore.
40023005	Tusa tsa'en yeje tsajmi tuxi xuta skueni jotsa'en bekun Na'enchana. 'Bamani tsiteya ngisa kaxa ña bayuya xujun xi kua'indut'a enre Na'enchana 'ba 'bet'a stjen ko tjiare, 'ba tsinduju ngisa ntsja'are najñure.
40023006	'Ba matsjare 'bendu nga'nde xi ngisa nda ña tjima jngu s'i 'ba matsjare 'bendusun yaxile xi inyatitjun ni'ya sinagoga.
40023007	'Ba matsjare nga nda nite'ndare ngajin ndetsin 'ba nga maestru k'uinre ngayeje.
40023008	Tunga jun, bi ba'e'ndio nga maestru kuetsunu xuta, ngat'a tu jngu ma sani maestrunu, 'ba nts'io chubo ngatsi'u.
40023009	'Ba tu'yá na'en 'mi_ru nga'e t'anangiu, ngat'a tu jngu ma sani Na'ennu, xi tijña ngank'aa.
40023010	Ninga bi ba'e'ndio nga nai kuetsunu xuta, ngat'a tu jngu ma sani nainu, xi Cristo.
40023011	Xi mejénre nga xiakun ngajinnu, kui= xi tjinnere nga sa'exat'are xi yak'a.
40023012	Ngat'a xi tu kui tajngu nk'a 'baxje yojore, kui= xi kjui'naxjenima. 'Ba xi k'uaxjenima yojore, kui= xi sakure kjuaje.
40023013	¡Nimaxuni ngat'anu, chjine kjuatexuma ko xuta fariseo, xi jó nkjon! Ngat'a 'bechja'ndeñu tuxi xuta bi kjua'as'enni ña batexuma Na'enchana. 'Ba ninga jun bi bitjas'ion, 'ba ninga bi ba'e'nde_ru xuta xi mejénre kjua'as'en.
40023014	¡Nimaxuni ngat'anu, chjine kjuatexuma ko xuta fariseo, xi jó nkjon! Ngat'a chja'a_ru ni'yare yanchjin k'on 'ba tuxi k'ue'mota'enñu yojonu 'ñu tsé chuko Na'enchana. Tu kjuare kibiu 'ñu tsé kjuanima kuitjaxtiu.
40023015	¡Nimaxuni ngat'anu, chjine kjuatexuma ko xuta fariseo, xi jó nkjon! Ngat'a fenu nga betsumo ngasun'ndio ko ndachikun nga minyisjo xuta xi ku̱an ku̱akjainre jotsa'en makjainnu. 'Ba kionga je masjaijngunu, ño'on nga kui xutabiu ngisa 'ñu sa'en ngisa mé= xi tse'e chanayiu nga ko mare jun.
40023016	¡Nimaxuni ngat'anu, jun xuta ka xi baku ndiya_ru xuta! Xi mixun: “Tsa tjin xi sik'axki ngat'are ningu, bi tjinnere nga sik'etjusun enre. Tunga xi sik'axki ngat'are ton xi oro ni xi tjin ngaya ningu, kui= xi tjinnere nga sik'etjusun enre.”
40023017	Jun xuta chikun 'ba ka. ¿Ñáre xi ngisa chjire? ¿A ton xi oro ni=, asa ningu ña tijña Na'enchana xi tsichikunta'en ton xi oro ni?
40023018	'Ba nde mixun: “Tsa tjin xi sik'axki ngat'are altar, kui bi tjinnere nga sik'etjusun enre. Tunga xi sik'axki ngat'are chje xi tijñasun altar, kui= xi tjinnere nga sik'etjusun enre.”
40023019	Jun xi xuta ka kuon. ¿Ñáre xi ngisa chjire? ¿A chje=, asa altar ña Na'enchana tsichikunta'en chje=?
40023020	'Bamani tsu'ba, xi tsik'axki ngat'are altar, kui= xi je titsik'axki ngat'are altar ko xi kio tjindusun.
40023021	'Ba xi tsik'axki ngat'are ningu, kui= xi je titsik'axki ngat'are ningu ko Na'enchana xi kio tijña.
40023022	'Ba xi tsik'axki ngat'are ngank'aa, kui= xi titsik'axki nga'nde ña tsa'en kjua Na'enchana ko Na'enchana xi kio tijña.
40023023	¡Nimaxuni ngat'anu, chjine kjuatexuma ko xuta fariseo, xi jó nkjon! Ngat'a ba'e_ru Na'enchana jngu ka'a tsujmi ntje xi tsjare jnda xi chine joni menta, anis, 'ba ko comino jotsa'en kua'indut'a kjuatexumo; tunga nichiyajinñu xi ngisa chjire xi 'ba nde bakuya kjuatexumo: nga kixi kuon ngixkun Na'enchana, nga s'e̱nu kjuanima kakun, 'ba nga kixi ku̱akjainnu enre Na'enchana. Ki=bi xi tjinnere kjiño'on tsakaiñu, 'ba bi kjinichiyajiun nga si'on xi kja'ere.
40023024	Xuta ka xi baku ndiya_ru xuta. Xi nika'angiu tjiunatse 'ba tusa chakameyu tjujion.
40023025	¡Nimaxuni ngat'anu, chjine kjuatexuma ko xuta fariseo, xi jó nkjon! Ngat'a jun jo=ni tasa ko tiba xi tu ngandetsinre jejun, tunga ngajin kjuafa'etsjennu kitse kjuacheje 'ba ko nga bi 'bechja'nde_ru mé= xi mejénre yojonu.
40023026	Xuta fariseo ka, titjun taneye ngaya taso, 'ba 'batsa'en ku̱atsje ngastun ngayeje.
40023027	¡Nimaxuni ngat'anu, chjine kjuatexuma ko xuta fariseo, xi jó nkjon! Ngat'a jun jo=ni tsju xi tiba kjinik'iya, xi tsja tsa'en 'yare ngasunnk'are, tunga ngayare kitse nindare mik'en ko ngayéje xi jndi.
40023028	Jun= xi 'ba kun, xi ngixkun xuta tsje minyo, tunga ngajin inimanu kitse kjuajonkjain ko kjuach'okun.
40023029	¡Nimaxuni ngat'anu, chjine kjuatexuma ko xuta fariseo, xi jó nkjon! Xi nindo tsjure profeta 'ba nindachun tsjure xuta kixi xi kis'e nixtjin kuatse jan.
40023030	'Ba sa'e mixun: “Tsa ñara tsiketsuba nixtjin nga tsik'endu xuta chingana, biru ña kuáan xuta xi tsikinyako nga kitsik'en nchja chinga profeta.”
40023031	Nga 'ba mixun, nde jun= 'beta'enñu nijmi yojonu nga jun xi ntjere xuta xi kitsik'en nchja chinga profeta.
40023032	Ngu, tusa tikjet'o mé= xi nchja chinganu 'etuts'inre.
40023033	¡Jun tjiuye ko ntjere tjiuye! ¿Jótsa'en ku̱an kuiyuñu nga bi kuangiun ngajin ndi'i xi bi 'boya?
40023034	Kui kjuañu, an sikasenni_nuu̱ nchja chinga profeta ko nchja nkjikakun ko chjine kjuatexuma. Tunga yak'a sik'ion 'ba k'uet'o kru, 'ba yak'a kjua_ru ngaya ni'ya sinagoganu 'ba sjengicho xki naxinanda ña kui kuaje.
40023035	Tuxi jun x'anijinñu jinre xuta kixi xi je kitisten ngasun t'anangiu. Ch'anira jinre Abel, ka'nda tse'e Zacarías ki'ndire Berequías, xi jun kjinik'ion t'a altar xi kjijña ngankjain ningu.
40023036	'Ba xinkixi_nuu̱, nga ngayéje kibi skane=re xuta xi tjin nganda'e.
40023037	¡Jun xuta tse'e Jerusalén, xi nik'ion nchja chinga profeta 'ba 'be_ru ndiojo xuta xi nikasennu! ¡A tu nkjin ndiya kuamejénna̱ nga sik'enduku_nuu̱ jotsa'en tjiuxa'ndo nga 'bendungits'u ki'ndire, tunga bi kuakjainnu!
40023038	Ngu nganda'e, je kjuinikumare ni'yanu.
40023039	Ngat'a 'ba xin_nuu̱ nga ba'anire nganda'e, bi nde xianinu ka'nda nga kuixun: “Ngatjatsichikunta'en Na'enchana xi ndiba ngat'are ja'enre.”
40024001	Nga Jesús 'etju ningu, 'ba kionga je tifi, xutare kitsitiñat'are 'ba yakure xjore ningu.
40024002	'Ba Jesús kitsure: ―¿A te'yañu ngayéje kibi? Ngu 'ba xinkixi_nuu̱ nga nijnguú ndiojo s'e̱jñasunre ngijngu ndiojo. Kuixuya yeje.
40024003	'Ba kionga Jesús tijña tjenngi ya Olivo, xutare kitsitiñat'are tuxi skuiningiya t'axinnire 'ba kitsure: ―'Ba t'innii̱ kjia'añu nga 'ba ku̱an 'ba mé= chuba xi s'e̱ nga kjua'e=, 'ba nga kjue ngasun'ndio.
40024004	'Ba Jesús kitsure: ―Chutsejen_ru yojonu nga tu'yá ngat'ejñunu.
40024005	Ngat'a ne nkjin xi ya'a ja'enna̱ kjua'e 'ba kuetsu: “An= ña̱ xi Cristo”, 'ba ne nkjin xuta k'uejñure.
40024006	'Ba kjuinu'yañu en nga i nga jaan tjin kjuachan 'ba nga xuta kue'e nijmi ngat'are kjuachan xi tjima, tunga bi kun. Ngu tjinne=re nga 'ba ku̱an, tunga kje kjuejin ngasun'ndio ya'a.
40024007	Ngat'a naxinanda skjanko kja'e naxinanda, 'ba chikun skjanko kja'e chikun. 'Ba tuchuña= nga'nde s'e̱ kjindia ko chon.
40024008	Tunga ngayéje kibi tu kui= xi sa'e 'betuts'inre kjuanima xi s'e̱.
40024009	'Ba ku̱angantsjañu tuxi si'onninu 'ba sik'ennu, 'ba tu kjuanna̱= nini nga ngatsi'i xuta ngasun'ndio ku̱astikenu.
40024010	'Ba kui nixtjinbiu ne nkjin xi sichaja kjuamakjainre, 'ba singantsja 'ba ku̱astike xinkjin ngayeje.
40024011	'Ba nde s'e̱ nkjin profeta ndesu xi k'uejñure nkjin xuta.
40024012	'Ba nkjin xuta bi nde simejénni xinkjin, ngat'a ngisa= 'ñu s'e xi kjuach'o.
40024013	Tunga xi xukjuakore ka'nda nga̱ kjuet'a, kui= xi k'uangi.
40024014	'Ba en ndare Na'enchana kjua'axtiuya ngayéje ngasun'ndio, meni ngatsi'i naxinanda xi tjin skueni nga Na'enchana xi batexuma, 'ba kio kjue ngasun'ndio ya'a.
40024015	'Bamani kionga xio nga sasen nga'nde tsjere Na'enchana tsajmi xi ch'otjin 'ba xi sikjekjua jo kitsu xuta chinga profeta Daniel (xi ti'bexkiya enbi, ngatamankjinre),
40024016	ngu kui nixtjinbiu, ngatsi'i xi tjindu nangi Judea ngatanga ña tjin nindu.
40024017	'Ba xi tjindu ngatsja ndaba, bi ngat'etukajen tuxi kjua'ek'axjeni tsajmire.
40024018	'Ba xi ngijña titsa'exa, bi nde ngatjendibani ndaba tuxi kjua'ekja'ani najñure.
40024019	'Ba ¡nimaxuni yanchjin xi titsuya'more ki'ndi asa xi tjinre ki'ndi xi sa'e baki kui nixtjinbiu!
40024020	Chja'a_ru Na'enchana jun nga bi nixtjinre nch'an ninga bi nixtjin nga nikja'aya nga 'ba ngatjama.
40024021	Ngat'a 'ñu tsé kjuanima s'e̱ kui nixtjinbiu joni xi kje nisa jngu ndiyajín s'e ka'nda nga Na'enchana kitsinda ngasun'ndio ka'nda nganda'e, 'ba xi niñaja nde s'e̱ni.
40024022	'Ba tsa Na'enchana bi sichuba kui nixtjinbiu, tu'yá k'uangi. Tunga je kitsichuba tu kjunda tse'e xuta xi je kiskja'ajin.
40024023	'Ba tsa tjin xi kuetsunu kui nixtjinbiu: “Chutsijon, nga'e tijña Cristo”, asa kuetsunu: “Ngajaan tijña”, bi ngatamakjainnu.
40024024	Ngat'a nkjin= kjua'e xi cristo 'ba xi profeta kuetsure yojore tunga bi kui ni. 'Ba sa'en nkjin kuya chu̱ba̱ ko kjuakun tuxi k'uejñunire xuta, 'ba ka'nda xuta xi Na'enchana je ja'ajin tsa ku̱an.
40024025	Jun je 'ba texintitjun_nuu̱ mé= xi ku̱an.
40024026	Ngu, tsa 'bi k'uinu: “Ngajaan tijña Cristo nga'nde t'axin”, bi mangiun. 'Ba tsa k'uinu: “Nga'e tijña ngaya ni'yo”, bi ngatamakjainnu.
40024027	Ngat'a jo ma nga ba'na 'nda ngituts'ian 'ba matsejen ka'nda ña ntjai tsu'biu, 'ba= ku̱an nga kjua'e Ki'ndire Xuta xi'iun.
40024028	Ña kjijña mik'en, kio= mañajan tjiunike.
40024029	Tunga ta'a kionga je kjua'a nixtjin tse'e kjuanima, tsu'biu s'e̱jñu, 'ba so bi nde sjani ndi'ire, 'ba niñu kuixungi ngank'aa, 'ba nga'ñu xi tjin ngank'aa kjuatse.
40024030	'Ba meni ku̱atsejen ngank'aa mé= xi kuakutsejen nga je tjindiba Ki'ndire Xuta xi'iun, 'ba kio= ski'ndayakun ngatsi'i xuta xi tjin ngasun'ndio, 'ba skue Ki'ndire Xuta xi'iun nga tjindibajin yufi ko 'ñu tsé kjua'ñu ko kjuaje.
40024031	'Ba sikasen ankjelere kionga 'ñu kjuane tjio, tuxi sikinyakuni xuta xi je kiskja'ajin xi tjindu nitu ñañu, ka'nda nga'nyukjinre ngasun'ndebi 'ba ka'nda nga'nyukjinre ngank'aa.
40024032	Ngatjamanu kjuakusun ngat'a tse'e ya higo. Kionga je 'betju nganire nts'en tjiare yo 'ba kja'e xka 'betju nganire, je 'yo nga nixtjinre chundaba matiña.
40024033	'Ba nde 'ba tsa'enni kionga je xio nga 'ba tjima, ngatja'yo nga Ki'ndire Xuta xi'iun je sejñaxtiu xuntja ni'ya.
40024034	'Ba xinkixi_nuu̱ nga 'ba= ku̱an ngayéje xi texia̱n kionga kje fesunjín xuta xi tjin nganda'e.
40024035	Ngank'aa 'ba ko t'anangiu kjuet'a, tunga enna̱ bi kjuet'a.
40024036	Tunga mé= nixtjin 'ba mé= chuba nga 'ba ku̱an, tu'yá be, ninga ankjele xi tjindu ngank'aa 'ba ninga Ki'ndire Na'enchana. Tu Na'enchana sani xi be.
40024037	Jó kuán nixtjin nga tsik'ejña Noé, 'ba= ku̱an nga kjua'e ngani Ki'ndire Xuta xi'iun.
40024038	Ngat'a kui nixtjinbiu, kionga kje ba'ajín tsi'ñu xi kitsikjesun xuta, tu inyakjen 'ba inya'bi 'ba inyabixan 'ba inyatsikixan ki'ndire xuta, ka'nda nga Noé ja'as'en barku.
40024039	Bi tsabe xuta mé= xi ku̱an ka'nda nga tsa'a tsi'ñu 'ba kio kitsikje ngatsi'i. 'Ba 'ba=nde ku̱an kionga kjua'e Ki'ndire Xuta xi'iun.
40024040	'Ba kui nixtjinbiu jó xuta xi inyatsa'exa ngijña, jngu stjube 'ba jngu s'e̱jña.
40024041	'Ba jó yanchjin xi tu jngu natsi inya'bo, jngu stjube 'ba jngu s'e̱jña.
40024042	Tetsubachun tsu'ba, ngat'a bi 'yo kjia'añu kjua'e Na'ennu.
40024043	Ngatja'yo kibi: Tsa jngu xuta be jófa chun nga jñu kjua'e chacheje ndaba, k'uejñakun 'ba bi sja'nde tsa chacheje kuakjangi ndaba.
40024044	'Ba kui kjuañu, tetsubando jun ngayeje, ngat'a Ki'ndire Xuta xi'iun kjua'e kionga jun bi techuya_ru.
40024045	¿'Yá= chu'nda xi kixi fiko xare 'ba xi nkjikakun, kui= xi naire kitsike'nda nga kui xi sjare xichine chu'nda xi yak'a nga chubare fa?
40024046	¡Ndaxure chu'nda xi 'ba titsa'en kionga kjua'e xi naire!
40024047	'Ba xinkixi_nuu̱ nga naire sik'enda ngayéje xi tjinre.
40024048	Tunga tsa chu'nda ch'okun, 'ba tsikja'etsjen nga naire k'uandaya ngisare nga kjua'e,
40024049	'ba sa'e kuajare chu'nda xi yak'a, 'ba skine 'ba k'uiko xuta ch'i;
40024050	'ba nixtjin nga bi skuyare 'ba chu̱ba̱ xi bi be, kjua'e naire chu'ndabiu.
40024051	'Ba naire 'ñu sikja'a kjuanima 'ba ngusun siko joni xuta jó nkjain. 'Ba kio ski'nda 'ba kuajnga nde'ñu.
40025001	'Ba kui nixtjinbiu nga kuatexuma Na'enchana nde 'ba= ku̱anni joni yanchjin xungu xi te xi kiskjebe ndi'ire xi machjenre aseti nga kikuyare xi'in xi kuixan.
40025002	Ón xi chikun, 'ba ón xi nkjikakun.
40025003	Xi chikun nga kiskjebe ndi'ire, bi tsaka'a ngisa aseti.
40025004	Tunga xi nkjikakun, tsaka'a ngisa aseti nga kiskjebe ndi'ire, tuxi kuinya ngisanire ndi'ire.
40025005	'Ba ngat'a xi xi'iun tji'bandayare, kui kjua ngatsi'i kuanijñanire 'ba tsakjayufe.
40025006	'Ba jeru mején masen nistjen, tjin xi kiski'ndaya nga kitsu: “¡Je ndiba xi xi'iun! ¡T'etju nga xjubetjo!”
40025007	'Ba 'batsa'en tsisetjen yanchjin xungubiu 'ba 'endunda ndi'ire.
40025008	'Ba xi chikun kitsure xi nkjikakun: “Ta'echinii̱ asetinu, ngat'a je tji'bo ndi'ini̱.”
40025009	Tunga xi nkjikakun kitsure: “Janjain, ngat'a tsa chjen, bi ku̱annini̱ ninga jun ngayeje. Tusa tanginkinda_ru yojonu ña sateña.”
40025010	'Ba kionga xi chikun inyafikatse aseti, tukjia'a ja'e sani xi xi'iun. 'Ba xi tjindunda ja'as'enko ña tjima s'i tse'e kjuabixan, 'ba kis'echja xuntja ni'yo.
40025011	'Ba jaskan ja'e yanchjin xungu xi ngi ón, 'ba kitsu: “¡Na'en, Na'en, chju'inii̱ xuntjo!”
40025012	Tunga xi xi'iun kitsure: “Kjuakixi= xi xin_nuu̱ nga bi 'bexkun_nuu̱.”
40025013	'Bamani tetsubachun tsu'ba, ngat'a bi 'yo mé= nixtjin 'ba mé= chuba nga kjua'e Ki'ndire Xuta xi'iun.
40025014	'Ba 'ba nde ku̱an nga kuatexuma Na'enchana, jo=ni jngu xuta xi je mejen kuaje kja'e nangi, 'ba kinchjare chu'ndare 'ba kitsike'nda ton xi tjinre kui.
40025015	Jngu xi kitsingantsja ón mi ton, 'ba jngu kitsingantsja jó mi, 'ba jngu kitsingantsja jngu mi. Kitsingantsja nga jngu jngu jotsa'en nga ku̱anre sa'exako tonre. 'Ba 'batsa'en kui kjin kiji.
40025016	Chu'nda xi kjiningantsja ón mi ton kitsa'exako tonbiu 'ba ngijngu ka'a 'bakji'i kejensunre.
40025017	'Ba xi jó mi kjiningantsja 'ba nde jó mi kitsa'ensun ngisa.
40025018	Tunga xi jngu mi kjiningantsja kiskju'ngi nangiu 'ba 'eyanijin tonre naire.
40025019	'Ba kionga je ja'a nkjin nixtjin, ja'e ngani naire chu'ndabiu 'ba kitsa'enko kuenda.
40025020	Xi ón mi ton kjiningantsja kui tjun ja'e, 'ba ngi ón kitsjasun ngisare naire 'ba kitsure: “Na'en, ón mi ton kjinike'ndanaa̱, 'ba nga'e tijña ngi'ón xi kitsa'ensun ngisaa̱.”
40025021	'Ba meni naire kitsure: “Nda tjin, jngu=ni chu'nda xi nda 'ba xi kixi fiko xare. Kixi= k'iku̱e xachi xi kitsjare, kui kjuañu nganda'e ngisa= tse sike'ndara̱. Tjas'en 'ba titsjai joni nairi.”
40025022	'Ba 'ba nde jaskan ja'e xi kjiningantsja jó mi ton 'ba kitsu: “Na'en, jó mi ton kjinike'ndanaa̱, 'ba nga'e tijña ngijó xi kitsa'ensun ngisaa̱.”
40025023	'Ba naire kitsure: “Nda tjin, jnguni chu'nda xi nda 'ba xi kixi fiko xare. Kixi= k'iku̱e xachi xi kitsjare, kui kjuañu nganda'e ngisa= tse sike'ndara̱. Tjas'en 'ba titsjai joni nairi.”
40025024	Tunga 'ba nde ja'e xi jngu mi ton kjiningantsja 'ba kitsu: “Na'en, 'beña̱ nga jnguni xi 'ñu mejenre xuta, 'ba nga ji michja'e chan xi bi ji kik'entje 'ba 'bekui ña bi ji kichjujndi.
40025025	Kui kjuañu kitsakjunña̱ 'ba kik'eyanijia̱n tonri ngajin nangiu. Tunga nga'e tijña xi tsiji.”
40025026	'Ba naire kitsure: “Jngu= ni chu'nda ch'okun 'ba xi tse'é. Tsa 'ye nga fikja'aa̱ chan xi bi an 'bentjia̱ 'ba nga 'bekua̱ ña bi an kjejndia̱,
40025027	tsa tusa k'ikori tonna̱ nchja xi tse'e banco. Meni kionga ja'aa̱, kixuntsjaa̱ tonna̱ 'ba ko ki'ndire tsakaiñu.”
40025028	'Ba meni kitsure xutabiu nchja xi kio inya: “Chja'á_ru tonre xi jngu mi, 'ba ta'e_ru xi te mi mani tse'e.
40025029	Ngat'a xi tjinre ngisa= tse kua'e ngisare 'ba ngisa tse s'e̱re. Tunga xi tsajainre, tusa stjukja'are ka'nda xi ichi tjinre.
40025030	'Ba chu'ndabi xi tumé chjire, chanikjo'o ngandetsian ña jñu chun, ña ski'nda xuta 'ba ña kuajnga nde'ñu.”
40025031	'Ba kionga Ki'ndire Xuta xi'iun kjua'e, kjua'e ko kjuajere ko ngatsi'i ankjelere 'ba kio k'uejñasun nga'nde ña kuakutsejen kjuajere.
40025032	'Ba ngatsi'i xuta xi tjin ngasun'ndio ku̱añajan ngixkun kui, 'ba sikinyat'axinre xinkjin jotsa'en xi tsikuenda chutsanga nga tsikinyat'axinre natendsu.
40025033	'Ba ngate kixire sikinya chutsango 'ba ngate skjunre sikinya natendsu.
40025034	'Ba rey kuetsure xi inya ngate kixire: “Jabiu jun, xi je kitsichikunta'ennu Na'enchana. Ngataxuntsjo nga'nde ña kui batexuma, nga'nde xi kis'endanu 'ndani nga ngasun'ndio kitsa'en.
40025035	Ngat'a nga kuabojona̱, kitsa'enuu̱ xi chine. Nga kuaxindana̱, kitsa'enuu̱ nanda. Nga tsu'basaa̱n nanginu, kichjubetjonuu̱ ni'yanu.
40025036	'Ba nga tsajainna̱ najñu, kitsa'enuu̱ najñu xi tsakajaa̱. Nga tebeyaa̱, ja'eketsuba'ndanuu̱. 'Ba nga kis'eyaa̱ nduya, tsangichutsejennuu̱.”
40025037	'Ba kio xuta kixi kuetsu: “Na'en, ¿kjia'áñu kji'yari̱ nga kuabojori 'ba kitsa'eri̱ xi chine, asa nga kuaxindari 'ba kitsa'eri̱ nanda?
40025038	'Ba ¿kjia'áñu kji'yari̱ nga nangin tsutjasin 'ba kichjubetjori̱ ni'yani̱, asa nga tsajainri najñu 'ba kitsa'eri̱ najñu xi xeje?
40025039	'Ba ¿kjia'áñu kji'yari̱ nga tebeye asa nga kis'eye nduya 'ba tsangichutsejenri̱?”
40025040	'Ba rey singojore: “Kjuakixi= xi xin_nuu̱. Jotsa'en nda kjiniko tu'ya nts'ia̱ xi tjindu nga'e, an xi 'ba kjinikonuu̱.”
40025041	'Ba 'batsa'en rey kuetsu nganire xi tjindu ngate skjunre: “Tinyat'axinnuu̱, xi 'bakore kjuach'o xi tsikasennu Na'enchana. Tangiun nga'nde ña bi 'boya ndi'i ña kis'endare chanayiu ko ankjelere.
40025042	Ngat'a nga kuabojona̱, bi kitsa'enuu̱ xi chine. 'Ba nga kuaxindana̱, bi kitsa'enuu̱ nanda.
40025043	Nga tsu'basaa̱n nanginu, bi kichjubetjonuu̱ ni'yanu. 'Ba nga tsajainna̱ najñu, bi kitsa'enuu̱ najñu xi kuajaa̱. 'Ba nga tebeyaa̱ 'ba nga kis'eyaa̱ nduya, bi tsangichutsejennuu̱.”
40025044	'Ba 'batsa'en kui 'ba nde kuetsure: “Na'en, ¿kjia'áñu kji'yari̱ nga kuabojori, nga kuaxindari, nga tsutjasin nangini̱, nga tsajainri najñu, nga tebeye, asa nga kis'eye nduya, 'ba bi tsikisekori̱?”
40025045	'Ba 'batsa'en rey singojo nganire: “Kjuakixi= xi xin_nuu̱. Jotsa'en bi nda kjiniko tu'yañu ngajinre xutabi, ninga aán 'ba kjinikonuu̱.”
40025046	'Ba kui xutabiu kuaje ña kjua'antsjai kjuanima xuta, tunga xuta kixi sakure kjuabenichun xi bi fet'a.
40026001	Kionga Jesús je yakuya ngayéje kibiu, 'bi kitsure xutare:
40026002	―Je 'yo nga jó nixtjin chaja ngisa nga k'uetju s'i pascua, 'ba Ki'ndire Xuta xi'iun ku̱angantsja tuxi s'e̱t'ani kru.
40026003	'Ba kui nixtjinbiu na'mi titjun ko nchja chingare naxinando kuañajan ngantja ndaba na'mi titjun Caifás.
40026004	'Ba kio joyare jótsa'en k'uejñure Jesús tuxi ku̱an skaninejeni 'ba sik'en.
40026005	Tunga 'bi kitsure xinkjin: ―Bi ngajin s'iu kjuinduba, tuxi bi si'a sa'enni naxinando.
40026006	'Ba kionga Jesús tijña naxinanda Betania ndaba Simón xi xuta fe'ndujun 'mire,
40026007	kitsitiñat'are jngu chjun xi ya'a jngu lameta xi alabastro nini xi kitse nanda xi ixi jen 'ba xi 'ñu chji. 'Ba yejerañu nga Jesús tijñat'a yamixo, chjunbiu 'estejunre nindaku nandabiu.
40026008	'Ba nga xutare Jesús tsabe kibiu, kuakjanre 'ba kitsu: ―¿Ánñu kitistentonni nandabiu?
40026009	Ngat'a kuáan 'ñu chji kich'ani tsakaiñu tsa kisateña 'ba ku̱an kua'ere xuta ni̱ma̱ tonre.
40026010	Tunga Jesús tsabe mé= xi inyatsu, 'ba kitsure: ―¿Ánñu jun tenistini_ru chjunbi? Nda= tjin xi kitsikona̱.
40026011	Ngat'a xuta ni̱ma̱ tu i= k'uendujinntsjainu, tunga an bi nga'e kuatejñajinntsjai_nuu̱.
40026012	Ngat'a nga 'estejunna̱ nanda xi ixi jen chjunbi, je 'ejñanda yojona̱, tuxi s'e̱yanijinña̱.
40026013	'Ba xinkixi_nuu̱ nga nituña nga'ndere ngasun'ndio ña kjua'axtiuya en ndare Na'enchana, 'ba=nde kjuinukjua mé= xi kitsa'en chjunbi 'ba 'ba=tsa'en kjuinikja'etsjenya.
40026014	'Ba jngu xutare Jesús xi tejó, xi Judas Iscariote 'mi, kikun na'mi titjun
40026015	'ba kitsure: ―¿Mé= xi kua'enuu̱ tsa singantsja_nuu̱ Jesús? 'Ba nchjabiu 'endako xinkjin 'ba kitsjare kate ton xi plata ni.
40026016	'Ba tsaka'anire kui nixtjinbiu nga Judas tsangisjai ndiya jófatsa'en ku̱an singantsjani Jesús.
40026017	Nixtjin nga 'betuts'inre s'i pascua, nga chine niñuxtila xi tsajainre na'yu san, xutare Jesús kitsitiñat'are 'ba kitsure: ―¿Ñá=ñu mejénri nga kuek'endai xi xina s'i pascua?
40026018	'Ba kui kitsure: ―Tangiun ngajin naxinando 'ba tangiun ndaba kui xutabiu 'ba 'bi t'in_ru: “Maestru tsu: Je tjimatiña chubana̱, 'ba ni'yari kjuik'axjia̱ s'i pascua nga ko xutana̱.”
40026019	'Ba xutare kitsa'en xi kitsure, 'ba 'enda xi skine s'i pascua.
40026020	'Ba nga je kuajñu, Jesús tsik'ejñat'ako yamixo ko xutare xi tejó.
40026021	'Ba kionga je inyakjen, 'bi kitsure: ―'Ba fa xinkixi_nuu̱ nga jnguñu jun xi singantsjana̱.
40026022	'Ba xutare 'ñu kuafore 'ba 'etuts'inre nga tsiningiyare nga jngu jngu: ―Na'en, ¿a an ña̱?
40026023	'Ba Jesús kitsingojore: ―Jngu xi ndekui tiba tsika'nyijinni niñuxtilare ko an, kui= xi singantsjana̱.
40026024	Ngat'a 'ba= ku̱anre Ki'ndire Xuta xi'iun jotsa'en kua'indut'a enre Na'enchana ngat'are kui. Tunga, ¡nimaxuni xuta xi singantsja! Tusa ngisa nda kuánre tsa bi kitsin tsakaiñu.
40026025	'Ba Judas xi singantsja, tsiningiyare: ―¿A an= ña̱, maestru? ―Ji xi je 'ba kisji ―kitsure Jesús.
40026026	'Ba nga inyakjen, Jesús kiskjebe niñuxtilo 'ba kionga je kitsjare kjuanda Na'enchana, kitsijoya 'ba kitsjare xutare, 'ba kitsure: ―Chjubio 'ba chino, kui=bi xi yojona̱.
40026027	'Ba kiskjebe=ni jngu chutsin 'ba kionga je kitsjare kjuanda Na'enchana, kitsjare xutare, 'ba kitsu: ―T'iu ngatsi'iu xi inya chutsinbi.
40026028	Ngat'a kui=bi xi jinna̱, xi tse'e kjua xatse xi ti'bendakoni Na'enchana ko xutare. Kui xi tistenntjaire nkjin xuta, tuxi ku̱achat'anire jere.
40026029	'Ba an xin_nuu̱ nga bi nde k'uiña̱ binu, ka'nda nga kjua'e nixtjin nga k'ui ngañaa̱ ko jun binu xatse ña batexuma Na'enna̱.
40026030	'Ba kionga je kise jngu son xi tse'e Na'enchana, kiji tjengi tse'e ya Olivo.
40026031	'Ba Jesús kitsure xutare: ―Kui nistjenbi ngatsi'u sichajañu kjuamakjainnu ngat'a tsa'an. Ngat'a 'bi=tsa'en kua'indut'a enre Na'enchana: “Sik'en=ña̱ xi tsikuenda chutsango, 'ba kui tuchuña= k'uetsumaba.”
40026032	Tunga nga kjua'ayana̱ ngajinre mik'en, kjuititjun_nuu̱ nangi Galilea.
40026033	'Ba Pedro kitsure: ―Nisi ngatsi'i sichaja kjuamakjainre ngat'ari, an niñajanni sichajaa̱.
40026034	'Ba Jesús kitsingojore: ―'Ba fa xinkixira̱ nga ndekuini nistjenbi, kionga kje kji'ndajín chaxicho, ji je ján ndiya kisji nga bi xutana̱ kuáin.
40026035	'Ba Pedro kitsu ngani: ―Bi xia̱n nga bi xutari kuán, nisi tjinnere nga kueyakora̱. 'Ba ngusun kitsu ngatsi'i xutare.
40026036	'Ba Jesús echu ko xutare jngu nga'nde ña Getsemaní 'mi, 'ba kitsure: ―Tetsubo nga'e yejerañu tefikjakuaa̱ Na'enchana kio yo.
40026037	'Ba kiko Pedro ko ngojó ki'ndire Zebedeo, 'ba 'etuts'inre nga 'ñu ba kis'ere 'ba kuafore.
40026038	'Ba kitsure xutare: ―Kjuaba kitsejin inimana̱ joni tsa kui xi je sik'enna̱. Tetsubo nga'e 'ba tetsubachunkonu.
40026039	'Ba 'batsa'en Jesús kiji ngubachire 'ba kio yejen tsindi nkjain 'nda t'anangiu, 'ba kitsu nga jako Na'enchana: ―Na'en, tsa ku̱an k'uejñat'axinnaa̱ kui kjuanimabi, t'ejñat'axinnaa̱. Tunga bi ngatjama xi an mejénna̱, tusa xi ji mejénri.
40026040	'Ba jaskan Jesús jendiba ngani ña tjindu xutare, 'ba kjiyufe nga echu. 'Ba kitsure Pedro: ―¿A nijnguú chu̱ba̱ kichukjuanu nga tsiketsubachunkonu?
40026041	Tetsubachun 'ba chuko Na'enchana, tuxi bi xut'ayakoninú. Inimanu je tijñanda, tunga yojonu inda ngisa.
40026042	'Ba Jesús kiji ngani xi majóni ndiya, 'ba 'bitsa'en jako Na'enchana: ―Na'en, tsa bi ku̱an stukja'axinna̱ nga kjua'axtia̱ kjuanimabi, ngatjama jotsa'en ji mejénri.
40026043	'Ba nga ja'e ngani ña tjindu xutare, nde kiyufe=ngani, ngat'a nijño inya'bechja tuxkun.
40026044	'Ba kui kitsik'endu 'ba kikjako ngani Na'enchana xi majánni ndiya, 'ba ndekuini en kinchja ngani.
40026045	'Ba 'batsa'en jendiba ngani ña tjindu xutare, 'ba kitsure: ―¿A tojo tetsjujñafe=ñu 'ba tenikja'aya=ñu? Je ja'e chu̱ba̱ nga Ki'ndire Xuta xi'iun ku̱angantsja ngaya ntsja xuta je.
40026046	Tisetjion, tangian nde. Chutsijon, je ndiba tiña xi titsingantsjana̱.
40026047	'Ba nde sa'e= tinchja=ni Jesús kionga ja'e Judas, jngu xutare xi tejó. 'Ba tjenko nkjin xuta xi ya'a kicha ko ya. Xi kitsikasen na'mi titjun ko nchja chingare naxinando.
40026048	'Ba Judas inya'atitjun nchjabiu 'ba kitsure: ―Xi k'uendsu'aa̱ nga site'nda_ra̱, kui=biu 'ba ndubo.
40026049	'Ba ta'a kitsitiñat'are Jesús 'ba kitsure: ―'Nda na'en, maestru. 'Ba 'endsu'a.
40026050	'Ba Jesús kitsingojore: ―Amigu, tijngui xa xi ja'eni. 'Ba kio nchja xi yak'a kitsitiñat'are Jesús 'ba kitsuba.
40026051	Tunga jngu xuta xi tjenko Jesús ts'axje kichare, 'ba tsatet'a ñojon chu'ndare na'mi titjun.
40026052	'Ba Jesús kitsure: ―Ch'atjai kichari nga'ndere. Ngat'a ngatsi'i xi kicha kjanni, 'ba=nde kicha kueyani.
40026053	¿A bi 'ye nga ku̱an skui'a_ra̱ Na'enna̱ nkjin mi ankje, 'ba kui sikasenfani nganda'e?
40026054	Tunga tsa 'ba sa'aa̱n, ¿jótsa'en k'uetjusunni xi kua'indut'a enre Na'enchana? Ngat'a 'ba=tsa'en kua'indut'a nga tjinnere nga 'ba ku̱an.
40026055	'Ba Jesús tsiningiyare nchjabiu: ―¿Ánñu ko kicha ko ya kich'añu nga ja'echja'anuu̱, joni tsa jngu chacheje kuán? Nyujun, nyujun tsakatejñajinntsjai_nuu̱ nga yakuya ndetsinre ningu, 'ba bi kjindubanuu̱.
40026056	Tunga ngayéje kibi tjima, tuxi k'uetjusunni enre Na'enchana xi kitsi'indu nchja chinga profeta. 'Ba 'batsa'en tsanga ngatsi'i xutare Jesús 'ba kitsik'ejña tajngu.
40026057	'Ba nchja xi kitsuba Jesús ndaba Caifás kiko xi na'mi titjun. Ña je kuañajan chjine tse'e kjuatexuma ko nchja chingare naxinando.
40026058	'Ba Pedro kjin kitjenngi Jesús ka'nda nga echu ngandetsin ndaba na'mi titjun. Ja'as'en 'ba kio tsik'ejñajinre nchja xi kio tsikuenda, tuxi skueni mé= xi ku̱an.
40026059	'Ba na'mi titjun ko ngatsi'i xutaxa tsangisjai jngu xuta xi kuinchja en ndesu ngat'are mé= xi kitsa'en Jesús, tuxi ku̱an si'annire kjua 'ba kjuinik'en.
40026060	Tunga bi kuasjaire, ninga ja'e nkjin xuta xi kinchja en ndesu ngat'are kui. Tunga tuchan ja'e jó
40026061	xi 'bi kitsu: ―Kui xutabi kitsu: “An ku̱an=na̱ sikixuyaa̱ ningure Na'enchana 'ba ján nixtjin skjenitjen ngañaa̱.”
40026062	'Ba 'batsa'en na'mi titjun tsisetjen 'ba tsiningiyare Jesús: ―¿A tumé singuaje ngat'are mé= xi inyabanejeri?
40026063	Tunga Jesús xiu tsik'ejña. 'Ba na'mi titjun kitsure: ―Ngat'are Na'enchana xi tijñakun te'benera̱ nga sji xi kjuakixi. 'Ba t'innii̱ tsa ji xi Cristo xi Ki'ndire Na'enchana.
40026064	'Ba Jesús kitsure: ―Ji xi je 'ba kisji. 'Ba an xin_nuu̱ nga 'ndani nganda'e xiañu Ki'ndire Xuta xi'iun nga k'uejña ngate kixire Na'enchana xi tjinre kjua'ñu 'ba nga yufi kjuendejinni ngank'aa.
40026065	'Ba kio na'mi titjun 'ejnda najñu xi yaja tuxi kji'yanire nga 'ñu ch'o kis'ere inimare, 'ba kitsu: ―¡Je ch'o kitsure Na'enchana xutabi! ¿Jótsa'en ku̱achjen ngisana xi skaninejere? Jun je kjinu'yo nga ch'o kitsu ngat'a tse'e Na'enchana nga 'ba kitsu.
40026066	¿Jó mixun jun? 'Ba nchjabiu kitsingojo: ―Tjin=re je 'ba kjuabeya machjenre.
40026067	'Ba 'batsa'en 'etiajun nkjain Jesús 'ba ye'ere, 'ba tjin xi tso'ojin nkjain.
40026068	'Ba nga inyatsure: ―Ji xi Cristo, tsa profeta kuáin, 'ba t'inni̱ 'yá= xi ye'eri.
40026069	'Ba yejerañu nga Pedro tijña ngandetsin ndaba na'mi titjun, kio kitsitiñat'are jngu chjun chu'ndare 'ba kitsure: ―Ko tsé ji tsutjakuai Jesús xi tse'e Galilea.
40026070	Tunga Pedro 'e'mota'en yojore ngixkun ngatsi'i xi kio tjindu 'ba kitsu: ―Bi 'bia̱ mé= xi te'mi_ri.
40026071	'Ba kiji ngani ña tijña xuntja ngandetsian, ña kja'e chjun chu'nda tsabe ngani 'ba ye'ere nijmi xi yak'a: ―Ko xutabiu tsak'ajmeko Jesús tse'e Nazaret.
40026072	'Ba nde 'e'mota'en ngani yojore Pedro, ka'nda kitsik'axki= ngat'are Na'enchana nga kitsu: ―¡Bi 'bexkua̱n xutabiu!
40026073	'Ba sangutjun, xuta xi kio tjindu kitsitiñat'are Pedro 'ba kitsure: ―Kjuakixi jngu=ni xi kui nchjabiu. Ngat'a jotsa'en nukjuai kui baku nga kui= ni.
40026074	'Ba 'batsa'en Pedro 'etuts'inre nga ch'o kitsu nga kitsik'axki ngat'are Na'enchana 'ba kitsu: ―¡Bi 'bexkua̱n xuta xi te'mi_ru! 'Ba ndekuini chubabiu kiski'nda chaxicho.
40026075	'Ba kio Pedro ja'etsjenre mé= xi Jesús kitsure: “Kionga kje kji'ndajín chaxicho, ji je ján ndiya kisji nga bi xutana̱ kuáin.” 'Ba kui 'etju nga'ndebiu, 'ba 'ñu kiski'nda.
40027001	'Ba kionga je kis'e isen, ngatsi'i xi ngakure na'mi ko nchja chingare naxinando joyare jótsa'en ku̱an kjuinik'enni Jesús.
40027002	'Ba tji'ñure nga kiko 'ba kitsingantsjare Pilato, xuta ngaku Romano.
40027003	'Ba Judas, xi kitsingantsja Jesús, nga tsabe nga 'exa xutaxo nga kjuinik'en, 'ñu on kuánre 'ba kikani nganire xi ngakure na'miu ko nchja chingare naxinando nga kate tonbiu xi plata ni.
40027004	'Ba kitsure: ―Je kiskjejia̱ ngat'a kitsingantsjaña̱ jngu xuta xi tsajainre je nga kjuinik'en. Tunga nchjabiu kitsingojore: ―'Ba ji̱n, ¿mé= kuendani̱ kibiu? Tu kuenda tsiji.
40027005	'Ba kio Judas 'etsojoya ton ngaya ningu 'ba kiji nga kiskanijndusin yojore.
40027006	'Ba xi ngakure na'miu 'eñajan tonbiu, 'ba kitsure xinkjin: ―Kui tonbi jinre xuta= kis'engini, 'ba kjuatexumo bi tsja'nde nga k'ueya kaxa tse'e ton chje.
40027007	'Ba 'endako xinkjin nchjabiu nga ko kui tonbiu kuatse jngu nangi xi xu'bare xuta xi Tsinda Tiji 'mi, tuxi kio s'e̱yanijinni xuta xi xin ndibani.
40027008	Kui kjuañu Nga'nde Jin 'mini nangibiu ka'nda nganda'e.
40027009	'Ba 'batsa'en 'etjusun enre Na'enchana xi kitsu profeta Jeremías: “Kiskjebe nchjabiu nga kate ton xi plata ni, chji xi 'enda nchja xi tse'e Israel nga 'ba tjin chjire xutabiu.
40027010	'Ba ko kui tonbiu tsatseni xu'bare xuta xi Tsinda Tiji 'mi, jofatsa'en kitsuna̱ Na'enchana.”
40027011	Ngu Jesús sejña ngixkun xuta titjun Pilato, 'ba kui 'bitsa'en tsiningiyare: ―¿A ji= ni reyre xuta judío? 'Ba Jesús kitsingojore: ―Ji xi je 'ba kisji.
40027012	'Ba kionga xi ngakure na'miu ko nchja chingare naxinando inyabaneje, Jesús nijnguú en kinchja.
40027013	'Ba kio Pilato kitsure: ―¿A bi tenu'ye mé= xi inyatsu ngat'ari?
40027014	Tunga Jesús nijnguú en kitsingojore. Kui kjua tu 'ba= kuánkjinnire xuta titjun.
40027015	'Ba xuta titjun je ngare nga ngajin xki s'i pascua tsik'ejñandai jngu xuta nduya xi naxinando skui'a.
40027016	'Ba kui nixtjinbiu tijña nduya jngu xuta xi bexkun tsi'i xuta ngat'a ch'o kitsa'en, xi Barrabás 'mi.
40027017	'Bamani, kionga je kuañajanni xuta, Pilato tsiningiyare: ―¿'Yá= xi mejénnú nga sik'ejñandai_nuu̱? ¿A Barrabás=, asa Jesús xi Cristo 'mi=?
40027018	Ngat'a Pilato kuankjinre nga tu kjuaxinkakun= nga kjiningantsjare Jesús.
40027019	'Ba nga Pilato tijñasun nga'nde ña tsa'en kjua, ja'ek'inre en xi kitsikasen chjunre: “Bi ji nungijin kjua yojori ngat'are xutabiu xi tumé je tjinre. Ngat'a sa'e ngajñu ne ch'otsa'en kaba'e chinina̱ ngat'are kui.”
40027020	Tunga xi ngakure na'miu ko nchja chingare naxinando, inya'a xuta xi kio kuañajan, nga skui'a nga kjuinik'ejñandai=re Barrabás, 'ba nga kjuinik'en Jesús.
40027021	'Ba xuta titjun tsiningiya nganire: ―¿Ñáre ngojó nchjabi mejénnú nga sik'ejñandaa̱? 'Ba xutankjiun kitsu: ―Barrabás.
40027022	'Ba Pilato tsiningiya nganire: ―¿'Ba mé= xi sikua̱ Jesús xi Cristo 'mi? 'Ba ngatsi'i kitsu: ―¡Kru tjat'ai!
40027023	Tunga Pilato kitsu nganire: ―Ngu, ¿mé= kjua xi ch'o tjin xi kitsa'en kui? Tunga xutankjiun ngisa 'ñu kiski'ndaya 'ba kitsu: ―¡Kru tjat'ai!
40027024	'Ba Pilato tsabe nga tumé tisaku ndiyare, nga tusa 'ñu inyakji'ndaya ngisa xutankjiun nga inyamakjanre. Kui kjuañu kiskjebeni nanda 'ba yanejun ntsja ngixkun xutankjiun 'ba kitsu: ―Bi kuenda tsa'an ngat'are jinre xutabi, tu kuenda tsojon.
40027025	'Ba ngatsi'i xuta kitsingojo: ―Ji̱n ko ki'ndini̱ ngatamajeni̱ ngat'are jinre xutabi.
40027026	'Ba 'batsa'en Pilato kitsik'ejñandaire Barrabás, 'ba sa'e 'exa nga s'e̱re Jesús, 'ba kitsingantsja tuxi s'e̱t'ani kru.
40027027	'Ba meni chasoldadure xuta titjun kiko Jesús ni'ya masen xi pretorio 'mi, 'ba sa'e kinchja tsi'ire chasoldadu xinkjin nga tsikinyandai tsi'ire.
40027028	'Ba ts'axjere najñure Jesús 'ba kitsik'ejñaxte jngu najñu ini.
40027029	'Ba kitsinda jngu corona xi na'ya ni 'ba 'esun nindaku, 'ba ntsja kixi kitsika'a jngu yant'e joni yanise. 'Ba tsinyakunch'in ngixkun 'ba tsejnuke nga kitsure: ―'Nda na'en, reyre xuta judío.
40027030	'Ba nde 'etiajunre, 'ba ndekuini ya xi ya'a tso'ontjai nindaku.
40027031	'Ba jaskan nga je 'batsa'en tsejnuke, ja'axinre najñu ini xi kitsik'ejñaxte, 'ba kitsikaja ngani xi najñure fa Jesús. 'Ba 'etjuko tuxi kuat'ani kru.
40027032	'Ba kionga je 'etju kio, kisatejin jngu xuta xi Simón 'mi xi nangi Cirene tse'e. Xi chasoldadu kitsika'akjua'ñu krure Jesús.
40027033	'Ba meni echu nga'nde xi Gólgota 'mi. (En xi tsunire: nga'ndere nindaku mik'en.)
40027034	'Ba Jesús kitsa'ere binu xi ko tsajmi sja ts'atjijin, tunga kionga je kiskut'a, bi kits'ini.
40027035	'Ba kionga Jesús je yat'a kru, chasoldadu kitsiskaya najñure Jesús tuxi skueni ñáre xi k'uakore 'ba kitsik'abire xinkjin.
40027036	'Ba sa'e kio tsik'endu tuxi sikuendani.
40027037	'Ba ngasun nindaku kis'et'a jngu yate ña kua'indut'a mé= kjua tjinik'enni. 'Ba 'bitsa'en kua'indut'a yatio: “Kibi= xi Jesús xi reyre xuta judío.”
40027038	'Ba ñatjen kis'et'ako kru Jesús jó chacheje, jngu ngate kixire 'ba jngu ngate skjunre.
40027039	'Ba xuta xi kio inyafa'a ch'o inyatsure Jesús nga inyatsik'atji nindaku:
40027040	―Ji xi sikjekjuai ningu 'ba nga ján nixtjin xjunitjen ngani tsakaiñu, ngu tsa Ki'ndire Na'enchana kuáin, tik'angi yojori 'ba t'etukajent'ai kru.
40027041	'Ba 'ba=nde tsa'en inyabejnuke xi ngakure na'miu ko chjine kjuatexuma 'ba ko nchja chingare naxinando nga inyatsure xinkjin:
40027042	―Kui xutabi kitsik'angi= kja'e xuta, tunga bi mare nik'angi tajngu yojore. Ngat'etukajent'a kru nganda'e tsa kui xi reyre xuta tse'e Israel, tuxi 'batsa'en ku̱akjainnina ngat'are kui.
40027043	'Ñu makjainre ngat'are Na'enchana, ngu ¡Na'enchana ngatatsik'angi nganda'e tsa kjuakixi nga 'ñu tsimején! Ngat'a 'ba= kitsuna nga kui xi Ki'ndire Na'enchana.
40027044	'Ba chacheje xi ñatjen kis'et'ako kru, 'ba nde ch'o inyatsure.
40027045	'Ba 'nda nga nyusen 'ba ka'nda chu̱ba̱ ján nga kuangixun, ngayéje ngasun'ndio kis'ejñu.
40027046	'Ba nga je mején chu̱ba̱ ján Jesús 'ñu kiski'ndaya, 'ba kitsu: ―Elí, Elí, ¿lama sabactani? (En xi tsunire: Ji Na'en, ji Na'en, ¿ánñu kjinikumaninaa̱?)
40027047	'Ba yak'a xuta xi kio inya kjint'ere 'ba kitsure xinkjin: ―Profeta Elías tinchjare kui.
40027048	'Ba ta'a, jngu xuta xi kio sejña tsangatsanga nga kitsika'nyi jngu tsanga ko binu san. 'Ba jngu yanaxu 'eku 'ba kitsitiñat'are Jesús tuxi k'uini tsakaiñu.
40027049	Tunga xi yak'a kitsu: ―¿Mé= ña'anni? Xutsijan tsa Elías kjua'ek'ajent'a kru.
40027050	'Ba Jesús, 'ñu kiski'ndaya ngani 'ba k'en.
40027051	'Ba jó ya kuán najñu xi kitjenchja nga'nde xi 'ñu tsje tse'e ningu, jendibajenni 'nda ngank'are ka'nda ngi'ndere nga kitijndajen. 'Ba nangiu jatse, 'ba naxi tsakjan.
40027052	'Ba tsjure mik'en kitju'i, 'ba nkjin xuta xi kuakjainre ngat'a tse'e Na'enchana ja'aya nganire.
40027053	'Ba 'etju tsjure, kionga je ja'aya nganire Jesús, 'ba ja'as'en naxinanda tsje Jerusalén ña nkjin xuta yakure yojore.
40027054	'Ba kionga xi ngakure chasoldadu 'ba ko xi ñatjen inya nga inyatsikuenda Jesús tsabe nga jatse nangiu 'ba ko ngayéje xi kuán, 'ñu kitsakjun 'ba kitsu: ―Kjuakixi=nini nga kui xutabi Ki'ndire Na'enchana.
40027055	'Ba kio inya nkjin yanchjin xi kjin inyakutsejen xi 'nda nangi Galilea jendetjengini Jesús nga tsikinyako.
40027056	'Ba xi inya ngajinre yanchjinbiu María Magdalena, María nare Santiago ko Kuse, 'ba ko nare ki'ndire Zebedeo.
40027057	'Ba kionga je tjima'ña, ja'e jngu xuta nyina xi Kuse 'mi xi tse'e nangi Arimatea. Xi 'ba nde xutare Jesús kuán.
40027058	'Ba meni Kuse kikun Pilato 'ba tsi'are yojore Jesús. 'Ba Pilato 'exa nga kua'ere.
40027059	'Ba Kuse kiskjebe yojo, 'ba jngu najñu xi tjibe kji'i 'ba xi tsjekoni yaxtejun.
40027060	'Ba kio jngu tsju xatse xi kui tse'e yajñaya, xi kiskju'ngit'a naxiu. 'Ba kionga je kiskanitikja jngu ndiojo tse xi 'echjaxtiukoni tsju, kiji.
40027061	'Ba María Magdalena 'ba ko María xi ngijngu ngankjain tsju tsik'endu.
40027062	'Ba nga kuanyujun, kionga je ja'a nixtjin nga s'enda mé= xi machjen s'i pascua, xi ngakure na'miu ko nchja fariseo kikun Pilato,
40027063	'ba kitsure: ―Na'en, fa'etsjenni̱ nga 'bi kitsu xuta ndesubiu nga tijña ngisa: “Nga je kjue ján nixtjin, kjua'aya nganina̱ ngajinre mik'en.”
40027064	'Bamani tsu'ba, t'exai nga nda ngatamakuenda tsju ka'nda nga kjue nixtjin xi majánni. Tsa chjen ngajñu kjua'e xutare 'ba kuekocheje yojore, 'ba sa'e kuetsure xuta nga je ja'aya nganire ngajinre mik'en. Tsa 'ba sa'en nchjabiu, en ndesu xi jaskan ngisa= ch'o ngisa nga ko mare xi tjun.
40027065	'Ba Pilato kitsure: ―Teko chasoldadu 'ba nda tikuendo tsju jotsa'en nga ngisa nda ku̱annu.
40027066	'Ba meni nchjabiu kiji 'ba 'enere sello ndiojo xi tjichjakoni tsju 'ba kio kitsikinyaxtiu chasoldadu.
40028001	'Ba kionga ja'a nixtjin nga nikja'aya, nga tjis'e isen 'betuts'inre semana, María Magdalena ko María xi ngijngu kikutsejen tsju.
40028002	'Ba tukjia'a kuán jngu chon xi 'ñu, ngat'a jngu ankjere Na'enchana jendejenni ngank'aa nga ja'ekja'axin ndiojo xi tixtiuchjákoni tsju 'ba kio tsik'ejñasun.
40028003	'Ba ankjebiu 'ñu 'na chu'a joni ndi'i nga ba'na, 'ba najñure tiba xu xu kji'i joni nch'an.
40028004	'Ba chasoldadu 'ñu kitsakjun nga tsabe ankjebiu. Se jatse= 'ba joni xi jesun tsa'en kis'endu.
40028005	'Ba meni ankjebiu kitsure yanchjinbiu: ―Bi kun. 'Beña̱ nga Jesús xi kiset'a kru teminyisjo.
40028006	Bi nde nga'e tijñani, je ja'aya nganire ngajinre mik'en jotsa'en nga kitsu. Ndechutsijon nga'nde ña kis'ejña.
40028007	Tunga tanginfañu 'ba 'bi tik'in_ru xutare: “Je ja'aya nganire ngajinre mik'en, 'ba kui tifititjunnu nangi Galilea. 'Ba kio xio.” Je kixin_nuu̱ en xi tjinni nga 'ba xin_nuu̱.
40028008	'Ba ta'afani 'etju yanchjinbiu ña tijña tsju, inyatsakjukoni 'ba nde 'ñu tsja titsubakonire ngayeje. 'Ba tu mangatsanga nga kike'ere nijmi xutare Jesús.
40028009	'Ba nga inyafi, kio kisatejin Jesús 'ba kitsite'ndare. 'Ba kitsitiñat'are 'ba kitsubakja ndsaku nga kitsichjire.
40028010	'Ba 'batsa'en Jesús kitsure: ―Bi kun, 'ba tik'in_ru nts'ia nga ngatji nangi Galilea, 'ba kio skuena̱.
40028011	'Ba yejerañu nga inyafi yanchjinbiu, yak'a chasoldadu kiji ngajin naxinando nga kike'ere nijmi xi ngakure na'miu ngayéje xi kuán.
40028012	'Ba xi ngakure na'miu kuañajanko nchja chingare naxinando 'ba 'endako xinkjin. 'Ba tse ton kitsjare chasoldadu
40028013	'ba 'bi kitsure: ―'Bi tixun: “Sa'e ngajñu nga tetsjujñafee̱, xutare Jesús kafa'e 'ba kafikocheje yojore.”
40028014	'Ba tsa xuta titjun kjuint'e kibiu, ji̱n= 'yee̱ jotsa'en xuko nijmi kui. 'Ba bi kjua skajiun.
40028015	'Ba meni chasoldadu kiskjebe ton 'ba 'ba kitsa'en jotsa'en kik'inre. 'Ba kui enbi xi tojo chuba nijmi ngisa ngajinre xuta judío ka'nda nixtjin nganda'e.
40028016	'Ba meni xutare xi tejngu kiji nangi Galilea, nindu ña Jesús kitsure.
40028017	'Ba nga tsabe Jesús, kitsichjire, ninga tjin xi jó ján kjiyuju kakun tsa kui.
40028018	'Ba Jesús kitsitiñat'are 'ba kitsure: ―Na'enchana je kitsjana̱ kjua'ñu nga kuatexuma yejia̱ ngank'aa 'ba ko t'anangiu.
40028019	'Bamani tsu'ba, tangiun 'ba ti'on xutana̱ ngatsi'i naxinanda xi tjin ngasun'ndio. Tatendo nga ko ja'enre Na'enchana, ko Ki'ndiu 'ba ko Isennixtjintsjere Na'enchana.
40028020	'Ba takuya_ru nga ngatatsik'etjusun ngayéje xi je 'ene_nuu̱. 'Ba kuatejñakontsjai_nuu̱ ka'nda nga kjue ngasun'ndio.
41001001	'Bitsa'en 'betuts'inre en nda xi ngat'a tse'e Jesucristo, Ki'ndire Na'enchana.
41001002	'Bitsa'en kua'indut'a xujunre xuta chinga profeta Isaías: An tetsikasentitjunra̱ xutana̱ xi be'eya nijmi. Kui xi k'uejñandatitjun ndiyari.
41001003	Jndare xuta xi 'ñu nchja nga'nde t'axin: “T'enda_ru 'ba kixi chju'i_ru ndiyare Na'enchana.”
41001004	'Ba kui= kjuañu ja'eni Juan Bautista nga'nde t'axin tuxi yatendani xuta 'ba tuxi ye'eyanire nijmi xuta nga tjinnere sik'antjaiya kjuafa'etsjenre 'ba sa̱tenda, meni nga ku̱achat'anire jere.
41001005	'Ba 'etju ngatsi'i xuta xi tjin nangi Judea ko ngatsi'i xutare naxinanda Jerusalén nga ja'ekasen ñojonre Juan. 'Ba kionga je ye'e nijmi ngat'are je xi tjinre, Juan yatenda ngajin ndaje Jordán.
41001006	'Ba najñu xi yaja Juan ntsjare chakameyu kuandakoni, 'ba ko jngu tjiuxinjnde tikjakonire. 'Ba naxkajndi ko ntsjenre tjiuchusera xi tjin ngijña kjine.
41001007	'Ba kionga be'eyare nijmi, tsu: ―Jaskanre an ndiba jngu xuta xi ngisa tjinre kjua'ñu tu'bani ko an xi ka'nda an bi bakinna̱ nga sikindia̱ 'ba skjendaa̱ na'ñu jndere.
41001008	An tebatenda_nuu̱ ko nanda; tunga kui ko Isennixtjintsjere Na'enchana kuatendanu.
41001009	'Ba 'bi kuán kui nixtjinbiu nga Jesús 'etjuni naxinanda Nazaret, naxinanda xi tijñajin nangi Galilea, 'ba echu ña tijña Juan. 'Ba Juan yatenda ngajin ndaje Jordán.
41001010	'Ba kionga ti'betukajin nando, Jesús tsabe nga kitju'i ngank'aa, 'ba nga Isennixtjintsjere Na'enchana ti'betukajennere joni jngu tjiunise tiba.
41001011	'Ba jngu jnda kjinu'yanire ngank'aa xi tsu: ―Ji= ni xi ki'ndina̱ xi tsimijaa̱n. Ne tsja tjinna̱ ngat'a tsiji.
41001012	'Ba jaskan, Isennixtjintsjere Na'enchana kiko nga'nde t'axin.
41001013	'Ba kio tsik'ejña yachan nixtjin ngajinre tjiuba ts'en, 'ba chanayiu kiskut'ayako. 'Ba ankjere Na'enchana ja'ekatesinre Jesús.
41001014	'Ba jaskan nga Juan kis'eya nduya, Jesús echu nangi Galilea, 'ba kio kitsikja'axtiuya en ndare Na'enchana.
41001015	―Nixtjinbi xi kik'innu je kuajngu 'ba kjuatexumare Na'enchana je tijña tiña. Tik'antjaiyo kjuafa'etsjennu, 'ba ngatamakjainnu ngat'a tse'e en ndare Na'enchana ―kitsure Jesús.
41001016	'Ba tifa'a Jesús ngandai ndachikunre Galilea, kionga tsabe Simón 'ba ko nts'e xi Andrés 'mi. 'Ba na'ya tire inyakanikja'ajin nando, ngat'a kui nchjabiu xi ti= tsuba.
41001017	'Ba Jesús kitsure: ―Jun na'en, ndetjennginu. An sa'en_nuu̱ nchja xi 'beku xuta.
41001018	'Ba ndekuini chubabiu nchjabiu 'endu na'ya tire 'ba kitjenngi.
41001019	'Ba kio nguba chire Jesús tsabe Santiago 'ba ko nts'e Juan, ki'ndire Zebedeo, xi tjinduya barku nga inya'bendunda na'ya tire.
41001020	'Ba tukjuan kinchja=re, 'ba nchjabiu kitsik'ejña na'enre xi Zebedeo 'mi ngaya barku ko chu'ndare 'ba kitjenngi Jesús.
41001021	'Ba jaskan Jesús ko xutare ja'e naxinanda Capernaum. 'Ba kionga nixtjin nga nikja'aya, Jesús ja'as'en ni'ya sinagoga 'ba 'etuts'inre nga yakuya.
41001022	'Ba tu kuakun=re xuta jotsa'en yakuyare joni tsa xa nk'a tjinre, 'ba bi joni nchja chjine kjuatexuma.
41001023	'Ba ngaya ni'ya sinagoga tijña jngu xuta xi isennixtjin xi bi nda tijñajinre, xi kitsu nga kiski'ndaya:
41001024	―Ji Jesús tse'e Nazaret, ¿mé= xi tjinri ngat'a tsajain? ¿A ja'enikjekjuanii̱? 'Be=ña̱ 'yá= ni ji. Ji= ni xuta tsjere Na'enchana.
41001025	Tunga Jesús jatiko isennixtjinbiu 'ba kitsure: ―¡Xiu teni 'ba t'etukajin_ri xutabi!
41001026	'Ba isennixtjinbiu xi bi nda se 'etsujmeyare xutabiu, 'ba niki 'ñu= kiski'ndaya nga 'etukajinre.
41001027	'Ba ngatsi'i xuta tu kuakun=re, 'ba tsiningiyare xinkjin: ―¿Mé= kibi? Kja'e tsa'en bakuya xutabi, joni tsa xa nk'a tjinre. ¡Ka'nda isennixtjin xi bi nda 'bexa=re 'ba tsik'etjusunre!
41001028	'Ba ne xati kji'yare ngat'a tse'e Jesús ngayéje nangi Galilea.
41001029	'Ba kionga 'etju ni'ya sinagoga, Jesús kiji ko Santiago 'ba ko Juan ndaba Simón ko Andrés.
41001030	'Ba nachi'yare Simón nachan tikijñasun nga nt'ai kunre. 'Ba ta'a kik'ere nijmi Jesús.
41001031	'Ba kui kitsitiñat'are 'ba kiskjebe ntsja nga kitsikisetjen. 'Ba ndekuini chubabiu kitukja'axinre chi'in nt'aire chjunbiu. 'Ba sa'e kitsikjén xuta xi echukun.
41001032	'Ba kionga je tjima'ña, kionga je kintjai tsu'biu, echuchanire Jesús ngatsi'i xuta xi sefesun ko xi tjindujinre isennixtjin xi bi nda.
41001033	'Ba nkjin xuta xi tjindu Capernaum ja'e 'ba kuañajanxtiu xuntja ni'yo.
41001034	'Ba Jesús ne nkjin xuta kitsinda xi kja'e kjuanga chi'in kunre, 'ba ne nkjin isennixtjin xi bi nda ts'axjejin. 'Ba ngat'a isennixtjinbiu bexkun 'yá=ñu kui, kui= kjuañu Jesús bi kitsja'ndenire nga kinchja.
41001035	Kionga je tjis'e isen, kionga jñu chun ngisa, tsisetjen Jesús 'ba 'etju nga kiji jngu nga'nde t'axin nga kikjako Na'enchana.
41001036	'Ba kio Simón 'ba ko nchja xinkjin kikangisjai Jesús.
41001037	'Ba kionga kuasjaire nde, kitsure: ―Ngatsi'i xuta inyamangisjairi.
41001038	Tunga Jesús kitsingojore: ―Tangian kja'e nga'nde xi tjindu tiña, tuxi 'ba nde kio sikja'axtiuyani_ra̱ enre Na'enchana; ngat'a tu kui xa 'etjuña̱.
41001039	'Ba kiji ngayéje ni'ya sinagoga xi tu tjin nangi Galilea, nga titsikja'axtiuya enre Na'enchana, 'ba ne nkjin isennixtjin xi bi nda ti'baxje.
41001040	'Ba kio jngu xuta xi chi'in fe'ndujun kunre ja'etsitiñat'are Jesús 'ba tsakasenkunch'int'are 'ba 'ets'are: ―Tsa mejénri ku̱an sitsjenaa̱ nga xja'axinnaa̱ chi'in xi kunna̱.
41001041	'Ba Jesús ja'animare xutabiu, 'ba kitsure nga yanere ntsja: ―Mejénna̱. Ngatamandai.
41001042	'Ba ndekuini chubabiu, kitukja'axinre chi'inre, 'ba kuanda.
41001043	'Ba ta'a kitsikixant'a Jesús xutabiu, 'ba 'ñu 'enere nga kitsure:
41001044	―Tu'yá 'be_ri nijmi; tu t'in 'ba tikaku_ri yojori na'miu. 'Ba t'ikue kjuatjo xi baku nga je kuatsjejin jotsa'en kitsu Moisés, tuxi 'batsa'en skuekixini xuta nga je kuanda ngani.
41001045	Tunga kionga kui xutabiu kiji, 'etuts'inre nga ye'ere nijmi ngatsi'i xuta mé xi tu kuán. 'Ba kui= kjuañu Jesús bi nde nda kuán ja'as'enni naxinando, tu kioña tsajain xuta 'bejña. Tunga 'etjuni xuta xi kja'e kjuanga nangi tse'e nga ja'ekutsejenre.
41002001	'Ba jaskan, kionga je ja'a jó ján nixtjin, Jesús ja'e ngani naxinanda Capernaum; 'ba kjint'e xuta nga je tijña ngani ndaba.
41002002	'Ba tukjia'a ne nkjin xuta kuañajan, ka'nda ngantja ni'yo bi nde kis'eni nga'nde; 'ba Jesús yakuyare enre Na'enchana.
41002003	'Ba kio, ja'e ñujun xuta xi yank'angi jngu xuta xi bi ma fi.
41002004	Tunga bi kuán echukat'are Jesús, ngat'a ne nkjin xuta tjin. Kui kjuañu ngatsja ni'ya ña tijña Jesús kiskje'ikjani, 'ba kio ts'ajenni xuta xi tji'mio nga kjiya kuxta.
41002005	'Ba kionga Jesús tsabe kjuamakjain xi tjinre nchjabiu, kio kitsure xuta xi tji'mio: ―Ji ki'ndina̱, je kuachat'ari jeri.
41002006	Tunga yak'a chjine kjuatexuma xi tjindu kio, 'bitsa'en kitsikja'etsjen:
41002007	“¿Jótsa'en ma kakun xutabi nga 'bitsa'en tinchja? Bi tjibekun Na'enchana, ngat'a tu Na'enchana sani xi mare tsichat'a je.”
41002008	Tunga ta'a fani kuankjinre Jesús mé xi inyatsikja'etsjen nchjabiu, 'ba tsiningiyare: ―¿Ánñu 'batsa'en tenikja'etsjenñu?
41002009	¿Méñu xi ngisa bi na'enre nga xin_ra̱ xuta xi bi ma fiu? ¿A nga xin_ra̱: “Je kuachat'ari jeri”, asa nga xin_ra̱: “Tisetjen, chjube kuxta xi tetsjujñaye 'ba titjajme”?
41002010	Tunga mejénna̱ nga xio nga Ki'ndire Xuta xi'iun tjinre kjua'ñu kui ngasun'ndebi nga sichat'a je. 'Ba kio kitsure xuta xi bi ma fiu:
41002011	―Ji xinra̱, tisetjen, chjube kuxtari 'ba t'in ni'yari.
41002012	'Ba xuta xi tji'mio ta'a tsisetjen, 'ba kiskjebe kuxtare nga 'etjuni kio ngixkun ngatsi'i xuta. 'Ba ngatsi'i tu kiskutsejen'akun= 'ba kitsichjire Na'enchana nga kui xi tjinre kjua'ñu. 'Ba inyatsure xinkjin: ―Kje nisa jngu ndiyajín 'ya tsajmi joni kibi.
41002013	'Ba jaskan Jesús 'etju ngani nga kiji ngandai ndachikun; 'ba ne nkjin xuta ja'ekun, 'ba 'etuts'inre nga yakuyare.
41002014	'Ba kionga Jesús tifa'a kio, tsabe Leví xi ki'ndire Alfeo, nga tijña nga'nde ña tjubechjintjai tsajmi, 'ba kitsure: ―Ndetjenngina. 'Ba Leví tsisetjen 'ba kitjenngi.
41002015	'Ba 'ba kuán nga Jesús tikjen ndaba Leví, ne nkjin xuta xi kjebechjintjai tsajmi ko xuta je tjindut'ako yamixa Jesús 'ba ko xutare; ngat'a ne nkjin mani xuta xi tjenngire.
41002016	'Ba chjine kjuatexuma xi tse'e nchja fariseo tsabe kionga Jesús inyakjenko xuta je 'ba ko xuta xi kjebechjintjai tsajmi. 'Ba jako xutare Jesús, 'ba tsiningiyare: ―¿Ánñu nchja xi kjebechjintjai tsajmi 'ba ko xuta je tikjenkoni chamaestrunu?
41002017	'Ba Jesús kjint'ere, 'ba kitsure: ―Xuta xi nda bi chjine ki machjenre, tu kui sani xi sefesun. Bi xuta xi kixi ja'ekinchja_ra̱, tu kui sani xuta xi tjinre je.
41002018	'Ba jngu ndiya, kionga xuta xi tjenngire Juan 'ba ko nchja fariseo tjindu kjindia, yak'a xuta ja'ekjeningiyare Jesús: ―Ji na'en, xuta xi tjenngire Juan 'ba ko nchja fariseo tjindu kjindia. ¿Ánñu xutari bi 'bendu kjindianini?
41002019	―¿A ma 'bendu kjindia xuta xi kjinikjint'e jngu kjuabixan, tsa xi xi'un kio tijñako ngisa? ―kitsingojore Jesús―. Yejerañu xi xi'un tijñako, bi ku̱an k'uendu kjindia.
41002020	Tunga kjua'e jngu nixtjin kionga stukja'are xi'un; kionga kjua'e nixtjinbiu kio= k'uendu kjindia.
41002021	'Ba ni'yá 'bendayanda jngu xutji chinga ko chuba najñu xatse; ngat'a najñu xatsio kje fa'ekujín 'ba 'betijnda xutji chingó, 'ba ngisa= tse tijnda.
41002022	'Ba nde ni'yá 'beya binu xatse jngu chitsa xi tjiuxin ni xi chinga; ngat'a binu xatsio k'uetijnda, 'ba ne tse binu tisten 'ba kjuekjua= chitsa tjiuxinbiu ngayeje. 'Ba kui= kjuañu chitsa tjiuxin xatse k'ueyaña binu xatse ―kitsu Jesús.
41002023	'Ba jngu nixtjin nga nikja'aya Jesús 'ba ko xutare setsuma ngajin ña kji'i tsujmi ntje. 'Ba kionga ja'a kio, xutare 'etuts'inre nga tsate xujmare trigo.
41002024	'Ba nchja fariseo tsiningiyare: ―¿Ánñu xutari inyatsa'enni mé xi bi tixa'nde nga ma nixtjin nga nikja'aya?
41002025	Tunga Jesús kitsure: ―¿A kje 'bexkiyajíun mé= xi kitsa'en David jngu nixtjin nga kui 'ba ko xuta xi tjenko kuana'enre 'ba kuabojore?
41002026	'Ba kui nixtjinbiu nga Abiatar na'mi titjun kuán, David ja'as'en nga'nde tsjere Na'enchana, 'ba kiskine niñuxtila tsje, xi tu na'miu ma kjine; 'ba kitsjare xuta xi tjenko ngayeje.
41002027	'Ba kitsu ngisare Jesús: ―Nixtjin nga nikja'aya tu kjuanda tse'e= xuta nga kis'endare, bi tsa nixtjiun kis'endare xuta.
41002028	'Ba kui= kjuañu Ki'ndire Xuta xi'iun batexumanire ka'nda nixtjin nga nikja'aya.
41003001	'Ba kio Jesús ja'as'en ngani ni'ya sinagoga; 'ba kio tijña jngu xuta xi ja'eku ntsja.
41003002	'Ba nchjabiu inyakutsejenre Jesús tuxi skueni tsa sinda xutabiu nga nixtjin nga nikja'aya, 'ba tuxi ku̱an kuangini.
41003003	'Ba Jesús kitsure xuta xi ja'eku ntsja: ―Tisetjen 'ba tisen ngamasenre kio.
41003004	'Ba jaskan tsiningiyare nchja xi yak'a: ―¿Mé xi tixa'nde nga ña'an nga nixtjin nga nikja'aya, a tsajmi xi nda= asa xi ch'o? ¿A sik'angiña jngu xuta, asa sik'enña? Tunga nchjabiu xiu tsik'endu.
41003005	'Ba Jesús ko kjuasti kiskutsejen'a nchja xi inyandaire, 'ba ba kis'ere ngat'a tse'e nga titsujñu ngisare. ―Tjente ndsai ―kitsure xuta xi ja'eku ntsja. 'Ba xutabiu yejente ntsja, 'ba kuanda.
41003006	Tunga ta'a 'etju nchja fariseo 'ba kuañajant'are nchja tse'e Herodes nga tsangisjai ndiya jotsa'en ku̱an sik'enni Jesús.
41003007	'Ba jaskan Jesús kikot'axin xutare ndai ndachikun, 'ba ne nkjin xuta xi jendibani nangi Galilea kitjenngi.
41003008	'Ba kionga kjint'e mé xi tu titsa'en Jesús, ne nkjin xuta xi tse'e nangi Judea, tse'e naxinanda Jerusalén, tse'e nangi Idumea, tse'e xingunda ndaje Jordán 'ba ko tse'e ngandaire naxinanda Tiro ko naxinanda Sidón ja'ekutsejenre.
41003009	'Ba kui= kjuañu Jesús 'exare xutare nga ngat'ejñandare jngu barku, tuxi bi ku̱astinnenire xutankjiun xi kuañajan kio.
41003010	Ngat'a ne nkjin xuta je kitsinda, kui kjuañu xi sefesun se inyakanikja'ane=re yojore tuxi ku̱an sikoni.
41003011	'Ba kionga isennixtjinnkjin xi bi nda tsabe Jesús, tsikinyakunch'int'are 'ba tsu nga kji'ndaya: ―¡Ji= ni xi Ki'ndire Na'enchana!
41003012	Tunga Jesús jatiko isennixtjinbiu nga bi kuetsu nga kui xi Ki'ndire Na'enchana.
41003013	'Ba jaskan Jesús kiji jngu ngijñacha, 'ba kinchjare nchja xi nda kisasenre. 'Ba kionga kuañajan nchjabiu,
41003014	Jesús kiskja'ajin tejó nchja tuxi k'uajmekoni, 'ba tuxi sikasenni nga sikja'axtiuya enre Na'enchana. Jesús kitsjaja'enre nchjabiu nga kui xi k'uin apóstoles;
41003015	'ba kitsjare kjua'ñu tuxi k'uaxjejinni isennixtjin xi bi nda ngajinre xuta.
41003016	Kui nga tejó nchjabiu xi kiskja'ajin Jesús: Simón, xi kitsjaja'enre nga kui xi k'uin Pedro;
41003017	Santiago 'ba ko nts'e Juan, ki'ndire Zebedeo, xi kitsjaja'enre Boanerges (ja'en xi tsunire: Ki'ndire Cho'on);
41003018	'ba ko Andrés, Felipe, Bartolomé, Mateo, Tomás, Santiago xi ki'ndire Alfeo; Tadeo, ko Simón, xi mako nchja cananista,
41003019	'ba ko Judas Iscariote, xi jaskan kitsingantsja Jesús. 'Ba jaskan, Jesús ja'as'en ni'ya ña ti'bejña,
41003020	'ba ne nkjin xuta kuañajanne nganire, ka'nda bi kuán kiskine chi niñu.
41003021	'Ba kionga kjint'e xinkjin Jesús, ja'ekja'a, ngat'a kitsu xuta xi yak'a nga Jesús skare.
41003022	'Ba chjine kjuatexuma xi jendibani naxinanda Jerusalén kitsu nga chanayi Beelzebú, ngakure isennixtjin xi bi nda, tijñajinre Jesús 'ba nga kui kitsjare kjua'ñu tuxi k'uaxjejinni isennixtjin xi bi nda.
41003023	'Ba kio Jesús kinchjare nchjabiu, 'ba 'ejñare kui kjuakusunbi: ―¿Jótsa'en ndekuini chanayiu ku̱an k'uaxjejinni yojore?
41003024	'Ba tsa xuta xi tjindu jngu naxinanda ña batexuma jngu rey ndekui jóya tjinnire yojore, bi tsé ku̱anre nga k'uendu.
41003025	'Ba tsa xuta xi tjindu ngaya jngu ni'ya ndekui jó ya tjinnire yojore, bi tsé ku̱anre nga k'uendu xuta xi tjinduya.
41003026	'Ba nde tsa chanayiu kuakjanya yojore, 'ba tsa ndekui skjankoni yojore, bi tsé ku̱anre nga k'uejña. Je echukjet'a nixtjinre.
41003027	'Ba tu'yá ku̱an kjua'as'en ndaba jngu xuta xi taja 'ba skjebecheje tsajmire, tsa bi fara tjun kueta'ñu; 'ba tu 'ba= tsa'en sa nga ku̱an skja'achejere tsajmire.
41003028	'Ba fa xinkixi_nuu̱, nga Na'enchana sichat'a yejere jere 'ba tume en ch'o xi kuetsure Na'enchana xuta;
41003029	tunga xi ch'o kuetsure Isennixtjintsjere Na'enchana, niñajanni ku̱achat'are. Tu je= xuta je ngantsjai nixtjin ―kitsu Jesús.
41003030	Ngat'a nchjabiu kitsu nga kui xi tijñajinre jngu isennixtjin xi bi nda.
41003031	'Ba kio ja'e nare 'ba ko nts'e Jesús 'ba ngandetsiun tsikinya 'ba tu 'exa nga kjuinukjuare Jesús.
41003032	'Ba xuta xi tjindundaire Jesús kitsure: ―Nari ko nts'é 'ba ko ndichjai ngandetsian inya 'ba inyamangisjairi.
41003033	―¿'Yá= xi nana̱ 'ba 'yá= xi nts'ia̱? ―kitsu Jesús.
41003034	'Ba kio kiskutsejen'a xuta xi tjindundaire 'ba kitsu: ―Kui ngatsi'i xutabi xi nana̱ 'ba ko xi nts'ia̱.
41003035	Ngat'a tu'yañu xi tsik'etjusun enre Na'enchana, kui xi nts'ia̱ xi ndichjaa̱ 'ba xi nana̱.
41004001	'Ba kio 'etuts'in nganire Jesús nga yakuyare xuta ndai ndachikun, 'ba ne nkjin xuta kuañajant'are. 'Ba kui= kjuañu, tsijinni barku xi tikijñajin ndachikun 'ba tsik'ejñayare, 'ba ngatsi'i xutankjiun ngandai ña kixí chun tsikinya.
41004002	'Ba nga 'ejñare kjuakusun; 'etuts'inre nga yakuyare ne nkjin tsajmi. 'Bi tsa'en yakuyare:
41004003	―Tasen ñojon enbi: Jngu xuta kiji nga kikjejndi xujma.
41004004	'Ba kionga je tikjejndi xujma, masen xujmare tsixu ndai ndiyo; 'ba ja'e tjiunisio 'ba kiskine.
41004005	'Ba ngimasen xujmare tsixujin ndiojo, ña bi tse nangi tjin; 'ba ta'a jesu ngat'a bi 'ñu nanga nangiu.
41004006	Tunga kionga 'etju tsu'biu, yaka 'ba kitsixí ngat'a bi 'ñu nanga kiji jamare.
41004007	'Ba ngijngu ka'a xujma tsixu ngajin na'ya, 'ba kuank'a na'yo 'ba bi kitsja'ndere nga nda kuacha xujmabiu, 'ba nimé tu kitsja.
41004008	Tunga ngijngu ka'a xujmabiu tsixu ña nda nangi. 'Ba jesu xujmabiu 'ba kuacha, 'ba ne nda chan kitsja; 'ba tjin xujmabiu xi kitsja kate tu, tjin xi yachute ko te, 'ba tjin xi jngu sientu tu kitsja.
41004009	'Ba kitsu ngisa Jesús: ―Xi tjin ñojon, ngatasen ñojon.
41004010	'Ba jaskan, kionga Jesús tsik'ejña tajngu ko xuta xi tsikinyat'a tiñare 'ba ko nga tejó xutare, nchjabiu tsiningiyare mé xi tsunire kjuakusunbiu.
41004011	'Ba Jesús kitsingojore: ―Jun, kitsa'e'ndenu nga ku̱ankjinnu mé xi tji'mo ngat'are ña batexuma Na'enchana; tunga kja'e xuta xi tjindu ngandetsin, ko kjuakusun sakuyanire;
41004012	tuxi nisi nda skutsejen, bi skueni, 'ba tsa ninga nda kuasen ñojon, bi ku̱ankjinre, tuxi 'ba tsa'en bi k'uantjaiyani kjuafa'etsjenre 'ba bi ku̱achat'are jere.
41004013	Jun, ¿a bi mankjinnu jó tsunire kjuakusunbiu? Tsa bi mankjinnu jun, ¿jótsa'en ku̱ankjinninu ngayéje kjuakusun xi yak'a? ―kitsure Jesús―.
41004014	Xuta xi kjejndi xujma xuta xi tsikja'axtiuya enre Na'enchana tsinguyanire.
41004015	Tjin xuta xi joni xujma xi tsixu ngandai ndiyo: ngu nt'e enbi, tunga ta'a ndiba chanayi 'ba kja'axin en xi je kis'entjejin inimare.
41004016	'Ba yak'a xuta xi joni xujma xi tsixujin ndiojo: ngu nt'e enbi 'ba ta'a tsja s'ere nga makjainre,
41004017	tunga bi nanga kiji jamare ngajin inimare 'ba bi tsé kixi minya; kui= kjuañu, nga tu ngat'are ion fa'axtiuni kjuanima 'ba tsjenngire xuta 'ba ngutjun fani tsichaja kjuamakjainre.
41004018	'Ba tjin xuta xi joni xujma xi tsixujin na'ya: ngu nt'e enbi,
41004019	tunga ne 'ñu tsikja'etsjen ngat'are tsajmi xi tjinre ngasun'ndebi, 'ba kjuanyino 'bejñure 'ba tu kui s'e̱ yejere tsajmi xi mejénre. 'Ba ngayejebi inimare fa'as'enjin 'ba bi tsja'ndere nga nda ku̱acha enbi ngajin inimare, 'ba bi tsja tu.
41004020	Tunga tjin yak'a xuta xi joni xujma xi tsixu ña nda nangi: ngu kui xutabi nt'e enbi 'ba makjainre, 'ba ne nda chan tsja. Tjin xi kate, xi yachute ko te, 'ba xi jngu sientu tu tsja nga jngu jngu.
41004021	'Ba Jesús kitsure ngayeje: ―¿A tjin= xi baka jngu ndi'i tuxi ngi'ndere jngu kaxa k'uejñayani asa ngi'ndere jngu nachan? ¿A bi tsa nga nk'a chun s'ejña ndi'i tuxi nda sitsejenni?
41004022	Ngat'a ngayéje xi tijña'mo nganda'e kjua'e nixtjin nga s'e̱jñatsejen; 'ba xi bi matsejen nganda'e kjua'e nixtjinre nga k'uetukatsejen.
41004023	Xi tjin ñojon, ngatasen ñojon.
41004024	'Ba Jesús kitsu nganire: ―'Ñu nda tasen ñojon_ru mé xi tenu'yo. Ngat'a chu̱ba̱ xi sichjon nga k'uechubo kja'e xuta, 'ba=nde kui xi sichubako nganinu Na'enchana; 'ba ngisa= tse k'uesunnu.
41004025	Ngat'a xi tjinre, ngisa= tse kua'e ngisare; tunga xi tsajainre, ka'nda stukja'are xi ichi tjinre.
41004026	Nga ko ña batexuma Na'enchana ―kitsu Jesús― nde 'ba=nire joni xuta xi 'bentje xujma ngajin nangiu;
41004027	ngu nde 'ba=nire tsa tikijñafe asa tijñakun, a ngajñu= asa nga nixtjin=, xujmo fesu 'ba mank'a, nisi bi tjibe jótsa'en tjimank'a.
41004028	Ngat'a nangiu tsja tajngu chan; titjun xka chi'ndere, 'ba jaskan nts'enre, 'ba xi fet'ani s'ere tu xujmo;
41004029	'ba kionga je kichji ture, kio xutabiu 'beñajan, ngat'a je= ja'e nixtjinre chan.
41004030	'Ba kitsu ngisare: ―¿Mé xi mangusun ña batexuma Na'enchana, asa mé kjuakusun sikjia̱n an tuxi ku̱an singusunña?
41004031	Kui jo=ni jngu xujma tse'e mostaza xi s'entjejin nangiu. Ninga ngisa ichi kun tu'bani ko ngayéje xujma xi tjin ngasun'ndebi;
41004032	tunga, kionga je kis'entje, mank'a 'ba ngisa 'ñu je ma tu'bani ko ngayéje ya xi 'bentje xuta, 'ba ne ya'e= ma tjiare ka'nda tjiunise xi setsuma ngank'aa ma tsinda ndaba ngi'ndere nk'ianre yabiu ―kitsu Jesús.
41004033	'Ba ne nkjin kjuakusun joni kibi kitsichjen Jesús nga yakuyare xuta. Yakuyare jotsa'en ku̱an ngisa nda ku̱ankjinre.
41004034	Bi fako tsa bi ko jngu kjuakusun, ninga xin tsuyanire xutare jó tsunire kjuakusunbiu.
41004035	'Ba ndekuini nixtjinbiu, kionga je tjima'ña, Jesús kitsure xutare: ―Tjian xingunda jan.
41004036	'Ba 'batsa'en kitsik'endu xutankjiun 'ba xutare kiko Jesús ngaya barku xi je tjinduya, 'ba=nde tjenngi ngisare kja'e barku xi ñatjen tjen.
41004037	'Ba kio kuán jngu ntjo 'ñu xi niki kjenitjen= nando 'ba tsindiure nando niki kitsiteya barku, 'ba ja'as'enntjai nanda, 'ba je mején kitse.
41004038	Tunga Jesús ngastun barku tsakjajñafe, nga jngu najñu ngiku tikjijña ngi ku; 'ba xutare kitsikja'are 'ba kitsure: ―¡Na'en! ¿Ánñu bi kuenda teña'anni ninga tetiungijndia?
41004039	'Ba Jesús tsisetjen 'ba jatiko ntjo 'ba ndachikun kitsure: ―¡Xiu teni! 'Ba kis'exiu ntjo 'ba jña kuachun.
41004040	'Ba jaskan Jesús kitsure xutare: ―¿Ánñu ne tekunñu? ¿A tojo kje chunnuu̱?
41004041	'Ba se kitsakjun= nchjabiu, 'ba miningiyare xinkjin: ―¿'Yá= tsé xutabi, nga ka'nda ntjo 'ba ko ndachikun tsik'etjusunnire?
41005001	'Ba 'batsa'en echu nangire xuta Gerasa, xi tijña xingunda ndachikun.
41005002	'Ba kionga Jesús 'etjukajen barku, tukjia'a kitsitiñat'are jngu xuta xi 'etukajinni tsju xi tijñajinre isennixtjin xi bi nda.
41005003	Ngat'a tsju 'bejñajin 'ba ni'yá ma tsik'ejña'ñu, nisi ko na'ñu kicha s'e̱'ñukoni.
41005004	Ngat'a je ne nkjin ndiya kiseta'ñukoni na'ñu kicha ndsaku 'ba ko ntsja, tunga batejntsu na'ñu kicha xi tji'ñuni ntsja, 'ba kitsixi̱ na'ñu kicha xi tji'ñukoni ndsaku, 'ba ni'yá tsa'enre.
41005005	'Ba nga nixtjin ko nga nistjen 'bajmejin tsju 'ba ko ngajin ngijña, nga kji'ndaya 'ba nga ko ndiojo tsi'onkonire yojore.
41005006	Tunga nde sa'e= kjin tsabeni Jesús, mangatsanga kiji 'ba tsakasenkunch'int'are,
41005007	'ba 'ñu kiski'ndaya nga kitsure: ―Ji Jesús, Ki'ndire Na'enchana xi tijña ngank'aa, ¿mé= xi tjinri ngat'a tsa'an? 'Bets'ara̱ nga bi kjuanima ba'enaa̱.
41005008	'Ba 'ba tsa'en kinchja ngat'a Jesús ja'ba je 'bi kitsure: ―¡Ji isennixtjin xi bi ndai, t'etukajin_ri xutabi!
41005009	'Ba kio Jesús tsiningiyare: ―¿Jó 'miri? ―Legión 'mina̱, ngat'a ne nkjin mani ―kitsu isennixtjin xi bi ndo.
41005010	'Ba xutabiu 'ñu 'ets'are Jesús nga bi kja'e nangi xi kjin sik'ete isennixtjin xi bi ndo.
41005011	'Ba 'batsa'en tiñare nindu 'ñu nkjin tjiuchinga inyakjen,
41005012	'ba isennixtjin xi bi ndabiu tsi'are Jesús: ―Tikasennii̱ ña tjindu tjiuchinga, 'ba ta'e'ndenii̱ nga kuitjas'enjin_ri̱.
41005013	'Ba Jesús kitsja'ndere isennixtjinbiu, 'ba 'etukajinre xutabiu 'ba tjiuchingabiu ja'as'enjinre. Jóru mi mani tjiuchingabiu, 'ba tsangatsanga jenya ka'nda ña tijña ndachikun, 'ba kio jesunjin.
41005014	'Ba nchja xi inyatsikuenda tjiuchingabiu tsangatsanga nga kike'ere nijmi xuta xi tjin naxinando 'ba xi tjindundai ngandaire. 'Ba xuta ja'ekutsejen tuxi skueni mé= xi kuán.
41005015	'Ba kionga xutankjin ja'e ña tijña Jesús, tsabe xutabiu xi kis'ejñajinre isennixtjin xi bi nda xi Legión 'mi, nga je xiu tijña, 'ba nga je yaja najñure 'ba nga je nda tjinre; 'ba xutankjiun kitsakjun.
41005016	'Ba nchja xi tsabe mé= xi kuánre xutabiu xi kis'ejñajinre isennixtjin xi bi nda 'ba ko tjiuchingo ye'ere nijmi xuta xi yak'a.
41005017	'Ba 'batsa'en xutankjiun 'ets'are nga Jesús ngatetukajin kui nangibiu.
41005018	'Ba kionga Jesús tifa'as'en ngani barku, xutabiu xi kis'ejñajinre isennixtjin xi bi nda 'ets'are nga ngatatsja'ndere nga kuetjenngi.
41005019	Tunga Jesús bi kitsja'ndere. ―Tusa ni'yari t'in, ko xingi, 'ba t'e_ri nijmi mé= xi kitsa'en ngat'a tsiji Na'enchana, 'ba jótsa'en ja'animari ―kitsure Jesús xutabiu.
41005020	'Ba 'batsa'en kiji xutabiu, 'ba 'etuts'inre nga ye'e nijmi naxinanda xi tjin nangi Decápolis mé= xi kitsa'en Jesús ngat'a tse'e; 'ba ngatsi'i xuta xi tjin kio tu kuakunre.
41005021	'Ba kionga Jesús jendibaya ngani barku xingunda ndachikun, kui ngando tsik'ejña, 'ba kio ne nkjin xuta kuañajant'are.
41005022	'Ba kio ja'e jngu xuta xi Jairo 'mi xi jngu ngaku tse'e ni'ya sinagoga; kionga tsabe Jesús, tsakasenkunch'int'are
41005023	'ba 'ñu 'ets'are, nga kitsure: ―Na'en, ki'ndi chjunna̱ je mején kueya; ndekjane_ri ndsai ki'ndina̱, tuxi ku̱andani 'ba k'uejñakunni.
41005024	'Ba kio kiko Jesús; 'ba ne nkjin xuta kitjenngi, se inya'be'nyu'ñundaire.
41005025	'Ba ngajinre xutankjiun tjenjinre jngu chjun xi kuatejó nu tjinre nga 'bakjanre jin.
41005026	Xi je ne tsé kjuanima ja'axtiu ngaya ntsja nkjin chjineki, 'ba je kitsikje ngayéje xi tjinre; 'ba ni̱'bi= tjin tsakaseko, tusa ngisa 'ñu ma chi'inre.
41005027	'Ba kionga chjunbi kjint'e en ngat'are Jesús, ja'etjenngi ngajinre xutankjiun 'ba ngastun kitsitiñat'anire, 'ba tu najñure kitsiko sa.
41005028	Ngat'a 'bitsa'en kitsikja'etsjen: “Nisi tu najñure sikosaa̱, ku̱anda=ña̱.”
41005029	'Ba tukjia'a, kitikjayare jinre; 'ba se tsejen kuánre yojore nga je kuanda chi'inre.
41005030	Tunga Jesús ta'a tsabe nga nga'ñu 'etukajin yojore, 'ba kitsiku'be ngajinre xutankjiun 'ba tsiningiya: ―¿'Yá= xi kitsiko najñuna̱?
41005031	―Te'yani nga xutankjiun ti'be'yu'ñuri, ¿ánñu “'Yá= xi kitsiko najñuna̱” tesjini? ―kitsure xutare.
41005032	Tunga Jesús tojo tikutsejen ngandaire tuxi skueni 'yá= xi kitsiko.
41005033	'Ba kio chjunbiu, kionga je tsabe mé= xi kuánre, se tifatsekun= nga kikasenkunch'int'are Jesús, 'ba ye'ekixire nijmi mé= xi kuán.
41005034	'Ba Jesús kitsure: ―Ji, ki'ndina̱, tu ngat'are kjuamakjainri nga je kuandai. Ngatjas'eri kjuaxiu nga t'in, 'ba ngatamandai ngat'are chi'inri.
41005035	'Ba nde sa'e= tinchjani Jesús, nga tukjia'a ja'e yak'a nchja xi jendibani ndaba xuta ngakure ni'ya sinagoga. ―Je k'en ki'ndi chjunri. Bi nde minyasiyani_ri maestru ―kitsure.
41005036	Tunga Jesús bi kitsisinre nchjabiu, 'ba kitsure xuta xi ngakure ni'ya sinagoga: ―Bi kuin; tu ngatamakjain saniri.
41005037	'Ba bi kitsja'nde Jesús nga nkjin xuta kuetjenngi, tu Pedro=, Santiago, 'ba ko Juan xi nts'e Santiago sa.
41005038	'Ba kionga echu ndaba xuta xi ngakure ni'ya sinagoga, tsabe nga ne si'a inyatsa'en xuta nga inyakji'nda 'ba nga 'ñu inyakji'ndaya.
41005039	Jesús ja'as'en 'ba kitsu: ―¿Ánñu 'ba tuku kji'i si'a teña'anñu 'ba techi'ndayakoñu? Ki'ndi chjunbi bi k'en, tu tikijñafe sani.
41005040	'Ba kio xuta xi tjindu kio tsejnuke Jesús. Tunga kui ts'axje tsi'i xutabiu, 'ba tu na'enre= ko nare 'ba ko xuta xi tjeko sa xi ja'as'en ña tikijña ki'ndi chjunbiu.
41005041	'Ba kio kiskjebe ntsja 'ba kitsure: ―Talita cum. (En xi tsunire: ki'ndi chjun, ji texinra̱, tisetjen.)
41005042	'Ba ndekuini chubabiu ki'ndi chjun, xi tejó nu tjinre, tsisetjen 'ba tsak'ajme. 'Ba xuta xi tjindu kio tu kuakun=re.
41005043	Tunga Jesús 'ñu 'enere nga tu'yá kue'ere nijmi mé= xi kuán, 'ba nde kitsu nga kua'ere xi chine ki'ndi chjunbiu.
41006001	'Ba Jesús 'etjuni kio 'ba kiji nangire, 'ba kitjenngi xutare.
41006002	'Ba kionga ja'e nixtjin nga nikja'aya, Jesús 'etuts'inre nga yakuya ni'ya sinagoga. 'Ba nkjin xuta kjint'ere Jesús, 'ba tu miningiyakun=re xinkjin: ―¿Ñáñu kikja'anire xutabi ngayéje tsajmi xi bakuya? ¿Mé= kjuankjinkakun xi kitsa'ere, 'ba ko kjuakun xi tsa'en?
41006003	¿A bi tsa chjine yo kibi, ki'ndire Marío, xi nts'e mani Sandio, Kusio, ko Judo, 'ba ko Simón? ¿A bi tsa nde i tjindujinnina ndichja ngayeje? Kui= kjuañu ch'o kuánnire ngat'a tse'e 'ba bi kuamejénre nga ku̱akjainre.
41006004	Tunga Jesús kitsure: ―Ngayéje nga'nde 'yaxuta= jngu xuta profeta, tunga ña nangire, ngajinre xinkjin 'ba ninga ña ni'yare bi 'yakunre.
41006005	'Ba bi kuán kitsa'en jngu kjuakun kio, tu chuba xuta xi yanere ntsja xi inyafesun 'ba kitsinda.
41006006	'Ba Jesús tu kutsejenkuun nga xutabiu bi kuamejénre nga kuakjainre ngat'a tse'e kui. 'Ba Jesús fikakuya nga'nde xi tjindundai kio.
41006007	'Ba Jesús kinchjare nga tejó xutare, 'ba 'etuts'inre nga jo jó kitsikasen, 'ba kitsjare kjua'ñu nga k'uaxje isennixtjin xi bi nda.
41006008	'Ba kitsure nga tumé kua'a ngaya ndiyo, tu jngu sa yanise. 'Ba nga bi ku̱an kueko niñuxtila, chitsa, 'ba ninga ton.
41006009	'Ba nga ku̱an kuaya jndere, tunga bi ku̱an kua'a ngijngu nga najñure.
41006010	'Ba kitsure: ―'Ba tuñañu nga kuitjas'ion jngu ni'ya, tetsubo kio ka'nda nga̱ k'uetjuñu nga'ndebiu.
41006011	'Ba tsa jngu nga'nde bi stukja'atjo ninga bi kuasen ñojonnu xuta xi tjindu kio, tusa t'etju nga'ndebiu 'ba t'etsujmio chojore ndsakú, joni jngu chu̱ba̱ nga kui xutabiu tjinre je.
41006012	'Ba kio 'etju xutare, 'ba ye'eyare nijmi xuta nga ngatatsik'antjaiya kjuafa'etsjenre.
41006013	'Ba nkjin isennixtjin xi bi nda ts'axjejinre xuta, 'ba nkjin xuta xi inyafesun kitsinda nga kitsikajunre aseti.
41006014	'Ba xuta ngaku xi titjun Herodes 'ba nde kjint'e en ngat'a tse'e Jesús, ngat'a ne nkjin nga'nde nda 'yare ja'enre Jesús. 'Ba yak'a xuta kitsu: ―Kui Juan Bautista xi je ja'aya nganire, 'ba kui= kjuañu tjinnire nga'ñu nga titsa'en ngani kjuakun.
41006015	'Ba kja'e xuta kitsu: ―Kui Elías. 'Ba xuta xi yak'a kitsu: ―Kui jngu xuta profeta joni ngasa'e.
41006016	Tunga Herodes, kionga kjint'e kui enbi, kitsu: ―Kui Juan. An 'exa nga kitisin, 'ba nganda'e je ja'aya nganire.
41006017	Nga tu kjuare chjun Herodia= nini, nga Herodes 'exa nga kjinduba Juan, 'e'ñu, 'ba kiskanis'en nduya. Chjun Herodia, chjunre Felipe kuán tsakaiñu, xi nts'e Herodes, tunga Herodes tsixanko ngani chjunbiu.
41006018	Ngat'a Juan ja'ba je kitsure Herodes: ―Kjuatexumo tsu nga bi ku̱an chjunre nts'é kuenikue.
41006019	'Ba tu kjuabiu= nini nga chjun Herodia kuastike Juan 'ba kuamejénre kitsik'en tsakaiñu, tunga bi kuán jó kitsa'ennire;
41006020	ngat'a Herodes be= nga Juan jngu xuta kixi, tsje ko ni. Kui= kjua kitsakjunkeni 'ba tsikuenda. 'Ba kionga Herodes nt'ere Juan, ka'nda bi be mé= xi sa'en, tunga tsja mare nga basen ñojonre.
41006021	Tunga tuchan ja'e nixtjin nga chjun Herodia kisaku ndiyare kionga kichu nu Herodes. Kui= nixtjinbiu ts'axje jngu s'i 'ba tsakjenko xutaxare ngatsi'i ngakure chasoldadu ngayeje 'ba ko xuta nyina xi 'ñu 'yaxkunre nangi Galilea.
41006022	'Ba ki'ndi chjunre chjun Herodia ja'as'en nga'nde ña inyakjen 'ba kite. 'Ñu kuatsjare Herodes 'ba ko xi tjindut'a yamixo jotsa'en kite. 'Ba Herodes kitsure ki'ndi chjunbiu: ―Chja'ana tume xi mejénri, 'ba sjara̱.
41006023	'Ba kitsja'enre nga sjare tume xi skui'are, nisi masen naxinanda ña batexuma.
41006024	'Ba kui ki'ndi chjunbiu 'etju, 'ba tsiningiyare nare: ―¿Mé= xi skui'a_ra̱? 'Ba nare kitsingojore: ―Nindaku Juan Bautista chja'a_ri.
41006025	'Ba ki'ndi chjunbiu tukjuan ja'as'en ngani ña tijña xuta ngaku xi titjun, 'ba kitsure: ―Nganda'e fani nga mejénna̱ nga kua'enaa̱ nindaku Juan Bautista ngaya jngu tiba.
41006026	'Ba Herodes ne ba kis'ere; tunga ngat'a ja'ba je kitsja enre ngixkun xi tu kitsikjint'e, tjinnere kitsjare xi tsi'a.
41006027	'Ba tukjuan 'exare jngu chasoldadu nga kuekatesin Juan.
41006028	'Ba chasoldadu kiji nduyo, tsatesin Juan, 'ba jngu tiba 'eya nindaku. 'Ba kitsjare ki'ndi chjunbiu, 'ba kui kitsja nganire nare.
41006029	'Ba kionga xutare Juan kjint'e nga je k'en, ja'ekja'a yojore 'ba kik'eyanijin.
41006030	'Ba jaskan, kuañajan ngani nga tejó xutare kioña tijña Jesús 'ba ye'ere nijmi mé= xi tu kitsa'en, 'ba xi yakuya.
41006031	'Ba Jesús kitsure: ―Jabiu, tjintaja jngu nga'nde ña jña chun, tuxi sikja'ayachiña. Ngat'a ne nkjin xuta i fi i ndiba tsa'enni, ka'nda kui bi saku'ndere nga kjen.
41006032	'Ba 'batsa'en Jesús ko xutare ja'as'en jngu barku 'ba kiji jngu nga'nde t'axin.
41006033	Tunga 'ñu nkjin xuta tsabexkun Jesús, 'ba tsabe ña kiji. 'Ba kio ne nkjin xuta 'etjuni nga'nde xi tjindu kio, 'ba tsangatsanga kiji ña tifi Jesús. 'Ba xutankjiun tu kui tjun echuni tu'bani ko Jesús.
41006034	'Ba kionga Jesús 'etukajenni barkubiu, tsabe xutankjiun 'ba ja'animare, ngat'a 'ba tsa'en tjindu joni chutsanga xi tsajainjínre nai. 'Ba Jesús 'etuts'inre nga yakuyare nkjin tsajmi.
41006035	'Ba kionga kuangixun, xutare kitsitiñat'are 'ba kitsure: ―Na'en, je kuangixun, 'ba nga'e ne t'axin.
41006036	Tikaxant'ai xutankjinbi, tuxi ngatjikatseni mé= xi skine nga'nde xi tjindundai nga'e.
41006037	Tunga Jesús kitsure: ―Ta'e_ru jun xi skine. 'Ba kui kitsingojo: ―¿A mejénri nga kuekindai niñuxtila xi ngusun tjin chjire chjina nga jó sientu nixtjin ña'axa, tuxi kua'eni_ra xi chine?
41006038	―¿Jótjin niñuxtila tjinnu? Tangichutsejen_ru ―kitsu Jesús. 'Ba kionga je tsabe, kitsure: ―Ón niñuxtila 'ba jó tjiuti.
41006039	'Ba Jesús 'exare nga kuetsik'enduku xutankjiun ngajin ndiji xkjuion;
41006040	'ba tjin xi jngu sientu 'ba tjin xi yachute kitsik'enduku nini.
41006041	'Ba jaskan Jesús kiskjebe nga ón niñuxtilo 'ba ngojó tjiutiu. 'Ba kiskutsejen ngank'aa 'ba kitsjare kjuanda Na'enchana, 'ba kitsixkua niñuxtilo 'ba kitsjare nga jngu jngu xutare, tuxi sika'binire ngatsi'i xutankjiun. 'Ba nde kitsika'bire ngojó tjiutiu ngayeje.
41006042	'Ba ngatsi'i tsakjen ka'nda nga̱ kitsere;
41006043	'ba kiskja'añajan xie xi ts'angi tse'e tjiutiu ko niñuxtilo 'ba tejó nisin kitse ngisare.
41006044	'Ba ón mi kuán xuta xi'in xi tsakjen.
41006045	'Ba ta'a, Jesús 'exa nga xutare ngatja'as'en barku 'ba nga tjun ngatji xingunda ndachikun ña tijña naxinanda Betsaida, yejerañu kui titsikixant'a xutankjiun.
41006046	'Ba kionga je kitsikixant'a xutankjiun, Jesús tsijin jngu nindu nga kikjako Na'enchana.
41006047	'Ba kionga je kuajñu, nga je masen ndachikun tjensun barku, Jesús, xi tsik'ejña tajngu ña kixi chun,
41006048	tsabe nga na'en inyatsunginiña barku, ngat'a 'ñu tibe'ere ntjo. Kionga je tjis'e isen, Jesús tifisun ndachikun nga kitjenngi xutare. 'Ba je mejénre nga tu kjua'at'are tsakaiñu,
41006049	kionga tsabe xutare nga ndachikun tsu'basun Jesús. 'Ba kitsikja'etsjen nga jngu=ru isen xi tsabe 'ba kiski'ndaya;
41006050	ngat'a ngatsi'i tsabe 'ba kitsakjun. Tunga ta'a jako 'ba kitsure: ―¡Jún, na'en, ngatama'ñu kakún; an= ña̱, bi kun!
41006051	'Ba kio Jesús ja'as'en barku, 'ba kis'e xiu ntjo. 'Ba tu kuakunre xutare
41006052	ngat'a kje mankjinjínre kjuakun xi kitsa'en Jesús ngat'a tse'e niñuxtilo, ngat'a tojo titsujñu ngisare.
41006053	'Ba kionga Jesús 'ba ko xutare je ja'axtiunda ndachikun, echu nga'nde xi Genesaret 'mi, 'ba barkure ngandai ndachikun 'et'a'ñu.
41006054	'Ba kionga je 'etukajen barku, ta'a fani tsabexkun xuta nga Jesús= xi 'etukajen.
41006055	'Ba kio tsangatsanga nga kiji ngayéje nga'nde xi tjin kionga ye'ere nijmi xuta ña tijña Jesús. 'Ba kionga kjint'e, xutabiu 'etuts'inre nga ja'eko xi sefesun xi kjiyuya nijña.
41006056	'Ba tu ñañu nga fa'as'en Jesús, a naxinanda chi=, a naxinanda je= asa ngijña=, tuchuba tsikayuju xinkjin xi inyafesun kioña tsa'en ndetsin. 'Ba 'bets'are Jesús nga nisi tu tetjun najñure siko sa; 'ba manda ngatsi'i xi tu tsiko najñure.
41007001	'Ba kio nchja fariseo 'ba yak'a chjine kjuatexuma xi jendibani naxinanda Jerusalén kitsitiñat'are Jesús.
41007002	'Ba nchjabiu tsabe nga yak'a xutare Jesús bi banejun ntsja nga kjen. Ngu tsunire nga bi inyatsik'etjusun kjuachingare tse'e judío nga banejun ntsja nga kjen.
41007003	(Ngat'a nchja fariseo 'ba ngatsi'i xuta judío tsik'etjusun kjuachingare nga tjunfara nda banejun ntsja 'ba sa'e kjen.
41007004	'Ba kionga je fa'eni ndetsin, bi kjen kio 'nda nga̱ je tsik'etjusun kjuachingare nga banejun ntsja. 'Ba nkjin kjuachinga tjin ngisare xi tsik'etjusun, joni nga banejun chutsinre, tijire, ko tikure xi kicha ni 'ba ko nachanre.)
41007005	'Ba kui= kjuañu, nchja fariseo 'ba ko chjine kjuatexuma tsiningiyare Jesús: ―Na'en, ¿ánñu xutari bi tsik'etjusunni kjuachingare xuta chingana, nga bi banejun ntsja nga kjen?
41007006	'Ba Jesús kitsingojore: ―Jun, ¡xuta xi jó nkjon tjin! Kjuakixi= xi kitsu xuta chinga profeta Isaías ngat'a tsojon, kionga 'bitsa'en kitsi'indu: Kui= xutabi tu ts'a bekunnina̱, tunga inimare kjin tjindu ngat'a tsa'an.
41007007	Tumé chjinire nga bekunnina̱, ngat'a tu kjuatexumare xuta= bakuya.
41007008	Ngat'a jun xin 'bejño kjuatexumare Na'enchana tuxi kjuachingare xuta kuetjenngiñu.
41007009	'Ba Jesús kitsure ngayeje: ―Tuxi sik'ejñakunñu kjuachinganu, 'bejñat'axinñu kjuatexumare Na'enchana.
41007010	Ngu Moisés kitsu: “Chakuin na'enri 'ba ko nari”, 'ba “Xi ch'o kuetsure na'enre asa nare, kjuinik'en”.
41007011	Tunga jun bixun=ñu nga jngu xuta ku̱an kuetsure na'enre asa nare: “Bi ku̱an kuasekora̱, ngat'a ngayéje xi tjinna̱ Corbán kuán” (en xi tsunire: tsajmi xi je tse'e Na'enchana joni chje);
41007012	'ba tsa tjin xi 'ba kuetsu, bi nde ba'e'ndeni_ru nga kuaseko na'enre asa nare.
41007013	'Ba= tsa'en, jun miyuniu enre Na'enchana ngat'are kjuachinga xi kis'ejñanu 'ba xi nikja'axtiuya ngani_ru xingiu. 'Ba nkjin tsajmi joni kibi ña'an ngiso.
41007014	'Ba jaskan Jesús kinchja nganire xutankjiun, 'ba kitsure: ―Tasen ñojonnu ngatsi'u, 'ba ngatamankjinnu:
41007015	Tumé xi ndibani ngandetsian xi fa'as'ejin yojore xuta xi tsijndire ngixkun Na'enchana. Tu kui sani xi 'betukajin inimare xi tsijndire.
41007016	Xi tjin ñojon, ngatasen ñojon.
41007017	'Ba kionga Jesús kitsik'endu xuta 'ba ja'as'en ndaba, xutare tsiningiyare ngat'a tse'e en xi yakuya.
41007018	'Ba Jesús kitsure: ―¿A 'ba=nde jun bi mankjinnu ngayeje? ¿A bi 'yo nga tumé xi ndibani ngandetsian xi fa'as'enjin yojore xuta xi tsijndire ngixkun Na'enchana?
41007019	Ngat'a bi ngajin inimare fa'as'en, tu ngaya ngats'a sani, 'ba jaskan 'betukajin ngani yojore. Nga ko enbi kitsuni nga tsajain xi ma chine xi ma tsijndire xuta ngixkun Na'enchana.
41007020	'Ba kitsu ngayeje: ―Tu kui xi 'betukajin inimare xuta xi tsijndire ngixkun Na'enchana.
41007021	Ngat'a inimare xuta= 'betukajinni: kjuafa'etsjen xi bi nda, kjuachajngi xi tse'e xi'in ko jngu chjun xi kje bixanjín, kjuacheje, nga tsikjesun xuta,
41007022	kjuachajngi, xi tsimején yeje tsajmi, kjuach'okun, kjua'bejñu, xi mangisjai kjuatsjare yojore, kjuaxinkakun, kjuandesun, kjuank'atakun, 'ba ko xi bi tsikja'etsjen titjun mé= xi tsa'en.
41007023	Ngayéje kjuach'obi inimare= 'betukajinni, 'ba kui= xi tsijndire xuta ngixkun Na'enchana.
41007024	'Ba Jesús 'etjuni kio 'ba kiji nga'nde xi Tiro 'mi 'ba ja'as'en jngu ni'ya. 'Ba bi kuamejénre nga tjin xi skue nga kio tijña; tunga bi kuán tsik'ejña'mo.
41007025	Ta'a kjint'e ngat'are Jesús jngu chjun xi tjinre jngu ki'ndi chjun xi tjinre jngu isennixtjin xi bi nda; 'ba kui kikasenkunch'int'are Jesús.
41007026	'Ba chjunbiu bi tse'e Israel, nangi xi Sirofenicia 'mi kitsin. 'Ba 'ets'are Jesús nga ngato'oxjejinre isennixtjin xi bi nda ki'ndire.
41007027	Tunga Jesús kitsure: ―Ta'e'nde_ri nisti ki'ndiu nga nda fara ngatatsere, ngat'a bi nda tjin nga xja'are niñuxtilare tu 'bani nga ki'ndi naña kua'ere.
41007028	Tunga chjunbiu kitsingojore: ―Jo'o, na'en; tunga ka'nda tjiunaño kjine t'ia xi tsikixungi nisti ki'ndiu ngi yamixo.
41007029	'Ba Jesús kitsure: ―T'inrandai, tu ngat'are nga 'ba tsa'en kjinukjuai, isennixtjin xi bi nda je 'etukajinre ki'ndi chjunri.
41007030	'Ba kionga chjunbiu echu ngani ndaba, tsabe ki'ndire ngasun nachanre, tunga bi nde tijñajinnire isennixtjin xi bi nda.
41007031	'Ba jaskan Jesús 'etju ngani nangi xi Tiro 'mi, 'ba ja'axtiu nangi Sidón 'ba echu ndachikun Galilea ko nangi xi Decápolis 'mi.
41007032	'Ba kio ja'echanire jngu xuta xi xtaya 'ba xi tsakjankoni, 'ba kichja'are nga ngatanere ntsja.
41007033	'Ba Jesús kikot'axin kioña tjindu xutankjiun, 'ba kiskanis'en najma ndsa ñojon xuta xtayabiu. 'Ba ko ndatiare Jesús kitsiko najenre xuta tsakjon.
41007034	'Ba jaskan Jesús kiskutsejen ngank'aa 'ba ja'atsere, 'ba kitsure xutabiu: ―Efata. (En xi tsunire: ¡Ngatatju'i!)
41007035	'Ba ndekuini chubabiu ñojon xuta xtayo tsix'a, 'ba najenre kuanda 'ba nda kinchja.
41007036	'Ba Jesús kitsure xuta nga tu'yá ngate'ere nijmi mé= xi kuán; tunga ngisa= tu kitsa'en, ngisa= 'ñu ye'e nijmi.
41007037	'Ba xuta niki 'ñu= kuakunre, 'ba tsure xinkjin: ―Kui ngayéje nda tsa'en 'ba ka'nda tsa'en nga xi xtaya ma nt'e 'ba xi tsakjan ma nda nchja.
41008001	Jngu nixtjin kionga 'ñu nkjin xuta kuañajan ngani 'ba tumé tjinre mé= xi skine, Jesús kinchjare xutare 'ba kitsure:
41008002	―Ne fa'animana̱ xutankjinbi, ngat'a je ján nixtjin nga tjindukona̱ nga'e 'ba bi nde tjinnire mé= xi skine.
41008003	'Ba tsa k'uete kjindia ndaba, ku̱anre tsa ku̱a'inda ngaya ndiyo, ngu ne kjin jendiba yak'ani.
41008004	'Ba xutare kitsingojore: ―¿Tunga ñá kuechja'aña xi chine xi ku̱anire xutankjiun nga jngu nga'nde t'axin joni nga'e nga tu'yá tjindu?
41008005	'Ba Jesús tsiningiyare: ―¿Jótjin niñuxtila tjinnu? ―Yatu mani ―kitsingojo xutare.
41008006	'Ba Jesús 'exa nga xutankjiun ngat'endu t'a nangiu. Kiskjebe niñuxtila xi yatu 'ba kionga je kitsjare kjuanda Na'enchana, kitsixkua 'ba kitsjare xutare, 'ba kui kitsika'bisunre xutankjiun.
41008007	'Ba nde tjinjóre tjiuti ngayeje. 'Ba Jesús kitsjare kjuanda Na'enchana ngat'a tse'e tjiutiu, 'ba 'exa nga ngatatsika'bisunre xutankjiun ngayeje.
41008008	'Ba ngatsi'i tsakjen ka'nda nga kitsere, 'ba kionga kiskja'añajan xkua xi ts'angi, yatu nisin kuán.
41008009	'Ba je mején ñujun mi mani xuta xi tsakjen. 'Ba jaskan Jesús kitsikixant'a xutankjiun
41008010	'ba ja'as'en jngu barku ko xutare 'ba kiji jngu nga'nde xi Dalmanuta 'mi.
41008011	'Ba ja'e nchja fariseo 'ba 'etuts'inre nga josiko Jesús. 'Ba tuxi skut'ayakoni, tsi'are nga sa'en jngu chu̱ba̱ tuxi kuakuchuyani nga ngat'are Na'enchana jendibani.
41008012	'Ba Jesús 'ñu ja'atsere 'ba kitsu: ―¿Ánñu xuta xi tjin nganda'e jngu chu̱ba̱ mi'ani? 'Ba xinkixi_nuu̱ nga bi kua'ere xuta xi tjin nganda'e jngu chu̱ba̱.
41008013	'Ba 'batsa'en kitsik'endu kui xutabiu, 'ba ja'as'en ngani barku 'ba xingunda ndachikun kiji.
41008014	'Ba xutare Jesús kichiyajinre nga tsaka'a niñuxtila; tu jnguchi niñuxtila ya'a ngaya barku.
41008015	'Ba Jesús kitsure: ―Chutsijon, 'ba tikuendo yojonu ngat'are na'yu sanre nchja fariseo 'ba ko tse'e Herodes.
41008016	'Ba xutare inyafako nijmi xinkjin ngat'a kuankjinre nga kui kjua nga tsajainre niñuxtila.
41008017	'Ba Jesús kuankjinre xi inyatsure xinkjin xutare, 'ba kitsure: ―¿Ánñu techuba nijmiñu nga tsajainnu niñuxtilajín? ¿A kje machu'yajínnu 'ba a ninga kje mankjinjínnu? ¿A ne tijñunu?
41008018	Tjin= xkún. ¿A bi machu'yanu? 'Ba tjin= ñojón. ¿A bi nu'yo? ¿A bi nde fa'etsjenninu?
41008019	Kionga kitsika'bia̱ ón niñuxtila ngajinre ón mi xuta, ¿jótjin nisin kjinitsio ko xkuare xi ts'angi? 'Ba xutare kitsingojo: ―Tejó nisin.
41008020	―'Ba kionga kitsika'bia̱ yatu niñuxtila ngajinre ñujun mi xuta, ¿jótjin nisin kjinitsio ko xkuare xi ts'angi? ―Yatu nisin ―kitsingojo.
41008021	'Ba 'batsa'en Jesús kitsure: ―¿A kje mankjinjínnu?
41008022	'Ba jaskan Jesús ko xutare echu naxinanda Betsaida; 'ba kio ja'echanire jngu xuta ka, 'ba kis'ets'are nga ngatatsiko.
41008023	'Ba Jesús kiskjebe ntsja xuta ko, 'ba 'etukajinko naxinando. 'Ba kitsika'nyi xkun ko ndatiare 'ba yanere ntsja 'ba tsiningiyare: ―¿A je matsejenri tsajmi?
41008024	'Ba xuta ko kiskutsejenndaire, 'ba kitsu: ―Je 'bia̱ xuta, tunga joni ya xi setsuma matsejenna̱.
41008025	'Ba Jesús yane nganire ntsja xkun, 'ba xutabiu nda kiskutsejen, 'ba kuanda, 'ba je ne nda kuatsejen yejere.
41008026	'Ba 'batsa'en Jesús 'ete ndaba, 'ba kitsure: ―Bi nde bitjas'enjinni naxinando nganda'e.
41008027	'Ba jaskan Jesús ko xutare kiji nga'nde xi tjin Cesarea ña batexuma Felipe. 'Ba kionga tjenya ndiyo, Jesús tsiningiyare xutare: ―¿Jó tsu xuta nga 'yá=niña̱ an?
41008028	'Ba kui kitsingojo: ―Tjin xi tsu nga ji= ni Juan Bautista, 'ba tjin xi tsu nga ji= ni Elías, 'ba yak'a xi tsu nga jngu ni profeta.
41008029	'Ba Jesús tsiningiyare: ―Tunga jun, ¿jó mixun nga 'yá=niña̱ an? 'Ba Pedro kitsingojo: ―Ji= ni Mesías.
41008030	'Ba Jesús 'ñu 'enere nga tu'yá ngate'ere nijmi kibi.
41008031	'Ba Jesús 'etuts'inre nga ye'ere nijmi xutare nga Ki'ndire Xuta xi'iun ne tse kjuanima kjua'axtiu, 'ba nga k'uaxjengi xuta chingare naxinando, xi ngakure na'mi 'ba xuta chjine kjuatexuma. Kitsure nga kjuinik'en, tunga nga kjua'aya nganire xi majánni nixtjin.
41008032	Kibi nda kitsuyare. 'Ba kio Pedro kikot'axin Jesús 'ba 'etuts'inre nga jatiko.
41008033	Tunga Jesús kitsiku'beya 'ba kiskutsejen'a xutare, 'ba jatiko Pedro nga kitsure: ―¡Tisent'axin ngat'ana̱ chanayi!, ngat'a bi ninkjin_ri takuin tsajmi xi tse'e Na'enchana, tu xi tse'e xuta ngasun'ndebi=.
41008034	'Ba jaskan Jesús kinchjare xutare 'ba ko xutankjiun xi tjenngire, 'ba kitsure: ―Tsa 'yáñu xi mejénre ku̱an xutana̱, ngatatsichiyajin yojore 'ba ngata'anijin krure 'ba ngatjandetjenngina̱.
41008035	Ngat'a xi mejénre sik'angi yojore, sichaja; tunga xi sichaja yojore ngat'ana̱ an 'ba ngat'are en nda xi tsik'angi, kui= xi sik'angi.
41008036	¿Jótsa'en ku̱achjenre xuta tsa sa'en ngayéje ngasun'ndio 'ba tsa sichaja kjuabenichunre?
41008037	'Ba nde ¿jótjin k'uechji ngat'are kjuabenichunre xuta?
41008038	'Ba tsa tjin xi masubare ngat'ana̱ 'ba ko ngat'are enna̱ ngixkun xuta xi tjin nganda'e, xuta xi bi nt'ere Na'enchana 'ba xi xuta je, 'ba=nde Ki'ndire Xuta xi'iun ku̱asubare ngat'a tse'e kui xutabiu kionga kjua'e ngani nga ko kjuajere Na'enre 'ba ko ankjele tsjere.
41009001	Jesús 'ba nde kitsure: ―'Ba xinkixi_nuu̱, nga yak'a xuta xi tjindu i bi kjuesun 'nda nga̱ skue nga kjua'e ña batexuma Na'enchana ko kjua'ñu.
41009002	'Ba jon nixtjin jaskan nde, Jesús tsijun jngu nindu nk'a nga tu Pedro, Santiago 'ba ko Juan kiko sa. 'Ba ngixkun kui, Jesús ts'antjaiya isenre.
41009003	'Ba se 'na kis'e najñure 'ba ngisa 'ñu tiba kis'e nga ninga nkjin ndiya kjue bi 'ba s'e̱.
41009004	'Ba tsabe Elías ko Moisés, nga inyafako nijmi Jesús.
41009005	'Ba Pedro kitsure Jesús: ―Na'en, ¡á nda ni nga nga'e tetsuba! Ján ni'ya sindai̱: jngu xi tsiji, 'ba jngu xi tse'e Moisés 'ba jngu xi tse'e Elías.
41009006	Ngat'a xutare inyatsakjun, 'ba Pedro bi be mé= xi kuetsu.
41009007	'Ba kio kuatsejen jngu yufi 'ba kitsink'ianre, 'ba ngajin yufibiu 'etju jngu jnda xi kitsu: ―Kui=bi xi ki'ndina̱ xi 'ñu mejénna̱; tasen ñojon_ru kui.
41009008	'Ba ndekuini chubabiu, kionga kiskutsejenndaire, tu'yá nde tsabekoni Jesús, tu kui tajngu sejña ngisa.
41009009	'Ba yejerañu nga inya'betukajen nindu, Jesús kitsure xutare nga tu'yá ngate'ere nijmi mé= xi tsabe ka'nda nga̱ Ki'ndire Xuta xi'iun kjua'aya nganire ngajinre mik'en.
41009010	'Bamani xutare 'ejin kakun suba kjua'mobiu, nisi miningiyare xinkjin mé= xi tsunire nga kjua'aya nganire ngajinre mik'en.
41009011	'Ba tsiningiyare Jesús: ―¿Ánñu tsuni chjine kjuatexuma nga tjinnere Elías tjun kjua'e?
41009012	'Ba kui kitsingojore: ―Kjuakixi= nga Elías tjun kjua'e, 'ba nga kui k'uejñanda yeje. Tunga ¿a bi 'batsa'en kua'indut'a enre Na'enchana nga Ki'ndire Xuta xi'iun tse kjuanima kjua'a 'ba xiaton?
41009013	Tunga an xin_nuu̱ nga je ja'e Elías, 'ba nga xuta kitsiko jotsa'en nga kuamejénre, jo tsu enre Na'enchana ngat'are kui.
41009014	'Ba kionga ja'e ngani ña tjindu xutare xi yak'a, tsabe nga 'ñu nkjin xuta kitsendaire; 'ba yak'a chjine tse'e kjuatexuma inyafosiko.
41009015	'Ba kionga xutankjiun tsabe nga je ja'e Jesús, ngatsi'i 'ñu kuakunre 'ba mangatsanga kiji nga kitsite'ndare.
41009016	'Ba Jesús tsiningiyare: ―¿Mé= xi techubasiko kui?
41009017	'Ba jngu xi kio sejñajinre xutankjiun kitsu: ―Ji na'en, nga'e ja'ekora̱ ki'ndina̱, ngu jngu isennixtjin tijñajinre xi bi tsja'ndere nga nchja.
41009018	'Ba nitu ñañu isennixtjinbiu kjebe, kanikja'at'a t'anangiu, 'ba ndaxu 'baxje ts'a, 'ba majngaya nde'ñu 'ba s'ejñataja. 'Ba je tsi'a_ra̱ xutari nga ngat'axjejinre isennixtjinbiu, tunga bi kuánre.
41009019	'Ba Jesús kitsingojo: ―¡Xuta xi tjin nganda'e xi tsajainre kjuamakjain! ¿Kjia'á=ñu 'nda kuatejñako_nuu̱? ¿Kjia'á=ñu 'nda xukjuako_nuu̱? Ndekonu nga'e chana'enbiu.
41009020	'Ba 'batsa'en kichanire chana'enbiu ngixkun Jesús. Tunga kionga isennixtjinbiu tsabe Jesús, ta'a kitsa'en nga 'etsujmeyare chana'enbiu 'ba kiska t'anangiu, 'betikjakoni 'ba 'etju ndaxu ts'a.
41009021	'Ba Jesús tsiningiyare na'enre chana'enbiu: ―¿Kjia'á=ñu 'nda 'ba manire? 'Ba na'enre kitsingojo: ―'Ndani nga ki'ndi;
41009022	'ba nkjin ndiya isennixtjinbiu kanikja'ajin ndi'i 'ba ko nanda, tuxi sik'enni. Tunga tsa ku̱an xi si'en, ngatja'animari ngat'ani̱ 'ba tisekoni.
41009023	'Ba Jesús kitsure: ―¿Jótsa'en tsa “ku̱an xi si'en”? Ngayéje ma ngat'are kui xi makjainre.
41009024	'Ba tukjia'a kiski'ndaya na'enre chana'enbiu: ―¡Makjainna̱ an; tisekona nga ngatamakjain ngisana̱!
41009025	'Ba kionga tsabe Jesús nga 'ñu nkjin xuta inyamañajan, jatiko isennixtjin xi bi nda, 'ba kitsure: ―Ji isennixtjin xi bi ba'e'nde_ri nga nchja 'ba xi kitsixtaya, an xinra̱ t'etukajin yojore chana'enbi, 'ba bi nde bitjas'enjinni_ri.
41009026	'Ba isennixtjinbiu kiski'ndaya, 'ba kitsa'en nga 'ñu 'etsujmeya nganire chana'enbiu 'ba 'etukajin yojore. 'Ba kitsik'ejña chana'enbiu joni xi je k'en, 'ba nkjin xuta kitsu nga je k'en.
41009027	Tunga Jesús kiskjebe ntsja, 'ba kiskjenitjen; 'ba chana'enbiu tsakasen nduju.
41009028	'Ba jaskan Jesús ja'as'en jngu ni'ya, 'ba xutare tsiningiyat'axinre Jesús: ―¿Ánñu ji̱n bi kuán kji'naxjenii̱ isennixtjinbiu?
41009029	'Ba Jesús kitsingojore: ―Jngu isennixtjin joni kibi bi tu chu̱ba̱ 'betju, tu kio=nga chukua Na'enchana.
41009030	'Ba kionga je kijini kio, ja'axtiu nangi Galilea. 'Ba Jesús bi kuamejénre nga tjin xi skue,
41009031	ngat'a tibakuyare xutare. Tsure: ―Ki'ndire Xuta xi'iun ku̱angantsja xuta, 'ba sik'en; tunga xi majánni nixtjin, kjua'ayare.
41009032	Tunga xutare bi mankjinre mé= xi tsure, 'ba tsakjun nga miningiyare.
41009033	'Ba echu naxinanda Capernaum. 'Ba kionga je tjinduya ni'ya, Jesús tsiningiyare xutare: ―¿Mé= xi techubasini_ru ngaya ndiyo?
41009034	Tunga tu xiu= tsik'endu, ngat'a ngaya ndiyo inyafosi nga 'yá= xi tjun sejña ngajinre.
41009035	'Ba Jesús tsik'ejña 'ba kinchjare nga tejó xutare, 'ba kitsure: ―Tsa tjin xi mejénre tjun ku̱an ngajinnu, tusa ngataxjenima yojore, 'ba chu'ndare ngatsi'i ngatjama.
41009036	'Ba jaskan kiskjebe jngu ki'ndi 'ba kitsikasen ngajinre kui, 'ba tsakank'a 'ba kitsure xutare:
41009037	―Kui xi kjebetjo ngat'ana̱ jngu ki'ndi joni kibi, an kjebetjona̱; 'ba kui xi kjebetjona̱ an, bi tu an kjebetjona̱, 'ba=nde kjebetjo kui xi kitsikasenna̱.
41009038	'Ba Juan kitsure: ―Na'en, je kji'yee̱ jngu xuta xi 'baxje isennixtjin xi bi nda nga tsichjen ja'enri 'ba ji̱n kik'echja'nde_ri̱, ngat'a bi ña tjenkona.
41009039	Tunga Jesús kitsingojo: ―Bi 'bechja'nde_ru; ngat'a tsajain xi sa'en jngu kjuakun nga tsichjen ja'enna̱, xi jaskan ku̱an ch'o tsa'en kuinchja ngat'ana̱ an.
41009040	Kui= xi bi stikena, ko ña tijñakona.
41009041	'Ba tu'yañu xi sjanu ninga tu jngu vaso nanda ngat'a xutana̱= ñu, 'ba xinkixi_nuu̱ nga sakure chjire.
41009042	'Ba tu'yañu xi sikajngije jngu ki'ndi chibi xi makjainre ngat'ana̱, ngisa= nda ku̱anre nga xanikja'ajin ndachikun ko jngu ndiojo tse xi tji'ñut'a ngisin.
41009043	'Ba tsa ndsai sikajngijeri, tusa tichatjin; ngisa= nda ni kutu ntsja tetsji nga kuitjas'en ngank'aa, 'ba tu'bani tsa tjinri ngojó ndsai 'ba tsa k'uikisen nga'nde ña fa'a kjuanima xuta, kioña bi 'boya ndi'i.
41009044	Kioña bi fesun tjiuchindu 'ba nga bi 'boya ndi'i.
41009045	'Ba tsa ndsakui sikajngijeri, tusa tichatjin; ngisa= ndani kutu ndsaku tetsji nga kuitjas'en ngank'aa, 'ba tu'bani tsa tjinri ngojó ndsakui 'ba tsa nga'nde ña fa'a kjuanima xuta xanikja'ajinri.
41009046	Kioña bi fesun tjiuchindu 'ba nga bi 'boya ndi'i.
41009047	'Ba tsa xkuin sikajngijeri, tusa 'naxje; ngisa= nda ni nga kat'a tetsji nga kuitjas'en ña batexuma Na'enchana tu'bani tsa tjin ngojó tuxkuin 'ba tsa nga'nde ña fa'a kjuanima xuta xanikja'ajinri,
41009048	kioña bi fesun tjiuchindu 'ba nga bi 'boya ndi'i.
41009049	Ngat'a ngatsi'i ku̱atsje ko ndi'i jotsa'en matsje yojo nga maxtiani.
41009050	'Ba na̱xo̱ nda; tunga tsa bi nde xtiani, ¿jótsa'en ku̱axtia ngani? 'Ba ngatjas'e ngajinnu na̱xa̱ nga jngu jnguu, 'ba ko kjuaxiu tetsubako xingiu.
41010001	'Ba jaskan Jesús 'etju naxinanda Capernaum, 'ba kiji nangi xi Judea 'mi 'ba ko nangi xi tjin xingunda ndaje Jordán. 'Ba kio kuañajant'a nganire xutankjiun, 'ba 'etuts'inre nga yakuya nganire xuta jotsa'en ngantsjai.
41010002	'Ba yak'a xuta fariseo kitsitiñat'are Jesús tuxi skut'ayakoni, 'ba tsiningiyare: ―¿A ba'e'ndere jngu xuta xi'in sik'ejña chjunre?
41010003	'Ba Jesús kitsure: ―¿Mé= xi kitsunu Moisés nga si'on?
41010004	'Ba kitsingojo: ―Moisés kitsja'nde nga ku̱an sik'ejña chjunre kionga jngu xujun xi je kitsikjet'a kjuabixanbiu sjare.
41010005	Tunga Jesús kitsure: ―Moisés kitsi'indu kjuatexumabi ngat'a ne taja tjindu inimanu.
41010006	Tunga kionga Na'enchana kitsa'en ngasun'ndebi, “xi'in 'ba chjun kitsa'en”.
41010007	“Kui kjuañu xi xi'un sik'ejñani na'enre 'ba ko nare 'ba k'uejñako chjunre,
41010008	'ba ngojó tu jngu sani xuta ku̱an.” Bi nde jó mani ya'a, tu jngu sani xuta.
41010009	'Ba kui kjuañu xi Na'enchana je 'e'ñu, bi xuta ngasun'ndebi sikixuya.
41010010	'Ba kionga je tjinduya ngani ndaba, xutare tsiningiya nganire ngat'are kjuabi.
41010011	'Ba Jesús kitsure: ―Xi sik'ejña chjunre 'ba kja'e kuixanko, kjuachajngi tsa'en ngat'are chjun tjunre;
41010012	'ba tsa xi chjun sik'ejña xi'inre 'ba kja'e kuixanko, 'ba=nde kjuachajngi tsa'en ngat'are xi'inre.
41010013	'Ba ja'echanire Jesús ki'ndi nisti, tuxi sichikunta'enni nga kuanere ntsja; tunga xutare jatiko xi inyafa'eko.
41010014	'Ba kionga Jesús tsabe kibi, kuastire 'ba kitsure xutare: ―Ta'e'ndio nga nisti ki'ndiu kjua'ekunna̱, bi 'bechja'nde_ru, ngat'a ña batexuma Na'enchana kui xi joni nisti tse'e.
41010015	Kjuakixi= xi xin_nuu̱, xi bi skjebetjo nga Na'enchana nga kui= xi batexuma jotsa'en jngu ki'ndi kjebetjo mé= xi ba'ere, niñajanni ku̱an kjua'as'en kio.
41010016	'Ba Jesús tsakank'a nisti ki'ndiu 'ba kitsichikunta'en, nga yanere ntsja.
41010017	'Ba kionga Jesús 'etjuni kio, nga tifiya ndiyo, mangatsanga ja'e jngu chana'en xi tsakasenkunch'int'are Jesús 'ba tsiningiyare: ―Ji maestru xi ndai, ¿mé= xi sa'aa̱n tuxi s'e̱nina̱ kjuabenichun xi bi fet'a?
41010018	'Ba Jesús kitsingojo: ―¿Ánñu xuta nda 'mininaa̱? Tsajainjín xuta xi nda, tu Na'enchana sani.
41010019	Je 'ye mé= xi tsu kjuatexumo: “Bi sik'en; bi si'en kjuachajngi; bi si'en cheje; bi en ndesu kjuinukjuai ngat'are xi yak'a; 'ba bi k'uejñi; 'ba chakuin na'enri ko nari.”
41010020	―Na'en, je kitsik'etjusaa̱n ngayéjebiu ka'ndani nga ki'ndia̱ ―kitsu chana'enbiu.
41010021	'Ba Jesús kiskutsejen'a ko kjuanimejen, 'ba kitsingojore: ―Ngijngu tsajmi chaja ngisari: t'ikateñe ngayéje xi tjinri 'ba xuta xi ni̱ma̱ ta'e_ri, 'ba 'batsa'en s'e̱ri kjuanyina ngank'aa; 'ba jaskan ndibai, 'ba ndetjenngina.
41010022	'Ba chana'enbiu kuabare nga kjint'e kibi, 'ba ba kis'ere nga kiji, ngat'a ne 'ñu nyina.
41010023	'Ba Jesús kiskutsejenndaire, 'ba kitsure xutare: ―¡Á tsa'en na'en ku̱anire xuta xi nyina nga kjua'as'en ña batexuma Na'enchana!
41010024	'Ba xutare tu kitsik'etsubakun= en xi kitsu Jesús; tunga kui kitsu nganire: ―Jun ki'ndina̱, ¡á tsa'en na'ennire nga bitjas'ian ña batexuma Na'enchana!
41010025	Ngisa= bi na'en ku̱anre nga jngu chakameyu kjua'as'en nts'are nindu, tsa jngu xuta nyina kjua'as'en ña batexuma Na'enchana.
41010026	'Ba ngisa 'ñu kitsik'etsubakun xutare, 'ba miningiyare xinkjin: ―Ngu ¿'yá xi ku̱anre kjuinik'angi tsu'ba?
41010027	'Ba Jesús kiskutsejen'a, 'ba kitsingojore: ―Bi mare tsik'angi yojore xuta, tunga Na'enchana mare; ngat'a ma yejere Na'enchana.
41010028	'Ba kio Pedro kitsure: ―Ji̱n kjinik'ejña yejeníi̱ mé= xi tjinni̱, 'ba tsetjenngiri̱.
41010029	'Ba Jesús kitsu: ―Kjuakixi= xi xin_nuu̱, tsa 'yáñu xi tu kjuana̱ 'ba ko en ndare Na'enchana 'ejñani ndaba, a nts'e, a ndichja, a nare, a na'enre, a ki'ndi nistire, asa nangire,
41010030	nganda'e kui ngasun'ndebi jngu sientu ngisa ni'ya, nts'e, ndichja, na, ki'ndi ko nangi sakure. 'Ba nde sjenngicha. 'Ba nixtjin xi ndiba kjuabenichun xi bi fet'a sakure.
41010031	Tunga nkjin xuta xi titjun ma nganda'e, xi fet'ani= ku̱an; 'ba nkjin xuta xi fet'ani ma nganda'e, kui xi titjun ku̱an.
41010032	Kionga inyafi ndiya naxinanda Jerusalén, tjun Jesús tjen. 'Ba xutare kiskutsejenkun, 'ba xuta xi yak'a ko kjuakun tjenngire. 'Ba Jesús kinchjat'axin nganire nga tejó xutare, 'ba 'etuts'inre nga ye'ere nijmi mé= xi ku̱ata'en.
41010033	'Ba kitsure: ―Tasen ñojón, naxinanda Jerusalén temangian, kioña Ki'ndire Xuta xi'iun ku̱angantsja ngat'are xuta ngakure na'mi 'ba ko xuta chjine tse'e kjuatexuma, kui xi k'uexa nga kjuinik'en 'ba singantsjare xuta xi bi tse'e Israel.
41010034	Kui= xi kuejnuke, k'uetiajunre, kuajare 'ba sik'en; tunga kionga kjue ján nixtjin, kjua'aya nganire.
41010035	'Ba Santiago ko Juan, ki'ndire Zebedeo, kitsitiñat'are Jesús 'ba kitsure: ―Maestru, mejénni̱ nga sik'etjusunnii̱ kjuanda xi xja'ari̱.
41010036	'Ba Jesús tsiningiyare: ―¿Mé= xi mejénnú nga sa'aa̱n ngat'a tsojon?
41010037	'Ba kitsingojore: ―Kionga je kuatexumai ko kjuaje, ta'e'ndenii̱ nga jngu xi k'uejña ngate_ri xi kixi 'ba jngu xi k'uejña ngate_ri xi skjun.
41010038	Tunga Jesús kitsure: ―Bi 'yo jun mé= xi chjo'o. ¿A ku̱annu s'iu nda sja xi k'uia̱ an? ¿Asa ku̱annu satendo ko kjuanima jotsa'en sa̱tendaa̱ an?
41010039	―Ku̱an=ni̱ ―kitsingojo ngojó. 'Ba Jesús kitsure: ―S'iu nda sja xi k'uia̱ an, 'ba sa̱tendo ko kjuanima jotsa'en sa̱tendaa̱;
41010040	tunga tsa ngate kixina̱ asa ngate skjunna̱ kuetsubo, bi an 'bakona̱ nga sja_nuu̱, tu kui= xuta xi je kis'endare nga'ndebiu kua'ere.
41010041	'Ba kionga xi ngite xutare kjint'e enbi, kuastike Santiago 'ba ko Juan.
41010042	Tunga Jesús kinchjare, 'ba kitsure: ―Jun 'yo nga xi ngakure xuta xi bi tse'e Israel 'ñu mejenre xutare, 'ba xi batexuma ko kjua'ñure tsa'en nga kjuinik'etjusun enre.
41010043	Tunga ngajinnu jun bi 'ba ku̱an. Tusa, xi mejénre nga titjun ku̱an ngajinnu, tjinnere kui kuatesinre xi yak'a;
41010044	'ba xi mejénre nga titjun ku̱an ngajinnu, tjinnere kui ku̱an chu'ndare xi yak'a.
41010045	Ngat'a Ki'ndire Xuta xi'iun bi ja'e nga sa̱tesinre, tusa kui ja'ekatesinre xuta, 'ba tuxi sjani yojore nga k'uechjintjai nkjin xuta.
41010046	'Ba echu naxinanda Jericó. 'Ba jaskan kionga Jesús ko xutare inya'betjuni kio, nkjin xuta tjenngire. 'Ba jngu xuta ka xi Bartimeo 'mi, ki'ndire Timeo, ngandai ndiyo tijña nga tjimi'a ton chje.
41010047	'Ba kionga kjint'e nga je ndiba tiña Jesús tse'e Nazaret, 'etuts'inre nga kiski'ndaya: ―¡Ji Jesús, ntjere David, chanima kakunnaa̱!
41010048	'Ba nkjin xuta jatiko tuxi k'uejñaxiuni, tunga tu ngisa= 'ñu kiski'ndaya: ―¡Ji, ntjere David, chanima kakunnaa̱!
41010049	'Ba kio Jesús tsakasen'ñu, 'ba kitsure: ―Nukjua_ru. 'Ba kjinukjuare xuta ko 'ba kik'inre: ―Titsja_ri yojori, 'ba tisetjen, ngat'a tinchja=ri.
41010050	'Ba xuta ko kiskanikja'a tjiutsanga chajare, 'ba jngu fani kiskjink'a nga kitsitiñat'are Jesús.
41010051	'Ba Jesús tsiningiyare: ―¿Mé= xi mejénri nga sa'aa̱n ngat'a tsiji? 'Ba xuta ko kitsingojo: ―Na'en, mejénna̱ ku̱atsejen nganina̱.
41010052	'Ba Jesús kitsure: ―Ku̱an k'uin; tu ngat'are kjuamakjainri, je kuandai. Ndekuini chubabiu xuta ko kuatsejenre, 'ba kitjenngi Jesús ngaya ndiyo.
41011001	Kionga je matiñare naxinanda Jerusalén, echu ña tjindu Betfagé ko Betania, nga'nde xi tjindut'are tjenngi tse'e Ya Olivo. 'Ba jaskan Jesús kitsikasen jó xutare.
41011002	'Ba kitsure: ―Tangiun nga'nde xi tijña nguba kio, 'ba kionga kuitjas'ion, xiañu jngu ki'ndi burru xi tjita'ñu, xi kje nisa 'yajín 'bejñakjare. Chjundo 'ba ndeko.
41011003	'Ba tsa 'yá xi skuiningiyanu ánñu 'ba teña'anñu, “Na'ennaxu sichjen 'ba ta'axu sja nganiri”, t'in_ru.
41011004	'Ba kiji xutare nde, 'ba tsabe jngu ki'ndi burru xi sejñaya ndiyo, tjita'ñut'a jngu xuntja ni'ya, 'ba kiskjenda.
41011005	'Ba yak'a xi tjindu kio tsiningiyare: ―¿Mé= xi teño'on? ¿Ánñu ki'ndi burru techjundañú?
41011006	'Ba kui kitsingojo jotsa'en kitsure Jesús; 'ba kitsa'e'ndere nga kiko.
41011007	'Ba 'batsa'en ja'ekore Jesús ki'ndi burru, 'ba yasunre tjiutsanga chajare 'ba Jesús tsak'ejñakjare.
41011008	'Ba 'ñu nkjin xuta bayuju tjiutsanga chajare ngaya ndiyo, 'ba yak'a xi tsatet'a tjiare ngijña 'ba yayuju ndiyo.
41011009	'Ba 'ñu kiski'ndaya xuta xi tjentitjun, 'ba ko xi tjenngire, nga inyatsu: ―¡Ngatjas'e kjuaje! ¡Ngatatsichikunta'en Na'enchana kui xi ndibani ngat'are ja'enre!
41011010	¡Ngatatsichikunta'en kjuatexumare xi ndiba, kjuatexuma tse'e xuta chingana David! ¡Ngatjas'e kjuaje ngank'aa!
41011011	'Ba Jesús ja'e naxinanda Jerusalén, 'ba ja'as'en ña ma ndetsin ningu; 'ba kionga je kiskutsejenndaire ngayéje xi tjin, 'etju ngani, ngat'a je kuangixun. 'Ba kiji Betania ko ngatejó xutare.
41011012	'Ba kionga kuanyujun, kionga je 'etjuni Betania, Jesús kuabojore.
41011013	'Ba kjin tsabe jngu ya higo xi tjinre xka; 'ba kitsitiñat'are tuxi skueni tsa tjinre tu. Tunga kionga echu ña sejña yabiu, tumé kisakure, tu suba xka= ngat'a bi nixtjinre tu higo ya'a.
41011014	'Ba 'batsa'en kitsure ya higobiu: ―Niñajan nde ngatakjineni turi xuta. 'Ba xutare kjint'e mé= xi kitsu.
41011015	'Ba kionga ja'e naxinanda Jerusalén, Jesús ja'as'en ña ma ndetsinre ningu 'ba 'etuts'inre nga ts'axje xi inyabateña tsajmi kio 'ba ko xi inyabatse. Tso'otsakjan yamixare xi tsik'antjaiyare ton xuta, 'ba ko xi inyabateña nise xi paloma 'mi;
41011016	'ba ni'yá nde kitsja'ndenire nga kjua'axtiu ko tsajmi ña ma ndetsinre ningu.
41011017	'Ba yakuya, nga kitsu: ―Enre Na'enchana tsu: “Ni'yana̱ kui= xi ku̱an ni'ya kioña xuta xi tjin ngasun'ndebi ma fakona̱”, tunga ngijore chacheje kjiño'on jun nga'ndebi.
41011018	'Ba kionga kjint'e enbi, ngakure na'miu 'ba ko xuta chjine kjuatexuma tsangisjai jótsa'en ku̱an sik'enni Jesús, ngat'a ne inyatsakjunre. Ngu ngatsi'i xuta kutsejenkun jotsa'en bakuya kui.
41011019	'Ba kionga je kuajñu, Jesús ko xutare 'etjuni naxinanda Jerusalén.
41011020	'Ba nga tajñu nga kuanyujun, ja'at'a tiñare ya higobiu 'ba tsabe nga je kixi ka'nda jamare.
41011021	'Ba kio Pedro ja'etsjenre mé= xi kuán, 'ba kitsure Jesús: ―Na'en, chutsejen, je kixi ya higo xi ch'o kik'in_ri.
41011022	'Ba Jesús kitsingojo: ―Ngatamakjainnu ngat'a tse'e Na'enchana.
41011023	Kjuakixi= xi texin_nuu̱, nga tu'yañu xi kuetsure nindubi: “Chjunitjen yojori, 'ba chanikja'ajin yojori ndachikun”, ku̱an jotsa'en nga kuetsure tsa bi jó ján kuaja inimare nga makjainre nga ku̱an jotsa'en nga titsu.
41011024	Kui kjuañu 'ba xinni_nuu̱ nga ngayéje xi jun xjo'o nga xuko Na'enchana, ngatamakjainnu nga je kisakunnu, 'ba sakunu.
41011025	'Ba kionga techuko Na'enchana, tichat'a_ru xingiu tsa mé= xi tjinnu ko kui, tuxi Na'enchana xi tijña ngank'aa 'ba nde sichat'aninu jenu ngayeje.
41011026	Tunga tsa bi sich'at'a_ru xuta xi ch'o tsikonu, 'ba=nde bi sichat'anu jenu Na'ennu.
41011027	'Ba jaskan Jesús ko xutare ja'e ngani naxinanda Jerusalén. Yejerañu Jesús tsu'ba ña ma ndetsinre ningu, kitsitiña ngakure na'miu, ko xuta chjine kjuatexuma 'ba ko xuta chingare naxinando,
41011028	'ba tsiningiyare: ―¿Mé= kjua'ñu xi tjinri nga 'bi teñe'en? 'Ba ¿'yá xi kitsjari kjua'ñu nga ma 'bi teñe'en?
41011029	'Ba Jesús kitsingojore: ―'Ba nde skuiningiya_nuu̱ tu jngusa tsajmi ngayeje; tingojonu, 'ba an 'ba xin_nuu̱ mé= kjua'ñu tjinna̱ nga 'bi tsa'aa̱n.
41011030	¿'Yá= xi kitsikasen Juan Bautista nga ja'ekatenda, a Na'enchana asa xuta=? Tingojonu.
41011031	'Ba kui jonijmiko xinkjin: ―Tsa “Na'enchana kitsikasen” kuixan, kui kuetsu=na “¿'Ba ánñu bi kuakjainninu ngat'a tse'e?”
41011032	'Ba ¿jó kuixan tsa xuta kitsikasen? Ngat'a kitsakjunke xuta naxinando, ngu ngatsi'i kuakjainre nga Juan kuán jngu profeta.
41011033	'Ba 'bitsa'en kitsingojore Jesús: ―Bi 'yee̱. 'Ba 'batsa'en Jesús kitsingojo: ―'Ba ninga an bi 'ba xin_nuu̱ mé kjua'ñu tjinna̱ nga 'bi tsa'aa̱n.
41012001	'Ba Jesús 'etuts'inre nga 'ejña kjuakusun: ―Jngu xuta 'entje tsujmi ntje xi uva 'mi, 'ba 'ench'are; 'ba kiskju'ngi jngu nga'nde ña sits'iungi uva, 'ba kiskjenitjen jngu torre nk'a tuxi sikuenda yejeni. 'Ba jaskan kitsikeyare nangiu nchja xi mare tsa'exako uva, 'ba kui xin kiji.
41012002	'Ba kionga echu chanre tu, kui kitsikasen jngu chu'ndare tuxi kueki'anire nchjabiu chan xi 'bakore.
41012003	Tunga nchjabiu kitsuba chu'ndabiu 'ba ye'ere, 'ba tu tjejen ntsja nga kitsikasen.
41012004	'Ba kio xi naire nangiu kitsikasen ngani ngijngu chu'ndare; tunga nchjabiu kitsi'onre nindaku chu'ndabiu, 'ba ch'o kitsure.
41012005	'Ba kja'e kitsikasen ngani, 'ba kibi kjinik'en. 'Ba jaskan nkjin chu'ndare kitsikasen; tjin xi kisatere 'ba yak'a xi kjinikjesun.
41012006	'Ba tu ngijngu xuta tijña ngisare, kui xi ki'ndire fa, xi 'ñu mejénre. 'Ba xi fet'ani kui kitsikasen, nga kitsikja'etsjen: “Nchjabiu skuekun= ki'ndina̱.”
41012007	Tunga nchja xi tsa'exako uva kitsure xinkjin: “Kibi= xi sa̱ku yejere tsajmi xi tjinre na'enre; tusa sik'ian, tuxi tsajan ku̱anni mé= xi sakure.”
41012008	'Ba 'batsa'en kitsuba, 'ba kitsik'en 'ba kiskanikja'a t'axin yojore ña tjintje tsujmi ntje uvabiu.
41012009	'Ba, ¿jó mixun jun? ¿Mé= xi sa'en xi naire nangiu? Ngu kjua'etsikjesun nchjabiu, 'ba kja'e xuta sikeyare nangiu.
41012010	¿A kje 'bexkiyajíun enre Na'enchana? Nga tsu: Ndiojo xi chjine xjo ts'axjengi, kui= xi je kuánni ndiojo titjun.
41012011	Na'enchana xi 'bi kitsa'en, 'ba tu makun=na ña nga 'ya.
41012012	'Ba kio xuta titjun kuamejénre kitsuba Jesús, ngat'a be= nga Jesús 'ejña kjuakusunbi ngat'a tse'e kui. Tunga tsakjunke xutankjiun, 'ba kitsik'ejña tajngu Jesús 'ba kiji.
41012013	'Ba kjinikasen ña tijña Jesús yak'a nchja fariseo 'ba ko xutare Herodes, tuxi sikinchjani Jesús en xi ku̱an kuangini.
41012014	'Ba kui nchjabiu ja'etsure: ―Ji na'en, ji̱n 'ya=ni nga kjuakixi= xi sji nga bi tu enre xuta 'mini_ri 'ba nga bi tu isenre xuta 'mini_ri ngayeje, ngat'a bakuye nga ko kjuakixi ndiyare Na'enchana. ¿A tixa'nde asa bi tixa'nde nga k'uechjintjai_ra ña xuta ngakure Romano? ¿A k'uechji=ña, asa bi k'uechja?
41012015	Tunga Jesús be=ni kjuajó nkjainre nchjabiu, 'ba kitsure: ―¿Ánñu chen te'bejñaninuu̱? Jngu ton ndenario ndekonu, tuxi skutsejenni_ra̱.
41012016	'Ba ja'echanire jngu ton, 'ba Jesús kitsure: ―¿'Yá= tse'e isen xi kjit'a nga'e, 'ba 'yá= tse'e ja'en xi kua'indut'a? 'Ba nchjabiu kitsingojo: ―Tse'e xuta ngaku Romano=.
41012017	'Ba kio Jesús kitsure: ―Ngu ta'e_ru xuta ngaku Romano xi kui tse'e, 'ba ta'e_ru Na'enchana xi tse'e kui. 'Ba tu kiskutsejenkun= nchjabiu jotsa'en kitsingojo ngani Jesús.
41012018	'Ba kio yak'a nchja saduceo ja'ekun Jesús. Kui= nchjabiu tsu nga mik'en bi nde fa'ayanire; 'ba tsiningiyare Jesús:
41012019	―Ji na'en, 'ba tsa'en kitsi'indu xujunna Moisés: “Tsa jngu xi'in xi je tsixanko chjun kueya, 'ba tsa bi kis'ekore ki'ndi, jngu nts'e xuta xi k'ion kuixanko ngani chjun k'anbiu tuxi sjanire ki'ndi nts'e xi k'ion.”
41012020	Ngu jngu ndiya kis'e yatu nchja xi nts'e mani. Xi ma titjun tsixan, tunga k'en 'ba bi kis'ere ki'ndi.
41012021	'Ba kio xi majóni tsixanko ngani chjunbiu, tunga 'ba nde k'en ngani ngayeje 'ba bi kis'e nganire ki'ndi; 'ba nde 'ba=nde kuán ngani ko xi majánni.
41012022	'Ba nga yatu 'ba= kuán tsi'ire, nijnguú kis'ere ki'ndi. 'Ba jaskan 'ba nde k'en chjunbiu ngayeje.
41012023	Ngu, nixtjin nga kjua'aya nganire xuta, ¿'yá= tse'e ku̱an chjunbi ngat'a ngayatu tsixanko?
41012024	'Ba Jesús kitsingojore: ―Jun tjijñunu, ngat'a bi 'yo mé= xi kua'indut'a enre Na'enchana ninga kjua'ñure Na'enchana.
41012025	Kionga mik'ion kjua'ayare, bi nde kuixanni ninga bi nde sikixanni ki'ndi nistire, ngu joni ankjele xi tjindu ngank'aa ku̱an.
41012026	Tunga ngat'are nga kjua'aya nganire xuta, ¿a kje 'bexkiyajíun xujun xi kitsi'indu Moisés ngat'a tse'e ya na'ya xi tjitijin ndi'i? Kionga Na'enchana kitsure Moisés: “An= ña̱ na'enre Abraham, na'enre Isaac 'ba ko tse'e Jacob.”
41012027	'Ba Na'enchana bi na'enre mik'en kuán, tu tse'e sani xi tjindukun; 'ba kui= kjuañu ne 'ñu titsujñuninu ―kitsu Jesús.
41012028	'Ba ja'e jngu chjine kjuatexuma, 'ba kjint'e nga nchjabiu inyafoyanire xinkjin, 'ba kionga je tsabe nga Jesús nda kitsingojore, kitsitiñat'are Jesús 'ba tsiningiyare: ―Ngajinre ngayéje kjuatexuma, ¿ñáre̱ kjuatexuma xi ngisa tjun tijña?
41012029	'Ba Jesús kitsingojore: ―Kjuatexuma xi tijña titjun yejere ngayéje, kui xi tsu: “Tasen ñojon, xuta naxinanda Israel, xi Naina kui xi Na'enchana mani xi tu jngututu ma sani.
41012030	Timején Na'enchana xi Na'enri ko ngayéje inimari, ko ngayéje yojori, ko ngayéje kjuafa'etsjenri 'ba ko ngayéje nga'ñuri.”
41012031	'Ba kjuatexumabi kui= xi majóni: “Timején xingi jotsa'en nimején yojori.” Tsajain kja'e kjuatexuma xi ngisa tjun tijña tu'bani nga ko kibi.
41012032	'Ba chjine kjuatexuma kitsure: ―Jun nde, na'en, 'ba= tjin. Kjuakixi= xi sji, nga tu jngututu mani Na'enchana, 'ba nga nde tsajainni xi kja'ere.
41012033	'Ba nga ña simijían Na'enchana ko ngayéje inimana, ko ngayéje kjuafa'etsjenna, 'ba ko ngayéje nga'ñuna, 'ba nga simijían xingia jotsa'en nimijáan yojona, kui= xi ngisa chjire tu'bani ko ngayéje kjuatjo xi ngasun altar ti.
41012034	'Ba kionga Jesús tsabe nga chingabiu nda kitsingojo, kitsure: ―Bi kjin teni_ri ña batexuma Na'enchana. 'Ba ni'yá nde manikakun nga miningiya ngisare.
41012035	'Ba kionga tibakuya Jesús ngajin ndetsinre ningu, tsiningiya: ―¿Ánñu chjine kjuatexuma tsuni nga ntjere David ndibani Cristo?
41012036	Ngu ndekuini David kitsu, kionga Isennixtjintsjere Na'enchana kitsikinchja: Na'enchana kitsure Na'enna̱ an: “Teni ngate kixina̱, ka'nda nga̱ xi bi nda ya'ari ngi ndsakui sik'endaa̱.”
41012037	'Ba ¿jótsa'en Cristo ntjere David kjuendibani, nga ndekuini David na'enna̱ tsure? 'Ba xutankjiun tsja tjinre nga inyabasen ñojonre Jesús.
41012038	'Ba Jesús kitsu ngisa nga yakuya: ―Chutsejen_ru yojonu ngat'a tse'e chjine kjuatexuma, ngu matsjare 'betsuma ko najñu nduju 'ba matsjare nga ko kjuaxuta nikja'ayare ngajin ndetsin.
41012039	'Ba matsjare nga 'bendusun yaxile xi tjun inya ni'ya sinagoga 'ba nga'nde xi ngisa nda chun kja'ajin nga jngu s'i,
41012040	'ba kui xi kja'are ni'yare yanchjin k'an 'ba, tuxi k'ue'mota'en yojore, 'ñu tsé fako Na'enchana. Kui kjua ne tsé kjuanima kjua'axtiuni.
41012041	Jngu ndiya Jesús tsek'ejña ngankjain nkjin kaxa ña xinya ton chje nga tikutsejen jótsa'en inyaminya tonre xuta kio. 'Ba 'ñu tsé ton inyaminya nkjin xuta nyina.
41012042	'Ba kio ja'e jngu chjun k'an xi ni̱ma̱ 'ba 'eya ngaya jngu kaxabiu jó ton xkua xi chuba kjiya.
41012043	'Ba kio Jesús kinchjare xutare 'ba kitsure: ―'Ba xinkixi_nuu̱ nga kui chjun k'an nimabi ngisa= tsé kitsja tu'bani ko ngatsi'i xi 'eya ton kaxa ton chjebi.
41012044	Ngu ngatsi'i tu kui xi 'bangire tsja, tunga chjunbi, ngajin kjuanimare, je kitsja yeje xi machjenre nga k'uejñakun.
41013001	'Ba kionga Jesús 'etjuni ngajin ndetsinre ningu, jngu xutare kitsure: ―¡Na'en, chutsejen, á tuku kunni ni'ya ya'ebi 'ba ko ndiojo ya'e xi kuandani!
41013002	'Ba Jesús kitsingojore: ―¿A techutsejen'a=ni ni'ya ya'e xi 'bi kun? Ngu nijnguú ndiojo nde s'e̱nduxjonenire xinkjin. kuixungi yeje.
41013003	'Ba jaskan kiji tjenngi tse'e Ya Olivo, xi tijña ngubare ningu. 'Ba Jesús tsik'ejña, 'ba Pedro, Santiago, Juan, 'ba ko Andrés tsiningiyat'axinre:
41013004	―'Ba t'innii̱, ¿kjia'á nga 'bi ku̱an, 'ba mé= chu̱ba̱ xi s'e̱ kionga je k'uetjusun yeje kibi?
41013005	'Ba Jesús 'etuts'inre nga kitsure: ―Chutsejen_ru yojonu, nga tu'yá ngat'ejñunu.
41013006	Ngat'a ne nkjin xi kjua'e ko ja'enna̱ 'ba kuetsu: “An= ña̱ xi Cristo”; 'ba nkjin xuta k'uejñure.
41013007	'Ba kionga jun kjuinu'yo nga i nga jaan tjin kjuachan, 'ba kionga xuta kue'e nijmi kjuachan xi tjima, bi kun, ngat'a tjinne=re nga 'ba ku̱an; tunga kje kjuejin ngasun'ndebi ya'a.
41013008	Ngat'a naxinanda skjanko kja'e naxinanda, 'ba chikun skjanko kja'e chikun; 'ba ne nkjin nga'nde s'e̱ chon, 'ba ko kjindia. Ngayéjebi tu kui= xi sa'e 'betuts'inre kjuanima xi s'e̱.
41013009	'Nde jun chutsejenni_ru yojonu; ngat'a ngixkun xutaxa= kuinikasennu, 'ba kuajanu ngaya ni'ya sinagoga. 'Ba nga tu ngat'a tsa'an= nini ngixkun chikun 'ba ngixkun rey kuekision, tuxi sikixiñu ngat'a tsa'an.
41013010	Ngu tjinnere kjuinikja'axtiuya farani titjunre enre Na'enchana ngatsi'i naxinanda xi tjin.
41013011	'Ba kionga xuta kjua'ekja'anu 'ba nga ngixkun xutaxa singantsjanu, bi nikjo mé= en xi kuixun. Tusa tixun mé= en xi kua'enu kui chubabiu; ngat'a bi jun kjuinukjuo, tu Isennixtjintsjere Na'enchana xi kuinchja.
41013012	'Ba xi nts'e fo singantsja nts'e nga kjuinik'en, 'ba xi na'en ma singantsja ki'ndire; 'ba xi ki'ndi ma ndekui skjankoni xichare 'ba sa'en nga kjuinik'en.
41013013	'Ba tu ngat'ana̱= nini ku̱astike tsi'inu xuta; tunga xi xukjuakore ka'nda nga̱ kjuet'a, kui xi k'uangi.
41013014	Kjua'e xi ch'otjin xi sa'en nga tu jaan xiare nga'ndetsjere Na'enchana, 'ba xio nga sejña ña bi 'bakore nga sa̱sen ¿'ba xi ti'bexkiya kui enbi ngatamankjinre?, kui nixtjinbiu ngatsi'i xi tjindu nangi Judea ngatanga ña tjin nindu.
41013015	'Ba ngatsi'i xi tjindu ngatsja ndaba, bi ngat'etukajen nga kjua'as'en ndaba tuxi kjua'ekja'ani mé= xi tjinre;
41013016	'ba xi ngijña titsa'exa, bi ngatjendiba ndaba tuxi kjua'ekja'ani najñure.
41013017	¡Nimaxunini yanchjin xi titsuya'more asa inyatsikaki ki'ndire kui nixtjinbiu!
41013018	Chja'a_ru jun Na'enchana nga bi nixtjinre nch'an nga 'ba ngatjama;
41013019	ngat'a 'ñu tsé kjuanima s'e̱ kui nixtjinbiu joni xi kje nisañajanni 'yare, 'ndani nga̱ Na'enchana kitsinda kui ngasun'ndebi ka'nda nganda'e, 'ba xi niñajani nde s'e̱ni.
41013020	'Ba tsa Na'enchana bi sichuba kui nixtjinbiu, tu'yá k'uangi; tunga je kitsichuba nixtjinbiu Na'enchana nga tu kjuanda tse'e xuta xi je kiskja'ajin.
41013021	Kui nixtjinbiu tsa tjin xi kuetsunu: “Chutsijon, nga'e tijña Cristo”, asa kuetsunu: “Chutsijon, ngajaan tijña”, bi ngatamakjainnu.
41013022	Ngat'a nkjin= kjua'e xi Cristo kuetsure yojore tunga bi kui ni. 'Ba kjua'e xi profeta kuetsure yojore tunga bi kui ni; 'ba kui sa'en nkjin chu̱ba̱ ko kjuakun tuxi k'uejñunire xuta, 'ba tsa ku̱an, ka'nda xi je Na'enchana kiskja'ajin.
41013023	Tunga chutsejen_ru yojonu jun ngat'a je 'ba texintitjun_nuu̱ ngayejebi.
41013024	Tunga kui nixtjinbiu, kionga je kjua'a kjuanimabiu, s'e̱ jñu tsu'biu, 'ba na'enso bi nde sjani ndi'ire,
41013025	'ba niñu kuixungini ngank'aa, 'ba nga'ñu xi tjin ngank'aa kjuatse.
41013026	'Ba kio xiare Ki'ndire Xuta xi'iun, nga tjindibajin yufi ko 'ñu tsé kjua'ñu 'ba ko kjuaje.
41013027	'Ba kio sikasen ankjelere, nga sikinyaku xuta xi je kiskja'ajin ngayéje ngasun'ndio, ka'nda nga'nyukjinre ngasun'ndebi 'ba ka'nda nga'nyukjinre ngank'aa.
41013028	Ngatjamanu kjuakusun ngat'a tse'e ya higo: Kionga je 'betju nganire nts'en tjiare yo, 'ba kja'e xka 'betju nganire, je 'yo nga nixtjinre chundaba matiña.
41013029	'Ba nde 'ba= tsa'ennire, kionga je xio nga 'ba tjima, ngatja'yo nga Ki'ndire Xuta xi'iun je sejñaxtiu xuntja ni'ya.
41013030	'Ba xinkixi_nuu̱, nga k'uetjusun yeje mé= xi texia̱n kionga kje fesunjín xuta xi tjin nganda'e.
41013031	Ngank'aa 'ba ko t'anangiu kjuet'a, tunga enna̱ bi kjuet'a.
41013032	Tunga mé= nixtjin 'ba mé= chuba nga 'ba ku̱an, tu'yá be, ninga ankjele xi tjindu ngank'aa, 'ba ninga Ki'ndire Na'enchana. Tu Na'enchana sani xi be.
41013033	'Ba kui= kjuañu, tetsubachunñu, 'ba nda tikuendo yojonu, ngat'a bi 'yo kjia'á=ñu nga 'bi ku̱an.
41013034	Joni jngu xuta xi je mejen kuaje kja'e naxinanda, 'ba kionga 'betju ndaba tsike'nda xuta chu'ndare nga ngatatsikuenda ndaba, 'ba nga jngu jngu chu'ndare jngu xa tsjare, 'ba tsure chu'ndare xi tsikuenda xuntja ni'yo nga ngat'ejñakun.
41013035	'Ba kui= kjuañu tetsubachunñu, ngat'a bi 'yo kjia'á= nga kjua'e xi naire ni'yo, a nga tjima'ña=, a nga masen nistjen=, a kio=nga kji'nda chaxicha, asa kio=nga je tjis'e isen.
41013036	Tetsubachun, tuxi bi tetsjujñafeñu kionga tukjia'a kjua'e xi naire.
41013037	Mé xi texin_nuu̱ jun, 'ba= xin tsi'i_ra̱: Tetsubachun ―kitsu Jesús.
41014001	'Ba tu ngijó= nixtjin chaja ngisa nga s'e̱ya s'i pascua kionga chine niñuxtila xi tsajainre na'yu san. 'Ba ngakure na'mi 'ba ko chjine kjuatexuma inyamangisjai ndiyare jótsa'en ku̱an suba'moni Jesús, 'ba sik'en.
41014002	Ngu tsure xinkjin: ―Bi ngajinre s'iu kjuinduba, tuxi bi sisi'ani xutankjiun.
41014003	'Ba kionga Jesús tijña naxinanda Betania, nga ndaba Simón, xi xuta chi'in fe'ndujun 'mire; yejerañu Jesús tijñat'a yamixo, ja'e jngu chjun xi ya'a jngu lameta xi alabastro nini. Kui= lametabiu kjitse nanda xi suba naxu nardo 'bejunire 'ba xi ne chjire. 'Ba chjunbiu yakjan lameto 'ba kio 'estenjunre nindaku Jesús nandabiu.
41014004	'Ba yak'a xuta xi tjindu kio kuakjanre, 'ba kitsure xinkjin: ―¿Ánñu tu 'ba tsa'en kitistentonni nandabi?
41014005	Kui kjua nga ts'axtiu ján sientu ton denario chjire tsa kisateña tsakaiñu, 'ba kuán kitsa'ere xuta ni̱ma̱ tonbiu tsakaiñu. 'Ba jatiko chjunbiu.
41014006	Tunga Jesús kitsu: ―Bi 'ba 'mi_ru; ¿ánñu tenistini_ru? Nda= tjin mé= xi kitsikona̱.
41014007	Ngat'a xuta ni̱ma̱ tu i= tjindujinntsjainu, 'ba ku̱an kuiseko tu kjia'añu nga mejénnú; tunga an bi nga'e kuatejñajinntsjai_nuu̱.
41014008	Kui= chjunbiu kitsa'en= mé= xi kuán xi kitsa'en; nde nganda'e=ni je kitsikja'ajnda ixi titjun yojona̱ ngat'a s'e̱yanijin=ña̱.
41014009	'Ba fa texinkixi_nuu̱, nitu ñañu nga'ndere ngasun'ndio ña kjua'axtiuya en ndare Na'enchana, 'ba=nde kjuinukjua mé= xi kitsa'en chjunbi, 'ba 'batsa'en kjuinikja'etsjenya ―kitsu Jesús.
41014010	'Ba Judas Iscariote, jngu xutare xi tejó, kikun ngakure na'miu tuxi singantsjanire Jesús.
41014011	'Ba kionga na'miu kjint'ere, se kuatsja=re, 'ba kitsure nga sjare ton. 'Ba Judas 'etuts'inre nga tsangisjai mé= fa chu̱ba̱ xi ngisa nda nga singantsja Jesús.
41014012	Nixtjin nga 'etuts'inre s'i pascua kionga chine niñuxtila xi tsajainre na'yu san 'ba nga nik'en chutsanga tse'e s'iu, xutare Jesús tsiningiyare: ―¿Ñáñu mejénri nga kuek'endai xi xina nga s'i pascua?
41014013	'Ba kio Jesús kitsikasen jó xutare 'ba kitsure: ―Tangiun naxinanda jan. 'Ba kio skajiun jngu xuta xi jngu nisa nanda ya'a. Kui= tangintjenngiu.
41014014	'Ba kioña kjua'as'en, 'ba t'in_ru xi naire ni'yo: “'Bi titsu Naini̱: ¿Ñáre nga'ndeñu nga kuakjenkua̱ xutana̱ kionga kuechjijñii̱ s'i pascua?”
41014015	'Ba kio kui kuakunu jngu nga'nde teya xi je tijñanda 'ba xi ngank'are ni'yo tijña. Kio t'endo xi xina.
41014016	'Ba xutare 'etju 'ba kiji naxinanda jan. 'Ba 'ba fa tsa'en kuasjaire jotsa'en ja'ba je kitsure Jesús. 'Ba kio 'enda xi skinejñu s'i pascua.
41014017	'Ba kionga je tjima'ña, Jesús 'ba ko nga tejó xutare ja'e nga'ndebiu.
41014018	'Ba yejerañu kionga inyakjent'a yamixo, Jesús kitsu: ―'Ba fa xinkixi_nuu̱ nga jngu ñu jun xi ñatjen tikjenkona̱, kui= xi singantsjana̱.
41014019	'Ba xutare kuabare, 'ba 'etuts'inre nga tsiningiyare nga jngu jngu: ―¿A an= ña̱?
41014020	―Jngu xi tejó mañu, kui= xi ndekuini tiba titsika'nyijinni niñuxtilare nga ko an ―kitsingojore Jesús―.
41014021	Ngat'a tjinnere 'ba ku̱anre Ki'ndire Xuta xi'iun jotsa'en kua'indut'a enre Na'enchana ngat'are kui. Tunga nimaxuni xi singantsja kui. Tusa ngisa nda kuánre tsa bi kitsin.
41014022	'Ba yejerañu inyakjenjñu, Jesús kiskjebe niñuxtilo 'ba kionga je kitsjare kjuanda Na'enchana, kitsijoya 'ba kitsjare xutare nga titsu: ―Chjubio. Yojona̱=bi.
41014023	'Ba jaskan kiskjebe=ni jngu chutsin. 'Ba kionga je kitsjare kjuanda Na'enchana, kitsjare xutare ngayeje. 'Ba ngatsi'i kits'i.
41014024	'Ba Jesús kitsure: ―Kibi= xi jinna̱ xi tse'e kjua xatse xi ti'bendakoni Na'enchana ko xutare. Kui= xi ne nkjin xuta tistenntjainire.
41014025	'Ba fa xinkixi_nuu̱ nga bi nde binu k'uiña̱ ka'nda nixtjin nga binu xatse k'uia̱ ña batexuma Na'enchana.
41014026	'Ba kionga je kise jngu son xi tse'e Na'enchana, kiji tjenngi tse'e Ya Olivo.
41014027	'Ba Jesús kitsure xutare: ―Ngatsi'u sichajañu kjuamakjainnu ngat'a tsa'an; ngat'a 'ba=tsa'en kua'indut'a enre Na'enna: “Sik'ía̱n xi tsikuenda chutsango, 'ba kui tuchuña k'uetsumaba.”
41014028	Tunga kionga kjua'ayana̱ an, kjuititjun_nuu̱ nangi Galilea.
41014029	'Ba Pedro kitsure: ―Nisi ngatsi'i sichaja kjuamakjainre, an bi sichajaa̱.
41014030	'Ba Jesús kitsingojore: ―'Ba fa xinkixira̱ nga ndekuini nistjenbi, kionga kje kji'ndajín chaxicha xi majóni ndiya, ji je ján ndiya kisji nga bi xutana̱ kuáin.
41014031	Tunga Pedro tojo 'ba= kitsu ngisa: ―Nisi tsa kueyakora̱, bi xia̱n tsa bi xutari kuán. 'Ba 'ba= kitsu ngatsi'i xutare ngayeje.
41014032	'Ba jaskan echu jngu nga'nde xi Getsemaní 'mi. ―Tetsubo nga'e yejerañu an tefikjakuaa̱ Na'enchana ―kitsure Jesús xutare.
41014033	'Ba Jesús kiko Pedro, Santiago 'ba ko Juan, 'ba 'etuts'inre nga 'ñu ba kis'ere 'ba 'ñu kuafore.
41014034	'Ba kitsure xutare: ―Kjuaba kitsejin inimana̱ joni tsa kui xi je sik'enna̱. Tetsubo nga'e, 'ba tetsubachun.
41014035	'Ba 'batsa'en Jesús kiji ngubare, 'ba kio tsak'ejña tsindi 'nda t'anangiu, 'ba tsi'are Na'enchana tsa ku̱an kjua'at'axinre chu̱ba̱ nga kjua'a kjuanima.
41014036	Kionga Jesús tifako Na'enchana tsu: ―Abbá Na'en, ji xi mari ña'an yeje tsajmi; tik'ejñat'axinnaa̱ kjuanimabi, tunga ngatjama jotsa'en mejénri ji, 'ba bi jotsa'en mejénna̱ an.
41014037	'Ba jaskan Jesús jendiba ngani ña tjindu xutare, 'ba kjiyufe nga echu; 'ba kitsure Pedro: ―Simón, ¿a tetsjujñafe=ni? ¿A nijnguú chu̱ba̱ kichukjuari nga tsikenichin?
41014038	Tetsubachun 'ba chja'a_ru kjuanda Na'enchana, tuxi bi xut'ayakoninú. Inimanu je tijñanda=, tunga yojonu inda ngisa.
41014039	'Ba kio Jesús kikjako ngani Na'enchana, 'ba ndekuini en kinchja ngani.
41014040	'Ba kionga jendiba ngani nde, je kjiyufe ngani xutare ngat'a nijño inya'bechja tuxkun. 'Ba bi nde beni mé= xi singojore.
41014041	'Ba 'batsa'en, ja'e ngani Jesús xi majánni ndiya, 'ba kitsure: ―¿A tojo tetsjujñafe=ñu 'ba tenikja'aya=ñu? Ngat'e nde, je ja'e chu̱ba̱ nga Ki'ndire Xuta xi'iun ku̱angantsjare xuta je.
41014042	Tisetjion, tangian nde. Chutsijon, je ndiba tiña xi singantsjana̱ an.
41014043	'Ba nde sa'e= tinchjani Jesús kionga tukjia'a ja'e Judas, jngu xutare xi tejó, 'ba ja'e ne nkjin xuta xi kitsikasen nchja ngakure na'miu, ko chjine kjuatexuma 'ba ko xuta chinga. 'Ba xutankjiun kicha= ko ya= ya'a nga ja'e.
41014044	'Ba Judas ja'ba je inya'a titjun nchjabiu nga kitsure: ―Kui xi k'uendsu'aa̱, kui=biu; nda tjindubo nga kueko.
41014045	'Ba kionga ja'e, tu Jesús fani kitsitiñat'are. ―Na'en ―kitsure 'ba 'endsu'a.
41014046	'Ba kio xutankjiun kitsuba'ñu Jesús.
41014047	Tunga jngu xutare Jesús xi sejña kio ts'axje kichare 'ba tsatet'a ñojon chu'ndare na'mi titjun.
41014048	'Ba Jesús tsiningiyare xutankjiun: ―¿Ánñu ko kicha ko ya kich'añu nga ja'echja'anuu̱, joni tsa jngu chacheje kuáa̱n?
41014049	Nyujun nyujun tsakatejñajinntsjai_nuu̱ nga yakuya ngajin ndetsinre ningu, 'ba niñajanni kjindubanuu̱. Tunga 'bi tjima tuxi k'uetjusunni jotsa'en kua'indut'a enre Na'enchana.
41014050	'Ba ngatsi'i xutare Jesús tsanga 'ba kitsik'ejña tajngu.
41014051	Tunga jngu chana'en xi tjenngire, tu jngu najñu ts'atjijunre yojore, 'ba kui xi kitsuba nchjabiu;
41014052	tunga chana'enbiu kitsuntjin najñure, 'ba tu tsanga kjisti=.
41014053	'Ba 'batsa'en kichani Jesús ngixkun na'mi titjun; 'ba kio kuañajan ngatsi'i ngakure na'miu, tse'e xuta chingo 'ba ko tse'e chjine kjuatexumo.
41014054	'Ba Pedro kjin kitjenngini Jesús ka'nda ngandetsin ndaba na'mi titjun, 'ba nchja xi tsikuenda kio tsik'ejñajinre. 'Ba kio kitsi'isure yojore t'a ndi'u.
41014055	'Ba kiongakure na'miu 'ba ngatsi'i xuta xo tsangisjai jngu xuta xi skaninejere Jesús, tuxi sjani en nga kjuinik'en; tunga bi kuasjaire.
41014056	Ngat'a ninga nkjin xi inyakaninere en ndesu Jesús, bi kjimangusun enre.
41014057	'Ba yak'a tsikinya nduju 'ba kiskaninere en ndesu, nga inyatsu:
41014058	―Ji̱n kjinu'ya_ri̱ nga kitsu xutabi: “An sikixuya=ña̱ ningubi xi tu xuta kitsinda, 'ba ján nixtjin skjenitjen ngañaa̱ jngu xi bi xuta tsinda.”
41014059	Tunga ninga 'ba= tsa'en kjimangusun enre.
41014060	'Ba kio na'mi titjun tsisetjen ngamasenre ngatsi'i, 'ba tsiningiyare Jesús: ―¿A tumé singuaje ngat'are mé= xi inyakaninejeri?
41014061	Tunga Jesús xiu tsik'ejña, 'ba nijnguú en kitsingojo. 'Ba na'mi titjun tsiningiya nganire: ―¿A ji= ni Cristo, xi Ki'ndire Na'enchana?
41014062	'Ba Jesús kitsingojo: ―Jun, an= ña̱. 'Ba xia=ñu Ki'ndire Xuta xi'iun nga tijña ngate kixire Na'enchana xi tjinre kjua'ñu, 'ba nga yufi kjuendibajinni ngank'aa.
41014063	'Ba kio na'mi titjun 'ejnda najñure tuxi kji'yanire nga 'ñu ch'o kis'ere inimare, 'ba kitsu: ―¿Jótsa'en ku̱achjen ngisana xi skaninejere?
41014064	Je kjinu'yo nga ch'o kitsu ngat'a tse'e Na'enchana xutabi; ¿jó mixun? 'Ba ngatsi'i kuangusun enre nga Jesús tjinre je 'ba nga tjinnere kueya.
41014065	'Ba yak'a nchjabiu 'etuts'inre nga 'etiajunre Jesús, 'ba 'e'mo nkjain 'ba ye'ere. ―Ji xi profeta 'mi_ri yojori, 'ba t'innii̱, ¿'yá= xi ye'eri nganda'e nde? ―kitsure. 'Ba nchja xi tsikuenda kio nkjain Jesús tso'ojin.
41014066	'Ba nga Pedro tijña ngi ni'yo, ja'e jngu chjun chu'ndare na'mi titjun;
41014067	'ba kionga chjunbiu tsabe Pedro nga t'a ndi'u tijña nga titsi'isure yojore, kitsure nga kiskutsejen'a: ―Ji 'ba=nde Jesús tse'e Nazaret tsikitjajmekue ngayeje.
41014068	Tunga Pedro 'e'mota'en yojore, nga kitsu: ―Junjun. Bi 'bexkua̱n, 'ba bi mankjinna̱ mé= xi tesji. 'Ba Pedro 'etjuuni kio 'ba kiji ña tijña xuntja ngandetsin. 'Ba kio kiski'nda jngu chaxicha.
41014069	'Ba chjun chu'ndabiu tsabe ngani Pedro 'ba 'etuts'inre nga ye'ere nijmi xuta xi yak'a: ―Kui xutabi jngu xi tsak'ajmeko jmibiu.
41014070	Tunga Pedro nde 'e'mota'en ngani yojore. 'Ba sangutjun, xuta xi tjindu kio nde 'ba= kitsu nganire: ―Kjuakixi= nga Jesús tsikitjajmetjenngi_ri, ngat'a Galilea tsiji ngayeje.
41014071	'Ba 'batsa'en Pedro 'etuts'inre nga ch'o kitsu, nga kitsik'axki ngat'are Na'enchana: ―Bi 'bexkua̱n xuta xi te'mi_ru ―kitsu.
41014072	'Ba ndekuini chubabiu kiski'nda ngani xi majóni ndiya chaxicho. 'Ba kio Pedro ja'etsjenre mé= xi ja'ba je kitsu'inre Jesús nga kitsure: “Kionga kje kji'ndajín chaxicha xi majóni ndiya, ji je ján ndiya kisji nga bi xutana̱ kuáin.” 'Ba kionga Pedro ja'etsjenre enbi, kiski'nda.
41015001	Kionga je kis'e isen, kionga je joyare nga kuañajant'are xinkjin ngakure na'miu ko xuta chingare naxinando, ko chjine kjuatexuma 'ba ko ngatsi'i xuta xa xi yak'a, tjita'ñure nga kiko Jesús 'ba kitsingantsjare Pilato.
41015002	'Ba Pilato tsiningiyare Jesús: ―¿A ji= ni reyre xuta judío? ―Ji je 'ba kisji ―kitsingojore Jesús.
41015003	'Ba ne nkjin tsajmi kiskaninejere ngakure na'miu.
41015004	'Ba kui= kjuañu Pilato tsiningiya nganire: ―¿A bi singuaje? ¿Jó sji ngat'a tse'e nga 'ba tuku kji'i tsajmi xi inyabangiri?
41015005	Tunga Jesús nijnguú en kitsingojo ngisa; 'ba kui= kjuañu Pilato tu 'ba= kuánnire.
41015006	'Ba xki nu xki nu nga s'i pascua, Pilato tsik'ejñandai jngu xuta xi kjiyuya nduya, xi skui'a xuta naxinanda.
41015007	'Ba kui nixtjinbiu jngu xuta xi Barrabás 'mi kjiya nduya ko nchja xi ñatjen kiskjanko Roma 'ba kitsik'en xuta.
41015008	'Ba kio ja'e xutankjiun 'ba 'etuts'inre nga tsi'are Pilato nga ngatatsa'en jotsa'en ngantsjai nga s'i pascua.
41015009	'Ba Pilato kitsingojore: ―¿A mejénnú nga reyre xuta judío sik'ejñandai_nuu̱?
41015010	'Ba 'ba kitsu Pilato ngat'a kuankjinre nga ngakure na'miu tu kjuaxin kakun= nini nga kitsingantsja Jesús.
41015011	Tunga ngakure na'miu ja'ba je inya'a xutankjiun nga tusa Barrabás skui'are nga sik'ejñandaire.
41015012	'Ba Pilato kitsingojore: ―¿Mé= xi mejénnú nga sikua̱ xuta xi reyre xuta judío 'mi_ru?
41015013	―¡Kru tjat'ai! ―kitsu nga inyakji'ndaya xutankjiun.
41015014	―Tunga ¿mé= kjua xi ch'otjin xi kitsa'en kui? ―kitsingojo Pilato. Tunga xutankjiun ngisa 'ñu kiski'ndaya 'ba kitsu: ―¡Tjat'ai kru!
41015015	'Ba Pilato mejénre nga tsja s'ere xutankjiun, kui= kjuañu Barrabás kitsik'ejñandainire; 'ba jaskan 'exa nga s'e̱re Jesús 'ba kitsingantsja nga se̱t'a kru.
41015016	'Ba kio chasoldadu kiko Jesús ngajin ndetsinre ni'ya masen xi ni'ya pretorio 'mi, 'ba kinchjare xinkjin xi yak'a.
41015017	'Ba ngatsi'i kitsikaja Jesús jngu najñu nduju kuán, 'ba kitsinda corona xi na'ya nini xi 'esunre nindaku.
41015018	'Ba jaskan 'etuts'inre nga kitsite'ndare: ―¡'Nda na'en, xi reyre xuta judío!
41015019	'Ba ko jngu yanaxu tso'ontjainire nindaku Jesús, 'ba 'etiajunre 'ba tsikinyaku'nchin joni tsa bekun.
41015020	'Ba jaskan nga je 'batsa'en tsejnuke Jesús, ts'axje nganire najñu kuánbiu 'ba nde najñure= kitsikaja ngani. 'Ba 'etjuko tuxi kuat'ani kru.
41015021	'Ba jngu xuta xi tse'e Sirene xi Simón 'mi, xi na'enre Alejandro ko Rufo, jendibani ngijña; 'ba kionga tifa'a kio, kitsa'ene kjua'ñure tuxi k'uanijinkoni krure Jesús.
41015022	'Ba kio kiko Jesús jngu nga'nde ña Gólgota 'mi. (En xi tsunire: nga'ndere nindaku mik'en.)
41015023	'Ba kitsa'ere binu xi ko mirra ts'atjijin nga k'ui tsakaiñu, tunga Jesús bi kits'i.
41015024	'Ba 'batsa'en kiset'a kru. 'Ba chasoldadu kitsiskayani najñure Jesús, tuxi skueni ñáre xi k'uakore. 'Ba 'batsa'en kitsika'bire xinkjin najñure Jesús.
41015025	'Ba chu̱ba̱ ñajan nga tajñu nga kiset'a kru.
41015026	'Ba jngu yate kua'indut'a mé= kjua kjinik'enni. “Reyre xuta judío” tsu xi kua'indut'a yatebiu.
41015027	'Ba jó chacheje ñatjen kiset'ako kru Jesús, jngu ngate kixire 'ba jngu ngate skjunre.
41015028	'Ba kuajngu enre Na'enchana xi tsu: “'Batsa'en xiakun joni xuta xi bi nda tsa'en.”
41015029	'Ba xuta xi inyafa'a kio ch'o inyatsure Jesús nga inyatsik'atji nindaku: ―¿A ji= ni xi sikjekjue ningu 'ba nga ján nixtjin xjunitjen ngani?
41015030	Tik'angi yojori 'ba t'etukajent'ai kru ―kitsure.
41015031	'Ba 'ba=nde tsa'en tsejnuke ngakure na'miu 'ba ko chjine kjuatexumo ngayeje, nga inyatsure xinkjin: ―Kui kitsik'angi kja'e xuta, tunga bi mare tsik'angi yojore.
41015032	Ngat'etukajent'a kru nganda'e tsa kui xi Cristo, 'ba tsa kui xi reyre xuta tse'e Israel tuxi xiaña 'ba ku̱akjainnina. 'Ba nchja xi kjiyut'ako kru Jesús 'ba=nde ch'o kitsure.
41015033	'Ba kionga kuanyusen, kuajñu ngayéje ngasun'ndio ka'nda nga̱ chuba ján nga kuangixun.
41015034	'Ba ndekuini chubabiu 'ñu kiski'ndaya Jesús: ―Eloi, Eloi, ¿lama sabactani? ―kitsu. (En xi tsunire: Ji Na'en, ji Na'en, ¿ánñu kjinikumaninaa̱?)
41015035	'Ba yak'a xuta xi inya kio, kjint'e 'ba kitsure xinkjin: ―Tasen ñojón, profeta Elías tinchjare.
41015036	'Ba 'batsa'en tsangatsanga jngu xuta xi sejña kio, 'ba jngu tsanga kitsika'nyini ko binu xi je san, 'ba jngu yanaxu 'eku 'ba kitsitiñat'are Jesús tuxi k'uini, nga kitsu: ―Tejño; xutsijan tsa Elías kjua'ek'ajent'a kru.
41015037	Tunga Jesús 'ñu kiski'ndaya, 'ba k'en.
41015038	'Ba jó ya kuán najñu xi kitjenchja nga'nde xi 'ñu tsje tse'e ningu, jendibajenni 'nda ngank'are ka'nda ngi'ndere nga kitijndajen.
41015039	'Ba ngakure chasoldadu xi ngankjain Jesús sejña, kionga tsabe jotsa'en k'en, kitsu: ―Kjuakixi= nini nga kui xutabi Ki'ndire Na'enchana.
41015040	'Ba=nde kio inya yak'a yanchjin xi kjin inyakutsejenni; 'ba xi inya ngajinre yanchjinbiu María Magdalena=, María nare Kuse ko Santiago xi ma ki'ndiu, 'ba ko Salomé.
41015041	Kui= yanchjinbi kitjenngi Jesús 'ba tsikinyako kui, kionga tijña nangi Galilea. 'Ba=nde inya ngisa nkjin yanchjin kio xi ñatjen ja'eko Jesús naxinanda Jerusalén.
41015042	'Ba kui nixtjinbiu nga s'endunda tsajmi xi machjen s'iu, ngat'a je matiña nixtjin nga nikja'aya. 'Ba kionga je tjima ngixun,
41015043	ja'e Kuse tse'e Arimatea. Kui= jngu ngakure xuta xa xi 'ba nde tikuyare nixtjin kionga kuatexuma Na'enchana. 'Ba kui 'enere yojore nga kikun Pilato 'ba tsi'are yojore Jesús.
41015044	'Ba tu 'ba= kuánre Pilato nga ngutjun fani k'en Jesús, 'ba kinchjare ngakure chasoldadu 'ba tsiningiyare tsa je k'en.
41015045	'Ba kionga je ngakure chasoldadu ye'ere nijmi nga je k'en, Pilato kitsingantsjare yojore Jesús Kuse.
41015046	'Ba kio Kuse tsatse jngu najñu tjibe, 'ba ko najñubiu kitsik'atjijunni yojore Jesús kionga je ts'ajent'a kru. 'Ba jaskan kik'eyanijin jngu tsju xi tixa xi kuandat'a naxiu, 'ba kiskanitikja jngu ndiojo tse xi 'extiuchjakoni tsju.
41015047	'Ba María Magdalena, 'ba ko María, nare Kuse nde, inyakutsejen ña kis'ejña yojore Jesús.
41016001	'Ba kionga je ja'a nixtjin nga nikja'aya, María Magdalena, ko María nare Santiago, 'ba ko Salomé, tsatse nanda xi ixi jen tuxi kuetsikajunni yojore Jesús.
41016002	'Ba nixtjin xi 'betuts'innire semana, kionga 'ñu tajñu ngisa, kiji ña tijña tsjure Jesús, nde sa'e= 'etjuni tsu'biu.
41016003	―¿Yá= tsé xi skja'axinna ndiojobi xi tijñaxtiuchja tsjure? ―inyatsure xinkjin.
41016004	Tunga kionga kiskutsejen, tsabe nga kui ndiojobiu xi ne 'ñu tse je tijñat'axin.
41016005	'Ba kionga ja'as'en tsjure Jesús, ngate kixire tsju tsabe jngu chana'en xi yaja najñu nduju xi tiba kji'i; 'ba yanchjinbiu kitsakjun.
41016006	Tunga chana'enbiu kitsure: ―Bi kun; Jesús tse'e Nazaret xi teminyisjo xi kiset'a kru, bi nga'e tijña. Je ja'ayare. Chutsijon nga'nde ña kjinikajña.
41016007	Tunga tangik'e_ru nijmi xutare, 'ba ko Pedro: “Kui= tifititjunnu nangi Galilea; 'ba kio xio kui jotsa'en nga ja'ba je kitsunu Jesús.”
41016008	'Ba kio mangatsanga 'etju yanchjinbiu tsju, ngat'a se inyafatsekun=. 'Ba tu'yá ye'ere nijmi ngat'a inyatsakjun.
41016009	'Ba jaskan nga ja'ayare Jesús, kionga tajñu nixtjin xi 'betuts'inre semana, titjun María Magdalena kuatsejenre, xi ts'oxjejinre yatu isennixtjin xi bi nda.
41016010	'Ba María Magdalena kike'ere nijmi xuta xi ñatjen tsik'etsumako Jesús, xi ba tjindu 'ba inyakji'nda.
41016011	Tunga kionga kjint'e xutabiu nga Jesús tijñakun, 'ba nga chjunbiu kitsitsejenre yojore, bi kuakjainre.
41016012	'Ba jaskan kja'e tsa'en, kitsitsejenre yojore Jesús jó xutare xi ngijña inyafi.
41016013	'Ba kui ja'eke'e nganire nijmi xuta xi yak'a; tunga kui bi kuakjain nganire ngayeje.
41016014	'Ba jaskan tuchan Jesús kitsitsejen nganire yojore ngatejngu xutare, yejerañu tjindut'a yamixo; 'ba Jesús jatiko ngat'a bi kuakjainre 'ba titsujñu ngisare, ngat'a bi kuakjainre mé= xi ye'ere nijmi xuta xi ja'ba je tsabe nga ja'ayare kui.
41016015	'Ba Jesús kitsure: ―Tangiun ngayéje ngasun'ndio, 'ba t'e_ru nijmi en ndare Na'enchana ngatsi'i xuta xi tjin.
41016016	Xi ku̱akjainre 'ba satenda, kui= xi k'uangi; tunga xi bi ku̱akjainre, kui= xi xaninejere.
41016017	'Ba xi ku̱akjainre sa'en= kjuakunbi: Nga ko ja'enna̱ k'uaxje isennixtjin xi bi nda; 'ba kja'e en kuinchja ngayeje;
41016018	'ba subaya ntsja tjiuye, 'ba tsa k'ui tsajmi xi sik'enre, tumé sikore; 'ba kuanere ntsja xuta xi sefesun 'ba ku̱anda ―kitsu Jesús.
41016019	'Ba jaskan nga Na'enna Jesús jako xutare, tsijin ngank'aa, 'ba ngate kixire Na'enchana tsik'ejña.
41016020	'Ba xutare Jesús 'etju, nga kitsikja'axtiuya en ndare Na'enchana jo kji'i ngasun'ndio. 'Ba Na'enna tsakaseko, 'ba kitsa'en kjuakun, tuxi xianire nga kjuakixi= en xi inyatsu xutare.
42001001	Ngu 'ñu nkjin xuta kuamejénre tsja fani tsa'en si'indu mé= xi Na'enna kitsa'en ngajinni̱,
42001002	jo fa tsa'en yakuyani̱ xi 'ndani nga tuts'inre ko fa tuxkun tsabenii̱ 'ba xi kitsa'exare nga kitsikja'axtiuya enre Na'enna.
42001003	'Ba jaskan nga je nda tsiningiya yajaa̱ jó fa kuán 'ndani nga tuts'inre, nda= tjin ngat'ana̱ ngayeje nga tsja fani tsa'en si'indura̱ kui tsajmibi ji xuta chinga Teófilo,
42001004	tuxi nda xiani ngat'are kjuakixi xi je kisakuyari.
42001005	Nixtjin nga Herodes reyre nangi Judea kuán, 'ba nde kio tijña jngu na'mi xi Zacarías 'mi, xi tu jngu xutare Abías. 'Ba chjunre Elisabet 'mi, jngu xi ntjere Aarón.
42001006	'Ba ngojó 'ñu nda kixi ngixkun Na'enchana, 'ba tsajain xi kiskaninejere, ngat'a 'ñu nda tsik'etjusun yeje enre ko kjuatexumare Na'enchana.
42001007	Tunga bi tjinre ki'ndi, ngat'a Elisabet 'ndi=; 'ba je ne chinga koni ngojó ngayeje.
42001008	Ngu jngu nixtjin nga Zacarías ko xi ñatjen tsa'exa ts'akore nga sa'exa joni na'mi ngixkun Na'enchana,
42001009	'ba jotsa'en je ngare na'mi, tu Zacarías fa ts'akore nga kui xi kjua'as'en nga'nde tsjere ningu nga kuakare tjingusja Na'enchana.
42001010	'Ba yejerañu titi tjingusja, ngatsi'i xutankjiun inya ngandetsin ningu nga inyafako Na'enchana.
42001011	'Ba kio, Zacarías kuatsejenre jngu ankjere Na'enchana, xi sejña nduju ngate kixire yamixa ña tisun tjingusja.
42001012	'Ba Zacarías tu 'ba= kuánre nga tsabe ankje, 'ba 'ñu kitsakjun.
42001013	Tunga ankje kitsure: ―Zacarías, bi kuin, ngat'a Na'enchana je kjint'e nga kichukue, 'ba chjunri Elisabet s'e̱re jngu ki'ndi xi'in xi tsiji xi Juan k'uin_ri.
42001014	'Ba 'ñu tsja ku̱anri, 'ba nde 'ñu nkjin xuta ku̱atsjare ngayeje nga tsin,
42001015	ngat'a ki'ndiri 'ñu je ku̱an ngixkun Na'enchana. Bi k'ui binu ninga xan 'ba tse Isennixtjintsjere Na'enchana ngajinre kui kionga kje tsinjín.
42001016	'Ba sa'en nga 'ñu nkjin xuta xi naxinanda Israel tse'e kjua'e ngani ngixkun Na'enchana xi Naire mani.
42001017	'Ba kui sejñajinre isennixtjinre 'ba ko kjua'ñure profeta Elías. Kui kuajetitjunre Na'enna, 'ba sa'en nga xi xicha ma ko xi ki'ndi ma nda kua'a ngani xinkjin, 'ba nga xi xtan sik'antjaiya kjuafa'etsjenre tuxi ku̱anire sik'etjusun. 'Ba 'bitsa'en sik'ejñanda naxinando nga skjebetjo Na'enna ―kitsu ankje.
42001018	'Ba Zacarías tsiningiyare ankjebiu: ―¿Jótsa'en skuekixiña̱ kibiu? Ngat'a je ne chingaa̱, 'ba chjunna̱ ngayeje.
42001019	'Ba ankjebiu kitsingojore: ―An Gabriel= ña̱, 'ba ngixkun Na'enchana tejñaa̱; 'ba kui kitsikasenna̱ nga kjuakora̱ ji 'ba xinra̱ en xi nda.
42001020	Enna̱ k'uetjusun nixtjin nga tjinnere nga 'ba ku̱an. Tunga ngat'a bi kuakjainri en xi kixinra̱, ku̱anima=ni 'ba bi ku̱an kuinukjuai 'nda nga ku̱an yeje kibi.
42001021	'Ba yejerañu, xutankjiun inya ngandetsin ningu nga inyakuyare Zacarías 'ba tu 'ba= kjimare nga tji'bandayare nga tji'betju.
42001022	Tunga kionga tukjia'a 'etju, 'ba bi ma fako xuta xi kio tjindu; 'ba 'batsa'en kuankjinre nga tjin xi kuatsejenre ngaya nga'nde tsjere ningu, ngu tu chuba= tsa'enre ko ntsja nga fako. 'Ba tojo bi kuán kinchja.
42001023	'Ba nga Zacarías je kitsijngu xare joni na'mi, kiji ngani ndaba.
42001024	'Ba bi 'ñu nkjin nixtjin ja'a, 'ba Elisabet xi chjunre kis'eya'more ki'ndi, 'ba ón sa bi 'etju ndaba. 'Ba kitsu:
42001025	“Na'enna 'bi kitsa'en ngat'ana̱ nga ja'animara̱, tuxi kjua'axinni kjuasuba xi tjin'inna̱ ngat'are xi yak'a.”
42001026	Kionga je ja'a jon sa, Na'enchana kitsikasen ankje Gabriel jngu naxinandare nangi Galilea xi Nazaret 'mi.
42001027	'Ba kui kikun jngu chjun xungu xi María 'mi xi je tijñangi kjua nga kuixanko jngu xuta xi Kuse 'mi, xi ntjere rey David.
42001028	'Ba ankje ja'as'en nga'nde ña María tijña, 'ba kitsure: ―Tsite'ndara̱ ji xi je kisakuri kjuandare Na'enchana. Kui= tijñakori. ¡Ndari ji ngajinre ngatsi'i yanchjin!
42001029	'Ba nga María tsabe ankjebiu 'ba kjint'e enre, kuakunre 'ba miningiyare yojore mé= xi tsunire kjuate'ndabiu.
42001030	'Ba meni ankjebiu kitsu nganire: ―María, bi kuin. Ngu je kisakuri kjuanda ngixkun Na'enchana.
42001031	Nganda'e nde ki'ndi s'e̱ya'mori: s'e̱=ri jngu ki'ndi xi'in, 'ba Jesús k'uin_ri ja'enre.
42001032	Kui jngu xuta xi 'ñu je ku̱an, 'ba Ki'ndire Na'enchana xi tijña ngank'aa k'uinre. Na'enchana sa'en nga kui rey ku̱an joni rey David xi xuta chingare.
42001033	'Ba kuatexumantsjaire naxinandare Jacob, 'ba kjuatexumare bi kjuet'a ―kitsu ankjebiu.
42001034	'Ba María tsiningiyare ankjebiu: ―¿Jótsa'en ku̱anni kibi? Ngu bi tjinna̱ xi'in.
42001035	'Ba ankjebiu kitsingojore: ―Isennixtjintsjere Na'enchana kjuendejenneri, 'ba kjua'ñure Na'enchana xi tijña ngank'a kue'mori ko nk'ianre. Kui kjuañu ki'indi xi tsin tsje ku̱anni, 'ba Ki'ndire Na'enchana k'uin.
42001036	'Ba nde Elisabet, xi xingi, s'e̱re jngu ki'ndi ngayeje, ninga je chinga. Kui xi 'ndi kik'inre tsakaiñu je jon sa nga kui tji'yamore ki'ndi.
42001037	Ngat'a tumé na'enre ngat'are Na'enchana.
42001038	'Ba 'batsa'en María kitsu: ―An chu'ndare Na'enchana= ña̱. Ngatjama ngat'ana̱ jotsa'en ji je kik'innaa̱. 'Ba kionga je 'bi kitsu María, ankjebiu kiji ngani.
42001039	Kui nixtjinbiu, María tsik'ejñanda 'ba 'ñu kitsa kiji jngu naxinandare nangi Judea xi tijñajin ngijñacha.
42001040	'Ba ja'as'en ndaba Zacarías 'ba kitsite'ndare Elisabet.
42001041	'Ba nga Elisabet kjint'e kjuate'ndare María, ki'ndiu kitsiteya ngaya ngats'a, 'ba kui kitse Isennixtjintsjere Na'enchana ngajinre.
42001042	'Ba meni ko jngu jnda xi 'ñu, kitsu: ―¡Na'enchana ngisa 'ñu kitsichikunta'enri ko mare ngatsi'i yanchjin xi yak'a, 'ba kitsichikunta'en ki'ndi xi s'e̱ri!
42001043	Tunga, ¿'yá= nina̱ an, nga nare Xuta chingana̱ kjua'ekunna̱?
42001044	Ngat'a nga kjint'ia̱ kjuate'ndari, ta'a ki'ndina̱ kitsiteya ko kjuatsja ngajinna̱.
42001045	¡Á ndaniri ji xi kuakjainri nga ku̱ajngu en xi Na'enchana kitsuri!
42001046	'Ba meni María kitsu: Nga ko fani inimana̱ tsichji_ra̱ Na'enchana,
42001047	'ba tsitsjaa̱ ngat'a tse'e Na'enchana xi tsik'angina̱.
42001048	Ngat'a je ja'animara̱, an xi chu'nda nimare kuán, 'ba 'ndani nganda'e xuta kuetsuntsjaina̱: “Á ndaniri ji.”
42001049	Ngat'a xi 'ñu tjinre kjua'ñu 'ba xi tsje je kitsa'en tsajmi ya'e ngat'ana̱.
42001050	Kui fa'animare xuta xi bekun, xi kis'e ko xi tjin ko xi s'e̱.
42001051	Yakutsejen kjua'ñure nga kitsa'en tsajmi ya'e, 'ba kitsitsojoya xuta xi nk'a 'baxje yojore.
42001052	Ja'axinre kjua'ñure xi rey, 'ba nk'a kitsik'endu xi ni̱ma̱.
42001053	Ko xi nda kitsitsere xi tsajainre xi chine, 'ba xi nyina tu tjejen ntsja nga 'ete.
42001054	Tsakaseko naxinanda Israel, xi xuta chu'ndare, 'ba bi kichiyajinre nga kjua'animare
42001055	jotsa'en kitsuyatitjunre xuta chingana Abraham ko ntje xi jaskan s'e̱re kitsu María.
42001056	'Ba María jánru sa tsik'ejñako Elisabet, 'ba jaskan kiji ngani ndaba.
42001057	Kionga je echu nixtjin nga Elisabet s'e̱re ki'ndi, kis'ere jngu ki'ndi xi'in.
42001058	'Ba kionga xi ndai ni'yare ko xi xinkjin kjint'e nga Na'enchana ja'animare Elisabet, 'ba nde kitsitsjako.
42001059	'Ba xi majinni nixtjin, kuañajan tsi'i nga kitsa'en circuncidar ki'ndiu, 'ba kuamejénre nga ja'enre na'enre kua'a, nga Zacarías k'uin.
42001060	Tunga nare kitsu: ―Junjun. Juan k'uin.
42001061	'Ba kik'inre: ―Tunga ni'yá xi xingi 'ba 'mi.
42001062	'Ba 'batsa'en tu chuba= kitsa'enre nga tsiningiyare na'enre ki'ndiu, tuxi skueni mé= ja'en sjare.
42001063	'Ba Zacarías tsi'a jngu yate chi tuxi si'induni 'ba 'bitsa'en kitsi'indu: “Juan k'uin.” 'Ba ngatsi'i xi kio inya tu 'ba= kuánre.
42001064	'Ba ndekuini chubabiu Zacarías kuán kinchja ngani 'ba 'etuts'inre nga kitsichjire Na'enchana.
42001065	'Ba ngatsi'i xi tjindu tiña ndaba kuakunre, 'ba ngayéje nga'nde tse'e Judea kji'yare mé= xi kuán.
42001066	'Ba ngatsi'i xi nt'ere enbi 'ejin kakun, 'ba 'bitsa'en miningiyare yojore: “¿'Yá= tsé ku̱an ki'ndibi kionga ku̱achinga? Ngat'a kjua'ñure Na'enchana tijña ngajinre.”
42001067	'Ba Zacarías, xi na'enre ki'ndiu, kitse ngajinre Isennixtjintsjere Na'enchana xi kitsikinchja joni jngu profeta nga tsu:
42001068	Ngatjanichjire Na'enchana, Na'enre xutare Israel, ngat'a je ja'etsindai naxinandare.
42001069	Je kitsikasenna jngu xi tjinre kjua'ñu nga sik'angina, jngu xi ntjere David xi kitsa'exat'are kui.
42001070	Jo kitsu nixtjin kuatse jan nga kitsikinchja profeta tsjere
42001071	nga sik'angina ngat'are xi tjenngikena 'ba ngat'are kjua'ñure ngatsi'i xi stikena,
42001072	nga kjua'animare xuta chingana, 'ba nga bi sichiyajin 'entsje xi je 'endako.
42001073	'Ba kui=bi xi kitsu nga kitsjare ts'a Abraham xi xuta chingana,
42001074	nga sindaina ngat'are xi tjenngikena, tuxi bi kjuikunña nga si'axat'a_ra,
42001075	nga ko kjuatsje 'ba ko kjuakixi kuetsuba ngixkun kui jotjin nixtjin kika'ena.
42001076	'Ba ji, ki'ndi china̱, profetare Na'enchana xi tijña ngank'aa k'uinri. Ngat'a ji k'uintitjun_ri Na'enna nga k'uendai ndiyare.
42001077	K'ue_ri nijmi naxinandare 'yá xi sik'angi, kionga ku̱achat'are jere.
42001078	Ngat'are kjuanima kakun jere Na'enchana, titsikasenjenna ngank'aa jngu ndi'i xi sitsejenna.
42001079	Sitsejenna xi tetsuba ña jñu chun, ngi nk'ianre kjuabeyo, 'ba sikasen ndiyana nga sakuna kjuaxiu kitsu Zacarías.
42001080	'Ba ki'ndiu ngisa machinga 'ba ngisa kis'ere kjua'ñu inimare. 'Ba nangi t'axin tsik'ejña 'nda nixtjin nga yakure yojore naxinandare Israel.
42002001	'Ba kui nixtjinbiu xuta ngaku César Augusto 'exa nga ngatukja'aya xki ngatsi'i xuta xi tjin ngasun'ndio.
42002002	Kui= xkibi xi tjun kitukja'aya kionga Cirenio xuta titjunre nangi Siria kuán.
42002003	'Ba ngatsi'i xuta kiji nangire tuxi kuet'ani xujun yojore.
42002004	Tu kjuare kibi, Kuse 'etju Nazaret, naxinanda chire nangi Galilea, 'ba kiji Belén, naxinanda xi tijña ngajinre nangi Judea. Ngat'a rey David kio kitsin, 'ba Kuse ntjere David=.
42002005	'Ba kio kik'et'a xujun yojore, ñatjen ko María, chjun xi tijñangire kjua nga kuixanko. 'Ba María je tji'yamore ki'ndi.
42002006	'Ba 'ba kuán kionga je tjindu Belén, echu nixtjin nga María s'e̱re ki'ndi.
42002007	'Ba kitsin ki'ndire xi titjun, 'ba 'extejin ko najñu 'ba kitsikajña ña kjen tjiuba, ngat'a bi kisakure nga'nde ngaya ni'ya ña ma nikja'aya.
42002008	'Ba ngajin ngijña xi tiñare Belén tjindu xuta xi inyatsikuenda jñu chutsangare.
42002009	'Ba tukjia'a kuatsejenre jngu ankjere Na'enchana, 'ba kjuajere Na'enchana tsa'nandaire; 'ba 'ñu kitsakjun.
42002010	Tunga ankjebiu kitsure: ―Bi kun, ngat'a ja'ekonu jngu en xi nda, xi 'ñu ku̱atsjare ngatsi'i xuta.
42002011	Ngat'a kjuanda tsojon nga katsin nangire David jngu xi sik'angi xuta. Kui xi Cristo xi Na'enna.
42002012	'Ba joni jngu chu̱ba̱ 'bitsa'en xio ki'ndiu: kuasjainu nga kjixtejin najñu 'ba kjijña ña kjen tjiuba ―kitsu ankjebiu.
42002013	'Ba ndekuini chubabiu 'ñu nkjin ankje xi jendibani ngank'aa kuatsejent'are ankjebiu xi inyatsichjire Na'enchana nga inyatsu:
42002014	¡Ngatjas'ere kjuaje Na'enchana xi tijña ngank'aa! ¡'Ba nga'e t'anangiu ngatjas'ere kjuaxiu ngajinre xuta xi tsitsja kjuandare kui!
42002015	'Ba nga ankjele je kiji ngani ngank'aa, xi tsikuenda chutsanga kitsure xinkjin: ―Tjian Belén, tsu'ba. Tangichutsejen_ra xi kuán, xi Na'enchana je kitsuyana.
42002016	'Ba ta'a kiji, 'ba kuasjaire nga'nde ña tjindu María ko Kuse 'ba ko ki'ndiu xi tikijña ña kjen tjiuba.
42002017	'Ba kionga je tsabe, ye'ere nijmi mé= xi kik'inre ngat'are ki'ndiu.
42002018	'Ba ngatsi'i xi kjint'ere kuakunre ngat'are xi kitsu xi tsikuenda chutsanga.
42002019	Tunga María 'bejñatjo ngayéje kibi ngajin inimare, 'ba nda tjinjin kakunre.
42002020	'Ba jendiba ngani xi tsikuenda chutsanga nga je inya'baxje Na'enchana 'ba inyasekonire ngat'are ngayéje xi tsabe 'ba xi kjint'e. Ngu 'ba fa kuán jotsa'en kik'inre.
42002021	Xi majinni nixtjin, kuán circuncidar ki'ndiu, 'ba Jesús kik'in ja'enre, ndekuini ja'en xi ankjebiu kitsu kionga kje s'eya'mojín ngats'a nare.
42002022	'Ba kionga je kuajngu nixtjin nga tjinnere nga tsitsje yojore jo tsu kjuatexumare Moisés, kiko ki'ndiu naxinanda Jerusalén, tuxi kuakunire ngixkun Na'enchana.
42002023	'Bi kitsa'en ngat'a kjuatexumare Na'enchana 'bitsa'en kua'indut'a: “Ngatsi'i ki'ndi xi'in xi titjun tsin tse'e= Na'enchana ku̱an.”
42002024	'Ba kiko chje jo tsu kjuatexumare Na'enchana, ngat'a 'bitsa'en kua'indut'a: “Jngu nga tiu'u asa jó tuniña ki'ndi.”
42002025	'Ba kui nixtjinbiu naxinanda Jerusalén tijña jngu xuta xi Simeón 'mi. Jngu xuta xi kixi 'ba nda bekun Na'enchana xi kuyare xi sindai naxinanda Israel. 'Ba Isennixtjintsjere Na'enchana tijñajinre kui.
42002026	'Ba ja'ba je ye'ere nijmi nga bi kueya tsa kje bejín Cristo xi Na'enchana sikasen.
42002027	'Ba Isennixtjintsjere Na'enchana kitsikasen Simeón ningu. 'Ba kionga xichare ki'ndi Jesús ja'eko ningu tuxi kuakunire ngixkun Na'enchana jotsa'en kua'indut'a kjuatexumo,
42002028	Simeón kiskjebe ki'ndiu ngaya ntsja 'ba kitsichjire Na'enchana 'ba kitsu:
42002029	Na'en, nganda'e an xi chu'ndari tu 'ba fa nda ma kueya, ngu je kjinik'etjusin mé= xi ja'ba je kik'innaa̱,
42002030	ngat'a ko tuxkuaa̱n je tsa'bia̱ xi sik'angi xuta,
42002031	xi kik'endai ngixkun ngatsi'i xuta t'anangiu.
42002032	Kui jo=ni ndi'i xi sitsejenre xuta xi bi Israel tse'e, 'ba ngat'are kui s'e̱re kjuaje xutari xi Israel tse'e.
42002033	'Ba xichare Jesús tu kuakun=re nga kjint'e xi Simeón tsu ngat'a tse'e ki'ndiu.
42002034	'Ba 'batsa'en Simeón kitsichikunta'en, 'ba kitsure María, nare Jesús: ―Kui ki'ndibi je kitukja'ajin tuxi skjenitjenni 'ba sikixuni nkjin xuta xi Israel tse'e. Kuakutsejen ndiyare Na'enchana 'ba nkjin xuta ku̱ach'oke enre,
42002035	meni nga s'e̱jñatsejenni kjuafa'etsjen xi ndibajin inimare nga jngu jngu xuta. 'Ba ngayéje kibiu ku̱an ngat'ari joni jngu kicha nduju xi kjua'axtiukja inimari ―kitsu Simeón.
42002036	'Ba nde kio tijña jngu profetisa xi Ana 'mi, ki'ndire Fanuel, xi ntjere Aser. Jngu chjun xi je ne chinga. Ki'ndi nga tsixan, 'ba yatu nu tsik'ejñako xi'inre,
42002037	'ba je tjinre yachute ko kateñujun nu nga tijña k'an. Niñajanni 'betju ningu. 'Ba nga nixtjin nga nistjen tsichjire Na'enchana nga 'bechjonre inimare nga fako kui.
42002038	'Ba ndekuini chubabiu ja'e Ana 'ba 'etuts'inre nga kitsjare kjuanda Na'enchana, 'ba jako ngat'a tse'e ki'ndi Jesús ngatsi'i xi inyakuyare kjuandaire naxinanda Jerusalén.
42002039	'Ba jaskan nga je kitsik'etjusun ngayéje xi kua'indut'a kjuatexumare Na'enchana, xichare Jesús kiji ngani Nazaret, ña naxinandare fa xi tijñajin nangi Galilea.
42002040	'Ba ki'ndiu machinga 'ba ngisa s'ere nga'ñu, 'ba ngisa mankjin kakun ngayeje, 'ba kjuandare Na'enchana tijñako kui.
42002041	'Ba xki nu, xki nu xichare Jesús fi naxinanda Jerusalén, nga 'betju s'i pascua.
42002042	'Ba kionga Jesús je tjinre tejó nu, ngatsi'i kiji Jerusalén jotsa'en fintsjai xuta judío kui s'ibiu.
42002043	'Ba kionga je jet'a s'ibiu, jendiba ngani ndaba, tunga ki'ndi Jesús tsik'ejña Jerusalén, ninga bi tsabe xichare nga 'ba kitsa'en.
42002044	Ngu inyatsikja'etsjen nga Jesús fi ngajinre xuta xi yak'a, 'ba jngu nixtjin je semaya ndiyo. Tunga kionga tsangisjai ngajinre xinkjin ko xi bexkun,
42002045	bi kuasjaire. 'Ba 'batsa'en kiji ngani Jerusalén nga kikangisjai.
42002046	'Ba xi majánni nixtjin kuasjaire ndetsinre ningu. Kio tijñajinre chjine kjuatexumo nga tibasen ñojonre 'ba tjiminingiyare tsajmi.
42002047	'Ba ngatsi'i xi nt'ere kiskutsejenkun=re ngat'are kjuankjinkakunre 'ba jótsa'en tsingojo kui.
42002048	'Ba kionga xichare tsabe, kuakunre. 'Ba nare kitsure: ―Na'enna̱, ¿ánñu 'bi kjinikoninii̱? Na'enri ko an ne 'ñu tjimafonii̱ nga teminyisjairi̱.
42002049	'Ba Jesús kitsure: ―¿Ánñu minyisjaininuu̱? ¿A bi je 'yo nga xare Na'enna̱ tjinni nga sa'aa̱n?
42002050	Tunga kui bi kuankjinre xi kitsure.
42002051	'Ba 'batsa'en jendeko ngani xichare Nazaret, ña kitsik'etjusun yejere xichare. 'Ba nare 'bejñatjo ngayéje kibi ngajin inimare.
42002052	'Ba Jesús janda machinga nga mankjin kakun 'ba nga tjimank'a, 'ba ngisa tsitsja ngat'are kjuandare Na'enchana 'ba ngat'are xuta.
42003001	'Ba je tjio'on nu nga tibatexuma xuta ngaku Tiberio César, 'ba Poncio Pilato xuta titjunre nangi Judea kuán. 'Ba Herodes xuta titjunre nangi Galilea kuán, 'ba nts'e xi Felipe 'mi xuta titjunre nangi Iturea ko nangi Traconite kuán, 'ba Lisania xuta titjunre nangi Abilinia kuán,
42003002	'ba Anás ko Caifás kui xi na'mi titjunre xuta xi Israel tse'e. Kui nixtjinbiu Na'enchana jako Juan, ki'ndire Zacarías, nga'nde t'axin.
42003003	'Ba 'batsa'en Juan ja'a ngayéje nga'nde xi tjindu tiñare ndaje Jordán, titsure xuta nga tjinnere nga sik'antjaiya kjuafa'etsjenre 'ba kjua'e ngani ngixkun Na'enchana 'ba satenda, tuxi kui sichat'anire jere.
42003004	'Ba kuán jotsa'en profeta Isaías kitsi'indut'a enre Na'enchana ña tsu: Jndare xuta xi 'ñu nchja nga'nde t'axin: “T'enda_ru 'ba kixi chju'i_ru ndiyare Na'enchana.
42003005	Ngayéje kunga tse'nyu, 'ba ngayéje nindu 'ba xkundu kuakjansun, tuxi sjengusunni. 'Ba ndiya tsitin s'e̱ kixi, 'ba singasun ndiya xi nk'ajun nk'at'a chun.
42003006	'Ba ngatsi'i xuta skue xi Na'enchana tsikasen nga sik'angina” kitsu Isaías.
42003007	'Ba Juan tsure xutankjiun xi inyafa'e nga mejénre nga satenda: ―¡Jún ntjere tjiuye! ¿'Yá= xi 'ba kitsunu nga kuiyu ngat'are kjuastire Na'enchana xi je tijña tiña?
42003008	Tusa ti'on mé= xi kuakutsejen nga je kjinik'antjaiyo kjuafa'etsjennu 'ba nga je ja'e ngañu ngixkun Na'enchana. Bi 'bitsa'en nikja'etsjion ngajin inimanu: “Ña= xi ntjere Abraham.” Ngat'a 'ba xinkixi_nuu̱ nga ka'nda kui ndiojobi Na'enchana ku̱anre sa'en ntjere Abraham.
42003009	Hachare Na'enchana je tijñandare nga kuate jamare yo. Meni ngayéje ya xi bi nda tu tsja, stisun 'ba xanikja'ajin ndi'u.
42003010	'Ba 'batsa'en xutankjiun tsiningiyare Juan: ―¿Mé= xi tjinnere nga si'ee̱n ya'a?
42003011	'Ba Juan kitsingojore: ―Xi tjinre jó chinga, jngu ngatatsjare xi nimé tjinre. 'Ba xi tjinre xichine, 'ba nde ngatatsjare xi tsajainre.
42003012	'Ba nde kitsitiña yak'a xi kjebechjintjai tsajmi ngat'a tse'e Roma, tuxi satendani, 'ba tsiningiyare Juan: ―Maestru, ¿mé= xi si'ee̱n ji̱n?
42003013	'Ba Juan kitsure: ―Ti'on xi kjuakixi. Bi ngisa tse chjubechjiu jotjin xjubechjiu.
42003014	'Ba nde yak'a chasoldadu tsiningiyare: ―'Ba ji̱n, ¿mé= xi si'ee̱n? 'Ba Juan kitsingojore: ―Bi chja'a_ru tonre xuta ninga bi fangiu tsajmi xi bi kitsa'en tsa tuxi 'batsa'en sa̱kuninu tonre; tusa ngatjamaninu jotjin machjinu.
42003015	'Ba ngatsi'i xuta 'ñu mejénre skue Cristo 'ba tsikja'etsjen nga ta'a kjua'e, 'ba 'batsa'en miningiyare yojore tsa Juan xi kui.
42003016	Tunga Juan kitsingojore ngatsi'i: ―An ko nanda batenda_nuu̱, tunga xi kjua'e, ngisa tjinre kjua'ñu nga ko mare an, xi bi bakinna̱ nga skjendaa̱ na'ñu jndere. Kui ko Isennixtjintsjere Na'enchana 'ba ko ndi'i kuatendaninu.
42003017	Kui jo=ni xuta xi tsitsje trigo. Kitjunre ntsja yare xi 'beku xtje, tuxi k'uejñat'axinni trigo 'ba k'uejñat'axin xtjere. 'Ba 'batsa'en kuinyatjo trigo ni'yare ña minyatjo, 'ba kuaka xtjere ngajin ndi'i xi bi 'boya.
42003018	'Bi tsa'en Juan fakoya xuta 'ba kitsjare nkjin ngisa kja'e kjuatexuma nga tsikja'axtiuya en ndare Na'enchana.
42003019	'Ba nde jatiko xuta titjun Herodes ngat'a tijñako Herodia, chjunre nts'e xi Felipe 'mi, 'ba ngat'are ngayéje xi ch'o xi je kitsa'en.
42003020	'Ba Herodes kitsa'en ngisa kjuach'obi xi ngisa ch'o nga ko mare xi je kitsa'en nga Juan kiskanis'en nduya.
42003021	'Ba 'ba kuán kionga Juan tibatenda ngatsi'i, 'ba nde Jesús kisatenda. 'Ba yejerañu Jesús tifako Na'enchana, kitju'i ngank'aa.
42003022	'Ba Isennixtjintsjere Na'enchana jendibajennere joni jngu nise tiba. 'Ba jngu jnda kjinu'yanire ngank'aa xi tsu: ―Ji ni ki'ndina̱ xi tsimijaa̱n. Ne tsja tjinna̱ ngat'a tsiji.
42003023	Jesús tjinrure kate nu kionga 'etuts'inre xare. Jotsa'en kji'yare nga ki'ndire Kuse kuán. 'Ba Kuse ki'ndire Elí kuán.
42003024	'Ba Elí ki'ndire Matat kuán. 'Ba Matat ki'ndire Leví kuán. 'Ba Leví ki'ndire Melqui kuán. 'Ba Melqui ki'ndire Jana kuán. 'Ba Jana ki'ndire Kuse kuán.
42003025	'Ba Kuse ki'ndire Matatías kuán. 'Ba Matatías ki'ndire Amós kuán. 'Ba Amós ki'ndire Nahum kuán. 'Ba Nahum ki'ndire Esli kuán. 'Ba Esli ki'ndire Nagai kuán.
42003026	'Ba Nagai ki'ndire Maat kuán. 'Ba Maat ki'ndire Matatías kuán. 'Ba Matatías ki'ndire Semei kuán. 'Ba Semei ki'ndire José kuán. 'Ba José ki'ndire Judá kuán.
42003027	'Ba Judá ki'ndire Johanán kuán. 'Ba Johanán ki'ndire Resa kuán. 'Ba Resa ki'ndire Zorobabel kuán. 'Ba Zorobabel ki'ndire Salatiel kuán. 'Ba Salatiel ki'ndire Neri kuán.
42003028	'Ba Neri ki'ndire Melqui kuán. 'Ba Melqui ki'ndire Adi kuán. 'Ba Adi ki'ndire Cosam kuán. 'Ba Cosam ki'ndire Elmodam kuán. 'Ba Elmodam ki'ndire Er kuán.
42003029	'Ba Er ki'ndire Jesús kuán. 'Ba Jesús ki'ndire Eliezer kuán. 'Ba Eliezer ki'ndire Jorim kuán. 'Ba Jorim ki'ndire Matat kuán.
42003030	'Ba Matat ki'ndire Leví kuán. 'Ba Leví ki'ndire Simeón kuán. 'Ba Simeón ki'ndire Judá kuán. 'Ba Judá ki'ndire Kuse kuán. 'Ba Kuse ki'ndire Jonán kuán. 'Ba Jonán ki'ndire Eliaquim kuán.
42003031	'Ba Eliaquim ki'ndire Melea kuán. 'Ba Melea ki'ndire Mainán kuán. 'Ba Mainán ki'ndire Matata kuán. 'Ba Matata ki'ndire Natán kuán.
42003032	'Ba Natán ki'ndire David kuán. 'Ba David ki'ndire Isaí kuán. 'Ba Isaí ki'ndire Obed kuán. 'Ba Obed ki'ndire Booz kuán. 'Ba Booz ki'ndire Sélah kuán. 'Ba Sélah ki'ndire Nahasón kuán.
42003033	'Ba Nahasón ki'ndire Aminadab kuán. 'Ba Aminadab ki'ndire Admín kuán. 'Ba Admín ki'ndire Arní kuán. 'Ba Arní ki'ndire Hesrón kuán. 'Ba Hesrón ki'ndire Fares kuán. 'Ba Fares ki'ndire Judá kuán.
42003034	'Ba Judá ki'ndire Jacob kuán. 'Ba Jacob ki'ndire Isaac kuán. 'Ba Isaac ki'ndire Abraham kuán. 'Ba Abraham ki'ndire Térah kuán. 'Ba Térah ki'ndire Nahor kuán.
42003035	'Ba Nahor ki'ndire Serug kuán. 'Ba Serug ki'ndire Ragau kuán. 'Ba Ragau ki'ndire Péleg kuán. 'Ba Péleg ki'ndire Éber kuán. 'Ba Éber ki'ndire Sélah kuán.
42003036	'Ba Sélah ki'ndire Cainán kuán. 'Ba Cainán ki'ndire Arfaxad kuán. 'Ba Arfaxad ki'ndire Sem kuán. 'Ba Sem ki'ndire Noé kuán. 'Ba Noé ki'ndire Lámec kuán.
42003037	'Ba Lámec ki'ndire Matusalén kuán. 'Ba Matusalén ki'ndire Henoc kuán. 'Ba Henoc ki'ndire Jéred kuán. 'Ba Jéred ki'ndire Mahalaleel kuán. 'Ba Mahalaleel ki'ndire Cainán kuán.
42003038	'Ba Cainán ki'ndire Enós kuán. 'Ba Enós ki'ndire Set kuán. 'Ba Set ki'ndire Adán kuán. 'Ba Adán ki'ndire Na'enchana kuán.
42004001	'Ba Jesús, kitse ngajinre Isennixtjintsjere Na'enchana, 'etjujin ndaje Jordán, 'ba Isennixtjintsjio kiko nga'nde t'axin.
42004002	'Ba kio tsik'ejña yachan nixtjin, 'ba chanayiu kiskut'ayako. 'Ba nimé kiskine kui nixtjinbiu ngayeje, 'ba jaskan kuabojore.
42004003	'Ba 'batsa'en chanayiu kitsure: ―Tsa kjuakixi nga Ki'ndire Na'enchana kuáin, 'ba sji nga kui ndiojobi ngatjama niñuxtila.
42004004	'Ba Jesús kitsingojore: ―'Ba=tsa'en kua'indut'a enre Na'enchana: “Bi tu niñuxtila xi k'uendukunnire xuta, tusa machjenre ngayéje enre Na'enchana.”
42004005	'Ba 'batsa'en chanayiu kiko ngani jngu nindu nk'a, 'ba ngutjun fani yakure ngayéje naxinanda xi tjin ngasun'ndio.
42004006	'Ba kitsure: ―Sja'ndera̱ nga kuatexumari ngayéje naxinandabi ko ngayéje kjuachan xi tjinre. Ngat'a an je kitsa'ena̱ 'ba ku̱an sja_ra̱ tu'ya xi mejénna̱.
42004007	Tsa kuisenkunch'int'anaa̱ nga sichjinaa̱, tsiji ku̱an ngayéje tsajmibiu ―kitsu chanayiu.
42004008	'Ba Jesús kitsingojore: ―'Ba=tsa'en kua'indut'a enre Na'enchana: “Tichji_ri Na'enchana xi Nairi, 'ba tu kui tajngu ti'axat'a_ri.”
42004009	'Ba 'batsa'en chanayiu kiko Jesús naxinanda Jerusalén 'ba kiko nga'ndere ningu ña ngisa nk'a. 'Ba kitsure: ―Tsa kjuakixi nga Ki'ndire Na'enchana kuáin, tikintjaingi yojori nga'e.
42004010	Ngat'a 'ba=tsa'en kua'indut'a enre Na'enchana: Na'enchana k'uexare ankjelere nga sikuendari.
42004011	Ko ntsja subanginiri, tuxi nijnguú ndiojo satengini ndsakui.
42004012	'Ba Jesús kitsingojore: ―'Ba nde tsa'en tsu ña kua'indut'a enre Na'enchana: “Bi chut'ayakuai Na'enchana, xi Nairi.”
42004013	'Ba kionga chanayiu bi nde kuasjainire jótsa'en skut'ayako ngisa Jesús, tsakasent'axinre ka'nda nga ku̱an skut'ayako ngani.
42004014	'Ba Jesús ja'e ngani nangi Galilea nga kitse ko kjua'ñure Isennixtjintsjere Na'enchana, 'ba ngatsi'i xuta xi tjindu tiñare kio nchja nijmi ngat'a tse'e.
42004015	'Ba Jesús bakuya xki ni'ya sinagoga xi kio tjin, 'ba ngatsi'i nk'a kitsik'ejña.
42004016	'Ba Jesús ja'e ngani naxinanda Nazaret ña kuachinga. 'Ba jotsa'en ntsjai nga xutu ja'as'en ni'ya sinagoga, 'ba tsakasen nduju nga 'exkiya enre Na'enchana.
42004017	'Ba kika'ere nga 'exkiya enre Na'enchana xi kitsi'indu profeta Isaías. 'Ba nga je kiskjendaya, kuasjaire nga'nde ña tsu:
42004018	Isennixtjintsjere Na'enchana tijña ngajinna̱, ngat'a je 'ejñat'axinna̱ tuxi xi ni̱ma̱ sikja'axtiuyani_ra̱ en xi nda. Na'enchana je kitsikasenna̱, tuxi kue'eni_ra̱ nijmi xuta xi tjindu'ñu nga ku̱andai, 'ba nga skjex'angia̱ tuxkun xi ka, 'ba nga sik'ejñandaa̱ xi tji'yaton;
42004019	'ba nga k'ueya nijmi_ra̱ xuta nga nganda'e kuakutsejen Na'enchana kjuandare.
42004020	'Ba kui kitsik'atjijun ngani xujun 'ba kitsjare xi tsikuenda xujunre ni'ya sinagoga 'ba tsik'ejña ngani. 'Ba ngatsi'i xi kio tjindu tu kui fa ni kiskutsejen'a.
42004021	'Ba Jesús 'etuts'inre nga kinchja 'ba kitsure: ―Nganda'e fa je kuajngu enre Na'enchana kionga teminya ñojon.
42004022	'Ba ngatsi'i nda nchja ngat'a tse'e Jesús 'ba tu inyakutsejenkun ngat'are en nda xi 'betju ts'a, 'ba tsure xinkjin: ―¿A bi tsa xutabi xi ki'ndire Kuse?
42004023	'Ba Jesús kitsure: ―'Ba ku̱an tsa k'uinnu jo tsu en chingabi xi tsu xuta: “Chjineki, tinda tajngui yojori”, 'ba 'ba nde: “Ti'en nga'e xi nangiri fa ngayéje xi kjinu'yee̱ nga kjiñe'en Capernaum.”
42004024	'Ba Jesús kitsu ngisa: ―'Ba xinkixi_nuu̱ nga nijnguú profeta nda chjubetjo ña nangire fa.
42004025	'Ba kjuakixi nga 'ñu nkjin yanchjin k'an tjin naxinanda Israel nixtjinre profeta Elías, kionga kis'echja ngank'aa 'ba ján nu masen bi tsa'a 'ba 'ñu tsé kjindia kis'e ngayéje nangire Israel ngayeje.
42004026	Ninga 'ba kuán, Elías bi kjinikasen ngat'are yanchjin k'anbiu xi tse'e naxinanda Israel, tusa kjinikasen ngat'are jngu xi tse'e Sarepta, naxinanda xi tijña tiñare naxinanda Sidón.
42004027	'Ba nde nixtjinre profeta Eliseo, 'ñu nkjin xi sefe'ndujun tjin naxinanda Israel ngayeje. Tunga nijnguú kuanda ngat'are kui, tu Naamán sani, xi tse'e nangi Siria ―kitsu Jesús.
42004028	'Ba kionga kjint'e enbi, ngatsi'i xi tjinduya ni'ya sinagoga, 'ñu kuastire.
42004029	'Ba tsisetjen 'ba tso'oxjejin naxinando Jesús, 'ba kiko 'nda ña tjenjen chun nindu ña kuandasun naxinandare, tuxi kio sikintjaingini.
42004030	Tunga Jesús ja'ajin masenre xutankjiun 'ba kiji.
42004031	'Ba Jesús kiji Capernaum, naxinanda xi tijñajinre nangi Galilea. 'Ba nga nixtjin nga nikja'aya yakuyare xuta enre Na'enchana.
42004032	'Ba tu kuakunre xuta jotsa'en yakuyare, ngat'a en xi nchja tjinre kjua'ñu.
42004033	'Ba ngaya ni'ya sinagoga tijña jngu xuta xi tijñajinre isennixtjin xi bi nda xi kitsu nga kiski'ndaya:
42004034	―Ji Jesús tse'e Nazaret, ¿mé= xi tjinri ngat'a tsajain? ¿A ja'enikixuya=ni̱? 'Beña̱ 'yá= ni ji. Ji= ni xuta tsjere Na'enchana.
42004035	Tunga Jesús jatiko isennixtjinbiu 'ba kitsure: ―¡Xiu teni, 'ba t'etukajin_ri xutabi! 'Ba 'batsa'en isennixtjiun kiskanikja'a t'anangiu xutabiu ngamasenre ngatsi'i xi yak'a, 'ba bi kitsi'onre nga 'etju ngajinre.
42004036	'Ba ngatsi'i xuta tu kuakun=re 'ba tsure xinkjin: ―¿Mé= en kibi? Xutabi tjinre kjua'ñu ko nga'ñu nga 'bexare isennixtjin xi bi nda nga k'uetju, 'ba 'betju.
42004037	'Ba kji'yare ngat'a tse'e Jesús ngayéje nga'nde xi tjindundai kio.
42004038	'Ba Jesús tsisetjen 'ba 'etju ni'ya sinagoga 'ba kiji ndaba Simón. 'Ba nanyi'yare Simón 'ñu tji'me nga kunre chi'in nt'ai, 'ba kichja'are Jesús nga kuaseko.
42004039	'Ba Jesús tsik'ejña tsindinere chjunbiu 'ba jatiko chi'in nt'o, 'ba kitjuxinre, 'ba ta'a fani tsisetjen 'ba kitsikjén xuta xi echukun.
42004040	'Ba kionga je kintjai tsu'biu, ngatsi'i xuta xi tjinre xi inyafesun xi kunre kja'e kjuanga chi'in, ja'ekore Jesús. 'Ba Jesús yanere ntsja nga jngu jngu xi inyafesun, 'ba kitsinda.
42004041	'Ba nde nkjin xuta xi 'etjujinre isennixtjin xi bi nda xi kitsu nga kiski'ndaya: ―¡Ji= ni xi Ki'ndire Na'enchana! Tunga Jesús fatiko 'ba bi kitsja'ndere nga kuinchja, ngat'a be= nga kui xi Cristo.
42004042	'Ba nga je kis'e isen, Jesús 'etjujin naxinando, 'ba kiji jngu nga'nde t'axin. 'Ba xutankjiun tsangisjai. 'Ba kionga echu ña kui tijña, kuamejénre sik'ejña'ñu, tuxi bi kuajeni.
42004043	Tunga Jesús kitsure: ―'Ba=nde tjinnere nga sikja'axtiuya_ra̱ kja'e naxinanda en nda xi tsu nga Na'enchana je kuatexuma nganda'e. Ngat'a tu kui xa kjinikasennina̱.
42004044	'Ba 'batsa'en Jesús kiji nga kitsikja'axtiuya enre Na'enchana xki ni'ya sinagoga xi tjin nangire xuta Judío.
42005001	'Bi kuán kionga Jesús sejñandai ndachikun tse'e Genesaret, xutankjiun ti'be'nyu'ñu kui tuxi kjuint'eni enre Na'enchana.
42005002	'Ba Jesús tsabe jó barku xi kjiyundai ndachikun, 'ba xi tsuba tjiuti kio 'etukajenni nga yane na'ya tire.
42005003	'Ba Jesús ja'as'en jngu barkubiu, xi tse'e Simón, 'ba tsi'are nga ngatatsikjinchire ngando. 'Ba tsik'ejña ngaya barku, 'ba 'nda kio yakuyanire xuta.
42005004	'Ba kionga je jet'are nga yakuya, kitsure Simón: ―T'inkue barku ña ngisa nanga nando, 'ba kio chanikja'ajiun na'ya tinu tuxi sa̱kuninu tjiuti.
42005005	'Ba Simón kitsingojore: ―Na'en, je kaña'axai̱ tsa'a nistjen 'ba nijnguú kaxuntsjai. Tunga mé ji 'ba te'minaa̱, skanikja'ajinfara̱ na'yo.
42005006	'Ba kionga nchjabiu je 'ba kitsa'en, 'ñu nkjin tjiuti kixuntsja ka'nda na'yo je mejen kitijnda.
42005007	'Ba 'batsa'en tu chuba= kitsa'enre nchja xinkjin xi tjinduya barku xi ngijngu, tuxi kjua'ekasekoni. 'Ba nchjabiu jendiba, 'ba 'ñu kitsitse ngojó barkubiu 'ba tu ngichuba kichaja ngisare nga stiungijndiu.
42005008	Nga tsabe kibi, Simón Pedro tsakasenkunch'in ngixkun Jesús, 'ba kitsure: ―Tisent'axinnaa̱ Na'en, ngat'a jngu= ña̱ xuta je.
42005009	'Bi kitsu Simón ngat'a kui ko ngatsi'i xi tjenko kuakunre tu kjuare nga 'ñu nkjin tjiuti kitsuba.
42005010	'Ba nde kjimare Santiago ko Juan, ki'ndire Zebedeo, xi ñatjen tsa'exa Simón. Tunga Jesús kitsure Simón: ―Bi kuin. 'Ndani nganda'e bi tjiuti k'uekui, tusa xuta k'uekui xi ngat'a tsa'an.
42005011	'Ba kionga je ja'eko barku ña je nangi, 'endu yeje xi tjinre 'ba kitjenngi Jesús.
42005012	'Ba kionga Jesús tijña jngu naxinanda chi, ja'e jngu xuta xi 'ñu kunre chi'in fe'ndujun. 'Ba nga tsabe Jesús, kitsikindi 'nda t'anangiu 'ba 'ets'are: ―Ji na'en, tsa mejénri, ku̱an sitsejunnaa̱ nga xja'axinnaa̱ chi'in xi kunna̱.
42005013	'Ba meni Jesús kitsure nga yanere ntsja xi tji'mio: ―Mejénna̱. Ngatamatsje ngani. 'Ba ndekuini chubabiu kitjuxinre chi'in fe'ndujun xi kunre xutabiu.
42005014	'Ba Jesús 'enere xutabiu: ―Tu'yá 'be_ri nijmi. Tu t'in sani 'ba tikaku_ri yojori na'miu. 'Ba t'ikue kjuatjo xi baku nga je kuatsjejin jotsa'en kitsu Moisés, tuxi 'batsa'en skuekixini xuta nga je kuanda ngani.
42005015	Tunga ngisa 'ñu nu'yare ngat'a tse'e Jesús, 'ba 'ñu nkjin xuta mañajan tuxi kuasen ñojonnire 'ba tuxi kui sindani chi'in xi kunre.
42005016	Tunga Jesús fi nga fikjako Na'enchana nga'nde t'axin.
42005017	'Ba jngu nixtjin nga Jesús tibakuya, 'ba nde kio tjindu yak'a nchja fariseo ko yak'a chjine kjuatexumo xi jendibani ngayéje naxinanda chi tse'e Galilea, xi tse'e Judea, 'ba ko naxinanda Jerusalén. 'Ba kjua'ñure Na'enchana kis'ejñatsejen ngajinre Jesús nga tsinda xi sefesun.
42005018	'Ba kio ja'e yak'a xuta xi kjiyare kuxta jngu xi bi ma fi. 'Ba mejénre kjua'as'enko ni'yo tsakai 'ba sikajña ngixkun Jesús.
42005019	Tunga bi masjaire jótsa'en kjua'as'enni, tu kjuare xutankjiun. 'Ba 'batsa'en tsijin ngasun nk'a ni'yo, 'ba ts'axjextiu jngu ka'a ña kisate ni'yo, 'ba kio ts'ajenni ko kuxtare xi tji'mio ngamasenre xutankjiun 'ba kitsikajña ngixkun Jesús.
42005020	'Ba kionga Jesús tsabe kjuamakjainre nchjabiu, kitsure xi tji'mio: ―Je kuachat'ari jeri amiguna̱.
42005021	'Ba 'batsa'en chjine kjuatexumo 'ba ko xuta fariseo 'etuts'inre nga 'bitsa'en kitsikja'etsjen: “¿'Yá= kibi xi bi bekun Na'enchana nga 'batsa'en tinchja? Tu Na'enchana sa xi mare nichat'are jere xuta.”
42005022	Tunga Jesús tsabe mé= xi inyatsikja'etsjen, 'ba tsiningiyare: ―¿Ánñu 'batsa'en nikja'etsjenñu jun?
42005023	Ñáre xi ngisa bi na'enre kuixan: ¿A nga kuixan: “Je kuachat'ari jeri”? ¿Asa nga kuixan: “Tisetjen 'ba titjajme”?
42005024	Tunga mejénna̱ nga xio nga Ki'ndire Xuta xi'iun tjinre kjua'ñu kui ngasun'ndebi nga sichat'a je. 'Ba 'batsa'en kitsure xi bi ma fiu: ―Ji xinra̱, tisetjen, chjube kuxtari 'ba t'in ni'yari.
42005025	'Ba ngixkun xutankjiun ta'a tsisetjen xi tji'mio 'ba kiskjebe kuxta xi kjijñayaa̱ tsakai, 'ba titsichjire Na'enchana nga kiji ngani ndaba.
42005026	'Ba ngatsi'i kuakunre 'ba kitsichjire Na'enchana, 'ba niki inyatsakjun= nga 'bi kitsure xinkjin: ―Kjuakun xi kjuakixi= kji'ya nganda'e.
42005027	Jaskan nga je kuán kibi, Jesús 'etju 'ba tsabe jngu xuta xi kjebechjintjai tsajmi ngat'are Roma xi Leví 'mi. Tijña nga'nde ña tjubechjintjai tsajmi. 'Ba Jesús kinchjare 'ba kitsure: ―Ndetjenngina.
42005028	'Ba 'batsa'en Leví tsisetjen, 'ejña yeje xi tjinre 'ba kitjenngi Jesús.
42005029	'Ba ts'axje jngu s'i je ndaba ngat'are Jesús; 'ba ko 'ñu nkjin xi kjebechjintjai tsajmi ngat'are Roma, ñatjen ko kja'e ngisa xuta, tjindut'ako yamixo.
42005030	Tunga xuta fariseo ko chjine kjuatexumo xi tujngu mako xinkjin josiko xutare Jesús, 'ba kitsure: ―¿Ánñu ko xuta xi tjinre je 'ba ko xi kjebechjintjai tsajmi ñatjen ninchjakoniñu 'ba 'yukoñu?
42005031	'Ba Jesús kitsingojore: ―Xi nda bi chjineki machjenre, tu kui sani xi sefesun.
42005032	Bi xuta xi kixi ja'ekinchja_ra̱, tu kui sani xi tjinre je, tuxi sik'antjaiyani kjuafa'etsjenre 'ba kjua'e ngani ngixkun Na'enchana.
42005033	'Ba 'batsa'en nchjabiu kitsure Jesús: ―Xutare Juan 'ba ko xi tse'e nchja fariseo ne kjit'a 'bendu kjindia 'ba fako Na'enchana, tunga xi tsiji tu kjenntsjai 'ba 'bintsjai.
42005034	'Ba Jesús kitsingojore: ―¿A ku̱an jun sik'endu kjindio xuta xi kjinikjint'e jngu s'i kjuabixan yejerañu xi xi'iun tijñajin ngisare?
42005035	Tunga kjua'e jngu nixtjin kionga stukja'are xi xi'iun, 'ba kionga kjua'e nixtjinbiu, kio=nga k'uendu kjindia.
42005036	'Ba nde 'ejñare kui kjuakusunbi: ―Ni'yá batet'achi jngu xutji xatse tuxi k'uextiuyani jngu xutji chinga. Ngat'a tsa 'ba sa'en, tsikjekjua= xutji xatsio; 'ba nde najñu xatse chu bi nda fa'akjare ko xi chingo.
42005037	'Ba nde ni'yá minya binu xatse jngu tjiuxin chinga. Ngat'a binu xatsio k'uetijnda tjiuxin chingó, 'ba binu titsen 'ba kjuekjua tjiuxiun ngayeje.
42005038	'Ba kui= kjuañu binu xatse xinyani tjiuxin xatse.
42005039	'Ba tsajain xi 'bi binu xi je chinga 'ba sa'e jaskan ku̱amejénre xi xatse, ngat'a tsu: “Xi je chinga ngisa nda 'yu.”
42006001	'Ba 'bi kuán jngu nixtjin nga xutu, kionga Jesús tifa'ajin nga'nde ña kji'i tsujmi ntje, xutare tsate natinre trigo 'ba kitsufeya ntsja 'ba kiskine xujmare.
42006002	'Ba yak'a nchja fariseo kitsure: ―¿Ánñu ña'anñu jun mé= xi bi tixa'nde nga si'an nixtjin nga nikja'aya?
42006003	'Ba Jesús kitsingojore: ―¿A kje 'bexkiyajíun jun ña kua'indut'a mé= xi kitsa'en David jngu ndiya kionga kui 'ba ko xi tjenko kuabojore?
42006004	Ngu ja'as'en nga'nde tsjere Na'enchana 'ba kiskjebe niñuxtila tsje xi tjindu kio, 'ba kiskine, 'ba kitsjare nchja xi tjenko ngayeje. Ninga bi tixa'ndere nga kui skine, ngat'a tu na'miu ma kjine kui niñuxtilabiu.
42006005	'Ba Jesús kitsu ngisare: ―Ki'ndire Xuta xi'iun batexumare ka'nda nixtjin nga nikja'aya.
42006006	'Ba 'bi kuán nga kja'e nixtjin xutu ngani, Jesús ja'as'en ni'ya sinagoga 'ba yakuya. 'Ba kio tijña jngu xuta xi ja'eku ntsja kixi.
42006007	'Ba chjine kjuatexumo 'ba ko nchja fariseo inyakutsejen'more Jesús, tuxi skueni tsa sinda xutabiu nga nixtjin nga nikja'aya 'ba 'batsa'en ku̱an kuangini.
42006008	Tunga Jesús be= mé= xi inyatsikja'etsjen nchjabiu, 'ba kitsure xuta xi ja'eku ntsja: ―Tisetjen 'ba tisen ngamasenre kio. 'Ba xutabiu tsisetjen 'ba tsakasen ngamasenre.
42006009	'Ba Jesús kitsure xi yak'a: ―Jngu en skuiningiya_nuu̱, ¿Mé= xi tixa'nde nga ña'an nga nixtjin nga nikja'aya, a xi nda= asa xi ch'o? ¿A sik'angiña jngu xuta, asa sik'enña?
42006010	'Ba sa'e kiskutsejen'a xi inyandaire, 'ba kitsure xuta xi ja'eku ntsja: ―Tjente ndsai. 'Ba 'ba kitsa'en xutabiu, 'ba kuanda ngani ntsja.
42006011	Tunga xi yak'a 'ñu kuastire 'ba joyare jó siko Jesús.
42006012	'Ba nga je ja'a kui nixtjinbiu, Jesús kiji jngu nindu nga kikjako Na'enchana. 'Ba tsa'a nistjen jako.
42006013	'Ba kionga je kis'e isen, kinchjare xutare, 'ba tejó ja'ajin xi apóstoles kitsure.
42006014	Kibi= ja'enre xi tejó: Simón xi 'ba nde Pedro kitsure, Andrés xi nts'e Simón, Santiago, Juan, Felipe, Bartolomé,
42006015	Mateo, Tomás, Santiago xi ki'ndire Alfeo, Simón xi mako nchja xi mejénre sindai naxinanda Israel,
42006016	ko Judas xi ki'ndire Santiago, 'ba ko Judas Iscariote xi jaskan kitsingantsja Jesús.
42006017	'Ba Jesús jendibajen ngani nindu ko nchjabiu, 'ba tsakasen'ñu jngu nga'nde ngasun. 'Ba kio kuañajan 'ñu nkjin xi 'betsuma tjenngi 'ba ko 'ñu nkjin xi jendibani ngayéje nga'nde xi tse'e nangi Judea ko nga'nde xi tjin ngandaire naxinanda Jerusalén 'ba ko nga'nde xi tjindu tiñare naxinanda Tiro ko naxinanda Sidón. Kui xutabiu ja'ekinya ñojonre Jesús 'ba tuxi ku̱andani ngat'are chi'in xi kunre.
42006018	'Ba xi inyafa'a kjuanima ngat'are isennixtjin xi bi nda, 'ba nde manda ngayeje.
42006019	'Ba ngatsi'i xuta mejénre siko Jesús, ngat'a kjua'ñu xi 'betju ngajinre kui tsinda ngatsi'i.
42006020	'Ba Jesús kiskutsejen'a xutare, 'ba kitsure: ―Ndaxunu jun xi nimo, ngu tsojon ña batexuma Na'enchana.
42006021	Ndaxunu jun xi nganda'e bojonu, ngu jaskan tsenu. Ndaxunu jun xi nganda'e chi'ndo, ngu jaskan kuejnu.
42006022	Ndaxunu jun kionga xuta ku̱astikenu, 'ba ko'oxjenu, 'ba ch'o kuetsunu 'ba k'uaxjengi ja'enu joni jngu xuta ts'en, tu kjuare Ki'ndire Xuta xi'iun= nini.
42006023	Kionga 'ba ku̱an, 'ñu titsjo, 'ñu ngatjas'enu kjuatsja, ngat'a jun sakunu tsajmi xi 'ñu chjire ngank'aa. Ngu xuta chingare xutabiu 'ba nde tsa'en ch'o kitsiko nchja chinga profeta nixtjin kuatse jan.
42006024	Tunga ¡nimaxuñu jun xi nyino, ngu je kika'enu kjuatsjanu!
42006025	¡Nimaxuñu jun xi nganda'e kitsenu, ngu jaskan ku̱abojonu! ¡Nimaxuñu jun xi nganda'e bejnu, ngu jaskan ku̱abanu 'ba xi'ndo!
42006026	¡Nimaxuñu jun kionga ngatsi'i nda kuinchja ngat'anu, ngu xuta chingare xutabiu 'ba=nde nda kinchja ngat'are nchja chinga profeta ndesu xi kis'e nixtjin kuatse jan!
42006027	Tunga jun xi minya ñojon xin_nuu̱: Timijón xi stikenu 'ba nda tiko xi betonnu.
42006028	Chja'a_ru Na'enchana nga ngatatsichikunta'en xi ch'o tsunu, 'ba t'ets'antjo xi ch'o tsikonu.
42006029	Tsa 'yáñu xi ko'ot'a jngu tsari, ta'e_ri xi ngijngu ngayeje. 'Ba tsa 'yáñu xi kjua'ari chingantsjari, ta'e'nde_ri nga ngatjiko ko chingari.
42006030	Tu'yañu xi skui'ari tsajmi xi tsiji, ta'e_ri. 'Ba xi skja'ari xi tsiji, tojo 'mi_ri.
42006031	'Ba jotsa'en mejénnu nga sikonu xuta, 'ba nde tiko kui ngayeje.
42006032	Ngu tsa nimijíon tu kui sa xi tsimejénnu jun, ¿mé= xi kuejennu? Ka'nda xuta xi tjinre je 'ba nde tsa'en ngayeje.
42006033	'Ba tsa nda niko tu kui sa xi nda tsikonu, ¿mé= xi kuejennu? Ka'nda xuta xi tjinre je 'ba nde tsa'en ngayeje.
42006034	'Ba tsa nikeya_ru tu kui sa xi bere kakun nga sja nganinu, ¿mé= xi kuejennu? Ka'nda xuta xi tjinre je tsikeyare xinkjin, tuxi sa̱kunire ngijngu ka'a 'ba kji'i ngani.
42006035	Tunga jun, timijon xi stikenu 'ba nda tiko, 'ba tikeya_ru 'ba bi chuyo nga sja nganinu. 'Ba 'batsa'en ngisa tse kuejennu, 'ba ki'ndire Na'enchana xi tijña ngank'aa kuon. Ngat'a kui tjinre kjuanda ngat'a tse'e xi bi tsja kjuanda 'ba xi ch'okun.
42006036	Kui kjua ngatja'animaninu xuta xi yak'a, jotsa'en Na'ennu fa'animare.
42006037	Bi ña'an_ru kjua xuta xi yak'a, meni Na'enchana bi sa'enninu kjua ngayeje. Bi chanineje_ru xuta xi yak'a, meni Na'enchana bi sikaninejeninu ngayeje. Tichat'a_ru xuta, meni 'ba nde Na'enchana sichat'aninu ngayeje.
42006038	Ta'e_ru xi yaka, 'ba 'ba nde Na'enchana sjanu ngayeje. Nda sitse chitsanu nga sjanu, sitse tsjan tsjan, xi k'uetsujmeyare, 'ba xi niki tistenntjai. Ngat'a chu̱ba̱ xi sichjon nga k'uechubo, ndekui sichubakoninu Na'enchana.
42006039	'Ba 'ba nde 'ejñare kui kjuakusunbi: ―¿A ku̱an jngu xi ka kuaku ndiyare ngijngu xi ka? ¿A bi tu jngu ngojo kuixuya ngojó?
42006040	Jngu xuta xi kut'aya bi ngisa nk'a ngisa nga ko mare chjine xujunre, tunga nga je kjuet'are ngayéje kjuachjinere, 'ba=nde ku̱angusun joni chjine xujunre.
42006041	¿Ánñu ji techut'ani xtje xi kjingi xkun nts'é 'ba bi yachisu xi kjingi tsiji techut'ai?
42006042	Tsa bi te'ye yachisu xi kjingi tsiji, ¿jótsa'en ku̱an k'uin_ri nts'é: “Nts'ia̱, ta'e'ndena nga k'uaxjengia̱ xtje xi kjingi tuxkuin”? ¡Xuta jó nkjain! Ti'naxjengifari yachisu xi kjingi tuxkuin, tuxi nda ku̱atsejenniri nga kjui'naxjengi xtje xi kjingi tuxkun nts'é.
42006043	Jngu ya xi nda, bi bajare tu xi bi nda. 'Ba jngu ya xi bi nda, bi bajare tu xi nda.
42006044	Nga jngu kuya ya 'yare ngat'are tu xi bajare. Ngat'a bi ngajin ngijña na'ya s'e tu higo, 'ba ninga ngajin na'ya ntsje s'e uva.
42006045	Jngu xuta xi nda 'baxje en xi nda ngajinre kjuanda xi tijñatjo ngajin inimare. 'Ba jngu xuta xi ch'okun 'baxje en xi ch'o ngajinre kjuach'okun xi tijñatjo ngajin inimare. Ngat'a mé= xi kitsejin inimare xuta, kui xi 'betju ts'a.
42006046	¿Ánñu 'mininuu̱: “Na'en, Na'en,” 'ba bi nik'etjusun enna̱?
42006047	'Ba xin_nuu̱ 'yá= xi mangusun xuta xi ndiba ngat'ana̱ 'ba nt'e enna̱ 'ba tsik'etjusun.
42006048	Kui jo=ni jngu xuta xi tsinda ndaba, xi 'ñu nanga titjun yakjan 'ba ngasun ndiojo kitsindasun tuts'in. 'Ba kionga kuaje ndajio, 'ñu ja'esatet'are ni'yo. Tunga bi kitsiteya, ngat'a nda= kuanda ni'yo.
42006049	Tunga kui xi nt'e enna̱ 'ba bi tsik'etjusun mangusun= joni jngu xuta xi tu ngasun t'anangiu tsindasun ndaba nga bi kiskjennitjen tuts'in. 'Ba kionga ndajio 'ñu ja'esatet'are, ta'a tsixuya 'ba niki jekjuakjin ―kitsu Jesús.
42007001	Kionga Jesús jet'are nga tifako xutankjiun, kiji naxinanda Capernaum.
42007002	'Ba kio tijña jngu ngakure chasoldadu xi tse'e Roma xi tjinre jngu chu'nda xi 'ñu tsimején. Kui chu'ndabiu tji'me 'ba mejen kueya.
42007003	'Ba kionga ngakure chasoldadu kjint'e ngat'a tse'e Jesús, kitsikasen yak'a nchja chingare naxinanda judío, tuxi k'uets'anire Jesús nga kuetsinda chu'ndare.
42007004	'Ba 'batsa'en kui echukun Jesús 'ba 'ñu 'ets'are ngat'are chasoldadu, 'ba kitsure: ―Xutabiu bakin=re nga kuisekue.
42007005	Ngat'a tsimejénna xi judío kuáan 'ba ka'nda kui suba kitsindana ni'ya sinagoga nga'e naxinandani̱.
42007006	'Ba Jesús kiko nchjabiu. Tunga kionga je tiña echu ndaba, chasoldadu kitsikasen yak'a xi nda ya'a, tuxi kuetsunire Jesús: ―Na'en, bi nisti_ri yojori, ngat'a bi bakinna̱ nga ni'yana̱ kuitjas'en.
42007007	Kui kjuañu bi kuánni takuaa̱n nga ja'ekun subara̱. Tu t'exasai 'ba chu'ndana̱ ku̱anda.
42007008	Ngat'a 'ba=nde an, tjin= xi batexumana̱ 'ba 'ba=nde tjinna̱ chasoldadu xi batexuma_ra̱. Kionga jngu xin_ra̱: “T'in”, ngu fi. 'Ba kionga kja'ere xin_ra̱: “Jabi”, ngu ndiba. 'Ba tsa jngu chu'ndana̱ xin_ra̱: “Ti'en tsajmibi”, ngu tsa'en.
42007009	'Ba kionga Jesús kjint'e kibi, tu 'ba= kuánre 'ba kitsiku'beya nga jako xutankjiun xi tjenngire, 'ba kitsure: ―Kjuakixi= xi xin_nuu̱. Nisa jngukjinjín xuta xi tse'e Israel 'bia̱ xi 'bitsa'en makjainre jotsa'en makjainre xutabi.
42007010	'Ba kionga ja'e ngani xi kjinikasen, tu je nda ngani chu'ndo nga tsabe.
42007011	'Ba jaskan kibi, Jesús kiji jngu naxinanda chi xi Naín 'mi. Tjenko xutare 'ba ko 'ñu nkjin xuta.
42007012	'Ba kionga je echu tiñare xuntjare naxinanda chu, tsabe nga inyafik'eyanijin jngu mik'en xi ki'ndi jngututure jngu chjun k'an. 'Ba 'ñu nkjin xuta xi kio tse'e tjenko chjunbiu.
42007013	'Ba kionga Na'enna Jesucristo tsabe chjunbiu, ja'animare 'ba kitsure: ―Bi chi'ndai.
42007014	'Ba kitsitiñat'are kaxo 'ba yanere ntsja. 'Ba xi yank'angi tsikinya'ñu. 'Ba Jesús kitsure mik'ion: ―Chi'ndi, ji texinra̱. ¡Tisetjen!
42007015	'Ba 'batsa'en xi je mik'en tsakaiñu tsik'ejña kixi 'ba 'etuts'inre nga kinchja, 'ba Jesús kitsingantsjare nare.
42007016	'Ba ngatsi'i xuta kitsakjun 'ba kitsichjire Na'enchana nga kitsure xinkjin: ―Jngu profeta je je kuatsejen ngajinna. 'Ba 'ba nde kitsu: ―Na'enchana je ja'ekaseko naxinandare.
42007017	'Ba kjinu'yare mé= xi Jesús kitsa'en jo kji'i nangi Judea 'ba jo kji'i nangi xi tjindundaire.
42007018	'Ba 'ba nde Juan kjint'e ngayéje kibi, ngat'a xutare ye'ere nijmi. 'Ba 'batsa'en kinchjare jó xi xutare
42007019	'ba kitsikasen ña tijña Jesús, tuxi skuiningiyanire: “¿A ji= ni Cristo xi tjinnere nga kjua'e? ¿Asa kja'e xi xuya_ri̱?”
42007020	'Ba kionga nchjabiu ja'e ña tijña Jesús, kitsure: ―Juan Bautista katsikasenni̱ nga xjaningiyari̱: “¿A jixu Cristo xi tjinnere nga kjua'e? ¿Asa kja'exu xuya_ri̱?”
42007021	'Ba ndekuini chubabiu Jesús kitsinda 'ñu nkjin xuta xi kunre chi'in 'ba xi inyafa'a kjuanima 'ba xi tjindujinre isennixtjin xi bi nda, 'ba nkjin xi ka kitsitsejenre.
42007022	'Ba Jesús kitsure: ―Tangink'in_ru Juan mé= xi je kji'yo 'ba xi je kjinu'yo nga'e. T'e_ru nijmi nga xi ka be=, 'ba xi bi ma fi ma fi ngani, 'ba xi sefe'ndujun matsjejun chi'inre. Xi xtaya nt'e, xi mik'en fa'aya nganire, 'ba xi ni̱ma̱ nikja'axtiuyare en ndare Na'enchana.
42007023	¡'Ba ndaxure xuta xi bi sichaja kjuamakjainre ngat'ana̱!
42007024	'Ba kionga xutare Juan je kiji, Jesús 'etuts'inre nga kinchja ngat'a tse'e Juan 'ba kitsure xutankjiun: ―¿Mé= xi tsanginchutsejen_ru nga'nde t'axin? ¿A jngu nda̱je xi titsiteya ntjo?
42007025	Tsa bi kui, ngu, ¿mé= xi tsanginchutsejen_ru? ¿A jngu xuta xi yaja najñu xi tsja kji'i? Tunga xi baja najñu xi tsja kun 'ba xi tsja tsa'en tjindu, kui xi tjindu ndaba rey.
42007026	Ngu, ¿mé= xi tsanginchutsejen_ru? ¿A jngu profeta? Jun, kui. 'Ba xin_nuu̱ nga Juan xi ngisa je ngisa nga ko mare jngu profeta.
42007027	Ngat'are Juan= nga 'bitsa'en kua'indut'a enre Na'enchana: An tetsikasentitjunra̱ xi ya'a enna̱. Kui xi k'uendatitjun ndiyari.
42007028	'Ba xin_nuu̱. Nijngu xuta xi tjin ngasun'ndebi ngisa je ngisa nga ko mare Juan. Tunga kui xi ngisa ichi 'yare ña batexuma Na'enchana ngisa= je ngisa nga ko mare Juan ―kitsu Jesús.
42007029	'Ba kionga xutankjiun kjint'ere kibi, ka'nda ko xi kjebechjintjai tsajmi ngat'are Roma kitsikixiya nga Na'enchana kixi tsa'en kjua. Ngat'a je kisatenda kionga Juan yatenda xuta.
42007030	Tunga nchja fariseo 'ba ko chjine kjuatexumo bi kisatenda ngat'are Juan, 'ba 'bitsa'en 'echjonre yojore kjuanda xi kua'ere ngat'are Na'enchana tsakaiñu.
42007031	'Ba Jesús kitsu ngani: ―Ngu, ¿mé= xi singusunkuaa̱ xuta xi tjin nganda'e? ¿'Yá=ñu̱ joni kui?
42007032	Kui jo=ni nchja nisti xi 'bendu ndetsin 'ba tsure xinkjin nga kji'ndaya: “Kjinikjaneri̱ son xi nda tsu, 'ba bi kjicho. 'Ba kijndari̱ son xi ba tsu, 'ba bi kichi'ndo.”
42007033	Ngat'a kionga ja'e Juan Bautista, 'echjonre yojore nga kiskine niñuxtila 'ba nga kits'i binu, 'ba jun mixun: “Isennixtjin xi bi nda tijñajinre.”
42007034	'Ba jaskan ja'e ngani Ki'ndire Xuta xi'iun, xi nda kjen 'ba 'bi binu, 'ba tusa mixun=ngo: “Kui xutabi tse kjen 'ba 'ñu 'bi binu, jngu xuta xi nda ya'a nchja xi kjebechjintjai tsajmi ngat'are Roma ko xuta xi tjinre je.”
42007035	Tunga kjuankjin kakunre Na'enchana makixiya ngat'are 'yá= xi kjebetjo ―kitsu Jesús.
42007036	'Ba jngu xuta fariseo kitsikjint'e Jesús nga kuekjineko niñu, 'ba Jesús kuakjainre 'ba kiji ndaba 'ba tsik'ejñat'a yamixo.
42007037	'Ba ndekuini naxinandabiu tijña jngu chjun xi tse je tjinre. 'Ba kionga kjint'e nga Jesús kuakjen ndaba xuta fariseo, ja'eko jngu lameta xi alabastro kuandakoni xi kjitse nanda xi nda jen.
42007038	'Ba kitsitiñat'are ngastun Jesús 'ba ja'ek'ejñat'a ndsaku, nga tikji'nda. 'Ba 'etuts'inre nga yanejunkoni ndaxkun. 'Ba ndekuini ntsja ku kitsixijunkoni ndsaku Jesús, 'ba 'endsu'a, 'ba tso'ojunre nanda xi nda jen.
42007039	'Ba kionga xuta fariseo xi kitsikjint'e Jesús tsabe kibi, 'bitsa'en kitsikja'etsjen: “Tsa kjuakixi nga kui xutabi jngu profeta, skue=ru 'yá= xi 'ba titsiko 'ba 'yá= chjun kuán kui, ngat'a kui chjunbi 'ñu tsé je tjinre.”
42007040	'Ba 'batsa'en Jesús kitsure xuta fariseo: ―Simón, tjin= jngu en xi xinra̱. 'Ba xutabiu kitsingojore: ―'Ba t'ínna, na'en.
42007041	'Ba Jesús kitsu: ―Jó xuta kitjenre tonre jngu xuta xi tsikeya. Jngu xi kitjenre ón ciento denario, 'ba xi ngijngu yachute.
42007042	'Ba kionga bi kuán 'echji nganire ngat'a tsajainre ton, 'batsa'en kitsichat'are ngojó mé= xi tjenre. Ngu 'ba t'ínna, ¿ñáre̱ ngojóbi xi ngisa 'ñu tsimején xi tsikeya?
42007043	'Ba Simón kitsingojore: ―Kui=ru xuta xi ngisa tse kitsichat'are. 'Ba Jesús kitsure: ―'Ba=tjin xi sji.
42007044	'Ba 'batsa'en Jesús kiskutsejen'a chjunbiu, 'ba kitsure Simón: ―¿A te'yani chjunbi? An ja'as'ia̱n ni'yari 'ba bi kika'ena̱ nanda xi kuanejunña̱ ndsakua̱. Tunga chjunbi, ndaxkun yanejunkoni 'ba ntsja ku kitsixijunkoni.
42007045	Bi kik'endsu'anaa̱ nga kjinite'ndanaa̱ kionga ja'as'ia̱n ni'yari, tunga chjunbi ka'nda nga ja'as'ia̱n bi tifet'are nga ti'bendsu'á ndsakua̱.
42007046	Bi tsichujunnaa̱ aseti nindakua̱, tunga chjunbi nanda xi nda jen tso'ojunre ndsakua̱.
42007047	Kui kjua xinnira̱ nga 'ñu tsé jere je kuachat'are, ngat'a 'ñu tsé kjuanimejen yaku. Tunga xuta xi chuba nichat'are, chuba kjuanimejen baku.
42007048	'Ba jaskan kitsure chjunbiu: ―Je kuachat'ari jeri.
42007049	'Ba xi tsik'endut'ako yamixo 'etuts'inre nga 'bi kitsure xinkjin: ―¿Yá= xutabi, nga ka'nda je tsichat'a?
42007050	'Ba Jesús kitsu ngisare chjunbiu: ―Ngat'are kjuamakjainri je ts'angi. Ngatjas'eri kjuaxiu. T'inrandai.
42008001	'Ba jaskan kibi, Jesús tsak'ajme ngayéje naxinanda ya'e ko naxinanda chi xi kio tjin, 'ba kitsikja'axtiuya en nda xi tsuya jótsa'en batexuma Na'enchana. 'Ba tjenko nga tejó apóstoles
42008002	'ba ko yak'a yanchjin ngayeje xi kitsinda ngat'are chi'in xi kunre 'ba ko xi ts'axjejinre isennixtjin xi bi nda. Tjenjinre yanchjinbiu María xi 'ba nde Magdalena 'mi, xi 'etukajinre yatu isennixtjin xi bi nda,
42008003	ko Juana, chjunre Chuza, xuta xi tsa'exat'are rey Herodes, ko Susana 'ba ko nkjin ngisa yanchjin xi tsakaseko nga kitsja mé= xi tjinre.
42008004	'Ba 'ñu nkjin xuta jendibani kja'e kjuanga naxinanda tuxi ja'ekinya ñojonnire Jesús. 'Ba Jesús yakuyare jngu kjuakusun 'ba kitsu:
42008005	―Jngu xuta kiji nga kikjejndi xujmare. 'Ba kionga tikjejndi, masen tsixundai ndiyo. 'Ba tsikisenne. 'Ba ja'e tjiunisio 'ba kiskine xujmabiu.
42008006	'Ba ngimasen xujmare tsixujin ndiojo ña bi tse nangi tjin. 'Ba kionga xujmabiu kiska, kixi tu kjuare nga bi 'nyi'nde.
42008007	'Ba ngijngu ka'a xujma tsixu ngajin na'ya. 'Ba na'yo xi ñatjen kuantjeko bi kitsja'ndere nga nda kuacha xujmabiu.
42008008	Tunga ngijngu ka'a tsixu ña nda nangi 'ba kuantje 'ba nda chan kitsja, ka'nda jngu ciento xujma nga jngu tu. Kibi kitsu Jesús, 'ba kitsu ngisa ko jnda xi 'ñu: ―Xi tjin ñojon, ngatasen ñojon.
42008009	'Ba kionga xutare tsiningiyare jó tsunire kjuakusunbiu,
42008010	Jesús kitsure: ―Jun je kitsa'e'ndenu nga ku̱ankjinnu mé= xi 'mo tijña ngat'are ña batexuma Na'enchana. Tunga xuta xi yak'a, fakoña̱ nga ko kjuakusun, meni ninga skutsejen bi skue, 'ba ninga kuasen ñojon bi ku̱ankjinre.
42008011	'Ba Jesús kitsu: ―'Bi= tsunire kjuakusunbiu. Xujmo, jo=ni enre Na'enchana.
42008012	Xujma xi tsixundai ndiyo, jo=ni xuta xi nt'e ion tunga ndiba chanayiu nga kja'axin en xi je tijñajin inimare xutabiu, tuxi bi ku̱akjainnire 'ba k'uangi.
42008013	'Ba xujma xi tsixu ngajin ndiojo, jo=ni xuta xi nt'e ion 'ba tsja tsa'en kjebe. Tunga bi 'ñu tjinre jama. Tu chuba nixtjin makjainre, 'ba kionga chut'ayako, tsichaja kjuamakjainre 'ba basent'axin.
42008014	'Ba xujma xi tsixu ngajin na'yo, jo=ni xuta xi nt'e ion, tunga jotsa'en tifa'a nixtjiun, 'ñu tsikja'etsjen ngat'are tsajmi xi tjinre ngasun'ndebi 'ba mejénre kjuanyino ko kjuatsja xi tjinre. 'Ba ngayéje kibi bi tsja'nde nga nda ku̱acha ion ngajin inimare xutabiu, 'ba bi tsja chan ya'a.
42008015	Tunga xujma xi tsixu ña nda nangi, jo=ni xuta xi nda 'ba kixi tijña inimare. Nt'e enre Na'enchana 'ba 'bejñatjo ngajin inimare. Ko kjuatsejnda tsja chan xi nda, ngat'a kixi sejña.
42008016	'Ba Jesús kitsure ngayeje: ―Tsajain xi baka jngu ndi'i 'ba 'benere jngu tsajmi asa ngi'ndere jngu nachan 'bejña. Tusa nga nk'a chun 'bejña, tuxi matsejennire xuta xi fa'as'en ni'yo.
42008017	Ngat'a ngayéje xi tijña'mo nganda'e, kjua'e nixtjin nga k'uetukatsejen. 'Ba ngayéje xi bi matsejen nganda'e, kjua'e nixtjin nga xiare 'ba s'e̱jñatsejen.
42008018	'Ba meni, nda tjinu'yo. Ngat'a xi tjinre, ngisa= tse kua'ere. Tunga xi tsajainre, ka'nda mé= xi tse'e tsure stukja'are.
42008019	'Ba kio nare ko nts'e Jesús ja'ekun, tunga bi kuán echu ka'nda ña kui tijña, ngat'a kitse xutankjiun.
42008020	'Ba tu nijmi= kik'ere Jesús: ―Nari ko nts'é ngandetsian inya 'ba mejénxure skueri.
42008021	Tunga Jesús kitsingojo: ―Tu'yañu xi basen ñojon enre Na'enchana 'ba tsik'etjusun, kui= xi nana̱ ko xi nts'ia̱.
42008022	Jngu nixtjin Jesús kitsure xutare: ―Tjian xingunda ndachikun. 'Ba 'batsa'en ja'as'en jngu barku 'ba kiji.
42008023	'Ba yejerañu nga inyafa'axtiunda, Jesús kis'efe. 'Ba kio kuanjin ndachikun jngu ntjo'ñu, 'ba nando tifa'as'enntjai barku. 'Ba je stiungijndiu tsakaiñu.
42008024	'Ba 'batsa'en kitsikja'are Jesús, 'ba kitsure: ―¡Na'en, na'en! ¡Je tetiungijndia! 'Ba Jesús tsisetjen 'ba jatiko ntjo ko tsindiure ndachikun. 'Ba kis'exiu ntjo 'ba jña kuachun.
42008025	'Ba Jesús kitsure xutare: ―¿Ánñu bi chunni_nuu̱? 'Ba xutare kitsakjun 'ba kuakunre 'ba tsiningiyare xinkjin: ―¿Yá= tsé xutabi nga ka'nda ntjo ko ndachikun tsik'etjusunre nga fako?
42008026	'Ba kio echu nangire xuta Gerasa. Kui nangibi tijña xingunda ndachikun, ngankjain nangi Galilea.
42008027	'Ba kionga Jesús 'etukajen barku, kitsitiñat'are jngu xuta xi kio tse'e 'ba xi tjindujinre isennixtjin xi bi nda. Xi je nda'e bi nde bajani najñu ninga bi nde 'bejñayani ni'ya. Tusa ngajin tsju 'bejña.
42008028	'Ba kionga tsabe Jesús, tsakasenkunch'int'are nga 'ñu kiski'ndaya, 'ba kitsu: ―Ji Jesús, Ki'ndire Na'enchana xi tijña ngank'aa, ¿mé= xi tjinri ngat'a tsa'an? Te'bets'ara̱ nga bi ba'enaa̱ kjuanima.
42008029	'Ba kitsu isennixtjin xi bi nda, ngat'a Jesús je 'exare nga ngat'etukajinre xutabiu. Je nkjin ndiya isennixtjin xi bi nda batexuma ngajin yojore xutabiu, 'ba nisi s'e'ñu tsjan tsjan ndsaku ko ntsja 'ba xuta tsikuenda, tunga xutabiu kjejntsu mé= xi s'e'ñukonii̱, 'ba isennixtjin xi bi nda fiko nga'nde t'axin.
42008030	'Ba kio Jesús tsiningiyare: ―¿Jó 'miri? 'Ba kui kitsingojo: ―Legión 'mina̱. 'Bi kitsu ngat'a 'ñu nkjin isennixtjin xi bi nda tjindujinre.
42008031	'Ba isennixtjin xi bi nda 'ets'are Jesús nga bi ngatatsikasen nga'nde ña ba'entsjaire̱ kjuanima.
42008032	'Ba kio tiñare nindu 'ñu nkjin tjiuchinga inyakjen ngijña. 'Ba 'batsa'en isennixtjin xi bi nda 'ets'are Jesús nga ngatatsja'ndere nga ngatja'as'en ngajinre kui, 'ba Jesús kitsja'ndere.
42008033	'Ba isennixtjin xi bi nda 'etukajinre xutabiu 'ba ja'as'enjinre tjiuchingo. 'Ba tjiuchingo tsangatsanga jenya ka'nda ndachikun 'ba kio kitiungijndiu.
42008034	'Ba kionga xi inyatsikuenda tjiuchingo tsabe mé= xi kuán, tsanga 'ba kike'ere nijmi xuta xi tjin naxinando ko xi tjindundai ngandaire.
42008035	'Ba xuta kikutsejenre mé= xi kuán. 'Ba kionga echu ña tijña Jesús, tsabe xuta xi 'etjujinre isennixtjin xi bi nda nga tijñat'a ndsaku Jesús nga je yaja ngani najñure 'ba nga je nda tjin nganire. 'Ba kio kitsakjun.
42008036	'Ba xi tsabe mé= xi kuán, ye'ere nijmi xuta xi yak'a jótsa'en kuanda xuta xi tjindujinre isennixtjin xi bi nda tsakaiñu.
42008037	'Ba ngatsi'i xuta xi tse'e nangi Gerasa 'ets'are Jesús nga ngatji kio, ngat'a 'ñu kitsakjun. 'Ba 'batsa'en Jesús ja'as'en barku 'ba kiji ngani xingunda ndachikun.
42008038	'Ba xuta xi je 'etjujinre isennixtjin xi bi nda 'ets'are nga kuetjenngi Jesús. Tunga Jesús bi kitsja'ndere 'ba kitsure:
42008039	―Tusa t'in ngani ni'yari 'ba t'e nijmi ngayéje xi Na'enchana je kitsa'en ngat'a tsiji. 'Ba 'batsa'en xutabiu kiji 'ba ye'e yejere nijmi ngatsi'i xi tjindu ngajin naxinando mé= xi kitsa'en Jesús ngat'a tse'e.
42008040	Kionga Jesús je ja'e ngani xingunda ndachikun, xutankjiun tsja tsa'en kiskjebetjo, ngat'a ngatsi'i inyakuyare.
42008041	'Ba kio ja'e jngu xuta xi Jairo 'mi, xi ngakure ni'ya sinagoga. Kui xutabi tsakasenkunch'int'a ndsaku Jesús 'ba 'ets'are nga ngatji ndaba,
42008042	ngat'a ki'ndi chjun jngututure xi tjinre tejó nu je mejen kueya. 'Ba yejerañu Jesús tifi, xutankjiun xi tjenngire 'ñu inya'be'nyu'ñundaire.
42008043	'Ba ngajinre xutankjiun tjenjinre jngu chjun xi kuatejó nu 'bakjanre jin. 'Ba je kitsikjeya ngat'are chjineki ngayéje xi tjinre, 'ba nijnguú kuánre kitsinda.
42008044	Kui chjunbiu kitsitiñat'a ngastun Jesús 'ba kitsiko ndai najñure, 'ba ta'a kitikjayare jiun.
42008045	'Ba Jesús tsiningiya: ―¿'Yá= xi kitsikona̱? 'Ba kionga tu'yá kitsikixiya, Pedro kitsure: ―Na'en, xutankjiun inya'be'nyu'ñuri 'ba inyatsunginiñari.
42008046	Tunga Jesús kitsu ngani: ―Tjin= xi kitsikona̱, ngat'a tsejen kuánna̱ nga 'etjujin kjua'ñu ngajinna̱.
42008047	'Ba kionga chjunbiu tsabe nga bi ku̱an k'uejña'mo, niki 'ñu= titsakjun nga ja'ekasenkunch'int'are Jesús. 'Ba ngixkun ngatsi'i xuta kitsuya mé= kjua kitsikoni najñure Jesús 'ba jótsa'en ta'a kuanda.
42008048	'Ba Jesús kitsure: ―Ji, ki'ndina̱, tu ngat'are kjuamakjainri nga je kuandai. Ngatjas'eri kjuaxiu. T'inrandai.
42008049	'Ba kionga Jesús tinchja ngisa, ja'e jngu xuta xi jendibani ndaba xi ngakure ni'ya sinagoga 'ba 'bi kitsure: ―Je k'en ki'ndiri. Bi nde minyasiyani_ri maestru.
42008050	Tunga kionga Jesús kjint'e enbiu, kitsure xi ngaku: ―Bi kuin. Tu ngatamakjain saniri ngat'are Na'enchana 'ba ku̱anda ki'ndiri.
42008051	'Ba kionga echu ndaba xi ngaku, Jesús bi kitsja'nde nga kja'e kjua'as'enko ngisa ngaya ni'yo, tu Pedro sani ko Juan ko Santiago ko na'enre 'ba ko nare ki'ndi chjunbiu.
42008052	Ngatsi'i xuta xi kuañajan kio inyakji'nda 'ba kjima'onre ngat'are ki'ndi chjunbiu. Tunga Jesús kitsure: ―Bi chi'ndo. Ni'ndichiu bi kjijñak'en; tu tikijñafe sani.
42008053	'Ba ngatsi'i tu tsejnuke=, ngat'a be= nga je kjijñak'en.
42008054	'Ba 'batsa'en Jesús kitsuba ntsja ki'ndi chjunbiu 'ba 'ñu kinchja nga kitsure: ―Ni'ndichi, tisetjen.
42008055	'Ba kui ja'aya nganire 'ba ta'a tsisetjen. 'Ba Jesús 'exa nga ngata'ere xichine.
42008056	'Ba xichare ki'ndi chjunbiu niki kuakunre, tunga Jesús 'exa nga ni'yá ngate'ere nijmi mé= xi kuán.
42009001	'Ba kio Jesús 'eku xutare xi tejó 'ba kitsjare nga'ñu ko kjua'ñu tuxi ku̱an ko'oxjeni ngayéje kuya isennixtjin xi bi nda 'ba tuxi sindani chi'in xi kunre xuta.
42009002	Kitsikasen nga kueke'e nijmi jótsa'en Na'enchana kuatexuma 'ba nga sinda xi inyafesun.
42009003	'Ba kitsure: ―Tumé ch'o ngaya ndiyo: ninga yanise, ninga chitsa, ninga niñuxtila, ninga ton, ninga jó nga najñu.
42009004	'Ba nituñare ni'ya xi kuitjas'ion, kio tetsubo ka'nda nga k'uetju ngañu nangibiu.
42009005	'Ba tsa tjin nangi ña bi stukja'atjo, tusa t'etju kio 'ba t'etsujmio chojore ndsakú, joni jngu chu̱ba̱ nga tjinre je xuta xi tjindu kio ―kitsu Jesús.
42009006	'Ba 'batsa'en nchjabiu 'etju 'ba kiji ngayéje naxinanda ki'ndi xi tjin kio. Inyatsikja'axtiuya en ndare Na'enchana 'ba inyatsinda xi inyafesun.
42009007	'Ba xutaxa Herodes kjint'e ngayéje xi titsa'en Jesús, 'ba bi be mé= xi sikja'etsjen. Ngat'a yak'a kitsu nga Juan je ja'aya nganire ngajinre mik'en,
42009008	'ba yak'a kitsu nga profeta Elías je ja'e ngani, 'ba yak'a kitsu nga je ja'aya nganire ngajinre mik'en jngu profeta xi tsik'ejña nixtjin kuatse jan.
42009009	Tunga Herodes kitsu: ―An 'exa nga kitisin Juan. Tunga, ¿'yá= kibi xi nt'ia̱ en ngat'a tse'e? ―kitsu Herodes 'ba kuamejénre skue Jesús.
42009010	'Ba kionga je ja'e ngani nchja chinga apóstol, ye'e yejere nijmi Jesús mé= xi kitsa'en. 'Ba Jesús kikot'axin suba nchjabiu jngu nga'nde xi tiñare naxinanda xi Betsaida 'mi.
42009011	Tunga kionga xuta tsabe ña kiji, kitjenngi. 'Ba Jesús nda kiskjebetjo xutabiu 'ba yakuyare ngat'are jótsa'en batexuma Na'enchana 'ba kitsinda xi inyafesun.
42009012	'Ba kionga je tjimangixun, xutare xi tejó kitsitiñat'are 'ba kitsure: ―Tusa tikixant'ai xuta, meni ngatafitsikja'aya 'ba ngatafikangisjai xichine naxinanda ki'ndi ko nga'nde xi tjindundai nga'e, ngat'a kui nga'ndebi tumé tjin.
42009013	Tunga Jesús kitsure: ―Tusa ta'e_ru jun xi skine. 'Ba kui kitsingojo: ―Tunga tu ón chi niñuxtila kich'ee̱ 'ba jó chi tjiuti. ¿Asa mejénri nga kuekindai xichine ngat'are ngatsi'i xutankjiun?
42009014	Ngu ónru mi mani nchja xi inya kio. Tunga Jesús kitsure xutare: ―'Ba t'in_ru nga ngat'endustin xki yachute.
42009015	'Ba xutare kitsik'etjusun 'ba kitsik'endu ngatsi'i.
42009016	'Ba 'batsa'en Jesús kiskjebe nga ón niñuxtila ko ngojó tjiutiu. 'Ba kiskutsejen ngank'aa 'ba kitsjare kjuanda Na'enchana ngat'are kui, 'ba kitsixkua 'ba kitsjare xutare, tuxi kui sika'bisunnire xuta.
42009017	'Ba ngatsi'i kiskine ka'nda nga̱ nda kitsere. 'Ba 'eku xkuare niñuxtila xi ts'angi, 'ba tejó nisin kuán.
42009018	Jngu nixtjin kionga Jesús tifakot'axin Na'enchana, 'ba xutare tjinduko, 'ba 'batsa'en tsiningiyare: ―¿Jó tsu xuta nga 'yá= ña̱ an?
42009019	'Ba xutare kitsingojo: ―Tjin xi tsu nga Juan Bautista= ni. 'Ba yak'a tsu nga Elías= ni, 'ba yak'a tsu nga je ja'aya nganire ngajinre mik'en jngu profeta xi tsik'ejña nixtjin kuatse jan.
42009020	'Ba Jesús tsiningiyare: ―'Ba jun, ¿jó mixun nga 'yá= ña̱ an? 'Ba Pedro kitsingojore: ―Ji= ni Cristo xi tse'e Na'enchana.
42009021	Tunga Jesús 'ñu 'enere xutare nga ni'yá ngate'ere nijmi kibi.
42009022	'Ba kitsure xutare: ―Ki'ndire Xuta xi'iun tjinnere nga ne tse kjuanima kjua'axtiu. 'Ba kjui'naxjengi ngat'are xuta chingare naxinando, ko xi ngakure na'mi 'ba ko chjine kjuatexuma, 'ba kjuinik'en, tunga xi majánni nixtjin kjua'aya nganire ngajinre mik'en.
42009023	'Ba kio jako ngatsi'i xuta, 'ba kitsure: ―Tsa tjin xi mejénre ku̱an xutana̱, ngatatsichiyajin yojore 'ba nyujun nyujun ngatja'anijin krure 'ba ngatjandetjenngina̱.
42009024	Ngat'a xi mejénre sik'angi yojore, sichaja; tunga xi sichaja yojore tu kjuana̱ ni, kui= xi sik'angi.
42009025	Ngat'a, ¿mé= xi sa'enire xuta tsa sa'en ngayéje xi tjin ngasun'ndio, 'ba tsa sikjekjua asa sichaja yojore?
42009026	Ngat'a tsa tjin xi ku̱asubare ngat'ana̱ 'ba ko ngat'are enna̱, 'ba=nde Ki'ndire Xuta xi'iun ku̱asubare ngat'a tse'e kui xutabiu kionga kjua'e ngani ko kjuajere, ko kjuaje xi tse'e Na'enchana ko xi tse'e ankjele tsje.
42009027	'Ba xinkixi_nuu̱ nga yak'a xi inya nga'e bi kjuesun 'nda nga̱ skue jótsa'en batexuma Na'enchana.
42009028	Jinru nixtjin jaskan nga je 'batsa'en jako, Jesús kikot'axin Pedro ko Juan 'ba ko Santiago 'ba tsijin jngu nindu nga kikjako Na'enchana.
42009029	'Ba yejerañu tifako Na'enchana, isenre nkjain Jesús ts'antjaiya 'ba se 'na kis'e najñure 'ba 'ñu tiba kuán.
42009030	'Ba jó xuta kuatsejen xi inyafako nijmi Jesús, Moisés ko Elías.
42009031	'Ba kitse ngandaire kjuajere Na'enchana 'ba inyafo nijmi ngat'are kjuabeya xi Jesús tjinnere nga sijngu naxinanda Jerusalén.
42009032	'Ba Pedro 'ba ko xinkjin 'ñu nijnare, tunga tsik'endukun 'ba tsabe kjuajere Jesús 'ba ngojó xuta xi inya ko kui.
42009033	'Ba kionga ngojó xutabi je inyaminyat'axinre Jesús, Pedro kitsure: ―Na'en, ¡á ndani nga nga'e tetsuba! Tusa sindai̱ ján ni'ya chi, jngu xi tsiji, jngu xi tse'e Moisés 'ba jngu xi tse'e Elías. Tunga Pedro bi be mé= xi titsu.
42009034	'Ba yejerañu tinchja Pedro, jngu yufi ja'etsink'ianre kui ko nchja xi inyako, 'ba kitsakjun kionga ja'anere yufibiu.
42009035	'Ba ngajin yufibiu kjinu'yare jngu jnda xi kitsu: ―Kui=bi xi ki'ndina̱ xi kiskja'ajia̱n. Tasen ñojon_ru kui.
42009036	'Ba kionga je kjinu'yare jndabiu, tsabe nga Jesús tsik'ejña tajngu. 'Ba xiu tsik'endu nchjabiu ngat'are kibiu, 'ba kui nixtjinbiu ni'yá ye'ere nijmi ngat'are mé= xi tsabe.
42009037	Nga kuanyujun, kionga jendejen nindu, 'ñu nkjin xuta ja'ekja'aya ndiya Jesús.
42009038	'Ba kio jngu xuta xi tjenjinre xutankjiun 'ñu kinchja 'ba kitsure Jesús: ―Maestru, 'bets'ara̱ nga chutsejen'achi ki'ndina̱. Ngat'a tu kui jngututu ki'ndi xi tjinna̱.
42009039	Jngu isennixtjin xi bi nda kjebere 'ba tsa'en nga kji'ndaya 'ba 'betsujmeyare ka'nda nga 'betju ndaxu ts'a. 'Ñu ch'o tsiko 'ba bi mejénre suntjin.
42009040	'Ba je ka'bets'a_ra̱ xutari nga k'uaxje isennixtjin xi bi ndo, tunga bi kuánre.
42009041	'Ba Jesús kitsingojo: ―¡Xuta xi tjin nganda'e tsajainre kjuamakjainjín 'ba xtankoni! ¿Kjia'á= 'nda tjinnere nga kuatejñajin_nuu̱ 'ba xukjuako_nuu̱? Ndekona ki'ndiri nga'e.
42009042	'Ba kionga chana'enbiu titsitiñat'are Jesús, isennixtjin xi bi ndo kiskanikja'at'a t'anangiu 'ba se 'etsujmeya=re. Tunga Jesús jatiko isennixtjin xi bi ndo 'ba kitsinda chana'enbiu 'ba kitsja nganire na'enre.
42009043	'Ba ngatsi'i niki kuakunre kjuajere Na'enchana. 'Ba yejerañu ngatsi'i xuta inyamakunre mé= xi Jesús tsa'en, 'bi kitsure xutare:
42009044	―Nda tasen ñojon mé= xi xin_nuu̱. Ki'ndire Xuta xi'iun ku̱angantsja xuta.
42009045	Tunga xutare bi kuankjinre mé= xi tsure, ngat'a bi kitsa'e'ndere nga ku̱ankjinre. 'Ba tsakjun nga mi'are Jesús nga ngatatsuyare kibiu.
42009046	'Ba kio xutare 'etuts'inre nga josiko xinkjin 'ba jonijmi ngat'are 'yá= xi ngisa nk'a ku̱an ngajinre.
42009047	Tunga Jesús kuankjinre mé= xi inyatsikja'etsjen inimare nchjabiu, 'ba kiskjebe jngu ki'ndi chi 'ba kitsik'ejñat'are yojore.
42009048	'Ba kitsure: ―Xi skjebetjo ki'ndibi ngat'a tsa'an, an kjebetjona̱. 'Ba xi skjebetjona̱ an, 'ba=nde kjebetjo xi kitsikasenna̱. Kui kjuañu xi ngisa tumé chjire manu, kui= xi ngisa nk'a.
42009049	'Ba Juan kitsure: ―Maestru, kji'yee̱ jngu xi 'baxje isennixtjin xi bi nda nga ko ja'enri. Tunga kik'echja'nde_ri̱, ngat'a bi jngu xi tjenkona ña.
42009050	'Ba Jesús kitsingojore: ―Bi 'bechja'nde_ru, ngat'a xi bi stikena, ña= basekona.
42009051	'Ba kionga je matiña nixtjin nga Jesús tjinnere nga kuenijin ngani ngank'aa, 'ñu ye'e kakun nga kiji naxinanda Jerusalén.
42009052	'Ba kitsikasentitjun yak'a nchja xi tjenngire. 'Ba nchjabiu kiji jngu naxinanda chi xi tijñajinre nangi Samaria, tuxi kikajnginire nga'nde ña ku̱an sikja'aya Jesús.
42009053	Tunga xuta xi tjin kio, bi kiskjebetjo, ngat'a be= nga Jesús 'ñu mejénre kuaje naxinanda Jerusalén.
42009054	'Ba kionga xutare Santiago 'ba ko Juan kjint'e ngat'are kibi, kitsure Jesús: ―Na'en, ¿a mejénri nga kuixii̱n nga ngat'etukajen ndi'i ngank'aa, tuxi sikjeni xutabi?
42009055	Tunga Jesús kitsiku'beya 'ba kitsuyare nchjabiu.
42009056	'Ba sa'e kiji kja'e naxinanda chi.
42009057	Yejerañu inyafi ndiyo, jngu xuta kitsure Jesús: ―Na'en, an kjuitjenngira̱ nituña nga k'uin.
42009058	'Ba Jesús kitsure: ―Tjiuba xi tjin ngi ngijño tjinre ngijo ña fikinyatjo, 'ba tjiunise xi tutjen ngank'aa tjinre ndaba. Tunga Ki'ndire Xuta xi'iun, tsajainre nga'nde ña ku̱an sikja'aya nindaku.
42009059	'Ba 'batsa'en kitsu nganire ngijngu xuta: ―Ndetjenngina. Tunga xutabiu kitsingojore: ―Na'en, ta'e'ndena nga titjunfara kuik'eyanijia̱n na'enna̱.
42009060	'Ba Jesús kitsingojore: ―T'ejñe mik'ion nga kui ngat'eyanijin mik'en xinkjin. Tunga ji t'in, 'ba t'e nijmi nga je tibatexuma Na'enchana.
42009061	'Ba ngijngu kitsure: ―Na'en, kuitjenngira̱, tunga titjunfara ta'e'ndena nga kuitsikixant'aa̱ xi tjindu ni'yana̱.
42009062	'Ba Jesús kitsingojore: ―Xi titsuba kicha xi bakjan nangiu 'ba kutsejen ngastun, tumé chjire ña batexuma Na'enchana.
42010001	'Ba jaskan kibi, Na'enna ja'ajin ngiyachute ko kan jó xuta xi kja'ere ngayeje, 'ba jojó jojó kitsikasentitjun ngayéje naxinanda 'ba nga'nde ña tjinnere kuaje kui.
42010002	'Ba kitsure nchjabiu: ―Xuta xi tjin, jo=ni jngu tsujmi ntje xi 'ñu tse, tunga chuba mani chu'nda. 'Ba 'batsa'en tsu'ba chja'a_ru xi tse'e tsujmi ntjio, nga ngatatsikasen ngisa chu'nda tuxi k'ueñajanni.
42010003	Tangiun jun 'ba tenijin kakun nga an tetsikasen_nuu̱ joni chutsanga ngajinre tjiundsejen.
42010004	Bi ch'o ton, ninga chitsa, ninga jnde. 'Ba bi bisen'ñu nga site'nda_ru xuta ngaya ndiyo.
42010005	'Ba kionga kuitjas'ion jngu ni'ya, tite'ndatitjun 'ba tixun: “Ngatjas'e kjuaxiu ni'yabi.”
42010006	'Ba tsa tjin kio xuta xi bakinre nga s'e̱re kjuaxiu, kui sakure kjuaxiu xi tebo'o. Tunga tsa bi bakinre, ku'beya nganinu kjuaxiu xi tebo'o.
42010007	'Ba janda tetsubo kui ni'yabiu, 'ba chino 'ba t'iu mé= xi kua'enu. Ngu xi tsa'exa bakin=re̱ nga sakure chjire. Bi xki ni'ya mangiun.
42010008	'Ba kionga kuitjas'ion jngu naxinanda, tsa tjin kio xuta xi nda skjebetjonu, chino mé= xi k'ueyanu.
42010009	'Ba tindo xuta xi inyafesun kio 'ba 'ba t'in_ru: “Je tijña tiñanu jun ña batexuma Na'enchana.”
42010010	Tunga tsa kuitjas'ion jngu naxinanda 'ba xuta xi tjin kio bi nda skjebetjonu, tangiun ngaya ndiyo 'ba t'in_ru:
42010011	“Ka'nda chojore naxinandanu xi je tsakajun ndsakui̱, 'betsujmee̱ joni jngu chu̱ba̱ ngat'a tsojon. Tunga ngatja'yo kibi, nga je tijña tiña ña batexuma Na'enchana.”
42010012	'Ba xin_nuu̱. Kionga kjua'e nixtjin nga ku̱anre kjua ngasun'ndio, kui naxinandabiu ngisa= tse kjuanima kjua'axtiu nga ko mare naxinanda Sodoma.
42010013	¡Nimaxuni ngat'anu jun, xi Corazín tsojon! ¡'Ba nimaxuni ngat'anu jun, xi Betsaida tsojon! Ngat'a tsa xuta xi tse'e Tiro ko xi tse'e Sidón tsabe kjuakun xi kuán ngajinnu, jeru nda'e kitsik'antjaiyani kjuafa'etsjenre 'ba ja'e ngani ngixkun Na'enchana. 'Ba tsakaja najñu kjue 'ba tsik'endujin chojo nga'i tuxi kuakuni nga ba tjinre ngajin inimare.
42010014	Tunga nixtjin nga ku̱anre kjua ngasun'ndio, ngisa= tse kjuanima kuitjaxtiu nga ko mare xuta xi tse'e naxinanda Tiro ko xi tse'e naxinanda Sidón.
42010015	'Ba jun xi Capernaum tsojon, tsa manu nga stjunitjion ka'nda ngank'aa, tusa Na'enchana sik'etukajennu ka'nda nga'nde ña kjua'a kjuanima xuta 'ba ña bi 'boya ndi'i.
42010016	'Ba kitsu nganire xutare: ―Xuta xi basen ñojonnu, an basen ñojonna̱. 'Ba xi tsikasent'axinnu, an tsikasent'axinna̱. 'Ba xi tsikasent'axinna̱, tsikasent'axiin xi kitsikasenna̱.
42010017	'Ba 'ñu tsja inyamare nchja xi yachute ko kan jó nga ja'e ngani. 'Ba kitsure Jesús: ―Na'en, ka'nda isennixtjin xi bi nda tsik'etjusunni̱ kionga nukjuai̱ ja'enri.
42010018	'Ba Jesús kitsure: ―Jun. Ngu tsa'bia̱ nga chanayi Satanás kiska joni ndi'i cho'on nga jendibani ngank'aa.
42010019	An je kitsjanu kjua'ñu xi ngisa 'ñu tu 'bani ko xi tjinre xi stikenu. Ku̱an kuiyunio tjiuye ko chanuya, 'ba tumé ku̱an si'onnu.
42010020	Tunga bi ngatjamatsjanu tsa isennixtjin xi bi ndo tsik'etjusun ennu. Tusa ngatjamatsjanu nga je ja'ennu kua'indut'a ngank'aa.
42010021	'Ba ndekuini chubabiu Jesús kitsejinre kjuatsja xi jendibani ngat'are Isennixtjintsjere Na'enchana 'ba kitsu: ―An tetsjara̱ kjuanda, Na'en, Na'en xi tse'e ngank'aa 'ba ko t'anangiu. Ngat'a kik'ejñatsejen_ri xuta xi bi mare xujun mé= xi kik'ejña'mo_ri xuta nkjin kakun 'ba xi mankjinre mé= xi tjin. Jun, Na'en, ngat'a 'ba=tsa'en kuatsjari.
42010022	Ngayéje xi tjin je kitsingantsjana̱ Na'enna̱. 'Ba tu'yá be 'yá= ni Ki'ndiu, tu Na'en sani xi be. 'Ba tu'yá be 'yá= ni Na'en, tu Ki'ndiu sani xi be. 'Ba xuta xi mejénre kuakutsejenre Ki'ndiu 'yá= xi Na'en, kui= xi skuexkun Na'en.
42010023	'Ba kio Jesús kitsiku'beya 'ba kiskutsejen'a xutare 'ba 'bi kitsut'axinre: ―Ndaxure xi be mé= xi jun te'yo.
42010024	Ngu an xin_nuu̱ nga 'ñu nkjin profeta ko rey xi kis'e nixtjin kuatse jan kuamejénre tsabe mé= xi te'yo nganda'e, tunga bi tsabe. 'Ba kuamejénre yasen ñojon mé= xi tenu'yo nganda'e, tunga bi kjint'e.
42010025	Jngu nixtjin jngu chjine kjuatexuma tsisetjen tuxi skut'ayakoni Jesús, 'ba tsiningiyare: ―Maestru, ¿mé= xi tjinnere nga sa'aa̱n tuxi s'e̱nina̱ kjuabenichun xi bi fet'a?
42010026	'Ba Jesús kitsingojore: ―¿Mé= xi kua'indut'a kjuatexuma? ¿Mé= xi 'bexkiye?
42010027	'Ba chjine kjuatexuma kitsingojo: ―“Timején Na'enchana xi Na'enri ko ngayéje inimari, ko ngayéje yojori, ko ngayéje nga'ñuri 'ba ko ngayéje kjuafa'etsjenri.” 'Ba: “Timején xingi jotsa'en nimején yojori.”
42010028	'Ba Jesús kitsure: ―Je nda kjiniguaje. Tsa si'en kibi, s'e̱=ri kjuabenichun.
42010029	Tunga chjine kjuatexuma mejénre yaku nga kixi sejña ngixkun Na'enchana, 'ba tsiningiya nganire Jesús: ―'Ba ¿'yá= xi xingia̱?
42010030	'Ba 'batsa'en Jesús kitsingojore: ―Jngu xuta 'etju naxinanda Jerusalén nga tifijenya ndiya xi fi Jericó. 'Ba yak'a nchja cheje kisatejin, 'ba kui kiskjebe ka'nda najñu xi yaja 'ba ye'ere ka'nda nga kitsik'enya, 'ba kiji.
42010031	'Ba tu kio fa, jngu na'mi jendibajen ndiyabiu ngayeje, tunga kionga tsabe xuta xi kio tikijña, ja'a xi ngijngu ngatere ndiyo.
42010032	'Ba nde ja'e nga'ndebiu jngu xuta levita ngayeje. 'Ba kionga tsabe xuta xi kio tikijña, ja'a xi ngijngu ngatere ndiyo.
42010033	Tunga jngu xuta xi tse'e Samaria xi tifa'a ndiyabiu ja'e ña tikijña kui, 'ba kionga tsabe, ja'animare.
42010034	'Ba kitsitiñat'are 'ba kitsikire ña onre ko aseti 'ba ko binu, 'ba yaxtejun najñu. 'Ba kitsik'ejñakjare tjiunaxin xi tjenko 'ba kiko ni'ya ña tsikja'aya xuta xi xin inyafi, 'ba kio kuakuenda.
42010035	Nga kuanyujun, kionga je tifi xuta xi tse'e Samaria, ts'axje jó ton denario 'ba kitsjare xuta xi tse'e ni'yo, 'ba kitsure: “Tikuendachi xutabi. 'Ba ngayéje xi sikjeya ngisai, kionga kjua'e ngañaa̱ k'uechjira̱.”
42010036	Nda tjin tsu'ba ―kitsu Jesús―. ¿Ñáre ngaján nchjabi mari ji nga xinkjin xuta xi kisatejin chacheje?
42010037	'Ba kui kitsu: ―Xuta xi ja'animare kui. 'Ba Jesús kitsu ngani: ―T'in 'ba 'ba nde ti'en ngayeje.
42010038	'Ba Jesús janda kiji 'ba echu jngu naxinanda chi. 'Ba kio jngu chjun xi Marta 'mi kiskjebetjo ngaya ndaba.
42010039	'Ba Marta tjin jngu ndichja xi María 'mi, xi tsik'ejñat'a ndsaku Jesús nga tibasen ñojonre mé= xi titsu.
42010040	Tunga Marta, bi tjima'are ngat'are xa xi tjin i tjin janre. 'Ba kitsitiñat'are Jesús, 'ba kitsure: ―Na'en, ¿a bi techutsejen nga ndichjaa̱ ti'bene tajnguna̱ ngayéje xo? 'Ba t'in_ri nga ngatasekochina̱.
42010041	Tunga Jesús kitsingojore: ―Marta, tjimafo=ri 'ba tjimandusinri ngat'are 'ñu nkjin tsajmi xi teñe'en.
42010042	Tunga tu jngu sani xi 'ñu machjen, 'ba María ja'ajin kui, 'ba tu'yá kjua'are.
42011001	Jngu nixtjin Jesús tifako Na'enchana jngu nga'nde; 'ba kionga je jet'are, jngu xutare kitsure: ―Na'en, takuyanii̱ jotsa'en chukua Na'enchana, jotsa'en Juan yakuyare xutare.
42011002	'Ba Jesús kitsure: ―Kionga xuko Na'enchana, tixun: Na'en, ngatja'yakun ja'enri. Ngatjama nga'e jngu nga'nde xi batexumai.
42011003	Ta'enii̱ niñu xi nyujun nyujun machjenni̱.
42011004	Tichat'anii̱ jeni̱, ngat'a ji̱n 'ba nde nichat'a_ri̱ ngatsi'i xi ch'o tsikoni̱. 'Ba bi ba'e'nde nga xut'áyakoni̱.
42011005	'Ba Jesús 'ba nde kitsu ngisa ngayeje: ―Tsa tjin ngajinnu jngu xi ngamasen nistjen kjua'ekun amigure 'ba 'bi kuetsure: “Amigu, tikeyana ján niñuxtila,
42011006	ngat'a ja'ekunna̱ jngu amiguna̱ xi kjin jendibani 'ba tsajainna̱ xi sja_ra̱ xi skine.”
42011007	Tsa 'ba sa'en, xuta xi ngijngu xi tijña ngaya ndaba singojore: “Bi nistinaa̱. Je tichja xuntjo, 'ba an ko ki'ndina̱ je tetsju yijii̱. Bi nde ma bisetjenña̱ nga sjara̱ mé= xi techja'anaa̱.”
42011008	An xin_nuu̱, ninga tsa bi kuisetjen nga sjare mé= xi timi'are xutabiu ngat'a amigure mani, tunga kuisetjen= ngat'a 'ñu si'a titsa'en xutabiu, 'ba sjare ngayéje xi machjenre.
42011009	'Ba an 'ba nde xin_nuu̱ ngayeje: Chjo'o, 'ba Na'enchana sjanu. Tinyisjo, 'ba ku̱asjainu. Tikjanio xuntjo 'ba stju'inu.
42011010	Ngat'a ngatsi'i xi mi'a, kui= xi xuntsja. 'Ba xi mangisjai, kui= xi masjaire. 'Ba xi tsikjane xuntjo, kui= xi tju'ire.
42011011	¿A tjin ngajinnu jngu na'en xi tu tjiuye sjare ki'ndire, kionga skui'are tjiuti?
42011012	'Ba tsa chjo skui'are, ¿a tu chanuya sjare?
42011013	Tsa ka'nda jun xi ch'okun manu ba'e_ru xi nda ki'ndinu, jófa ni Na'ennu xi tijña ngank'aa ngisa sjare Isennixtjintsjere xuta xi skui'are ―kitsu Jesús.
42011014	'Ba jngu nixtjin Jesús ti'baxje jngu isennixtjin xi bi nda xi kitsini̱má jngu xuta, 'ba kionga isennixtjin xi bi ndo je 'etjukajinre xutabiu, kuán kinchja ngani. 'Ba xutankjiun 'ñu kuakunre.
42011015	Tunga tjin yak'a xi 'bi kitsu: ―Xutabi ma 'baxje isennixtjin xi bi nda ngat'a Beelzebú xi ngakure isennixtjin xi bi ndo kitsjare kjua'ñu.
42011016	'Ba tuxi skut'ayakoni Jesús, kja'e xuta tsi'are nga sa'en jngu kjuakun xi kuakutsejen nga Na'enchana kitsikasen.
42011017	Tunga Jesús be= mé= xi inyatsikja'etsjen nchjabiu, kui kjua kitsunire: ―Joni nituñare nangi ña batexuma jngu rey. Tsa skjanko xinkjin xuta xi tjin kio, ndekui sikjekjuani mé= xi tjin nangire. 'Ba tsa xuta xi tjin ngaya jngu ni'ya ku̱astike xinkjin, ngu bi tsé ku̱anre.
42011018	'Ba nde 'ba= tsa'enni ngat'are chanayiu. Tsa ndekuini Satanás k'uaxjeni yojore, ¿jótsa'en tsé xukjuanire nga kuatexuma? 'Ba texia̱n, ngat'a temixun=ñu nga chanayi Beelzebú kitsjana̱ kjua'ñu tuxi ma 'baxjeñaa̱ isennixtjin xi bi nda.
42011019	'Ba tsa kjua'ñure chanayi Beelzebú te'baxjekoña̱ isennixtjin xi bi nda, jotsa'en nga temixun, ¿'yá= tse'e kjua'ñu xi 'baxjekoni isennixtjin xi bi nda xi tjennginu? Ngu ndekui nchjabiu bakutsejenni nga bi kixi tetsubo.
42011020	Tunga tsa kjua'ñure Na'enchana te'baxjekoña̱ isennixtjin xi bi nda, kui xi tsunire nga je ngajinnu tijña kjua'ñure Na'enchana nga tibatexuma.
42011021	'Ba kionga jngu xuta xi 'ñu taja tjindare yojore ko kicha nga titsikuenda ndaba, ngu, tu'yá ku̱an siko mé= xi tjinre.
42011022	Tunga tsa ngijngu xi ngisa 'ñu taja nga ko mare kui kjua'e 'ba sa'enre, kjua'are kicha xi tjima'ñut'a kakun xutabiu, 'ba kuekja'a mé= xi tjin ngaya ndaba, 'ba kuakjanya.
42011023	Xi bi an makona̱, kui= xi stikena̱. 'Ba xi bi minyakona̱, kui= xi 'betsojoba.
42011024	'Ba kionga jngu isennixtjin xi bi nda 'betukajinre jngu xuta, 'bajmesun nga'nde kixi nga mangisjai nga'nde ña ku̱an sikja'aya. 'Ba kionga bi masjaire, tsu: “Tusa kjui ngaña̱ ni'yana̱ ña 'etjuña̱.”
42011025	'Ba kionga fa'e ngani, be nga je kis'echa 'ba je nda chun nga fa'as'en ngani.
42011026	'Ba kio fikja'a ngiyatu isennixtjin xi bi nda xi ngisa ch'okun ngisa nga ko mare kui, 'ba ngatsi'i fa'as'enjinre xutabiu. 'Ba xutabiu ngisa ch'okun ma nga ko mare ngatitjunre.
42011027	Yejerañu Jesús titsu kibi, jngu chjun xi s'ejñajinre xutankjiun kitsu nga kiski'ndaya: ―¡Ndaxure chjun xi kitsjari kjuabenichun 'ba kitsikakiri!
42011028	'Ba Jesús kitsingojore: ―Tusa, ¡ndaxure xi basen ñojon enre Na'enchana 'ba tsik'etjusun!
42011029	'Ba kionga je ngisa 'ñu inyamañajan ngisa xuta, Jesús 'etuts'inre nga kitsu: ―Xuta xi tjin nganda'e ch'okun. Inyami'a nga skue jngu kjuakun, tunga tu kui= xi kuánre xuta chinga profeta Jonás nixtjin kuatse jan, tu kui sani kjuakunbiu xi s'ejñatsejenre.
42011030	Ngat'a jotsa'en kuánre Jonás kis'ejñatsejen kjua'ñure Na'enchana ngajinre naxinanda Nínive, 'ba=nde mé= xi ku̱anre Ki'ndire Xuta xi'iun s'e̱jñatsejen kjua'ñure Na'enchana ngajinre xuta xi tjin nganda'e ngayeje.
42011031	'Ba reina xi yatexuma nangi Sabá 'ba=nde kuisetjen ko xuta xi tjin nganda'e, kionga kjua'e nixtjin nga ku̱anre kjua ngasun'ndio. 'Ba kui= xi skanineje xuta xi tjin nganda'e, ngat'a 'ñu= kjin jendibani nga ja'ekasen ñojon kjuafa'etsjenre Salomón. Tunga xi tijña nga'e ngisa= je ngisa nga ko mare Salomón.
42011032	'Ba xuta xi tsik'endu Nínive kuisetjen ko xuta xi tjin nganda'e, kionga kjua'e nixtjin nga ku̱anre kjua ngasun'ndio. 'Ba kui= xi skanineje xuta xi tjin nganda'e, ngat'a kitsik'antjaiya kjuafa'etsjenre 'ba ja'e ngani ngixkun Na'enchana kionga Jonás kitsikja'axtiuyare enre Na'enchana. Tunga xi tijña nga'e ngisa= je ngisa nga ko mare Jonás.
42011033	Tsajain xi baka jngu ndi'i 'ba 'bejña'mo asa 'bejñangi jngu kaxa. Tusa 'bejña nk'a, tuxi kuatsejennire xuta xi kjua'as'en ni'yo.
42011034	'Ba tuxkuin jo=ni jngu ndi'i xi tsitsejenre yojori. 'Ba mani, tsa tuxkuin nda, ngayéje yojori matsejenre. Tunga tsa tuxkuin bi nda, ngayéje yojori tjijñu=re.
42011035	Chutsejen_ri nga ndi'i xi tjin ngajinri bi xi jñu ngatjama.
42011036	'Bamani, tsa ngayéje yojori tjinre ndi'i 'ba nimé xi jñu tjin, ku̱atsejenntsjai joni jngu ndi'i xi 'ñu ti nga tsitsejenri ―kitsu Jesús.
42011037	'Ba kionga Jesús je jet'are nga kinchja, jngu xuta fariseo kitsikjint'e nga kuekakjenko ndaba. 'Ba Jesús ja'as'en ndaba xutabiu 'ba tsik'ejñat'a yamixo.
42011038	'Ba xuta fariseo tu 'ba= kuánre, kionga tsabe nga Jesús bi yanejun titjun ntsja nga kuakjen jo tsu kjuachingare.
42011039	'Ba Na'enna Jesucristo kitsure: ―Jun xi xuta fariseo kuon, jun jo=ni tasa ko tiba xi tu ngasun nk'are jejun, tunga kitse ngajin kjuafa'etsjennu kjuacheje ko kjuach'okun.
42011040	¡Xuta xtan! ¿A bi 'yo nga xi kitsa'en ngandetsiun, ndekui kitsa'enni ngaya?
42011041	Tunga ta'e kjuatjo_ru xuta ni̱ma̱ xi tjin ngajin inimanu, 'ba 'batsa'en ku̱atsjekjinñu ngixkun Na'enchana.
42011042	¡Nimaxuni ngat'anu xuta fariseo! Ngat'a ninga ba'e_ru Na'enchana diezmore ngayéje kuya tsujmi ntje xi tsjare jnda xi chine joni menta ko ruda, tunga nichiyajinñu nga kixi kuon ngixkun Na'enchana 'ba nga s'e̱nu kjuanimejenre Na'enchana. Ki=bi xi tjinnere si'on tsakaiñu, 'ba bi sichiyajiun nga si'on xi yak'a.
42011043	¡Nimaxuni ngat'anu xuta fariseo! Ngat'a 'ñu matsjanu nga 'betsubasun yaxile xi inyatitjun ni'ya sinagoga, 'ba 'ñu matsjanu nga nda nite'ndanu ngajin ndetsin ngayeje.
42011044	¡Nimaxuni ngat'anu! Ngat'a jun jo=ni tsju xi bi 'yare, xi xuta minyane ninga bi be ―kitsu Jesús.
42011045	'Ba 'batsa'en jngu chjine kjuatexuma kitsure: ―Na'en, nga 'ba sji, 'ba=nde ch'o mani ji̱n ngayeje.
42011046	'Ba Jesús kitsu: ―¡Nimaxuni ngat'anu jun ngayeje chjine kjuatexuma! Ngat'a nika'anijinñu xuta ch'a xi bi xukjuakore. Tunga jun, nijnguú najma ndso niko.
42011047	¡Nimaxuni ngat'anu! Ngat'a jun nindo tsjure nchja chinga profeta xi xuta chinganu kitsik'en.
42011048	'Ba 'batsa'en bakukixiu nga tjijngu kakún jo kitsa'en xuta chinganu. Ngat'a kui kitsik'en nchja chinga profeta 'ba jun nindo tsjure.
42011049	Kui kjuañu Na'enchana xi mankjinre ngayéje xi tjin 'bi kitsuni: “Sikasen_ra̱ nchja chinga profeta ko apóstol xutabiu, 'ba yak'a xi sik'en 'ba yak'a xi sjenngike.”
42011050	'Ba Na'enchana sijere kuenda xuta xi tjin nganda'e ngat'are jin xi 'esten ngatsi'i nchja chinga profeta ka'nda nga kuanda ngasun'ndio 'ba ka'nda nganda'e.
42011051	Ch'anira jinre Abel, ka'nda tse'e Zacarías xi kjinik'en ngamasen ndetsin 'nda ña tijña altar ko ningu. Kui kjua xinni_nuu̱ nga sijere kuenda xuta xi tjin nganda'e ngat'are ngayéje kibiu.
42011052	¡Nimaxuni ngat'anu jun chjine kjuatexuma! Ngat'a je kjinitsojon llave xi kje'ikoni xuntja ña tijña kjuafa'etsjen. Tunga ni jun bitjas'ion ninga bi ba'e'nde_ru xuta xi mejénre kjua'as'en ―kitsu Jesús.
42011053	'Ba kionga Jesús kitsu kibi, 'ñu kuastire chjine kjuatexumo ko xuta fariseo. 'Ba tsaka'anire nixtjinbiu nga 'et'asire Jesús 'ba tsiningiyare ngat'are nkjin kuya tsajmi.
42011054	'Ba kiskutsejenxinre tsa Jesús kuinchja jngu en xi bi 'batjin, tuxi ku̱an kuangini.
42012001	'Ba kionga 'ñu nkjin mi xuta je kuañajan ka'nda inya'be'nyu'ñu xinkjin, Jesús 'etuts'inre nga xutare tjun jako, 'ba kitsure: ―Tikuendo yojonu ngat'a tse'e kjuajó nkjainre xuta fariseo. Bi 'ba ngatjamo jo ma na'yu san nga tsisan xinkjin kionga 'batjijinre.
42012002	Ngat'a tsajain xi 'mo tijña xi bi xiare, 'ba tsajain xi tijña'mo xi bi s'ejñatsejen.
42012003	Kui kjuañu, ngayéje xi tsixun ña jñu, nga nixtjin kjuinu'yare. 'Ba ensen xi kik'in_ru xingiu, ka'nda ngatsja ni'ya xi'ndaya nga kjuinu'yare.
42012004	'Ba jun amiguna̱, xin_nuu̱ nga bi kun_ru xi tu yojo mare tsik'en, 'ba jaskan tumé nde tsiko ngisani.
42012005	Tusa xin_nuu̱ 'yá= xi kjuikuncho. Tjikuncho xi jaskan nga tsik'en yojo, tjinre kjua'ñu nga tsikasen nga'nde ña fa'a kjuanima xuta 'ba ña bi 'boya ndi'u. Jun, kui= xi tjikuncho.
42012006	¿A bi sateña ón tjiunise ki'ndi nga tu jó sa ton xkua? Tunga Na'enchana nijnguú tjiunisebiu chiyajinre.
42012007	'Ba ka'nda ngayéje ntsjare nindakú tjixkire kui. Kui kjuañu bi kunñu, ngat'a jun ngisa= chji_ru nga ko mare nkjin tjiunise.
42012008	'Ba xin_nuu̱, ngatsi'i xi sikixiya ngixkun xuta nga tsa'an, 'ba=nde Ki'ndire Xuta xi'iun sikixiya ngixkun ankjelere Na'enchana nga tse'e ngayeje.
42012009	Tunga tsa tjin xi bi sikixiya ngixkun xuta nga tsa'an, 'ba=nde bi sikixiyaa̱ ngixkun ankjelere Na'enchana nga tsa'an ngayeje.
42012010	'Ba ngatsi'i xi ch'o kuetsure Ki'ndire Xuta xi'iun, ku̱achat'are. Tunga xi ch'o kuetsure Isennixtjintsjere Na'enchana, bi nde ku̱achat'anire.
42012011	'Ba kionga kuechaninu nga ku̱annu kjua ni'ya sinagoga asa ngixkun chikun asa ngixkun xutaxa, bi nikjo ngat'are jótsa'en kjuinukjuantjo yojonu asa mé= en xi kuixun.
42012012	Ngat'a kui chubabiu Isennixtjintsjere Na'enchana kuakuyanu mé= en xi machjen nga kuixun ―kitsu Jesús.
42012013	'Ba kio jngu xuta xi sejñajinre xutankjiun kitsure: ―Maestru, 'ba t'in_ri nts'ia̱ nga ngatakjanyakona̱ mé= xi 'ejña na'enni̱.
42012014	Tunga Jesús kitsure: ―Na'en, ¿'yá= xi kitsja xana̱ nga juez ku̱an ngajinnu, asa jngu xuta xi kuakjanya mé= xi tjinnu?
42012015	'Ba kitsu ngisare xuta xi kio inya: ―Chutsijon 'ba tikuendo yojonu. Bi nimijion mé= xi tjinre xuta xi yak'a. Nisi 'ñu nkjin tsajmi tjinre jngu xuta, bi tsajmire xi sik'ejñakunre.
42012016	'Ba Jesús 'ejñare jngu kjuakusun, 'ba kitsu: ―Kis'e jngu xuta nyina xi 'ñu nda chan kitsja nangire.
42012017	'Ba 'bitsa'en kitsikja'etsjen: “¿Mé= xi sa'aa̱n? Ngat'a tsajainna̱ nga'nde ña k'uejñatjaa̱ chan xi kisakuna̱.”
42012018	'Ba 'batsa'en xutabiu kitsu: “Kui=bi xi sa'aa̱n. Sikixuyaa̱ ni'ya ña minyatjaa̱ chan, 'ba kja'e xi ngisa= 'ñu ya'e sinda ngañaa̱. 'Ba kio kuinyatjaa̱ channa̱ 'ba ko ngayéje xi tjinna̱.
42012019	'Ba sa'e xin_ra̱ yojona̱: Ne tsé tsajmi inyatjona̱, 'ba nkjin= nu ku̱anre. Sikja'aya 'ba kuechia 'ba s'ia 'ba sitsjakua ngasun'ndio.”
42012020	Tunga Na'enchana kitsure: “Xuta xtan, kui nistjenbi kueye. 'Ba xi inyatjori, ¿'yá= tse'e ku̱an?”
42012021	'Ba= mare xuta xi nga'e ngasun'ndio 'bendutjo kjuanyina, tunga ni̱ma̱= nini ngixkun Na'enchana ―kitsu Jesús.
42012022	'Ba sa'e kitsure xutare: ―Kui kjuañu 'ba xin_nuu̱ nga bi nikjo ngat'are mé= xi machjennu nga kuetsubachun nga'e ngasun'ndebi, mé= xi xino. 'Ba nde bi nikjo ngat'are mé= xi machjenre yojonu, mé= najñu xi xojo.
42012023	Ngat'a kjuabenichunnu, kui= xi ngisa chjire nga ko mare xichine. 'Ba yojonu, kui= xi ngisa chjire nga ko mare najñu.
42012024	Chutsejen_ru kjuakusun ngat'a tse'e tjiundia. Kui bi 'bentje, ninga bi minyaku chan, 'ba nde tsajainre ni'ya ña minyatjo xichinere. Tunga Na'enchana tsikjén. 'Ba jun, ¿a bi ngisa chji_ru nga ko mare tjiunisio?
42012025	'Ba ninga tsa 'ñu sikjo ngat'anu, bi ku̱annu k'uetjun_ru ngijngu nda ngisa kjuabenichunnu.
42012026	Ngu tsa bi manu ña'an mé= xi ichi, ¿ánñu mafoninu ngat'are tsajmi xi yak'a?
42012027	Chutsejen_ru kjuakusun ngat'a tse'e jotsa'en mank'a naxu. Bi tsa'exa 'ba bi tsinda nachjun. Tunga an xin_nuu̱ nga ninga rey Salomón xi ngisa 'ñu nyina kuán nixtjin kuatse jan, bi 'ba kun najñu tsakaja joni naxu.
42012028	Tsa Na'enchana tsja tsikun naxu xi tjin nganda'e ngijña 'ba xi nyujunni kuiti, ¿a bi ngisa sjanu najñu xi xojo jun xi ngisa 'ñu chji_ru nga ko mare naxu? ¡Jun xi chuba makjainnu!
42012029	'Ba mani, bi nikjo nga kuinyisjo mé= xi xino asa mé= xi s'iu.
42012030	Ngat'a ngatsi'i xuta xi tjin ngasun'ndio mangisjai tsajmibi, 'ba Na'ennu je be nga machjennu tsajmibiu.
42012031	Tusa tinyisjo nga si'on jotsa'en mejénre Na'enchana ña batexuma, 'ba sakunu ngayéje tsajmibi ya'aniñu.
42012032	'Ba Jesús kitsure: ―Jun xi ki'ndi chutsangana̱ xin_nuu̱, bi kun. Ngat'a Na'ennu tsja tjinre nga tsja'nde nga kuatexumako ña tibatexuma.
42012033	Tateño mé= xi tjinnu 'ba ta'e_ru xuta ni̱ma̱. Tsa 'ba si'on, sakunu chitsa xi bi machinga, 'ba ko kjuanyina xi bi fet'a ngank'aa, ña chacheje bi ma fechu ninga tjiuxabi bi ma tsikjekjua.
42012034	Ngat'a ña tijña kjuanyinanu, 'ba=nde kio tijña inimanu.
42012035	Chojo najñunu tuxi tetsubandañu 'ba nda titikoni ndi'inu.
42012036	'Ba ngatjamo joni chu'nda xi inyakuyare xi naire xi ndaba kjuabixan kafi, meni kionga xi naire kjua'e ngani ndaba 'ba sikjane xuntja ni'ya, chu'ndabiu ta'a skje'ire.
42012037	Ndaxure chu'nda xi tjindukun kionga kjua'e xi naire. Kjuakixi= xi xin_nuu̱ nga xi naire k'uekungi najñu tjiare 'ba sik'endut'a yamixare nga k'ueyare xichine.
42012038	Ndaxure chu'ndabiu, tsa tjindukun kionga kjua'e xi naire, ninga tsa masen nistjen asa tsa je tjis'e isen.
42012039	Ngatja'yo kibi: Tsa xuta xi tse'e ni'yo be jó fa chun kjua'e chacheje ndaba, bi sja'ndere nga chachojo kuakjanngi ndaba.
42012040	'Ba=nde tetsubandantsjo jun ngayeje, ngat'a Ki'ndire Xuta xi'iun kjua'e kionga jun bi techuya_ru.
42012041	'Ba Simón Pedro tsiningiyare Jesús: ―Na'en, kjuakusunbi xi te'bejñanii̱, ¿a tu ji̱n= kik'innii̱, asa ngatsi'i xuta?
42012042	'Ba Na'enna Jesucristo kitsure: ―¿'Yá= ngakure chu'nda xi kixi fiko xare 'ba xi nkjin kakun, kui= xi naire sik'enda nga kui xi sjare xichine chu'nda xi yak'a nga chubare fa?
42012043	¡Ndaxure chu'nda xi 'ba titsa'en kionga kjua'e naire!
42012044	'Ba xinkixi_nuu̱ nga naire sik'enda ngayéje xi tjinre.
42012045	Tunga tsa chu'ndabiu 'bitsa'en sikja'etsjen: “Naina̱ k'uandaya=ngisare nga kjua'e”, 'ba sa'e kuajare chu'nda ko yanchjin chu'nda xi yak'a, 'ba kuakjen 'ba k'ui 'ba ku̱ach'i;
42012046	'ba nixtjin nga bi skuyare 'ba chu̱ba̱ xi bi be, kjua'e ngani naire chu'ndabiu. 'Ba naire 'ñu sikja'a kjuanima 'ba ngusun siko joni xuta xi bi makjainre ngat'a tse'e Na'enchana.
42012047	'Ba chu'ndabiu xi be mé= xi mejénre xi naire tunga bi 'bejñanda ninga bi tsik'etjusun mé= xi mejénre xi naire, nkjin ndiya s'e̱re.
42012048	Tunga chu'nda xi bi be mé= xi mejénre xi naire 'ba kitsa'en mé= xi machjen nga ku̱anre kjua, kui= xi chuba ndiya s'e̱re. Kui xi tse kitsa'ere, tse xja'are; 'ba nde kui xi tse kuangantsja, 'ba=nde ngisa tse xja'are.
42012049	An ja'ek'ets'ia̱ ndi'i xi tsitsje ngasun'ndio 'ba 'ñu mejénna̱ nga kuiti tsakaiñu ―kitsu Jesús―.
42012050	Tunga tjinnere nga kjua'axtia̱ jngu kjuanima xi ne 'ñu, 'ba 'ñu tjimafona̱ ka'nda nga kjua'e nixtjin nga k'uetjusun kibiu.
42012051	¿A nikja'etsjenñu nga kjuaxiu ja'ek'ejñaa̱ ngasun'ndebi? Xin_nuu̱ nga junjun, tusa ja'ekakjanyaa̱ xuta.
42012052	Ngat'a ch'anira nganda'e tsa ón mani xuta xi tjinduya ngaya jngu ni'ya, kuakjanya: xi ján mani skjanko xi jó mani, 'ba xi jó mani skjanko xi ján mani.
42012053	Jó ya s'e̱. Xi na'en ma ku̱astike ki'ndi xi'inre; 'ba xi ki'ndi xi'in ma ku̱astike na'enre; xi na ma ku̱astike ki'ndi chjunre; xi ki'ndi chjun ma ku̱astike nare; xi nachi'ya ma ku̱astike kja'ndare; 'ba xi kja'nda ma ku̱astike nachi'yare.
42012054	'Ba Jesús 'ba nde kitsure xutankjiun: ―Kionga 'yo nga ndiba yufi, mixun: “Kua'a tsi”, 'ba 'ba ma.
42012055	'Ba kionga tsejen manu jngu ntjo sje, mixun: “Ku̱asje”, 'ba 'ba ma.
42012056	¡Xuta xi jó nkjon! Mankjinnu mé= xi matsejen ngank'aa ko t'anangiu. Tunga, ¿ánñu bi kjimankjinninu xi tis'ejñatsejen nixtjin nga tetsuba?
42012057	Bi machjen nga jngu juez kuetsunu mé= xi kixi ngixkun Na'enchana ―kitsu ngisa Jesús―.
42012058	Kionga ji ko xi tibangiri temangiu ngixkun xutaxa, t'endakue kjua yejerañu nga tjenko ngisai ngaya ndiyo, tuxi bi kuekoniri ngixkun juez. Ngat'a tsa ngixkun juez kuekori, xi juez singantsja nganiri ngaya ntsja xi tsikuenda nduyo 'ba kui kuayari nduyo.
42012059	'Ba xinra̱ nga bi k'uetji kio ka'nda nga k'uechji ngayéje ton xi tjenri.
42013001	'Ba kui nixtjinbiu kio inya xi ye'ere nijmi Jesús mé= xi kuata'en yak'a xuta xi tse'e Galilea. Xutabiu inyatsa'en tjiuba xi kjuatjo tse'e Na'enchana. 'Ba Pilato 'exa nga kjinik'en xutabiu. 'Ba kio ts'atjijinre jinre tjiuba ko xi tse'e xutabiu.
42013002	'Ba Jesús kitsu: ―¿A nikja'etsjenñu nga 'ba kuata'en xutabiu kui kjua ngisa tse je tjinnire nga ko mare ngatsi'i xuta xi yak'a xi tse'e Galilea?
42013003	An xin_nuu̱ nga junjun ―kitsu Jesús―. 'Ba jun, tsa bi sik'antjaiyo kjuafa'etsjennu 'ba kjua'e ngañu ngixkun Na'enchana, 'ba=nde tsa'en kueyo ngatsi'u ngayeje.
42013004	'Ba ngat'a tse'e xi tjio'on ján jesun kionga torre tse'e Siloé kiskanere, ¿a nikja'etsjenñu nga 'ba kuánre xutabiu kui kjua ngisa tse je tjinnire nga ko mare ngatsi'i xuta xi yak'a xi tse'e naxinanda Jerusalén?
42013005	An xin_nuu̱ nga junjun. 'Ba jun, tsa bi sik'antjaiyo kjuafa'etsjennu 'ba kjua'e ngañu ngixkun Na'enchana, 'ba=nde tsa'en kueyo ngatsi'u ngayeje.
42013006	'Ba Jesús 'ejña kjuakusunbi, 'ba kitsu: ―Jngu xuta tjintjejinre jngu ya higo ngajin ña tjintjere uva, 'ba kikutsejenre tsa yabiu je yajare tu higo, tunga nijnguú kuasjaire.
42013007	'Ba meni jako xuta xi tsikuenda ña tjintjere uva, 'ba kitsure: “Je ján nu tjinre nga fa'ekangisjaa̱ ture ya higobi, 'ba nijnguú masjaina̱. Tichasin, ngat'a tu kjuatjo= titsikjengi nga'ñure nangiu.”
42013008	'Ba xi tsikuenda ña tjintjere uva kitsingojore: “Na'en, ta'e'ndena nga ngatasen ngisa nubi. Kuakjanndai_ra̱ tuts'in 'ba kuinyangi_ra̱ nangi jma.
42013009	'Ba tsa sja tu nu xi ndiba, nda tjin. Tunga tsa bi sja, ku̱an stisun.”
42013010	Jngu nixtjin nga nikja'aya, Jesús tibakuya enre Na'enchana ngaya jngu ni'ya sinagoga.
42013011	'Ba kio tijña jngu chjun xi kuatjio'on ján nu tjinre nga tji'me. Jngu isennixtjin xi bi nda kitsitsitinre 'ba bi nde ma basen kixini.
42013012	'Ba kionga Jesús tsabe chjunbiu, kinchjare 'ba kitsure: ―Na, je kuandai ngat'are chi'in xi kunri.
42013013	'Ba Jesús yanere ntsja chjunbiu, 'ba ndekuini chubabiu tsakasenkixi ngani 'ba 'etuts'inre nga kitsichjire Na'enchana.
42013014	Tunga xi ngakure ni'ya sinagoga kuastire, ngat'a Jesús kitsinda chjunbiu nga nixtjin nga nikja'aya. 'Bi kitsu nga jako xuta: ―Jon nixtjin tjin nga ma ña'axa. Ngu kui nixtjinbiu ndibo nga ku̱ando, 'ba bi nixtjin nga nikja'aya.
42013015	'Ba Jesús kitsingojore: ―¡Xuta xi jó nkjon! ¿A bi chjundo tjiuba xi tjinnu nga nixtjin nga nikja'aya, nga menik'iu nanda?
42013016	'Ba chjunbi xi ntjere Abraham kuán, xi je tjio'on ján nu tjinre nga chanayi Satanás tjita'ñure nga kitsja chi'inre, ¿a bi machjen nga xjunda ninga tsa nixtjin nga nikja'aya?
42013017	'Ba kionga Jesús je kitsu kibi, kuasubare ngatsi'i xuta xi stike. Tunga ngatsi'i xutankjiun kuatsja yeje kjuakun xi Jesús tsa'en.
42013018	'Ba kio Jesús kitsu: ―¿Mé= xi mangusun ña batexuma Na'enchana? 'Ba ¿mé= xi singusunkuaa̱?
42013019	Jo=ni jngu xujma mostaza xi kiskjebe jngu xuta 'ba 'entje ngijñare. 'Ba kuank'a xujmo 'ba jngu ya kuán, 'ba tjiunise xi tutjen ngank'aa ja'etsinda'a ndaba tjiare yo.
42013020	'Ba Jesús kitsu ngani: ―¿Mé= xi singusunkuaa̱ ña batexuma Na'enchana?
42013021	Jo=ni na'yu sanre niñuxtila xi kiskjebe jngu chjun 'ba kitsik'atjijinko 'ñu tsé na'yu. 'Batsa'en tsijin ngayéje na'yu.
42013022	'Ba kionga Jesús tifi naxinanda Jerusalén, ja'axtiu naxinanda ya'e ko naxinanda chi nga tibakuya enre Na'enchana.
42013023	'Ba jngu xuta tsiningiyare: ―Na'en, ¿a chuba mani xi k'uangi?
42013024	'Ba Jesús kitsure: ―T'e_ru kakún nga kuitjas'ion xuntja xkju. Ngat'a xinkixi_nuu̱ nga ne nkjin mani xi ku̱amejénre kjua'as'en kio, tunga bi ku̱anre.
42013025	'Ba kionga xi naire ni'yo kuisetjen 'ba k'uechja xuntjo, jun xi tenyo ngandetsian sikjanio xuntjo, 'ba kuixun: “Na'en, chju'inii̱ xuntjo.” Tunga kui kuetsunu: “Bi 'bexkun_nuu̱. Bi 'bia̱ ñá tsojon.”
42013026	'Ba kio kuixun: “Ñatjen kjininchja 'ba kji'ya, 'ba ngaya ndiyani̱ kikakuye enre Na'enchana.”
42013027	Tunga 'bi kuetsunu: “Je 'ba kixin_nuu̱ nga bi 'bexkun_nuu̱ 'ba bi 'bia̱ ñá tsojon. Tinyat'axiun ngatsi'u, jun xi ch'o kjiño'on.”
42013028	Kio xi'ndo 'ba kuijndo nde'ñú nga xio Abraham ko Isaac ko Jacob 'ba ko ngatsi'i nchja chinga profeta xi tjindu ña batexuma Na'enchana. 'Ba jun, xin kjuinik'endunu.
42013029	'Ba kjuendibani xuta nituña nga'ndeñu 'ba k'uendut'a yamixa xi kjijña ña batexuma Na'enchana.
42013030	'Ba chutsijon, tjin xuta xi jaskan ma nganda'e xi tjun ku̱an, 'ba tjin xuta xi tjun ma nganda'e xi jaskan ku̱an.
42013031	'Ba ndekuini chubabiu yak'a xuta fariseo ja'ekun Jesús, 'ba kitsure: ―T'etji nga'e 'ba xin t'in, ngat'a Herodes mejénre sik'enri.
42013032	'Ba Jesús kitsure: ―'Bi tangink'in_ru xuta mañabiu: “Chutsejen, nganda'e 'ba nyujunni k'uaxjia̱ isennixtjin xi bi nda 'ba sindaa̱ xuta, 'ba xi majánni nixtjin kjuet'ana̱.”
42013033	Tunga tjinnere nga janda kjuia̱ nganda'e ko nyujunni 'ba ko jngini, nga tefia̱ naxinanda Jerusalén. Ngat'a bi ku̱an kueya xin naxinanda jngu profeta.
42013034	¡Jun xuta tse'e Jerusalén, xi nik'ion nchja chinga profeta 'ba 'be_ru ndiojo xuta xi nikasennu! ¡A tu nkjin ndiya kuamejénna̱ nga sik'enduku_nuu̱ jotsa'en tjiuxa'ndo nga 'bendungits'u ki'ndire, tunga bi kuamejénnu!
42013035	Ngu nganda'e, je kjuinikumare ni'yanu. 'Ba an 'ba xin_nuu̱ nga bi nde xianinu ka'nda nga kuixun: “¡Ngatjatsichikunta'en Na'enchana xi ndiba ngat'are ja'enre!”
42014001	'Ba 'ba kuán jngu nixtjin nga nikja'aya, Jesús kikakjen ndaba jngu ngakure xuta fariseo, 'ba xutabiu nda inyakutsejen'a.
42014002	'Ba 'ba nde kio tijña ngixkun Jesús jngu xuta xi tjinre chi'in ske.
42014003	'Ba 'batsa'en Jesús jako chjine kjuatexuma ko xuta fariseo, 'ba tsiningiyare: ―¿A tixa'nde nga ninda xuta xi tji'me nixtjin nga nikja'aya, asa bi tixa'nde?
42014004	Tunga nchjabiu xiu tsik'endu. 'Ba meni Jesús yanere ntsja xi tji'mio 'ba kitsinda 'ba kitsikasen ngani ndaba.
42014005	'Ba jako ngani nchjabiu, 'ba kitsure: ―Tsa ki'ndinu asa tjiundijanu kuintjaiya ngaya jngu ngojo nixtjin nga nikja'aya, ¿a bi ta'a me'naxjo?
42014006	'Ba nchjabiu bi kitsingojore, ngat'a bi be jó= kuetsu.
42014007	'Ba kionga Jesús tsabe jotsa'en xuta xi kuañajan kio inyafa'ajin yaxile xi inyatitjun nga inya'bendut'a yamixo, 'bitsa'en jakoya:
42014008	―Tsa tjin xi sikjint'eri jngu s'ire kjuabixan, bi benisin yaxile xi sejña titjun. Ngat'a ku̱anre kjua'e ngijngu xi kjinikjint'e, xi ngisa 'ñu titjun nga ko mare ji,
42014009	'ba xi kitsikjint'eri kjua'etsuri: “Ta'e_ri nga'nderi xutabi.” 'Ba 'batsa'en ku̱asuba=ri nga k'uikeni nga'nde xi fet'ani.
42014010	Tusa kionga kjuinikjint'eri jngu s'i, teni nga'nde xi fet'ani, tuxi kionga skueri xi kitsikjint'eri, kjua'etsuri: “Amigu, teni jngu nga'nde xi tijñatitjun.” 'Ba 'batsa'en sakuri kjuaje ngixkun ngatsi'i xi k'uendut'akori yamixo.
42014011	Ngat'a tu'yañu xi tu kui tajngu nk'a 'baxje yojore, kui= xi kjui'naxjenima. 'Ba xi 'baxjenima yojore, kui= xi sakure kjuaje ―kitsu Jesús.
42014012	'Ba Jesús 'ba nde jako xi kitsikjint'e, 'ba kitsure: ―Kionga sikint'e xuta nga kuechikue nga nyusen asa ngajñu, bi nikjint'e nchja xi nda ya'ari ninga nts'é ninga xingi ninga xuta nyina xi tjindut'a tiñari. Ngat'a tsa 'ba si'en, kui nchjabiu sikjint'e nganiri 'ba 'batsa'en k'uetjusun mé= xi kitsa'e_ri.
42014013	Tusa kionga kjui'naxje jngu s'i, tikjint'e xuta ni̱ma̱ ko xuta xi tsajain ntsja ko xuta xi bi ma fi 'ba ko xuta ka,
42014014	'ba 'batsa'en nda s'e̱ri. Ngat'a xutabi bi ku̱anre sja nganiri mé= xi kua'eri, tunga ku̱achjiri nixtjin kionga kjua'aya nganire ngajinre mik'en xuta xi kixi kitsa'en nga tsik'endu ―kitsu Jesús.
42014015	'Ba kionga jngu xuta xi 'ba nde tijñat'ako Jesús yamixo kjint'e kibi, kitsure: ―¡Ndaxure xuta xi kuakjen ña batexuma Na'enchana!
42014016	'Ba meni Jesús jako xutabiu, 'ba kitsure: ―Jngu nixtjin jngu xuta ts'axje jngu s'i je 'ba ne nkjin xuta kitsikjint'e.
42014017	'Ba kionga je echu chu̱ba̱ nga kuakjen, xutabiu kitsikasen jngu chu'ndare tuxi kuetsunire xi kitsikjint'e: “Jabiu, ngat'a je tijñanda ngayéje xichine.”
42014018	Tunga ngatsi'i kitsije kakunre. Xi tjun kitsure: “Biru ku̱an kjuia̱. Sa'e fa tsatsia̱ jngu nangi 'ba tjinnere nga kjuikutsejen_ra̱. Te'bets'ara̱ nga tije kakunnaa̱.”
42014019	'Ba kja'e xuta kitsure: “Biru ku̱an kjuia̱. Sa'e fa tsatsia̱ ón nga tjiundija xi bakjan nangi 'ba tefikut'ayakofa_ra̱. Te'bets'ara̱ nga tije kakunnaa̱.”
42014020	'Ba ngijngu kitsure: “Biru ku̱an kjuia̱ ngat'a sa'e fa tsixan.”
42014021	'Ba chu'ndabiu jendiba ngani 'ba ye'e yejere nijmi naire kibi. 'Ba 'batsa'en xi naire ni'yo kuastire, 'ba kitsure: “Kitsa t'in ngajin naxinando 'ba ngayéje ndiya xi tjinre, 'ba ndekue nga'e xuta ni̱ma̱ ko xuta xi tsajainre ntsja ko xuta ka 'ba ko xi bi ma fi.”
42014022	'Ba jaskan chu'ndabiu kitsure: “Na'en, je kitsik'etjusaa̱n jotsa'en kisji, tunga tjin= ngisa nga'nde.”
42014023	'Ba 'batsa'en xi naire kitsu nganire chu'ndare: “T'in ngaya ndiyant'io 'ba nga'nde ki'ndi xi tjindundai nga'e 'ba t'ene_ri xuta nga ngatja'as'en nga'e, tuxi tseni ni'yana̱.
42014024	Ngat'a an xin_nuu̱ nga nijnguú xi tjun kjinikjint'e skine xichinena̱.”
42014025	'Ba nkjin xuta tjenngire Jesús, 'ba kui kitsiku'beya nga kitsure:
42014026	―Tsa tjin xi mejénre kjuendetjenngina̱ tjinnere nga ngisa simejénna̱ nga ko mare na'enre ko nare, chjunre ko ki'ndire, nts'e ko ndichja asa yojore ngayeje. Tsa tsajain, bi ku̱an xutana̱ ku̱an.
42014027	'Ba ngatsi'i xi bi kua'anijin krure 'ba kuendetjenngina̱, bi ku̱an xutana̱ ku̱an.
42014028	Tsa jngu xi tijña ngajinnu mejénre sinda jngu torre, ¿a bi tjun k'uejña nga sa'en xki jó tjin kjueyare, tuxi skueni tsa tjinre ton xi machjenre nga sijngu torrebiu?
42014029	Ngat'a tsa̱ sinda tuts'in xjo 'ba jaskan bi ku̱anre sijngu torrebiu, ngu ngatsi'i xuta xi skue nga 'ba sa'en, k'uejnuke.
42014030	'Ba kuetsure xinkjin: “Kui xutabiu 'etuts'inre kui xabi, tunga bi kuánre kitsijngu.”
42014031	'Ba tsa jngu rey xi tjinre te mi chasoldadu mejénre kuekjanko kja'e rey, ¿a bi tjun k'uejña nga sikja'etsjen tsa xukjuakore nga skjanko rey xi ngijngu xi ndeko kan mi chasoldadu?
42014032	'Ba tsa bere kakun nga bi xukjuakore, ngu sikasen xuta xi ya'a en nga k'uets'are kjuaxiu rey xi ngijngu, kionga kjin tjen ngisa.
42014033	'Bamani, tu'yañu xi tijña ngajinnu xi bi k'uejña ngayéje xi tjinre, bi ku̱an xutana̱ ku̱an.
42014034	'Ba naxo nda, tunga tsa chaja xi xtiare, ¿jó tsa'en ku̱achjen ngisa?
42014035	Ngu je ku̱an tsajmi xi tumé chjire. Bi nde ku̱achjennire nangi, ninga ña s'entje ntje. Tu xanikja'a ngisa. Xi tjin ñojon, ngatinya ñojon ―kitsu Jesús.
42015001	'Ba nkjin xi kjebechjintjai tsajmi ngat'are Roma ko xuta xi tjinre je kikinyat'a tiñare Jesús nga kikasen ñojonre.
42015002	Tunga xuta fariseo ko chjine kjuatexuma kinchjastita'en Jesús, 'ba tsure xinkjin: ―Kui xutabi kjebetjo xuta xi tjinre je 'ba kjenko.
42015003	'Ba meni Jesús 'ejña kjuakusunbi, 'ba kitsure:
42015004	―Tsa tijña ngajinnu jngu xi tjinre jngu sientu chutsanga, 'ba tsa jngu sichaja, ¿a bi sik'endu xi yachute ko yachan ñajan ngajin ngijño 'ba kuekangisjai xi kichaja ka'nda nga ku̱asjaire?
42015005	'Ba kionga ku̱asjaire, tsja s'e̱re nga kuasun tjiare.
42015006	'Ba nga kjuechu ndaba, kuinchjare nga ku̱añajan nchja xi nda ya'a 'ba ko xi tjindut'a tiñare, 'ba kuetsure: “Titsjakonu, ngat'a je kuasjai nganina̱ chutsanga xi kichajana̱.”
42015007	'Ba xin_nuu̱ nga 'ba nde tsa'en ngisa s'e ngisa kjuatsja ngank'aa ngat'are jngu xuta xi tjinre je xi kitsik'antjaiya kjuafa'etsjenre 'ba ja'e ngani ngixkun Na'enchana nga ko mare yachute ko yachan ñajan xuta kixi xi bi tjinnere nga sik'antjaiya kjuafa'etsjenre 'ba kjua'e ngani ngixkun Na'enchana.
42015008	'Ba tsa jngu chjun tjinre te ton xi plata nini 'ba tsa jngu cha̱jare, ¿a bi kuaka jngu ndi'i 'ba k'uecha ndaba, 'ba tafi tafi kuangisjai ka'nda nga ku̱asjai nganire tonre?
42015009	'Ba kionga ku̱asjaire, kuinchjare nga ku̱añajan yanchjin xi nda ya'a 'ba ko yanchjin xi tjindut'a tiñare, 'ba kuetsure: “Titsjakonu, ngat'a je kuasjai nganina̱ ton xi kichajana̱.”
42015010	'Ba xin_nuu̱ nga 'ba nde tsa'en s'e kjuatsja ngajinre ankjelere Na'enchana ngat'are jngu xuta xi tjinre je xi tsik'antjaiya kjuafa'etsjenre 'ba fa'e ngani ngixkun Na'enchana.
42015011	'Ba Jesús kitsu ngisa: ―Jngu xuta kis'ere jó ki'ndi xi'in.
42015012	'Ba xi ngisa ki'ndiu kitsure na'enre: “Na'en, ta'ena mé= xi 'bakona̱.” 'Ba xutabiu yakjanyare ki'ndire mé= xi tjinre.
42015013	'Ba kionga je ja'a jó ján nixtjin, xi ngisa ki'ndiu yateña yeje xi kitsa'ere. 'Ba ko ton xi kisakure kiji jngu nangi t'axin xi kjin. Kio kitsikjeya yeje tonre nga kitsa'enjun kitsa'ent'a.
42015014	'Ba kionga je kitsikje yeje tonre, kio nangibiu kis'e jngu kjindia xi ne 'ñu, 'ba kuana'enre kui ngayeje.
42015015	'Ba kio kikajngit'are xa jngu xuta xi tijña nangibiu, 'ba xutabiu kitsikasen ña inya tjiuchingare, tuxi sikjenni.
42015016	'Ba kuamejénre nga sitse ngats'a ko xi inyakjine tjiuchingo, tunga tu'yá kitsjare.
42015017	Tuchan kitsikja'etsjen: “¡A tu nkjin mani nchja xi tsa'exa ndaba na'enna̱ xi 'bangire xichine, 'ba an nga'e tebeyaa̱ kjindia!
42015018	Tusa kjuikun ngañaa̱ na'enna̱ 'ba 'bi xin_ra̱: Na'en, je tsajngijia̱ ngixkun Na'enchana 'ba ngixkuin.
42015019	Je bi nde 'ba k'innina̱ nga ki'ndiri k'uin ngisanaa̱. Tusa tu tikona joni jngu chu'ndari.”
42015020	'Ba 'batsa'en 'etju nga kikun ngani na'enre. 'Ba kionga kjin ndiba ngisa, na'enre tsabe 'ba ja'animare 'ba tsangatsanga nga kitsubakja ki'ndire 'ba 'endsu'a.
42015021	'Ba kio kitsure na'enre: “Na'en, je tsajngijia̱ ngixkun Na'enchana 'ba ngixkuin. Je bi nde 'ba k'innina̱ nga ki'ndiri k'uin ngisanaa̱.”
42015022	Tunga na'enre jako chu'ndare, 'ba 'bi kitsure: “Kitsa ndeko najñu xi ngisa nda 'ba tikajo ki'ndina̱, 'ba nde t'eya_ru najma ntsja jngu xtungu, 'ba tjaya_ru jnde ngayeje.
42015023	'Ba ndeko ki'ndi ndija xi nda kji'i 'ba tik'ion. 'Ba sinchja 'ba kjui'naxjia s'i.
42015024	Ngat'a ki'ndina̱ kibi joni tsa k'en 'ba je ja'aya nganire. Kui kichaja tsakaiñu 'ba je kuasjai ngani.” 'Ba 'etuts'inre nga kitsa'en kjuatsja.
42015025	Yejerañu ki'ndi xi ngisa chingó ngijñaa tsu'ba kui. 'Ba kionga jendiba 'ba ja'e tiña ndaba, kjint'ere nga tifane son 'ba nga inyate xuta.
42015026	'Ba kio kinchjare jngu chu'nda 'ba tsiningiyare mé= xi tjima.
42015027	'Ba chu'ndo kitsure: “Nts'é= kafa'e ngani, 'ba na'enri ka'bexa nga kanik'en ki'ndi ndija xi nda kji'iu, ngat'a nda kji'i nga kakjebetjo ngani ki'ndire.”
42015028	'Ba kuastire ki'ndi xi ngisa chingó, 'ba bi kuamejénre ja'as'en ndaba. 'Ba meni na'enre 'etju nga kikets'are tuxi kjua'as'enni.
42015029	Tunga kui kitsure na'enre: “Je 'ye jó kuatjin nu tetsa'exat'ara̱, 'ba ngantsjai tsik'etjusaa̱n enri, 'ba nisa ñajanni ba'ena jngu natendsu chi tuxi sitsjakoña̱ nchja xi nda ya'ana̱.
42015030	Tunga nga kafa'e ki'ndiri kibi, xi kitsikjeyako yanchjin ska mé= xi kitsa'e_ri, kanik'en_ri ki'ndi ndija xi nda kji'iu.”
42015031	'Ba na'enre kitsingojore: “Ki'ndina̱, ngantsjai tenikonaa̱ ji, 'ba ngayéje xi tjinna̱ tsiji.
42015032	Tunga nganda'e tjinnere nga kjui'naxjia s'i 'ba sitsja, ngat'a nts'é jo=ni tsa k'en 'ba je ja'aya nganire. Kui kichaja tsakaiñu 'ba je kuasjai ngani.”
42016001	'Ba Jesús jako xutare 'ba 'bi kitsure: ―Tsik'ejña jngu xuta nyina xi kis'ere jngu ngakure chu'nda xi tsikuenda tsajmire. 'Ba kik'inre nga chu'ndabiu titsikje mé= xi tjinre.
42016002	'Ba meni kinchjare chu'ndabiu 'ba kitsure: “¿Ánñu 'ba tsuni en xi tent'ia̱ ngat'ari? Tikasennaa̱ kuendare xa xi teñe'en, ngat'a bi nde ji sikuendani mé= xi tjinna̱.”
42016003	'Ba 'bitsa'en kitsikja'etsjen chu'ndabiu: “¿Mé= xi sa'aa̱n nganda'e nde? Ngat'a naina̱ tikja'ana̱ xana̱. Bi xukjuakona̱ tsa kuakjaa̱n nangiu, 'ba ku̱asuba=na̱ tsa ton skui'asaa̱n.
42016004	Je 'bia̱ mé= xi sa'aa̱n, tuxi s'e̱nina̱ amigu xi skjebetjona̱ ndaba, kionga xja'ana̱ xana̱.”
42016005	'Ba meni kinchjare nga jngu jngu nchja xi tjenre tse'e naire. 'Ba tsiningiyare xi tjun ja'e: “¿Jó tjin tjenri tse'e naina̱?”
42016006	'Ba xutabiu kitsingojore: “Jngu sientu barril aseti.” 'Ba chu'ndabiu kitsure: “Jun'ún xujun xi kua'indut'a xkire mé= xi tjenri 'ba tenifani 'ba tu yachute t'et'asai.”
42016007	'Ba sa'e 'bi kitsu nganire kja'ere: “'Ba ji, ¿jó tjin tjenri?” 'Ba xutabiu kitsu: “Jngu sientu kuxta trigo.” 'Ba chu'ndabiu kitsu ngani: “Jun'ún xujunbi xi kua'indut'a xkire mé= xi tjenri. Tusa tu yachute ko kate t'et'asai.”
42016008	'Ba xi naire tsabexkun nga chu'nda ch'okunbiu tjinre kjuamaña nga 'ba kitsa'en. Ngat'a xuta xi bi xutare Na'enchana ngisa= tse kjuamaña tjinre nga 'bendako kjua xinkjin nga ko mare xutare Na'enchana.
42016009	'Ba an xin_nuu̱ ―kitsu Jesús―. Tichjon kjuanyina xi tjin ngasun'ndebi, tuxi ngatjas'eninu xuta xi nda kua'anu. 'Ba 'batsa'en, kionga kjue kjuanyino, s'e̱ xi skjebetjonu nga'nde xi bi fet'a.
42016010	Xi kixi fiko nga tsik'etjusun mé= xi ichi, kui= xi 'ba nde kixi fiko nga tsik'etjusun mé= xi tse. 'Ba xi bi kixi fiko nga tsik'etjusun mé= xi ichi, kui= xi 'ba nde bi kixi fiko nga tsik'etjusun mé= xi tse.
42016011	'Bamani, tsa bi kixi kueko nga sikuendo kjuanyina xi tjin ngasun'ndebi, ¿'yá= xi sja'ndenu nga sikuendo kjuanyina xi kjuakixikjin?
42016012	'Ba tsa bi kixi kueko nga sikuendo xi kja'e tse'e xuta, ¿'yá= xi sjanu xi tsojon ku̱an?
42016013	Nijngu chu'nda ma tsa'exat'are jó nai. Ngat'a jngu xi ku̱astike 'ba xi ngijngu simején, asa jngu xi kixi sa'exat'are 'ba xi ngijngu siton. Kui kjuañu bi ku̱an si'axat'ani_ru Na'enchana ko kjuanyino.
42016014	Tunga xuta fariseo, xi 'ñu mejénre ton, tsejnuke Jesús kionga kjint'e ngayéje kibi.
42016015	'Ba kio Jesús jako xuta fariseo, 'ba kitsure: ―Jún= xi nda 'naxjio yojonu ngixkun xuta, tunga Na'enchana be= jotsa'en tjindu inimanu. Ngat'a xi nda 'baxje xuta, kui= xi 'baxjengi Na'enchana.
42016016	Mé xi kua'indut'a kjuatexumo ko mé= xi yakuya nchja chinga profeta yatexuma ka'nda nixtjin nga ja'e Juan Bautista. 'Ba ch'anire kui nixtjinbiu tis'eya nijmi nga Na'enchana xi tibatexuma, 'ba ngatsi'i xuta inya'benere yojore nga mejénre kjua'as'en ña batexuma.
42016017	Tunga ngisa bi na'en tjin nga xaja nangibi ko ngank'aa nga ko mare nga xaja jngu letrachi tse'e kjuatexuma.
42016018	Tu'yañu xi sik'ejña chjunre 'ba k'uejñako kja'e chjun, kui= xi tsa'ent'are kjuachajngi chjunre. 'Ba xi k'uejñako ngani chjun xi kitsik'ejña xi'inre, kui= xi 'ba nde tsa'ent'are kjuachajngi.
42016019	Tsik'ejña jngu xuta nyina xi baja najñu xi 'ñu chji ko najñu xi tsjakun, 'ba nyujun nyujun 'baxje s'i xi 'ñu nda ma ―kitsu Jesús―.
42016020	'Ba nde kio tsik'ejña jngu xuta ni̱ma̱ xi Lázaro 'mi, xi kitsejunre tse 'ba xi fajñaxtiu xuntja ndaba xuta nyino.
42016021	Kui xuta ni̱ma̱biu 'ñu kitsu kakun nga skine t'ia xi bixungi ngi yamixare xuta nyino, 'ba ka'nda tjiunaño fa'ekumajun tsere.
42016022	'Ba 'ba kuán nga k'en xuta ni̱mo̱ 'ba ankjele kiko nga'nde ña tijña Abraham. 'Ba 'ba nde k'en xuta nyino ngayeje 'ba kis'eyanijin.
42016023	'Ba kionga xuta nyino tifa'a kjuanima nga'nde ña fa'axtiu kjuanima xuta 'ba ña bi 'boya ndi'i, kiskutsejennk'a 'ba kjin tsabe Abraham 'ba nga Lázaro tijñat'are.
42016024	'Ba meni 'ñu kinchja, 'ba kitsure Abraham: “Ji na'en Abraham, ngatja'animari ngat'ana̱. T'ikasen Lázaro nga ngatatsika'nyi tjunchi najma ntsja 'ba ngatja'etsika'nyi najenna̱, ngat'a ne 'ñu fefa'aa̱ kjuanima nga'e ngajin ndi'ibi.”
42016025	Tunga Abraham 'bi kitsure: “Ki'ndina̱, tikja'etsjen nga tsja tsa'en tsikeni ngasun'ndio, 'ba Lázaro ja'a kjuanima. Tunga nganda'e tisakure kjua'ñukakun nga'e, 'ba ji temitjaxti kjuanima.
42016026	'Ba ndaire kibi, jngu xanga jñu xi 'ñu je tikijña ngamasenna. 'Ba meni xi tjindu nga'e xi mejénre kuaje jan bi ma fa'axtiu. 'Ba nde xi tjindu jan bi ma fa'axtiu nga kjua'e nga'e ngayeje.”
42016027	'Ba sa'e xuta nyino kitsu nganire: “Ngu, te'bets'ara̱, na'en, nga tikasenchi Lázaro ndaba na'enna̱,
42016028	ngat'a ón mani nts'ia̱. Ngatjike'ere nijmi, tuxi bi ko kui kjua'eni nga'nde kibi ña fa'axtiu kjuanima xuta.”
42016029	Tunga Abraham kitsure: “Nts'é tjinre kjuatexumare Moisés ko xujun xi kitsi'indu nchja chinga profeta. Kui ngatate sinre.”
42016030	'Ba xuta nyino kitsu nganire: “Junjun, na'en Abraham. Tunga tsa tjin xi kjua'aya nganire ngajinre mik'en 'ba kuekun nts'ia̱, sik'antjaiya kjuafa'etsjenre 'ba kjua'e ngani ngixkun Na'enchana.”
42016031	Tunga Abraham kitsingojore: “Tsa bi inyabatesinre mé= xi kitsi'indu Moisés ko nchja chinga profeta, 'ba nde bi ku̱akjainre nisi tjin xi kjua'aya nganire ngajinre mik'en.”
42017001	'Ba kio Jesús jako xutare, 'ba kitsure: ―'Ba s'e̱ntsjai mé= xi sa'en nga xuta majngije, tunga ¡nimaxuni xi sa'en nga xuta xi yak'a kuajngije!
42017002	Ngisa= nda ku̱anre xi 'ba sa'en tsa sjen'bangit'a ngisin jngu ndiojo tse 'ba xanikja'ajin ndachikun, kionga kje tsa'enjín nga kuajngije jngu ki'ndi chi joni kibi.
42017003	Tikuendo yojonu. Tsa nts'é timajngije ngat'ari, chukoye nga bi nda titsa'en. 'Ba tsa sik'antjaiya kjuafa'etsjenre 'ba kjua'e ngani ngixkun Na'enchana, tichat'a_ri.
42017004	Tsa yatu ndiya ch'o sikori nga jngu nixtjin 'ba yatu ndiya kjua'etsuri: “Sik'antjaiyaña̱ kjuafa'etsjenna̱. Tichat'anaa̱”, tsa 'ba kuetsuri, tichat'a_ri ―kitsu Jesús.
42017005	'Ba apóstoles kitsure Jesús: ―Tisekonii̱ tuxi ngisa ku̱akjain ngisanini̱.
42017006	'Ba Na'enna Jesucristo kitsure: ―Tsa tjinchinu kjuamakjain ninga tu ichi sa joni xujma mostaza, ku̱an k'uin_ru yabi: “Chjuneye yojori nga'e 'ba t'ik'entjejin yojori ndachikun”, 'ba yabiu sik'etjusunnu.
42017007	'Ba Jesús kitsu ngisare xutare: ―Tsa jngu ngajinnu tjinre jngu chu'nda xi kafikakjan nangiu asa tjiuba kafitsikuenda, 'ba kionga je fa'eni ngijña chu'ndabiu, ¿a tsu=re: “Ndekenit'ai yamixo”?
42017008	Junjun. Tusa tsure: “T'endai xi skinaa̱ 'ba t'ekungi chinga tjiari nga t'eyana xichine ko nanda xi k'uia̱, 'ba jaskan ku̱an sinchje 'ba s'i ji.”
42017009	'Ba ninga bi tsjare kjuanda chu'ndare kionga je kitsik'etjusun xa xi 'exare.
42017010	'Ba nde tsa'en ko jun, kionga je kjinik'etjusun ngayéje xa xi 'exanu Na'enchana, tixun: “Ña= chu'nda xi tumé chjire, ngat'a tu kui kjinik'etjusan mé= xi kis'enena.”
42017011	'Ba kionga tifi Jesús naxinanda Jerusalén, ja'ajin masenre nangi Samaria ko nangi Galilea.
42017012	'Ba kionga je kuatiñat'a jngu naxinanda chi, kisatejin te nchja xi kunre chi'in fe'ndujun xi kjint'a tsikinya
42017013	nga kiski'ndaya, 'ba kitsure: ―Ji Jesús, maestru, ngatja'animari ngat'a tsajain.
42017014	'Ba kionga Jesús tsabe nchjabiu, kitsure: ―Tanginkaku_ru yojonu na'miu. 'Ba kionga inyafi nchjabiu, kuatsje chi'in xi kunre.
42017015	'Ba jngu xuta xi tjenjinre nchja xi te, kionga tsabe nga je kuanda, jendiba ngani 'ba 'ñu kiski'ndaya nga kitsichjire Na'enchana.
42017016	'Ba ja'ekasenkunch'int'are Jesús nga kitsikindi 'nda t'anangiu 'ba kitsjare kjuanda. Kui xutabiu tse'e Samaria.
42017017	'Ba Jesús tsiningiya: ―¿A bi tsa te mani nchja xi kuanda chi'in xi kunre? ¿Ñá kiji xi ngiñajan?
42017018	¿Ánñu tu kui tajngu xutabi xi bi tse'e Israel jendibani nga ja'etsichjire Na'enchana?
42017019	'Ba jako xutabiu, 'ba kitsure: ―Tisetjen 'ba t'in. Ngat'a kuakjainri, kui= kjua kuandani.
42017020	'Ba xuta fariseo tsiningiyare Jesús: ―¿Kjia'áñu kjua'e nixtjin nga kuatexuma Na'enchana? 'Ba Jesús kitsingojore: ―Kionga kuatexuma Na'enchana, bi tsejen xiare.
42017021	Ninga bi kuetsu xuta: “Nga'e tijña”, asa: “Jaan tijña.” Ngat'a je tibatexuma Na'enchana ngajinnu.
42017022	'Ba kitsure xutare: ―Kjua'e= nixtjin nga ku̱amejénnu xio ninga tu jngu sa nixtjin kionga kuatexuma Ki'ndire Xuta xi'iun, tunga bi xio.
42017023	'Ba tjin= xi kuetsunu: “Nga'e tijña”, asa: “Jaan tijña”, tunga bi mangiun 'ba ninga bi mangintjenngiu.
42017024	Ngat'a jotsa'en matsejen ndi'i cho'on ngank'aa nga ba'na, nga matsejen 'nda ngituts'ian ka'nda ña ntjai tsu'biu, 'ba=tsa'en kuatsejen Ki'ndire Xuta xi'iun nixtjin kionga kjua'e ngani.
42017025	Tunga tjinnere nga tjun tse kjuanima kjua'a, 'ba xuta xi tjin nganda'e skueton.
42017026	Jó kuán nixtjin nga tsik'ejña Noé, 'ba= ku̱an nixtjin kionga kjua'e ngani Ki'ndire Xuta xi'iun.
42017027	Kui nixtjinbiu inyakjen 'ba inya'bi xuta 'ba inyabixan 'ba inyatsikixan ki'ndire xuta. 'Ba inyatsa'en ka'nda nga ja'e nixtjin nga ja'as'en Noé barku, 'ba tsa'a tsi'ñu 'ba jesunjin nanda ngatsi'i xuta.
42017028	'Ba 'ba nde jo kuán nixtjin nga tsik'ejña Lot, inyakjen 'ba inya'bi xuta, inyabatse tsajmi 'ba inyabateña tsajmi, inya'bentje 'ba inyatsinda ni'ya.
42017029	Tunga nixtjin nga 'etju Lot naxinanda Sodoma, jendibajen ngank'aa ndi'i ko asufre 'ba tsixu t'anangiu, 'ba jesun ngatsi'i xuta.
42017030	'Ba 'ba= ku̱an nixtjin kionga ku̱atsejen Ki'ndire Xuta xi'iun.
42017031	Kui nixtjinbiu, xi tjindu ngatsja ndaba bi ngat'etukajen tuxi kjua'ek'axjeni mé= xi tjindu ngaya ndaba. 'Ba xi ngijña titsa'exa, bi nde ngatjendibani ndaba.
42017032	Tikja'etsjion mé= xi kuata'en chjunre Lot.
42017033	Tu'yañu xi kuangisjai nga sik'angi yojore, kui= xi tusa sichaja yojore. Tunga xi sichaja yojore, kui= xi tusa sik'angi yojore.
42017034	'Ba an xin_nuu̱. Kui nistjenbiu jó xuta xi kjiyusun ndekuini nachan, jngu xi stjube 'ba xi ngijngu s'e̱jña.
42017035	'Ba jó yanchjin xi ñatjen inya'bo, jngu xi stjube 'ba xi ngijngu s'e̱jña.
42017036	'Ba jó nchja xi sema ngijña, jngu xi stjube 'ba xi ngijngu s'e̱jña ―kitsu Jesús.
42017037	'Ba nchjabiu tsiningiyare Jesús: ―Na'en, ¿ñá=ñu 'ba ku̱an? 'Ba Jesús kitsingojore: ―Ña kjijña tjiuba mik'en, kio= mañajan tjiunike.
42018001	'Ba Jesús 'ejñare kui kjuakusunbi xutare, tuxi kuakuyanire nga tjinnere kjuakontsjai Na'enchana, 'ba nga bi sikjere kakun.
42018002	'Ba kitsure: ―Kis'e jngu naxinanda ña tsik'ejña jngu juez xi ninga bi bekun Na'enchana 'ba ninga bi ndusinre ngat'a tse'e xuta.
42018003	'Ba ndekuini naxinanda tsik'ejña jngu chjun k'an xi tjinre kjua ko ngijngu xuta. 'Ba chjunbiu fikun juez nga tsure: “Kixi t'endai kjua xi tjinkona̱ xuta xi stikena̱.”
42018004	Nkjin nixtjin ja'a nga bi 'endare kjua chjunbiu. Tunga jaskan kitsikja'etsjen: “Ninga bi 'bekua̱n Na'enchana 'ba ninga bi ndusinna̱ ngat'a tse'e xuta,
42018005	tunga chjun k'anbi janda titsistina̱. Kui kjua tusa kixi k'uendani_ra̱ kjua, tuxi bi sikjeni kjuaje kakua̱n nga kjua'ekunntsjaina̱.”
42018006	'Ba Na'enna Jesucristo kitsu ngisare: ―Ngu, tasen ñojon mé= xi kitsu juez xi tsajainre kjuakixi.
42018007	Ngu, ¿a bi 'ba nde Na'enchana kixi k'uendare kjua xuta xi ja'ajin, xi nga nixtjin nga nistjen mi'are kjuanda? ¿A sik'andaya= nga kuaseko?
42018008	'Ba xin_nuu̱ nga ta'a k'uendare kjua xuta xi tse'e. Tunga kionga kjua'e ngani Ki'ndire Xuta xi'iun, ¿a saku ngisare ngasun'ndio xuta xi makjainre ngat'a tse'e Na'enchana?
42018009	'Ba Jesús 'ba nde ye'ere nijmi kjuakusunbi yak'a xuta xi kixi tsure yojore 'ba 'baxjengi xi yak'a.
42018010	'Ba kitsu: ―Jó nchja kikjako Na'enchana ningu, jngu xuta fariseo ko jngu xuta xi kjebechjintjai tsajmi ngat'are Roma.
42018011	'Ba xuta fariseo xin tsakasen nduju nga 'bitsa'en jako Na'enchana: “Na'en, tsjara̱ kjuanda, ngat'a bi 'ba kuaa̱n an jotsa'en xuta xi yak'a, xi cheje tsa'en, xi ch'okun, xi kjuachajngi tsa'ent'are chjunre. 'Ba ninga bi 'ba kuaa̱n joni xutabiu xi kjebechjintjai tsajmi ngat'are Roma.
42018012	An batejña kjindia̱ jó ndiya xki semana, 'ba tsjara̱ diezmo ngayéje xi jenna̱”, kitsu xuta fariseo.
42018013	Tunga xuta xi kjebechjintjai tsajmi kjin tsakasen nduju 'ba ka'nda bi kuán kakun tsa ngank'aa skutsejennijin. Tusa tso'ot'a nisinre nga 'bi kitsu: “Na'en, ngatja'animari ngat'ana̱ xi xuta je kuáa̱n.”
42018014	An xin_nuu̱ ―kitsu Jesús―, kionga xutabi kiji ngani ndaba, je kuachat'are jere, tunga bi xuta fariseo. Ngat'a xi tu kui tajngu nk'a 'baxje yojore, kui= xi kjui'naxjenima. 'Ba xi k'uaxjenima yojore, kui= xi sakure kjuaje.
42018015	'Ba nde ja'echanire Jesús ki'ndi nisti, tuxi sichikunta'enni nga kuanere ntsja; tunga xutare jatiko xi inyafa'eko.
42018016	Tunga Jesús kinchjare ki'ndi nistiu 'ba kitsure nchjabiu: ―Ta'e'ndio nga ki'ndi nistiu kjua'ekunna̱, bi 'bechja'nde_ru, ngat'a ña batexuma Na'enchana kui= xi joni nisti tse'e.
42018017	Ngat'a jngu ki'ndi ta'a kjebe mé= xi ba'ere. 'Ba kjuakixi= xi xin_nuu̱, tu'yañu xi bi 'ba tsa'en skjebe kjuandare Na'enchana nga ku̱akjainre nga kui xi batexuma, niñajanni ku̱an kjua'as'en ña batexuma= Na'enchana.
42018018	'Ba jngu xuta ngaku tsiningiyare Jesús: ―Ji Maestru xi ndai, ¿mé= xi sa'aa̱n, tuxi s'e̱nina̱ kjuabenichun xi bi fet'a?
42018019	'Ba Jesús kitsure: ―¿Ánñu xuta nda 'mininaa̱? Tsajainjín xuta xi nda, tu Na'enchana sani.
42018020	Je 'ye mé= xi tsu kjuatexumo: “Bi si'en kjuachajngi; bi sik'en; bi cheje si'en; bi en ndesu kjuinukjuai ngat'are xi yak'a; chakuin na'enri ko nari.”
42018021	'Ba xutabiu kitsu: ―Ngayéje kibiu tetsik'etjusaa̱n 'ndani nga kindia̱.
42018022	'Ba kionga Jesús kjint'e kibi, kitsure: ―Ngijngu tsajmi chaja ngisari: t'ikateñe ngayéje xi tjinri 'ba xuta xi ni̱ma̱ ta'e_ri, 'ba 'batsa'en s'e̱ri kjuanyina ngank'aa; 'ba ndetjenngina.
42018023	Tunga kionga xutabiu kjint'e ion, 'ñu kuabare, ngat'a ne 'ñu nyina.
42018024	'Ba kionga Jesús tsabe nga kuabare xutabiu, kitsure: ―¡Á tsa'en na'en ku̱anire xuta xi nyina nga kjua'as'en ña batexuma Na'enchana!
42018025	Ngisa= bi na'en ku̱anre nga jngu chakameyu kjua'as'en nts'are nindu, tsa jngu xuta nyina kjua'as'en ña batexuma Na'enchana.
42018026	'Ba xuta xi kjint'ere tsiningiyare: ―Ngu, ¿'yá= xi ku̱anre kjuinik'angi tsu'ba?
42018027	'Ba Jesús kitsingojore: ―Mé xi bi mare tsa'en xuta, kui= xi mare tsa'en Na'enchana.
42018028	'Ba Pedro kitsure: ―Na'en, ji̱n kjinik'ejña yejenii̱ mé= xi tjinni̱, 'ba tsetjenngiri̱.
42018029	'Ba Jesús kitsure: ―Kjuakixi= xi xin_nuu̱, tsa 'yáñu xi 'ejña ndaba, chjunre, nts'e, xichare, asa ki'ndire, tuxi sja'ndeni nga Na'enchana kuatexumare,
42018030	kui xi ts'axtiu kua'ere ngasun'ndebi, 'ba nixtjin xi sa'e ndiba s'e̱re kjuabenichun xi bi fet'a.
42018031	'Ba Jesús jakot'axin xutare xi tejó, 'ba kitsure: ―Tasen ñojon. Temangin=ña naxinanda Jerusalén ña ku̱ajngu yeje xi kitsi'indu nchja chinga profeta ngat'a tse'e Ki'ndire Xuta xi'iun.
42018032	Ngat'a ku̱angantsjare xuta xi bi tse'e Israel, 'ba kui kuejnuke, ch'o siko, k'uetiajunre,
42018033	kuajare 'ba jaskan sik'en. Tunga xi majánni nixtjin kjua'aya nganire ngajinre mik'en.
42018034	Tunga xutare nimé kuankjinre, 'ba ninga bi be mé= ngat'a tse'e xi titsu Jesús, ngat'a kis'ejña'more kibiu.
42018035	'Ba kionga Jesús tifechutiña naxinanda Jericó, jngu xuta ka tijñandai ndiyo nga tjimi'a ton chje.
42018036	'Ba kionga xutabiu kjint'e nga nkjin xuta inyafa'a, tsiningiya mé= xi tjima.
42018037	'Ba kik'inre nga Jesús xi tse'e Nazaret tifa'a kio.
42018038	'Ba meni kiski'ndaya nga kitsu: ―¡Ji Jesús, ntjere David, chanima kakunnaa̱!
42018039	'Ba xuta xi tjentitjun jatiko, tuxi k'uejñaxiuni, tunga tu ngisa= 'ñu kiski'ndaya nga kitsu: ―¡Ji ntjere David, chanima kakunnaa̱!
42018040	'Ba kio Jesús tsakasen'ñu, 'ba 'exa nga kuechja'a xuta ko. 'Ba kionga je ja'e, Jesús tsiningiyare:
42018041	―¿Mé= xi mejénri nga sa'aa̱n ngat'a tsiji? 'Ba xuta ko kitsure: ―Na'en, mejénna̱ ku̱atsejen nganina̱.
42018042	'Ba Jesús kitsure: ―Ngatjamatsejenri. Ngat'a kuakjainri, kui kjua kuandani.
42018043	'Ba ndekuini chubabiu xuta ko kuatsejen nganire 'ba kitjenngi Jesús nga kitsichjire Na'enchana. 'Ba ngatsi'i xuta xi tsabe kibi, 'ba nde kitsichjire Na'enchana ngayeje.
42019001	'Ba Jesús ja'as'en naxinanda Jericó 'ba 'etuts'inre nga ja'ajin naxinando.
42019002	'Ba kio tijña jngu xuta nyina xi Zaqueo 'mi, xi jngu ngakure nchja xi kjebechjintjai tsajmi ngat'are Roma.
42019003	Kui mejénre skuexkun tsakaiñu 'yá= ni Jesús, tunga bi kuán tsabe, ngat'a nkjin mani xuta, 'ba Zaqueo ne xtuba.
42019004	'Ba meni tsangatsanga titjunre xutankjiun 'ba tsijun jngu ya xi sicómoro 'mi, tuxi skueni Jesús, ngat'a tjinnere nga kio kjua'a.
42019005	'Ba kionga Jesús je tifa'a kio, kiskutsejennk'a ña kji'a xutabiu, 'ba kitsure: ―Zaqueo, tetukajenfani, ngat'a ni'yari tjinnere nga sikja'ayaa̱ nganda'e.
42019006	'Ba Zaqueo ta'a 'etukajen 'ba 'ñu tsja tjinre nga kiskjebetjo Jesús ndaba.
42019007	Tunga kionga xuta tsabe kibi, ngatsi'i 'etuts'inre nga kitsik'axki Jesús, 'ba kitsure xinkjin: ―Nga ndaba jngu xuta je kitsikja'aya.
42019008	Tunga Zaqueo tsakasen nduju nga jako Na'enna, 'ba kitsure: ―Na'en. Masen sja_ra̱ xuta ni̱ma̱ mé= xi tjinna̱. 'Ba tsa tjin xi je kitsa'ent'a_ra̱ cheje, ñujun ka'a xi 'ba kji'i sja ngani_ra̱.
42019009	'Ba Jesús kitsure: ―Xi naire ni'yabi je 'etukajin jere nganda'e ngat'a je 'yare nga ntjere Abraham.
42019010	Ngat'a Ki'ndire Xuta xi'iun ja'ekangisjai 'ba ja'etsik'angi xi je kichaja tsakaiñu.
42019011	'Ba kionga xuta inyaminya ñojon mé= xi tinchja Jesús, inyatsikja'etsjen nga je mején ku̱atsejen jótsa'en Na'enchana kuatexuma; ngat'a Jesús je tifechu tiña naxinanda Jerusalén. Kui kjuañu, kui 'ejñani kjuakusunbi.
42019012	'Ba kitsu: ―Tsik'ejña jngu xuta xi ntjere rey xi kjin kiji kja'e nangi, tuxi rey s'ianni 'ba jaskan kjua'e ngani.
42019013	'Ba nga kje fijín, kinchjare te chu'ndare 'ba tse ton kitsingantsja nga jngu jngu nchjabiu, 'ba kitsure: “Ti'axako tonbi ka'nda nga̱ kjua'e ngañaa̱.”
42019014	Tunga xuta xi tse'e nangire kuastike xutabiu 'ba kitsikasentjenngi nchja xi ya'a en xi 'bi kuetsu: “Bi mejénni̱ tsa kui xutabi xi reyni̱ ku̱an.”
42019015	Tunga rey kjiña'an 'ba jendiba ngani nangire. 'Ba kionga je ja'e, 'exa nga kjuinukjuare chu'nda xi kitsingantsja ton, tuxi skueni jó tjin kejensunre nga jngu jngu.
42019016	'Ba ja'e xi titjun, 'ba kitsure: “Na'en, tonri ngite ka'a je kitsikejensun ki'ndire.”
42019017	'Ba xi rey kitsure: “Nda tjin, jngu ni chu'nda xi nda. Ngat'a kixi= k'iku̱e xachi xi kitsjare, kui kjua sja'ndeira̱ nga kuatexumari te naxinanda.”
42019018	'Ba kio ja'e chu'nda xi majóni, 'ba kitsu: “Na'en, tonri ngi'ón ka'a je kitsikejensun ki'ndire.”
42019019	'Ba xi rey kitsure: “Ji xi kuatexumari ón naxinanda.”
42019020	'Ba kio ja'e ngijngu xi kitsu: “Na'en, nga'e tijña ton xi kjiningantsjanaa̱. Nda= 'ejñatjaa̱ ngajin jngu najñu;
42019021	ngat'a kitsakjunña̱ ngat'ari. Ngat'a ji jngu= ni xuta xi 'ñu tjenre, 'ba chjube mé= xi bi ji kik'ejñe, 'ba 'bekui chan xi bi ji kik'entje.”
42019022	'Ba xi rey kitsure: “Ji chu'nda ch'okun. Ko fani enre ndsu'bai sa'enra̱ kjua. Je 'ye nga an jngu= ña̱ xuta xi 'ñu tjenre, 'ba kjebia̱ mé= xi bi an 'ejñaa̱, 'ba 'bekua̱ chan xi bi an 'entjía̱.
42019023	Kui kjuañu ¿ánñu bi kjinikja'as'enni tonna̱ ngaya banco? Ngat'a tsa 'ba kjiñe'en, kionga ja'aa̱, kixuntsjaa̱ tonna̱ 'ba ko ki'ndire tsakaiñu.”
42019024	'Ba xi rey kitsure nchja xi kio inya: “Chja'á_ru tonre xutabi 'ba ta'e_ru xi te mani tse'e.”
42019025	'Ba nchjabiu kitsure: “Na'en, tunga kui xutabiu je te ka'a ton tjinre.”
42019026	'Ba xi rey kitsu: “An 'ba xin_nuu̱. Ngatsi'i xi tjinre ngisa= tse kua'e ngisare, tunga xi tsajainre, tusa stjukja'are ka'nda xi tjinchire.
42019027	'Ba ngat'a tse'e xi stikena̱, xi bi mejénre nga kuatexuma_ra̱, ndekonu nga'e 'ba ngixkua̱n tik'ion.”
42019028	'Ba kionga Jesús je 'ba kitsu, kijitjunre xutare nga janda kiji naxinanda Jerusalén.
42019029	'Ba kionga je kuatiñat'are naxinanda Betfagé ko Betania, echu tjenngi xi Ya Olivo 'mi. 'Ba kio kitsikasen jó xutare.
42019030	'Ba kitsure: ―Tangiun naxinanda chi xi tijña nguba kio, 'ba kionga kuitjas'ion, xio jngu ki'ndi burru xi tjita'ñu, xi kje nisa 'yajín 'bejñakjare. Chjundo 'ba ndeko nga'e.
42019031	'Ba tsa tjin xi skuiningiyanu: “¿Ánñu techjundañú tjiubo?”, 'bi t'in_ru: “Na'ennaxu machjenre.”
42019032	'Ba kiji xi kjinikasen, 'ba tsabe ki'ndi burru jofatsa'en nga je kitsu Jesús.
42019033	'Ba yejerañu inyakjenda ki'ndi burru, xi naire tsiningiyare: ―¿Ánñu techjundañú ki'ndi burru?
42019034	'Ba kui kitsingojore: ―Na'ennaxu machjenre.
42019035	'Ba 'batsa'en ja'ekore Jesús ki'ndi burru, 'ba yasunre tjiutsanga chajare 'ba kitsik'ejñakjare.
42019036	'Ba jotsa'en Jesús tifi, xuta inyabayuju tjiutsanga chajare ngaya ndiyo.
42019037	'Ba kionga je inyafechu ña fijenya tjenngi Ya Olivo, ngatsi'i xi tjenngire Jesús 'etuts'inre nga kiski'ndaya nga tsja titsubare 'ba nga inyatsichjire Na'enchana ngat'are ngayéje kjuakun xi tu tsabe.
42019038	'Ba inyatsu: ―¡Ngatatsichikunta'en Na'enchana rey xi ndibani ngat'are ja'enre! ¡Ngatjas'e kjuaxiu ngank'aa, 'ba ngatjanichjire Na'enchana ngank'aa!
42019039	Tunga yak'a xuta fariseo xi tjenjinre xutankjiun kitsure: ―Maestru, chjutikue xutari.
42019040	'Ba Jesús kitsingojore: ―'Ba xin_nuu̱ tsa xutabi xiu k'uendu, 'ba=nde ndiojo ski'ndaya.
42019041	'Ba kionga Jesús je echu tiñare naxinanda Jerusalén, kiski'ndantjai nga tsabe naxinandabiu.
42019042	'Ba kitsu: ―¡Jún, xuta Jerusalén, tsa kuira nixtjinbi ku̱ankjinnu mé= xi tsja_nuu̱ kjuaxiu! Tunga nganda'e tijña'monu.
42019043	Ngu kjua'e nixtjin kionga xi stikenu k'uetinstundainu ko xjo nga k'uechjanu, 'ba bi sja'ndenu tsa kuiyu.
42019044	'Ba niki sikjekjuakjinnu 'ba sik'en xuta xi tse'e nanginu. 'Ba nijnguú ndiojo nde s'e̱nduxjonenire xinkjin. Ngat'a bi kji'yo nixtjin nga Na'enchana ja'etsik'anginu.
42019045	'Ba kio Jesús ja'as'en ña ma ndetsinre ningu 'ba 'etuts'inre nga ts'axje xi inyabateña tsajmi.
42019046	'Ba kitsure: ―'Bitsa'en kua'indut'a enre Na'enchana: “Ni'yana̱, kui= xi ku̱an ni'ya ña xuta ma fakona̱.” Tunga jun, ngijore chacheje kjiño'on.
42019047	'Ba nyujun nyujun Jesús yakuya ña ma ndetsinre ningu. 'Ba xi ngakure na'miu ko chjine kjuatexuma 'ba ko xuta chingare naxinando tsangisjai jótsa'en ku̱an sik'enni Jesús.
42019048	Tunga bi kisakure jó sa'enire, ngat'a ngatsi'i xuta 'ñu nda inyaminya ñojonntsjai mé= xi Jesús titsu.
42020001	Jngu nixtjin yejerañu Jesús tibakuya ña ma ndetsinre ningu 'ba titsikja'axtiuyare xuta en ndare Na'enchana, kitsitiñat'are xi ngakure na'miu ko chjine kjuatexuma 'ba ko xuta chingare naxinando,
42020002	'ba kitsure: ―'Ba t'innii̱. ¿Mé= kjua'ñu xi tjinri nga 'bi teñe'en? 'Ba ¿'yá xi kitsjari kjua'ñu nga ma 'bi teñe'en?
42020003	'Ba Jesús kitsingojore: ―'Ba nde an skuiningiya_nuu̱ jngu tsajmi. 'Ba tingojonu.
42020004	¿'Yá= xi kitsikasen Juan Bautista nga ja'ekatenda, a Na'enchana, asa xuta=?
42020005	'Ba nchjabiu jonijmiko xinkjin nga 'bi kitsu: ―Tsa kuixan nga Na'enchana kitsikasen, kui kuetsu=na: “Ngu, ¿ánñu bi kuakjainninu mé= xi kitsu Juan?”
42020006	'Ba tsa kuixan nga xuta kitsikasen, ngu ngatsi'i xuta kue'ena ndiojo nga sik'enna, ngat'a makjainre nga Juan jngu profeta kuán.
42020007	'Ba 'bitsa'en kitsingojore Jesús: ―Bi 'yee̱ 'yá= xi kitsikasen.
42020008	'Ba 'batsa'en Jesús kitsu nganire: ―'Ba ninga an bi 'ba xin_nuu̱ mé kjua'ñu xi tjinna̱ nga 'bi tsa'aa̱n.
42020009	'Ba Jesús 'etuts'inre nga 'ejñare jngu kjuakusun xutankjiun, 'ba kitsu: ―Jngu xuta 'entje uva. 'Ba kitsikeyare nangiu nchja xi mare tsa'exako uva 'ba kui kjin kiji, 'ba 'ñu tsé ts'andayare.
42020010	'Ba kionga echu chanre tu, xi naire nangiu kitsikasen jngu chu'ndare, tuxi kueki'anire nchjabiu nga sjare tu xi 'bakore. Tunga nchjabiu ye'ere chu'ndabiu 'ba tu tjejen ntsja nga kitsikasen.
42020011	'Ba kio xi naire nangiu kitsikasen ngani ngijngu chu'ndare; tunga nchjabiu 'ba nde ye'e nganire chu'ndabiu, 'ba ch'o kitsiko 'ba tu tjejen ntsja nga kitsikasen.
42020012	'Ba xi naire nangiu kitsikasen ngani ngijngu chu'ndare, tunga nchjabiu 'ba nde kitsi'on nganire chu'ndabiu 'ba ts'axje.
42020013	Tuchan xi naire nangiu 'bi kitsu: “¿Mé= xi sa'aa̱n? Tusa sikasia̱n ki'ndi xi 'ñu tjona̱. 'Ba ku̱an kionga nchjabiu skue ki'ndina̱, skuekun.”
42020014	Tunga kionga nchjabiu tsabe nga titsitiñat'are ki'ndire xi naire nangiu, 'bi kitsure xinkjin: “Kui=bi xi xuntsja yeje xi tjinre na'enre. Tusa sik'ian, tuxi tsajan ku̱anni mé= xi xuntsja.”
42020015	'Ba meni nchjabiu kikot'axin nga'nde ña tjintje uva ki'ndire xi naire nangiu 'ba kitsik'en. 'Ba mani, xi naire nangiu, ¿Mé= xi siko nchjabiu?
42020016	Ngu kjua'etsikjesun nchjabiu 'ba kja'e xuta sikeya nganire nga'nde ña tjintje uva ―kitsu Jesús. 'Ba kionga xuta xi inya kio kjint'e kibi, kitsu: ―¡Niñajanni 'ba ngatjama!
42020017	Tunga Jesús kiskutsejen'a nchjabiu 'ba kitsure: ―Ngu, ¿jó tsunire en xi kua'indut'a enre Na'enchana? Ngat'a 'bitsa'en kua'indut'a: “Ndiojo xi nchja chjine xjo ts'axjengi, kui= xi je kuánni ndiojo titjun.”
42020018	'Ba tu'yañu xi skasun ndiojobiu, niki ku̱axkua. 'Ba xi kuijennere ndiojobiu, niki ku̱axi ―kitsu Jesús.
42020019	'Ba ndekuini chubabiu xi ngakure na'miu 'ba ko chjine kjuatexuma kuamejénre kitsuba Jesús, ngat'a be= nga Jesús 'ejña kjuakusunbi ngat'a tse'e kui, tunga kitsakjunke xutankjiun.
42020020	'Ba kjinikasen ña tijña Jesús yak'a nchja, tuxi kiskutsejen'monire. Kui xi kitsimaña yojore nga nda xuta kitsu, tuxi sa'enni nga Jesús kuetsu jngu en xi bi 'ba tjin, 'ba 'batsa'en ku̱an singantsjare gobernador tse'e Roma.
42020021	'Ba kui nchjabiu kitsure: ―Maestru, 'ya=ni ji̱n nga kjuakixi= xi sji ko xi bakuye 'ba nga bi kabi ñe'en kjua xuta. Tusa ko kjuakixi bakuye ndiyare Na'enchana.
42020022	¿A tixa'nde asa bi tixa'nde nga k'uechjintjai_ra ña xuta ngakure Romano? ¿A k'uechji=ña, asa bi k'uechja?
42020023	Tunga Jesús be= kjuamañare nchjabiu, 'ba kitsure:
42020024	―Takunu jngu ton denario. ¿'Yá= tse'e isen xi kjit'a nga'e, 'ba 'yá= tse'e ja'en xi kua'indut'a tonbi? 'Ba nchjabiu kitsingojo: ―Tse'e xuta titjun César.
42020025	'Ba Jesús kitsure: ―Ngu, ta'e_ru César mé= xi kui tse'e, 'ba ta'e_ru Na'enchana mé= xi tse'e kui.
42020026	'Ba nchjabiu bi kuán kitsa'en nga Jesús kuetsu jngu en xi bi 'ba tjin ngixkun xutankjiun. Tusa kuakunre en xi kitsingojo Jesús 'ba xiu tsik'endu.
42020027	'Ba kio yak'a nchja saduceo ja'ekun Jesús. Kui nchjabiu tsu nga mik'en bi nde fa'ayanire; 'ba ja'ekiningiyare Jesús, 'ba kitsure:
42020028	―Maestru, 'bitsa'en kitsi'indu xujunna Moisés: “Tsa jngu xi'in xi je tsixanko chjun kueya, 'ba tsa bi kis'ekore ki'ndi, jngu nts'e xuta xi k'ion kuixanko ngani chjun k'anbiu tuxi sjanire ki'ndi nts'e xi k'ion.”
42020029	Ngu, tsik'endu yatu nchja xi nts'e mani. Xi matitjun tsixan; tunga k'en, 'ba bi kis'ere ki'ndi.
42020030	'Ba chjunbiu tsixanko ngani xi majóni, xi 'ba nde k'en, 'ba bi kis'ere ki'ndi ngayeje.
42020031	'Ba chjunbiu tsixanko ngani xi majánni ngayeje, 'ba 'ba kitsa'en ngatsi'i xi yak'a. Ngayatu jesun, 'ba bi kis'ere ki'ndi.
42020032	'Ba jaskan 'ba nde k'en chjunbiu ngayeje.
42020033	'Bamani, nixtjin nga kjua'aya nganire xuta ngajinre mik'en, ¿'yá= tse'e ku̱an chjunbi? Ngat'a ngayatu tsixanko.
42020034	'Ba Jesús kitsure: ―Xuta xi tjin nixtjin nganda'e bixan 'ba tsikixan ki'ndire.
42020035	Tunga xuta xi Na'enchana sa'enre kjua nga 'bakore nga k'uendukun nixtjin xi sa'e ndiba, xi kjua'aya nganire ngajinre mik'en, kui= xi bi nde kuixanni 'ba bi nde sikixanni ki'ndire,
42020036	ngat'a bi nde ku̱an kueyani. Tusa k'uendu jotsa'en tjindu ankjele, 'ba ki'ndire Na'enchana ku̱an, ngat'a ja'aya nganire ngajinre mik'en.
42020037	Tunga ngat'a tse'e nga kjua'aya nganire xuta, ka'nda Moisés 'ba nde 'ejñatsejen nga kjua'aya nganire xuta ngajinre mik'en, kionga kitsi'indu ngat'a tse'e ya na'ya xi titijin ndi'i. Ngat'a 'bitsa'en kitsure Na'enchana: “Na'enre Abraham ko Na'enre Isaac 'ba ko Na'enre Jacob.”
42020038	'Ba Na'enchana bi na'enre mik'en kuán, tu tse'e sani xi tjindukun. Ngat'a ngixkun Na'enchana tjindukun= ngatsi'i xuta.
42020039	'Ba kio yak'a chjine kjuatexuma kitsu: ―'Ba= tjin mé= xi sji, maestru.
42020040	'Ba bi nde mani kakun nga miningiya ngisare Jesús.
42020041	'Ba 'batsa'en Jesús tsiningiyare: ―¿Ánñu tsuni xuta nga ntjere David ndibani Cristo?
42020042	Ngat'a ndekuini David 'bitsa'en kitsi'indut'a xujun Salmos: Na'enchana kitsure Xuta chingana̱: “Teni ngate kixina̱
42020043	ka'nda nga̱ xi stikeri ngi ndsakui sik'endaa̱.”
42020044	Ngu, ¿jótsa'en Cristo ntjere David kjuendibani, nga ndekuini David “Xuta chingana̱” tsure?
42020045	'Ba yejerañu ngatsi'i xuta inyaminya ñojon, Jesús jako xutare, 'ba kitsure:
42020046	―Tikuendo yojonu ngat'a tse'e chjine kjuatexuma. Ngu, matsjare 'betsuma nga baja najñu nduju 'ba matsjare nga ko 'ñu tsé kjuaxuta nikja'ayare ngajin ndetsin. 'Ba matsjare nga 'bendusun yaxile xi tjun inya ni'ya sinagoga 'ba nga'nde xi ngisa nda kja'ajin nga jngu s'i.
42020047	'Ba kui xi kja'are ni'yare yanchjin k'an, 'ba sa'e 'ñu tsé fako Na'enchana meni xuta xi kja'ere kuetsuni: “Ne nda xuta.” Kui kjuañu xutabiu ne tsé kjuanima kjua'axtiuni.
42021001	'Ba kionga Jesús kiskutsejen, tsabe xuta nyina xi inyaminya tonre ngaya kaxa xi tse'e ton chje.
42021002	'Ba nde tsabe jngu chjun k'an ni̱ma̱ xi 'eya kaxa tse'e ton chje jó ton xkua xi chuba kjiya.
42021003	'Ba Jesús kitsu: ―Kjuakixi= xi xin_nuu̱ nga kui chjun k'an nimabi ngisa= tse kitsja tu'bani ko ngatsi'i xi yak'a.
42021004	Ngu ngatsi'i xi yak'a tu kui xi 'bangire kitsja, tunga chjunbi, ngajin kjuanimare, je kitsja yeje xi machjenre nga k'uejñakun.
42021005	'Ba yak'a xutare inyanchja ngat'a tse'e ningu, jótsa'en tsjatsa'en kjiña'axako ndiojo xi tsjakun, 'ba nde ko tsajmi tsjakun xi tiba'e kjuatjore Na'enchana. Tunga Jesús kitsu:
42021006	―Kjua'e= nixtjin nga ngayéje kibi xi jun techutsejen'o kjuekjua. Kuixungi yeje 'ba nijnguú nde ndiojo s'e̱nduxjonenire xinkjin.
42021007	'Ba 'batsa'en nchjabiu tsiningiyare: ―Maestru, ¿kjia'á nga 'bi ku̱an? 'Ba ¿mé= chuba xi s'e̱ kionga je k'uetjusun yeje kibi?
42021008	'Ba Jesús kitsu: ―Tikuendo yojonu nga tu'yá ngat'ejñunu. Ngat'a ne nkjin xuta kjua'e xi ja'enna̱ sichjen, 'ba kuetsu: “An= ña̱ xi Cristo”, 'ba: “Nixtjinbiu je matiña ya'a.” Tunga bi mangintjenngiu kui.
42021009	'Ba kionga jun kjuinu'yo nga tjin kjuachan 'ba nga tsajain kjuaxiu ngajinre naxinanda xi tjin, bi kun, ngat'a tjinne=re nga tjun 'ba ku̱an, tunga kje fa'ejín nixtjin nga kjue ngasun'ndebi ya'a.
42021010	'Ba Jesús kitsu ngisare: ―Naxinanda skjanko kja'e naxinanda, 'ba chikun skjanko kja'e chikun.
42021011	'Ba nga i nga jaan s'e̱ chon xi ne 'ñu ko kjindia 'ba ko chi'in xi 'ñu. 'Ba ku̱atsejen ngank'aa chuba ya'e 'ba ko mé= xi kuinyakunre xuta.
42021012	Tunga kionga kje majín ngayéje kibi, jun titjun subanu xuta 'ba sjenngikenu. Singantsjanu ngaya ntsja xi ngakure ni'ya sinagoga 'ba sikja'as'ennu nduya. 'Ba tu ngat'a tsa'an= nini kuekonu ngixkun rey 'ba ngixkun gobernador.
42021013	'Ba kionga 'ba kuato'on, sa̱ku'ndenu nga k'ue_ru nijmi nchjabiu ngat'a tsa'an.
42021014	'Bi tsa'en tikja'etsjion nga bi tjinnere nga k'uendatitjun jó kuixun tuxi kuinyakoñu yojonu.
42021015	Ngat'a an sja_nuu̱ en ko kjuankjin kakun jótsa'en kjuinukjuo meni nga xuta xi stikenu bi sa'ennu kionga xuko.
42021016	'Ba ka'nda xichanu ko nts'io ko xingiu 'ba ko xuta xi nda ya'anu singantsjanu 'ba yak'a xi tjin ngajinnu kjuinik'en.
42021017	'Ba tu ngat'ana̱= nini ku̱astike tsi'inu xuta.
42021018	Tunga nijnguú ntsja ku cha̱ja.
42021019	¡Kixi tinyo 'ba bi nikje_ru kakún, tuxi k'uangiñu!
42021020	'Ba kionga xio nga chasoldadu k'uetinstunndaire naxinanda Jerusalén, ngatja'yo nga je kuatiña nixtjin nga kjuekjua.
42021021	'Ba kui nixtjinbiu, xi tjindu nangi Judea ngatanga ña tjin nindu, 'ba xi tjindu ngajin naxinanda Jerusalén ngat'etju naxinando, 'ba xi tjindu ngijñaa, bi nde ngatjendiba ngisani ngajin naxinando.
42021022	Ngat'a kui nixtjinbiu sakure chjire xuta ngat'are mé= xi bi nda kitsa'en, tuxi 'batsa'en ku̱ajngu yejeni xi kua'indut'a enre Na'enchana.
42021023	¡Nimaxunini yanchjin xi kui nixtjinbiu tji'yamore ki'ndi 'ba xi inyatsikaki ki'ndire! Ngat'a tse kjuanima xi s'e̱ ngasun'ndio, 'ba kjuastire Na'enchana kjua'enere naxinandabi.
42021024	'Ba tjin xi kjuinuñare kicha, 'ba yak'a tji'ñu nga kuechani ngayéje nangi xi tjin. 'Ba xuta xi bi tse'e Israel kuinyane naxinanda Jerusalén 'nda nga̱ ku̱ajngu nixtjin xi kika'e'ndere nga kuatexuma.
42021025	'Ba s'e̱re chu̱ba̱ tsu'biu, so 'ba ko niñu. 'Ba nga'e, t'anangiu, ngayéje naxinanda 'ñu sa̱kjun 'ba bi skue mé= xi sikja'etsjen ngat'a tse'e jotsa'en 'ñu kjuane ndachikun 'ba jotsa'en 'ñu kuaje nk'a tsindiure nando.
42021026	'Ba xuta kueyaya nga sa̱kjun kionga skue mé= xi ku̱ata'en ngasun'ndio, ngu ka'nda nga'ñu xi tjin ngank'aa steya.
42021027	'Ba kio xiare Ki'ndire Xuta xi'iun, nga tjindibajin yufi ko 'ñu tsé kjua'ñu 'ba ko kjuaje.
42021028	'Ba kionga k'uetuts'inre nga 'ba ku̱an, tinyo 'ba chutsijon ngank'aa, ngat'a je matiña nixtjin nga ku̱ando ―kitsu Jesús.
42021029	'Ba Jesús 'ba nde 'ejña jngu kjuakusun, 'ba kitsu: ―Chutsejen'o ya higo ko nituñare ya xi tjin.
42021030	Kionga je 'betuts'inre nga 'betjure nts'en, je 'yo nga nixtjinre chundaba matiña.
42021031	'Ba nde 'ba= tsa'ennire kionga xio nga je 'ba tjima, ngatja'yo nga je matiña nixtjin nga kuatexuma Na'enchana.
42021032	Kjuakixi= xi xin_nuu̱ nga ku̱ajngu yeje kibi kionga kje fesunjín xuta xi tjin nganda'e.
42021033	Ngank'aa 'ba ko t'anangiu kjuet'a, tunga enna̱ bi kjuet'a.
42021034	Tikuendo yojonu, 'ba bi ba'e'ndio tsa sitajajin inimanu mé= xi ch'otjin joni kjuach'i ko kjuamafo ngat'a tse'e mé= xi mejénre yojonu asa mé= xi tjin ngasun'ndio. Ngat'a tsa 'ba si'on, kionga kjua'e nixtjinbiu, ta'a skanenu joni jngu chen.
42021035	'Ba= tsa'en kui nixtjinbiu kjuendibanere ngatsi'i xuta xi tjin ngasun'ndio.
42021036	Kui kjua tetsubandañu jun, 'ba chukontsjo Na'enchana, meni nga s'e̱ninu nga'ñu nga kuiyu ngayéje kjuanima xi ku̱an, 'ba nga kixi kuinyo ngixkun Ki'ndire Xuta xi'iun ―kitsu Jesús.
42021037	'Ba nyujun nyujun Jesús yakuya ña ma ndetsin ningu, 'ba nga majñu fitsikja'aya tjenngi xi Ya Olivo 'mi.
42021038	'Ba ngatsi'i xuta tajñu tajñu ja'e ña ma ndetsin ningu nga fa'ekasen ñojonre Jesús.
42022001	'Ba je matiña s'i pascua, kionga xuta judío kjine niñuxtila xi tsajainre na'yu san.
42022002	'Ba xi ngakure na'miu 'ba ko chjine kjuatexuma inyamangisjai ndiya jótsa'en ku̱an sik'en Jesús, ngat'a tsakjunke xutankjiun.
42022003	'Ba chanayi Satanás ja'as'enjin inimare Judas xi 'ba nde Iscariote 'mi, jngu xi tejó xutare Jesús.
42022004	'Ba kui kikun xi ngakure na'miu ko xi ngakure chasoldadu xi tsikuenda ningu, 'ba jonijmiko nchjabiu ngat'are jótsa'en ku̱an singantsjare Jesús.
42022005	'Ba nchjabiu kuatsjare 'ba 'endako Judas nga sjare ton.
42022006	'Ba Judas kuakjainre 'ba 'etuts'inre nga tsangisjai mé= fa chu̱ba̱ xi ngisa nda nga singantsja Jesús kionga bi skue xutankjiun.
42022007	'Ba je ja'e nixtjin nga xuta judío kjine niñuxtila xi tsajainre na'yu san, 'ba nga tsik'en chutsanga tse'e s'i pascua.
42022008	'Ba Jesús kitsikasen Pedro ko Juan, 'ba kitsure: ―Tangink'endo xichine tse'e s'i pascua, meni nga ñatjen sinchjaña.
42022009	'Ba nchjabiu tsiningiyare: ―¿Ña=ñu mejénri nga kuek'endai xi xina?
42022010	'Ba Jesús kitsure: ―Kionga kuitjas'ion ngajin naxinando, kio skajiun jngu xuta xi jngu nisa nanda ya'a. Tangintjengiu 'nda ni'ya ña kui kjua'as'en,
42022011	'ba 'bi t'in_ru xi naire ni'yo: “Maestru tsuri: ¿Ñáre nga'ndeñu nga kuakjenkua̱ xutana̱ kionga kuechji jñii̱ s'i pascua?”
42022012	'Ba kio kui kuakunu jngu nga'nde teya xi je tijñanda 'ba xi ngank'are ni'yo tijña. Kio t'endo xi xina.
42022013	'Ba xutare kiji 'ba 'ba fa tsa'en kuasjaire jotsa'en ja'ba je kitsure Jesús. 'Ba kio 'enda xi skine jñu s'i pascua.
42022014	'Ba kionga je echu chu̱ba̱ nga kuakjen, Jesús ko apóstoles tsik'endut'a yamixo.
42022015	'Ba Jesús kitsure: ―¡A tu 'ñu= mejénna̱ nga ñatjen skinaa̱ ko jun xichine tse'e s'i pascuabi, kionga kje fa'axtiujía̱n kjuanima!
42022016	Ngat'a 'ba xin_nuu̱ nga bi nde skineña̱ xi tse'e s'i pascua 'nda nga̱ ku̱ajngu jó tsunire s'iu ña batexuma Na'enchana.
42022017	'Ba 'batsa'en kiskjebe chutsinbiu 'ba kionga je kitsjare kjuanda Na'enchana, kitsu: ―Chjubio kibi 'ba tika'bisun_ru xingiu.
42022018	Ngat'a xin_nuu̱ nga bi nde binu k'uiña̱ ka'nda nixtjin nga kuatexuma Na'enchana.
42022019	'Ba jaskan kiskjebe niñuxtilo 'ba kionga je kitsjare kjuanda Na'enchana, kitsijoya 'ba kitsjare xutare, nga titsu: ―Kui=bi xi yojona̱, xi singantsja nga kueya nga tu kjuanda tsojon. 'Ba ti'on, tuxi kjua'etsjenninu ngat'a tsa'an.
42022020	'Ba kionga je tsakjen, 'ba nde kiskjebe chutsinbiu, nga titsu: ―Kui chutsinbi xi bakutsejen kjua xatse xi ti'bendakoni Na'enchana ko xutare ngat'are jinna̱ xi titsen nga tu kjuanda tsojon nga s'e̱nda kjuo.
42022021	Tunga nganda'e, xuta xi singantsjana̱ 'ba nde tijñat'akona̱ yamixabi.
42022022	Ngat'a 'ba= ku̱anre Ki'ndire Xuta xi'iun jotsa'en kis'enda ngat'are kui, tunga ¡nimaxuni xuta xi singantsja kui! ―kitsu Jesús.
42022023	'Ba 'batsa'en xutare 'etuts'inre nga tsiningiyare xinkjin 'yá= xi singantsja.
42022024	'Ba kio xutare josiko xinkjin ngat'are 'yá= xi ngisa tjun tijña ngajinre.
42022025	Tunga Jesús kitsure: ―Rey xi batexuma naxinanda xi bi judío 'ñu batexumare xutare. 'Ba nchja xi tjinre xa mejénre nga xuta kuetsure nga nda inyatsa'en.
42022026	Tunga ngajinnu bi 'ba ku̱an. Tusa xi ngisa tjun tijña ngajinnu ngatatsa'en yojore joni tsa kui xi ngisa ki'ndi. 'Ba xi batexuma ngatatsa'en yojore joni tsa kui xi chu'ndare xi yak'a.
42022027	Ngu, ¿'yá= xi ngisa tjun tijña? ¿A xi 'bejñat'a yamixo nga kjine=, asa chu'nda xi 'beya xichine=? ¿A bi tsa xi 'bejñat'a yamixo? Tunga an tejñajin_nuu̱ joni chu'ndanu.
42022028	Jun bi kjinikumanuu̱ kionga kichut'ayakona̱.
42022029	Kui kjua sjani_nuu̱ kjua'ñu nga kuatexumo, jotsa'en kitsjana̱ Na'enna̱,
42022030	tuxi sinchjañu 'ba s'iuñu t'a yamixana̱ ña kuatexumaa̱, 'ba kuetsubasun yaxile ña si'an_ru kjua ntjere xuta Israel xi tejó ka'a mani.
42022031	'Ba Jesús kitsu: ―Simón, chanayi Satanás tsi'akjua nga k'uetsujmeyanu joni ko trigo.
42022032	Tunga an je 'etsa_ra̱ Na'enchana ngat'a tsiji, tuxi bi sichajani kjuamakjainri. 'Ba kionga kjua'e ngani ngixkua̱n, tisekue nts'é tuxi kixi kuinyantsjaini.
42022033	'Ba Simón kitsure: ―Na'en, tjijngu takua̱n nga kjuikora̱ nduya 'ba ka'nda kueyakora̱.
42022034	'Ba Jesús kitsure: ―Pedro, an xinra̱, kionga kje kji'ndajín chaxicha nixtjin nganda'e, ji je ján ndiya kisji nga bi xutana̱ kuáin.
42022035	'Ba sa'e tsiningiyare xutare: ―Kionga kitsikasen_nuu̱ 'ba kixin_nuu̱ nga bi x'o chitsa, ninga ton ninga jnde, ¿a tjin= xi kichajanu? 'Ba nchjabiu kitsure: ―Tumé kichajani̱.
42022036	'Ba Jesús kitsu nganire: ―Tunga nganda'e, xi tjinre chitsa, ngataba'a. 'Ba nde ngataba'a tonre. 'Ba xi tsajainre kicha, ngatateña najñu ndujure 'ba ngatatsejngu.
42022037	Ngu 'ba xin_nuu̱, nga tjinnere nga k'uetjusun enbi xi kua'indut'a enre Na'enchana ngat'a tsa'an: “'Ba kui xi 'ba nde kis'exkijinre xuta ch'okun.” Ngat'a ngayéje xi kua'indut'a ngat'ana̱ tjinnere nga k'uetjusun.
42022038	'Ba nchjabiu kitsure: ―¡Na'en, nga'e tjindu jó kicha! 'Ba Jesús kitsu ngani: ―Je kuán nde.
42022039	'Ba sa'e Jesús 'etju 'ba kiji tjenngi Ya Olivo jotsa'en ntsjai. 'Ba nde xutare kitjenngi ngayeje.
42022040	'Ba kionga je echu kio, Jesús kitsure: ―Chja'a_ru kjuanda Na'enchana, tuxi bi xut'ayakoninú.
42022041	'Ba kitsikjint'are jo kji'i ma chanikja'a jngu ndiojo. 'Ba kio tsakasenkunch'in 'ba jako Na'enchana,
42022042	'ba kitsure: ―Na'en, tsa mejénri k'uejñat'axinnaa̱ kui kjuanimabi, t'ejñat'axinnaa̱. Tunga bi ngatjama jotsa'en an mejénna̱, tusa jotsa'en ji mejénri.
42022043	'Ba kuatsejen jngu ankje xi jendibajenni ngank'aa nga ja'etsjare nga'ñu.
42022044	'Ba kionga ne tse kjuanima tifa'axtiu Jesús, ngisa 'ñu jako Na'enchana, 'ba nandubare tsixu t'anangiu joni tinre jin xi tsiña.
42022045	'Ba kionga je jet'are nga tifako Na'enchana, tsisetjen 'ba jendiba ngani ña tjindu xutare. 'Ba kjiyufe nga echu ngat'a je kitsikjejndare kjuabo.
42022046	'Ba Jesús kitsure: ―¿Ánñu tetsjujñafeñu? Tisetjion 'ba chja'a_ru kjuanda Na'enchana, tuxi bi xut'ayakoninú.
42022047	'Ba yejerañu tinchja Jesús, nkjin xuta ja'e. 'Ba Judas xi jngu xutare Jesús xi tejó tjentitjunre xutankjinbiu. Kui kitsitiñat'are Jesús 'ba 'endsu'a.
42022048	'Ba Jesús kitsure: ―Judas, ¿a ningantsjani Ki'ndire Xuta xi'iun ko jngu ndsu'a?
42022049	'Ba kionga xutare xi inyandaire Jesús tsabe mé= xi tjima, tsiningiyare: ―Na'en, ¿a kicha= kuixkjankoni̱?
42022050	'Ba jngu xutare xi s'ejña kio yajare chu'ndare na'mi titjun, 'ba tsatet'a ñojon kixi.
42022051	Tunga Jesús kitsu: ―Je kuán nde. Bi 'ba ño'on. 'Ba kitsiko ñojon chu'ndabiu, 'ba kitsinda.
42022052	'Ba sa'e Jesús jako xi ngakure na'miu ko xi ngakure chasoldadure ningu 'ba ko nchja chingare naxinando xi ja'etsuba, 'ba kitsure: ―¿Ánñu ko kicha ko ya kich'añu nga ja'echja'anuu̱, joni tsa jngu chacheje kuáa̱n?
42022053	Nyujun nyujun tsakatejñajinntsjai_nuu̱ nga yakuya ña ma ndetsinre ningu, 'ba niñajanni kjindubanuu̱. Tunga tsojon horabi, kionga xi jñu batexuma.
42022054	'Ba sa'e nchjabiu kitsuba Jesús 'ba kiko ndaba na'mi titjun. 'Ba Pedro kjin tjenngire.
42022055	'Ba ngamasenre ngandetsin ni'yabiu nchjabiu 'etse ndi'i 'ba tsik'endundaire, 'ba Pedro 'ba nde tsik'ejñajinre ngayeje.
42022056	'Ba kio jngu chjun chu'nda tsabe kui nga tijñat'a ndi'u, 'ba nda kiskutsejen'a, 'ba kitsu: ―Kui xutabi 'ba=nde tsak'ajmeko Jesús.
42022057	Tunga Pedro 'e'mota'en yojore nga kitsu: ―Na, bi 'bexkua̱n xutabiu.
42022058	'Ba sangutjun, ngijngu xuta tsabe ngani, 'ba kitsure: ―Ji 'ba=nde makue nchjabiu ngayeje. Tunga Pedro kitsu: ―Junjun, na'en, bi makua̱.
42022059	'Baru tsa jngu hora jaskan ngani, ngijngu xuta 'ñu si kitsu: ―Kjuakixi= nga Jesús tsak'ajmetjenngi, ngat'a 'ba=nde Galilea tse'e ngayeje.
42022060	Tunga Pedro kitsu ngani: ―Na'en, bi 'bia̱ mé= xi te'mi_ri. 'Ba ndekuini chubabiu, yejerañu Pedro tinchja, ta'a kiski'nda jngu chaxicha.
42022061	'Ba 'batsa'en Na'enna Jesucristo kitsiku'be 'ba kiskutsejen'a Pedro, 'ba kio Pedro ja'etsjenre en xi ja'ba je kitsure: “Kionga kje kji'ndajín chaxicha nixtjin nganda'e, ji je ján ndiya kisji nga bi xutana̱ kuáin.”
42022062	'Ba sa'e Pedro 'etju nga'ndebiu, 'ba 'ñu kiski'nda.
42022063	'Ba xi inyatsikuenda Jesús inyabejnuke 'ba inyabajare.
42022064	'Ba 'e'mo tuxkun, 'ba miningiyare: ―Ji xi profeta 'mi_ri yojori, 'ba t'innii̱, ¿'yá= xi yajari nganda'e nde?
42022065	'Ba kitsure nkjin kuya en ch'otsu.
42022066	'Ba kionga je kis'e isen, kuañajan nchja chingare naxinando ko xi ngakure na'miu 'ba ko chjine kjuatexuma, 'ba kiko Jesús ña mañajan ngatsi'i xutaxa judío. 'Ba kio tsiningiyare:
42022067	―'Ba t'innii̱, ¿a ji= ni xi Cristo? Tunga Jesús kitsure: ―Tsa xin_nuu̱ nga kui= ña̱, bi ku̱akjainnu.
42022068	'Ba tsa skuiningiya_nuu̱, bi singojonuu̱ ninga bi kjuinuntjinnuu̱.
42022069	Tunga ba'anire nganda'e Ki'ndire Xuta xi'iun k'uejña ngate kixire Na'enchana xi 'ñu tse kjua'ñu tjinre.
42022070	'Ba sa'e ngatsi'i tsiningiyare: ―¿A jixu xi Ki'ndire Na'enchana kuáin? 'Ba kui kitsure: ―Jún= suba je 'ba temixun.
42022071	'Ba meni nchjabiu kitsu: ―¿A machjen ngisana xuta xi kuetsu mé= xi kitsa'en? Ña= suba je kjinu'ya en xi kitsu.
42023001	'Ba ngatsi'i xutaxa tsisetjen 'ba kiko Jesús ngixkun Pilato, gobernador tse'e Roma.
42023002	'Ba nga je tjindu ngixkun, 'etuts'inre nga kiskaninejere, 'ba kitsu: ―Kui xutabi kja'e ndiya tifiko naxinandani̱. Titsu nga tichja'nde nga s'e̱chjire xuta titjun César mé= xi machjintjai, 'ba nde titsu nga kui xi Cristo, jngu rey ngayeje.
42023003	'Ba Pilato tsiningiyare Jesús: ―¿A ji= ni reyre xuta judío? 'Ba Jesús kitsingojore: ―Ji je 'ba kisji.
42023004	'Ba kio Pilato jako xi ngakure na'miu ko xutankjiun, 'ba kitsure: ―Nime je sakuna̱ ngat'are xutabi.
42023005	Tunga nchjabiu a tu si kitsu: ―Jotsa'en kui tibakuya timinyasiyare xutankjiun ngayéje nga'nde xi tjin nangi Judea. 'Etuts'inre nangi Galilea 'ba ka'nda nga'e je ja'e nga 'ba titsa'en.
42023006	'Ba kionga Pilato kjint'e kibi, tsiningiya tsa Jesús jngu xuta tse'e Galilea kuán.
42023007	'Ba kionga kik'inre nga Jesús ndibani nangi Galilea, ña batexuma Herodes, 'batsa'en kitsikasen Jesús ngixkun Herodes, xi 'ba nde tijña naxinanda Jerusalén kui nixtjinbiu.
42023008	'Ba kionga Herodes tsabe Jesús, 'ñu tsja kuánre, ngat'a je nda'e mejénnire skue. Ngat'a nkjin ndiya kjint'e ngat'a tse'e Jesús, 'ba mejénre skue nga kui sa'en jngu kjuakun.
42023009	'Ba tsé tsiningiyare, tunga nijnguú en kitsingojo Jesús.
42023010	'Ba 'ba nde kio inya xi ngakure na'miu ko chjine kjuatexuma nga 'ñu inyakaninejere Jesús.
42023011	'Ba 'batsa'en Herodes ko chasoldadure joni tsajmi xi tumé chjire kitsiko Jesús. 'Ba tsejnuke nga kitsikaja jngu najñu xi tsja kji'i joni xi baja rey, 'ba kitsikasen nganire Pilato.
42023012	'Ba kui nixtjinbiu Herodes ko Pilato, xi nganda'eñu stike xinkjin tsakaiñu, 'etuts'inre nga nda tsaka'a xinkjin.
42023013	'Ba meni Pilato 'eñajan xi ngakure na'miu ko xutaxa 'ba ko xutankjiun,
42023014	'ba kitsure: ―Jun ja'ekonuu̱ xutabi. Temixun nga timinyasiyare xutankjiun. 'Ba ngixkún je tsiningiya_ra̱, 'ba bi kisakuna̱ tsa tjinre je xutabi ngat'are ngayéje xi tefangiu.
42023015	Ninga Herodes bi kisakut'are je. Kui kjua kitsikasen nganina xutabi. Ngu, je te'yo nga tumé kitsa'en xutabi xi 'bakore nga kueya.
42023016	'Bamani, k'uexaa̱ nga s'e̱re 'ba sa'e suntjia̱n.
42023017	'Ba xki nu xki nu nga s'i pascua, Pilato tjinnere nga tsik'ejñandai jngu xuta xi kjiyuya nduya.
42023018	Tunga tu jngu kitsa'en jndare xutankjiun nga kiski'ndaya, 'ba kitsu: ―¡Ngatjanik'en xutabiu! ¡Tik'ejñandainii̱ Barrabás!
42023019	Barrabás kis'eya nduya, ngat'a ngajin naxinanda Jerusalén kiskjanko nchja xi tse'e Roma, 'ba kitsik'en jngu xuta.
42023020	'Ba Pilato mejénre nga sik'ejñandai Jesús, kui kjua jako ngani xutankjiun.
42023021	Tunga xutankjiun ngisa 'ñu kiski'ndaya, 'ba kitsu: ―¡Tjat'ai kru xutabiu! ¡Tjat'ai kru xutabiu!
42023022	'Ba xi majánni ndiya Pilato jako ngani, 'ba kitsure: ―Ngu, ¿mé= kjua xi ch'otjin kitsa'en xutabi? Nimé tisakuna̱ xi 'bakore nga kueya. 'Bamani, k'uexaa̱ nga s'e̱re 'ba sa'e suntjia̱n.
42023023	Tunga xutankjiun ngisa 'ñu si kitsa'en nga tsi'are Pilato nga k'uet'a kru Jesús, ka'nda nga kjinisinre.
42023024	Kui kjua Pilato kitsjani enre nga k'uetjusunre mé= xi inyami'a.
42023025	'Ba meni kitsik'ejñandai xuta xi xutankjiun ja'ajin, xuta xi kjiya nduya ngat'a kiskjanko nchja xi tse'e Roma 'ba kitsik'en jngu xuta. 'Ba kitsingantsja Jesús, tuxi sikoni jotsa'en mejénre xutankjiun.
42023026	'Ba kionga Jesús inyafikat'a kru, kitsuba jngu xuta xi tse'e nangi Cirene, xi Simón 'mi, xi ngijña tjindibani. Kui xi kitsika'anijin kru, 'ba kitjenngi Jesús.
42023027	'Ba nde nkjin xuta tjenngire ko yanchjin xi inyakji'ndantjai Jesús ngat'a kjima'onre.
42023028	Tunga kitsiku'be Jesús 'ba kiskutsejen'a yanchjinbiu, 'ba kitsure: ―Jun yanchjin Jerusalén, bi an chi'ndantjainuu̱. Tusa chi'ndo ngat'a tsojon 'ba ngat'a tse'e ki'ndinu.
42023029	Ngat'a kjua'e= nixtjin nga 'bi kuetsu xuta: “Ndaxure yanchjin xi 'ndi, xi niñajanni kis'eya'more ninga bi kitsikaki ki'ndi.”
42023030	'Ba kio kuetsure nindu: “Tixuneni.” 'Ba kuetsure tjengiu: “T'e'moni.”
42023031	Ngat'a tsa 'bi mata'en ya xkjuen, ngisa= tu ku̱ata'en kionga je kixi ―kitsu Jesús.
42023032	'Ba tjenko nchjabiu jó nchja ch'okun xi 'ba nde k'uet'ako kru Jesús.
42023033	'Ba kionga je echu nga'nde xi Nindaku Mik'en 'mi, kio yat'a kru Jesús ko ngojó nchja ch'okunbiu. Jngu ngate kixire 'ba jngu ngate skjunre.
42023034	'Ba Jesús kitsu: ―Na'en, tichat'a_ri, ngat'a bi be mé= xi inyatsa'en. 'Ba chasoldadu kitsiskaya najñure Jesús, tuxi xianire 'yá= xi k'uakore 'ba sika'bire xinkjin.
42023035	'Ba kio inya xutankjiun nga inyakutsejen'a. 'Ba ka'nda xutaxa inyatsisubare Jesús, 'ba kitsu: ―Kui xutabi kitsik'angi xuta xi kja'ere. Ngatatsik'angi tajngu yojore nganda'e tsa kjuakixi nga kui xi Cristo xi Na'enchana ja'ajin.
42023036	'Ba chasoldadu 'ba nde inyatsisubare Jesús ngayeje. Kitsitiñat'are 'ba kitsjare binu san.
42023037	'Ba inyatsure: ―Tsa ji xi reyre xuta judío, tik'angi tajngui yojori.
42023038	'Ba nde kis'et'a ngasun nk'a ku Jesús jngu yate xi tsu: “Kui=bi xi reyre xuta judío.”
42023039	'Ba jngu xuta ch'okun xi ñatjen kjit'ako kru Jesús, 'bitsa'en ch'o kitsure: ―Tsa ji xi Cristo, tik'angi tajngui yojori 'ba 'ba nde tik'anginii̱ ji̱n.
42023040	Tunga xi ngijngu jatiko xutabiu, 'ba kitsure: ―¿A bi kunye Na'enchana, ninga ndekuini kjuanima temitja'axtiuni?
42023041	'Ba tjin= ndiyare nga temitja'axtia kjuanima ña, ngat'a 'ba fa ni tsa'en te'bechja jo kjiña'an. Tunga kui xutabi tumé xi ch'otjin kitsa'en.
42023042	'Ba sa'e jako Jesús, 'ba kitsure: ―Jesús, tikja'etsjen ngat'a tsa'an kionga je kuatexumai.
42023043	'Ba Jesús kitsure: ―Kjuakixi= xi xinra̱, nga nganda'e kuenikonaa̱ ngank'aa, nga'nde ña nda chun.
42023044	'Ba kionga je mején nyusen nixtjinbiu, kuajñu ngayéje ngasun'ndio ka'nda nga̱ chuba ján nga kuangixun.
42023045	'Ba tsu'biu bi nde kji'yanire. 'Ba masen kitijndajen najñu xi kitjenchja nga'nde xi 'ñu tsje tse'e ningu.
42023046	'Ba Jesús 'ñu kiski'ndaya, 'ba kitsu: ―Na'en, ngaya ndsai te'bejñaa̱ inimana̱. 'Ba nga je 'ba kitsu, k'en.
42023047	'Ba kionga xi ngakure chasoldadu Romano tsabe mé= xi kuán, kitsichjire Na'enchana, 'ba kitsu: ―Kjuakixi= nini nga kui xutabi jngu xuta xi kixi.
42023048	'Ba kionga ngatsi'i xutankjiun xi kio kuañajan nga inyakutsejen'a, tsabe mé= xi kuán, 'ñu kjimabare nga kiji ngani ndaba.
42023049	Tunga ngatsi'i xuta xi bexkun Jesús kjin inya nga inyakutsejen mé= xi tjima. 'Ba 'ba nde kio inyajinre yanchjin xi jendetjenngi 'nda nga 'etju nangi Galilea.
42023050	'Ba kio tijña jngu xutaxa xi Kuse 'mi xi Arimatea tse'e, naxinanda xi tijña ngajinre nangi Judea. Xi nda xuta 'ba kixi fiko yojore ngixkun Na'enchana.
42023051	Xi 'ba nde tikuyare nixtjin nga kuatexuma Na'enchana 'ba xi bi tijngu kakun jo tsa'en joyare xutaxa xi yak'a 'ba nga jo kitsa'en.
42023052	'Ba kui kikun Pilato 'ba tsi'are yojore Jesús.
42023053	'Ba kionga je ts'ajent'a kru, yaxtejun jngu najñu tjibe 'ba yajñaya jngu tsju xi kitju'ngi jngu naxi, ña nisa'yajín s'eyanijin.
42023054	Kui nixtjinbiu xuta judío inya'benda xi skine s'i pascua, 'ba je ti'betuts'inre nixtjin nga nikja'aya.
42023055	'Ba yanchjin xi tjenko Jesús 'nda nangi Galilea kiji 'ba tsabe tsju, 'ba kiskutsejen jótsa'en kis'ejña yojore Jesús.
42023056	'Ba jendiba ngani ndaba 'ba 'enda nanda xi ixi jen ko tsajmi xi nda jen. 'Ba yanchjinbiu kitsikja'aya nixtjin nga nikja'aya, jotsa'en tsu kjuatexumo.
42024001	'Ba 'ñu tajñu nixtjin xi 'betuts'inre semana, yanchjinbiu kiji ngani ña tijña tsju 'ba ja'eko tsajmi xi nda jen xi 'enda.
42024002	'Ba kionga ja'e, tsabe nga je kitukja'axin ndiojo xi kis'extiuchjani tsju.
42024003	'Ba ja'as'en, tunga bi kuasjaire yojore Na'enna Jesús.
42024004	'Ba nga bi be mé= xi sikja'etsjen ngat'are kibi, tukjia'a inyat'are jó nchja xi 'na kun najñu yaja.
42024005	'Ba 'ñu kitsakjun yanchjinbiu 'ba kitsikindi 'nda t'anangiu. Tunga nchjabiu kitsure: ―¿Ánñu ngajinre mik'en teminyisjaiñu xi tijñakun?
42024006	Bi nga'e tijña. Je ja'ayare ngajinre mik'en. Tikja'etsjen_ru yojonu mé= xi kitsunu kionga tsik'ejña nangi Galilea:
42024007	“Ki'ndire Xuta xi'iun tjinnere nga ku̱angantsja ngaya ntsja xuta xi tjinre je, 'ba s'e̱t'a kru, 'ba xi majánni nixtjin kjua'aya nganire ngajinre mik'en.”
42024008	'Ba kio ja'etsjenre yanchjinbiu mé= xi kitsu Jesús.
42024009	'Ba kionga je ja'eni tsju ye'ere nijmi ngayéje kibi xutare xi tejngu ko ngatsi'i xuta xi yak'a.
42024010	María Magdalena ko Juana ko María xi nare Santiago 'ba ko yanchjin xi yak'a xi tjenko, kui xi ja'eke'ere nijmi nchja chinga apóstol.
42024011	Tunga nchja chinga apóstol tu kjuaska kuánre en xi inyabe'ere nijmi yanchjinbiu, 'ba bi kuakjainre.
42024012	Tunga Pedro tsisetjen 'ba tsangatsanga nga kiji tsju. 'Ba kionga kiskutsejenya tsju, tu najñu xi kis'extejun yojore= tsabe. 'Ba jendiba ngani ndaba nga tjimakun=re mé= xi kuán.
42024013	'Ba ndekuini nixtjinbiu jó xutare Jesús inyafi naxinanda chi xi Emaús 'mi, naxinanda xi tejnguru kilómetro mare naxinanda Jerusalén.
42024014	'Ba nga inyafi, inyafako nijmi xinkjin ngat'are ngayéje xi kuán.
42024015	'Ba yejerañu inyafo nijmi, ndekui fani Jesús kitsitiñat'are 'ba ñatjen kijiko ngaya ndiyo.
42024016	Tunga nchjabiu bi be 'yá= ni kui, ngat'a Na'enchana 'echja'ndere nga skuexkun.
42024017	'Ba Jesús tsiningiyare: ―¿Mé= xi techuba nijmiko xingiu nga temangiun ndiyo? 'Ba nchjabiu ba tjinre nga tsikinya'ñu.
42024018	'Ba kio xuta xi Cleofas 'mi kitsure: ―¿A tu ji sani xi ja'ekitjajme naxinanda Jerusalén xi bi be mé= xi kuán sa'e fa tiña nganda'e?
42024019	'Ba Jesús tsiningiyare: ―¿Mé= xi kuán? 'Ba nchjabiu kitsure: ―Ngat'are xi kuata'en Jesús tse'e Nazaret. Kui xi kuán jngu profeta xi kitsa'en kjuakun ya'e, 'ba ko en xi kis'ere kjua'ñu yakuya ngixkun Na'enchana ko ngatsi'i xutankjiun.
42024020	Tunga xi ngakure na'miu ko xutaxa ni kitsingantsja, tuxi kjuinik'enni, 'ba kis'et'a kru.
42024021	'Ba ji̱n kjinikja'etsjee̱n tsakaiñu nga kui= xi sindai naxinanda Israel. Tunga je kuaján nixtjin nga 'ba kuán.
42024022	'Ba nde yak'a yanchjin xi tjin ngajinni̱ kaminyakunni̱. Ngu sa'e tajña kafi tsju,
42024023	tunga bi kamasjaire yojore Jesús. 'Ba kafa'etsuni nga ankjele kamatsejenre 'ba nga kui katsure nga tijñakun Jesús.
42024024	'Ba jaskan yak'a nchja xi tjin ngajinni̱ 'ba nde kafi tsju 'ba 'ba fa tsa'en kabe jofa katsu yanchjinbiu, tunga bi kabe Jesús.
42024025	'Ba Jesús kitsure: ―¡Á chikunñu 'ba taja koni inimanu nga bi nda makjainnu ngayéje xi kitsu nchja chinga profeta!
42024026	¿A bi tjinnere nga kjua'axtiu kjuanima xi Cristo 'mi, kionga kje sa̱kujínre kjuajere?
42024027	'Ba sa'e Jesús kitsuyare nchjabiu jó tsunire ngayéje xujun enre Na'enchana nga tinchja ngat'are kui. 'Etuts'innire xujun xi kitsi'indu Moisés ka'nda nga kitsikjet'a ngayéje xujun xi kitsi'indu nchja chinga profeta.
42024028	'Ba kionga je kuatiñare naxinanda chi ña inyafi nchjabiu, Jesús kitsa'en joni tsa kuaje ndiya.
42024029	Tunga nchjabiu 'enere nga k'uejñako, 'ba kitsure: ―Tenikonii̱ nga'e, ngat'a je kuangixun 'ba je tjima'ña. Kui kjua Jesús kikoni, 'ba tsik'ejñako nchjabiu.
42024030	'Ba kionga je tjindut'a yamixo, Jesús kiskjebe niñuxtilo 'ba kitsjare kjuanda Na'enchana. 'Ba yakjanya 'ba kitsjare nchjabiu.
42024031	'Ba tukjia'a kitju'ingi xkun nchjabiu, 'ba tsabexkun Jesús. 'Ba ndekuini chubabiu Jesús kichajajin isen ngixkun nchjabiu.
42024032	'Ba kitsure xinkjin: ―Kuiru̱ kjua tsja kuánnire inimana kionga tifakona ngaya ndiyo, 'ba kionga titsuyana jó tsunire mé= xi kua'indut'a enre Na'enchana.
42024033	'Ba ndekuini chubabiu tsisetjen 'ba kiji ngani naxinanda Jerusalén, 'ba kio tsabe nga kuañajan xutare xi tejngu ko nchja xi tjinduko.
42024034	'Ba nga echu, kik'inre: ―Kjuakixi= nini nga je ja'aya nganire ngajinre mik'en Na'enna 'ba je kuatsejenre Simón.
42024035	'Ba sa'e ngojó nchjabiu ye'ere nijmi mé= xi kuánre ngaya ndiyo 'ba jótsa'en tsabexkun Jesús nga yakjanya niñuxtilo.
42024036	'Ba yejerañu inyafo nijmi xutare ngat'are kibi, Jesús ja'ekasenjin masenre, 'ba kitsure: ―Ngatjas'enu kjuaxiu.
42024037	Tunga xutare 'ñu kitsakjun, 'ba kitsikja'etsjen nga inyabe jngu isennixtjin.
42024038	'Ba Jesús tsiningiyare: ―¿Ánñu tekunñu? ¿Ánñu jó ján tefañu inimanu nga 'batsa'en tenikja'etsjion?
42024039	Kui= ña̱. Chutsejen'o ndsaa̱ ko ndsakua̱. Tikonuu̱ 'ba chutsijon. Jngu isennixtjin tsajainre yojo ko ninda jotsa'en jun te'yo nga tjinna̱ an.
42024040	'Ba kionga je 'ba kitsure, yakure ntsja ko ndsaku.
42024041	Tu kjuare nga 'ñu tsja kjimare nchjabiu 'ba inyamakunkonire, kui kjua bi inyamakjainre. 'Ba meni Jesús tsiningiyare: ―¿A tjinchinu xichina nga'e?
42024042	'Ba 'batsa'en kitsjachire tjiuti tsju,
42024043	'ba Jesús kiskjebe 'ba kiskine ngixkun nchjabiu.
42024044	'Ba sa'e kitsure: ―Mé= xi kuata'aa̱n, kui= xi kixin_nuu̱ kionga tsakatejñajin_nuu̱. Kixin_nuu̱ nga tjinnere nga k'uetjusun ngayéje xi kua'indut'a ngat'a tsa'an xujun kjuatexumare Moisés ko xujunre nchja chinga profeta 'ba ko xujun Salmos.
42024045	'Ba Jesús ju'i'ndere kjuafa'etsjenre nchjabiu, tuxi ku̱ankjinnire mé= xi kua'indut'a enre Na'enchana.
42024046	'Ba kitsure: ―'Bitsa'en kua'indut'a, nga xi Cristo tjinnere nga kjua'axtiu kjuanima, 'ba xi majánni nixtjin kjua'aya nganire ngajinre mik'en,
42024047	'ba nga ko kjua'ñure kjua'axtiuya ngat'a tse'e kui ngayéje naxinanda xi tjin ngasun'ndio. X'ianre naxinanda Jerusalén nga k'uere nijmi xuta nga tjinnere nga sik'antjaiya kjuafa'etsjenre 'ba kjua'e ngani ngixkun Na'enchana, tuxi ku̱achat'anire jere.
42024048	Jun xi kji'ya yojo kibi, 'ba jun= k'uio nijmi ngat'are kibiu.
42024049	'Ba an sikasen_nuu̱ mé= xi kitsutitjun Na'enna̱ nga sjanu. Tunga tetsubo nga'e naxinanda Jerusalén ka'nda nga̱ xuntsjo kjua'ñu xi kjua'eni ngank'aa.
42024050	'Ba sa'e Jesús 'etjujinko xutare naxinando, 'ba kiko ka'nda naxinanda Betania. 'Ba kiskjenitjen ntsja 'ba kitsichikunta'en.
42024051	'Ba yejerañu titsichikunta'en, kitsikjinre nga kitjunitjen ngank'aa.
42024052	'Ba kionga xutare je kitsichjire Jesús, jendiba ngani naxinanda Jerusalén, 'ba 'ñu tsja inyamare ngajin inimare.
42024053	'Ba nyujun nyujun fa'entsjai ningu nga tsichjire Na'enchana.
43001001	Nga tuts'inre tsajmi je tijña Ion, 'ba Ion Na'enchana tsek'ejñako, 'ba Ion kui= xi Na'enchana.
43001002	Kui=bi xi tsek'ejñako Na'enchana 'ndani nga tuts'inre tsajmi.
43001003	Tu ngat'are kui kuanda ngayéje xi tjin, 'ba tumé tsajmi kuanda tsa bira ngat'are.
43001004	Ngajinre kui tjin kjuabenichun, 'ba kio ndibanire kjuabenichun xi tsitsejenre xuta.
43001005	Ba'na= ña jñu ndi'u xi tsitsejenre xuta, 'ba xi jñu bi chukjuakore nga tsik'o ndi'u.
43001006	Ja'e jngu xuta xi Juan 'mi xi Na'enchana kitsikasen.
43001007	Kui xi ja'etsuyakixi ngat'are ndi'i xi tsitsejenre xuta, tuxi ku̱akjainnire ngatsi'i xuta mé= xi ja'etsuya.
43001008	Bi kui xi ndi'u. Tu ja'etsuyakixi sani ngat'are ndi'u.
43001009	Ndi'i xi kjuakixi fa 'ba xi tsitsejenre ngatsi'i xuta, kui= xi ja'e ngasun'ndio.
43001010	Ja'ek'ejña ngasun'ndio 'ba ngat'are= kui kuanda ngasun'ndio, tunga xuta ngasun'ndio bi tsabexkun.
43001011	Ja'e nga'ndere ña tse'e, tunga xutare bi kiskjebetjo.
43001012	Tunga ngatsi'i xuta xi kiskjebetjo 'ba kuakjainre ngat'are kui, kui xi kitsja'ndere nga ku̱an ki'ndire Na'enchana.
43001013	Kui xutabiu xi kitsin ngat'are Na'enchana. Bi kitsin jotsa'en tsin xuta xi tjin, ninga bi jotsa'en tijña ndiyare xuta, ninga bi jotsa'en mejénre xuta.
43001014	'Ba Ion kuán yojo 'ba tsek'ejñajinni̱ nga kitse kjuanda ko kjuakixi ngajinre. 'Ba kji'yee̱ kjuaje xi tjinre, ngat'a kui= xi Ki'ndi jngututure Na'enchana.
43001015	Juan kitsuyakixi ngat'are nga 'bi kitsu: “Ngat'are= kui kinchjaa̱ nga kixia̱n: Xi jaskan ndiba nga ko mare an, kui xi tjun nga ko mare an, ngat'a kui= xi ja'ba je tijña.”
43001016	'Ba mé= xi kisakuna ngatsi'a jendiba=ni kjuanda je xi tse'e, kjuanda xki kjuanda.
43001017	Ngat'a ngat'are Moisés= kika'ena kjuatexumare Na'enchana, tunga kjuandare ko kjuakixire Na'enchana ngat'are Jesucristo= kisakuna.
43001018	Nisa 'yajín be jó kji'i Na'enchana. Tu jngu sani Ki'ndi jngututure, xi tijña ña tijña Na'enchana, kui= xi kitsuyana ngat'are kui.
43001019	'Bi tsa'en kinchja Juan nga kitsuyakixi ngat'are Cristo, kionga xuta judío xi tjin naxinanda Jerusalén kitsikasen na'mi ko xuta lebita nga tsiningiyare Juan 'yá= ni kui.
43001020	'Ba kitsu xi kjuakixi Juan 'ba bi ts'onacha. 'Ba kitsu: ―Bi an xi Cristo.
43001021	'Ba nchjabiu kitsu nga tsiningiya nganire: ―¿Ngu 'yá= ni ji? ¿A ji= ni xi Elías? ―Bi an ―kitsu Juan. ―¿A ji= ni xuta chinga profeta xi tjinnere nga kjua'e? ―kitsu nchjabiu. ―Junjun ―kitsu Juan.
43001022	―¿Ngu 'yá= ni ji, tsu'ba? ―kitsu ngani nchjabiu―. Ngat'a tjinnere nga kuangiko ngani_ri̱ en kixi nchja xi kitsikasenni̱. ¿Jó sji ngat'a tsiji?
43001023	'Ba Juan kitsu: ―Jotsa'en kitsi'indu xuta chinga profeta Isaías enre Na'enchana: “An= ña̱ jngu xuta xi tinchja nangi t'axin nga titsu: Tjakixiu ndiyare Na'enna.”
43001024	'Ba nchja xi kjinikasen ngat'are xuta fariseo,
43001025	kui= xi tsiningiyare Juan nga kitsure: ―Ngu tsa bi ji= xi Cristo, ninga Elías, ninga xuta chinga profeta xi tjinnere nga kjua'e, ¿ánñu tebatendani xuta?
43001026	'Ba Juan kitsu: ―An nanda tebatendakoña̱ xuta. Tunga ngajinnu tjin= jngu xi bi 'yo,
43001027	xi jaskan kjua'e nga ko mare an xi bi bakinna̱ nga skjendaa̱ na'ñu jndere.
43001028	Kibi kuán nga'nde xi Betania 'mi, nga'nde xi tijña xingunda ndaje Jordán ña Juan tibatenda xuta.
43001029	'Ba nixtjin nga kuanyujun Juan tsabe Jesús nga titsitiñat'are, 'ba kitsu: ―Chutsijon, kibi= xi chutsangare Na'enchana xi fa'axin jere xuta ngasun'ndio.
43001030	Ngat'are= kui kinchjaa̱ nga kixia̱n: “Xi jaskan ndiba nga ko mare an, kui xi tjun nga ko mare an, ngat'a kui= xi ja'ba je tijña.”
43001031	Ninga an kje 'bejía̱n 'yá= ni kui. Tunga tuxi s'e̱jñatsejennire xuta tse'e Israel ngat'are kui, kui kjuañu ko nanda tebatendaña̱ xuta.
43001032	'Ba 'bitsa'en kitsuyakixi Juan ngat'are Jesús: ―Tsa'bia̱ Isennixtjintsjere Na'enchana joni jngu tjiunise tiba xi jendibajen ngank'aa 'ba ja'ek'ejñasunre.
43001033	'Ba ninga an kje 'bejía̱n 'yá= ni kui. Tunga xi kitsikasenna̱ nga ko nanda kuatendaña̱ xuta, kui= xi kitsuna̱: “Xi xie nga kjuendejenkun Isennixtjintsjena̱ 'ba k'uejñasunre, kui= xi kuatenda xuta ko Isennixtjintsjena̱.”
43001034	An tsa'bia̱ 'ba texinyakixia̱ nga kui= xi Ki'ndire Na'enchana ―kitsu Juan.
43001035	Kionga kuanyujun, kio inya ngani Juan ko jó xutare.
43001036	'Ba kionga tsabe nga Jesús ja'a kio, Juan kitsu: ―Chutsijon, kibiu= xi chutsangare Na'enchana.
43001037	'Ba ngojó xutare kjint'e mé= xi kitsu 'ba kitjenngi Jesús.
43001038	'Ba Jesús kiskutsejen ngastun 'ba tsabe nga tjenngire nchjabiu, 'ba kitsure: ―¿Mé= xi teminyisjo? ―Ji rabi ―kitsu nchjabiu―, ¿ñá=ñu teni? (Rabi, en xi tsunire: maestru.)
43001039	―Ndechutsijon ―kitsu Jesús. 'Ba 'batsa'en kiji nchjabiu 'ba tsabe ña tijña Jesús. 'Ba kio tsik'enduko nchjabiu kui nixtjinbiu, ngat'a je kuangixun. Jeru mején chuba ñujun ya'a.
43001040	'Ba nchja xi jó xi kjint'e mé= xi kitsu Juan 'ba kitjenngi Jesús, jngu xi Andrés 'mi, xi nts'e mani Simón Pedro.
43001041	Xi tjun kikangisjai Simón xi nts'e mani 'ba kitsure: ―Je kuasjaini̱ xi Mesías. (Mesías, en xi tsunire: Cristo.)
43001042	'Ba 'batsa'en Andrés ja'eko nts'e nga ja'ekun Jesús, 'ba Jesús kiskutsejen'a Simón 'ba kitsure: ―Ji xi Simón, ki'ndire Juan. Tunga nganda'e Cefas k'uinri. (Cefas, xi tsunire: Pedro.)
43001043	Nixtjin nga kuanyujun Jesús kuamejénre nga kuaje ña tijña nangi Galilea 'ba 'batsa'en kikun Felipe. 'Ba kitsure: ―Ndetjenngina.
43001044	Felipe jngu= xuta xi tse'e Betsaida, ña 'ba nde kio nangire Andrés ko Pedro.
43001045	'Batsa'en Felipe kikun Natanael, 'ba kitsure: ―Je kuasjaini̱ xutabiu xi Moisés kitsi'indut'a ngat'are xujun kjuatexumo 'ba xi nchja chinga profeta kitsi'indu ngat'are ngayeje. Kui xi Jesús ki'ndire Kuse, jngu xuta xi tse'e Nazaret.
43001046	'Ba Natanael kitsu: ―¿A ma 'betju ngajinre Nazaret tsajmi xi nda? ―Jabi 'ba ndechutsejen ―kitsure Felipe.
43001047	Kionga Jesús tsabe nga Natanael ndibakun, kitsu ngat'are: ―Kibi jngu= xuta xi Israel fa tse'e xi bi 'bonacha.
43001048	―¿Jó tsa'en 'yaninaa̱? ―kitsu Natanael. ―Tsa'bera̱ kionga kje nchjajínri Felipe, kionga teningi ya higuera ―kitsingojore Jesús.
43001049	'Ba kitsu ngani Natanael: ―Maestru, ji= ni xi Ki'ndire Na'enchana 'ba ji= ni xi reyre xuta xi tse'e Israel.
43001050	'Ba Jesús kitsure: ―¿A tu kui= kjua nga kixinra̱: “tsa'bera̱ ngi ya higuera”, a kui= kjuañu kuakjainniri ngat'ana̱? Ngu ngisa= tse kjuakun xia ngisai nga ko mare kibi.
43001051	'Ba 'ba nde kitsure: ―Kjuakixi= mé= xi texin_nuu̱. Xiañu nga stju'i ngank'aa 'ba nga ankjelere Na'enchana kuenijin 'ba k'uetuk'ajent'are Ki'ndire Xuta xi'iun.
43002001	Nga kuangajngi kis'e jngu kjuabixan naxinanda Caná, naxinanda xi tijña ngajinre nangi Galilea, 'ba kio kiji nare Jesús.
43002002	'Ba nde Jesús ko xutare kiji kjuabixon, ngat'a kjinikint'e ngayeje.
43002003	'Ba kionga je je binu, 'batsa'en kitsure nare Jesús nga jako: ―Je bi nde tjinnire binu.
43002004	―Na, ¿ánñu an 'ba te'mininaa̱ kibiu? Kje fechujín chubana̱ ―kitsu Jesús.
43002005	'Ba 'batsa'en nare Jesús kitsure nchja xi inyabatesin kio: ―Tik'etjusun ngayéje mé= xi kuetsunu ―kitsure.
43002006	'Ba kio tjindu jon tiji xi ndiojo kuandakoni. Kui xi tsichjen xuta judío kionga tsitsje yojore ngixkun Na'enchana, jo tsu kjuachingare. 'Ba nga jngu jngu tijibiu s'enru tsa yachute asa yachute ko kan litro nanda.
43002007	'Ba Jesús kitsure nchja xi inyabatesin kio: ―Titsio nanda tijiu. 'Ba nchjabiu 'ñu kitsitse tijiu,
43002008	'ba 'batsa'en Jesús kitsu: ―Chuba chjubio 'ba tanginko_ru xuta xi kjinentsjare s'iu. 'Ba 'ba kitsa'en nchjabiu.
43002009	'Ba 'batsa'en xuta xi kjinentsjare s'iu kiskut'a nanda xi je kuán binu, tunga bi be ña jendibanire. Tu kui sani nchja xi inyabatesin kio xi be, ngat'a kui= xi ts'axje nando. Kui kjua xuta xi kjinentsjare s'iu kinchjanire xi xi'iun.
43002010	'Ba kitsure: ―Ngatsi'i xuta tjun binu xi nda tsja, 'ba kionga je 'ñu ka'bi xuta, tu kui sani xi bi 'ñu nda tsja. Tunga ji, tojo tijñatjo=ri ka'nda nganda'e 'ba teba'e=ni binu xi 'ñu nda.
43002011	Kui kjuakunbiu xi tjun kitsa'en Jesús naxinanda Caná, naxinanda xi tijña ngajinre nangi Galilea. 'Batsa'en yakutsejen kjuajere, 'ba kuakjainre xutare ngat'are kui.
43002012	'Ba jaskan nga je kuán kibiu, Jesús kiji naxinanda Capernaum nga tjenko nare ko nts'e 'ba ko xutare. 'Ba kio tsek'endu jó ján nixtjin.
43002013	Kionga je timatiña s'i pascua xi 'baxje xuta judío, Jesús kiji naxinanda Jerusalén.
43002014	'Ba ña ma ndetsinre ningu tsabe nchja xi inyabateña tjiundija ko chutsanga 'ba ko tjiunise tiba 'ba ko nchja xi tjindu kionga inyatsik'antjaiya ton.
43002015	'Ba 'batsa'en Jesús kiskjebe na'ñu 'ba kitsinda jngu na'ñu'ya 'ba ko kui ts'axje tsi'ikoni ngaya ningu chutsanga ko tjiundija. 'Ba nde kiskanitsojo tonre nchja xi kio inyatsik'antjaiya ton 'ba tso'otsakjan yamixare.
43002016	'Ba kitsure nchja xi inyabateña tjiunise tiba: ―¡Tji'naxjio tjiunisenu nga'e! ¡Bi ndetsin ño'on ndaba Na'enna̱!
43002017	'Ba 'batsa'en ja'etsjenre xutare nga 'bitsa'en kua'indut'a enre Na'enchana: “Tifengi nga'ñuna̱ ngat'a 'ñu ts'axtiu tsimijaa̱n ni'yari.”
43002018	'Ba 'batsa'en xuta judío tsiningiyare Jesús: ―¿Mé= kjuakun xi tebakutsejennii̱ nga tjinri kjua'ñu nga 'bi teñe'en? ―kitsure.
43002019	'Ba Jesús kitsingojore: ―Tikjekjuo ningubi, 'ba an ján nixtjin skjenitjen ngañaa̱.
43002020	'Ba xuta judío kitsu ngani: ―Yachan jon nu kuandani ningubi. ¿Jótsa'en ján nixtjin xjunitjenni ji?
43002021	Tunga ngat'are yojore Jesús= kinchja nga kitsu ningu.
43002022	Kui= kjuañu, kionga je ja'aya nganire ngajinre mik'en, ja'etsjenre xutare mé= xi kitsu 'ba kuakjainre en xi kua'indut'a enre Na'enchana ko en xi kitsu Jesús.
43002023	'Ba kionga tijña Jesús naxinanda Jerusalén ngajinre s'i pascua, ne nkjin xuta kuakjainre ngat'are kui kionga tsabe kjuakun xi kitsa'en.
43002024	Tunga Jesús, bi kunre ngat'are xutabiu, ngat'a be= jó kun ngatsi'i.
43002025	Bi kuachjenre tsa tjin xi kuetsuyare jó= kun xuta, ngat'a be= jó kun ngajin inimare.
43003001	Jngu xuta fariseo xi Nicodemo 'mi, xi 'ba nde ngakure xuta judío,
43003002	kui xi ngajñu ja'ekun Jesús 'ba kitsure: ―Maestru, 'ya=ni nga ji jngu maestru xi Na'enchana kitsikasen. Ngat'a tu'yá ku̱anre sa'en kjuakun xi teñe'en tsa bi Na'enchana tijña ngajinre.
43003003	'Ba Jesús kitsu nganire: ―Kjuakixi= xi texinra̱. Xi bi tsin ngani ngijngu ndiya, kui bi ku̱an skue ña batexuma Na'enchana.
43003004	'Ba Nicodemo kitsu: ―¿Jótsa'en jngu xuta tsin ngani ngijngu ndiya kionga je chinga? ¿A ku̱an kjua'as'en xi majóni ndiya ngaya ngats'a nare 'ba tsin ngani?
43003005	Jesús kitsingojore: ―Kjuakixi= xi texinra̱. Xi bi tsinjin nanda 'ba ko Isennixtjintsjere Na'enchana, kui bi ku̱an kjua'as'en ña batexuma Na'enchana.
43003006	Ngatsi'i xi tsin jotsa'en tsin xuta, kui xi tjindukun joni xuta. 'Ba ngatsi'i xi tsin ngat'are Isennixtjintsjere Na'enchana, kui= xi Isennixtjintsjere Na'enchana tsik'endukun.
43003007	Bi makunri ngat'are mé= xi kixinra̱, nga machjen= nga tsin ngañu ngijngu ndiya.
43003008	Ntjo fi= nituña nga'nde nga mejénre, 'ba nu'ya_ri nga fane. Tunga bi 'ye ñá ndibani 'ba ña tifi ngani. 'Ba=nde tsa'en ngat'are ngatsi'i xuta xi tsin ngat'are Isennixtjintsjere Na'enchana ―kitsu Jesús.
43003009	'Ba Nicodemo kitsu ngani: ―¿Jó tjinnire xi tesji?
43003010	'Ba Jesús kitsure: ―Ji xi chamaestrure xuta tse'e Israel. ¿A bi 'ye kibi?
43003011	Kjuakixi= xi texinra̱. Ji̱n 'be=nii̱ nijmi ngat'are mé= xi 'yee̱ 'ba mixun=nii̱ ngat'are xi kji'yee̱, tunga jun bi makjainnu mé= xi mixii̱n.
43003012	Tsa bi makjainnu kionga fako nijmi_nuu̱ ngat'are mé= xi tjima ngasun'ndebi, ¿jótsa'en ku̱akjainnu tsa kjuako nijmi_nuu̱ ngat'are mé= xi tjima ngank'aa?
43003013	Nisa'yajín mijin ngank'aa. Tu jngu sani Ki'ndire Xuta xi'iun xi jendibajenni ngajaan.
43003014	'Ba jotsa'en kiskjenitjen Moisés tjiuye nangi t'axiun, 'ba=nde tsa'en tjinnere nga stjunitjen Ki'ndire Xuta xi'iun,
43003015	tuxi 'batsa'en s'e̱nire kjuabenichun xi bi fet'a ngatsi'i xuta xi ku̱akjainre ngat'are kui.
43003016	Ngat'a Na'enchana 'ñu= kitsimején xuta tse'e ngasun'ndio ka'nda kitsja Ki'ndi jngututure, tuxi ngatsi'i xi ku̱akjainre ngat'are kui bi cha̱jani, tusa s'e̱re kjuabenichun xi bi fet'a.
43003017	Ngat'a Na'enchana bi kitsikasen Ki'ndire ngasun'ndio tuxi kuanejeni xuta. Tusa kitsikasen tuxi k'uangini ngat'are kui.
43003018	Xi ku̱akjainre ngat'are Ki'ndire Na'enchana, kui xi bi skaneje. Tunga xi bi ku̱akjainre ngat'are kui, kui= xi je kiskaneje ngat'a bi makjainre ngat'are Ki'ndi jngututure Na'enchana.
43003019	'Bi= tsa'en s'eneje xuta. Ja'e ngasun'ndio ndi'i xi tsitsejenre xuta, tunga ngisa= 'ñu kuamejénre xuta xi jñu nga ko mare ndi'u, ngat'a bi nda tjin mé= xi inyatsa'en.
43003020	Ngat'a ngatsi'i xi ch'o inyatsa'en, kui= xi ch'oke be ndi'i xi tsitsejenre 'ba bi tsitiñat'are, tuxi bi xianire mé= xi inyatsa'en.
43003021	Tunga xi inyatsa'en xi kixi tjin, kui= xi tsitiñat'are ndi'u, tuxi xianire nga inyatsa'en jotsa'en mejénre Na'enchana.
43003022	Kja'e nixtjin ngani Jesús kiji ko xutare nangi Judea. 'Ba kio tsek'ejñako jó ján nixtjin nga yatenda xuta xi tjin kio.
43003023	'Ba nde Juan tibatenda xuta jngu nga'nde xi Enón 'mi, nga'nde xi tijñat'a tiñare Salim, ngat'a 'ñu tjin nanda kio, 'ba ja'e xuta nga kisatenda.
43003024	Ngu Juan kje s'eyajín nduya ya'a.
43003025	'Ba 'batsa'en nchja xi xutare Juan 'etuts'inre nga josiko jngu xuta judío ngat'are jótsa'en tjinnere nga sitsje yojore xuta ngixkun Na'enchana.
43003026	'Ba 'batsa'en xutare Juan kikun 'ba kitsure: ―Maestru, xuta xi ja'ekunri xingunda ndaje Jordán xi kjinukjuai ngat'are, kui= xi 'ba nde tibatenda 'ba ngatsi'i xuta inyafechukun.
43003027	'Ba Juan kitsingojo: ―Tumé ma sakure xuta tsa bi ngank'aa kika'enire.
43003028	Jun= xi nda kjinu'yanu nga kixia̱n, nga bi an xi Cristo, tu kjinikasentitjun=na̱.
43003029	Joni jngu kjuabixan. Xuta xi tibixanko xi chjun, kui= xuta xi xi'iun. 'Ba amigure xi xi'iun xi sejñat'are 'ba tibasen ñojonre mé= xi titsu, kui= xi 'ñu tsja mare nga nt'ere jndare xi xi'iun. 'Ba nde 'ba= tsa'enni ko an nganda'e. Je tjijngu kjuatsjana̱.
43003030	'Ba Juan kitsu ngisa: ―Machjen= nga kui ngisa nk'a ngatamijin ngisa, 'ba ngatjandejia̱n an.
43003031	Xi ndibani ngank'aa, kui= xi ngisa je ngisa nga ko mare tu'yañu. Xi ngasun'ndio tse'e, kui= xuta xi ngasun'ndio nangire 'ba ngat'are xi tjima ngasun'ndio nchja. Xi ndibani ngank'aa, kui= xi ngisa je ngisa nga ko mare tu'yañu
43003032	'ba titsuyakixi= ngat'are mé= xi tsabe 'ba xi kjint'e. Tunga tu'yá makjainre ngat'are mé= xi titsu.
43003033	Tunga xi makjainre mé= xi titsu kui, kui= xi tsikixiya nga Na'enchana xi tjinre kjuakixi.
43003034	Ngat'a xi Na'enchana kitsikasen, enre Na'enchana nchja, ngat'a Na'enchana kitsja yejere Isennixtjintsjere.
43003035	Na'enchana 'ñu= tsimején Ki'ndire, 'ba ngayéje xi tjin je kitsingantsja ngaya ntsja.
43003036	Xi makjainre ngat'are Ki'ndiu, kui= xi tjinre kjuabenichun xi bi fet'a. Tunga xi bi tsik'etjusunre enre Ki'ndiu, kui xi bi s'e̱re kjuabenichun. Tusa kjuastire Na'enchana tijñanere.
43004001	Xuta fariseo kjint'e en nga Jesús ngisa 'ñu tjin ngisare xuta nga ko mare Juan 'ba nga ngisa 'ñu nkjin xuta tibatenda ngisa.
43004002	(Ninga bi Jesús fa xi tibatenda xuta. Tu xutare xi 'ba inyatsa'en.)
43004003	'Ba kionga Jesús tsabe mé= xi kjint'e xuta fariseo, 'batsa'en 'etju nangi Judea 'ba jendiba ngani nangi Galilea.
43004004	'Ba tjinnere nga kjua'axtiu nangi Samaria.
43004005	'Ba 'batsa'en ja'e Sicar, naxinanda xi tijña ngajinre nangi Samaria, naxinanda xi tijñat'a tiñare xu'ba xi Jacob kitsjare ki'ndire xi Kuse 'mi.
43004006	'Ba kio tijña ngojo nandare Jacob, 'ba Jesús kik'ejñat'a ngojo nandabiu, ngat'a je jejndare nga tsu'ba ngaya ndiyo. Jeru mején nyusen ya'a.
43004007	'Ba kio ja'e jngu chjun xi tse'e Samaria xi ja'ek'axje nanda. 'Ba Jesús kitsure: ―Ta'echinaa̱ nanda xi k'uia̱.
43004008	Ngu kui chubabiu bi tjinduko xutare, ngat'a xichine= kikatse ngajin naxinando.
43004009	'Ba chjunbiu kitsure: ―¿Jótsa'en an techja'anaa̱ nanda xi s'i, nga ji jngu xuta judío kuáin 'ba nga an jngu= ña̱ chjun xi tse'e Samaria? Chjunbiu kitsu kibi ngat'a bi nda ya'a xuta judío ko xuta xi tse'e Samaria.
43004010	'Ba Jesús kitsingojore: ―Tsa 'yari mé= xi Na'enchana tsja 'ba tsa 'yaxkuin 'yá= xi timi'ari nanda, ji xja'a_ri 'ba kui sja=ri nanda xi tsjare kjuabenichun xuta.
43004011	'Ba chjunbiu kitsu nganire: ―Ji na'en, tsajainri mé= xi kjui'naxjekoni nando, 'ba ne nanga ngojo nando. Ngu, ¿ñá k'uinchja'e nanda xi tsjare kjuabenichun xuta?
43004012	¿A ngisa= je ngisai ji nga ko mare xuta chingana Jacob? Kui xi 'ejñana ngojo nandabi, xi ndekui kits'ini nandare 'ba 'ba nde kits'i ki'ndire ko tjiuba xi kis'ere.
43004013	'Ba Jesús kitsure: ―Nitu 'ya xi k'ui nandabi ku̱axinda= nganire.
43004014	Tunga xi k'ui nanda xi an tsjaa̱ bi nde ku̱axinda ngisanire. Ngat'a nanda xi tsjaa̱, kui= xi ku̱an ngajin yojore xutabiu joni jngu ngojo nanda ña ngantsjai 'betju tajngu nanda, 'ba 'batsa'en sjare kjuabenichun xi bi fet'a.
43004015	'Ba chjunbiu kitsu: ―Na'en, ta'ena nandabiu, tuxi bi nde ku̱axinda ngisanina̱ 'ba bi nde kjua'ek'exjeña̱ nanda nga'e.
43004016	'Ba Jesús kitsu nganire: ―T'ichja'e xi'inri 'ba ndekue nga'e.
43004017	―Tsajainna̱ xi'in ―kitsu chjunbiu. 'Ba Jesús kitsure: ―Kjuakixi= xi tesji, nga tsajainri xi'in.
43004018	Ngat'a je ón xi'in tsikenikue, 'ba xi tenikue nganda'e bi xi'inri mani. Kjuakixi= xi kisji.
43004019	'Ba chjunbiu kitsure: ―Na'en, xuta chinga profeta=ru kuáin.
43004020	Xuta chingani̱ kitsichjire Na'enchana nga'e nindubi. Tunga jun mixun=ñu nga naxinanda Jerusalén= nga'nde ña machjen nga sichjire Na'enchana.
43004021	'Ba Jesús kitsure: ―Na, ngatjamakjainri mé= xi texinra̱. Kjua'e nixtjin kionga bi nde kja'eñu nindubi 'ba bi nde kuanginñu naxinanda Jerusalén nga sichji_ru Na'enchana.
43004022	Jun bi 'yo 'yá= xi nichji_ru. Tunga ji̱n 'ya=ni 'yá= xi nichji_ri̱, ngat'a ngajinre xuta judío= ndibani xi sik'angi xuta.
43004023	Tunga je tifa'e nixtjin 'ba nganda'e= nga xuta xi tsichji kjuakixire Na'enchana sichjire nga ko fani kjuakixi jotsa'en kuakuyare Isennixtjintsjere Na'enchana. Ngat'a kui= xuta xi 'batsa'en mejénre Na'enchana nga sichjire.
43004024	Na'enchana, kui= xi Isennixtjin. Kui kjuañu xi sichjire, tjinnere nga ko fani kjuakixi sichjire jotsa'en kuakuyare Isennixtjintsjere Na'enchana ―kitsu Jesús.
43004025	'Ba chjunbiu kitsure: ―'Be=ña̱ nga kjua'e Mesías (kui xi Cristo 'mi). 'Ba kionga kui kjua'e, kuetsuya yejena jó tsunire xi tjin.
43004026	―Kui= ña̱, xi tifakori ―kitsu Jesús.
43004027	'Ba kio ja'e ngani xutare, 'ba kuakunre nga Jesús tifako nijmi jngu chjun. Tunga ni'yá kuán kakun tsiningiyare mé= xi mejénre asa mé= xi tifako nijmi chjunbiu.
43004028	'Ba 'batsa'en chjunbiu 'ejña nisare 'ba kiji ngajin naxinando nga kike'ere nijmi xuta 'ba kitsu:
43004029	―Ndechutsejen_ru jngu xuta xi kitsuna̱ ngayéje xi tu je kitsa'aa̱n. Ngu tsa kui= ni xi Cristo.
43004030	'Ba 'batsa'en 'etjutsi'i naxinando 'ba kiji ña tijña Jesús.
43004031	'Ba kionga chjunbiu kiji ngajin naxinando, xutare Jesús inya'bets'are nga inyatsure: ―Maestru, tinchjachi.
43004032	Tunga Jesús kitsure: ―Tjin=na̱ xichine xi bi 'yo jun.
43004033	'Ba 'batsa'en xutare tsiningiyakañare xinkjin: ―¿A tjin= tsé xi ja'ekore xichine?
43004034	'Ba Jesús kitsure: ―Xi chinena̱, kui= nga sa'aa̱n jotsa'en mejénre xi kitsikasenna̱ 'ba nga sik'etjusaa̱n xa xi tse'e.
43004035	¿A bi mixun jun: “Ñujun sa chaja ngisa nga kjua'e chanre tsujmi ntjio”? Tunga an xin_nuu̱: Chju'ingiu tuxkún 'ba chutsijon. Xuta xi ndiba jan jo=ni chan xi je ja'e nixtjinre, 'ba je ku̱an s'e̱ku.
43004036	Xi 'beku cho̱n, kui= xi machjire. 'Ba chan xi ti'beku, kui xi tsunire xuta xi s'e̱re kjuabenichun xi bi fet'a. 'Ba 'batsa'en tujngu ngatatsitsja xi 'bentje 'ba xi 'beku cho̱n.
43004037	Ngat'a kjuakixi= xi tsu en xi tsu: “Jngu xi 'bentje 'ba kja'ere xi 'beku.”
43004038	An kitsikasen_nuu̱ nga k'ueku chanre tsujmi ntje xi bi jun kik'engiu kjuanima. Kja'e xi 'etuts'inre xo, tunga ko jun texuntsjo nganda'e chjire xa xi kitsa'en ―kitsu Jesús.
43004039	'Ba nkjin= xuta xi tse'e Samaria xi tjindu nga'ndebiu kuakjainre ngat'are Jesús, ngat'a chjunbiu kitsu: “Kitsuna̱ ngayéje xi tu je kitsa'aa̱n.”
43004040	'Bamani, kionga xuta xi tse'e Samaria ja'ekun Jesús, tsi'are nga k'uejñako kio. 'Ba jó nixtjin tsek'ejña Jesús,
43004041	'ba 'ñu nkjin xuta kuakjain ngisare ngat'are en xi kinchja.
43004042	'Ba xutabiu kitsure chjunbiu: ―Nganda'e makjainni̱ bi tu ngat'are en xi kisji. Ngat'a ji̱n fani xi je kjinu'ya_ri̱ 'ba 'ya=ni nga kjuakixi= nga kui= xi sik'angi xuta xi tse'e ngasun'ndio.
43004043	Kionga je ja'a jó nixtjin, Jesús 'etju kio 'ba kiji ngani nangi Galilea.
43004044	Ngat'a Jesús kitsuyakixi nga jngu profeta bi 'yakun ña nangire fa.
43004045	'Ba kionga echu nangi Galilea, xuta xi kio tse'e kiskjebetjo, ngat'a tsabe ngayéje xi kitsa'en Jesús naxinanda Jerusalén ngajinre s'iu. Ngat'a ko kui kiji s'iu.
43004046	'Batsa'en echu ngani Jesús Caná, nga'nde xi tijña ngajinre nangi Galilea, ña nando kitsa'enni binu. 'Ba naxinanda Capernaum tijña jngu xuta xi tsa'exat'are rey xi 'ñu tji'me ki'ndire.
43004047	Kionga kui kjint'e en nga Jesús 'etju nangi Judea 'ba nga ja'e nangi Galilea, 'batsa'en ja'ekun Jesús 'ba 'ets'are nga kuaje ndaba, tuxi sindani ki'ndire xi je mején kueya.
43004048	'Bamani Jesús kitsure: ―Tsa bi xio kjuakun ko chuba xi bakutsejen kjua'ñure Na'enchana, bi ku̱akjainnu.
43004049	'Ba xi tsa'exat'are rey kitsure: ―Na'en, ti'en kjuanda, ndibafanichi nde'anire nga kje 'mejín ki'ndina̱.
43004050	'Ba kio Jesús kitsure: ―T'in ngani ni'yari. Je nda ngani ki'ndiri. 'Ba xutabiu kuakjainre en xi kitsu Jesús 'ba kiji.
43004051	'Ba kionga je masen tjen ndiyo, kisatejin nchja chu'ndare 'ba kitsure: ―Je nda ngani ki'ndiri.
43004052	'Batsa'en xutabiu tsiningiyare nchja chu'ndare jó chun 'etuts'inre nga kuanda ngani ki'ndire, 'ba nchjabiu kitsingojore: ―Chuba jngu nga kuangixun ngujña 'etjukajinre chi'in nt'ai ki'ndiri.
43004053	'Batsa'en na'enre ki'ndibiu ja'etsjenre nga kui= chubabiu nga Jesús kitsure: “Je nda ngani ki'ndiri.” 'Ba xutabiu ko ngatsi'i xi tjin ngaya ndaba kuakjainre ngat'are Jesús.
43004054	Kui kjuakunbi xi majóni xi kitsa'en Jesús, kionga 'etju nangi Judea 'ba ja'e ngani nangi Galilea.
43005001	Kja'e nixtjin ngani kionga xuta judío inya'baxje jngu s'i, Jesús kiji naxinanda Jerusalén.
43005002	'Ba kio tijña jngu nga'nde ña inya nanda xi tiñare xuntjare naxinando xi Xuntja Chutsanga 'mi. Kui nga'nde ña inya nanda xi Betesda 'mi nga en hebreo. 'Ba ón mani ngi ni'yare,
43005003	ña tjindu nkjin xuta xi sefesun: xuta ka, xi bi ma fi, 'ba ko xi bi nda ndsaku. Kui xi inyakuyare nga steya nando.
43005004	Ngat'a tu sak'ua nga jngu ankjere Na'enchana fa'e ngajin nga'ndebiu ña inya nanda 'ba tsiteyangire, 'ba xi tjun tsungijin yojore ngajin nando kionga je kiteya, kui= xi manda tume chi'in xi kunre.
43005005	'Ba kio kjijñajinre xuta xi sefesun jngu xuta xi kuakantjio'on ján nu tjinre nga tji'me.
43005006	'Ba kionga Jesús tsabe nga xutabiu tikjijña kio 'ba 'ba nde tsabe nga je nkjin nu tjinre nga tji'me, kitsure: ―¿A mejénri ku̱anda ngani?
43005007	'Ba xuta xi tji'mio kitsu: ―Ji na'en, tu'yá tjinna̱ xi kuasekona̱, tsa sungijinna̱ nando kionga teya. 'Ba kionga sungijia̱n yojona̱ tsakaiñu, tu kja'e xi tjun tsungijin yojore.
43005008	'Ba Jesús kitsure: ―Tisetjen, chjube nijñari xi tetsjujñasin 'ba t'in.
43005009	'Ba ndekuini chubabiu kuanda ngani xutabiu, 'ba ja'aya nijñare xi tikjijñasun 'ba kiji. Tunga kui nixtjinbiu, nixtjin nga nikja'aya=.
43005010	Kui kjuañu xuta judío kitsunire xuta xi kuando: ―Xutu= nganda'e. Bi tixa'nderi nga x'e nijñari.
43005011	'Ba xutabiu kitsure: ―Xi kitsindana̱, kui xi 'ba kitsuna̱: “Chjube nijñari xi tetsjujñasin 'ba t'in.”
43005012	'Ba nchjabiu tsiningiyare: ―¿'Yá= xi 'ba kitsuri: “Chjube nijñari xi tetsjujñasin 'ba t'in”?
43005013	Tunga xuta xi kuanda bi be 'yá= xi kitsinda, ngat'a Jesús je kijijinre ngajinre xutankjiun xi inya kio.
43005014	'Ba jaskan Jesús kiskajin ngani xutabiu ña ma ndetsinre ningu 'ba kitsure: ―Ji na'en, je kuanda ngani nganda'e. Bi nde ña'anni je, tuxi bi nde satet'aniri xi ngisa ch'o.
43005015	'Ba 'batsa'en xutabiu kiji 'ba ye'ere nijmi xuta judío nga Jesús= xi kitsinda.
43005016	'Ba kui kjuañu xuta judío kitsjengikeni Jesús, ngat'a tsa'en= kibi nixtjin nga nikja'aya.
43005017	'Ba 'batsa'en Jesús kitsure nchjabiu: ―Na'enna̱ titsa'exa ka'nda nganda'e, 'ba 'ba nde an tetsa'exa.
43005018	Kui= kjuañu xuta judío ngisa tsangisjai ndiyanire nga mejénre sik'en Jesús, ngat'a bi tsa tu nixtjin nga nikja'aya tjimangane, tunga 'ba=nde tsu nga Na'enchana xi na'enre 'ba 'ba=tsa'en ndekui tajngu joni Na'enchana kitsa'en yojore.
43005019	'Ba 'batsa'en Jesús kinchja 'ba kitsure nchjabiu: ―Kjuakixi= xi texin_nuu̱. Tumé ma tsa'en Ki'ndire Na'enchana xi tu kuenda tse'e. Tu kui sani mé= xi tjibe nga titsa'en Na'enre, kui= xi tsa'en kui ngayeje. Ngat'a ngayéje mé= xi tsa'en Na'en, ndekuinire xi tsa'en Ki'ndiu.
43005020	Ngat'a Na'en 'ñu= tsimején Ki'ndiu 'ba baku=re ngayéje mé= xi tsa'en. 'Ba kuaku=re xa xi ngisa je ngisa nga ko mare kibi, tuxi ku̱akunninu.
43005021	Ngat'a jotsa'en Na'en tsikja'ayare xuta ngajinre mik'en 'ba tsik'endukun ngani, 'ba=nde tsa'en Ki'ndiu tsik'endukun xi mejénre sik'endukun.
43005022	Ngat'a bi Na'en xi tsa'enre kjua xuta. Tusa Ki'ndiu kitsjare nga kui xi sa'enre kjua ngatsi'i xuta,
43005023	tuxi ngatsi'i xuta skuekunni Ki'ndiu jotsa'en bekun Na'en. Xi bi bekun Ki'ndiu, 'ba=nde bi bekun Na'en xi kui kitsikasen.
43005024	Kjuakixi= xi texin_nuu̱. Xi kuasen ñojon enna̱ 'ba ku̱akjainre ngat'are xi kitsikasenna̱, kui= xi s'e̱re kjuabenichun xi bi fet'a. 'Ba bi si'anre kjua ngat'are jere xutabiu, ngat'a je ja'axtiu ngajinre kjuabeya 'ba ja'as'en ña tjin kjuabenichun.
43005025	Kjuakixi= xi texin_nuu̱. Kjua'e= chu̱ba̱ 'ba nganda'e= nga je ja'e chu̱ba̱biu kionga mik'en kjuint'e jndare Ki'ndire Na'enchana. 'Ba xi kjuint'e, kui= xi s'e̱re kjuabenichun.
43005026	Ngat'a jotsa'en tu ngat'a tse'e Na'enchana tijña kjuabenichun, 'ba=nde tsa'en kitsja nga tu ngat'a tse'e Ki'ndiu k'uejña kjuabenichun.
43005027	'Ba Na'en kitsjare kjua'ñu Ki'ndiu tuxi sa'enire kjua xuta, ngat'a kui= xi Ki'ndire Xuta xi'iun.
43005028	Bi makunnu kibi. Ngat'a kjua'e= chu̱ba̱ kionga kjuint'e jndare Ki'ndiu ngatsi'i xuta xi kjiyunijin
43005029	'ba kuisetjen ngani. Xi nda kitsa'en, kui= xi kuisetjen nga s'e̱re kjuabenichun. Tunga xi bi nda kitsa'en, kui= xi kuisetjen nga si'anre kjua.
43005030	Tumé ma tsa'aa̱n xi tu kuenda tsa'an. Jotsa'en nt'ia̱, 'ba=tsa'en tsa'aa̱n kjua. 'Ba kixi tsa'aa̱n kjua, ngat'a bi an 'baxje_ra̱ kjua'ñu yojona̱. Tusa tsa'aa̱n xi mejénre Na'en xi kitsikasenna̱.
43005031	Tsa an xinyakixia̱ ngat'ana̱, bi ndiya chjubere en xi xia̱n.
43005032	Tunga tjin= jngu xi tsuyakixi ngat'ana̱, 'ba 'be=ña̱ nga kjuakixi= en xi tsuyakixi ngat'ana̱.
43005033	Jun kjinikasion nchja xi kikiningiyare Juan, 'ba kui= xi kitsuyakixi ngat'are mé= xi kjuakixi.
43005034	Tunga an bi machjenna̱ tsa xuta kuetsuyakixi ngat'ana̱, tunga te'bejñatsejen_nuu̱ kibiu, tuxi k'uangiñu.
43005035	Juan, jo=ni jngu ndi'i xi kiti 'ba kitsitsejen, 'ba jun kuamejénnu nga kjinitsjajin ngutjun ndi'ire.
43005036	Tunga an tjinna̱ xi tsuyakixi ngat'ana̱ xi ngisa je ngisa nga ko mare en xi kinchja Juan. Ngat'a xa xi kitsjana̱ Na'enchana nga sik'etjusaa̱n 'ba xi tetsa'aa̱n nganda'e, kui= xi 'ba nde titsuyakixi ngat'ana̱ 'ba tibakutsejen nga Na'enchana xi kitsikasenna̱.
43005037	'Ba Na'en xi kitsikasenna̱, kui= xi 'ba nde titsuyakixi ngat'ana̱. Jun kje nu'yajin_ru jndare ninga kje 'yajíun jó kji'i.
43005038	Ninga bi tijñajin inimanu enre, ngat'a bi makjainnu ngat'are xi kitsikasen.
43005039	Ne 'ñu chut'ayo enre Na'enchana, ngat'a manu nga kio sa̱kujinnu kjuabenichun xi bi fet'a. 'Ba ndekuini enre Na'enchana xi 'ba nde titsuyakixi ngat'ana̱,
43005040	tunga bi mejénnú fo'o ngat'ana̱, tuxi s'e̱ninu kjuabenichun.
43005041	Bi kjuajere xuta xi temangisjaa̱.
43005042	Tunga an 'bexkun_nuu̱ 'ba 'beña̱ nga bi nimijion Na'enchana.
43005043	Ngat'a ja'e=ña̱ ngat'are ja'enre Na'enchana̱, 'ba jun bi techjubetjonuu̱. Tunga tsa kja'e kjua'e xi tu ja'enre ya'a sa, tusa kui xjubetjo.
43005044	Kui kjuañu, ¿jó tsa'en ku̱akjainninu ngat'ana̱? Tsa nde ngajinre xingiu mejénninu s'e̱nu kjuaje 'ba bi minyisjo kjuaje ngixkun Na'enchana xi jngututu.
43005045	Bi nikja'etsjion tsa an kuaneje_nuu̱ ngixkun Na'enchana. Xi kuanejenu, Moisés= xi techuya_ru nga sakunu kjuanda ngat'are.
43005046	Ngu tsa makjainnu mé= xi kitsi'indu Moisés, 'ba=nde ku̱akjainnu ngat'ana̱, ngat'a Moisés kitsi'indu= ngat'ana̱.
43005047	Tunga tsa bi makjainnu mé= xi kitsi'indu Moisés, ¿jótsa'en ku̱akjainninu en xi tenchjaa̱? ―kitsu Jesús.
43006001	Kja'e nixtjin ngani Jesús kiji xingunda ndachikun Galilea, xi 'ba nde ndachikun Tiberias 'mi.
43006002	'Ba ne nkjin xuta tjenngire, ngat'a tsabe kjuakun xi kitsa'en nga kitsinda xuta xi sefesun.
43006003	'Ba 'batsa'en Jesús tsijin jngu nindu 'ba kio tsek'ejñako xutare.
43006004	Kui nixtjinbiu je tjimatiña s'i pascua xi 'baxje xuta judío.
43006005	Kionga Jesús kiskutsejen 'ba tsabe nga ne nkjin xuta inyatsitiñat'are, kio jako Felipe 'ba kitsure: ―¿Ñá=ñu kuinda niñuxtila xi skine xutankjiun?
43006006	Tunga tuxi skut'áyakoni Felipe nga 'ba kitsure, ngat'a be= kui mé= xi sa'en.
43006007	'Ba 'batsa'en Felipe kitsu: ―Tsa jó sientu ton denario niñuxtila kuinda, ninga tsa ichi ichi kua'ere nga jngu jngu, bi ku̱anni.
43006008	'Ba 'batsa'en kinchja jngu xutare Jesús xi Andrés 'mi, xi nts'e mani Simón Pedro 'ba kitsu:
43006009	―Nga'e sejña jngu chi'ndi xi ya'a ón niñuxtila xi kuandakoni cebada ko jó tjiuti. Tunga, ¿jótjin ku̱anire xutankjiun kibiu?
43006010	'Ba 'batsa'en Jesús kitsu: ―'Ba t'in_ru nga ngat'endu ngatsi'i xuta. 'Ba kui nga'ndebiu ne tjin xka ngijña, 'ba tsek'endu ngajin ngijño jeru mején ón mi xuta xi'in.
43006011	'Ba 'batsa'en Jesús kiskjebe niñuxtilo 'ba kitsjare kjuanda Na'enchana 'ba kitsitsojosunre xuta xi tsik'endu kio. 'Ba 'ba nde kitsiko tjiutiu ngayeje nga kitsjare jotjin mejénre xuta.
43006012	'Ba kionga je nda kitsere xuta, 'batsa'en jako ngani xutare 'ba kitsure: ―T'eku xkua xi ts'angiu, tuxi tumé kjuetsunni.
43006013	'Ba 'batsa'en nchjabiu 'eku xkua xi ts'angire niñuxtila cebada xi ón, 'ba tejó nisin kuán xkua xi ts'angire xuta.
43006014	'Ba kionga xutankjiun tsabe kjuakun xi kitsa'en Jesús, 'batsa'en 'ba kitsure xinkjin: ―Kjuakixi= nga kui xuta chinga profeta xi tjinnere nga kjua'e ngasun'ndebi.
43006015	Tunga Jesús tsabe nga nchjabiu mejénre kueko kjua'ñu nga rey sa'en. Kui kjua tsakasent'axin nganire nga kik'ejña tajngu nindu.
43006016	Kionga je tjima'ña, xutare Jesús ja'ejen 'nda ndai ndachikun.
43006017	'Ba kionga je kuajñure nde, tunga tojo kje fa'etjenngijín Jesús, ja'as'en barku, tuxi kjua'axtiukjani ndachikun nga kuaje Capernaum.
43006018	'Ba tukjuan kuán jngu ntjo 'ñu xi niki kiskjenitjen ndachikun.
43006019	Kionga je echu ón asa jon kilómetro, kio tsabe nchjabiu nga Jesús ndibasun ndachikun nga titsitiñat'are barku, 'ba kitsakjun.
43006020	Tunga Jesús kitsure: ―An= ña̱. Bi kun.
43006021	'Ba nchjabiu kuatsjare nga Jesús ja'as'en barku, 'ba tukjia'a echu sani nangi ña inyafi.
43006022	Nga kuanyujun xuta xi tsek'endu xingunda ndachikun tsabe nga tu jngu sani barku xi 'etju kio 'ba nga Jesús bi ja'as'en nga kiko xutare, ngat'a tu kiji suba= xutare.
43006023	'Ba 'batsa'en ja'e jó ján kja'e barku xi 'etjuni Tiberias nga ja'etiña ña kiskine niñuxtila xuta, kionga Jesús je kitsjare kjuanda Na'enchana.
43006024	'Bamani, kionga xutankjiun tsabe nga Jesús bi nde kio tijñani ninga xutare, 'batsa'en ja'as'en barkubiu nga kikangisjai kui naxinanda Capernaum.
43006025	'Ba kionga je kuasjaire xingunda ndachikun, kitsure: ―Maestru, ¿kjia'áñu ja'e nga'e?
43006026	'Ba Jesús kitsingojore: ―Kjuakixi= xi xin_nuu̱. Kji'yañu kjuakun xi kitsa'aa̱n, tunga bi kui kjuañu teminyisjaininuu̱. Tu Ngat'are= nga nda kitsitsenu niñuxtila xi kichinio, kui kjuañu teminyisjainiñuu̱.
43006027	Bi ña'axa_ru xichine xi mare fe. Tusa ti'axa_ru xichine xi bi fe, xi sjanu kjuabenichun xi bi fet'a. Kui xichinebiu xi sjanu Ki'ndire Xuta xi'iun, ngat'a kui= xi 'exare Na'enchana.
43006028	'Ba nchjabiu kitsu: ―¿Mé= xi tjinnere nga si'ee̱n ji̱n, tuxi sik'etjusunnii̱ xa xi mejénre Na'enchana?
43006029	'Ba Jesús kitsingojo nganire: ―Kui xa kibi xi mejénre Na'enchana nga sik'etjusun, nga tjinnere nga ku̱akjainnu ngat'are xi kitsikasen.
43006030	'Ba nchjabiu kitsu ngani: ―¿Mé= kjuakun xi kuakutsejennii̱, tuxi xianii̱ 'ba ku̱akjainni̱ ngat'a tsiji? ¿Mé= xa xi ñe'en?
43006031	Joni xuta chingana, kui xi kiskine tsajmi xi chine xi mana 'mi kionga tsek'endu nangi t'axiun. Ngat'a 'ba=tsa'en kua'indut'a enre Na'enchana: “Ngank'aa kika'enire niñuxtila xi kiskine.”
43006032	'Ba Jesús kitsu: ―Kjuakixi= xi xin_nuu̱. Bi Moisés xi kitsjanu niñuxtila xi jendibajenni ngank'aa. Tusa Na'enchana̱ tsja_nuu̱ nganda'e niñuxtila xi kjuakixi xi ndibajenni ngank'aa.
43006033	Ngat'a niñuxtila xi tsja Na'enchana, kui= xi jendibajenni ngank'aa 'ba mare tsik'endukun xuta ngasun'ndebi.
43006034	'Ba nchjabiu kitsu: ―Na'en, ta'entsjainii̱ niñuxtilabiu.
43006035	'Ba Jesús kitsure: ―An= ña̱ niñuxtila xi tsik'endukun xuta. Xi kjua'e ngat'ana̱ bi nde ku̱abojonire, 'ba xi ku̱akjainre ngat'ana̱ bi nde ku̱axindanire.
43006036	Tunga je kixin_nuu̱, ninga tsa te'yanuu̱ tunga bi tjimakjainnu.
43006037	Ngatsi'i xuta xi Na'enna̱ tsjana̱ kjua'e ngat'ana̱, 'ba xi kjua'e ngat'ana̱ bi k'uaxjia̱ ngandetsian.
43006038	Ngat'a ngank'aa jendibajenña̱, tuxi sik'etjusunña̱ jotsa'en mejénre Na'en xi kitsikasenna̱ 'ba bi jotsa'en an mejénna̱.
43006039	'Ba xi kitsikasenna̱ mejénre nga nijnguú sichajaa̱ xi je kitsjana̱. Tusa mejénre nga sikja'aya ngani_ra̱ ngajinre mik'en xutabiu nga kjuet'a nixtjin.
43006040	Ngat'a Na'enna̱ mejénre nga ngatsi'i xi skue Ki'ndiu 'ba ku̱akjainre ngat'a tse'e s'e̱=re kjuabenichun xi bi fet'a. 'Ba an sikja'aya ngani_ra̱ ngajinre mik'en xutabiu nga kjuet'a nixtjin ―kitsu Jesús.
43006041	'Ba 'batsa'en xuta judío ch'otsa'en kinchja cheje ngat'a tse'e Jesús, ngat'a kitsu nga kui= xi niñuxtila xi ngank'aa jendibajenni.
43006042	'Ba kitsu: ―¿A bi kui xutabi xi Jesús, ki'ndire Kuse? 'Yaña na'enre ko nare. ¿Jó tjinnire nga 'ba titsu nga ngank'aa jendibajenni?
43006043	'Ba Jesús kitsure: ―Bi ch'otsa'en chuko xingiu ngat'are mé= xi kixia̱n.
43006044	Ngat'a ni'yá ku̱an kjua'e ngat'ana̱ tsa bi Na'en xi kitsikasenna̱ kjua'eko, 'ba an sikja'aya ngani_ra̱ ngajinre mik'en nga kjuet'a nixtjin.
43006045	'Ba=tsa'en kitsi'indu nchja chinga profeta: “Na'enchana kuakuyare ngatsi'i xuta.” 'Bamani, ngatsi'i xi basen ñojonre Na'enchana 'ba xi mare ngat'are mé= xi tsu, kui= xi kjua'e ngat'ana̱.
43006046	Nisa 'yajín be jó kji'i Na'enchana. Tu jngu sani xi jendibani ña tijña Na'enchana, kui= xi je tsabe jó= kji'i kui.
43006047	Kjuakixi= xi xin_nuu̱. Xi ku̱akjainre ngat'ana̱, kui= xi tjinre kjuabenichun xi bi fet'a.
43006048	An= ña̱ niñuxtila xi tsjare kjuabenichun xuta.
43006049	Xuta chinganu kiskine tsajmi xi chine xi mana 'mi nangi t'axiun, tunga tojo jesun.
43006050	Tunga niñuxtila kibi ngank'aa jendibajenni, tuxi tu'yani xi skine bi nde kueyani.
43006051	An= ña̱ niñuxtila xi tijñakun xi ngank'aa jendibajenni. Tsa tjin xi skine niñuxtilabi, kui= xi s'e̱re kjuabenichun xi bi fet'a. 'Ba niñuxtila xi sja, kui= xi yojona̱ xi sjantjai_ra̱ xuta ngasun'ndebi tuxi s'e̱nire kjuabenichun ―kitsu Jesús.
43006052	'Ba 'batsa'en xuta judío tu josiko xinkjin 'ba kitsu: ―¿Jó tsa'en ku̱an sjana yojore xutabi nga xinia?
43006053	'Ba Jesús kitsu: ―Kjuakixi= xi xin_nuu̱. Tsa bi xino yojore Ki'ndire Xuta xi'iun 'ba bi s'iu jinre, bi s'e̱ kjuabenichun ngajinnu.
43006054	Xi skine yojona̱ 'ba k'ui jinna̱, kui= xi s'e̱re kjuabenichun xi bi fet'a, 'ba an sikja'aya ngani_ra̱ xutabiu nga kjuet'a nixtjin.
43006055	Ngat'a yojona̱ kui= xi xichine kjuakixi 'ba jinna̱ kui= xi nanda kjuakixi.
43006056	Xi skine yojona̱ 'ba k'ui jinna̱, kui= xi k'uendujinntsjaina̱, 'ba an kuatejñajinntsjai_ra̱.
43006057	Jotsa'en Na'enchana xi tsja kjuabenichun kitsikasenna̱ 'ba ngat'are kui tejñakua̱n, 'ba=nde tsa'en ngat'are xuta xi sa'enna̱ xichinere, kui= xi sja_ra̱ kjuabenichun.
43006058	Kibi= niñuxtila xi ngank'aa jendibajenni 'ba bi joni tsajmi xi chine xi mana 'mi xi kiskine xuta chinganu 'ba tojo jesun. Ngat'a xi skine niñuxtilabi, kui= xi s'e̱re kjuabenichun xi bi fet'a.
43006059	'Ba=tsa'en kinchja Jesús nga yakuya ngaya jngu ni'ya sinagoga naxinanda Capernaum.
43006060	Kionga kjint'e xutare en xi kinchja, 'batsa'en nkjin xi 'ba kitsu: ―¿'Yá= xi ku̱akjainre enbi? 'Ñu= na'en tjinre.
43006061	Tunga Jesús tsabe nga ch'otsa'en inyafocheje xutare ngat'are kibiu 'ba kitsure: ―¿A ch'o manu kibiu?
43006062	¿'Ba jó ku̱annu tsa xio Ki'ndire Xuta xi'iun kionga kuenijin ngani nga'nde ña jendibani?
43006063	Isennixtjintsjere= Na'enchana xi tsjare kjuabenichun xuta, tunga ni'mé xi tse'e ngasun'ndio ku̱anre sjare kjuabenichun xuta. 'Ba en xi kixin_nuu̱, kui= xi tse'e Isennixtjintsjere Na'enchana 'ba tsjare kjuabenichun xuta.
43006064	Tunga tjin= ngajinnu yak'a xi bi makjainre kitsu Jesús, ngat'a 'nda nga tuts'inre ja'ba be= 'yá xi bi makjainre 'ba 'yá xi singantsja.
43006065	'Ba 'ba nde kitsu: ―Kui= kjua 'ba kixinni_nuu̱ nga tu'yá ku̱an kjua'e ngat'ana̱ tsa Na'enchana bi sa'en nga ku̱an kjua'e ngat'ana̱.
43006066	'Nda kui nixtjinbiu nkjin xutare kitsikumare 'ba bi nde tsak'ajmekoni.
43006067	'Ba 'batsa'en Jesús jako xutare xi tejó 'ba tsiningiyare: ―¿A mejénnú kuangiun jun ngayeje?
43006068	'Ba Simón Pedro kitsingojore: ―Na'en, ¿'yá= ngisa xi kuangitjenngii̱? Ji= xi nukjua nijmi en xi tsjare kjuabenichun xi bi fet'a xuta.
43006069	Je makjainni̱ 'ba 'ya=ni nga ji= xi Cristo, xi Ki'ndire Na'enchana xi tijñakun.
43006070	'Ba Jesús kitsure: ―An= kiskja'ajin_nuu̱ jun xi tejó, tunga ngajinnu tjin jngu xi chanayi.
43006071	Nga 'ba kitsu ngat'a tse'e Judas Iscariote kinchja. Xi ki'ndire Simón. Ngat'a kui= xi singantsja 'ba jngu xutare xi tejó.
43007001	'Ba jaskan Jesús tsu'ba nangi Galilea. Bi kuamejénre nga tsak'ajme tsejen nangi Judea, ngat'a xuta judío xi tjindu kio tsangisjai ndiya jótsa'en sik'enni kui.
43007002	Tunga je tjimatiña s'i xi 'baxje xuta judío xi s'ire ni'ya xi tu beni ngisa.
43007003	'Ba 'batsa'en 'bi kitsu nts'e Jesús: ―Bi tu nga'e beni. Tusa t'in ña tijña nangi Judea, tuxi skueni xutari mé= xi teñe'en.
43007004	Ngu tsa jngu xuta mejénre xiaxkun bi 'bejña'mo mé= xi tsa'en. Kui kjuañu tsa ñe'en kjuakun, tusa takutsejen_ri yojori xuta ngasun'ndebi
43007005	―kitsu nts'e, ngat'a ni nts'ejín kuakjainre ngat'are kui.
43007006	'Ba Jesús kitsure: ―Kje fa'ejín chubana̱. Tunga ngat'anu jun, tume chubañu ma ño'on mé= xi mejénnú.
43007007	Bi ma mastikenu xuta ngasun'ndebi jun, tunga inyamastike=na̱ an ngat'a texinyata'enña̱ nga ch'o tjin mé= xi inyatsa'en.
43007008	Tangiun jun s'iu. Tunga an bi kjuia̱, ngat'a kje fa'ejín chubana̱
43007009	―kitsu Jesús 'ba tsek'ejña nangi Galilea.
43007010	Tunga kionga je kiji nts'e Jesús, 'batsa'en kui kiji s'iu ngayeje. Tunga bi kiji tsejen, tu kiji 'mo.
43007011	'Ba xuta judío tsangisjai Jesús ngajin s'iu, 'ba kitsu: ―¿Ñá=ñu tijña xutabiu nde?
43007012	'Ba ngatsi'i xutankjiun inyafo nijmi ngat'are Jesús. Tjin yak'a xi tsu: “Kui jngu= xuta xi nda xuta.” 'Ba tjin yak'a xi kitsu: “Junjun. Kui jngu= xuta xi 'bonachare xuta.”
43007013	Tunga xutankjiun bi kuán kinchja tsejen ngat'are Jesús, ngat'a tsankjunke xuta judío.
43007014	Kionga je masen tjen s'iu, Jesús ja'as'en ña ma ndetsinre ningu 'ba yakuya.
43007015	'Ba xuta judío tu 'ba= kuánre 'ba kitsure xinkjin: ―¿Jótsa'en manire xujun xutabi, nga bi kiskut'aya?
43007016	'Ba Jesús kitsure: ―En xi tebakuyaa̱ bi tsa'an. Tse'e xi kitsikasenna̱.
43007017	Tsa tjin xi mejénre sa'en jotsa'en mejénre xi kitsikasenna̱, kui= xi skue ñá ndibani en xi tebakuyaa̱, tsa tse'e Na'enchana asa tu kuenda tsa'an tenchjaa̱.
43007018	Jngu xuta xi tu kuenda tse'e nchja, kui= xi mejénre nga xiakun. Tunga xi mejénre nga xiakun xi kitsikasen, kui= xi nchjakixi 'ba tumé ma chaninejere.
43007019	¿A bi Moisés xi kitsjanu kjuatexumo? Tunga nijngujín jun tenik'etjusun kjuatexumo. ¿Ánñu mejénninu sik'ennuu̱? ―kitsu Jesús.
43007020	'Ba xutankjiun kitsingojore: ―¡Ngu isennixtjin xi bi nda tijñajinri! ¿'Yá= xi mejénre sik'enri?
43007021	'Ba Jesús kitsure: ―Jngu kjuakun xi kitsa'aa̱n, 'ba ngat'are kui tu 'ba= kuán tsi'inu.
43007022	Moisés yakuyanu nga sik'etjusun mé= xi circuncisión 'mi (ninga tsa bi fa Moisés xi 'etuts'inre kibiu, tusa nchja chinganu xi 'ejñatuts'innu kibiu.) 'Ba nik'etjusun kibiu ninga tsa nixtjin nga nikja'aya.
43007023	'Ba 'ba niko ki'ndi xi'innu ninga tsa nixtjin nga nikja'aya, tuxi bi kuiyuneñu kjuatexumare Moisés. Nda tjin tsu'ba. Tunga tsa 'ba ño'on, ¿ánñu temastichaninuu̱ nga nixtjin nga nikja'aya kitsindakjia̱n ngayéje yojore jngu xuta?
43007024	Bi ño'on kjua tu ngat'are jotsa'en matsejen mé= xi tsa'en xuta. Tusa ko kjuakixi ti'on kjua.
43007025	'Ba 'batsa'en yak'a xuta xi Jerusalén tse'e 'bi kitsure xinkjin: ―¿A bi kui xutabi xi nchjabiu mejénre sik'en?
43007026	Ngu chutsijon. Tsja tsa'en tinchja tsejen 'ba tumé inyatsure. ¿A je kuankjinre xutaxo nga kui fa ni xi Cristo?
43007027	Tunga 'yaña ñá ndibani xutabi. Kionga kjua'e xi Cristo, tu'yá skue ñá kjua'eni.
43007028	'Ba 'batsa'en 'ñu kinchja Jesús nga yakuya ña ma ndetsinre ningu 'ba kitsu: ―Temixun nga 'yanuu̱ 'ba nga 'yo ñá ndibaña̱. Tunga bi kuenda tsa'an ja'aa̱. Xi kitsikasenna̱, kui= xi kjuakixi 'ba kui bi 'yo.
43007029	Tunga an 'be=ña̱. Ngat'a kio= jendibaña̱ ña tijña, 'ba kui= xi kitsikasenna̱.
43007030	'Ba 'batsa'en nchjabiu kuamejénre nga kue'ñu, tunga ni'yá kitsuba, ngat'a kje fa'ejín chubare.
43007031	'Ba nkjin mani xuta xi inya ngajinre xutankjiun xi kuakjainre ngat'are kui 'ba kitsure xinkjin: ―Kionga kjua'e xi Cristo, ¿a ngisa= tse kjuakun sa'en ngisa nga ko mare xi titsa'en xutabi?
43007032	'Ba 'batsa'en xuta fariseo kjint'e mé= xi inyafo nijmi xutankjiun ngat'are Jesús. 'Ba meni xi ngakure na'mi ko xuta fariseo kitsikasen nchja xi tsikuenda ningu, tuxi subani Jesús.
43007033	'Ba Jesús kitsu: ―Tu chuba nixtjin kuatejñajin ngisa_nuu̱, 'ba jaskan kjui ngaña̱ ña tijña xi kitsikasenna̱.
43007034	Kuijnyisjainuu̱ tunga bi nde xianinu. Ña kuikatejñaa̱ bi ku̱an kjuechu.
43007035	'Ba 'batsa'en xuta judío kitsure xinkjin: ―¿Ñá= kuaje xutabi, nga bi nde ku̱asjainina? ¿A kuekun tsé xingia xi tjindujinre xuta griego 'ba kio kuakuyare xuta griego?
43007036	'Ba: ¿Jó tsunire en xi kinchja nga tsu: “Kuijnyisjainuu̱ tunga bi nde xianinu”, 'ba: “Ña kuikatejñaa̱ bi ku̱an kjuechu”?
43007037	Nixtjin nga je tifet'ani̱ s'iu, kui xi 'ñu 'baxje xuta, 'ba 'batsa'en tsakasen nduju Jesús nga 'ñu kinchja 'ba kitsu: ―Tsa tjin xi xindare, ngatjendiba ngat'ana̱ 'ba ngat'i.
43007038	'Ba 'bi ku̱anre jotsa'en kua'indut'a enre Na'enchana. Xi ku̱akjainre ngat'ana̱, kui= xi stjujin ngajin yojore ndaje xi tjinre nanda xi tsjare kjuabenichun.
43007039	'Bi kitsu Jesús nga kinchja ngat'are Isennixtjintsjere Na'enchana xi jaskan sakure xuta xi ku̱akjainre ngat'are kui. Ngat'a kui nixtjinbiu kje fa'ejín Isennixtjintsjere Na'enchana, ngat'a Jesús kje sakujínre kjuajere.
43007040	'Ba kionga xutankjiun kjint'e enbi, 'batsa'en jonijmi ngat'are Jesús. ―Kjuakixi=nini nga kui= xi xuta chinga profeta ―kitsu yak'a.
43007041	'Ba yak'a kitsu ngani: ―Kui= xi Cristo. ―Junjun ―kitsu ngani kja'ere―. Ngat'a bi nangi Galilea kjua'eni xi Cristo.
43007042	¿A bi 'batsa'en kua'indut'a enre Na'enchana, nga ntjere David kjua'eni xi Cristo 'ba nga naxinanda Belén kjua'eni, ña nangire David?
43007043	'Ba 'batsa'en xutankjiun tsakjanya ngat'are Jesús.
43007044	'Ba tjin xi kuamejénre nga suba'ñu, tunga ni'yá 'ba kitsa'en.
43007045	'Ba 'batsa'en nchja xi tsikuenda ningu ja'e ngani ña tjindu xi ngakure nchja na'mi ko xuta fariseo. ―¿Ánñu bi ja'ekoñu xutabiu nde? ―kitsu xutaxo nga tsiningiyare.
43007046	'Ba nchjabiu kitsure: ―Ni'sa 'yajín 'batsa'en nchja jotsa'en tinchja xutabiu.
43007047	'Ba nchja fariseo kitsure: ―¿A 'ba=nde ko jun je tsak'onachanu xutabiu?
43007048	¿A tjin tsé ngajinre xutaxo xi makjainre ngat'are kui? 'Ba ¿a tjin tsé ngajinre xuta fariseo xi makjainre ngat'are kui ngayeje?
43007049	Tunga ngat'are xutankjiun xi bi mankjinre kjuatexumo, kui= xi ch'okun ngixkun Na'enchana.
43007050	'Ba 'batsa'en Nicodemo, jngu xi ngajinre, xuta fariseo xi ja'ekun Jesús nga jñu, kinchja 'ba kitsu:
43007051	―Jo tsu kjuatexumana, titjun tjinnere nga kuasen ñojon_ra xuta, tuxi xiaña mé= xi kitsa'en. 'Ba jaskan si'an_ra kjua ―kitsu.
43007052	'Ba nchjabiu kitsure: ―¿A 'ba=nde nangi Galilea ndibani ji ngayeje? Nda chut'aye enre Na'enchana 'ba xiani nga nisa jngujín profeta ndibani nangi Galilea.
43007053	'Ba 'batsa'en nga jngu jngu kiji ndaba.
43008001	'Ba 'batsa'en Jesús kiji Tjengi Ya Olivo.
43008002	'Ba kionga je kis'e isen nixtjin nga kuanyujun, ja'e ngani ningu. Kio ja'ekun ne nkjin xuta, 'ba kio tsik'ejña nga yakuyare.
43008003	'Ba chjine kjuatexuma ko xuta fariseo ja'ekore jngu chjun xi kji'yare nga kjuachajngi titsa'ent'are xi'inre 'ba kitsikasen masen.
43008004	'Ba kitsure Jesús: ―Maestru, chjunbi kji'yare nga kjuachajngi titsa'ent'are xi'inre.
43008005	'Ba 'batsa'en kitsi'indut'a Moisés kjuatexumo nga ko ndiojo kjuinik'enkoni xi 'ba sa'en. 'Ba ji nde, ¿jó sji?
43008006	Tunga tuxi kiskut'ayako=ni Jesús nga 'bi kitsure, ngat'a mejénre kuaneje. 'Ba 'batsa'en Jesús yejen tsindi nkjain 'ba ko najma ntsja kitsi'indut'a t'anangiu.
43008007	'Ba ngat'a tojo inyaminingiyare nchjabiu, yejennk'a ngani nkjain 'ba kitsure: ―Xi tsajainjínre je, kui xi titjun ngate'ere ndiojo chjunbiu.
43008008	'Ba 'batsa'en yejen tsindi ngani nkjain 'ba janda kitsi'indut'a t'anangiu.
43008009	'Ba kionga kjint'e nchjabiu enbiu, nga jngu jngu kiji tsaka'anire xi ngisa 'ñu chinga. 'Ba 'batsa'en tu Jesús ko chjunbiu tsik'endujin masenre xutankjiun.
43008010	'Ba 'batsa'en Jesús yejennk'a ngani nkjain 'ba kitsure: ―Na, ¿ñá kiji nchjabiu nde? ¿A tu'yá nde tibanejeniri nga tsu nga tjinnere nga kjuinik'enri?
43008011	'Ba chjunbiu kitsu: ―Junjun, na'en. Nijngujín. 'Ba Jesús kitsure: ―Ninga an bi xia̱n nga kuitjaxti kjuanima ngayeje. T'in ngani 'ba bi nde mijnyije ngisani.
43008012	'Ba 'batsa'en Jesús jako ngani xutankjiun 'ba kitsure: ―An= ña̱ ndi'i xi tsitsejenre xuta tse'e ngasun'ndebi. Xi kuetjenngina̱ bi ña jñu chun kuetsuma. Tusa s'e̱re ndi'i xi sjare kjuabenichun.
43008013	'Ba xuta fariseo kitsure: ―Tu ngat'a tsiji tenikixiya tajngui. Bi chjire en xi tesji.
43008014	'Ba Jesús kitsingojore: ―Ninga tsa tu ngat'a tsa'an tetsikixiyaa̱, tunga chjire en xi tenchjaa̱, ngat'a 'be=ña̱ ñá jendibaña̱ 'ba ñá kjui ngaña̱. Tunga jun bi 'yo ñá jendibaña̱ 'ba bi 'yo ñá kjui ngaña̱.
43008015	Jun ña'an=ñu kjua jotsa'en tijña nga'e ngasun'ndebi, tunga an tu'yá tsa'en_ra̱ kjua.
43008016	'Ba tsa tsa'aa̱n kjua, kixi tsa'aa̱n, ngat'a bi tejña tajngua̱. Tusa tijñakona̱ Na'en xi kitsikasenna̱.
43008017	'Ba ka'nda kjuatexumanu 'bi= tsa'en kua'indut'a: “Tsa jó xuta ngusun ma nga nchja, kui enbi xi chjire.”
43008018	Tu ngat'a ta'an= tetsikixiyaa̱, 'ba 'ba=nde Na'en xi kitsikasenna̱ titsikixiya ngat'ana̱ ngayeje ―kitsu Jesús.
43008019	'Ba nchjabiu kitsure: ―¿Ñá=ñu tijña Na'enri? ―Bi 'yanuu̱ ninga bi 'yo Na'enna̱. Tsa 'yanuu̱, 'ba=nde xio Na'enna̱ ngayeje ―kitsu Jesús.
43008020	'Ba kui enbi xi kinchja nga yakuya ndetsinre ningu, ña tijña kaxare ton chje. 'Ba tu'yá kitsuba, ngat'a kje fa'ejín chubare.
43008021	'Ba 'batsa'en Jesús kitsu nganire: ―An= kjui=ña̱ 'ba kuijnyisjainuu̱, tunga ngajinre jenu kueyajiun. Ña kjuia̱ bi ku̱an kjuechu.
43008022	'Ba xuta judío kitsu nganire xinkjin: ―¿Ánñu tsuni nga ña kuaje bi ku̱an kjuecha? ¿A titsikja'etsjen nga sik'en tajngu yojore?
43008023	Tunga Jesús kitsure: ―Ngindio tsojon, tunga an ngank'aa tsa'an. Ngasun'ndebi= nanginu jun, tunga an bi ngasun'ndebi nangina̱.
43008024	Kui= kjuañu 'ba texinni_nuu̱ nga kueyajiun jenu. Tsa bi ku̱akjainnu nga 'yá= ña̱ an, kueyajinñu jenu.
43008025	'Ba xuta judío tsiningiya nganire: ―¿'Yá=ni ji? 'Ba Jesús kitsingojore: ―Xi je kixin_nuu̱ 'ndani nga tuts'inre.
43008026	Tse en tjinna̱ xi ku̱an kuinchjaa̱ ngat'anu 'ba sa'en_nuu̱ kjua. Tunga xi kitsikasenna̱, kui= xi tjinre kjuakixi. 'Ba xi kjint'ia̱ nga kinchja xi kitsikasenna̱, kui= xi texin_ra̱ ngasun'ndebi.
43008027	Tunga nchjabiu bi kuankjinre tsa ngat'are Na'enchana jako kui.
43008028	Kui kjuañu Jesús kitsu ngisa: ―Kionga xjunitjennk'o Ki'ndire Xuta xi'iun, kio xio nga 'yá= ña̱ an 'ba nga tumé tsa'aa̱n xi tu kuendana̱. Jotsa'en yakuyana̱ Na'enchana, kui= xi texia̱n.
43008029	Ngat'a xi kitsikasenna̱, kui= xi tijñakona̱. Bi tsik'ejña tajnguna̱ Na'enchana, ngat'a tsik'etjusun ntsjai=ña̱ mé= xi matsjare.
43008030	'Ba kionga 'bi titsu Jesús, ne nkjin kuakjainre ngat'are kui.
43008031	'Ba 'batsa'en Jesús jako xuta judío xi kuakjainre ngat'are kui: ―Tsa janda sik'etjusun enna̱, kjuakixi= nga kuon xutana̱,
43008032	'ba xiañu mé= xi kjuakixi, 'ba kjuakixiu sinndainu ―kitsure.
43008033	'Ba nchjabiu kitsure: ―Ji̱n ntjere Abraham kuái̱n, 'ba nisañajanni chu'nda mai̱. ¿Jótsa'en 'bi te'minii̱ nga ku̱andai̱?
43008034	'Ba Jesús kitsu ngani: ―Kjuakixi mé= xi texin_nuu̱. Ngatsi'i xi inyamajngi je, kui= xi kuán chu'ndare je.
43008035	Joni jngu chu'nda, bi s'entsjaire nga'nde ngaya ni'yo. Tunga ki'ndire xuta xi tse'e ni'yo, kui= xi s'entsjaire nga'nde.
43008036	'Ba 'batsa'en, tsa Ki'ndire Na'enchana sinndainu, ku̱andai kjuakixinu.
43008037	'Be=ña̱ nga jun xi ntjere Abraham, tunga mejénnú sik'ennuu̱, ngat'a bi mejénnú fa'as'ejinnu enna̱.
43008038	An xinña̱ mé= xi yakutsejenna̱ Na'enna̱, 'ba jun ña'an=ñu mé= xi bakuyanu na'ennu.
43008039	Nchjabiu kitsingojo: ―Na'enni̱, kui= xi Abraham. 'Ba Jesús kitsure: ―Tsa jun xi ki'ndire Abraham, 'baru si'on jo kitsa'en Abraham.
43008040	Tunga nganda'e mejénnú sik'ennuu̱, ninga tsa texinya_nuu̱ en kjuakixi xi yakuyana̱ Na'enchana. Niñajanni 'bi kitsa'en Abraham.
43008041	Jun= xi 'ba ño'on jo kitsa'en na'ennu. 'Ba nchjabiu kitsu: ―Ji̱n bi ngajin kjuachajngi kitsin. Jngututu na'en tjinni̱, kui xi Na'enchana.
43008042	'Ba 'batsa'en Jesús kitsu nganire: ―Tsa Na'enchana xi na'ennu, nimején=ru_nuu̱ jun, ngat'a an jendiba=ña̱ ña tijña Na'enchana 'ba nga'e tejñaa̱. Bi ngat'a tsa'an nga ja'aa̱. Kui suba kitsikasenna̱.
43008043	Bi mankjinnu en xi tenchjaa̱, ngat'a bi ba'e'ndio nga fa'as'enjinnu enna̱.
43008044	Chanayiu xi na'ennu 'ba kui tse'e_ru. 'Ba jun mejénnú si'on jotsa'en mejénre kui. Xi 'ndani nga tuts'inre kitsik'en xuta. Bi basen kixiko xi kjuakixi, ngat'a tsajain ngajinre mé= xi kjuakixi. Kionga nchja en ndesu, jo kun kui 'ba=tsa'en nchja, ngat'a kui= xi ndesu 'ba bakuya en ndesu.
43008045	Tunga an texin=ña̱ mé= xi kjuakixi, 'ba kui= kjua bi makjainninu.
43008046	¿A tjin= ngajinnu xi ku̱an kuakutsejen nga tjinna̱ je? Tunga tsa kjuakixi mé= xi texia̱n, ¿ánñu bi makjainninu?
43008047	Xi Na'enchana tse'e, kui= xi basen ñojon en xi tse'e Na'enchana. Tunga bi Na'enchana tse'e_ru. Kui= kjuañu bi mejénninu basen ñojon enre kui ―kitsu Jesús.
43008048	'Ba xuta judío kitsu: ―Kjuakixi= mé= xi mixii̱n, nga ji= ni jngu xuta tse'e Samaria 'ba nga tijñajinri isennixtjin xi bi nda.
43008049	'Ba 'batsa'en Jesús kitsingojore: ―Bi isennixtjin xi bi nda tijñajinna̱. Tusa 'bekua̱n Na'enna̱, tunga jun bi 'yakunnuu̱.
43008050	Bi kjuaje temangisjaa̱ ngixkun xuta. Tunga tjin= xi tjimangisjai kjuajena̱, 'ba kui= xi tsa'en kjua.
43008051	Kjuakixi= xi xin_nuu̱. Tsa tjin xi sik'etjusun enna̱, niñajanni kueya.
43008052	'Ba xuta judío kitsu ngani: ―Nganda'e 'ya=ni nga ji tijñajinri isennixtjin xi bi nda. Ngu Abraham ko nchja chinga profeta jesun. Tunga ji sji nga niñajanni kueya xuta xi sik'etjusun enri.
43008053	¿A ngisa= 'ñu je ngisai ji nga ko mare Abraham xi xuta chingana xi k'en? 'Ba nde jesun nchja chinga profeta ngayeje. ¿'Yá= tema_ri yojori ji?
43008054	'Ba Jesús kitsingojore: ―Tsa tu an tajngu tetsjara̱ kjuaje yojona̱, tumé chjire kjuajena̱. Tunga xi tibakutsejen kjuajena̱, kui= xi Na'enna̱, xi 'ba nde Na'en 'mi_ru jun ngayeje.
43008055	Bi 'yaxkun jun kui, tunga an 'bexkun=ña̱. Tsa xin_nuu̱ nga bi 'bexkua̱n, 'ba=nde xuta ndesu kuán joni jun. Tunga 'bexkun=ña̱ 'ba tetsik'etjusun=ña̱ enre.
43008056	Tsja kuánre Abraham xi xuta chinganu nga tsabe nga kjua'aa̱. Tsabe 'ba tsja kuánre.
43008057	'Ba xuta judío kitsure: ―Ninga kje yachutejín nu tjinri, ¿jótsa'en tesji nga je kji'ye Abraham?
43008058	'Ba Jesús kitsingojore: ―Kjuakixi= xi texin_nuu̱. Kionga kje tsinjín Abraham, ja'ba je tejñaa̱ an.
43008059	'Ba 'batsa'en nchjabiu kiskjebe ndiojo, tuxi kue'enire ngat'a mejénre sik'en. Tunga Jesús tsik'ejña'mo 'ba 'etju ña ma ndetsinre ningu.
43009001	Nga tifa'a Jesús, kio tsabe jngu xuta xi ka 'ndani nga kitsin.
43009002	'Ba 'batsa'en xutare tsiningiyare: ―Maestru ―kitsure―, ¿'yá xi tjinre je nga 'batsa'en ka kitsinni xutabi? ¿A kui? ¿Asa xichare?
43009003	'Ba Jesús kitsingojore: ―Ninga kui ninga xichare tjinre je. 'Ba=tsa'en kitsin tuxi xiani ngajinre mé= xi mare tsa'en Na'enchana.
43009004	Machjen= nga sik'etjusan xa xi tse'e xi kitsikasenna̱ kionga tsejen ngisaa̱. Ngat'a nga je ku̱ajñu, tu'yá nde ku̱an sa'exa ngisani.
43009005	Yejerañu nga tejñaa̱ nga'e ngasun'ndebi, an ña̱ ndi'i xi tsitsejenre xuta xi tse'e ngasun'ndebi.
43009006	'Ba kionga je 'ba kitsu, 'etia t'anangiu 'ba ko ndatiare 'endachi ndasiji, 'ba kitsikajun tuxkun xuta ko.
43009007	'Ba kitsure: ―Tichunkjain nga'nde ña inya nanda xi Siloé 'mi. (Siloé, en xi tsunire: xi kjinikasen.) 'Ba xuta ko kikunkjan, 'ba kionga jendiba ngani, je nda matsejenre ya'a.
43009008	'Ba xuta xi ndai ndaba ko xuta xi tsabe nga mi'a ton kitsure xinkjin: ―¿A bi tsa kui xutabi xi 'bejña'in nga mi'a ton?
43009009	'Ba yak'a kitsu: ―Jun, kui. 'Ba tjin xi kitsu: ―Bi kui, tunga 'ba=tsa'en matsejen joni kui. 'Ba xutabiu kitsure: ―An= ña̱.
43009010	'Ba 'batsa'en nchjabiu tsiningiyare: ―¿Jótsa'en kitju'ingini tuxkuin?
43009011	'Ba kui kitsingojore: ―Xuta xi Jesús 'mi ka'benda ndasiji 'ba katsikajun tuxkuaa̱n 'ba 'bi katsuna̱: “Tichunkjain nga'nde ña inya nanda xi Siloé 'mi.” Kui kjuañu kijiña̱ 'ba kionga je kakunkjaa̱n, kamatsejenna̱ ya'aniñu.
43009012	'Ba 'batsa'en nchjabiu tsiningiyare: ―¿Ñá tijña xutabiu nde? ―Bi 'bia̱ ―kitsu xutabiu.
43009013	'Ba 'batsa'en nchjabiu ngixkun xuta fariseo kiko xuta xi je kuatsejenre.
43009014	'Ba nixtjin nga 'enda ndasiji Jesús 'ba nga tsix'angi tuxkun xutabiu, nixtjin nga nikja'aya= ngat'a xutu= nixtjinbiu.
43009015	Kui kjuañu xuta fariseo tsiningiyanire jótsa'en kuatsejenre. 'Ba xutabiu kitsu: ―Ndasiji katsikajun tuxkuaa̱n, 'ba kakunkjaa̱n 'ba kamatsejenna̱.
43009016	'Ba 'batsa'en yak'a nchja fariseo kitsu: ―Bi Na'enchana kitsikasen xuta xi 'bi katsa'en, ngat'a bi bekun nixtjin nga nikja'aya. 'Ba tjin xi kitsu: ―¿Jótsa'en jngu xuta xi tjinre je ku̱an sa'en kjuakun joni kibi? 'Ba 'batsa'en tsakjanya xuta fariseo ngat'are Jesús.
43009017	'Ba 'batsa'en tsiningiya nganire xuta xi sa'e fa kuatsejenre: ―'Ba ji xi kitju'ingi tuxkuin, ¿jó sji ngat'are xutabiu? ―kitsure. 'Ba kui kitsingojore: ―Jngu profeta kui.
43009018	Tunga xuta judío bi kuakjainre tsa kui xutabiu xi ka kuán'in tsakaiñu, 'ba tsa kui xi je matsejen nganire. Kui kjuañu kinchjanire xichare
43009019	'ba tsiningiyare: ―¿A kui ki'ndinu kibi xi 'mi_ru nga ka nga kitsin? 'Ba ¿jótsa'en nga je kuatsejenre nde?
43009020	'Ba xichare kitsingojore: ―'Ya=ni̱ nga kui xi ki'ndini̱ 'ba nga ka nga kitsin.
43009021	Tunga bi 'yee̱ jótsa'en kuatsejen nganire, 'ba bi 'yee̱ 'yá xi kakjex'angi tuxkun. Tusa kui chjaningiya_ru. Je chinga. Ku̱an kui kue'esubanu nijmi ngat'a tse'e.
43009022	'Bi kitsu xichare xutabiu ngat'a tsakjunke xuta judío. Ngat'a xuta judío ja'ba je 'endakokjua xinkjin tsa tjin xi sikixiya nga Jesús= xi Cristo, kui= xi kjui'naxje ni'ya sinagoga.
43009023	Kui kjuañu xichare xutabiu kitsuni: “Chjaningiya_ru. Je chinga.”
43009024	'Ba 'batsa'en xuta judío kinchja nganire xi majóni ndiya xuta xi je kuatsejenre 'ba kitsure: ―Tikixiye nga Na'enchana xi tjinre kjuaje. Ji̱n 'ya=ni nga kui xutabiu jngu xuta xi tjinre je.
43009025	'Ba xutabiu kitsingojo: ―Tsa jngu xuta xi tjinre je kui, bi 'bia̱. Tu kui sani xi 'bia̱, nga an xi ka'ia̱n tsakaiñu, tunga nganda'e je matsejen nganina̱.
43009026	'Ba nchjabiu kitsu nganire: ―¿Jó katsikori? ¿Jótsa'en kakjex'angi tuxkuin?
43009027	'Ba kui kitsingojore: ―Je ye'e_nuu̱ nijmi, tunga bi tebatesinnuu̱. ¿Ánñu mejénninu nga 'ba xin ngani_nuu̱? ¿A mejénnú kuon xutare xutabiu ngayeje?
43009028	'Ba nchjabiu jatiko 'ba kitsure: ―Ji xi xutare xutabiu kuáin. Tunga ji̱n xutare Moisés kuái̱n.
43009029	'Ya=ni̱ nga Moisés kinchja en xi Na'enchana kitsuyare, tunga bi 'yee̱ ñá= jendibani xutabiu.
43009030	'Ba xutabiu kitsingojore: ―Ngu, tu 'ba= mana̱ nga bi 'yo ñá jendibani xutabiu, tunga kiskje'ingi tuxkuaa̱n an.
43009031	'Yaña nga Na'enchana bi basen ñojonre xuta xi tjinre je. Tu kui sani xi bekun 'ba tsa'en mé= xi mejénre Na'enchana, kui= xi basen ñojonre.
43009032	Nisañajanni nu'yare tsa tjin xi kjex'angi tuxkun xuta xi ka 'ndani nga kitsin.
43009033	Tsa bi Na'enchana kitsikasen xutabiu, tumé ku̱an sa'en.
43009034	'Ba nchjabiu kitsure: ―Ji= xi ngajinre je kitsin. ¿A ji kuakuyanii̱? 'Ba ts'axje ni'ya sinagoga.
43009035	'Ba 'batsa'en Jesús kjint'e nga kji'naxje xutabiu, 'ba kionga kisatejin ngani 'bi kitsure: ―¿A makjainri ji ngat'are Ki'ndire Xuta xi'iun?
43009036	'Ba xutabiu kitsingojore: ―Na'en, ¿'yá= niñu, tuxi ku̱akjainnina̱ ngat'are?
43009037	'Ba Jesús kitsure: ―Je= kji'ye. Kui= ña̱ an xi techuba nijmikue.
43009038	'Ba 'batsa'en xutabiu tsakasenkunch'int'are Jesús 'ba kitsure: ―Makjainna̱, Na'en.
43009039	'Ba 'batsa'en Jesús kitsu: ―An ja'e=ña̱ ngasun'ndebi tuxi ku̱anni kjua, 'ba tuxi ku̱atsejennire xi ka 'ba nga ku̱aka xi matsejenre.
43009040	'Ba yak'a xuta fariseo xi inyako Jesús kjint'e enbi 'ba tsiningiyare: ―¿A ko ji̱n xi kai̱?
43009041	'Ba Jesús kitsingojore: ―Tsa jun xi ko, bi s'e̱nu je. Tunga jun te'minuu̱ nga matsejennu. Kui= kjuañu tjinninu je.
43010001	'Ba Jesús kitsure: ―Kjuakixi= xi texin_nuu̱. Tu'yañu xi bi xuntjare nch'are chutsango kjua'as'en 'ba tusa xin kjua'as'enntjai, kui= xi chacheje xi mejénre kueko chutsango.
43010002	Tunga xi fa'as'en ña tijña xuntjo, kui xi tsikuenda chutsango.
43010003	Kui xi basen'nda xuntjare nch'o kje'ire kionga be xi tsikuenda chutsanga. 'Ba chutsangare nt'e jndare, 'ba nga jngu jngu chutsangare ja'enre nchjanire 'ba 'betjuko ngandetsin nch'o.
43010004	'Ba kionga je 'betjuko ngatsi'i chutsangare, 'ba 'batsa'en fititjunre, 'ba chutsango fitjenngi ngat'a be= jndare.
43010005	Tunga bi fitjenngi xuta xi bi bexkun. Tusa mangare, ngat'a bi be jndare xutabiu
43010006	―kitsu Jesús nga yakuya kjuakusunbi, tunga bi kuankjinre xuta jó tsunire.
43010007	'Ba 'batsa'en 'ba kitsu ngani Jesús: ―Kjuakixi= xi texin_nuu̱. An= ña̱ xuntja ña fa'as'en chutsango.
43010008	Ngatsi'i xi tjun ja'e nga ko mare an, kui= xi chacheje 'ba xi mejénre kueko chutsango. Tunga chutsango bi kjint'e jndare.
43010009	An= ña̱ xi xuntjo. Xi ngat'ana̱ kjua'as'en, kui= xi k'uangi. 'Ba xutabiu jo=ni chutsanga xi fa'as'en 'ba 'betju ngaya nch'o 'ba sakure ngijña xi kjine.
43010010	Chachojo fa'e tuxi fikoni 'ba tsik'en 'ba tsikje chutsango. Tunga an ja'e=ña̱ tuxi s'e̱ni kjuabenichun 'ba tuxi 'nu tse s'e̱ni.
43010011	An= ña̱ xi nda tsikuenda chutsanga. 'Ba xi nda tsikuenda chutsanga, kui= xi tsja yojore ngat'are chutsangare.
43010012	Tunga xuta xi tu chu'nda ma, xi bi kui tse'e xo 'ba xi bi kui tse'e chutsango, kui= xi tsik'endu suba chutsango 'ba manga kionga be nga ndiba tjiundsejen. 'Ba tjiundsejen kjine chutsango 'ba tsitsojosun.
43010013	'Ba 'batsa'en manga xuto ngat'a tu chu'nda ma 'ba bi kuendare chutsango.
43010014	An= ña̱ xi nda tsikuenda chutsanga. 'Ba 'be=ña̱ xi tsa'an 'ba 'ba nde kui bena̱,
43010015	jotsa'en bena̱ Na'enchana an 'ba jotsa'en 'bia̱ an kui. 'Ba tsjana̱ yojona̱ ngat'are chutsango.
43010016	'Ba inya ngisana̱ kja'e chutsanga xi bi nch'abi inya. 'Ba=nde tjinnere nga kjua'ekua̱ kui ngayeje, 'ba kjuint'e jndana̱, 'ba tu jngu stin sani ku̱an 'ba jngu sani ku̱an xi sikuenda.
43010017	Kui= kjuañu tsimejénnina̱ Na'enchana an, ngat'a tsjana̱ yojona̱ nga kueya, tuxi kjua'aya nganina̱.
43010018	Tu'yá ku̱an sik'enna̱. Tusa tsja tajngua̱ yojona̱ nga kueya. Tjin=na̱ kjua'ñu nga tsjaa̱ yojona̱, 'ba=nde tjinna̱ kjua'ñu nga kjua'aya nganina̱ ngajinre mik'en. 'Ba=tsa'en 'exana̱ Na'enna̱ ―kitsu Jesús.
43010019	'Ba kionga xuta judío kjint'e enbi, nde tsakjanya ngani.
43010020	Nkjin xuta kitsu: ―Isennixtjin xi bi nda tijña ngajinre xutabiu 'ba ska=re. ¿Ánñu tebasen ñojonni_ru jun?
43010021	'Ba tjin ngisa xi kitsu: ―Bi 'batsa'en kuinchja xi tijñajinre isennixtjin xi bi nda. ¿A ku̱anre isennixtjin xi bi nda skjex'angi tuxkun xuta ka?
43010022	Nixtjinre nch'an 'ba naxinanda Jerusalén inya'baxje s'i xuta, nga inyatsikja'etsjenya nixtjin kionga kjinitsje ningu ngixkun Na'enchana.
43010023	'Ba Jesús tsu'ba ña ma ndetsinre ningu nga'nde xi Ngini'yare Salomón 'mi.
43010024	'Ba 'batsa'en xuta judío tsik'etsumandaire 'ba kitsure: ―¿Jó tjin nixtjin sisti ngisanii̱? Tsa kjuakixi nga ji xi Cristo, 'ba t'inkixinii̱ nganda'e.
43010025	'Ba Jesús kitsingojore: ―Je 'ba kixin_nuu̱, tunga bi kuakjainnu. Mé xi tetsa'aa̱n ngat'are ja'enre Na'enna̱, ki=biu xi tibakutsejen ngat'ana̱.
43010026	Tunga bi makjainnu, ngat'a bi chutsangana̱ kuon jun.
43010027	Xi chutsangana̱ nt'e= jndana̱, 'ba 'be=ña̱, 'ba ndetjenngina̱.
43010028	An tsja_ra̱ kjuabenichun xi bi fet'a 'ba niñajanni cha̱ja. 'Ba ni'yá kjua'ana̱ ngaya ndsaa̱.
43010029	Na'enna̱= kitsjana̱ chutsango 'ba ngisa= je ngisa kui nga ko mare tu'yañu. 'Ba ni'yá ku̱an kjua'are chutsanga xi tjindu ngaya ntsja.
43010030	Na'en ko an jngu ma sani.
43010031	'Ba 'batsa'en xuta judío kiskjebe ngani ndiojo, nga mejénre sik'en.
43010032	'Ba Jesús kitsure: ―Ne nkjin xa xi nda je kitsa'aa̱n ngajinnu, xa xi kitsjana̱ Na'enna̱. ¿Ñáre ngajinre kui mejénnú k'uenuu̱ ndiojo?
43010033	'Ba xuta judío kitsingojore: ―Bi ngat'are nga kjiñe'en xa xi nda k'ue_ri̱ ndiojo. Tu ngat'are nga bi te'yakuin Na'enchana. Ngat'a ji tu xuta ngasun'ndebi= kuáin, tunga te'naxjeni yojori joni Na'enchana.
43010034	'Ba Jesús kitsure: ―'Bi= tsa'en kua'indut'a kjuatexumanu ña kitsu Na'enchana: “Kixin_nuu̱ nga na'en kuon.”
43010035	'Yaña nga xi kua'indut'a enre Na'enchana bi ma miyunia, 'ba na'en kitsure Na'enchana xuta xi kika'ere enre.
43010036	Joni an, Na'enchana 'exana̱ 'ba kitsikasenna̱ ngasun'ndebi. Kui kjuañu, ¿jótsa'en te'minuu̱ jun nga bi te'bekua̱n Na'enchana kionga texia̱n nga an= ña̱ Ki'ndire Na'enchana?
43010037	Tsa bi tetsa'aa̱n xa xi tse'e Na'enna̱, ngu bi ngatjamakjainnu ngat'a tsa'an.
43010038	Tunga tsa tetsa'aa̱n xare, ninga bi ngatjamakjainnu ngat'ana̱, tunga ngatjamakjainnu ngat'are xo, tuxi xiañu 'ba ku̱ankjinninu nga Na'enchana tijñajinna̱ 'ba an tejñajin_ra̱ kui ―kitsu Jesús.
43010039	Kui kjuañu nchjabiu kuamején nganire nga suba'ñu, tunga Jesús 'etju kio.
43010040	'Ba 'batsa'en echu ngani xingunda ndaje Jordán 'ba kik'ejña nga'nde ña Juan yatenda titjun xuta.
43010041	Nkjin xuta ja'ekun Jesús kio 'ba kitsure xinkjin: ―Nijnguú kjuakun kitsa'en Juan, tunga kjuakixi= ngayéje mé= xi kitsu kui ngat'are xutabi.
43010042	'Ba nkjin xuta kuakjainre ngat'are Jesús nga'ndebiu.
43011001	'Ba jngu xuta xi Lázaro 'mi tji'me, xi Betania tse'e ña 'ba nde naxinandare María ko Marta xi ndichja mani.
43011002	Kui María xi 'estenjunre nanda xi ixi jen ndsaku Na'enna Jesús 'ba ndekuini ntsja ku kitsixijunkoni. Kui xi nts'e mani Lázaro xi tji'me.
43011003	'Ba 'batsa'en ngojó yanchjinbiu kitsikasen enre Jesús 'ba kitsure: ―Na'en, xi 'ñu tjori tji'me.
43011004	'Ba kionga Jesús kjint'e enbiu, kitsu: ―Bi sik'enkjinre chi'in xi kunre. Tusa chi'iun kuakutsejen kjuajere Na'enchana, 'ba 'batsa'en s'e̱jñatsejen kjuajere Ki'ndire Na'enchana.
43011005	'Ba ninga Jesús 'ñu tjore Marta ko ndichja 'ba ko Lázaro,
43011006	tunga kionga kjint'e nga Lázaro tji'me, tusa tsik'ejña ngisa ngijó nixtjin nga'nde ña tijña.
43011007	'Ba jaskan jako xutare 'ba kitsure: ―Tjin ngaña nangi Judea.
43011008	Tunga xutare kitsure: ―Maestru, kje nda'éni nga xuta judío kuamejénre kitsik'enkoniri ndiojo. ¿Ánñu mejénniri k'uin ngani ngajaan?
43011009	'Ba Jesús kitsingojore: ―¿A bi tejó hora tjinre nga jngu nixtjin? Xi nga nixtjin tsu'ba, bi satengi, ngat'a tjibe= ndi'ire ngasun'ndebi.
43011010	Tunga xi ngajñu tsu'ba, kui= xi satengi ngat'a tsajainre ndi'ijín.
43011011	Nga je 'ba kitsu Jesús, kitsu ngisa: ―Lázaro xi amiguna ña tikijñafe=, tunga kuitsikja'a_ra̱.
43011012	'Ba xutare kitsure: ―Na'en, tsa tikijñafe, stju nga'ñu nganire.
43011013	Nga 'ba kitsu Jesús, ngat'are kjuabeyare Lázaro= kinchjani, tunga xutare kuankjin=re nga tu tikijñafe sani.
43011014	Kui kjuañu Jesús ye'ekixinire nijmi xutare 'ba kitsure: ―Je ka'me Lázaro.
43011015	'Ba tsja mana̱ nga bi kio tejñaa̱, ngat'a ngisa= nda ngat'anu, tuxi ku̱akjainninu. Tunga tjichan.
43011016	'Ba 'batsa'en Tomás xi xuta 'ñú 'mi kitsure xuta xi yak'a: ―Tjian ko ña, tuxi kueyakoña ngayeje.
43011017	'Ba kionga Jesús echu naxinanda Betania, kik'inre nga Lázaro je ñujun nixtjin tjinre nga kjijñaya tsju.
43011018	Betania tijña tiñare naxinanda Jerusalén, jánru kilómetro tjinre.
43011019	'Ba nkjin xuta judío ja'ba je ja'ekun Marta ko María nga ja'etsjare kjua'ñu kakun ngat'are nts'e xi k'en.
43011020	'Ba kionga Marta kjint'e nga Jesús je ndibatiña, 'batsa'en 'etju nga kikja'aya ndiya, tunga María tsik'ejña ngaya ni'yo.
43011021	'Ba Marta kitsure Jesús: ―Na'en, tsa tojo nga'era teni, biru k'en nts'ia̱.
43011022	Tunga 'be=ña̱ ninga tsa nganda'e xja'a_ri tumeñu Na'enchana, sjaari.
43011023	'Ba Jesús kitsure: ―Kjua'aya= nganire nts'é.
43011024	'Ba Marta kitsure: ―'Be=ña̱ nga kjua'aya nganire kionga kjuet'a nixtjin nga kjua'aya tsi'i nganire mik'en.
43011025	'Ba meni Jesús kitsure: ―An= xi tsikja'ayare mik'en 'ba an= xi tsjare kjuabenichun xuta. Xi ku̱akjainre ngat'ana̱, ninga tsa je k'en, s'e̱= nganire kjuabenichun.
43011026	'Ba ngatsi'i xi tjindukun 'ba makjainre ngat'ana̱, bi kueyakjin. ¿A mankjainri mé= xi texinra̱?
43011027	'Ba Marta kitsure: ―Jun, na'en. Makjainna̱ nga ji= xi Cristo, xi Ki'ndire Na'enchana xi tjinnere nga kjua'e ngasun'ndebi.
43011028	Nga je 'bi kitsu, kikinchjat'axinre María xi ndichja mani 'ba kitsure: ―Maestru je ja'e 'ba tinchjari.
43011029	'Ba kionga María kjint'e enbi, ta'a fani tsisetjen 'ba kikun ña sejña Jesús,
43011030	ngat'a kje fa'as'enjín Jesús ngajin naxinando. Tojo kio= sejña ña kisatejin Marta.
43011031	'Ba kionga xuta judío xi tjinduko ngaya ni'yo nga inyatsjare kjua'ñu kakun tsabe nga María 'bajndsu 'bajndsu tsisetjen 'ba 'etju ngandetsian, kitjenngi, ngat'a kitsikja'etsjen nga kikji'nda ña tijña tsju.
43011032	'Ba kionga María echu ña sejña Jesús, tsakasenkunch'int'are 'ba kitsure: ―Na'en, tsa tojo nga'era teni, biru k'en nts'ia̱.
43011033	'Ba kionga Jesús tsabe nga tikji'nda María 'ba nga inyakji'nda xuta judío xi tjenko, on kuánre kakun 'ba kuabare.
43011034	'Ba tsiningiyare: ―¿Ñá=ñu kikjajño? 'Ba xuta kitsu: ―Ndechutsejen, na'en.
43011035	'Ba Jesús kiski'nda.
43011036	'Ba xuta judío kitsure xinkjin: ―Chutsijon. ¡Á tsa'en tjo kitsa'enni!
43011037	Tunga yak'a kitsu: ―Kui xutabi xi kiskjex'angi tuxkun jngu xuta ka, ¿a tumé kuán kitsa'enchí tuxi bi k'enni Lázaro?
43011038	Nde 'nu on kuán nganire Jesús nga echu tsju xi jngu ngijo. 'Ba ko jngu ndiojo tjichjakoni xuntjare.
43011039	'Ba Jesús kitsu: ―Chja'axiun ndiojo. 'Ba Marta, ndichja xuta xi k'en, kitsure: ―Na'en, jeru ch'o jen, ngat'a je ñujun nixtjin tjinre nga k'en.
43011040	'Ba Jesús kitsu nganire: ―¿A bi 'ba kixinra̱: tsa ku̱akjainri, xiani kjuajere Na'enchana?
43011041	'Ba 'batsa'en ja'axin ndiojo, 'ba Jesús kiskutsejennk'a ngank'aa 'ba kitsu: ―Na'en, xik'uechjiri nga tebasen ñojonnaa̱.
43011042	'Be=ña̱ nga basen ñojonntsjainaa̱, tunga 'ba= kixia̱n nga tu kjuanda tse'e xuta xi inya nga'e, tuxi ku̱akjainnire nga ji kjinikasennaa̱.
43011043	'Ba kionga je 'ba kitsu, 'batsa'en 'ñu kinchja 'ba kitsu: ―¡Lázaro, t'etji kio!
43011044	'Ba xi je k'ion 'etju 'ba ko najñu tji'ñukoni ntsja ko ndsaku, 'ba nkjain ts'atjijunkoni kja'e najñu. 'Ba Jesús kitsure xuta xi inya kio: ―Chjundo 'ba ta'e'nde_ru ngatji.
43011045	'Ba nkjin xuta judío xi ja'ekun María kuakjainre ngat'are Jesús, ngat'a tsabe mé= xi kitsa'en kui.
43011046	Tunga tjin xi kikun xuta fariseo 'ba ye'ere nijmi mé= xi kitsa'en Jesús.
43011047	'Ba 'batsa'en xi ngakure na'mi ko xuta fariseo kitsikjint'e nga ku̱añajan ngatsi'i xutaxo 'ba kitsure: ―¿Mé= xi si'an nde? Ngat'a je ne tse kjuakun titsa'en xutabiu.
43011048	Tsa janda kua'e'nde_ra nga 'ba sa'en, ngatsi'i xuta ku̱akjainre ngat'a tse'e 'ba nchja xi tse'e Roma kjua'e= 'ba sikjekjua= nga'nde chikunna ko naxinandana.
43011049	'Ba jngu xi ngajinre nchjabiu xi Caifás 'mi, xi na'mi titjun kuán nubiu, kitsure: ―Tumé 'yo jun.
43011050	¿A bi mankjinnu nga ngisa= nda tjin tsa jngu xuta kueyantjaire tu kjuanda tse'e ngatsi'i xuta, tuxi 'batsa'en bi xajani naxinandana?
43011051	Tunga bi tu kuenda tse'e kinchja nga 'ba kitsu. Tusa kinchja enre Na'enchana joni jngu profeta. Ngat'a kui= xi na'mi titjun kuán nubiu, kionga 'ba kitsu nga Jesús xi kueyantjai tu kjuanda tse'e xuta judío.
43011052	'Ba bi tu kjuanda tse'e xuta judío k'enntjai. Tusa 'ba nde k'en tu kjuanda tse'e ngatsi'i ki'ndire Na'enchana xi semasun, tuxi 'batsa'en ku̱añajanni 'ba jngu stin ku̱an sa.
43011053	'Bamani, ka'nda kui nixtjinbiu xutaxo joyare nga sik'en Jesús.
43011054	'Ba kui kjuañu Jesús bi nde nda tsak'ajme masenni ngajinre xuta judío. Tusa kiji jngu naxinanda chi xi Efraín 'mi xi tijñat'a tiñare nga'nde kixi. 'Ba kio tsek'ejñako xutare.
43011055	'Ba kionga je tifechu tiña s'i pascua xi 'baxje xuta judío, ne nkjin xuta inya'betju nangire nga inyafi naxinanda Jerusalén, tuxi sitsjeni yojore ngixkun Na'enchana kionga kje fechujín nixtjinre s'iu.
43011056	'Ba kio tsangisjai Jesús 'ba tsiningiyare xinkjin nga tsikinya ndetsinre ningu 'ba kitsure xinkjin: ―¿Jó mixun? ¿A kjua'e= xutabiu s'iu? ¿Asa bi kjua'e?
43011057	'Ba xi ngakure na'mi ko xuta fariseo 'exa nga tsa tjin xi be ñá tijña Jesús, ngate'e nijmi, tuxi ku̱an subani.
43012001	Kionga chaja ngisa jon nixtjin nga kjuechu s'i pascua, Jesús ja'e naxinanda Betania, ña ndaba Lázaro xi kitsikja'aya nganire ngajinre mik'en.
43012002	Kio kis'enda xi chine tu ngat'are Jesús, 'ba Marta 'eya, 'ba Lázaro 'ba nde tsek'ejñajinre xuta xi tsik'endut'ako yamixa Jesús.
43012003	'Ba 'batsa'en María ja'eko je mején masen litro nanda xi ixi jen xi nardo 'mi, xi 'ñu nda 'ba xi 'ñu chji, xi 'estenjun ndsaku Jesús 'ba ndekuini ntsja ku kitsixijunkoni. 'Ba niki ts'ajnda ngaya ni'yo ko jndare nandabiu.
43012004	'Ba 'batsa'en Judas Iscariote, jngu xi xutare Jesús xi jaskan singantsja, kitsu:
43012005	―Tsa tusa ján sientu ton denario kisateñani nanda ixi jenbi, tuxi 'batsa'en ku̱an kuisekoni xuta ni̱ma̱ tsakaiñu.
43012006	Tunga nga 'ba kitsu bi kui kjua tsa nga fa'etsjenre xuta ni̱ma̱. Tu ngat'are tonbiu titsikja'etsjen, ngat'a kui= xi 'bejñatjo ton 'ba jngu chacheje kui xi kjebe ton xi 'bejñatjo 'ba tsitse'e.
43012007	'Ba Jesús kitsure: ―Bi ji b'echja'nde_ri chjunbiu. Ngat'a ti'bejñatjo= nanda ixi jenbi tsakaiñu ka'nda nga s'e̱yanijia̱n.
43012008	Ngat'a xuta ni̱ma̱ ngantsjai k'uendujinnu, tunga an bi ngantsjai kuatejñajin_nuu̱.
43012009	'Ba ne nkjin xuta judío kjint'e nga Jesús tijña naxinanda Betania 'ba kikun. Tunga bi tu Jesús kikun. 'Ba=nde kiji ngat'a mejénre skue Lázaro xi kjinikja'aya nganire ngajinre mik'en.
43012010	'Ba 'batsa'en xi ngakure na'mi kuañajan 'ba 'endako xinkjin nga 'ba nde sik'en Lázaro ngayeje.
43012011	Ngat'a tu ngat'are Lázaro= ne nkjin xuta judío inyaminyat'axinre 'ba inyamakjainre ngat'are Jesús.
43012012	Nga kuanyujun ñu nkjin xuta kjint'e nga 'ba nde Jesús kjua'e naxinanda Jerusalén, ngat'a nkjin mani xi ja'ek'axje s'i pascua.
43012013	'Ba 'batsa'en tsate tjiare ya xkajen 'ba 'etju nga kikja'aya ndiya 'ba kiski'ndaya nga kitsu: ―¡Ngatjanichjire Na'enchana! ¡Ngatatsichikunta'en Na'enchana kui xi ndibani ngat'are ja'enre! ¡Ngatatsichikunta'en Na'enchana xi kuatexumare xuta xi tse'e Israel!
43012014	'Ba Jesús kisakure jngu chaburru 'ba tsik'ejñakjare, jotsa'en kua'indut'a enre Na'enchana:
43012015	Bi kun xuta xi tse'e naxinanda Sión, ngat'a je ndiba reynu nga tijñasunre jngu ki'ndi burru.
43012016	'Ba nga 'ba kuán, bi kuankjinre xutare kibiu. Tunga jaskan, kionga Jesús yakutsejen kjuajere, kio= ja'etsjenre xutare nga enre Na'enchana 'ba=tsa'en kua'indut'a ngat'are kui 'ba nga 'ba kitsiko xutankjiun.
43012017	'Ba xuta xi inya kionga Jesús kinchjare Lázaro ngaya tsju nga kitsikja'aya nganire ngajinre mik'en, kui xi ye'e nijmi mé= xi tsabe.
43012018	Kui= kjuañu 'ñu nkjin xuta 'etjuni nga kikja'aya ndiya Jesús, ngat'a kjint'e ngat'are kjuakunbiu xi kitsa'en.
43012019	'Ba 'batsa'en xuta fariseo 'bi kitsure xinkjin: ―¿A te'yañu? Tumé ku̱an si'an. Chutsijon. Ngatsi'i xuta inyafitjenngi xutabiu.
43012020	'Ba xutankjiun tjenjinre yak'a xuta griego xi 'ba nde ja'e naxinanda Jerusalén nga ja'etsichjire Na'enchana ngajinre s'iu.
43012021	Kui xi ja'ekun Felipe, xuta tse'e Betsaida, nga'nde xi tijña ngajinre nangi Galilea, 'ba kitsure: ―Na'en, mejénni̱ nga xie̱ Jesús.
43012022	'Ba 'batsa'en Felipe kike'ere nijmi Andrés, 'ba ngojó kike'e nganire nijmi Jesús.
43012023	'Ba 'batsa'en Jesús kitsure: ―Je ja'e chu̱ba̱ nga s'e̱jñatsejen kjuajere Ki'ndire Xuta xi'iun.
43012024	Kjuakixi= xi texin_nuu̱. Tsa xujma trigo bi k'uantjaiya nga s'eyanijin, janda s'e̱jña tajngu. Tunga tsa k'uantjaiya, kio= nga sja chan xi 'ñu tse.
43012025	Xi tjore yojore ngasun'ndebi, tusa sichaja. Tunga xi bi tjore yojore ngasun'ndebi, kui= xi tusa kjua'atjo nga k'uejñakunntsjai.
43012026	Tsa tjin xi mejénre sa'exat'ana̱, ngatjandetjenngina̱. 'Ba ña kuatejñaa̱, 'ba=nde kio k'uejña xi sa'exat'ana̱. 'Ba tsa tjin xi sa'exat'ana̱, Na'enchana xi nk'a k'uaxje xutabiu.
43012027	Ne 'ñu tjimafore kakua̱n nganda'e. ¿'Ba jó xia̱n? ¿A xinña̱: “Na'en, t'ejñat'axinnaa̱ kjuanimabi nganda'e”? Junjun, ngat'a tu kui xa ja'eña̱.
43012028	Tusa takutsejen kjuajeri, Na'en ―kitsu Jesús. 'Ba kio kjinu'yare jngu jnda ngank'aa xi kitsu: ―Je yakutsijia̱n kjuajena̱ 'ba nde kuakutsejen ngañaa̱.
43012029	'Ba nga kjint'ere jndabiu xutankjiun, yak'a xi kio inyajin kitsu: ―Jngu cho'on janeya. 'Ba yak'a kitsu: ―Jngu ankje jako.
43012030	'Ba Jesús kitsure: ―Bi kjuanda tsa'an nga kjinu'yare jndabiu, tu kjuanda tsojon.
43012031	Nganda'e= nga je si'anre kjua ngasun'ndebi, 'ba nganda'e= kjui'naxje xi tibatexumare ngasun'ndebi.
43012032	'Ba kionga xjunitjennk'ana̱ ngasun t'anangiu, sa'aa̱n nga kjua'et'a tsi'ina̱ xuta xi tjin ngasun'ndio.
43012033	Nga 'ba kitsu ye'e= nijmi ngat'are jótsa'en kueya.
43012034	'Ba xutankjiun kitsu: ―Tunga 'ya=ni mé= xi kua'indut'a kjuatexumo, nga Cristo k'uejñakunntsjai. ¿Jótsa'en 'ba te'minii̱ nga tjinnere nga chjunitjennk'a ngasun t'anangiu Ki'ndire Xuta xi'iun? ¿'Yá= xi Ki'ndire Xuta xi'iun?
43012035	'Ba Jesús kitsure: ―Tu ngichuba nixtjin k'uejñajin ngisanu ndi'u. Tetsumo yejerañu tijñajinnu ndi'u, tuxi bi ku̱ajñuta'enninu. Ngat'a xi ña jñu tsu'ba bi be ñá fi.
43012036	Ngatjamakjainnu ngat'are ndi'u yejerañu tjin ngisanu, tuxi tse'e ndi'u ku̱anñu ―kitsu Jesús, 'ba 'batsa'en 'etju 'ba tsik'ejña'more xutankjiun.
43012037	'Ba ninga tsa nkjin kjuakun kitsa'en Jesús ngixkun xutabiu, tunga bi kuakjainre ngat'are kui.
43012038	'Ba kuán tuxi k'uetjusunni en xi kitsu xuta chinga profeta Isaías, ña 'bitsa'en kitsi'indu: Na'en, ¿'yá= xi kuakjainre ngat'are en xi kjinukjuai̱? ¿'Yá= xi kis'ejñatsejenre kjua'ñure Na'enchana?
43012039	Kui kjuañu bi kuán kuakjainnire xuta, ngat'a 'ba nde tsa'en kitsi'indu Isaías enre Na'enchana:
43012040	Na'enchana 'echja tuxkun xutabiu 'ba kitsitaja inimare, tuxi bi skueni, 'ba tuxi bi ku̱ankjinnire, tsa chjen sik'antjaiya inimare, 'ba an sindaa̱.
43012041	'Ba kitsu Isaías ngat'a tsabe= kjuajere Jesús 'ba Ngat'are= kinchja.
43012042	'Ba nkjin= xuta kuakjainre ngat'are Jesús ka'nda xutaxa. Tunga bi kitsikixiya, ngat'a tsakjunke= xuta fariseo 'ba bi mejénre nga kjui'naxje ngaya ni'ya sinagoga.
43012043	'Ba kitsa'en ngat'a ngisa= 'ñu kuatsja ngisare nga s'e̱re kjuaje ngajinre xuta nga ko mare ngixkun Na'enchana.
43012044	'Ba 'ñu kinchja Jesús nga kitsu: ―Xi makjainre ngat'ana̱, bi tu ngat'a tsa'an makjainre. 'Ba=nde makjainre ngat'are xi kitsikasenna̱.
43012045	'Ba xi ko xkun benina̱, 'ba=nde be xi kitsikasenna̱.
43012046	An= ña̱ ndi'i xi ja'etsitsejenre xuta ngasun'ndebi, tuxi ngatsi'i xi ku̱akjainre ngat'ana̱ bi k'uenduni ña jñu.
43012047	'Ba tsa tjin xi kjuint'e en xi tenchjaa̱ tunga bi sik'etjusun, bi an xi skanineje_ra̱ xutabiu. Ngat'a bi ja'ekanineje_ra̱ xuta ngasun'ndebi. Tusa ja'etsik'angia̱.
43012048	Tunga xi k'uejñat'axinna̱ 'ba bi sik'etjusun en xi tenchjaa̱, tjin= xi sa'enre kjua xutabiu. En xi tenchjaa̱=, kui= xi sa'enre kjua xutabiu kionga kjuet'a nixtjin.
43012049	Ngat'a bi tu kuenda tsa'an tenchjaa̱. Tusa Na'en xi kitsikasenna̱, kui= xi 'exana̱ mé= xi tjinnere nga xia̱n 'ba kuakuyaa̱.
43012050	'Ba 'be=ña̱ nga kjuatexumare, kui= xi sjare kjuabenichun xi bi fet'a xuta. 'Bamani, jotsa'en kitsuna̱ Na'enchana, 'ba=tsa'en tenchjaa̱.
43013001	'Ba je mején nixtjinre s'i pascua 'ba Jesús be= nga je tifechu chu̱ba̱ nga k'uetjujin ngasun'ndebi nga kuaje ngani ña tijña Na'enchana. Kitsimejénntsjai xuta xi kuakjainre ngat'a tse'e xi tjindu ngasun'ndebi, 'ba niki 'ñu= kitsimején.
43013002	'Ba Jesús tsakjen jñuko xutare, 'ba chanayiu ja'ba je kitsjare kjuafa'etsjen Judas Iscariote ki'ndire Simón nga kui xi singantsja Jesús.
43013003	'Ba Jesús be= nga Na'enchana kitsingantsja ngaya ntsja ngayéje xi tjin, 'ba be= nga jendibani ña tijña Na'enchana 'ba nga kio kuaje ngani.
43013004	'Bamani, kionga inyakjen, Jesús tsisetjent'a yamixo 'ba ts'axje najñu nduju xi yaja 'ba kiskjebe jngu toalla 'ba 'ekja ndayare.
43013005	'Ba kio 'eya nanda ngaya jngu nisu 'ba 'etuts'inre nga yanejun ndsaku xutare 'ba ko toalla xi 'ekja ndayare kitsixijunkoni.
43013006	'Ba 'batsa'en echu ña tsik'ejña Simón Pedro. 'Ba Pedro kitsure: ―Na'en, ¿a kuanejun=ni ndsakua̱?
43013007	'Ba Jesús kitsingojore: ―Nganda'e bi 'ye mé= xi tetsa'aa̱n, tunga jaskan ku̱ankjinri.
43013008	'Ba Pedro kitsu nganire: ―Niñajanni sja'ndia̱ nga ji kuanejin ndsakua̱. 'Ba Jesús kitsingojo nganire: ―Tsa bi kuanejaa̱n ndsakui, bi nde s'e̱niri nga'nde ngajinre xuta xi tsa'an.
43013009	'Ba Simón Pedro kitsure: ―Na'en, bi tu ndsakua̱ banejin, tusa ko ndsaa̱ 'ba ko nindakua̱ ngayeje.
43013010	'Ba Jesús kitsure: ―Xi je kamindu tu ndsaku sani machjen nga kjuejun, ngat'a tsje ngayéje. 'Ba jun je tsjio, tunga bi ngatsi'u.
43013011	Ngat'a be= 'yá= xi singantsja, kui= kjuañu 'ba kitsuni: “Bi tsjio ngatsi'u.”
43013012	'Ba kionga je kuánre nga yanejun ndsaku xutare, tsakaja ngani najñu ndujure 'ba tsik'ejñat'a ngani yamixo 'ba kitsu: ―¿A mankjinnu mé= xi kitsiko_nuu̱?
43013013	Jun maestru ko na'en 'minuu̱. 'Ba kjuakixi= xi mixun, ngat'a kui= ña̱.
43013014	'Bamani, tsa an xi je yanejun_nuu̱ ndsakú nga an xi maestrunu ko na'ennu, kui= kjuañu tjinnenire nga kuanejunñu ndsaku xingiu ngayeje.
43013015	Je 'ejña kusun_nuu̱, tuxi 'ba si'anñu jo kitsiko_nuu̱.
43013016	Kjuakixi= xi texin_nuu̱. Nijnguú chu'nda ngisa je ngisa nga ko mare naire. 'Ba jngu xuta xi kis'exare bi ngisa je ngisa nga ko mare xi 'exare.
43013017	Je 'yo kibi. Kjuanda tsojon tsa sik'etjusun.
43013018	Bi ngat'are ngatsi'u nga 'ba texia̱n. 'Be=ña̱ 'yá xi kiskja'ajia̱n. Tunga tuxi k'uetjusunnini enre Na'enchana ña 'batsa'en kua'indut'a: “Xi kjenkona̱, kui= xi je kuán xuta xi kuastikena̱.”
43013019	Je tjen 'ba texin_nuu̱ yejerañu nga kje 'ba majín, tuxi kionga 'ba ku̱an ku̱akjainninu nga an xi tejñaa̱.
43013020	Kjuakixi= xi texin_nuu̱. Xi skjebetjo xuta xi tsikasia̱n, kui= xi skjebetjona̱ an. 'Ba xi skjebetjona̱, kui= xi skjebetjo xi kitsikasenna̱.
43013021	Kionga Jesús je 'ba kitsu, 'ñu kuafore kakun 'ba kitsu nga kitsikixiya: ―Kjuakixi= xi texin_nuu̱. Jngu ñu jun xi singantsjana̱.
43013022	'Ba 'batsa'en nga jngu jngu xutare kiskutsejen'a xinkjin, ngat'a bi be 'yá= xi titsure Jesús.
43013023	'Ba kio tijñat'a tiñare Jesús xutare xi 'ñu tjore, nga ñatjen tikjent'ako yamixo.
43013024	Kui kjuañu Simón Pedro 'ekunire nga kui skuiningiyare Jesús 'yá= xi titsure.
43013025	'Ba 'batsa'en xutare 'ñu kitsitiñat'a ngisare Jesús 'ba kitsure: ―¿'Yá= niñu, na'en?
43013026	'Ba Jesús kitsingojore: ―Sika'nyicha̱ niñuxtila 'ba kui xi sja_ra̱, kui. 'Ba 'batsa'en kitsika'nyi niñuxtilo 'ba kitsjare Judas Iscariote, ki'ndire Simón.
43013027	'Ba kionga Judas kika'ere niñuxtilo, ja'as'enjinre chanayiu. 'Ba Jesús kitsure Judas: ―Kitsa ti'en mé= xi si'en.
43013028	Tunga nijnguú xi tjindut'a yamixo kuankjinre ánñu 'ba kitsunire.
43013029	Tjin= xi kitsikja'etsjen nga Jesús kitsure Judas nga tjinnere kuatse mé= xi machjen s'iu asa sjare ton xuta ni̱ma̱, ngat'a Judas 'bejñatjo ton.
43013030	'Ba kionga kika'ere niñuxtilo Judas, ta'a fani 'etju ngandetsian. 'Ba kui chubabiu je jñu ya'a.
43013031	'Ba kionga je kiji Judas, Jesús kitsu: ―Nganda'e xiare kjuajere Ki'ndire Xuta xi'iun, 'ba=nde xiare kjuajere Na'enchana ngat'are Ki'ndiu.
43013032	Tsa 'yare kjuajere Na'enchana ngat'are Ki'ndiu, 'ba=nde tsa'en Na'enchana kuakutsejen kjuajere Ki'ndiu, 'ba je 'ba sa'en xati.
43013033	Jun ki'ndina̱, tojo kuatejñajin ngichi_nuu̱. kuijnyisjainuu̱, tunga ña kjuia̱ bi ku̱an kjuechu. 'Ba nde texin_nuu̱ nganda'e jo kixin_ra̱ xuta judío.
43013034	Jngu kjuatexuma xatse sja_nuu̱: timijón xingiu. Jotsa'en tsimején_nuu̱ jun, 'ba=nde tsa'en timijon xingiu ngayeje.
43013035	'Ba 'ba=tsa'en skue ngatsi'i xuta nga jun= ñu xi xutana̱, tsa simejénkaño xingiu.
43013036	'Ba Simón Pedro kitsure: ―¿Ñá=ñu k'uin, na'en? 'Ba Jesús kitsingojore: ―Bi ku̱an sjennginaa̱ nganda'e ña kjuia̱, tunga jaskan sjennginaa̱.
43013037	'Ba Pedro kitsu ngani: ―Na'en, ¿ánñu bi ku̱an sjennginira̱ nganda'e nde? Tjijngu kakua̱n nga kueyantjaira̱.
43013038	'Ba Jesús kitsingojore: ―¿A tjijngu kakuin nga kueyantjainaa̱? Kjuakixi= xi texinra̱. Je ján ndiya kike'mota'ennaa̱ kionga kje kji'ndajín chaxicho.
43014001	Jesús kitsu: ―Bi on ngatjamare kakún. Ngatjamakjainnu ngat'are Na'enchana 'ba 'ba nde ngatjamakjainnu ngat'ana̱.
43014002	Ndaba Na'enna̱ ne nkjin nga'nde ña ma betsuba tjin. Tsa bira tjin, biru kixin_nuu̱ nga kjuik'enda_nuu̱ nga'nde.
43014003	'Ba tsa kjuik'enda_nuu̱ nga'nde, 'ba=tsa'en kjua'ekja'a ngani_nuu̱, tuxi 'ba nde kio kuetsubañu ña kuatejñaa̱.
43014004	'Ba 'yañu ndiya xi fi ña kjuia̱.
43014005	'Ba Tomás kitsure: ―Na'en, bi 'yee̱ ñá= te'mi. ¿Jótsa'en xiani̱ ndiyo?
43014006	'Ba Jesús kitsure: ―An= ña̱ ndiyo 'ba an= ña̱ kjuakixiu ko kjuabenichun. Ni'yá ma fechu ña tijña Na'enchana tsa bi ngat'ana̱.
43014007	Tsa 'yaxkunnuu̱, 'ba=nde xiaxkun Na'enna̱. 'Ba 'nda nganda'e je 'yaxkun, 'ba je kichutsejen'o.
43014008	'Ba Felipe kitsure: ―Na'en, takunii̱ Na'enchana 'ba tu ku̱annini̱ kibiu.
43014009	'Ba Jesús kitsure: ―Je nda'e tejñajin_nuu̱ 'ba tojo kje 'yaxkunjínnaa̱, Felipe. Xi tjibena̱, 'ba=nde tjibe Na'enchana. ¿Ánñu 'ba te'mininaa̱: “Takunii̱ Na'enchana”?
43014010	¿A bi makjainri nga an tejñajin_ra̱ Na'enchana 'ba Na'enchana tijñajinna̱? En xi texin_nuu̱ bi kuenda tsa'an tenchjaa̱. Tusa Na'en xi tijñajinntsjaina̱, kui= xi titsa'en xa xi tse'e.
43014011	Ngatjamakjainnu nga an tejñajin_ra̱ Na'enchana 'ba nga kui tijñajinna̱. 'Ba tsa tsajain, nisi tu ngat'are xa xi tetsa'aa̱n ngatjamakjainnu.
43014012	Kjuakixi= xi texin_nuu̱. Xi ku̱akjainre ngat'ana̱, ndekui xa sa'enni joni xi tetsa'aa̱n. 'Ba ngisa= ya'e ngisa xa xi sa'en xutabiu, ngat'a an tefi=ña̱ ña tijña Na'enchana.
43014013	'Ba ngayéje xi xjo'o ngat'are ja'enna̱ sja_nuu̱, tuxi s'e̱jñatsejenni kjuajere Na'enchana ngat'are Ki'ndiu.
43014014	Tsa tjin xi xjo'o ngat'are ja'enna̱, sja_nuu̱.
43014015	Tsa nimejénnuu̱ an, tik'etjusun kjuatexumana̱.
43014016	'Ba an skui'a_ra̱ Na'enchana, 'ba kui sjanu ngijngu xi 'ba nde kuasekonu 'ba xi k'uejñajinntsjainu ngatsi'u.
43014017	Kui= xi Isennixtjintsjere Na'enchana xi kuakutsejen mé= xi kjuakixi. Xuta ngasun'ndebi bi ku̱an sakure, ngat'a bi be 'ba bi bexkun 'yá= ni kui. Tunga jun, je 'yaxkun 'yá= ni kui, ngat'a kui= xi tijñajinnu ngatsi'u 'ba jaskan k'uejñajinnu nga jngu jngu.
43014018	Bi sik'endu suba_nuu̱, kjua'ekun ngani_nuu̱.
43014019	'Ba tu ngingutjun= ngisa tu je bi nde skuenina̱ xuta ngasun'ndebi, tunga jun xianuu̱. Ngat'a tejñakunña̱, kui kjuañu 'ba nde kuetsubakunñu.
43014020	Kui nixtjinbiu xio nga an tejñajin_ra̱ Na'enna̱ 'ba jun tetsubajinnuu̱ 'ba an tejñajin_nuu̱.
43014021	Xi kjua'atjo kjuatexumana̱ 'ba sik'etjusun, kui= xi tsimejénna̱. 'Ba xi tsimejénna̱, Na'enna̱ 'ba=nde simején 'ba 'ba=nde simijía̱n an 'ba kuakutsejen_ra̱ yojona̱.
43014022	'Ba 'batsa'en Judas (xi bi Judas Iscariote) kitsure: ―Na'en, ¿jótsa'en nga tu ji̱n kuakutsejennii̱ yojori 'ba bi xuta ngasun'ndio?
43014023	'Ba Jesús kitsingojore: ―Tsa tjin xi tsimejénna̱, sik'etjusun= enna̱. 'Ba Na'enna̱ si̱mején= xutabiu, 'ba Na'enna̱ ko an kjua'echun=ni̱ 'ba kuetsubako=ni̱.
43014024	Tunga xi bi tsimejénna̱, bi sik'etjusun enna̱. 'Ba en xi tenu'yo, bi tsa'an. Tse'e= Na'en xi kitsikasenna̱.
43014025	Texin_nuu̱ kibi yejerañu tejñajin ngisa_nuu̱.
43014026	Tunga xi kuasekonu, Isennixtjintsjere Na'enchana xi kui sikasen ngat'are ja'enna̱, kui xi kuakuya yejenu 'ba sikja'etsjen yejenu xi texin_nuu̱.
43014027	Te'bejña_nuu̱ kjuaxiu. Kjuaxiuna̱ tetsja_nuu̱. Bi 'batsa'en tsjaa̱ an jotsa'en tsja xuta ngasun'ndebi. Bi on ngatjamare kakún 'ba bi kun.
43014028	Je kjinu'yo nga 'ba kixin_nuu̱ nga kjuia̱ 'ba nga kjua'ekun ngani_nuu̱. Tsa kjuakixi nga nimejénnuu̱ an, 'ba=nde tsja s'e̱nu nga kjuia̱ ña tijña Na'enchana, ngat'a ngisa= 'ñu je ngisa Na'enchana nga ko mare an.
43014029	'Ba nganda'e je tjen 'ba texin_nuu̱ yejerañu kje 'ba majín, tuxi ku̱akjainninu kionga 'ba ku̱an.
43014030	Bi nde tsé kjuakoni_nuu̱, ngat'a je ndiba xi batexumare ngasun'ndebi. Kui bi tjinre kjua'ñu tuxi kuatexumanina̱,
43014031	tunga tjinne=re nga 'ba ku̱an, tuxi skueni xuta ngasun'ndebi nga tsimijía̱n Na'enchana 'ba nga tetsik'etjusaa̱n jotsa'en kitsuna̱. Tisetjion 'ba tjian.
43015001	An= ña̱ tuts'in na'ñu uva xi kjuakixi, 'ba Na'enna̱= xuta xi tsikuenda.
43015002	'Ba ngayéje tjia xi tjinna̱ xi bi tsja tu, kui= xi batet'aa̱. 'Ba ngayéje tjia xi tsja tu, kui xi tsichunre 'ba tsitsje, tuxi ngisa sja ngisani tu.
43015003	'Ba je tsjio jun ngat'are en xi texin_nuu̱.
43015004	Tetsubajinntsjainuu̱, 'ba an kuatejñajinntsjai_nuu̱. Jngu tjia bi ma tsja tajngu tu tsa tsajainre tuts'in. 'Ba 'ba nde tsa'en jun bi kuo'o tu tsa bi kuetsubajinntsjainuu̱.
43015005	An= ña̱ tuts'in na'ñu uva, 'ba jun= ñu tjiare. Xi tijñajinntsjaina̱ 'ba tejñajinntsjai_ra̱, kui= xi 'ñu tsja tu. Ngat'a tsa tsajainnuu̱ an, tumé ku̱an si'on.
43015006	Xi bi k'uejñajinntsjaina̱, kui= xi xanikja'a 'ba xi̱ joni tjia xi tit'are na'ñu uva. 'Ba s'e̱nduku 'ba sikja'ajin ngajin ndi'u nga kueti.
43015007	Tunga tsa kuetsubajinntsjainuu̱ 'ba tsa enna̱ k'uejñajinntsjainu, chjo'o tume xi mejénnú 'ba kua'e=nu.
43015008	Ki=bi xi kuakutsejen kjuajere Na'enna̱, tsa 'ñu ku̱o'o tu 'ba 'ba=tsa'en ku̱on xutana̱.
43015009	Jotsa'en tsimejénna̱ an Na'enchana, 'ba=nde tsa'en tsimején_nuu̱ jun. Tetsubajinntsjo kjuanimejenna̱.
43015010	Tsa sik'etjusun kjuatexumana̱, kuetsubajinntsjaiñu kjuanimejenna̱, jotsa'en tetsik'etjusaa̱n kjuatexumare Na'enna̱ 'ba tejñajinntsjaa̱ kjuanimejenre.
43015011	'Ba texin_nuu̱, tuxi s'e̱jñajinninu kjuatsjana̱ 'ba 'ba=tsa'en ku̱ajngukjin kjuatsjanu.
43015012	Kui=bi xi kjuatexumana̱: Ngatimejénkaño xingiu jotsa'en tsimején_nuu̱ jun.
43015013	Tsajain kjuanimejen xi ngisa je ngisa nga ko mare kibi, tsa tjin xi kueyantjai amigure.
43015014	'Ba jun= ñu amiguna̱ tsa sik'etjusun kjuatexuma xi tetsja_nuu̱.
43015015	Bi nde chu'nda xinni_nuu̱, ngat'a chu'nda bi be mé= xi tsa'en naire. Tunga amiguna̱= texin_nuu̱, ngat'a te'bejñatsejen_nuu̱ ngayéje xi kitsuna̱ Na'enna̱.
43015016	Bi jun kichja'ajinnuu̱. Tusa an ja'ajin_nuu̱ 'ba kitsja xa_nuu̱ nga kuangiun 'ba kuo'o tu, 'ba 'ñu tsé xukjuare tunu. 'Ba 'batsa'en Na'enchana sjanu tumeñu xi xja'a_ru ngat'are ja'enna̱.
43015017	'Bi= tsa'en tebatexuma_nuu̱: Timejénkaño xingiu.
43015018	Tsa ku̱astikenu xuta ngasun'ndebi, tikja'etsjion nga an tjun kuastikena̱.
43015019	Tsa tse'e_ru ngasun'ndebi, simejénnu xuta ngasun'ndebi jotsa'en tsimején xinkjin. Tunga bi tse'e ngasun'ndio kuon, ngat'a an ja'ajin_nuu̱ ngajinre xuta ngasun'ndebi. Kui= kjuañu mastikeninu.
43015020	T'ejinkakún en xi kixin_nuu̱, nga jngu chu'nda bi ngisa je ngisa nga ko mare naire. Tsa kitsjenngikena̱ xuta ngasun'ndebi, 'ba=nde jun sjenngikenu. 'Ba tsa kitsik'etjusun enna̱, 'ba=nde sik'etjusun ennu.
43015021	'Ba 'ba= sikonu xuta ngasun'ndebi ngat'a xutana̱= kuon 'ba ngat'a bi be 'yá= xi kitsikasenna̱.
43015022	Tsa bi ja'ekjakua̱ xutabiu, bi s'e̱re je. Tunga nganda'e bi nde tjinni jótsa'en kuaseko yojore ngat'are je xi inyatsa'en.
43015023	Xi mastikena̱, 'ba=nde mastike Na'enna̱.
43015024	Kitsa'aa̱n ngajinre xutabiu xa xi kje ña'anjín. Tsa bi 'ba kitsa'aa̱n, bi s'e̱re je. Tunga je tsabe 'ba kuastikeni̱ Na'enna̱ ko an.
43015025	'Ba kuán tuxi k'uetjusunni mé= xi kua'indut'a kjuatexumare xutabiu, ña 'bi tsu: “Kuastikena̱ ninga nimé kitsa'aa̱n xi kjen ndiya nga ku̱astikena̱.”
43015026	Tunga kjua'e= xi kuasekonu, xi sikasen_nuu̱ ngat'a tse'e Na'enchana. Kui xi Isennixtjintsjere Na'enchana xi kuakutsejen mé= xi kjuakixi 'ba xi ndibanire Na'enchana. Kui= xi sikixiya ngat'ana̱.
43015027	'Ba 'ba=nde jun sikixiyo ngat'ana̱, ngat'a tetsubakonuu̱ 'ndani nga tuts'inre.
43016001	Texinya_nuu̱ kibi, tuxi bi sichajañu kjuamakjainnu ngat'ana̱.
43016002	Ngat'a kjui'naxjenu ngajinre ni'ya sinagoga. 'Ba kjua'e= nixtjin kionga tu'yañu xi sik'ennu sikja'etsjen nga Na'enchana inyatsa'exat'are kionga 'ba sikonu.
43016003	'Ba 'ba sikonu xuta ngat'a bi beni̱, ninga Na'enchana ninga an.
43016004	Texinya_nuu̱ kibi, tuxi kionga kjua'e nixtjinbiu, kjua'etsjenu nga 'ba kixin_nuu̱. Bi kixinya_nuu̱ kibi nga tuts'inre, ngat'a an tejñajin_nuu̱.
43016005	Tunga nganda'e tefi=ña̱ ña tijña xi kitsikasenna̱, 'ba jun bi techjaningiyanuu̱ ñá kjuia̱.
43016006	Tusa 'ñu kjimabare inimanu ngat'a 'ba= texin_nuu̱.
43016007	Tunga kjuakixi= mé= xi texin_nuu̱. Ngisa= ndani ngat'a tsojon nga kjuia̱. Ngat'a tsa bi kjuia̱, bi kjua'e xi kuasekonu. Tunga tsa kjuia̱, sikasen_nuu̱ kui.
43016008	'Ba kionga kui kjua'e, k'uejñatsejenre xuta ngasun'ndebi 'yá= xi tjinre je 'ba mé= xi kjuakixi 'ba nga Na'enchana sa'enre kjua.
43016009	S'e̱jñatsejen jere xuta, ngat'a bi makjainre ngat'ana̱.
43016010	'Ba s'e̱jñatsejen mé= xi kjuakixi, ngat'a tefi=ña̱ ña tijña Na'enna̱ 'ba bi nde xianinuu̱.
43016011	'Ba s'e̱jñatsejen nga Na'enchana sa'enre kjua, ngat'a je kitsa'enre kjua xi batexumare ngasun'ndebi.
43016012	Tjin= ngisana̱ mé= xi xin_nuu̱, tunga bi ku̱ankjin yejenu nganda'e.
43016013	Tunga kionga kjua'e Isennixtjintsje xi 'bejñatsejen mé= xi kjuakixi, sja ndiyanu, tuxi xiañu ngayéje xi kjuakixi. Ngat'a bi kuenda tse'e kuinchja, tusa kuinchja mé= xi kjuint'e. 'Ba kuetsuyanu mé= xi jaskan ku̱an.
43016014	Kui kuakutsejen kjuajena̱, ngat'a sa̱ku=re mé= xi tsa'an 'ba kuetsuyanu.
43016015	Ngayéje mé= xi tjinre Na'enchana, 'ba=nde tsa'an. Kui= kjuañu 'ba texinni_nuu̱ nga Isennixtjintsjio sa̱kure ngayéje xi tsa'an 'ba kuetsuyanu.
43016016	Tu ngichuba ngisa bi nde xianinuu̱, 'ba ngichubachi ngani xia nganinuu̱.
43016017	'Ba 'batsa'en yak'a xutare tsiningiyare xinkjin: ―¿Jó tsunire xi titsu: “Tu ngichuba ngisa bi nde xianinuu̱ 'ba ngichubachi ngani xia nganinuu̱”? ¿'Ba jó tsunire: “Ngat'a tefi=ña̱ ña tijña Na'enchana”?
43016018	'Ba ¿jó tsunire en xi tsu: “ngichuba ngisa”? Bi mankjinna mé= xi tifakona ―kitsu.
43016019	'Ba Jesús tsabe nga xutare mejénre skuiningiyare jó tsunire kibiu 'ba kitsure: ―¿A ngat'are mé= xi kixia̱n, nga tu ngichuba ngisa bi nde xianinuu̱ 'ba ngichubachi ngani xia nganinuu̱, a kui= xi techuba nijmini_ru?
43016020	Kjuakixi= xi texin_nuu̱. Xi'ndañu 'ba ku̱abanu, tunga xuta ngasun'ndebi kjuatsja s'e̱re. Ninga ku̱abanu, tunga kjuabanu kjuatsja ku̱an ngani.
43016021	Joni jngu chjun xi kue'e ki'ndi. S'ere kjuandusin, ngat'a je ja'e chubare. Tunga kionga je kitsin ki'ndiu, bi nde fa'etsjennire kjuanima xi kafa'axtiu, ngat'a tsja mare nga kitsin jngu ki'ndi ngasun'ndebi.
43016022	'Ba nde tsa'en tjimandusinnu jun nganda'e ngayeje, tunga skue ngani_nuu̱ 'ba tsja s'e̱ nganire inimanu. 'Ba tu'yá ku̱an kjua'anu kjuatsjanu.
43016023	'Ba kui nixtjinbiu nimé nde xjaningiyaninuu̱. Kjuakixi= xi texin_nuu̱. Na'enchana sjanu tumeñu xi xja'a_ru ngat'are ja'enna̱.
43016024	Ka'nda nganda'e nisamé chjo'o ngat'are ja'enna̱. Tunga nganda'e chjo'o 'ba sa̱kunu, tuxi ku̱aajngukjinni kjuatsjanu.
43016025	Je 'ba kixin_nuu̱ enbi ko kjuakusun, tunga kjua'e= nixtjin kionga bi nde k'uejña ngisani_nuu̱ kjuakusun. Tusa xinyakixi kixi_nuu̱ ngat'are Na'enchana.
43016026	Kui nixtjinbiu xjo'o mé= xi mejénnú ngat'are ja'enna̱, 'ba bi machjen tsa an skui'antjai_nuu̱ ngixkun Na'enchana.
43016027	Ngu kui 'ba=nde tsimejénnu jun ngayeje, ngat'a nimejénnuu̱ an 'ba makjainnu nga jendibaña̱ ña tijña Na'enchana.
43016028	Jendiba=ña̱ ña tijña Na'enchana 'ba ja'aa̱ ngasun'ndebi. Sik'ejña ngañaa̱ ngasun'ndebi 'ba kjuikun ngañaa̱ Na'enchana ―kitsu Jesús.
43016029	'Ba xutare kitsu: ―Nganda'e techuko kixi kixinii̱ 'ba bi te'bejñanii̱ kjuakusun.
43016030	'Ba nganda'e tjimankjin=ni̱ nga 'yani ngayéje xi tjin, 'ba nga bi machjen tsa tjin xi skuiningiyari. Kui= kjuañu makjainnini̱ nga jendibai ña tijña Na'enchana.
43016031	'Ba Jesús kitsingojore: ―¿A makjainnu nganda'e nde?
43016032	Tunga kjua'e= chuba 'ba je= ja'e chubabiu nganda'e kionga sitsojosun yojonu nga jngu jngu. 'Ba kuangiun ña jendibañu 'ba sik'ejña tajngunuu̱. Tunga bi tejña tajngua̱, ngat'a Na'enchana tijñakona̱.
43016033	Je kixin_nuu̱ kibi, tuxi ngat'ana̱ s'e̱ninu kjuaxiu. Nga'e ngasun'ndebi kjuanima kuitjaxtiu, tunga ti'ñu kakún ngat'a an je= kitsa'en_ra̱ ngasun'ndebi.
43017001	Kionga je 'ba kitsu Jesús, kiskutsejen ngank'aa 'ba kitsure Na'enchana: ―Na'en, je= ja'e chu̱ba̱. Takui kjuajere Ki'ndiri, tuxi 'ba nde Ki'ndiri kuakuni kjuajeri.
43017002	Ngat'a kika'exa_ri nga kuatexumare ngatsi'i xuta, tuxi s'e̱nire kjuabenichun xi bi fet'a ngatsi'i xi ji kika'e_ri.
43017003	'Ba nga xuta s'e̱re kjuabenichun xi bi fet'a, kui= nga skueri nga ji= xi Na'en jngututu xi kjuakixi 'ba nga skue Jesucristo xi ji kjinikasen.
43017004	Je= yakutsijaa̱n kjuajeri ngasun'ndebi nga kitsijngua̱ xa xi kika'ena̱.
43017005	'Ba nganda'e Na'en, ta'enaa̱ ndekuini kjuaje ngixkuin, kjuaje xi ja'ba tjinna̱ kionga kje majín ngasun'ndebi.
43017006	Xuta xi kika'enaa̱ xi tjin ngasun'ndebi je 'ejñatsejen_ra̱ 'yá= ni ji. Tsiji xutabiu 'ba kika'e=naa̱, 'ba kitsik'etjusun= enri.
43017007	'Ba nganda'e be= nga ngayéje xi kika'enaa̱ kio= ndibani ña teni.
43017008	Ngat'a en xi kika'enaa̱, kui= xi kixinya_ra̱ xutabiu, 'ba kiskjebetjo 'ba kuankjinre nga kjuakixi kio jendibaña̱ ña teni. 'Ba makjainre nga ji kjinikasennaa̱.
43017009	Te'bets'ara̱ ngat'are kui 'ba bi ngat'are xuta ngasun'ndebi. Te'bets'ara̱ ngat'are xuta xi kika'enaa̱, ngat'a tsiji.
43017010	Ngatsi'i xi tsa'an, 'ba=nde tsiji. 'Ba xi tsiji, 'ba=nde tsa'an. 'Ba kjuajena̱ tjimatsejen ngajinre xutabiu.
43017011	Bi nde kuatejña ngisaña̱ ngasun'ndebi, tunga kui janda= k'uendu ngasun'ndebi, 'ba an kjuia̱ ña teni. 'Ba ji Na'en xi tsje, tikuendai xutabiu ko kjua'ñure ja'enri, ja'en xi kika'enaa̱, tuxi jngu ku̱anni joni ña.
43017012	Kionga tsakatejñaa̱ ngajinre xutabiu ngasun'ndebi, kitsikuenda=ña̱ ko kjua'ñure ja'en xi kika'enaa̱ 'ba kiskutsejen_ra̱, 'ba ni'yá kichaja. Tu kui sani xi je 'batjinni nga xaja, kui= xi kichaja, tuxi k'uetjusunni mé= xi kua'indut'a enri.
43017013	Tunga nganda'e tefi=ña̱ ña teni. 'Ba texin=ña̱ kibi yejerañu tejña ngisaa̱ ngasun'ndebi, tuxi kjuatsjana̱ s'e̱jñajinkjinni inimare xutabiu.
43017014	An je= kixinya_ra̱ enri, 'ba xuta ngasun'ndebi kuastike=, ngat'a bi ngasun'ndebi tse'e jotsa'en bi ngasun'ndebi tsa'an.
43017015	Bi temi'ara̱ nga kjui'naxjejin ngasun'ndebi, tusa 'naxjet'axin_ri xi ch'okun.
43017016	Xutabiu bi ngasun'ndebi tse'e, jotsa'en bi ngasun'ndebi tsa'an.
43017017	Tik'endutsje xutabiu, tuxi ku̱an sa'enni xa xi tsiji. Enri kjuakixi=.
43017018	Jotsa'en kjinikasennaa̱ ngasun'ndebi, 'ba=nde tsa'en tetsikasia̱n xutabiu ngasun'ndebi.
43017019	'Ba te'bejñatsjia̱ yojona̱ nga sa'aa̱n xa xi tsiji tu kjuanda tse'e xutabiu, tuxi ko kui 'ba nde s'endutsjeni ngajinre mé= xi kjuakixi nga sa'en xa xi tsiji.
43017020	'Ba bi tu ngat'are xutabiu te'bets'ara̱. 'Ba=nde te'bets'ara̱ ngat'are xi ku̱akjainre ngat'ana̱ kionga kjuint'e en xi kuetsu xutabiu,
43017021	tuxi jngu ku̱ani ngatsi'i. Jotsa'en tenijinnaa̱ 'ba an tejñajinra̱, Na'en, 'ba nde tsa'en jngu ngatjamajinna xutabiu, tuxi ku̱akjainnire xuta ngasun'ndebi nga ji kjinikasennaa̱.
43017022	'Ba je= kitsja_ra̱ kjuaje xi kika'enaa̱, tuxi jngu ku̱ani jotsa'en jngu maña.
43017023	An tejñajin_ra̱ 'ba ji tenijinnaa̱, tuxi 'ba tsa'en jngu ku̱ankjinni, 'ba 'batsa'en xuta ngasun'ndebi skue nga ji kjinikasennaa̱ 'ba nga nimején xutabiu jotsa'en nimejénnaa̱ an.
43017024	Ji Na'en, mejénna̱ nga k'uendukona̱ xuta xi kika'enaa̱ ña kuatejñaa̱, tuxi skueni kjuajena̱, kjuaje xi kika'enaa̱, ngat'a kjinimején=naa̱ kionga kje majín ngasun'ndebi.
43017025	Ji Na'en xi tjinri kjuakixi, xuta ngasun'ndebi bi beri. Tunga an 'bera̱, 'ba xutabiu be= nga ji kjinikasennaa̱.
43017026	'Ba je 'ejñatsejen_ra̱ xutabiu 'yá= ni ji 'ba janda= k'uejñatsejen ngisa_ra̱, tuxi simejénni xi yak'a jotsa'en nimejénnaa̱ 'ba tuxi an kuatejñajinni_ra̱.
43018001	Kionga Jesús je 'ba kitsure Na'enchana, kiko xutare 'ba ja'axtiu xingunda xanga Cedrón, 'ba ja'as'en jngu nga'nde ña tjintje ya xi ma chine ture.
43018002	'Ba Judas xi singantsja 'ba nde be nga'ndebiu, ngat'a Jesús nkjin ndiya kuañajanko xutare kio.
43018003	Kui kjuañu Judas ja'eko yak'ani chasoldadu ko nchja xi tsikuenda ningu xi kitsikasen xi ngakure na'mi ko xuta fariseo xi ja'e nga ya'a ndi'i xi tsikjen aseti ko ndi'i xi s'ekuya 'ba ko kicha.
43018004	Tunga Jesús je be ngayéje xi ku̱anre 'ba kint'e nchjabiu 'ba kitsure: ―¿'Yá= xi temijnyisjo?
43018005	'Ba nchjabiu kitsingojore: ―Jesús xi Nazaret tse'e. 'Ba Jesús kitsure: ―Kui= ña̱ an. 'Ba nde kio sejñajinre nchjabiu Judas xi titsingantsja.
43018006	'Ba kionga je 'ba kitsu Jesús: “Kui= ña̱ an”, nchjabiu kiji ngastun 'ba tsixu t'anangiu.
43018007	'Ba 'batsa'en Jesús tsiningiya nganire: ―¿'Yá= xi temijnyisjo? 'Ba nchjabiu kitsu: ―Jesús xi Nazaret tse'e.
43018008	'Ba Jesús kitsu nganire: ―Je 'ba kixin_nuu̱ nga kui= ña̱ an. Tsa an xi temijnyisjainuu̱, ta'e'ndio nga ngatafi nchjabi.
43018009	'Ba kuán tuxi k'uetjusunni en xi kinchja Jesús nga jako Na'enchana, kionga 'ba kitsu: “Na'en, xuta xi kika'enaa̱, ni'yá kichaja.”
43018010	'Ba 'batsa'en Simón Pedro ts'axje kicha xi kjit'are 'ba tsatet'a ñojon kixi xuta xi Malco 'mi, xi chu'ndare na'mi titjun.
43018011	'Ba Jesús kitsure Pedro: ―Tjaya ngani kichari tjiuxinre. Tsa Na'enchana titsjana̱ kjuanimabi, ¿a bi tjinnere nga kjua'axtia̱?
43018012	'Ba 'batsa'en chasoldadu ko xi ngakure 'ba ko nchja xi tsikuenda ningu kitsuba Jesús 'ba 'et'a'ñu.
43018013	'Ba ndaba Anás titjun kiko, ngat'a kui xi na'enchi'yare Caifás xi na'mi titjun kuán nubiu.
43018014	'Ba kui Caifás xi inya'a xuta judío nga ngisa= nda tjin tsa jngu xuta kueyantjaire tu kjuanda tse'e ngatsi'i xuta.
43018015	Simón Pedro ko ngijngu xutare Jesús kitjenngi. 'Ba ngat'a xutare Jesús xi ngijngu bexkun na'mi titjun kui ja'as'enko Jesús ngandetsin ndaba na'mi titjun.
43018016	Tunga Pedro tsakasen ngandetsian ña tijña xuntjo. Kui kjuañu xutare Jesús xi bexkun na'mi titjun 'etjuni 'ba jako na xi titsikuenda xuntjo 'ba kitsikja'as'en Pedro.
43018017	'Ba 'batsa'en na xi titsikuenda xuntjo tsiningiyare Pedro: ―¿A bi ko ji xi 'ba nde xutare chingabiu kuáin? 'Ba Pedro kitsu: ―Bi an.
43018018	'Ba nch'an kuán kui nixtjinbiu. Kui kjuañu chu'nda ko nchja xi tsikuenda ningu inyatsi'isunire yojore t'a ndi'i xi 'etse, 'ba Pedro 'ba nde s'ejñajinre nga titsi'isure yojore.
43018019	'Ba na'mi titjun tsiningiyare Jesús ngat'are xutare 'ba ngat'are mé= xi bakuya.
43018020	'Ba Jesús kitsingojore: ―Kinchjatsejen=ña̱ ngixkun ngatsi'i xuta ngasun'ndio. Ngantsjai yakuya ni'ya sinagoga ko ndetsinre ningu, ña mañajan ngatsi'i xuta judío. 'Ba nimé kinchja'maa̱.
43018021	¿Ánñu an techjaningiyaninaa̱? Chjaningiya_ri xuta xi kjint'e mé= xi kinchjaa̱. Kui xi be= mé= xi kinchjaa̱.
43018022	Kionga je 'ba kitsu Jesús jngu xuta xi tsikuenda ningu tso'ot'are 'ba kitsure: ―¿Ánñu 'batsa'en teningojoni_ri na'mi titjun?
43018023	'Ba Jesús kitsingojore: ―Tsa ch'o kixia̱n, 'ba t'innaa̱ ñáre en ch'otsu xi kinchjaa̱. Tunga tsa 'batjin mé= xi kixia̱n, ¿ánñu michut'aninaa̱?
43018024	'Ba 'batsa'en Anás tji'ñure Jesús nga kitsikasenre Caifás xi na'mi titjun.
43018025	Yejerañu Simón Pedro tsakasen ngisa nga titsi'isure yojore t'a ndi'u. 'Ba 'batsa'en kichjaningiya nganire: ―¿A bi ko ji xi 'ba nde jngu xutare xutabiu kuáin? 'Ba Pedro 'e'mota'en yojore 'ba kitsu: ―Bi an.
43018026	'Ba jngu chu'ndare na'mi titjun xi xinkjin mani xuta xi Pedro tsatet'a ñojon 'ba nde tsiningiyare: ―¿A bi ko ji tesenkue xutabiu nga tsa'bera̱ ngajaan, ña tjintje ya?
43018027	Tunga Pedro 'e'mota'en ngani. 'Ba ndekuini chubabiu kiski'nda jngu chaxicha.
43018028	'Ba 'batsa'en nchjabiu 'etjuko Jesús ndaba Caifás nga kiko ni'ya pretorio, ndaba ña tsa'en kjua xuta titjun Roma. 'Ba je tjis'e isen. 'Ba nchjabiu bi ja'as'en ni'ya pretorio, ngat'a tsa kjua'as'en jngu ni'ya xi bi tse'e xuta judío, tsu nga bi nde tsjeni ngixkun Na'enchana 'ba bi nde ma kjineni xichine s'i pascua.
43018029	Kui kjuañu Pilato 'etjuni ngandetsian nga ja'ekjako 'ba kitsure: ―¿Mé= kjua tefangiñu xutabi?
43018030	'Ba nchjabiu kitsingojore: ―Tsa bi xuta ch'okun kibi, bi ji singatsjari̱.
43018031	'Ba kio Pilato kitsure: ―Tusa tangiko 'ba ti'an_ru kjua jotsa'en tijña kjuatexumanu. 'Ba xuta judío kitsu: ―Bi tixa'ndeni̱ tsa sik'en xuta.
43018032	'Ba 'batsa'en 'etjusun en xi kinchja Jesús nga kitsuyatitjun jotsa'en kueya.
43018033	'Ba 'batsa'en Pilato ja'as'en ngani ni'ya pretorio 'ba kinchjare Jesús 'ba kitsure: ―¿A ji= ni reyre xuta judío?
43018034	'Ba Jesús kitsingojore: ―¿A kjuafa'etsjenri ndibanire nga techjaningiyanaa̱? ¿Asa tu kui= kjua nga tjin xi ye'eri nijmi ngat'ana̱?
43018035	'Ba Pilato kitsingojore: ―¿A xuta judío kuáa̱n an? Naxinandari ko xi ngakure na'mi kitsingantsjari ngat'ana̱. ¿Mé= xi kjiñe'en?
43018036	'Ba Jesús kitsingojo nganire: ―Bi nga'e ngasun'ndebi ña batexumaa̱. Tsa ngasun'ndebi ña batexumaa̱, ¿a bi sikjanntjaina̱ xuta xi inyatsa'exat'ana̱, tuxi bi ku̱angantsjaña̱ ngat'are xuta judío? Tunga bi nga'e ña batexumaa̱.
43018037	'Ba 'batsa'en Pilato kitsure: ―¿A rey= ni tsu'ba? 'Ba Jesús kitsingojore: ―Ji xi 'ba tesji nga rey= ña̱ an. Kui= kjua kitsinña̱ 'ba kui= kjua ja'eña̱ ngasun'ndebi, tuxi xinyakixiña̱ ngat'are mé= xi kjuakixi. 'Ba ngatsi'i xi tsimején kjuakixi nt'e=na̱.
43018038	'Ba Pilato kitsu nganire: ―¿Mé= xi kjuakixi? 'Ba kionga je 'ba kitsu, 'etju nga kikjako ngani xuta judío 'ba kitsure: ―Tumé je tisakuna̱ ngat'are xutabiu.
43018039	Tunga jun je 'batsa'en nganu, nga tsindaa̱ jngu xuta nduya xi chjo'o nga s'i pascua. ¿A mejénnú nga sindaa̱ reyre xuta judío?
43018040	'Ba 'batsa'en nchjabiu kiski'ndaya: ―¡Bi kui xutabiu! ¡Tu̱sá Barrabás! 'Ba Barrabás, jngu chacheje kui.
43019001	'Ba 'batsa'en Pilato 'exa nga s'e̱re Jesús.
43019002	'Ba chasoldadu kitsinda jngu corona na'ya 'ba 'esun nindaku, 'ba kitsikaja jngu najñu nduju kuán joni xi baja rey.
43019003	'Ba 'batsa'en inyatsitiñat'are 'ba inyatsure: ―¡Te'ndari, reyre xuta judío! 'Ba inyamo'ot'a tsare.
43019004	'Ba 'batsa'en Pilato 'etju ngani ngandetsian 'ba kitsure nchjabiu: ―Nga'e k'uaxje_nuu̱ xutabiu, tuxi xiañu nga tumé je tisakuna̱ ngat'are kui.
43019005	'Ba 'batsa'en Jesús 'etju ngandetsian nga tji'sunre corona xi na'ya 'ba yaja najñu nduju kuon. 'Ba Pilato kitsu: ―¡Nga'e sejña xutabiu!
43019006	'Ba kionga xi ngakure na'mi ko nchja xi tsikuenda ningu tsabe Jesús, kiski'ndaya: ―¡Tjat'ai kru xutabiu! ¡Tjat'ai kru kui! 'Ba Pilato kitsure: ―Tusa jun tangiko 'ba tet'o kru, ngat'a an tumé je tisakuna̱ ngat'are kui.
43019007	'Ba xuta judío kitsu ngani: ―Tjin=ni̱ kjuatexuma, 'ba jotsa'en tijña kjuatexumani̱ 'ba=tsa'en tjinnere nga kueya xutabi, ngat'a Ki'ndire Na'enchana titsa'en yojore.
43019008	Kionga Pilato kjint'e kibiu, ngisa 'ñu kitsakjun.
43019009	'Ba 'batsa'en ja'as'en ngani ni'ya pretorio 'ba kitsure Jesús: ―¿Ñá=ñu tsiji? Tunga Jesús bi kitsingojore.
43019010	'Ba 'batsa'en Pilato kitsu nganire: ―¿A bi xukonaa̱? ¿A bi 'ye nga ku̱anna̱ kuet'ara̱ kru asa sik'ejñandaira̱?
43019011	'Ba Jesús kitsingojore: ―Nime ma ñe'en ngat'ana̱ tsa bi Na'enchana kitsja'nderi. Kui kjuañu, xi kitsingantsjana̱ ngat'ari ngisa= 'ñu tse je tjinre nga ko mare ji.
43019012	Tsaka'anire chubabiu Pilato 'etuts'inre nga tsangisjai ndiya jótsa'en ku̱an sik'ejñandai Jesús. Tunga xuta judío kiski'ndaya: ―¡Tsa sik'ejñandai xutabiu, bi nda teñe'en ngixkun xuta titjun César! ¡Xi rey tsa'en tajngu yojore, kui= xi stike xuta titjun César!
43019013	'Ba kionga Pilato kjint'e enbi, 'batsa'en ts'axje Jesús ngandetsian 'ba tsik'ejña nga'nde ña tsa'en kjua, nga'nde xi “Ña kjiya ndiojo” 'mi, xi Gabata 'mi nga en hebreo.
43019014	'Ba nixtjinbiu je inya'benda xuta mé= xi machjen s'i pascua, ngat'a je tifechu tiña s'iu. Jeru mején nyusen ya'a. 'Ba Pilato kitsure xuta judío: ―¡Nga'e sejña reynu!
43019015	'Ba nchjabiu kiski'ndaya: ―¡Tji'naxje xutabiu! ¡Tji'naxje! ¡Tjat'ai kru kui! 'Ba Pilato kitsure: ―¿A kuat'a=ña̱ kru reynu? 'Ba xi ngakure na'mi kitsu: ―¡Tsajain ngisani̱ kja'e rey, tu jngu sani xuta titjun César!
43019016	'Ba 'batsa'en Pilato kitsingantsja Jesús, tuxi s'e̱t'ani kru, 'ba nchjabiu kiko.
43019017	'Ba 'batsa'en Jesús 'etju nga ya'anijin krure nga kiji nga'nde xi nga'ndere nindaku mik'en 'mi (xi Gólgota 'mi nga en hebreo).
43019018	Kio kiset'a kru kui ko kja'e ngisa jó nchja. Jngu xi kiset'a kru ngate kixire 'ba jngu ngate skjunre.
43019019	'Ba 'batsa'en Pilato 'exa nga se̱t'a jngu yate ngasunnk'a ku Jesús. Xi 'bitsa'en kua'indut'a: “Jesús xi Nazaret tse'e, reyre xuta judío.”
43019020	'Ba nkjin xuta judío 'exkiya kibiu, ngat'a tiñare naxinando nga'nde ña kiset'a kru Jesús 'ba ngat'a yatebiu kua'indut'a en hebreo ko en latín 'ba ko en griego.
43019021	'Ba 'batsa'en xi ngakure na'mire xuta judío ja'ekun Pilato 'ba kitsure: ―Bi nda tjin nga: “Reyre xuta judío”, kua'indut'a yatebiu. Tusa tjat'ai nga: “Kui xi kitsu: An= ña̱ reyre xuta judío.”
43019022	'Ba Pilato kitsingojore: ―En xi je kitsi'indut'aa̱, je kitsi'indut'aa̱.
43019023	'Ba kionga je chasoldadu je yat'a kru Jesús, 'batsa'en kiskjebe najñu xi yaja 'ba ñujun ka'a ts'axje. 'Ba jngu ka'a ts'akore nga jngu jngu chasoldadu. 'Ba nde kiskjebe najñu nduju xi yaja Jesús xi bi kitjuya, tu jngu ka'a sani ngisin ka'nda ngi'ndere.
43019024	'Ba kitsure xinkjin: ―Bi k'uejnda kibi. Tusa siskayaña 'yá xi k'uakore. 'Ba kuán tuxi 'etjusunni enre Na'enchana ña 'batsa'en kua'indut'a: “Kitsika'bire xinkjin najñuna̱ 'ba kitsiskaya najñu ndujuna̱.” 'Ba 'ba= kitsa'en chasoldadu.
43019025	'Ba tsikinyat'a tiña krure Jesús nare ko ndichja nare 'ba ko María xi chjunre Cleofas 'ba ko María Magdalena.
43019026	'Ba kionga Jesús tsabe nare ko xutare xi 'ñu tsimején nga kio sejñat'are, kitsure nare: ―Na, ki'ndiri sejña kio.
43019027	'Ba kitsure xutare: ―Nari s'ejña kio. 'Ba ndekuini chubabiu xutare kiskjebetjo nare Jesús ndaba.
43019028	Kionga je kuán kibi, Jesús be nga je kuajngu ngayéje xi tjinnere nga k'uetjusun 'ba kitsu: ―Xindana̱ 'Ba kitsu, tuxi 'etjusunni jotsa'en kua'indut'a enre Na'enchana.
43019029	'Ba kio tijña jngu nisa xi inya binu san. 'Ba nchjabiu kitsika'nyi jngu tsanga ko binu son 'ba 'eku jngu yare hisopo 'ba kitsitiñat'are ts'a Jesús.
43019030	'Ba kionga je kits'i binu son kitsu: ―Je= 'etjusun yeje. 'Ba 'batsa'en yejen tsindi nindaku 'ba k'en.
43019031	'Ba kui nixtjinbiu tis'enda xichine xi tse'e nixtjin nga nikja'aya. 'Ba xuta judío bi mejénre nga yojore janda s'etjen 'bangi t'a kru kionga kjua'e nixtjin nga nikja'aya, ngat'a 'ñu kun kui nixtjinbiu. Kui kjuañu tsi'anire Pilato nga xut'okja ngasure nchja xi tjindut'a kru 'ba nga xja'axin yojore.
43019032	'Ba 'batsa'en ja'e chasoldadu 'ba kiskjet'okja ngasure ngojó nchja xi kjiyut'ako kru Jesús.
43019033	Tunga kionga echu ña kjit'a Jesús, tsabe nga je k'en. Kui kjuañu bi kiskjet'okjani ngasure.
43019034	Tunga jngu chasoldadu juñare lanza nisinre Jesús, 'ba ta'a 'etju jin ko nanda.
43019035	'Ba xuta xi tsabe mé= xi kuán, kui= xi be'enijmi 'ba xi tsu kui kjuakixi=. 'Ba be= nga kjuakixi mé= xi titsu, tuxi 'ba nde ku̱akjainninu jun ngayeje.
43019036	Ngat'a 'ba kuán tuxi 'etjusunni enre Na'enchana ña 'batsa'en kua'indut'a: “Nijngu nindare stjut'o.”
43019037	'Ba nde tsa'en kua'indut'a enre Na'enchana ña 'ba tsu: “Nchjabiu skutsejen'a xuta xi juñare.”
43019038	'Ba jaskan kionga je 'ba kuán, Kuse xi Arimatea tse'e, xi 'ba nde xutare Jesús xi tsak'ajmetjenngi'mo ngat'a tsankjunke xuta judío, kui xi tsi'are Pilato nga sja'ndere nga kueko yojore Jesús. 'Ba 'batsa'en Pilato kitsja'ndere, 'ba xutabiu kikja'a yojore Jesús 'ba kiko.
43019039	'Ba nde ja'e Nicodemo, xuta xi kikun Jesús nga jñu, ja'eko jeru mején kate kilo tsajmi xi nda jen xi mirra ko áloe ts'atjijinre xinkjin.
43019040	'Ba ngojó kiskjebe yojore Jesús 'ba kitsik'atjijun najñu xi yajunre tsajmi xi nda jen, jotsa'en ngare xuta judío nga beyanijin xinkjin.
43019041	'Ba ña kiset'a kru Jesús, tijñat'a tiñare jngu nga'nde ña tjintje ya xi ma chine ture. 'Ba nga'ndebiu tijña jngu tsju xatse xi nisa'yajín s'eyanijin kio.
43019042	Kio yajñaya yojore Jesús nchjabiu, ngat'a tijña tiña tsju 'ba ngat'a kui nixtjinbiu xuta judío je inya'benda xichine s'iu.
43020001	Nga tamingu nga tajñu, kionga tojo jñu ngisa, María Magdalena kiji ña tijña tsju 'ba tsabe nga kitukja'axin ndiojo xi kis'extiuchjani tsju.
43020002	'Ba 'batsa'en tsangatsanga nga kikun Simón Pedro ko xutare xi ngijngu xi Jesús 'ñu tsimején 'ba kitsure: ―¡Je kitukja'axin yojore naina ngaya tsju, 'ba bi 'yee̱ ñá kis'ejña ngani!
43020003	'Ba 'batsa'en Pedro ko xutare xi ngijngu kiji ña tijña tsju.
43020004	Tsangatsanga ngojó, tunga xutare xi ngijngu ngisa 'ñu tsangatsanga nga ko mare Pedro 'ba kui tjun echu tsju.
43020005	Tunga bi ja'as'en. Tu tsakasen tsindi tuxi skutsejenyani 'ba tsabe nga kio tijña najñu xi ts'atjijun yojore Jesús.
43020006	'Ba 'batsa'en Pedro echutjenngi ngani 'ba ja'as'en tsju, 'ba 'ba nde kui tsabe najñu xi kio tijña
43020007	ko najñu xi ts'atjijun nindaku Jesús xi bi kio tijñajinre najñubiu. Tu t'axin tijña nga tjikuya.
43020008	'Ba 'batsa'en 'ba nde ja'as'en xutare xi ngijngu xi tjun echu tsju, 'ba tsabe 'ba kuakjainre.
43020009	Ngat'a kje mankjinjínre nchjabiu enre Na'enchana xi 'batsa'en kua'indut'a nga tjinnere nga kjua'aya nganire Jesús ngajinre mik'en.
43020010	'Ba 'batsa'en xutare Jesús jendiba ngani ndaba.
43020011	Tunga María tsakasen ngandetsin tsju nga tikji'nda. 'Ba yejerañu tikji'nda tsakasen tsindi tuxi skutsejenyani tsju
43020012	'ba tsabe jó ankje xi yaja najñu tiba, xi tjindu nga'nde ña kis'ejña yojore Jesús tsakaiñu. Jngu xi tsik'ejña ña kis'ejña nindaku, 'ba jngu xi tsik'ejña ña kitsjen ndsaku.
43020013	'Ba ankjelebiu kitsure María: ―Na, ¿ánñu techi'ndani? 'Ba María kitsu: ―Ngat'a kitukja'axin= yojore naina̱, 'ba bi 'bia̱ ñá kis'ejña ngani.
43020014	'Ba yejerañu 'ba titsu, kitsiku'be nindaku 'ba tsabe nga kio sejña jngu xuta. Kui xi Jesús, tunga bi tsabexkun.
43020015	'Ba Jesús kitsure: ―Na, ¿ánñu techi'ndani? ¿'Yá= xi temijnyisjai? 'Ba María kitsikja'etsjen nga kui= xuta xi tsikuenda ya xi kio tjintje 'ba kui kjuañu kitsunire: ―Na'en, tsa ji ka'mikue, 'ba t'innaa̱ ñá kafajñe, 'ba kuikja'a ngañaa̱.
43020016	'Ba Jesús kitsure: ―María. 'Ba 'batsa'en María kitsiku'beya 'ba nga ko en hebreo kitsure: ―¡Rabuni̱! (En xi tsunire: maestru.)
43020017	'Ba Jesús kitsure: ―Bi chjunnaa̱, ngat'a kje fijía̱n ña tijña Na'enna̱. Tunga tik'e_ri nijmi nts'ia̱ nga kuikatejñakua̱ Na'enna̱ xi 'ba nde Na'ennu, Na'enchana̱ xi 'ba nde Na'enchanu.
43020018	'Ba 'batsa'en María Magdalena kike'ere nijmi xutare Jesús nga tsabe Na'enna 'ba 'ba nde ye'ere nijmi mé= xi kitsure.
43020019	'Ba kionga je kuajñu ndekuini nixtjin tamingu, tjichja xuntja nga'nde ña kuañajan xutare Jesús, ngat'a inyatsakjunke xutaxa judío. 'Ba 'batsa'en Jesús ja'ekasenjinre 'ba kitsure: ―Ngatjas'enu kjuaxiu.
43020020	'Ba kionga je 'ba kitsure, yakure teyantsja ko nisinre. 'Ba tsja kuánre xutare nga tsabe ngani Na'enna.
43020021	'Ba Jesús kitsu nganire: ―Ngatjas'enu kjuaxiu. Jotsa'en Na'enchana kitsikasenna̱, 'ba=nde tsa'en tetsikasen_nuu̱ nganda'e.
43020022	'Ba kionga je 'ba kitsu, 'entjore nchjabiu 'ba kitsure: ―Chjubetjo ngajin inimanu Isennixtjintsjere Na'enchana.
43020023	Xi sichat'a_ru jere, ku̱achat'are jere. 'Ba xi bi sichat'a_ru jere, janda= s'e̱re jere.
43020024	'Ba Tomás xi 'ba nde xuta 'ñú 'mi, xi 'ba nde jngu xutare xi tejó, bi kio tijñajinre kionga ja'e Jesús.
43020025	'Ba xutare xi yak'a ye'ere nijmi 'ba kitsure: ―Je= kji'yee̱ Na'enna. Tunga Tomás kitsure: ―Tsa bi skuia̱ chubare xiun ngaya ntsja, 'ba tsa bi skanis'ia̱n najma ndsaa̱ ña kijire xiun, 'ba tsa bi skanis'ia̱n ndsaa̱ nisinre, bi ku̱akjainna̱.
43020026	'Ba kionga je ja'a jin nixtjin, tjinduya ngani ngaya jngu ni'ya xutare, 'ba nde kio tijñajinre Tomás. 'Ba ninga tjichja xuntjo, Jesús ja'ekasenjin nganire 'ba kitsure: ―Ngatjas'enu kjuaxiu.
43020027	'Ba 'batsa'en kitsure Tomás: ―Chutsejen_ri ndsaa̱ 'ba chanis'en najma ndsai nga'e. 'Ba ndechanis'en ndsai nisinna̱. Bi nitajai inimari. Tusa ngatjamakjainri.
43020028	'Ba Tomás kitsingojore: ―¡Naina̱ 'ba Na'enna̱!
43020029	'Ba Jesús kitsure: ―Makjainri ngat'a je= kji'yanaa̱. Ndare xuta xi bi tsabena̱ tunga kuakjainre.
43020030	'Ba nkjin ngisa kjuakun xi kitsa'en Jesús ngixkun xutare xi bi i tjit'a xujunbi.
43020031	Tunga kibi tjit'a, tuxi ku̱akjainninu nga Jesús xi Cristo, Ki'ndire Na'enchana, 'ba tuxi s'e̱ninu kjuabenichun nga ku̱akjainnu ngat'are kui.
43021001	'Ba jaskan nde kuatsejen nganire Jesús xutare ndai ndachikun Tiberias. 'Ba 'bitsa'en kuatsejenre:
43021002	Ñatjen tjindu Simón Pedro, ko Tomás xi 'ba nde xuta 'ñú 'mi, ko Natanael xi Caná tse'e, nga'nde xi tijña ngajinre nangi Galilea, ko nistire Zebedeo, 'ba ko kja'e ngisa jó xutare.
43021003	'Ba 'batsa'en Simón Pedro kitsure xi yaka: ―Tjiuti tefik'engi_ra̱. 'Ba nchja xi yak'a kitsure: ―'Ba=nde kuangikori̱ ji̱n. 'Ba 'batsa'en 'etju 'ba ja'as'en jngu barku, tunga kui nistjenbiu nijnguú tjiuti kitsuba.
43021004	'Ba kionga je mején tjis'e isen, Jesús ja'ekasen ndai ndachikun, tunga xutare bi tsabexkun.
43021005	'Ba Jesús kitsure: ―Jun na'en, ¿a kje xuntsjajíun tjiuti? 'Ba nchjabiu kitsingojore: ―Junjun.
43021006	'Ba Jesús kitsu nganire: ―Ngate kixire barku chanikjo'o na'yanu 'ba sa̱kunu. 'Ba 'ba kitsa'en nchjabiu, 'ba ninga bi nde ma kjenijinni na'yo, ngat'a ne nkjin tjiuti kiskaya na'yare.
43021007	'Ba 'batsa'en xutare xi Jesús 'ñu tsimején kitsure Pedro: ―¡Na'enna kibiu! 'Ba kionga Simón Pedro kjint'e nga 'ba kik'inre: “Na'enna kibiu”, tsakaja ngani najñure (ngat'a ts'axje) 'ba kiskijin ndachikun.
43021008	'Ba jaskan xutare xi yak'a echuko barku nga inya'befe na'ya xi kitse tjiuti, ngat'a bi kjin mare nangi kixiu ña kui inya, jeru mején jngu sientu metro.
43021009	'Ba kionga nchjabiu 'etukajen barku, tsabe ndi'i x'i, 'ba jngu tjiuti kjijñajin ko niñuxtila.
43021010	'Ba Jesús kitsure: ―Ndeko masion tjiuti xi kisakunu.
43021011	Kui kjuañu tsijunni Simón Pedro barku 'ba 'efe ña nangi na'ya xi kitse tjiuti ya'e, xi jngu sientu masen ko ján mani. 'Ba ninga tsa 'batsa'en nkjin mani tjiutiu, tunga bi 'ejnda na'yo.
43021012	'Ba Jesús kitsure nchjabiu: ―Ndechino. 'Ba nijnguú xutare kuán kakun nga tsiningiyare: “¿'Yá= ni ji?”, ngat'a be= nga Na'enna kibiu.
43021013	'Ba 'batsa'en Jesús kitsitiñat'are 'ba kiskjebe niñuxtilo 'ba kitsjare nchjabiu, 'ba 'ba nde kitsa'en ko tjiutiu.
43021014	Kibi= xi majánni ndiya nga Jesús kuatsejenre xutare, jaskan nga je ja'aya nganire ngajinre mik'en.
43021015	'Ba kionga je tsakjen, Jesús tsiningiyare Simón Pedro: ―Simón, ki'ndire Jonás, ¿a ngisa= 'ñu nimejénnaa̱ ji nga ko mare nchjabi? 'Ba Pedro kitsingojore: ―Jun na'en, 'yani nga tsimejénra̱ ji. 'Ba Jesús kitsu nganire: ―Tikuendai chutsangana̱.
43021016	'Ba tsiningiya nganire xi majóni ndiya: ―Simón ki'ndire Jonás, ¿a nimején=naa̱? 'Ba Pedro kitsingojo nganire: ―Jun na'en, 'yani nga tsimejénra̱ ji. 'Ba Jesús kitsure: ―Tikuendai chutsangana̱.
43021017	'Ba tsiningiya nganire xi majánni ndiya: ―Simón ki'ndire Jonás, ¿a nimején=naa̱? 'Ba Pedro kuabare nga kichjaningiyare xi majánni ndiya: “¿A nimején=naa̱?”, 'ba kitsure: ―Na'en, 'ya yejeni xi tjin. 'Ya=ni nga tsimejénra̱ ji. 'Ba Jesús kitsure: ―Tikuendai chutsangana̱.
43021018	Kjuakixi= xi texinra̱. Kionga sa'e ki'ndi, kichaja tajngu=ni najñuri tuxi k'uinni nituña ña kuamejénri. Tunga kionga je ku̱achingai, kjuente=ni ndsai 'ba tjin= xi sikajari najñuri 'ba kuekori ña ji bi mejénri k'uin.
43021019	Nga 'bi kitsu Jesús, kitsuyatitjuun jótsa'en kueya Pedro nga kuakutsejen kjuajere Na'enchana. 'Ba jaskan kitsure ngayeje: ―Ndetjenngina.
43021020	'Ba 'batsa'en Pedro kiskutsejen ngastun 'ba tsabe nga tjenngire xutare xi Jesús 'ñu tsimején, xi tijñat'a tiñare Jesús kionga kiskine xichine s'i pascua 'ba xi ja'ba je tsiningiyare: “Na'en, ¿'yá xi singantsjari?”
43021021	'Ba kionga Pedro tsabe xutabiu, tsiningiyare Jesús: ―Na'en, 'ba kui xutabi, ¿mé= xi ku̱anre?
43021022	'Ba Jesús kitsure: ―Tsa mejénna̱ nga janda k'uejña ka'nda nga kjua'e ngañaa̱, ¿mé= kuendari? Ji ndetjenngina.
43021023	Jaskan kiya enbi ngajinre xi makjainre ngat'are Jesús, nga bi kueya xutare kibiu. Tunga bi 'ba kitsu Jesús, tsa bi kueya xuto. Tu kitsu sani: “Tsa mejénna̱ nga janda k'uejña ka'nda nga kjua'e ngañaa̱, ¿mé= kuendari?”
43021024	'Ba ndekuini xutare xi tsuyakixi ngat'are kibiu 'ba kui kitsi'indu kibi. 'Ba 'ya=ni̱ nga kjuakixi= en xi kinchja.
43021025	'Ba tjin= ngisa kja'e tsajmi xi kitsa'en Jesús. 'Ba tsa jngu jngu s'e̱t'a ngayéje xi kitsa'en, biru s'e̱n ngayéje ngasun'ndio xujun xi s'e̱t'a kibiu.
44001001	Ji na'en, Teófilo, xujun xi tjun kitsi'indura̱ kixia̱n ngat'are ngayéje xi Jesús 'etuts'inre nga kitsa'en 'ba yakuya
44001002	'nda nixtjin nga kitjunitjen ngank'aa. 'Ba kionga kje fijín, Jesús tu ngat'are Isennixtjintsjere Na'enchana yakuyanire nchja chinga apóstol xi ja'ba je kiskja'ajin mé= xi tjinnere nga sa'en.
44001003	Jaskan nga je k'en Jesús 'ba ja'aya nganire, nkjin ndiya ja'ekakuchuyare nchja chinga apóstol nga tijñakun. Yachan nixtjin nga kitsitsejenre yojore 'ba jako nijmi ngat'are ña batexuma Na'enchana.
44001004	'Ba kionga tojo tijñako ngisa nchja chinga apóstol, 'enere nga bi k'uetju naxinanda Jerusalén. ―Chuya_ru ka'nda nga xuntsjo mé= xi Na'enchana kitsuyatitjunnu nga sjanu jotsa'en nga kixin_nuu̱ ―kitsure―.
44001005	Ngat'a Juan ko nanda yatenda xuta, tunga jun, tu chuba nixtjin= chaja ngisare nga sa̱tendo ko Isennixtjintsjere Na'enchana.
44001006	'Ba 'batsa'en nchja xi kio kuaku tsiningiyare Jesús: ―Ji na'en ―kitsure―, ¿a nganda'e= kua'ere xuta xi Israel tse'e nga kuatexuma nganire nangi xi tse'e?
44001007	―Bi jun 'bakonu nga xio mé= chuba 'ba mé= nixtjin Na'enchana sijngu mé= xi kiskusunre nga sa'en, xi tu kui tajngu batexumare ―kitsingojore Jesús―.
44001008	Tunga sa̱kunu kjua'ñu kionga Isennixtjintsjere Na'enna kjua'e ngajinnu, 'ba k'ue=ñu nijmi ngat'ana̱ bi tu nga'e Jerusalén 'ba=nde ngayéje nangi Judea ko nangi Samaria 'ba jo kji'i tji'bindai ngasun'ndebi.
44001009	Nga jaskan nga je 'ba kitsu Jesús, 'ba nchja chinga apóstol inyakutsejenre, 'batsa'en kitjunitjen ngank'aa. Jngu yufi 'e'mo 'ba nchjabiu bi nde tsabe ngisani.
44001010	'Ba yejerañu nchja chinga apóstol 'ñu nda inyakutsejen ngank'aa jotsa'en tifi Jesús, tukjia'a jó nchja xi yaja najñu tiba ja'ekinyat'are.
44001011	―Jun, na'en xi Galilea tse'e ―kitsure―, ¿ánñu tenya ndujunñu nga techutsijion ngank'aa? Ndekuini Jesús xi kitjunitjen ngajinnu xi kiji ngank'aa, 'ba=tsa'en kjua'e ngani jotsa'en kji'yo nga kiji.
44001012	'Ba 'batsa'en nchja chinga apóstol ja'e ngani naxinanda Jerusalén nga jendibani tjenngi xi Ya Olivo 'mi. Kui tjenngiu tijña tiñare naxinanda Jerusalén joru ni tsa jngu kilómetro.
44001013	'Ba kionga je ja'e ngajin naxinando, 'batsa'en tsijin ngank'a ni'ya ña tjinduya. Kibi= xi ja'enre nchja chinga apóstol: Pedro, Santiago, Juan, Andrés, Felipe, Tomás, Bartolomé, Mateo, Santiago xi ki'ndire Alfeo, ko Simón xi mako nchja cananista 'ba ko Judas xi nts'e Santiago.
44001014	Ngatsi'i nchjabi ko ngatsi'i nts'e Jesús, ko María xi nare 'ba ko kja'e ngisa yanchjin tu jngu= kitsa'en kjuafa'etsjenre nga ñatjen jakontsjai Na'enchana.
44001015	Jngu nixtjin kionga kuañajan xuta xi makjainre ngat'a tse'e Jesús xi jngu sientu ko kanru mani, 'ba 'batsa'en Pedro tsakasen nduju ngamasenre kui.
44001016	―Jun nts'ia̱ xian ―kitsure―, tjinnere nga 'etjusun mé= xi kua'indut'a enre Na'enchana jotsa'en kitsu David kionga Isennixtjintsjere Na'enchana kitsikinchja ngat'are Judas, kui xuta xi kitsja ndiyare nchja xi kitsuba Jesús.
44001017	Ngat'a Judas kuán jngu xuta xi tsajain 'ba tu jngu xa kis'ere joni ji̱n tsakaiñu.
44001018	Tunga bi nda kitsa'en, 'ba ko ton xi kuachjinire kjuach'okunre tsatse jngu xu'ba. 'Ba kio kisasen ngasten nga kintjaingi 'ba masen yojore niki kitsinga, 'ba 'etju yeje ndse'ere.
44001019	'Ba ngatsi'i xuta xi tjindu naxinanda Jerusalén kjint'e mé xi kuán, 'ba Alcédama kik'in nga'ndebiu nga enre. Kui xi tsunire: Xu'bare Jin.
44001020	Ngat'a 'bitsa'en kua'indut'a xujun xi tse'e Salmos: Ngatas'e tiya ndaba xutabiu, 'ba tu'yá ngat'ejñaya. 'Ba 'ba nde tsa'en kua'indut'a: Kja'e xi ngatasaku nganire xare.
44001021	'Ba tjindujinna nga'e nchja xi ngantsjai tseketsumakoni̱ kionga tijñako ngisana Na'enna Jesús,
44001022	'ndani nga yatenda Juan 'ba 'nda nga nixtjin nga kitjunitjen ngank'aa. 'Bamani, jngu xuta xi ngajinre nchjabi machjen nga kjua'as'enjinre stinni̱ meni nga ko ji̱n ngatatsikixiya nga Jesús ja'aya nganire ngajinre mik'ion ―kitsu Pedro.
44001023	'Ba 'batsa'en kiskja'ajin jó nchja, jngu xi Kuse xi 'ba nde Barsabás 'mire xi 'ba nde 'yaxkunre joni Justo ngayeje, 'ba xi ngijngu xi Matías 'mi.
44001024	'Ba 'ba kitsu nga tsi'are Na'enchana: ―Ji Na'en, ji xi 'ye inimare ngatsi'i xuta. Takunii̱ ñáre ngojó nchjabi xi je kichja'ajin,
44001025	tuxi ku̱anni jngu apóstol 'ba kua'enire xabi, xa xi kitsichaja Judas ngat'are jere, kionga kiji nga'nde xi 'bakore.
44001026	'Ba 'batsa'en kitsiskayani, 'ba Matías kejenre, 'ba ja'as'enjinre stinre nchja chinga apóstol xi ngitejngu.
44002001	Kionga ja'e nixtjinre s'i Pentecostés, ngatsi'i xi makjainre ngat'a tse'e Jesús tu jngu nga'nde kuañajan.
44002002	'Ba tukjia'a janeya ngank'a jo ma nga 'ñu fa'a ntjo, 'ba janeya ni'ya ña tjinduya.
44002003	'Ba kuatsejen ngasun nindaku nga jngu jngu xutabiu kitsojosunre tsajmi xi jo kun najenre ndi'i.
44002004	'Ba ngatsi'i kitse ngajinre Isennixtjintsjere Na'enchana. 'Ba 'batsa'en 'etuts'inre nga kinchja kja'e kuanga en jotsa'en nga Isennixtjintsje kitsjare nga kuinchja.
44002005	'Ba kui nixtjinbiu tjindu naxinanda Jerusalén nchja judío xi bekun Na'enchana, xi jendibani ngayéje nangi xi tjin ngasun'ndebi.
44002006	'Ba kuañajan ngatsi'i xutankjiun nga kjint'e si'a xi janeya, 'ba bi be mé= xi sikja'etsjen, ngat'a nga jngu jngu inyant'ere enre.
44002007	'Ba tu 'ba= kjimare 'ba kjimakunre nga tsiningiyare xinkjin: ―¿A bi tsa xuta xi Galilea tse'e ngatsi'i xi 'batsa'en inyanchja? ―kitsure xinkjin―.
44002008	¿Jótsa'en nga tenu'yani_ra nga inyanchja en xi mana nga jngu jngua?
44002009	Ngat'a tjindujinna nga'e xuta xi nangi Partia tse'e, xuta xi Media tse'e, xuta xi Elam tse'e, xuta xi ndibani nangi Mesopotamia, Judea, Capadocia, Ponto, Asia,
44002010	Frigia, Panfilia, Egipto ko nga'nde xi tjin nangi Libia xi tiñare naxinanda Cirene 'ba ko xuta xi jendibani naxinanda Roma.
44002011	Tjin xi nchja judío 'ba tjin xi bi judío tunga makjainre ngat'a tse'e Na'enchana. Tjin xuta xi Creta tse'e 'ba ko xuta árabe. 'Ba ngatsi'a tenu'ya_ra nga enna inyatsuyani xutabi kjuaje xi tsa'en Na'enchana.
44002012	'Ba ngatsi'i kuakunre 'ba bi be mé= xi sikja'etsjen. ―¿Jó tsunire kibi? ―kitsure xinkjin.
44002013	―Ch'i=ni nchjabiu ―kitsu yak'a xi tu tsejnuke.
44002014	'Ba 'batsa'en Pedro tsakasen nduju ko nchja apóstol xi ngitejngu, 'ba 'ñu kinchja nga kitsure xuta naxinando: ―Jun nchja judío ko ngatsi'u xi tetsubo naxinanda Jerusalén, ngatja'yo 'ba tasen ñojon mé= xi xin_nuu̱.
44002015	Bi ch'i nchjabi jotsa'en tenikja'etsjion, ngat'a sa'e= chuba ñajan nga tajñu.
44002016	Kui=bi xi kitsutitjun xuta chinga profeta Joel:
44002017	'Bi= ku̱an nixtjin xi fet'ani, sja_ra̱ Isennixtjinna̱ ngatsi'i xuta, kitsu Na'enchana. Ki'ndi xi'innu 'ba ki'ndi yanchjinnu kuinchja ngat'ana̱ joni jngu profeta, 'ba nchja nistinu s'ejñatsejenre mé= xi tijña'mo, 'ba nchja chinganu kua'ere chini xi kjuakixi.
44002018	Kui nixtjinbiu sja_ra̱ Isennixtjinna̱ nchja chu'ndana̱ 'ba ko yanchjin chu'ndana̱. 'Ba kuinchja ngat'ana̱ joni jngu profeta.
44002019	Sa'aa̱n kjuakun ngank'aa 'ba chu̱ba̱ xi kuakutsejen kjuajena̱ t'anangiu, 'ba s'e̱ jin ko ndi'i 'ba ko ni'ndi xi yufi ni.
44002020	Tsu'biu ku̱ajñu 'ba na'enso ini ku̱an joni jin, kionga kje fa'ejín nixtjin nga kjua'e Na'enna, nixtjin xi je 'ba xi tjinre kjuaje.
44002021	'Ba k'uangi ngatsi'i xi kuinchja ja'enre Na'enna.
44002022	'Bamani jun na'en xi Israel tsojon, tasen ñojon mé= xi xin_nuu̱. Jesús xi Nazaret tse'e, kui jngu xuta xi Na'enchana yaku chuya ngajinnu. Ngat'a Na'enchana kitsjare kjua'ñu nga kitsa'en ngajinnu kjuaje ko kjuakun ko chuba xi yakutsejen kjua'ñure Na'enchana jotsa'en jun nda 'yo.
44002023	Kui Jesús xi kuangantsja, jotsa'en tjun kitsikja'etsjen 'ba kuamejénre Na'enchana 'ndani nga 'etuts'inre. 'Ba jun kjindubo 'ba kjinik'ion, kionga kjiningantsjo ngaya ntsja nchja ch'okun tuxi s'et'ani kru.
44002024	Tunga Na'enchana kitsikja'aya nganire 'ba 'ejñat'axinre kjua'onre kjuabeya, ngat'a kjuabeya bi kuánre kitsik'ejña'ñu.
44002025	Ngat'a 'ba kitsu David nga kinchja ngat'are Jesús: Tsa'bia̱ nga Na'enna ngantsjai tijña ngixkuaa̱n. Ngat'a ngate kixina̱ sejñat'a, kui kjua bi kjuatseni inimana̱.
44002026	Kui kjuañu kuatsjanire inimana̱, 'ba en xi tsja tsu 'etjuni ndsu'baa̱, 'ba ka'nda yojona̱ tikuyare nga sa̱kure mé= xi nda.
44002027	Ngat'a bi sikumanaa̱ nga'ndere mik'en, 'ba bi kua'e'nde tsa kjue'ndu Xuta Tsje xi tsiji.
44002028	Kikakutsejennaa̱ ndiya xi fi ña k'uendukun xuta, 'ba sitsenaa̱ kjuatsja nga kuatejñaa̱ ngixkuin.
44002029	Jun nts'ia̱ xian, ma mixan ko kjuakixi ngat'are xuta chingana David nga k'en 'ba kis'eyanijin, ngat'a ka'nda nixtjin nganda'e tijñajin ngisana tsjure.
44002030	Kui= xi jngu profeta kuán 'ba tsabe nga Na'enchana ja'ba je= kitsjare en ngat'are ja'enre nga ntje xi tse'e stjujin xi k'uejñasun nga'ndere ña batexuma rey.
44002031	'Ba 'batsa'en David tsabe titjun mé= xi ku̱an 'ba kitsuya nga Cristo kjua'aya nganire, nga bi s'e̱jña nga'ndere mik'en, 'ba nga bi kjue'ndu yojore.
44002032	Kui Jesús kibi xi Na'enna kitsikja'aya nganire, 'ba ngatsi'i ji̱n tenikixiyee̱ ngat'are kibi.
44002033	Kui xi kitsa'ere kjuaje nga kjinik'ejña ngate kixire Na'enchana 'ba kisakure Isennixtjintsjere Na'enchana xi Na'enchana kitsuyatitjun nga sjare. 'Ba kui Isennixtjinbi xi titsikasen 'ba kui xi te'yo 'ba xi tenu'yo nganda'e.
44002034	Ngat'a bi David xi tsijin ngank'aa, tunga 'ba= kitsu: Na'enchana kitsure Na'enna̱: “Teni ngate kixina̱,
44002035	ka'nda nga xi stikeri ngi ndsakui sik'enda.”
44002036	Kui kjua nda ngatja'yañu ngatsi'u xi Israel tse'e, nga Jesús xi jun kikjat'o kru, kui= xi Na'enchana kitsa'en Na'en 'ba Cristo ―kitsu Pedro nga kinchja.
44002037	'Ba kionga kjint'e kibi nchja xi tjindu kio, ne ba kis'ere 'ba tsiningiyare Pedro ko nchja chinga apóstol xi yak'a: ―Jun nts'e xian, ¿mé= xi tjinnere nga si'ee̱n?
44002038	'Ba Pedro kitsingojore: ―Tik'antjaiyo kjuafa'etsjennu 'ba ndiba ngañu ngixkun Na'enchana. 'Ba nga ko ja'enre Jesucristo ngatasatendo nga jngu jngu tuxi ku̱achat'anu jenu 'ba 'batsa'en Na'enchana sjanu Isennixtjintsjere.
44002039	Ngat'a tsojon mé= xi kitsuyatitjun Na'enchana, 'ba tse'e ki'ndi nistinu, 'ba tse'e ngatsi'i xuta xi kjin tjindu, ngatsi'i xuta xi Na'enchana kuinchjare nga kjua'e ngat'are Kui.
44002040	Kui enbi ko kja'e ngisa en xi kitsu Pedro nga kinchja 'ba nga 'enere xuta. ―T'etut'axin_ru kui xuta ch'okun xi tjin nganda'e ―kitsure.
44002041	Kui kjua kisatendani xuta xi yatesinre en xi kitsu Pedro. Kui nixtjinbiu jánru mi xuta ja'e ngisa ngajinre xuta xi je kuakjainre ngat'a tse'e Jesús.
44002042	Kjit'a yasen ñojon en xi bakuya nchja chinga apóstol, 'ba jngu kitsa'en xinkjin, 'ba kuañajan nga yakjanya niñuxtila xi kiskine, 'ba nga jako Na'enchana.
44002043	Kuakunre ngatsi'i xuta, ngat'a nchja chinga apóstol kitsa'en nkjin kjuakun ko chuba xi yakutsejen kjuajere Na'enchana.
44002044	'Ba ngatsi'i xuta xi makjainre ngat'a tse'e Jesús jngu kitsa'en yojore 'ba tujngu kitsichjenko xinkjin ngayéje mé= xi tjinre.
44002045	Yateña nangire 'ba ko xi tjinre, 'ba kitsitsojosun ton ngajinre ngatsi'i xuta xi yak'a nga kitsjare jó tjin machjenre nga jngu jngu.
44002046	Nyujun nyujun kuañajan ña ma ndetsinre ningu 'ba xki ni'ya yakjanya niñuxtila nga kiskineko xinkjin ko kjuatsja 'ba nga inda kjiyuju inimare.
44002047	Kitsichjire Na'enchana, 'ba ngatsi'i xuta xi naxinando tse'e nda kinchja ngat'a tse'e. 'Ba nyujun nyujun Na'enchana kitsikasen ngisare ngajinre kui kja'e ngisa xuta xi inya'bangi.
44003001	Jngu nixtjin nga chuba ján nga kuangixun, Pedro ko Juan kiji ningu, ngat'a kui= chubabiu nga xuta xi tse'e Israel fako Na'enchana.
44003002	'Ba kio tijña jngu xuta xi bi ma fi 'ndani nga kitsin. Xi nyujun nyujun nik'ejñaxtiu xuntja ningu xi Nda Kji'u 'mi, tuxi skui'a kjuatjonire ton xuta xi fa'as'en ña ma ndetsinre ningu.
44003003	'Ba kionga xutabiu tsabe Pedro ko Juan nga inyafa'as'en ña ma ndetsinre ningu, tsi'akjuatjore ton.
44003004	'Ba 'batsa'en Pedro ko Juan kiskutsejen'a xutabiu. 'Ba Pedro kitsure nga jako: ―Chutsejen'anii̱.
44003005	'Ba 'batsa'en xutabiu kiskutsejen'a nga kiskuya nga kua'ere ton.
44003006	Tunga Pedro kitsure: ―Tsajainna̱ ton xi plata ninga ton xi oro ni, tunga mé= xi tjinna̱ sjara̱. Nga koni nga ja'enre Jesucristo xi Nazaret tse'e, tisetjen 'ba titjajme.
44003007	'Ba 'batsa'en Pedro kitsuba ntsja kixi xutabiu nga kitsikisetjen, 'ba ta'a kisaku nga'ñure ndsaku ko ngisin ndsaku xutabiu.
44003008	'Ba se kiskjink'a nga tsisetjen, 'ba tsak'ajme. 'Ba 'batsa'en ja'as'enko Pedro ko Juan ña ma ndetsinre ningu. Tsu'ba 'ba tikjink'akoni 'ba titsichjire Na'enchana.
44003009	Ngatsi'i xuta tsabe nga tsu'ba 'ba nga titsichjire Na'enchana,
44003010	'ba tu 'ba= kuánre 'ba kitsakjun ngat'are mé xi kuánre xutabiu. Ngat'a bexkun nga kui xutabiu xi 'bejña nga mi'a ton ngantja ningu xi Nda Kji'u 'mi.
44003011	Xuta xi kuanda, bi nde titsuntjint'ani Pedro ko Juan. 'Ba 'batsa'en ngatsi'i xuta inyamakunre 'ba kuañajan ña inya nchjabiu ngini'ya xi Ngini'yare Salomón 'mi.
44003012	'Ba kionga Pedro tsabe kibi, jako naxinando, 'ba kitsure: ―Jun xuta naxinanda Israel, ¿ánñu tjimakunninu kibi? ¿'Ba ánñu techutsejen'aninii̱ joni tsa kjua'ñu tsaja̱i̱n 'ba tsa ngat'a nga 'ñu 'yakui̱n Na'enchana, tsa kui kjua kuán kjinik'ajmeni̱ kui xutabi?
44003013	Na'enre xuta chingana Abraham ko Isaac ko Jacob, kui= xi kitsjare kjuaje Ki'ndire. Kui Jesús xi jun kjiningantsjo 'ba kji'yaton ngixkun Pilato, kionga kui kuamejénre nga sik'ejñandai.
44003014	Tunga jun kji'yatonñu xuta tsje 'ba xi kixi. Tusa tsikixun nga jngu xuta xi kitjenre mik'en kika'enu.
44003015	'Ba 'batsa'en kjinik'ion kui xi tsik'endukun xuta. Tunga Na'enchana kitsikja'aya nganire 'ba ji̱n= xi tenikixiyee̱ kibi.
44003016	Ngat'a makjainni̱ ngat'are Jesús, kui= kjua ngat'are ja'enre Jesús kitsa'e nga'ñure xutabi xi te'yo 'ba 'yaxkun. Ngat'a makjainni̱ ngat'are Jesús, kui= kjua xutabi kuandakjinni ngixkun ngatsi'u.
44003017	'Ba nganda'e, nts'ia̱ xian, 'be=ña̱ nga bi 'yo mé= xi kjiño'on. 'Ba nde xutaxanu bi be mé= xi kitsa'en.
44003018	Tunga 'ba=tsa'en Na'enchana kitsik'etjusun mé= xi kitsuyatitjun kionga kitsikinchja ngatsi'i profeta, nga Cristo tjinnere kjua'a kjuanima.
44003019	Kui kjuañu tik'antjaiyañu kjuafa'etsjennu 'ba ndiba ngañu ngixkun Na'enchana, tuxi sichat'aninu jenu. Tsa 'ba si'on, Na'enchana sjanu nixtjin nga ku̱an sikja'ayo
44003020	'ba sikasennu Jesús, kui xi kitsa'e titjunre xa nga ku̱an Cristonu.
44003021	Jesucristo tjinnere nga k'uejña ngank'aa nganda'e, ka'nda nga kjua'e nixtjin nga s'e̱nda ngani ngayéje xi kitsu Na'enchana nixtjin kuatse jan, jotsa'en kitsikinchja profeta tsjere.
44003022	Jotsa'en kitsu Moisés nixtjin kuatse jan: “Na'enchana, kui= xi Na'ennu. Kui xi sikasennu jngu profeta xi k'uetjujin ngajinnu, jotsa'en kitsikasenna̱. Tasen ñojon ngayéje mé= xi kuetsunu,
44003023	ngat'a tu'yañu xi bi kuasen ñojonre profetabiu, kui= xi kjui'naxjejin ngajinre xuta naxinando.”
44003024	'Ba Samuel 'ba ko ngatsi'i profeta xi jaskan kis'e 'ba=nde kinchja ngat'are nixtjinbi.
44003025	'Ba tsojon= ku̱an mé= xi kinchja profeta, 'ba tu kjuanda tsojon nga Na'enchana 'endako kjua xuta chinganu, kionga 'ba kitsure Abraham: “Ngatsi'i naxinanda xi tjin ngasun'ndebi ku̱achikunta'en ngat'are ntje xi s'e̱ri.”
44003026	Kionga Na'enchana kitsikja'aya nganire Ki'ndire, jun= titjun kitsikasennu, tuxi sichikunta'enninu 'ba meni nga jngu jngu xi tjin ngajinnu k'uenduni tsajmi xi ch'otjin.
44004001	'Ba Pedro ko Juan tojo inyafako xuta naxinandabiu kionga ja'e nchja na'miu ko xi ngakure xi tsikuenda ningu 'ba ko nchja saduceo.
44004002	Kui 'ñu kjimastire, ngat'a Pedro ko Juan inyabakuyare xuta naxinandabiu 'ba inya'be'ere nijmi nga ngat'are Jesús nga je kis'ejña kusun nga kjua'aya nganire xuta ngajinre mik'en.
44004003	'Ba 'batsa'en kitsuba 'ba kiskanis'en nduya ka'nda nixtjin nga kuanyujun, ngat'a je kuangixun kui nixtjinbiu.
44004004	Tunga xuta xi kjint'e mé= xi kinchja Pedro ko Juan, nkjin kuán xi kuakjainre ngat'a tse'e Jesús. Ónru mi kuán nchja xi kuakjainre.
44004005	'Ba 'ba kuán nixtjin nga kuanyujun, xutaxare naxinando ko nchja chingare naxinando 'ba ko nchja chjine tse'e kjuatexuma kuañajan naxinanda Jerusalén.
44004006	'Ba nde ja'e Anás xi na'mi titjun, Caifás, Juan, ko Alejandro, 'ba ko ngatsi'i nchja xi xinkjin nchja na'mi ngaku.
44004007	'Ba 'batsa'en kichja'a Pedro ko Juan 'ba kjinikinya ngamasenre nchjabiu tuxi xjaningiyanire. ―¿Mé= kjua'ñu xi tjinnu nga nindo xuta? ―kitsu nchja xabiu―. ¿'Yá= xi ti'bexanu nga 'ba teño'on?
44004008	'Ba 'batsa'en kinchja Pedro nga kitse ngajinre Isennixtjintsjere Na'enchana 'ba kitsure: ―Jun xutaxa ko nchja chingare naxinanda Israel,
44004009	nganda'e techjaningiyanii̱ ngat'are kjuanda xi kuán ngat'a tse'e jngu xuta xi bi ma fi'in 'ba jótsa'en kuandanire.
44004010	Ngatja'yo ngatsi'u 'ba ko ngatsi'i xuta naxinanda Israel nga ja'enre Jesucristo xi Nazaret tse'e xi jun kjinik'ent'o kru 'ba xi Na'enchana kitsikja'aya nganire, ngat'are kui kuandani xuta xi sejña nduju ngixkún nga'e.
44004011	Kui Jesús, ndiojo xi tsabeton nchja chjinexjo tunga je ndiojo titjun kuán.
44004012	Tsajain ngisa xi mare tsik'angi xuta, ngat'a Na'enchana bi kja'e kitsikasen ngisa ngasun'ndebi xi nga ko ja'enre ku̱an sik'anginina.
44004013	'Ba 'batsa'en kuakunre xutaxabiu, kionga kjint'e nga 'batsa'en ko kjua'ñu kakun kinchja Pedro ko Juan 'ba tsabe nga tuxkia xuta= kuán 'ba xi bi kiskut'aya. Tsabexkun nga kui xi ja'ba je tsek'etsumako Jesús.
44004014	Tunga bi kuán jo kitsure ngat'a inyabe nga xuta xi kuanda sejñat'are nchjabiu.
44004015	'Ba 'batsa'en 'exare nga ngat'etjujin ña kuañajan, 'ba xutaxabiu joyanire xi jngu= xi jngu.
44004016	―¿Mé= xi sikua nchjabi? ―kitsu―. Ngat'a ngatsi'i xuta xi tjindu naxinanda Jerusalén je be kjuakun xi kitsa'en, 'ba bi ku̱an k'ue'ma.
44004017	Tusa kuinyakun_ra, tuxi tu'yá nde kuetsuyanire ngat'are ja'enre Jesús 'ba tuxi bi nde kuajenduju ngisani enre ngajinre xuta naxinando.
44004018	'Ba 'batsa'en kinchja nganire nchjabiu 'ba inyakunre nga bi nde kuinchjani ninga bi nde kuakuyani ngat'are ja'enre Jesús.
44004019	Tunga Pedro ko Juan 'bi kitsu nga kitsingojore xutaxabiu: ―Chusun_ru mé= xi nda tjin ngixkun Na'enna ―kitsure―. ¿A jun= xi sik'etjusunri̱ asa Na'enchana?
44004020	Ngat'a bi ku̱an xiu kuetsubai̱ ngat'are mé= xi kji'yee̱ 'ba kjinu'yee̱.
44004021	'Ba 'batsa'en xutaxabiu inyakun ngisare, tunga kitsik'endundai. Bi kisaku ndiyare jótsa'en sikja'a kjuanima, ngat'a ngatsi'i xuta naxinando kitsichjire Na'enchana ngat'are mé xi kuán.
44004022	Ngu xuta xi kuanda ngat'are kjuakunbi, ts'axtiu yachan nure.
44004023	Kionga je kjinik'endundai Pedro ko Juan, ta'a kikun xuta xi yak'a xi makjainre ngat'a tse'e Na'enna Jesucristo 'ba ye'ere nijmi ngayéje xi kitsure nchja na'mi ngaku ko nchja chingare naxinando.
44004024	'Ba kionga xuta xi yak'a kjint'e kibi, ngatsi'i tujngu kitsa'en kjuafa'etsjenre nga jako Na'enchana 'ba kitsu: ―Ji Na'en, ji xi kjiñe'en ngank'aa, t'anangiu ko ndachikun 'ba ko ngayéje xi kio tjin.
44004025	Ngat'are Isennixtjintsjeri kjinikinchje David xuta chingani̱. Kui xi 'ba nde kitsa'exat'ari 'ba kjinikinchje: ¿Ánñu inyakjanni naxinanda xi tjin ngasun'ndebi? ¿Ánñu xuta foyanire tsajmi xi tsajain ndiyare?
44004026	Tsik'endunda nga skjan nchja rey xi tjin ngasun'ndebi, 'ba xutaxabiu kuañajan tuxi k'uendani kjua xi bi nda tjin ngat'are Na'enchana 'ba ko Cristore.
44004027	Ngat'a kjuakixi= nga naxinandabi rey Herodes ko Poncio Pilato kuañajanko xuta xi Israel tse'e 'ba ko xi bi tse'e Israel 'ba 'enda kjua xi bi nda tjin ngat'are Jesús xi Ki'ndi tsjeri xi kjiñe'en nga Cristo kuán.
44004028	'Ba 'batsa'en kitsik'etjusun nchjabiu ngayéje mé= xi kjini'indutitjin 'ba xi kichusun_ri nga tjinnere nga ku̱an.
44004029	'Ba nganda'e, ji Na'en, chutsejen'ai mé= xi mejénre sikoni̱ nchjabiu 'ba ti'en nga xutari ngatatsikja'axtiuya en xi tsiji ko kjua'ñukakun.
44004030	Tsejen ngatamare xi sefesun kjua'ñuri, 'ba ngat'are ja'enre Jesús, Ki'ndi tsjeri, ngatjama kjuakun 'ba ko chu̱ba̱ xi kuaku kjuajeri.
44004031	'Ba kionga je jet'are nga jako Na'enna, nga'nde ña kuañajan jatse; 'ba Isennixtjintsjere Na'enchana ja'e ngajinre ngatsi'i, 'ba kitsikja'axtiuya enre Na'enchana ko kjua'ñukakun.
44004032	'Ba ngatsi'i xi kuakjainre ngat'a tse'e Jesús jngu kitsa'en inimare ko kjuafa'etsjenre. Ni'yá tsu tsa tu kui tajngu tse'e mé= xi tjinre. Tusa tu jngu je kitsikjenko xinkjin mé= xi tjinre.
44004033	'Ba ko 'ñu tse kjua'ñu nchja chinga apóstol kitsikja'axtiuya nga ja'aya nganire Na'enna Jesús, 'ba Na'enchana 'ñu kitsichikunta'en ngatsi'i.
44004034	'Ba ngajinre xutabiu tsajain xi na'en chunre, ngat'a ngatsi'i xi tjinre tsa xu'ba asa ni'ya bateña 'ba fa'eko ton jotjin ba'ere.
44004035	'Ba nchja chinga apóstol fa'etsjare, 'ba kui bakjanyare ngatsi'i xuta jotsa'en machjenre nga jngu jngu.
44004036	'Ba tsik'ejña jngu xuta lebita xi kitsin nangi Chipre xi Kuse 'mi, xi nchja chinga apóstol Bernabé kitsure nga ja'en skare. (Kui ja'en xi tsunire: Xi tsja kjuaje kakun.)
44004037	'Ba Bernabé yateña jngu xu'ba xi tjinre 'ba ja'etsjare nchja chinga apóstol ton xi kuachjinire.
44005001	Tunga jngu xuta xi Ananías 'mi nde yateña jngu xu'ba. 'Ba chjunre Safira 'mi.
44005002	Kui xi 'ejñat'axin jngu ka'a ton xi jotjin kika'ere xu'bare 'ba xi ngijngu ka'a ja'etsjare nchja chinga apóstol. 'Ba nde tsabe chjunre mé= xi kitsa'en ngayeje.
44005003	'Ba kio Pedro kitsure: ―Ji Ananías, ¿ánñu chanayiu ja'as'enjinni inimari, nga en ndesu te'mi_ri Isennixtjintsjere Na'enchana nga kichjube jngu ka'a ton jotjin kika'eri xu'bari nga kikateñe?
44005004	Kionga kje bateñajín xu'bo, ¿a bi tsa tsiji? 'Ba kionga je kikateñe, ¿a bi je tsiji ton? ¿Ánñu 'batsa'en kjinikja'etsjenni nga 'ba kjiñe'en? Na'enchana xi kik'in_ri en ndesu, bi xuta.
44005005	Kionga kjint'e enbi, Ananías je mik'en nga kiska t'anangiu. 'Ba a tu 'ñu kitsakjun ngatsi'i xuta xi kjint'e mé xi kuán.
44005006	'Ba kio ja'e jó ján nchja nisti 'ba yaxtejun najñu yojore, 'ba 'etjuko nga kik'eyanijin.
44005007	Jánru hora jaskan, ja'e chjunre Ananías xi bi be mé xi kuán.
44005008	'Ba kio Pedro tsiningiyare: ―'Ba t'inna ¿a 'bi= tjin kich'o xu'banu nga kikateño? ―Jun, 'ba= tjin kikateñanii̱ ―kitsingojo Safira.
44005009	―¿Ánñu kaminya'añu xingiu nga mejénnú xut'ayako Isennixtjintsjere Na'enchana? ―kitsu Pedro―. Nchjanisti xi tjindu ngastun xuntjo kui= xi kik'eyanijin xi'inri, 'ba nganda'e nde, ji kuekori.
44005010	'Ba ndekuini chubabiu je mik'en chjunbiu nga kiskat'a ndsaku Pedro. 'Ba kionga ja'as'en nchja nistibiu, tsabe nga je kjijñak'en chjunbiu 'ba 'etjuko nga kik'eyanijint'are xi'inre.
44005011	'Ba niki 'ñu kitsakjun ngatsi'i xi makjainre ngat'are Jesús 'ba ko ngatsi'i xuta xi kjint'e kibi.
44005012	'Ba nchja chinga apóstol nkjin kjuakun ko chu̱ba̱ xi yakutsejen kjuajere Na'enchana kitsa'en ngajinre naxinandabiu, 'ba ngatsi'i tu jngu kitsa'en kjuafa'etsjenre 'ba kuañajan ngini'ya xi Ngini'yare Salomón 'mi.
44005013	'Ba xuta xi yak'a bi kua'ñukakun nga kuañajanjinre xuta xi makjainre ngat'a tse'e Jesús, tunga naxinandabiu nda kinchja ngat'a tse'e.
44005014	'Ba kuankjin ngisa xuta, xi xi'in ko yanchjin, xi ja'e ngisa ngajinre xuta xi makjainre ngat'a tse'e Na'enna Jesús.
44005015	'Ba ka'nda ngaya ndiyo kikani xuta xi inyasefesun xi kitsikayusun nijña ko nachan, tuxi kionga kjua'ani Pedro ninga tu nk'ianre kjua'anere xi inyafesun.
44005016	'Ba nde ja'e nkjin xuta naxinanda xi tjindu ngandaire naxinanda Jerusalén nga ja'eko xinkjin xi inyasefesun 'ba ko xi tjindujinre isennixtjin xi bi nda, 'ba ngatsi'i kuanda.
44005017	'Ba 'batsa'en a tu 'ñu kuaxinre na'mi titjun ko ngatsi'i xi mako xi nchja saduceo kuán.
44005018	'Ba kitsikasen nchja xi kitsuba nchja chinga apóstol 'ba kiskanis'en ngaya nduyare naxinando.
44005019	Tunga ngajñu jngu ankjere Na'enchana kiskjex'a xuntja nduyo 'ba ts'axje nchjabiu 'ba 'bi kitsure:
44005020	―Tangiun, tanginkinya nduju ña ma ndetsinre ningu 'ba t'e_ru nijmi xuta naximando ngayéje en xi tse'e kjuabenichun xatsebi.
44005021	'Ba 'batsa'en kitsik'etjusun nchja chinga apóstol en xi kik'inre. 'Ba nga kuanyujun, ja'as'en ña ma ndetsinre ningu 'ba yakuya. 'Ba ndekui chubabiu ja'e na'mi titjun 'ba ko nchja xi mako nga'nde ña mañajan xinkjin. 'Ba kio kitsikjint'e ngatsi'i nchja ngakure xuta xi Israel tse'e 'ba 'exa nga kuechja'a ngaya nduyo nchja chinga apóstol.
44005022	Tunga kionga nchja xi tsikuenda ningu echu nduyo, bi kuasjaire nchja chinga apóstol. 'Ba 'batsa'en jendiba ngani nga ja'eke'e nijmi.
44005023	―Tichja tsjan tsjan xuntja nduyo nga echii̱. 'Ba chasoldadu xi kio inyatsikuenda inyaxtiu xuntjo. Tunga kionga kichju'i, tu'yá kji'yee̱ ngaya ―kitsu.
44005024	Kionga kjint'e enbi, na'mi titjun ko nchja na'mi ngaku 'ba xi ngakure chasoldadu xi tsikuenda ningu, ka'nda bi nde beni mé= xi sikja'etsjen 'ba tsiningiyare xinkjin jótsa'en kjuechukjet'ani kjuabi.
44005025	Tunga jngu xuta 'ba ja'etsure: ―Jun, na'en, nchja xi kichanis'ion nduya tsakaiñu ña ma ndetsinre ningu= inya 'ba inyabakuyare xuta naxinando.
44005026	'Ba 'batsa'en nchja xi tsikuenda ningu 'ba ko xi ngakure kiji 'ba ja'eko ngani nchja chinga apóstol. Tunga bi kitsi'onre ngat'a tsakjun tsa ndiojo kue'ere xuta naxinando.
44005027	Kionga ja'eko, kitsikinya ngixkun xutaxa xi kuañajan kio. 'Ba kio na'mi titjun tsiningiyare:
44005028	―¿A bi je 'ba kik'inkixiri̱ nga bi nde ku̱an kuakuyañu ngat'are xutabiu? 'Ba ¿mé= xi teño'on jun? ―kitsure―. Ngatsi'i xi tse'e Jerusalén be mé= xi tebakuyo, 'ba mejénnú nga ji̱n xaninenii̱ kjuabeyare xutabiu.
44005029	―Tjinnere nga Na'enchana titjun sik'etjusun_ri̱ nga ko mare xuta ―kitsingojo Pedro 'ba ko nchja chinga apóstol xi yak'a―.
44005030	Na'enre xuta chingana kitsikja'aya nganire Jesús, xi jun kjinik'ent'o kru.
44005031	Na'enchana kitsjare kjuaje 'ba kitsik'ejña ngate kixire. Kui= xi xuta titjun nganda'e 'ba xi tsik'angi xuta tuxi sjanire kjuanichat'a xuta xi Israel tse'e kionga tsik'antjaiya kjuafa'etsjenre 'ba fa'e ngani ngixkun Na'enchana.
44005032	Ji̱n= xi tenikixiyee̱ ngat'are kibi 'ba 'ba nde Isennixtjintsjere Na'enchana ngayeje, Isennixtjin xi Na'enchana tsjare xuta xi tsik'etjusunre.
44005033	Kionga kjint'e enbi xutaxabiu, niki 'ñu kuakjanre, ka'nda kuamejénre sik'en nchja chinga apóstol.
44005034	'Ba 'batsa'en tsakasen nduju ngajinre nchjabiu jngu xuta fariseo xi Gamaliel 'mi, jngu chjine kjuatexuma xi 'yaxuta ngat'are ngatsi'i xuta naxinando. Xi 'exa nga kjui'naxje ngutjun nchja chinga apóstol.
44005035	―Jun na'en naxinanda Jerusalén ―kitsure xutaxa xi yak'a―, nda chusun_ru mé= xi siko kui xutabi.
44005036	Ngat'a jo kuán nganda'eñu, isetjen jngu xuta chinga xi Teuda 'mi. 'Ba kui kitsure yojore jngu xuta xi 'ñu chjire, 'ba ñujunru sientu nchja kitjenngi. Tunga Teuda kjinik'en 'ba ngatsi'i xi kitsjenngire kitsojoba. 'Ba kio jet'a yeje.
44005037	'Ba jaskan ngani, nixtjin nga tukja'aya xki xuta naximando, isetjen Judas xi Galilea tse'e, 'ba kitsa'en nga nkjin xuta kitjenngire. Tunga 'ba nde kui kjinik'en ngayeje 'ba ngatsi'i xi kitsjenngire kitsojoba.
44005038	'Bamani, sja_nuu̱ jngu kjuafa'etsjen nganda'e: Ngat'ejño nchjabiu 'ba tumé nde nikonu. Ngat'a tsa tu tse'e sa xuta xi tsikja'etsjen 'ba xi tsa'en nchjabiu, kjuet'a.
44005039	Tunga tsa tse'e Na'enchana, bi ku̱an sikase'ñu. Chutsejen_ru yojonu tsa tu Na'enchana= nini xi tebixkjankoñu.
44005040	'Ba 'batsa'en xutaxabiu kuakjainre mé= xi kitsu Gamaliel. Kinchjare nchja chinga apóstol 'ba yajare 'ba 'echja'ndere nga bi nde kuinchja ngisani ngat'a tse'e Jesús. Jaskan kitsik'endundai ngani.
44005041	'Ba nchja chinga apóstol 'etukajinre xutaxabiu 'ba 'ñu tsja titsubare, ngat'a Na'enchana je kitsja'ndere nga kjua'a kjuanima tu kjuare ja'enre Jesús.
44005042	'Ba ngantsjai nixtjin ña ma ndetsinre ningu 'ba xki ni'ya janda bakuya 'ba kitsikja'axtiuya ngat'a tse'e Jesucristo.
44006001	Kui nixtjinbiu kionga je kjimankjín xuta xi makjainre ngat'a tse'e Jesús, 'batsa'en xi nchja en griego kitsik'axki xi nchja en hebreo. Kitsu nga bi nda inyasatesinre yanchjin k'an xi tjin ngajinre nga nyujun nyujun kji'ba'bisunre xi chine.
44006002	'Ba nga tejó nchja chinga apóstol kinchjare ngatsi'i xuta xi makjainre ngat'a tse'e Na'enna Jesús. ―Ji̱n tjinnere nga sikja'axtiuyee̱ enre Na'enchana. 'Ba bi nda tjin tsa k'uejñee̱ nga sikja'axtiuyee̱ ion tuxi kuatesinnii̱ yamixo ―kitsure―.
44006003	'Ba kui kjuañu jun, nts'ia̱ xian, tinyisjaijiun ngajinnu yatu nchja xi nda 'yaxkun, xi kjitse ngajinre Isennixtjintsjere Na'enchana 'ba ko kjuankjin kakun, tuxi s'e̱nenire xabi.
44006004	'Bamani ji̱n, janda xukuai̱ Na'enchana 'ba janda sikja'axtiuyee̱ enre.
44006005	'Ba 'batsa'en ngatsi'i kuakjainre mé= xi kitsu nchja chinga apóstol 'ba kiskja'ajin nchjabi: Esteban, jngu xi 'ñu makjainre 'ba xi kjitse Isennixtjintsjere Na'enchana ngajinre, ko Felipe, Prócoro, Nicanor, Timón, ko Parmenas 'ba ko Nicolás xi Antioquía tse'e. Kui xutabi xi bi judío, tunga je nda'e makjainnire ngat'a tse'e Na'enchana.
44006006	'Ba jaskan kui nchja xi yatu ja'echani ngixkun nchja chinga apóstol, 'ba nchja chinga apóstol tsi'are kjuanda Na'enchana ngat'are kui 'ba yanere ntsja.
44006007	'Ba kinduju enre Na'enna, 'ba xuta xi makjainre ngat'a tse'e Jesús 'ñu nkjin kjima naxinanda Jerusalén, 'ba nkjin nchja na'mi kuakjainre ngayeje.
44006008	'Ba mani Esteban, 'ñu kjinichikunta'en ngat'are Na'enchana. 'Ba ko kjua'ñure Na'enchana kitsa'en kjuakun ko chu̱ba̱ ya'e xi yakutsejen kjuajere Na'enchana ngajinre xuta naxinando.
44006009	Tunga jngu nixtjin yak'a xuta xi tse'e ni'ya sinagoga xi Chu'nda xi Je Kjinik'endundai 'mi, 'ba yak'a xuta xi Cirene tse'e, ko xi Alejandría tse'e, 'ba ko yak'a xi jendibani nangi Cilicia ko nangi Asia 'etuts'inre nga josiko Esteban.
44006010	Tunga bi kuán kitsa'enre Esteban, ngat'a Isennixtjintsjere Na'enchana kitsjare kjuankjin kakun nga kinchja.
44006011	'Ba 'batsa'en 'echjire yak'a nchja, tuxi kuetsuni nga kjint'ere nga Esteban ch'o kitsu ngat'a tse'e Moisés 'ba ngat'a tse'e Na'enchana.
44006012	'Ba 'bitsa'en kjinistire xuta naxinando ko nchja chinga 'ba ko nchja chjine kjuatexumo. 'Ba kitsuba Esteban 'ba kiko ña mañajan xutaxa titjun.
44006013	'Ba ja'echani nchja xi kinchja en ndesu nga kitsu: ―Kui xutabi ch'o tsu ngantsjai ngat'a tse'e ningutsjebi 'ba ngat'a tse'e kjuatexumo.
44006014	Kjinu'yee̱ nga kitsu nga Jesús xi Nazaret tse'e sikixuya ningubi 'ba nga sik'antjaiya kjuachinga xi 'ejñana Moisés.
44006015	'Ba ngatsi'i xutaxa xi kio tjindu kiskutsejen'a Esteban 'ba tsabe nga jo kji'i nkjain ankje.
44007001	'Ba na'mi titjun tsiningiyare Esteban: ―¿A kjuakixi= xi inyatsu nchjabiu? ―kitsure.
44007002	'Ba Esteban kitsingojore: ―Jún nts'ia̱ 'ba jun xi na'en, tasen ñojon. Na'enchana xi tjinre kjuaje kuatsejenre xuta chingana Abraham kionga tijña ngisa nangi Mesopotamia, kionga kje fik'ejñajín nangi Haran.
44007003	'Ba kitsure: “T'ejñe nangiri 'ba xingi 'ba tikeni nangi xi an kuakura̱.”
44007004	'Ba 'batsa'en Abraham 'etju nangi Caldea 'ba kik'ejña naxinanda Haran. 'Ba kionga je k'en na'enre, Na'enchana kitsikasen Abraham nangibi kioña jun tetsubo nganda'e.
44007005	Tunga bi kitsjare nga'nde xi ku̱atse'e nangibi, 'ba ninga bi kitsjare ña kuasen ndsaku. Tunga kitsuya titjunre nga sjare nga ku̱atse'e nangiu 'ba nga jaskan ku̱atse'e ntje xi s'e̱re, ninga kje tjiínre ki'ndi Abraham kui nixtjinbiu.
44007006	Na'enchana 'ba nde kitsure Abraham nga ntje xi s'e̱re k'uendu nangi xi bi kui tse'e, 'ba nga xuta chu'nda ku̱an, 'ba nga ñujun sientu nu kjua'a kjuanima.
44007007	Tunga 'ba nde kitsure Na'enchana: “An sikja'aa̱ kjuanima xuta naxinanda ña chu'nda ku̱an, 'ba jaskan k'uetju kio 'ba sichjina̱ kui nga'ndebi.”
44007008	Na'enchana 'endako kjua Abraham 'ba kitsure nga sa'en xi circuncisión 'mi. 'Ba kui= kjuañu, kionga je jin nixtjin kitsin Isaac, Abraham kitsa'en circuncidar. 'Ba 'ba nde kitsa'en Isaac ko ki'ndire Jacob. 'Ba 'ba nde kitsa'en Jacob ko ngatejó ki'ndi nistire, xi xuta chingana kuán.
44007009	Kui ki'ndire Jacob, xi xuta chingana kuán, kuaxinre ngat'a tse'e nts'e Kuse 'ba yateñare xuta xi Egipto tse'e. Tunga Na'enchana tsakaseko Kuse
44007010	'ba ja'axin yejere kjuabare kui. Na'enchana kitsjare kjuankjin kakun 'ba kjuanda ngixkun Faraón xi ngaku titjunre Egipto. 'Ba Faraón kitsja xare Kuse nga ku̱an xuta titjunre xuta xi Egipto tse'e 'ba xi ngakure ngatsi'i xi tjin ni'yare.
44007011	'Ba 'batsa'en kis'e kjindia 'ba 'ñu tse kjuaba ngayéje nangi Egipto ko ngayéje nangi Canaán, 'ba xuta chingana bi nde kisakunire xi chine.
44007012	Kionga kjint'e en Jacob nga nangi Egipto tjin xi chine, kio titjun kitsikasenni ki'ndi nistire xi xuta chingana.
44007013	'Ba xi majóni ndiya, Kuse yakure yojore nts'e. 'Ba 'batsa'en Faraón tsabexkun xinkjin Kuse.
44007014	'Ba kio Kuse 'exa nga kuechja'a Jacob xi na'enre 'ba ko ngatsi'i xinkjin xi yachute ko kan'ón mani.
44007015	'Ba 'batsa'en Jacob ja'ek'ejña nangi Egipto, 'ba kio k'en. 'Ba nde kio jesun ki'ndi nistire xi xuta chingana kuán.
44007016	'Ba jaskan yojore Jacob kichani Siquem, 'ba kiseyanijin tsju xi Abraham tsatset'are ki'ndire Hamor nga kitsjare ton xi plata ni.
44007017	Kionga je kuatiña nixtjin nga kuajngu en xi kitsu titjunre Na'enchana Abraham, 'ñu nkjin kuan ngisa xuta naxinandana xi nangi Egipto tsik'endu.
44007018	'Ba kio yatexuma kja'e xuta ngaku titjunre Egipto xi bi tsabexkun Kuse.
44007019	Kui xi 'ejñure xutana 'ba ch'o kitsiko xuta chingana. 'Ba 'enere nga sikumare ki'ndixure, tuxi kueyani.
44007020	Kui nixtjinbiu kitsin Moisés. Jngu ki'ndi xi nda kji'i kuán ngixkun Na'enchana, 'ba ján sa kitsicha xichare ngaya ndaba.
44007021	'Ba kionga je tjinnere nga sikumare, ki'ndi chjunre Faraón kiskjebe 'ba kitsicha jo fani tsa ki'ndire.
44007022	'Ba 'batsa'en Moisés kisakuyare kjuachjinere xuta Egipto, 'ba 'ñu kuán nga kinchja 'ba ko ngayéje xi kitsa'en.
44007023	'Ba kionga je yachan nure, inimare Moisés kitsuni nga kuekun xuta xinkjin, xi xuta tse'e Israel.
44007024	'Ba kionga tsabe nga jngu xuta xi Egipto tse'e ch'o titsiko jngu xuta xi Israel tse'e, tsakaseko 'ba kitsik'en xi Egipto tse'e. 'Ba 'batsa'en kitsingojo xi tjimata'en xuta xi Israel tse'e.
44007025	Moisés kitsikja'etsjen nga ku̱ankjinre xinkjin ngat'are xa xi kitsa'ere. Tunga xinkjin bi kuankjinre nga Na'enchana ja'ba je kitsja xare kui, tuxi sik'endundaini.
44007026	Nga kuanyujun Moisés tsabe nga jó nchja xi Israel tse'e inyakjanko xinkjin 'ba kuamejénre nga kuatekjanyare. 'Ba kitsure: “Jun, na'en, nts'io ñu. ¿Ánñu nde jun teni'oni_ru xingiu xi jngu= xi jngu?”
44007027	'Ba 'batsa'en xuta xi titsi'onre xuta xi ngijngu kitsunginiña Moisés 'ba kitsure: “¿'Yá= xi titsja xari nga kuatexumanii̱ 'ba nga k'uendai kjuani̱?
44007028	¿A mejénri sik'ennaa̱ jotsa'en kjinik'en ngujña xuta xi Egipto tse'e?”
44007029	Kionga Moisés kjint'e enbiu, tsanga 'ba kik'ejña nangi Madián, ña tu'yá bexkun. 'Ba kio kis'ere jó ki'ndi.
44007030	Yachan nu jaskan, jngu ankje ja'ekun Moisés nga'nde t'axin xi tiñare ngijñacha xi Sinaí 'mi. Yakure yojore ngajin ndi'ire na'yantsje xi titi.
44007031	Moisés tu 'ba= kuánre kionga tsabe mé= xi tjimatsejenre. 'Ba 'batsa'en kitsitiña tuxi ngisa nda skueni. 'Ba kjint'ere jndare Na'enchana xi kitsure:
44007032	“An= ña̱ Na'enre xuta chingari, an ña̱ Na'enre Abraham ko Isaac 'ba ko Jacob.” 'Ba Moisés jatse nga kitsakjun 'ba bi ma kakun nga kutsejen'a.
44007033	'Ba 'batsa'en Na'enchana kitsure: “'Naxje jnderi, ngat'a nga'nde ña tesen nga'nde tsje.
44007034	Te'beña̱ jótsa'en fa'a kjuanima xuta xi tsa'an xi nangi Egipto tjindu 'ba tent'eña̱ nga inyatsine, 'ba je 'etukajia̱n nga sik'endundaa̱. 'Ba 'batsa'en jabi nga'e ngat'a an sikasenra̱ nangi Egipto.”
44007035	Kui Moisés=bi xi tsabeton nchjabiu nga kitsure: “¿'Yá= xi titsja xari nga kuatexumanii̱ 'ba nga k'uendai kjuani̱?”, kui xi ankjere Na'enchana kuatsejenre ngajin na'yantsje xi titi. 'Ba 'batsa'en Na'enchana kitsikasen Moisés 'ba kitsja xare nga kui xi kuatexumare xutana 'ba nga sik'endundai.
44007036	'Ba 'batsa'en Moisés ts'axjejin nangi Egipto xuta chingana. 'Ba yachan nu kitsa'en kjuakun ko chu̱ba̱ xi yakutsejen kjuajere Na'enchana nangi Egipto ko ngajinre Ndachikun Iniu 'ba ko nangi t'axin.
44007037	Ndekuini Moisés kibi xi kitsure xutare Israel: “Na'enchana sikasennu jngu profeta xi k'uetjujin ngajinnu, jotsa'en kitsikasenna̱ an.”
44007038	'Ba kui Moisés xi tsik'ejñajinre xuta xi kuañajan nangi t'axin. Kui xi jako ankje ngijñacha xi Sinaí 'mi 'ba jako ngani xuta chingana. Kui xi kitsa'ere nga sjana en xi tsjana kjuabenichun.
44007039	Tunga xuta chingana, bi kuamejénre nga yasen ñojon ion. Tusa tsabeton 'ba kuamejénre nga kiji ngani nangi Egipto.
44007040	'Ba xuta chingana kitsure Aarón: “Tindanii̱ na'en xi kuetitjunni̱. Ngat'a bi 'yee̱ mé xi kuánre kui Moisés xi ts'axjejinni̱ nangi Egipto.”
44007041	'Ba 'batsa'en kitsinda jngu isenre tjiundija, 'ba kitsik'en tjiuba tuxi sjanire chje isenbi. 'Ba ts'axjere s'i xi ko ntsja 'endani.
44007042	Tu kjuare kibi, Na'enchana bi nde kitsisinnire xutabiu. Tsakasent'axinre 'ba kitsja'ndere nga sichjire niñu xi tjin ngank'aa, jotsa'en kua'indut'a enre Na'enchana xi kitsi'indu xuta chinga profeta: Jun xuta xi Israel tse'e, ¿a an kika'enuu̱ chje ko tjiuba xi kjinik'ion, nga yachan nu nga tseketsubo nangi t'axin?
44007043	Tusa kichank'angiu ni'yachire na'en xi Moloc 'mi, ko niñure na'en xi Renfán 'mi, 'ba ko isen xi kjinindo tuxi sichjini_ru. 'Ba kui= kjuañu sa'enña̱ nga kjin kuechaninu jun nga'nde xi ngisa t'axin tijñare nangi Babilonia.
44007044	'Ba xuta chingana nangi t'axin tsek'endu 'ba kiko ningu xi najñu ni xi bakutsejen nga Na'enchana 'endakokjua naxinandare, xi kuanda jotsa'en kuamejénre Na'enchana. Ngat'a Na'enchana ja'ba je 'exare Moisés nga k'uenda ningu xi najñu ni jofa tsa'en kuatsejenre.
44007045	'Ba jaskan kitsa'ere xuta chingana kui ningu najñubiu nga ku̱atse'e. 'Ba kui ningu najñubiu ya'a kionga ja'e nangibi, nixtjin nga tjinre xa Josué. 'Ba kiskjanko xuta xi tjindu nga'e, xi Na'enchana ts'axje ngixkun xuta chingana. 'Ba 'batsa'en kuachjen ningu najñubiu ka'nda nga David kuán rey.
44007046	'Ba David kisakure kjuanda ngixkun Na'enchana, 'ba tsi'are nga sindare jngu nga'nde ña ku̱an k'uejña Na'enchana, Na'enre xuta chingana Jacob.
44007047	Tunga Salomón kui xi kitsinda ni'yare Na'enchana.
44007048	Tunga Na'enchana xi ngank'aa tijña bi 'bejñaya ni'ya xi tsinda xuta. Ngat'a 'batsa'en xuta chinga profeta kitsi'indu enre Na'enchana:
44007049	Ngank'aa yaxile xi batejñasaa̱n nga batexumaa̱. 'Ba t'anangiu, kio= ña tsikja'ayania̱ ndsakua̱. ¿Ñáre ni'ya xi sindanuu̱?, kitsu Na'enchana. ¿'Ba ñáre nga'nde ña ku̱an sikja'ayaa̱?
44007050	¿A bi an xi kitsinda ngayéje kibi?
44007051	Tunga jun ―kitsu ngisa Esteban―, ne xton. Inimanu jo=ni xuta xi bi be Na'enchana 'ba bi mejénnú kjuinu'yo xi kjuakixi. Ngantsjai bi nik'etjusun_ru Isennixtjintsjere Na'enchana. Jun ngusunñu ko xuta chinganu.
44007052	Xuta chinganu kitsjenngike ngatsi'i profeta 'ba ka'nda kitsik'en xi kitsuyatitjun ngat'are xuta tsje xi kjua'e. 'Ba kionga je ja'e, jun kjiningantsjo 'ba kjinik'ion.
44007053	'Ba bi tenik'etjusun kjuatexumare Na'enchana nisi kuangantsjo ngat'are ankje.
44007054	Kionga xutaxo kjint'e mé= xi kitsu Esteban, a tu 'ñu= kuakjanre 'ba niki tsajnga nde'ñu.
44007055	Tunga Esteban, kitse ngajinre Isennixtjintsjere Na'enchana nga kiskutsejen ngank'aa, 'ba tsabe kjuajere Na'enchana 'ba nga Jesús sejña nduju ngate kixire Na'enchana.
44007056	―¡Chutsijon! ―kitsu―. Te'bia̱ nga tixa ngank'aa 'ba nga Ki'ndire Xuta xi'in ngate kixire Na'enchana s'ejña.
44007057	Tunga 'ñu kiskji'ndaya nchjabiu nga 'echja ñojon, 'ba ngatsi'i kikja'a Esteban.
44007058	'Ba ts'axjejin naxinando 'ba kio ye'ere ndiojo. 'Ba xi kuán testigo 'endure najñure ngi ndsaku jngu chana'en xi Saulo 'mi nga sikuenda.
44007059	'Ba yejerañu tisatere ndiojo, Esteban jako Na'enchana 'ba kitsu: ―Ji Na'en Jesús, chjubetjai inimana̱.
44007060	'Ba 'batsa'en tsakasenkunch'in 'ba 'ñu kiskji'ndaya: ―Ji Na'en, bi kuenda chjube_ri jere. 'Ba nga je 'ba kitsu, ta'a k'en.
44008001	'Ba Saulo 'ba= kji'i kakun nga kjinik'en Esteban. 'Ba ndekuini nixtjinbiu 'etuts'inre nga 'ñu kitsjengicha xuta xi makjainre ngat'a tse'e Jesús xi tjin naxinanda Jerusalén. Kitsojosun ngatsi'i nga kiji nga'nde xi tjin nangi Judea 'ba ko nangi Samaria. Tu nchja chinga apóstol sani xi tsek'endu naxinanda Jerusalén.
44008002	'Ba yak'a nchja xi tsimején Na'enchana kik'eyanijin Esteban 'ba kiski'ndantjai.
44008003	Tunga Saulo 'ñu kuamejénre nga sikjekjin xuta xi makjainre ngat'a tse'e Jesús 'ba xki ni'ya ja'as'en nga kiskjefe xi xi'in 'ba ko xi yanchjin 'ba kiskanis'en nduya.
44008004	Kui xuta xi kitsojosun kitsikja'axtiuya enre Na'enchana nituña ña fi.
44008005	Joni Felipe xi kiji naxinanda Samaria nga kitsikja'axtiuyare xuta xi tjin kio ngat'are Cristo.
44008006	'Ba xuta jngu kitsa'en yojore nga yasen ñojon mé= xi tsu Felipe, ngat'a kjint'e 'ba tsabe nga mé= xi kitsa'en kui nga yakutsejen kjuajere Na'enchana.
44008007	Ngat'a nkjin isennixtjin xi bi nda xi 'etjukajinre xuta 'ñu kiski'ndaya nga 'etju, 'ba nkjin xuta xi bi ma fi 'ba xi ni̱má ndsaku kuanda.
44008008	Tu kjuare kibiu, 'ñu tse kjuatsja kis'e ngajinre xuta xi naxinando tse'e.
44008009	Tunga kio tijña jngu xuta xi Simón 'mi, xi je nda'e tsa'enni kjuatje'e. Kui xi 'ejñure naxinanda Samaria 'ba kitsure yojore nga kui jngu xuta xi 'ñu chjire.
44008010	Ngatsi'i xuta yasen ñojonre xutabiu ka'nda xi ki'ndi 'ba ka'nda xi chinga. ―Xutabi= xi nga'ñure Na'enchana xi Nga'ñu je 'mi ―kitsu xuta.
44008011	Inyabatesinre Simón ngat'a kuankjin nu nga tsa'en kjuatje'e 'ba nga 'batsa'en tsak'onachare xuta.
44008012	Tunga kionga kuakjainre xuta en nda xi Felipe tsikja'axtiuya ngat'are ña batexuma Na'enchana 'ba ngat'are Jesucristo, nchja xi'in ko yanchjin kisatenda.
44008013	'Ba nde Simón kuakjainre ngayeje 'ba kisatenda. 'Ba 'etuts'inre nga kitjenngi Felipe 'ba kuakunre kionga tsabe chu̱ba̱ xi yakutsejen kjuajere Na'enchana ko kjuakun ya'e xi tsa'en Felipe.
44008014	Kionga nchja chinga apóstol xi tjindu naxinanda Jerusalén kjint'e en nga xuta xi tjin nangi Samaria je kuakjainre ngat'a tse'e enre Na'enchana, kitsikasen ngajaan Pedro 'ba ko Juan.
44008015	'Ba kionga echu kio, jako Na'enchana ngat'are xuta xi Samaria tse'e tuxi sa̱kunire Isennixtjintsjere Na'enchana.
44008016	Ngat'a kje fa'ejín ngajinre Isennixtjintsje. Tu sa'e sani kisatenda nga ko ja'enre Na'enna Jesús.
44008017	'Ba 'batsa'en Pedro 'ba ko Juan yanere ntsja, 'ba xutabiu kisakure Isennixtjintsjere Na'enchana.
44008018	'Ba kionga Simón tsabe nga xuta sakure Isennixtjintsjere Na'enchana kionga nchja chinga apóstol banere ntsja, 'batsa'en kuamejénre nga sjare ton.
44008019	―'Ba nde ta'enu ko an kjua'ñubi ―kitsure nchja chinga apóstol―, meni nga tu'ya xi kuane_ra̱ ndsaa̱ 'ba nde sa̱kunire Isennixtjintsjere Na'enchana.
44008020	'Ba 'batsa'en Pedro kitsure: ―Ngatachajakori tonri ngat'a nikja'etsjenni nga ko ton ma minda mé= xi Na'enchana tsja.
44008021	Bi ji 'bakori 'ba bi tsiji xabi, ngat'a ngixkun Na'enchana bi kixi tijña inimari.
44008022	T'ejñe jeri kibiu 'ba ndiba ngani ngixkun Na'enchana, 'ba tets'a_ri Na'enchana tsa sichat'ari nga 'bitsa'en kjinikja'etsjen.
44008023	Ngat'a te'beña̱ nga kitse ngajinri kjuasja 'ba nga kjuach'okun titsik'ejña'ñuri.
44008024	'Ba Simón kitsingojore: ―Chuko jun Na'enchana ngat'ana̱, tuxi tumé ku̱annina̱ xi jun kik'innuu̱.
44008025	'Ba kionga nchja chinga apóstol je kitsikixiya 'ba kitsikja'axtiuya enre Na'enchana kio, 'batsa'en kiji ngani naxinanda Jerusalén. 'Ba ngaya ndiyo, ja'a nkjin nga'nde xi tjin nangi Samaria nga kitsikja'axtiuya en ndare Jesús.
44008026	'Ba 'batsa'en jngu ankjere Na'enchana jako Felipe 'ba kitsure: ―Tisetjen 'ba t'in ndiya xi fini naxinanda Jerusalén 'nda Gaza. Kui ndiyabi xi fa'a nangi t'axin.
44008027	'Ba Felipe tsisetjen 'ba kiji, 'ba ngaya ndiyo kiskajin jngu xuta xi Etiopía tse'e. Kui jngu xuta eunuko, jngu xuta xi nk'a xare xi tsa'exat'are chjun Candace xi reinare xuta xi Etiopía tse'e. Kui xi 'bejñatjo ngayéje tonre chjunbiu. Kui ja'ba je kiji naxinanda Jerusalén tuxi sichjinire Na'enchana
44008028	'ba jendiba ngani nangire. 'Ba tijñayare carretare nga ti'bexkiya enre Na'enchana xujun xi kitsi'indu profeta Isaías.
44008029	'Ba Isennixtjintsjere Na'enchana jako Felipe: ―T'in 'ba titiñat'a_ri xuta xi tijñayare carretabiu ―kitsure.
44008030	'Ba kionga echut'a tiñare, Felipe kjint'e nga xutabiu ti'bexkiya xujun xi kitsi'indu profeta Isaías. ―¿A timankjin=ri mé= xi te'bexkiye? ―kitsure.
44008031	―¿Jótsa'en ku̱ankjinnina̱ nga tsajain xi titsuyana̱? ―kitsu xutabiu. 'Ba tsi'are Felipe nga kuijin 'ba k'uejñat'are kui.
44008032	'Bi tsa'en kua'indut'a ña ti'bexkiya xutabiu: Kui xi kjinik'en joni chutsanga, 'ba bi kiski'ndaya. Xi joni chutsanga xi títi tsangare, 'ba nde tsa'en bi kiskje'i ts'a.
44008033	Kjinisubare 'ba bi kixi kis'endajinre kjua. ¿'Yá= xi ku̱an kuinchja ngat'a tse'e ki'ndire? Ngat'a bi nde tijñakun ngisani ngasun t'anangiu.
44008034	'Ba kio kinchja xuta xi xa nk'a tjinre xi tse'e Etiopía nga tsiningiyare Felipe: ―'Ba t'inna̱ ―kitsure―, ¿'yá= ngat'a tse'e xi titsu profeta nga'e? ¿A ngat'a tse'e= tinchja asa ngat'a tse'e kja'e xuta?
44008035	'Ba 'batsa'en Felipe kinchja 'ba 'nda ña ti'bexkiya xutabiu 'etuts'innire nga kitsuyare en ndare Jesús.
44008036	'Ba kionga inyafiya ndiyo, echu ña tjiyajndiu nanda. ―Tjin nanda nga'e. ¿A bi ku̱an sa̱tendaa̱? ―kitsu xi xa nk'a tjinre xi tse'e Etiopía.
44008037	―Tsa ko ngayéje inimari makjainri, ku̱an ―kitsu Felipe. ―Jun, makjainna̱ nga Jesucristo xi Ki'ndire Na'enchana ―kitsu xutabiu.
44008038	'Ba 'batsa'en 'exa nga kitsikasen'ñu carretare, 'ba ngojó 'etukajen nga kiji ngajin nando, 'ba Felipe yatenda xuta xi xa nk'a tjinre xi tse'e Etiopía.
44008039	'Ba kionga je 'etukajin nando, Isennixtjintsjere Na'enchana kiko t'axin Felipe. 'Ba xuta xi xa nk'a tjinre xi tse'e Etiopía bi nde tsabe ngisani, tunga 'ñu tsja tjinre nga janda kiji ndiyo.
44008040	'Ba Felipe tsabe nga je echu naxinanda Azoto 'ba ja'axtiu xki nga'nde nga titsikja'axtiuya en ndare Jesús 'nda nga echu naxinanda Cesarea.
44009001	'Ba yejerañu Saulo, janda tjiminyakunre xuta xi makjainre ngat'a tse'e Na'enna Jesús nga mejénre sik'en. Kui kjuañu kikunni na'mi titjun
44009002	'ba tsi'are xujun xi tsjare kjua'ñu, tuxi ku̱an kuajeni ni'ya sinagoga xi tjin naxinanda Damasco 'ba kio kuangisjai xuta xi fitjenngi ndiya xi yakuya Jesús, a xi xi'in= asa xi yanchjin, tuxi kuekoni nduyare naxinanda Jerusalén.
44009003	Tunga kionga tifiya ndiyo 'ba je echutiñare naxinanda Damasco, tukjia'a tsa'na ngandaire Saulo jngu ndi'i xi ndibani ngank'aa.
44009004	'Ba Saulo kiska t'anangiu 'ba kjint'ere jngu jnda xi kitsu: ―Saulo, Saulo, ¿ánñu an tjenngichaninaa̱?
44009005	―¿'Yá= ni ji, Na'en? ―kitsu Saulo. ―An= ña̱ Jesús xi tjenngiche ―kitsu xi jako―.
44009006	Tisetjen 'ba titjas'en naxinando. 'Ba kio k'uinri mé= xi tjinnere nga si'en.
44009007	'Ba nchja xi tjenko Saulo tu tsikinyajma, ngat'a kjint'ere jndo tunga tu'yá tsabe.
44009008	'Ba kio Saulo tsisetjen, tunga kionga kiskje'i tuxkun bi nde kuatsejennire. 'Ba 'batsa'en kjinduba ntsja 'ba kichani naxinanda Damasco.
44009009	'Ba ján nixtjin tsik'ejña ka. Tumé kiskine 'ba tumé kits'i.
44009010	'Ba naxinanda Damasco tijña jngu xuta xi Ananías 'mi, xi makjainre ngat'a tse'e Jesús. Kui xi ngaya nijñare kuatsejenre Na'enna. ―¡Ji Ananías! ―kitsure. ―Nga'e tejñaa̱, Na'en ―kitsingojo Ananías.
44009011	―Tisetjen 'ba t'in ndiya xi Ndiya Kixi 'mi ―kitsu Na'enna―. 'Ba nga kjuechi ndaba Judas, chjaningiye ngat'are jngu xuta xi Saulo 'mi xi Tarso tse'e. Nganda'e fa tifakona̱.
44009012	'Ba ngajin nijñare kuatsejenre nga jngu xuta xi Ananías 'mi fa'as'en ña tijña 'ba banere ntsja tuxi ku̱atsejen nganire.
44009013	Kionga Ananías kjint'e enbi, kitsu: ―Ji Na'en, ne nkjin xuta ja'ba be'ena̱ nijmi ngat'a tse'e xutabi 'ba ngat'are ngayéje kjuach'o xi je kitsiko xuta tsjeri xi tjindu naxinanda Jerusalén.
44009014	'Ba nganda'e je ja'e nga'e nga ya'a xujun xi tsjare kjua'ñu xi kitsjare xi ngakure nchja na'mi, tuxi kuekoni nduya ngatsi'i xi makjainre ngat'a tsiji.
44009015	Tunga Na'enna kitsure: ―T'in. Ngat'a an je ja'ajia̱n kui xutabiu nga kui xi kue'ere nijmi ngat'ana̱ ngajinre xuta xi bi tse'e Israel 'ba ngixkun nchja ngaku titjun 'ba ngajinre xuta xi Israel tse'e.
44009016	'Ba an kuaku_ra̱ jó kji'i tse kjuanima kjua'a ngat'are ja'enna̱.
44009017	'Ba kio Ananías kiji 'ba ja'as'en ni'ya ña tijña Saulo 'ba yanere ntsja. ―Ji nts'ia̱ Saulo ―kitsure―, Na'enna Jesús xi kuatsejenri ngaya ndiya ñá jendibani ji, kitsikasenna̱ tuxi ngatamatsejen nganiri 'ba nga ngatjatse ngajinri Isennixtjintsjere Na'enchana.
44009018	'Ba tukjia'a 'etukangini tuxkun Saulo tsajmi xi jokun tjiutsje, 'ba ta'a kuatsejen nganire. 'Ba 'batsa'en tsisetjen= 'ba kisatenda.
44009019	Nga je tsakjen, kisaku nganire nga'ñu, 'ba jó ján nixtjin tsik'ejñajinre xuta xi makjainre ngat'a tse'e Jesús xi tjindu Damasco.
44009020	'Ba ta'a Saulo 'etuts'inre nga kitsikja'axtiuyare enre Na'enchana xuta xi tjindu ni'ya sinagoga nga kitsu nga Jesús= xi Ki'ndire Na'enchana.
44009021	Ngatsi'i xi kjint'ere tu 'ba= kuánre 'ba kitsu: ―¿A bi tsa kibi xi tjenngike xutare naxinanda Jerusalén xi makjainre ngat'a tse'e Jesús? ―kitsure xinkjin―. ¿A bi tsa 'ba nde kui xa ja'eni nga'e, tuxi subani xuta 'ba kuekoni ngixkun ngakure nchja nijmi?
44009022	Tunga Saulo tu ngisa= 'ñu kua'ñukakun 'ba 'ejñatsejen nga Jesús= xi Cristo. 'Ba 'batsa'en 'ejñujin kjuafa'etsjenre xuta judío xi tjindu Damasco.
44009023	Kionga je ja'a nkjin nixtjin, nchja judío joyanire tuxi sik'enni Saulo.
44009024	Tunga Saulo kik'ere nijmi mé= xi joyanire. Nga nixtjin ko nga nistjen nchjabiu kiskun'nda Saulo xuntja ña 'betjuni naxinando, tuxi sik'enni.
44009025	'Ba 'batsa'en xuta xi makjainre ngat'a tse'e Na'enna Jesús tsakaseko Saulo. 'Ba ngajñu 'eya jngu nisinya 'ba ts'ajenntjai xjo xi tjinch'andainire naxinando.
44009026	Kionga Saulo echu naxinanda Jerusalén, kuamejénre nga kuañajanko xuta xi makjainre ngat'a tse'e Jesús. Tunga ngatsi'i tsakjunre, ngat'a bi makjainre nga 'ba nde kui makjainre ngat'a tse'e Jesús.
44009027	'Ba kio Bernabé kiko Saulo ngixkun nchja chinga apóstol 'ba ye'ere nijmi nga Saulo tsabe Na'enna ngaya ndiyo, 'ba nga Na'enna jako, 'ba nga Saulo kitsikja'axtiuya enre Jesús ko kjua'ñu naxinanda Damasco.
44009028	'Ba 'batsa'en Saulo tsik'ejña naxinanda Jerusalén 'ba tsak'ajmeko nchja chinga apóstol. 'Ba kinchja ngat'are Na'enna ko kjua'ñukakun.
44009029	Saulo jako nijmi 'ba josiko xuta judío xi nchja en griego. Tunga nchjabi tsangisjai ndiya jótsa'en ku̱an sik'enni kui.
44009030	Kionga xuta xi makjainre ngat'a tse'e Na'enna Jesús kjint'e kibi, kiko Saulo naxinanda Cesarea 'ba kio kitsikasen ngani Tarso.
44009031	'Ba 'batsa'en bi nde kitsjenngichani xuta xi fi ningu xi tjindu ngayéje nangi Judea ko nangi Galilea 'ba ko nangi Samaria. 'Ñu kuakjain ngisare ngat'a tse'e Na'enna 'ba tsakjunke Na'enna nga tsik'endu, 'ba Isennixtjintsjere Na'enchana tsakaseko nga 'ñu kuankjin ngisa.
44009032	'Ba Pedro tsu'bakun xuta xi fi ningu xi tjindu xki nga'nde, 'ba nde ja'ekun xuta xi makjainre ngat'a tse'e Na'enna Jesucristo xi tjindu naxinanda Lida.
44009033	'Ba kio tsabe jngu xuta xi Eneas 'mi, xi kuajin nu tjinre nga kjijñasun nachan, ngat'a bi ma fi.
44009034	'Ba Pedro kitsure: ―Ji Eneas, Jesucristo titsindari nganda'e. Tisetjen 'ba tjandai nachanri. 'Ba ndekuini chubabiu Eneas tsisetjen.
44009035	'Ba ngatsi'i xuta xi tjindu naxinanda Lida ko Sarón tsabe nga tsisetjen Eneas 'ba 'batsa'en kuakjainre ngat'a tse'e Na'enna Jesús.
44009036	'Ba naxinanda xi Jope 'mi tsik'ejña jngu chjun xi makjainre ngat'a tse'e Jesús xi Tabita 'mi, ja'en xi tsunire Dorcas nga en griego. Kui chjunbiu ngantsjai kitsa'en mé= xi nda 'ba kitsjare xuta ni̱ma̱ mé= xi machjenre.
44009037	Kui nixtjinbiu kisate chi'in 'ba k'en, 'ba jaskan nga je jejun yojore, kis'ejña ngank'a ni'yare.
44009038	'Ba naxinanda Jope tijñat'a tiñare Lida, 'ba kionga xuta xi makjainre ngat'a tse'e Jesús kjint'e nga kio tijña Pedro, kitsikasen jó xuta nga 'ets'are: ―Bi nik'andaye. Ndechunfanichinii̱.
44009039	'Ba Pedro tsisetjen 'ba kiko nchjabiu. Kionga je echu Jope, xuta xi tjindu kio kiko ngank'a ni'ya ña kjijña yojore xi k'ion. Ngatsi'i yanchjin k'on ja'et'are Pedro nga inyakji'nda 'ba inyabakure xutjire 'ba ko kja'e ngisa najñu xi kitsinda Dorcas kionga tijñakun ngisa.
44009040	'Ba kio Pedro ts'axje ngatsi'i xi tjindu kio, 'ba tsakasenkunch'in nga jako Na'enna, 'ba kiskutsejen'a yojore xi k'ion 'ba kitsu: ―Ji Tabita, tisetjen. 'Ba kiskje'ingi tuxkun chjunbiu, 'ba kionga tsabe nga kio tijña Pedro, tsik'ejñakixi.
44009041	Pedro kiskjebe ntsja chjunbiu 'ba kitsikisetjen. Jaskan kinchjare xuta xi makjainre ngat'a tse'e Na'enna Jesús ko yanchjin k'on, 'ba yakure nga chjunbiu je tijñakun ngani.
44009042	'Ba ngatsi'i xuta xi tjindu Jope kjint'e mé xi kuán 'ba 'ñu nkjin xuta kuakjainre ngat'a tse'e Na'enna Jesucristo.
44009043	'Ba nkjin nixtjin tsik'ejña Pedro naxinanda Jope, ndaba jngu xuta xi Simón 'mi xi tsa'exako tjiuxin.
44010001	Ña naxinanda Cesarea tsik'ejña jngu xuta xi Cornelio 'mi, jngu xi ngakure jngu stin chasoldadu xi Chasoldadu Italiano 'mi.
44010002	Kui 'ba ko ngatsi'i xi tjindu ndaba tsimején 'ba bekun Na'enchana, 'ba tsjare xuta ni̱ma̱ mé= xi machjenre, 'ba ngantsjai fako Na'enchana.
44010003	Jngu nixtjin, chu̱ba̱ ján nga kuangixun, Cornelio kuatsejenre jngu ankjere Na'enchana ngaya nijñare. 'Ba tsabe tsejen tsejen nga ankjebiu ja'as'en ña tijña. 'Ba kitsure: ―¡Ji Cornelio!
44010004	―¿Mé= xi mejénri na'en? ―kitsu Cornelio nga tikutsejen'a 'ba titsakjun koni. ―Na'enchana tjijintakunre nga chukue 'ba tsja mare ngat'are mé= xi teñe'en nga teba'e_ri xuta ni̱ma̱ mé= xi machjenre ―kitsu ankjebiu―.
44010005	Tikasen tsu'ba jó ján xuta naxinanda Jope tuxi kuikja'ani jngu xuta xi Simón 'mi xi 'ba nde 'yaxkunre joni Pedro.
44010006	Kui xi tijña ndaba Simón xi tsa'exako tjiuxin, xuta xi tiña ngandai ndachikun kjijña ni'yare.
44010007	Kionga je kiji ankje xi jako, Cornelio kinchjare jó chu'ndare xi tsa'exa ndaba 'ba kiskja'ajin ngajinre chasoldadure xi ngantsjai batesinre jngu xi tsimején Na'enchana.
44010008	'Ba jaskan nga je ye'ere nijmi ngayéje mé xi kuán, kitsikasen naxinanda Jope.
44010009	Nga kuanyujun, yejerañu nchjabiu je echu tiña naxinando, Pedro tsijin ngasun nk'are ni'yo tuxi kjuakoni Na'enchana. 'Baru tsa nyusen ya'a,
44010010	'ñu kuabojore 'ba mejénre skine niñu. Tunga yejerañu tis'endare xi chine, kis'ere jngu chini.
44010011	Tsabe nga tju'i ngank'aa, 'ba nga ndejen 'nda t'anangiu jngu tsajmi xi matsejen joni jngu najñu tjibe xi je xi tji'ñu nga ñujun tje'enre.
44010012	Tjinduya ngayare najñubiu ngayéje kuya tjiuba xi 'betsuma ko xi 'befe yojore t'anangiu ko tjiunise xi tutjen ngank'aa.
44010013	'Ba Pedro kjint'ere jngu jnda xi kitsure: ―Ji Pedro, tisetjen. Tik'en tjiubabiu 'ba chine.
44010014	―Junjun Na'en ―kitsu Pedro―. Nisañajanni kjinia̱ tsajmi xi jndi, xi bi tsje ngixkun Na'enchana.
44010015	―Xi Na'enchana je kitsitsje, bi jndi 'miri ji ―kitsu nganire jndo.
44010016	Ján ndiya 'ba kuán, 'ba jaskan najñubiu kitjube ngani ngank'aa.
44010017	Kionga Pedro titsikja'etsjen mé= xi tsunire xi kuatsejenre, ndekuini chubabiu nchja xi kitsikasen Cornelio tsikinyaxtiu xuntja ni'yo nga inyamangisjai ndaba Simón.
44010018	'Ñu kinchja nga tsiningiya tsa kio tijña Simón xi 'ba nde Pedro 'mi.
44010019	'Ba yejerañu Pedro tojo titsikja'etsjen ngisa ngat'are xi kuatsejenre, Isennixtjintsjere Na'enchana kitsure: ―Chutsejen. Ján nchja inyamangisjairi.
44010020	Tisetjen 'ba t'etukajen. Bi nitajai takuin 'ba t'ikue, ngat'a an kitsikasia̱n nchjabiu.
44010021	'Ba kio Pedro 'etukajen nga ja'ekjako nchjabiu. ―An= ña̱, na'en, xi teminyisjo. ¿Mé= xa ja'eñu? ―kitsure.
44010022	―Cornelio, xi ngakure chasoldadu, kitsikasenni̱ ―kitsu nchjabiu―. Kui xi jngu xuta xi kixi 'ba xi bekun Na'enchana, 'ba ngatsi'i xuta judío nda nchja ngat'are. Kui xi jngu ankjere Na'enchana kitsure nga tjinnere nga ji k'uinchin ndaba, 'ba nga tjinnere kuasen ñojon mé= xi k'uin_ri.
44010023	'Ba 'batsa'en Pedro kitsikja'as'en nchjabiu, 'ba kio tsik'endu kui nistjenbiu. Nga kuanyujun, Pedro kiko nchjabiu, 'ba nde kiko yak'a xi makjainre ngat'a tse'e Na'enna Jesús xi tjindu Jope.
44010024	'Ba nga kuanyujun echu naxinanda Cesarea, kioña Cornelio ñatjen inyakuyare ko xinkjin 'ba ko xuta xi nda ya'a xi kitsikjint'e.
44010025	Kionga Pedro je tifa'as'en ni'yabiu, Cornelio ja'etsite'ndare 'ba tsakasenkunch'int'are nga kitsichjire.
44010026	Tunga Pedro kitsikisetjen. ―Tisen ndiji ―kitsure―, ngat'a an jngu= ña̱ xuta joni ji.
44010027	'Ba tifako nga ja'as'en ni'yo 'ba tsabe nga nkjin xuta kuañajan kio.
44010028	'Ba 'batsa'en kitsure: ―Jun 'yañu nga kjuatexumare xuta judío bi tsja'ndere tsa jngu xuta judío ku̱añajanko xuta xi bi judío asa kjua'as'en ndaba. Tunga Na'enchana je yakuna̱ nga tu'yá ku̱an xin_ra̱ jndi asa bi tsje ngixkun Kui.
44010029	Kui kjuañu kionga kjinukjuana̱, bi kitsitajaa̱ takuaa̱n nga jendiba. 'Bamani, 'ba t'innuu̱, ¿ánñu an kjinukjuaninuu̱? ―kitsu Pedro.
44010030	'Ba Cornelio kitsu: ―Kuañujun nixtjin tjinre, kionga tefakua̱ Na'enchana nga'e ni'yana̱, nga chu̱ba̱ ján nga kuangixun. 'Ba tukjia'a ja'ekasen ngixkuaa̱n jngu xuta xi yaja jngu najñu xi 'na kji'i.
44010031	Kui xi kitsuna̱: “Cornelio, Na'enchana tjijintakunre nga chukue 'ba tsja mare ngat'are mé= xi teñe'en nga teba'e_ri xuta ni̱ma̱ mé= xi machjenre.
44010032	'Ba tikasen tsu'ba jó ján xuta naxinanda Jope tuxi kuikja'ani jngu xuta xi Simón 'mi xi 'ba nde 'yaxkunre joni Pedro. Kui xi tijña ndaba Simón xi tsa'exako tjiuxin, xuta xi tiña ngandai ndachikun kjijña ni'yare.”
44010033	'Ba 'batsa'en kitsikasenfañaa̱ nga kuekinyisjairi, 'ba ji kjiña'an=ni kjuanda nga jendibai. Kui kjuañu nganda'e tetsubani̱ ngatsi'i nga'e ngixkun Na'enchana, 'ba mejénni̱ kuaseñejee̱n ngayéje xi Na'enchana je 'exari nga sji ―kitsu Cornelio.
44010034	'Ba Pedro kitsu nga kinchja: ―Nganda'e timankjinna̱ nga kjuakixi nga Na'enchana bi kabi tsa'en ngajinre xuta.
44010035	Tusa kjebetjo nitu'ya xuta naxinanda xi tjin ngasun'ndebi xi tsakjunke 'ba xi kixi tsa'en ngixkun.
44010036	Na'enchana kitsikasenre en xuta xi Israel tse'e nga kitsikja'axtiuya en nda xi tsja kjuaxiu ngat'are Jesucristo. Jesucristo, kui= xi Naire ngatsi'i xuta.
44010037	Jun 'yañu mé xi kuán jo kji'i nangi Judea, xi 'etuts'innire nangi Galilea jaskan kjuasatenda xi Juan ye'e nijmi.
44010038	'Ba 'yañu jótsa'en Na'enchana kitsjare kjua'ñu Jesús xi Nazaret tse'e 'ba kitsikasen Isennixtjintsjere nga ja'etse ngajinre. Kui xi tsak'ajme nga tsa'en mé= xi nda 'ba tsinda ngatsi'i xi tjindujinre isennixtjin xi bi nda. Ngat'a Na'enchana tijñako kui.
44010039	'Ba ji̱n tuxkui̱n fani kji'yani̱ ngayéje xi kitsa'en Jesús nangi Judea ko naxinanda Jerusalén. Kui xi kjinik'en nga kis'et'a kru.
44010040	Tunga Na'enchana kitsikja'aya nganire xi majánni nixtjin 'ba kitsa'en nga ku̱atsejen nganini̱.
44010041	Bi ngayéje naxinando kuatsejenre, tu ji̱n sani xi Na'enchana ja'ajin titjunni̱ nga kuái̱n testigo. Ji̱n kichinekue̱ 'ba kji'yukue̱ kionga je ja'aya nganire.
44010042	'Ba 'exani̱ nga k'ue_ri̱ nijmi xuta naxinando 'ba kjuinikixiyee̱ nga Na'enchana kitsja xare Jesús nga kui= xi sa'enre kjua xuta xi tjindukun 'ba xi je jesun.
44010043	Ngatsi'i nchja chinga profeta kitsikixiya ngat'a tse'e Jesús 'ba kitsu nga ngat'are ja'enre Jesús ku̱achat'are jere ngatsi'i xuta xi makjainre ngat'are kui.
44010044	Kionga tojo tinchja ngisa Pedro, Isennixtjintsjere Na'enchana jendibajennere ngatsi'i xuta xi inyaminya ñojon ion.
44010045	'Ba nchja judío xi makjainre xi tjenko Pedro tu tsikinyajma kionga tsabe nga xuta xi bi judío 'ba nde kisakure Isennixtjintsje xi tsja Na'enchana.
44010046	Ngat'a kjint'e nga xuta xi kio= tjin kinchja kja'e kuanga en nga kitsichjire Na'enchana. 'Ba 'batsa'en Pedro tsiningiyare
44010047	nga kitsu: ―¿A tjin xi 'bechja'nde nga satenda xutabi, xi je kisakure Isennixtjintsjere Na'enna joni ña?
44010048	'Ba Pedro 'exa nga ko ja'enre Jesucristo satenda xutabiu. 'Ba jaskan kis'ets'are Pedro nga k'uejña jó ján nixtjin kio.
44011001	'Ba nchja chinga apóstol 'ba ko yak'a xuta xi makjainre ngat'a tse'e Na'enna Jesús xi tjindu nangi Judea kjint'e nga xuta xi bi judío 'ba nde kuakjainre ngat'a tse'e enre Na'enchana.
44011002	'Ba kionga Pedro ja'e ngani naxinanda Jerusalén, nchja xi 'ñu makjainre ngat'are circuncisión josiko.
44011003	―¡Ji tsitjas'en=ni ndaba 'ba tsechiko=ni nchja xi bi kjiña'an circuncidar! ―kitsure.
44011004	'Ba 'batsa'en Pedro 'etuts'inre nga tsjafani tsa'en ye'ere nijmi ngayéje xi kuán.
44011005	―An= tejñaa̱ nangi Jope ―kitsu―, 'ba kionga tefakua̱ Na'enchana, kis'ena̱ joni jngu chini. Tsa'bia̱ jngu tsajmi xi matsejen joni jngu najñu tjibe xi je xi tji'ñu nga ñujun tje'enre. Ndejen 'nda ngank'aa 'ba ja'e 'nda ña tejñaa̱.
44011006	'Ba kionga nda kiskutsejen'a xi tjin ngaya, tsa'bia̱ tjiuba xi 'betsuma, tjiuba ts'en, tjiuba xi 'befe yojore t'anangiu 'ba ko tjiunise xi tutjen ngank'aa.
44011007	'Ba kjint'ia̱ jngu jnda xi kitsuna̱: “Ji Pedro, tisetjen. Tik'en tjiubabiu 'ba chine.”
44011008	'Ba kixia̱n: “Junjun, Na'en. Nisañajanni kjinia̱ tsajmi xi jndi, xi bi tsje ngixkun Na'enchana.”
44011009	'Ba 'batsa'en jnda xi jendibani ngank'aa jako nganina̱ xi majóni ndiya. “Xi Na'enchana je kitsitsje, bi jndi 'miri ji”, kitsuna̱.
44011010	'Ba ján ndiya 'ba kuán, 'ba kiongayéje tsajmibiu kitjube ngani ngank'aa.
44011011	'Ba ndekuini chubabiu ján nchja xi kjinikasenkunna̱ xi jendibani naxinanda Cesarea echu ni'ya ña tejñaa̱.
44011012	'Ba Isennixtjintsjere Na'enchana kitsuna̱ nga bi sitajaa̱ takuaa̱n nga kjuikua̱ nchjabiu. 'Ba nde kikona̱ ngajon nts'ia kibi, 'ba tsitjas'ee̱n ndaba kui xutabiu.
44011013	'Ba kio ye'eni̱ nijmi jótsa'en tsabe ngaya ndaba jngu ankje xi sejña nduju 'ba xi kitsure: “Tikasen jó ján xuta naxinanda Jope tuxi kuikja'ani jngu xuta xi Simón 'mi xi 'ba nde 'yaxkunre joni Pedro.
44011014	Kui xi kjuakori en xi sik'angiri ji ko ngatsi'i xi tjindu ngaya ni'yari.”
44011015	'Ba kionga 'etuts'in_ra̱ nga kinchjaa̱, Isennixtjintsjere Na'enchana jendibajennere xutabiu 'ba fa tsa'en jotsa'en jendibajenne titjunna ña.
44011016	'Ba 'batsa'en ja'etsjenna̱ mé= xi ja'ba je kitsuna Na'enna Jesús: “Juan yatenda ko nanda, tunga jun sa̱tendo ko Isennixtjintsjere Na'enchana.”
44011017	'Bamani, tsa Na'enchana titsjare xutabiu ndekuini xi kitsjana ña xi makjainna ngat'a tse'e Na'enna Jesucristo, ¿'yá= niña̱ an tsa k'uechja'nde_ra Na'enchana?
44011018	Kionga nchjabiu kjint'e en xi kitsu Pedro, bi nde josini. Tusa 'ñu kitsichjire Na'enchana. ―A 'ba=nde kitsja'ndere Na'enchana nga xuta xi bi tse'e Israel k'uendu jere 'ba kjua'e ngani ngixkun, tuxi sa̱kunire kjuabenichun xi bi fet'a ―kitsu.
44011019	'Ba 'batsa'en xuta xi makjainre ngat'a tse'e Jesús xi kitsojosun nga kjitsjenngicha jaskan nga kjinik'en Esteban, tjin xi echu ka'nda nangi Fenicia ko isla xi Chipre 'mi 'ba ko naxinanda Antioquía. Tu xuta judío sani kitsikja'axtiuyare enre Na'enchana.
44011020	Tunga kis'e ngajinre nchjabiu yak'a xi Chipre tse'e 'ba xi Cirene tse'e xi echu ña Antioquía 'ba ka'nda xuta xi bi judío kitsikja'axtiuyare en ndare Na'enna Jesús.
44011021	Kjua'ñure Na'enchana tsakaseko, 'ba nkjin kuán xi kuakjainre ngat'a tse'e Na'enna 'ba ja'atjo.
44011022	'Ba kionga xuta xi fi ningu Jerusalén kjint'e mé xi kuán, kitsikasen Bernabé naxinanda Antioquía.
44011023	'Ba kionga Bernabé echu kio, tsabe jótsa'en Na'enchana titsichikunta'en xuta xi kio tjindu 'ba tsja kuánre. 'Ba jakoya ngatsi'i nga ko ngayéje inimare janda kixi nga titjenngi Na'enchana.
44011024	Ngat'a Bernabé, jngu xuta xi nda inimare, xi kitse Isennixtjintsjere Na'enchana ngajinre 'ba xi 'ñu makjainre ngat'a tse'e Na'enna. 'Ba 'ñu nkjin ngisa xuta kuakjainre ngat'a tse'e Na'enna Jesús.
44011025	Jaskan kibi, Bernabé kiji naxinanda Tarso nga kikangisjai Saulo.
44011026	'Ba kionga kuasjaire, ja'eko naxinanda Antioquía. 'Ba jngu nu fa tsik'endujinre xuta xi makjainre ngat'a tse'e Na'enna Jesucristo, 'ba 'ñu nkjin xuta yakuyare. 'Ba xuta xi makjainre ngat'a tse'e Jesús xi kis'e naxinanda Antioquía, kui= xi titjun kik'inre cristiano.
44011027	Kui nixtjinbiu yak'a nchja chinga profeta 'etjuni naxinanda Jerusalén nga kiji naxinanda Antioquía.
44011028	Jngu xi Agabo 'mi, xi Isennixtjintsjere Na'enchana kitsikinchja nga tsakasen nduju 'ba kitsuya nga jngu kjindia s'e̱ jo kji'i ngasun'ndio. 'Ba jaskan 'ba kuán, kionga tjinre xa xuta titjun Claudio.
44011029	'Ba 'batsa'en xuta xi makjainre ngat'a tse'e Jesús xi tjindu naxinanda Antioquía 'endako xinkjin nga sja nga jngu jngu mé= xi tjinre jotsa'en bere kakun, tuxi kuasekoni nts'e ngat'are kjuamakjain xi tjinre xi tjindu nangi Judea.
44011030	'Ba 'ba kitsa'en 'ba kitsikasen Bernabé ko Saulo tuxi kuekonire ton chje nchja chingare xuta xi fi ningu Jerusalén.
44012001	Kui nixtjinbiu rey Herodes 'etuts'inre nga kitsjengike yak'a xuta xi makjainre ngat'a tse'e Na'enna Jesucristo.
44012002	'Ba 'exa nga ko kicha kjuinik'enni Santiago xi nts'e Juan.
44012003	'Ba kionga tsabe nga nchja judío kuatsjare mé= xi kitsa'en, 'ba nde 'exa nga kjuinduba Pedro. 'Ba ngajinre s'i pascua nga 'bi kuán, nixtjin nga chine niñuxtila xi tsajainre na'yu san.
44012004	Kionga je kitsuba Pedro, Herodes kiskanis'en nduya 'ba ñujun ka'a chasoldadu xi ñujun ñujun kitsik'endu'nda. Ngat'a Herodes kuamejénre nga sa'enre kjua Pedro ngixkun xuta naximando, kionga kjua'a s'iu.
44012005	Kui kjua nda kjinikuendani Pedro nga kjiya nduya, tunga xuta xi makjainre ngat'a tse'e Jesús 'ñu tsi'are Na'enchana ngat'are kui.
44012006	'Ba mé xi kuán nistjen kionga ja'e nixtjin nga Herodes mejénre sa'enre kjua Pedro ngixkun xuta naxinando tsakaiñu, Pedro tikijñafe nga kjijña ngamasenre jó chasoldadu 'ba jó na'ñu kicha tjit'a'ñut'anire 'ba kja'e chasoldadu xi inya'nda ngantja nduyo.
44012007	Tukjia'a jngu ankjere Na'enchana kuatsejen kio 'ba tsa'naya nduyo, 'ba tje'enre Pedro kitsiko nga kitsikja'are. ―Tisetjen fani ―kitsure. 'Ba na'ñu kicha xi tji'ñukja ntsja Pedro tsixu.
44012008	―T'ekjandai tjiuxinjnderi 'ba tjaye jnderi ―kitsure ankje, 'ba Pedro 'ba kitsa'en. 'Ba kio kitsu ngisare: ―Cheje tjiutsanga chajari 'ba ndetjenngina.
44012009	'Ba kio Pedro 'etjutjenngi ankje ninga bi be tsa kjuakixi asa bi kjuakixi mé= xi ankje titsa'en. Joni tsa chini tiba'ere kuánre.
44012010	Ja'a ña tjindu chasoldadu xi titjun inya'nda kio, 'ba jaskan xi majóni. 'Ba kio echu xuntja kicha xi 'betjuni ndiya xi fi ngajin naxinando. Tsix'a tajngu xuntjabiu, 'ba kionga je 'etju, kijiya jngu ndiya 'ba tukjia'a kichaja ankje nga tsakasent'axinre Pedro.
44012011	'Ba 'batsa'en Pedro kuankjinre, joni tsa ja'a nganire 'ba kitsure yojore: ―Je kuankjinna̱ nga kjuakixi nini nga Na'enchana kitsikasen ankjere. Je kitsik'ejñandaina̱ ngaya ntsja Herodes 'ba ko ngayéje xi xuta naxinanda judío mejénre sikona̱.
44012012	'Ba nga kuankjinre mé xi kuán, Pedro kiji ndaba María, nare Juan xi 'ba nde Marcos 'mi, 'ña nkjin xuta kuañajan nga inyafako Na'enchana.
44012013	'Ba nga Pedro echu kio, kitsikjanet'a xuntjare xjo xi tichjandaini ni'yo, 'ba jngu ki'ndi chjun xi Rode 'mi 'etju nga kikutsejen 'yá= ñu.
44012014	'Ba kionga ki'ndi chjunbiu kjint'e jndare Pedro, 'ñu kuatsjare 'ba nga'ndere nga skje'i xuntjo, tusa tsangatsanga nga kike'ere nijmi xuta xi yak'a nga Pedro sejñaxtiu xuntjo.
44012015	―A ska=ri ―kik'inre. Tunga ki'ndi chjunbiu tojo 'ba= kitsu nga kjuakixi=. ―'Ba ku̱an tsa ankjere kui ―kitsu nchjabiu.
44012016	Yejerañu Pedro janda titsikjanet'a xuntjo. 'Ba tuchan nchjabiu kiskje'i xuntjo 'ba nga tsabe nga Pedro, 'ñu kitsakjun.
44012017	Tunga Pedro kiskjenitjen ntsja, tuxi xiu k'uenduni nchjabiu. 'Ba kio ye'ere nijmi jótsa'en Na'enchana ts'axje ngaya nduyo. ―T'e_ru nijmi Santiago 'ba ko nts'ia xi yak'a mé xi kuán ―kitsu Pedro 'ba jaskan 'etju nga xin kiji.
44012018	'Ba kionga je kis'e isen, chasoldadu niki 'ñu= kis'ejñujinre, ngat'a bi be mé xi kuánre Pedro.
44012019	'Ba kio Herodes 'exa nga kuinyisjai, 'ba kionga bi kuasjaire, kitsa'enre kjua chasoldadu xi inya'nda nduyo 'ba 'exa nga kjinik'en. Jaskan kibi, Herodes 'etjuni nangi Judea nga kik'ejña naxinanda Cesarea.
44012020	Herodes stike xuta xi naxinanda Tiro tse'e 'ba ko xuta xi naxinanda Sidón tse'e. Kui kjuañu xutabiu jngu kitsa'enni yojore nga ja'ekun Herodes. Titjun chinga Blasto nda tsaka'a, jngu xi xa nk'a tjinre ngajinre nchja xi tsa'exat'are Herodes. 'Ba ngat'are Blasto tsi'are nixtjin nga ku̱an kjuako rey Herodes, tuxi skui'anire kjuaxiu, ngat'a naxinanda xi tse'e nchjabiu batse xi chine xi tjin nangire Herodes.
44012021	'Ba meni Herodes 'ejña nixtjin nga kjuako nijmi nchjabiu. 'Ba kionga ja'e kui nixtjinbiu, tsakaja najñu tse'e s'i, tsik'ejña nga'nde ña batexuma 'ba kinchja.
44012022	'Ba 'batsa'en xutankjiun tsé kiski'ndaya: ―Bi jngu xuta xi tinchja, tusa jngu na'en ―kitsu.
44012023	'Ba ndekuini chubabiu, jngu ankjere Na'enchana kitsja chi'inre Herodes, tu ngat'are nga bi kitsikixiya nga Na'enchana xi tjinre kjuaje. 'Ba tjiuyaja kiskine ngaya ngats'a, 'ba k'en.
44012024	Tunga kinduju enre Na'enchana 'ba kjinikja'axtiuya ngayéje nga'nde.
44012025	'Ba ngat'are Bernabé ko Saulo, kionga je jet'a xa xi kitsa'ere ngat'are naxinanda Jerusalén, jendiba ngani nga jendeko Juan xi 'ba nde Marcos 'mi.
44013001	Ngajinre xuta xi makjainre ngat'a tse'e Na'enna Jesús xi tjindu naxinanda Antioquía kis'e nchja chinga profeta ko chamaestru: Bernabé, Simón xi 'ba nde Xuta xi Jma 'mi, Lucio xi Cirene tse'e, ko Manaén xi ñatjen kuacha ko Herodes xi yatexuma nangi Galilea, 'ba ko Saulo.
44013002	Jngu nixtjin, yejerañu kuañajan nga inyatsichjire Na'enchana 'ba nga tjindu kjindia, kio Isennixtjintsjere Na'enchana kitsure: ―Tikinyat'axinnu Bernabé 'ba ko Saulo tuxi sa'enni xa xi sja_ra̱.
44013003	'Ba 'batsa'en, jaskan nga jako ngisa Na'enchana 'ba tsik'endu kjindia, xuta xi makjainre ngat'a tse'e Jesús yanere ntsja Bernabé 'ba ko Saulo 'ba kitsikixant'a.
44013004	'Ba 'batsa'en nchjabiu kjinikasen ngat'are Isennixtjintsjere Na'enchana 'ba kiji naxinanda Seleucia. 'Ba ja'as'en jngu barku xi kiko isla xi Chipre 'mi.
44013005	'Ba kionga echu naxinanda Salamina, kitsikja'axtiuya enre Na'enchana ni'ya sinagogare xuta judío xi kio tjindu. 'Ba nde tjenko Juan ngayeje nga tibaseko.
44013006	'Ba jaskan ja'axtiu ngayéje isla xi Chipre 'mi 'ba echu naxinanda Pafos. 'Ba kio kisatejin jngu xuta judío xi chatje'e kuán xi Barjesús 'mi. Kui xi jngu profeta kitsure yojore.
44013007	'Ba Barjesús tjenko xuta titjunre nangi Chipre, xi jngu xuta nkjikakun xi Sergio Paulo 'mi. 'Ba kio xuta titjunbiu kinchjare Bernabé 'ba ko Saulo, ngat'a mejénre kuasen ñojon enre Na'enchana.
44013008	Tunga kui chatje'ebiu, xi Elimas 'mi nga en griego, kui xi kuastike Bernabé 'ba ko Saulo. 'Ba kuamejénre nga 'echja'ndere nga xuta titjun ku̱akjainre ngat'a tse'e Na'enna Jesús.
44013009	'Ba Isennixtjintsjere Na'enchana kitse ngajinre Saulo xi 'ba nde Pablo 'mi, 'ba kui kiskutsejen'a chatje'ebiu
44013010	nga kitsure: ―¡Ji xi ch'onacha_ri xuta 'ba xi 'ñu ch'okuin! ¡Ji xi ki'ndire chanayi kuáin ngat'a 'ba teñe'en joni kui! ¡Ji xi stiche mé= xi tsje ngixkun Na'enchana! ¿A bi k'uejñe nga sitsitin ndiya kixire Na'enchana?
44013011	'Ba nganda'e kjua'ñure Na'enchana sikja'ari kjuanima. Kueni ka= ni 'ba chuba nixtjin bi nde xiani tsu'biu ―kitsure. 'Ba tukjuan chatje'ebiu bi nde kuatsejennire 'ba kuajñure. Kitsiku'beya nga tsangisjai jngu xuta xi kuafengi.
44013012	'Ba kionga xuta titjun tsabe mé xi kuán, kuakjainre ngat'a tse'e Na'enna Jesús, ngat'a kuakunre kionga kjint'e mé= xi yakuya nchja chinga apóstol ngat'are Na'enchana.
44013013	'Ba kio Pablo 'ba ko nchja xi tjenko ja'as'en jngu barku. 'Etjuni naxinanda Pafos 'ba echu naxinanda Perge xi tijñajinre nangi Panfilia. 'Ba Juan kio kitsik'endu 'ba kui jendiba ngani naxinanda Jerusalén.
44013014	Tunga Pablo ko nchja xi yak'a 'etjuni Perge 'ba kiji Antioquía, nga'nde xi tijñajinre nangi Pisidia. Nga nixtjin nga xutu ja'as'en ni'ya sinagoga xi kio tikijña 'ba tsik'endu.
44013015	'Ba kionga je kis'exkiya xujun kjuatexumo ko xujunre nchja chinga profeta, nchja ngakure xuta ni'ya sinagoga kitsikjint'e: ―Jun nts'e xian ―kitsure―, tsa tjinnu mé= en xi sja nga'ñure xuta, 'ba t'in_ru nganda'e.
44013016	'Ba 'batsa'en Pablo tsisetjen 'ba kiskjenitjen ntsja tuxi kuasen ñojonnire xuta. ―Jun nchja xi Israel tse'e ko xi bi tse'e Israel xi 'yakun Na'enchana, tasen ñojon ―kitsu―.
44013017	Na'enre xuta naxinanda Israel kiskja'ajin xuta chingana 'ba jngu naxinanda je kitsa'en, kionga tjindu ngisa nangi Egipto, ña tu tsik'endut'a. Jaskan ko kjua'ñure ts'axje xuta chingana xi tjindu nangibiu
44013018	'ba 'baru tsa yachan nu kichukjuakore nangi t'axin.
44013019	'Ba kionga kitsikje yatu naxinanda ya'e xi tjin nangi Canaán, kitsjare xuta chingana nangibiu tuxi ku̱atse̱'e̱ni.
44013020	'Ba ñujunru sientu masen nu ts'andayare. Jaskan kitsja xare nchja juez ka'nda nga echu nixtjinre xuta chinga profeta Samuel.
44013021	'Ba jaskan naxinandana tsi'a jngu rey xi kuatexumare, 'ba Na'enchana kitsjare Saúl, ki'ndire Cis xi ntjere Benjamín. Kui xi yatexuma yachan nu.
44013022	Jaskan Na'enchana ja'are xare Saúl 'ba kitsa'en nga David rey kuán. Ngat'are David= kitsuyakixi Na'enchana nga 'bi kitsu: “Je= kisakuna̱ David xi ki'ndire Isaí. Jngu xuta xi tsja mare inimana̱, xi sik'etjusun yeje jofatsa'en nga mejénna̱.”
44013023	'Ba jngu xi ntjere David, kui xi Jesús, kui xi Na'enchana kitsikasen tuxi sik'angini xuta naxinanda Israel, jotsa'en ja'ba je kitsuyatitjun nixtjin kuatse jan.
44013024	Kionga kje fa'ejín Jesús, Juan kitsikja'axtiuyare enbi ngatsi'i xuta xi Israel tse'e 'ba kitsure nga tjinnere nga sik'antjaiya kjuafa'etsjenre 'ba kjua'e ngani ngixkun Na'enchana 'ba satenda.
44013025	Tunga, kionga je tifikjet'a xare Juan, kitsu: “Xi tenikja'etsjion nga 'yá= ña̱, bi kui kuán xi jun tjimankjinnu. Tunga jaskanre an ndiba jngu xi ka'nda an bi bakinna̱ nga skjendaa̱ na'ñu jndere.”
44013026	Jún nts'ia̱ xian, xi ntjere Abraham ko jun xi bi tse'e Israel xi 'yakun Na'enchana, ña= kjinikasenna enbi xi tsik'angina.
44013027	Ngat'a xuta naxinanda Jerusalén ko xutaxare bi kuankjinre 'yá= ni Jesús ninga bi kuankjinre mé= xi kua'indut'a xujunre nchja chinga profeta xi s'exkiya xki nixtjin nga xutu. 'Exa nga sik'en Jesús 'ba 'batsa'en kitsik'etjusun mé= xi kitsi'indu nchja chinga profeta.
44013028	Ninga tumé kuasjaire ngat'are Jesús nga ku̱an sik'en, tunga tsi'are Pilato nga ngatatsik'en.
44013029	'Ba nga je kitsik'etjusun nchjabiu ngayéje xi kua'indut'a enre Na'enchana ngat'are Jesús, ts'ajent'a kru 'ba kikanis'en tsju.
44013030	Tunga Na'enchana kitsikja'aya nganire ngajinre mik'en.
44013031	Nkjin nixtjin Jesús yakure yojore nchja xi 'etjukoni nangi Galilea 'ba kiko naxinanda Jerusalén. Nganda'e kui nchjabiu xi inyatsikixiya ngat'are Jesús ngajinre xuta naxinando.
44013032	'Ba ji̱n 'ba=nde tenikja'axtiuyee̱ kui en ndabi, xi tsu ngat'are tsajmi xi Na'enchana kitsuyatitjunre xuta chingana nga sjare.
44013033	Kui tsajmibiu xi Na'enchana je kitsik'etjusun ngat'a tsajan xi ntjere xuta chingana kuán, kionga kitsikja'aya nganire Jesús ngajinre mik'en. Jotsa'en kua'indut'a salmo xi majóni: “Ji= ni xi Ki'ndina̱. Nganda'e tsjara̱ kjuabenichun.”
44013034	'Ba ja'ba je kitsja enre nga kitsikja'aya nganire ngajinre mik'en tuxi bi nde kjue'nduni yojore, ngat'a 'bi kitsu: “Sja_nuu̱ kjuanichikinta'en xi kjuakixi, xi kixinya titjun_ra̱ David.”
44013035	Kui kjuañu 'ba nde tsa'en kua'indut'ani kja'e salmo: “Bi kua'e'nde nga kjue'ndu yojore Xuta tsjeri.”
44013036	Ngat'a kjuakixi= nga David, nixtjin nga tsik'ejñakun, kitsa'exát'are Na'enchana. 'Ba kitsa'en mé= xi mejénre Na'enchana. Jaskan k'en 'ba kis'eyanijint'are xichare 'ba je'ndu yojore.
44013037	Tunga bi je'ndu yojore xuta xi Na'enchana kitsikja'aya nganire ngajinre mik'en.
44013038	'Bamani, jun nts'ia̱ ngatja'yo nga tu ngat'a tse'e Jesús= ku̱achat'anu jenu. 'Ba enbi xi nikja'axtiuyanu nganda'e.
44013039	Kjuatexumare Moisés bi kuán kitsindainu jenu ngixkun Na'enchana. Tunga Jesús kui xi tsindaire jere ngatsi'i xuta xi makjainre ngat'are kui.
44013040	Kui kjuañu chunni_ru yojonu tuxi bi jun ngatjendibaneñu mé= xi kitsi'indu nchja chinga profeta:
44013041	Chutsijon, jun xi 'yaton, 'ba ngatamakunnu 'ba ngatabeyo. Ngat'a an tetsa'aa̱n jngu tsajmi nixtjin nga tetsuba ngiso, jngu tsajmi xi bi ku̱akjainnu, ninga tsa tjin xi kuetsuyanu.
44013042	'Ba kionga Pablo ko Bernabé 'etjuni ni'ya sinagoga, xuta sinagoga 'ets'are nga sikja'axtiuya ngisare enbi nixtjin xutu xi ndiba ngani.
44013043	'Ba kionga xuta je 'etjuni ni'ya sinagoga, nkjin xi judío 'ba ko xi judío kitsa'en yojore xi bekun Na'enchana kitjenngi Pablo ko Bernabé. Ngojó jakoya xutabiu 'ba 'enere nga ngata'bejin kakunntsjai kjuandare Na'enchana.
44013044	'Ba nga xutu ngani, mejenru ngatsi'i naxinando kuañajan ngani, tuxi kuasen ñojonnire enre Na'enchana.
44013045	Tunga kionga nchja judío tsabe xutankjiun, 'ñu kuachini 'ba kja'e kitsu ngat'are mé= xi Pablo tibe'e nijmi 'ba ch'o kitsure.
44013046	'Ba 'batsa'en Pablo ko Bernabé ko 'ñu tse kjua'ñukakun kinchja ngisa: ―Machjen='in nga jun titjun kjua'axtiuyanu enre Na'enchana ―kitsure―. Tunga jun bi techjubetjo ion 'ba 'batsa'en tebakutsejenñu nga bi bakinnu kjuabenichun xi bi fet'a. Kui kjuañu tusa xuta xi bi tse'e Israel kuangichunnii̱ nganda'e.
44013047	Ngat'a Na'enchana 'bi= kitsuni nga 'exani̱: Ji jo=ni jngu ndi'i xi tsitsejenre naxinanda xi tjin ngasun'ndio, tuxi k'uikoni_ri en xi sik'angi xuta ka'nda ña fet'a ngasun'ndio.
44013048	Kionga xuta xi bi judío kjint'e enbi, kuatsjare 'ba kitsu nga enre Na'enchana tjinre kjuaje. 'Ba ngatsi'i xi Na'enchana je kiskja'ajin nga s'e̱re kjuabenichun xi bi fet'a kuakjainre ngat'a tse'e.
44013049	'Ba kinduju enre Na'enchana nga kjinikja'axtiuya ngayéje nga'nde xi tjin nangibiu.
44013050	Tunga nchja judío inya'a yanchjin xi bekun Na'enchana 'ba xi nda 'yaxkunre, 'ba nde inya'a ngakure naxinando nga kitsikjanre. 'Ba 'etuts'inre nga kitsjengike Pablo ko Bernabé 'ba ts'axje ngajin nangire.
44013051	'Ba 'batsa'en Pablo ko Bernabé 'etsujme chojore ndsaku tuxi yaku chuyani nga bi kui tjinre je, 'ba kiji naxinanda xi Ikonio 'mi.
44013052	'Ba xuta xi makjainre ngat'a tse'e Jesús, 'ñu kis'ere kjuatsja 'ba kitse Isennixtjintsjere Na'enchana ngajinre.
44014001	'Ba 'bi kuán naxinanda Ikonio, Pablo ko Bernabé ñatjen ja'as'en ni'ya sinagogare xuta judío xi kio tjindu. Ngat'a ko kjua'ñukakun kitsikja'axtiuyare enre Na'enchana, kui kjua 'ñu nkjin xuta judío 'ba ko xi bi judío kuakjainnire ngat'a tse'e Na'enna Jesús.
44014002	Tunga nchja judío xi bi makjainre ngat'a tse'e Jesús kitsikjanre xuta xi bi judío tuxi ch'otsa'en kitsikja'etsjenni ngat'are nts'ia.
44014003	Nkjin nixtjin ts'andayare kio Pablo ko Bernabé 'ba ko kjua'ñukakun kinchja ngat'are Na'enna Jesús. 'Ba Na'enchana yaku chuya nga kjuakixi= en xi inyanchja nchjabiu ngat'are kjuandare, 'ba kitsjare kjua'ñu nga sa'en kjuakun 'ba ko chu̱ba̱ xi kuakuchuya kjuajere Na'enchana.
44014004	Tunga naxinando tsakjanya. Tjin xi kuako xuta judío, 'ba tjin xi kuako nchja chinga apóstol.
44014005	'Ba 'batsa'en nchja xi bi judío 'ba ko kui xi judío ngusun kuán xutaxare naxinando, tuxi ch'o sikoni 'ba kue'enire ndiojo nchja chinga apóstol.
44014006	Tunga kionga nchja chinga apóstol kjint'e kibiu, tsanga 'ba kiji Listra ko Derbe, naxinandare nangi Licaonia, 'ba ko nga'nde xi tjindundai kio.
44014007	'Ba nde kio kitsikja'axtiuya en ndare Jesús.
44014008	Naxinanda Listra tsik'ejña jngu xuta xi bi ma fi ngat'a ni̱má ndsaku 'ndani nga kitsin.
44014009	Kui xi tsik'ejña nga yasen ñojon mé= xi Pablo titsu. 'Ba Pablo kiskutsejen'a xutabiu 'ba tsabe nga makjainre nga ku̱anda.
44014010	'Ba 'batsa'en 'ñu kinchja: ―Tisenkixi ―kitsure. 'Ba xutabiu jngu fani kiskjink'a nga tsakasen nduju 'ba tsak'ajme.
44014011	'Ba kionga xuta naxinanda tsabe mé= xi kitsa'en Pablo, kiski'ndaya nga kinchja en tse'e Licaonia: ―Kui=bi na'en xi joni yojore xuta xi je 'etukajen ngajinna ―kitsu.
44014012	Inyatsu nga Bernabé= na'en xi Zeus 'mi 'ba Pablo= na'en xi Hermes 'mi, ngat'a Pablo xi tinchja.
44014013	'Ba xuta naxinando ko na'mi xi tsa'exat'are na'en Zeus kuamejénre nga sjare chje nchja chinga apóstol 'ba ja'eko tjiundija ko naxu tji'bi 'nda ngantja naxinando, ña tikijña ningure na'en Zeus.
44014014	Tunga kionga Bernabé ko Pablo tsabe mé= xi tjima, 'ejndajen najñure 'ba tu mangatsanga kiji ngajinre xuta naxinando nga kiski'ndaya:
44014015	―Jun na'en ―kitsure―, ¿ánñu 'bi teña'anñu? Ji̱n xuta= nii̱ xi 'ba nde kun joni jun. Tenikja'axtiuyanii̱ enre Na'enchana ngajinnu tuxi k'uejñañu xi teño'on, xi nimé chjire, 'ba kjua'e ngañu ngixkun Na'enchana xi tijñakun. Kui xi kitsa'en ngank'aa, t'anangiu ko ndachikun 'ba ko ngayéje xi kio tjin.
44014016	Nixtjin kuatse jan Na'enchana kitsja'ndere nga jngu jngu naxinanda xi tjin ngasun'ndebi janda kuaje jo tsa'en mejénre.
44014017	Tunga ninga 'ba tsa'en, jandarani kitsjare xuta mé= xi nda, tuxi yaku chuyanire yojore. Ngat'a kui xi tsikasenna tsi, 'ba tsjana chan xi nda, 'ba tsjana xi chine, 'ba tsitsejin inimana kjuatsja.
44014018	Ninga Pablo ko Bernabé 'ba kitsu, na'en kuánre nga 'echja'ndere xuta naximando nga sjare chje.
44014019	'Ba kio nchja judío xi jendibani naxinanda Antioquía 'ba ko naxinanda Ikonio, kui xi ja'etsitsa'en xuta naxinando. 'Ba ye'ere ndiojo Pablo, 'ba kionga je ye'ere ndiojo, kiskjefe ka'nda ngubare naxinando, ngat'a kitsikja'etsjen nga je k'en.
44014020	Tunga kionga xuta xi makjainre ngat'a tse'e Jesús kuañajanndaire Pablo, kui tsisetjen 'ba ja'as'en ngani ngajin naxinandabiu. 'Ba nga kuanyujun, 'etjuni kio ko Bernabé 'ba kiji naxinanda xi Derbe 'mi.
44014021	Kionga je kitsikja'axtiuya en ndare Jesús naxinanda Derbe ña 'ñu nkjin xuta kuakjainre, Pablo ko Bernabé kiji ngani naxinanda Listra ko naxinanda Ikonio 'ba ko naxinanda Antioquía.
44014022	'Ba kio kitsjare kjua'ñukakun xuta xi makjainre ngat'a tse'e Jesús nga kixi kuinya ngixkun Na'enchana. 'Ba 'enere nga k'uetsubajin kakunntsjai ngayéje xi makjainre. 'Ba 'batsa'en 'ba nde kitsure: ―Tjinnere nga tse kjuanima kuitjaxtia 'ba 'batsa'en ku̱an kuitjas'enña ña batexuma Na'enchana.
44014023	'Ba nde nga jngu jngu ningu xi tjin nga'ndebiu, Pablo ko Bernabé kitsja xare nchja chinga xi fi ningu. 'Ba kionga je jako Na'enchana ngat'are kui 'ba tsik'endu kjindiakoni, kitsik'endu nchja chingabiu ngaya ntsja Na'enchana, xi ja'ba je kuakjainre.
44014024	'Ba kionga 'etjuni kio, ja'axtiu nangi Pisidia 'ba ja'e ngani nangi Panfilia.
44014025	'Ba kionga je kitsikja'axtiuya enre Na'enchana naxinanda Perge, kiji naxinanda Atalia.
44014026	'Ba kio ja'as'en jngu barku xi kiko naxinanda Antioquía, naxinanda xi tijñajinre nangi Siria, ña tjun Pablo ko Bernabé kjinike'nda ngaya ntsja Na'enchana, tuxi kui kuasekoni nga sik'etjusun xa xi tiba'ere, xi je kuajngu nganda'e.
44014027	'Ba kionga ja'e naxinanda Antioquía, 'eñajan xuta xi makjainre ngat'a tse'e Jesús 'ba ye'ere nijmi ngayéje xi Na'enchana kitsa'enko kui 'ba jótsa'en Na'enchana kitsja'ndere xuta xi bi judío nga ku̱an ku̱akjainre ngayeje.
44014028	'Ba Pablo ko Bernabé tsé tsik'enduko kio xuta xi makjainre ngat'a tse'e Jesús.
44015001	Kui nixtjinbiu yak'a nchja xi jendibani nangi Judea echu naxinanda Antioquía 'ba 'etuts'inre nga yakuyare xuta xi makjainre ngat'a tse'e Jesucristo nga kitsure: ―Tsa bi si'on circuncidar jotsa'en bakuya kjuachingare Moisés, bi ku̱an k'uangiu.
44015002	'Ba 'batsa'en jó ya kuán. 'Ba Pablo ko Bernabé 'ñu josiko nchjabiu. 'Ba 'batsa'en 'endako tsi'i xinkjin nga Pablo ko Bernabé ko yak'a nchja xi makjainre xi kio tse'e kuaje naxinanda Jerusalén kioña kjuako nijmi nchja chinga apóstol ko nchja chingare ningu ngat'are kjuabi.
44015003	'Ba kio nchja xi kjinikasen 'etju 'ba ja'a nangi Fenicia ko nangi Samaria nga inyabe'e nijmi jótsa'en xuta xi bi judío kitsik'antjaiya kjuafa'etsjenre 'ba kuakjainre ngat'a tse'e Na'enchana. 'Ba ngatsi'i xi makjainre kio 'ñu kuatsjare nga kjint'e enbi.
44015004	Kionga ja'e naxinanda Jerusalén, nchja chinga apóstol ko nchja chingare ningu 'ba ko ngatsi'i xi yak'a xi makjainre ngat'a tse'e Jesucristo kiskjebetjo, 'ba Pablo ko Bernabé ye'ere nijmi nchjabiu ngayéje mé= xi kitsa'en Na'enchana ko kui.
44015005	Tunga yak'a nchja fariseo xi ja'ba kuakjainre ngat'a tse'e Jesús tsisetjen 'ba kitsu: ―Nchja xi bi judío tjinnere nga si'an circuncidar 'ba tjinnere nga k'uin_ra nga ngatatsik'etjusun kjuatexumare Moisés.
44015006	'Ba 'batsa'en nchja chinga apóstol 'ba ko nchja chingare ningu kuañajan 'ba jako nijmi xinkjin ngat'are kjuabi.
44015007	Kionga je tsé joyanire ngat'are kibiu, Pedro tsisetjen. ―Jun nts'ia̱ xian ―kitsure―, 'yañu nga je nda'eni Na'enchana ja'ajinna̱ ngajinnu, tuxi sikja'axtiuyani_ra̱ en ndare Jesús xuta xi bi judío, tuxi ku̱akjainnire.
44015008	'Ba Na'enchana xi be inimare ngatsi'i yakutsejen nga 'ba nde kiskjebetjo xutabiu kionga kitsjare Isennixtjintsjere jotsa'en kitsjana ña.
44015009	Bi kabi kitsa'en Na'enchana ngajinre xutabiu 'ba ngajinna. Tusa 'ba nde kitsitsje inimare tu ngat'are nga kuakjainre.
44015010	'Bamani nganda'e, ¿ánñu techut'ayakoñu Na'enchana? ¿Ánñu mejénninu sika'anijinñu xuta xi makjainre ngat'a tse'e Jesús ch'a xi bi kichukjuakore xuta chingana 'ba ninga ña bi chukjuana nga ch'anijian?
44015011	Ngat'a makjainna nga tu ngat'are kjuandare Na'enna Jesús k'uangia, jotsa'en 'ba nde k'uangi xutabiu.
44015012	'Ba kio ngatsi'i xiu tsik'endu 'ba yasen ñojonre mé= xi kitsu Bernabé ko Pablo, jotsa'en Na'enchana kitsjare kjua'ñu nga kitsa'en kjuakun ko chu̱ba̱ xi yakutsejen kjuajere Na'enchana ngajinre xuta xi bi judío.
44015013	'Ba kionga je jet'are nga kinchja Bernabé ko Pablo, 'batsa'en Santiago kinchja: ―Jun ntsía̱, tasen ñojonnu ―kitsu―.
44015014	Je ye'ena nijmi Simón jótsa'en Na'enchana 'etuts'inre nga ja'animare xuta xi bi tse'e Israel 'ba ja'ajin ngajinre xutabiu jngu naxinanda xi 'ba nde tse'e ku̱an.
44015015	'Ba ndekuinire xi kitsu nchja chinga profeta, kioña kua'indut'a:
44015016	Jaskan kibi kjua'e ngañaa̱, 'ba sinda ngañaa̱ ndaba David xi je tsixuya, 'ba sindaxatse ngañaa̱ mé= xi je jetsun, 'ba skjenitjen ngañaa̱,
44015017	tuxi xuta xi yak'a ku̱angisjaini Na'enchana ñatjen ko ngatsi'i naxinanda xi bi judío, xi je kinchja_ra̱ nga tsa'an ku̱an.
44015018	'Ba 'ba kitsu Na'enchana xi 'ejñatsejen kibi 'ndani nganda'eñu.
44015019	Kui kjua 'ba texinña̱ nga bi k'uejña_ra kjuana'en xuta xi bi tse'e Israel xi makjainre ngat'a tse'e Na'enna Jesucristo.
44015020	Tusa si'indu_ra xujun xi kuetsure nga bi ngatakjine tsajmi xi kitsa'ere joni chje ngat'are na'en xi ntsja xuta kuandani 'ba nga bi ngatatsa'en kjuachajngi, 'ba nga bi ngatakjine yojore tjiuba xi kjindusin, 'ba nga bi jin ngatakjine.
44015021	Ngat'a 'ndani nganda'eñu tjin xi tsikja'axtiuya kjuatexumare Moisés xki nga'nde, 'ba tjin xi 'bexkiya kjuatexuma ngantsjai nga xutu ngaya ni'ya sinagoga.
44015022	'Ba 'batsa'en nchja chinga apóstol ko nchja chingare ningu 'ba ko ngatsi'i xi yak'a xi makjainre ngat'a tse'e Jesús joyare nga skja'ajin nchja xi sikasenko Pablo 'ba ko Bernabé naxinanda Antioquía. 'Exare Judas xi 'ba nde Barsabás 'mi 'ba ko Silas, kui nchjabiu xi ngaku ngajinre xuta xi makjainre ngat'a tse'e Jesús kio.
44015023	'Ba 'bi tsu xujun xi kjinikasenko: “Ji̱n nchja chinga apóstol ko nchja chingare ningu tenikasen_ri̱ kjuate'nda nts'e xi bi judío xi tjindu naxinanda Antioquía ko nangi Siria 'ba ko nangi Cilicia.
44015024	Kjinu'yee̱ nga tjin yak'a nchja xi nga'e kijinii̱, xi echutsistinu 'ba 'ejñujinnu ngat'are mé= xi makjainnu. Tunga bi ji̱n kik'exa_ri̱ nchjabiu.
44015025	Kui kjuañu, jotsa'en ngusun kuái̱n, nga kuamejénni̱ nga kik'exa_ri̱ nchja xi tenikasenkue̱ Bernabé ko Pablo xi nimejée̱n.
44015026	Kui xi bi nde mafonire tsa kueya ngat'are ja'enre Na'enna Jesucristo.
44015027	'Ba 'bamani, tenikasee̱n Judas 'ba ko Silas, kui xi ndekuini en kjuakonu nga kuetsuyanu jo tsu xujun.
44015028	Ngat'a Isennixtjintsjere Na'enchana 'ba ko ji̱n nda kuánni̱ nga tu kui ch'abi xi sika'anijinri̱, xi tjinnere nga sik'etjusun.
44015029	Bi nde xineñu tsajmi xi kitsa'ere joni chje ngat'are na'en xi ntsja xuta kuandani, 'ba ninga jin, ninga yojore tjiuba xi kjindusin, 'ba bi si'on kjuachajngi. Tsa k'uendut'axiun kibi, nda si'on. Te'ndanu ngatsi'u.”
44015030	'Ba 'batsa'en nchja xi kis'exare kiji 'ba echu naxinanda Antioquía. Kio kitsikjint'e ngatsi'i xi makjainre ngat'a tse'e Na'enna Jesús 'ba kitsingantsja xujun.
44015031	Kionga xi makjainre ngat'a tse'e Na'enna Jesús 'exkiya xujun, kuatsjare ngat'are kjua'ñukakun xi tiba'ere.
44015032	'Ba Judas ko Silas, kui xi 'ba nde nchja chinga profeta. Kui kjuañu jakoni nts'ia nga kitsjare kjua'ñukakun 'ba tsakaseko nga kixi kuinya ngixkun Na'enchana.
44015033	Chuba nixtjin ts'andayare kio, 'ba 'batsa'en nts'ia kitsikasenku nganire nchja xi kitsikasen nga titjunre 'ba kitsure nga ngatas'ere kjuaxiu nga kitsikixant'a.
44015034	Tunga Silas kuamejénre nga tsik'ejña kio.
44015035	'Ba Pablo ko Bernabé tsik'endu naxinanda Antioquía nga yakuya 'ba kitsikja'axtiuya en ndare Na'enchana. 'Ba nkjin ngisa xi 'ba nde kitsa'en.
44015036	Kionga je ja'a jó ján nixtjin, Pablo kitsure Bernabé: ―Tanginchun ngaña nts'ia xi tjindu xki nga'nde ña tu kjinikja'axtiuya enre Na'enchana, tuxi xiaña jótsa'en tjindu ―kitsure.
44015037	Bernabé kuamejénre nga kueko Juan, xi 'ba nde Marcos 'mi,
44015038	tunga Pablo kitsu nga bi nda tjin nga kueko xuta xi kitsik'endu nangi Panfilia 'ba nga bi kiko nduju xare.
44015039	Kabi kuánre xinkjin 'nda nga kitsintjit'a xinkjin. 'Ba Bernabé kiko Marcos 'ba ja'as'en barku nga kiji isla xi Chipre 'mi.
44015040	Yejerañu Pablo kiskja'ajin Silas 'ba, jaskan nga je kjinike'nda ngaya ntsja Na'enchana ngat'are nts'ia, 'etju.
44015041	'Ba ja'a nangi Siria ko nangi Cilicia 'ba kitsjare kjua'ñukakun xuta xi makjainre ngat'a tse'e Na'enna Jesús xi kio tjindu.
44016001	'Ba 'batsa'en Pablo echu naxinanda Derbe ko naxinanda Listra. 'Ba kio tsabexkun jngu xuta xi makjainre ngat'a tse'e Jesucristo xi Timoteo 'mi. Nare Timoteo jngu chjun judío xi makjainre ngat'a tse'e Na'enna Jesús, tunga na'enre jngu xuta griego.
44016002	'Ba nts'ia xi tjindu naxinanda Listra ko naxinanda Ikonio nda nchja ngat'are Timoteo.
44016003	Pablo kuamejénre nga Timoteo kueko 'ba titjun kitsa'en circuncidar, tuxi bi ch'o ku̱anire xuta judío xi tjindu kui nga'ndebiu. Ngat'a ngatsi'i be= nga na'enre Timoteo jngu xuta griego kuán.
44016004	'Ba xki nga'nde ña ja'a, kitsuyare xuta xi makjainre ngat'a tse'e Na'enna Jesús mé= xi 'enda ko xinkjin nchja chinga apóstol ko nchja chingare ningu xi tjindu naxinanda Jerusalén, tuxi sik'etjusunni.
44016005	'Bamani, xuta xi makjainre ngat'a tse'e Na'enna Jesucristo 'ñu kuakjain ngisare 'ba xki nixtjin nkjin kuan ngisa.
44016006	'Ba 'batsa'en Pablo ko nchja xi tjenko ja'a nangi Frigia 'ba ko nangi Galacia, ngat'a Isennixtjintsjere Na'enchana bi kitsja'ndere nga sikja'axtiuya enre Na'enchana nangi Asia.
44016007	Kionga echu tiñare nangi Misia, nchjabiu kuamejénre nga kjua'as'en nangi Bitinia, tunga Isennixtjintsjere Jesús bi kitsja'nde nganire.
44016008	Kui kjuañu tu ja'axtiu ndiya nangi Misia nga kiji naxinanda Troas.
44016009	'Ba ngajñu, Pablo tsabe ngaya nijñare jngu xuta xi Macedonia tse'e xi sejña nduju 'ba titsu nga ti'bets'are: “Ndibai nangi Macedonia 'ba tisekonii̱.”
44016010	'Ba kionga Pablo tsabe kibiu, ta'a tseketsubandai̱ nga kuangii̱n nangi Macedonia. Ngat'a kjinikja'etsjee̱n nga Na'enchana tinchjani̱ tuxi sikja'axtiuyani_ri̱ enre xuta xi kio tjindu.
44016011	'Ba 'batsa'en tsijñee̱ barku xi 'etju naxinanda Troas, 'ba tsangin ndiyee̱ isla xi Samotracia 'mi, 'ba nga kuanyujun, echii̱ naxinanda xi Neápolis 'mi.
44016012	'Ba 'etjii̱ kio 'ba tsangi̱n naxinanda Filipos, jngu naxinanda titjunre nangi Macedonia, kioña nkjin xuta xi Roma tse'e tjindu. 'Ba jó ján nixtjin ts'andayani̱ kio.
44016013	Nga xutu 'etjii̱ ngajin naxinando 'ba tsangi̱n tiñare ña fa'a ndajio, kioña kjinikja'etsjee̱n nga xuta mañajan nga fako Na'enchana. Kio tsiketsubai̱ nga kik'inya_ri̱ ngat'are Na'enchana yanchjin xi kuañajan kui nga'ndebiu.
44016014	'Ba jngu chjun xi Lidia 'mi, xi naxinanda Tiatira tse'e xi bateña najñu kuán xi chji, kui xi bekun Na'enchana 'ba tibasen ñojon ion. 'Ba Na'enchana kitsiko inimare nga ngisa nda yasen ñojon ngisare en xi tinchja Pablo.
44016015	'Ba 'batsa'en ñatjen kisatenda chjunbiu ko xinkjin, 'ba 'ets'ani̱ nga kuetsubai̱ ndaba. ―Tsa kjuakixi nga tebixun nga makjainna̱ ngat'a tse'e Na'enna Jesús, jabiu ndeketsubo ni'yana̱ ―kitsuni̱ 'ba 'ñu 'eneni̱ nga kuetsubai̱ ndaba.
44016016	'Ba 'bi kuán, kionga temangii̱n nga'nde ña xuta fako Na'enchana, kio kiskajii̱n jngu ki'ndi chjun xi chu'nda xi tijñajinre isennixtjin xi mare tsa'enxki. Xi naire ne tse ton jenre ngat'are mé= xi 'bejñatsejen kui ki'ndi chjunbiu nga tsa'enxki.
44016017	Kui ki'ndi chjunbiu kitsjenngini̱ 'ba kiski'ndaya tjenngini̱: ―Kui jmibi xi chu'ndare Na'enchana xi 'ñu je, xi inyabaku ndiyanu jótsa'en k'uangiu ―kitsu.
44016018	Nkjin nixtjin 'ba kitsa'en. Tuchan Pablo bi nde kichukjuakonire. Kitsiku'beya 'ba kitsure isennixtjin xi tijñajinre ki'ndi chjunbiu: ―Ko nga ja'enre Jesucristo texinra̱ nga t'etukajin_ri ki'ndi chjunbi. 'Ba ndekuini chubabiu isennixtjinbiu 'etukajinre ki'ndi chjunbiu.
44016019	Tunga kionga xi naire tsabe nga bi nde ku̱an kuejen ngisanire ton, kitsuba Pablo ko Silas 'ba 'efe kjua'ñu ngixkun nchjaxo ña ma ndetsin.
44016020	'Ba kitsikinya ngixkun nchja juez. ―Kui nchjabi xi nchja judío 'ba kjuasi inya'bejña naxinandana ―kitsu―.
44016021	'Ba inyabakuya kjuachinga xi bi ma nik'etjusan ña 'ba ninga bi ma ña'an, ngat'a Roma= tsajan.
44016022	'Ba 'batsa'en xuta naxinando kuastinere Pablo ko Silas, 'ba nchja juez 'exa nga ngat'axjere najñure nchjabiu 'ba nga ko ya ngatjas'enire.
44016023	Jaskan nga je 'ñu nkjin ndiya yajare, kiskanis'en nduya 'ba 'exare xuta xi tsikuenda nduyo nga nda sikuenda nchjabiu.
44016024	Kionga je kitsa'ere kjua'ñu xutabiu, kiko Pablo ko Silas 'ba kiskanis'en nga'nde ña ngisa 'mo chun nduyo, 'ba 'e'ñu tsjan tsjan ndsaku.
44016025	Tunga joruni tsa masen nistjen, yejerañu Pablo ko Silas inyafako 'ba inyasekonire Na'enchana, 'ba xi yak'a xi tjindu nduyo inyaminya ñojonre,
44016026	tukjia'a ja'a jngu chon xi niki 'ñu=, xi niki 'etsujmeyare xjo ngindere nduyo. 'Ba ndekuini chubabiu kitju'i ngayéje xuntjare nduyo, 'ba kitjunda ngayéje na'ñu kicha xi titsu'ñuni xi inya nduyo.
44016027	Kionga xuta xi tsikuenda nduyo ja'are 'ba tsabe nga xuntjare nduyo tixa tete, ts'axje kichare nga mejénre sik'en yojore, ngat'a kitsikja'etsjen nga xi inya nduyo je 'etju.
44016028	Tunga Pablo kiski'ndaya: ―Tumé nikue yojori, ngat'a nga'e= tetsubai̱ ngatsi'i ―kitsure.
44016029	'Ba 'batsa'en xuta xi tsikuenda nduyo tsi'a jngu ndi'i 'ba tu mangatsanga ja'as'en ngaya 'ba niki tifatsekun= nga tsakasenkunch'int'are Pablo ko Silas.
44016030	'Ba kio ts'axje ngojó 'ba tsiningiyare: ―Jun na'en ―kitsure―, ¿mé= xi tjinnere nga sa'aa̱n tuxi k'uangiña̱?
44016031	―Ngatamakjainri ngat'a tse'e Na'enna Jesucristo, 'ba k'uangi=ni ji 'ba ko xingi ―kitsingojo Pablo ko Silas.
44016032	'Ba jako ngat'are enre Na'enchana xutabiu 'ba ko ngatsi'i xi tjindu ndaba.
44016033	'Ba ndekuini chubabiu ngajñu, xutabiu yanejun ña onre Pablo ko Silas, 'ba ta'a kui ko ngatsi'i xinkjin kisatenda.
44016034	Jaskan kiko ndaba 'ba kitsikjén, 'ba ngatsi'i tsja kuánre nga kuakjainre ngat'a tse'e Na'enchana.
44016035	Nga je kis'e isen, nchja juez kitsikasen chapolicia nga kuetsure xuta xi tsikuenda nduyo nga ngatasik'endundai Pablo ko Silas.
44016036	'Ba 'batsa'en xuta xi tsikuenda nduyo kitsure Pablo en xi ja'ek'inre: ―Je nchja juez kitsikasen en nga k'uaxjenu ―kitsure―. Kui kjuañu t'etjuñu nganda'e 'ba ko kjuaxiu tangiun.
44016037	Tunga Pablo kitsure nga jako chapolicia xi nchja juez kitsikasen: ―Ji̱n xuta tse'e Roma ni, 'ba ngixkun xuta naxinanda yajani̱ nga bi titjun kitsa'enni̱ kjua, 'ba kiskanis'enni̱ nduyo. ¿Ánñu nganda'e mejénnire k'uaxje'monini̱? ¡Junjun! Tusa kui suba ngatja'ek'axjeni̱.
44016038	'Ba 'batsa'en nchjabiu kiji ngani nga kike'ere nijmi nchja juez mé= xi kitsu Pablo, 'ba nchja juez kitsakjun kionga kjint'e nga nchjabiu xuta romano= nini.
44016039	Kui kjuañu ja'eki'anire kjuajetakun Pablo ko Silas, 'ba ts'axje 'ba 'ets'are nga ngat'etju ngajin naxinando.
44016040	Kionga je 'etju nduyo, Pablo ko Silas kiji ndaba Lidia. 'Ba jaskan nga je tsabe nts'ia 'ba kitsjare kjua'ñukakun, kiji ngani.
44017001	Pablo ko nchja xi tjenko ja'a naxinanda Anfípolis ko naxinanda Apolonia, 'ba jaskan echu naxinanda Tesalónica kioña jngu ni'ya sinagogare xuta judío kjijña.
44017002	Jotsa'en ngare Pablo, ja'as'en kio nga xutu. Ján nixtjin nga xutu jako nijmi xuta mé= xi kua'indut'a enre Na'enchana.
44017003	Kitsuyare xuta 'ba 'ejñachuyare nga Cristo tjinnere nga kjua'a kjuanima 'ba nga kjua'aya nganire ngajinre mik'en. ―Ngat'are kui Jesús kibi xi tebe'enuu̱ nijmi nganda'e, kui= xi Cristo ―kitsure.
44017004	Yak'a xuta xi kio tjindu kuakjainre 'ba ñatjen kuañajanjinre Pablo ko Silas. 'Ba 'ba nde ne nkjin xuta griego xi bekun Na'enchana kuakjainre 'ba nkjin yanchjin xi nda 'yaxkunre ngayeje.
44017005	'Ba 'batsa'en kuaxinre xuta judío xi bi makjainre. Kui xi inya'a yak'a nchja ch'okun xi semaya ndiyo, tuxi ku̱añajanni nga sa'en kjuasi ngajin naxinando. 'Ba ja'ekjankjanxtiu xuntja ndaba Jasón nga inyamangisjai Pablo ko Silas, tuxi k'uaxjeni 'ba singantsjanire xuta naxinando.
44017006	Tunga kionga bi kuasjaire, kiko kjua'ñu ngixkun nchjaxo Jasón ko yak'a nts'ia xi kio tjindu. 'Ba 'bi kitsu nga kiski'ndaya: ―Nchja xi inyatsa'en kjuasi ngayéje ngasun'ndio, kui= xi 'ba nde je ja'e nga'e ngayeje.
44017007	'Ba Jasón kiskjebetjo nchjabiu ndaba. 'Ba ngatsi'i nchjabiu inyamangane kjuatexumare César 'ba inyatsu nga tjin ngijngu ngaku titjun xi Jesús 'mi ―kitsu.
44017008	Kionga xuta naxinando 'ba ko nchjaxo kjint'e enbi, ka'nda bi be mé= xi sikja'etsjen.
44017009	Tunga jaskan nga Jasón ko nchja xi yak'a 'echjintjai yojore, kitsik'endundai ngani.
44017010	'Ba 'batsa'en ta'a nga je jñu, nts'ia kitsikasen Pablo ko Silas naxinanda xi Berea 'mi. Kionga echu kio, ja'as'en ni'ya sinagogare xuta judío.
44017011	'Ba kui xuta judíobi xi ngisa nda kjuafa'etsjenre nga ko mare nchja xi naxinanda Tesalónica tse'e, 'ba tsja tsa'en inya ñojon en xi kinchja Pablo. Nyujun nyujun 'exkiya enre Na'enchana tuxi skueni tsa kjuakixi xi inya'mire.
44017012	'Bamani, nkjin kuán xi kuakjainre, 'ba ngajinre xuta griego 'ba nde kuakjainre, nkjin yanchjin xi nda 'yaxkunre 'ba ko nkjin xuta xi'in ngayeje.
44017013	Tunga kionga xuta judío xi tjindu naxinanda Tesalónica kjint'e nga Pablo 'ba nde titsikja'axtiuya enre Na'enchana naxinanda Berea ngayeje, ja'e kio 'ba 'ejña nganire kjuasi xuta naxinandabiu.
44017014	Tunga ta'a nts'ia kitsikasen Pablo ngandai ndachikun, yejerañu Silas ko Timoteo tsik'endu ngisa naxinanda Berea.
44017015	'Ba nchja xi kikaniya ndiya Pablo 'nda naxinanda Atenas jendiba ngani nga je kjint'e en xi kitsikasen Pablo, nga kuetsure Silas ko Timoteo nga ngatamañajant'a xati nganire.
44017016	Kionga Pablo tikuya naxinanda Atenas nga kjuechu Silas ko Timoteo, 'ñu ba kuánre inimare nga tsabe nga ngajin naxinando kitse na'en xi ntsja xuta kuandani.
44017017	'Bamani, ngaya ni'ya sinagoga jako xuta judío ko xi bi judío xi bekun Na'enchana, 'ba nyujun nyujun jako xi mañajan ña ma ndetsin.
44017018	'Ba nde Pablo jako nijmi yak'a nchja nkjin kakun xi epicúreo 'mi ko yak'a xi estoico 'mi. ―¿Mé= xi mejénre kuetsuna nganda'e xutabi xi tuxkia nga mare en? ―kitsu yak'a. 'Ba kja'ere kitsu: ―Tibe'e=ru nijmi ngat'are kja'e na'en. 'Bi kitsu nchjabiu ngat'a Pablo titsikja'axtiuyare en ndare Jesús 'ba nga xuta kjua'aya nganire ngajinre mik'en.
44017019	'Ba 'batsa'en nchjabiu kiko nga'nde xi Areópago 'mi 'ba tsiningiyare: ―¿A ku̱an xie̱ mé= en xatse xi tebakuyanii̱? ―kitsure―.
44017020	Ngat'a techukonii̱ en xi kje nu'yajíi̱n. Kui= kjuañu mejénnini̱ xianii̱ jó tsunire kibiu.
44017021	'Bi kitsu ngat'a ngatsi'i xuta xi Atenas tse'e ko xuta xi xin nangire xi kio tjindu, kui xi tu matsjare nchja nijmi asa minya ñojon jngu en xatse.
44017022	'Ba 'batsa'en Pablo tsakasen nduju nga masenre nchja xi kuañajan nga'ndebiu xi Areópago 'mi 'ba 'bi kitsure: ―Jun, xi Atenas tsojon, ngu te'beña̱ nga jun ne 'ñu 'yakun na'en xi tjin ngasun'ndebi,
44017023	ngat'a kionga tsu'baa̱ ngajin naxinandanu, tsa'bia̱ nga nkjin mani na'en xi 'yakun. 'Ba nde tsa'bia̱ jngu altar kioña 'bitsa'en kua'indut'a: “Ngat'are na'en xi bi 'yare.” 'Bamani, Na'en xi 'yakun xi bi 'yo, kui ngat'are tebe'enuu̱ nijmi.
44017024	Kui Na'en xi kitsa'en ngasun'ndio ko ngayéje tsajmi xi tjinre 'ba kui= xi batexumare ngank'aa ko t'anangiu. Kui bi 'bejñaya ningu xi xuta tsinda.
44017025	Bi machjenre tsa xuta kuatesinre. Tumé machjenre, ngat'a kui= xi tsja tsi'ina kjuabenichun 'ba ko ntjo xi chjujnda 'ba ko ngayéje tsajmi xi tjin.
44017026	'Ba ngat'are jngu xuta kitsa'enni ngayéje naxinanda xi tjin ngasun'ndio 'ba 'enda nixtjin ko nga'nde ña k'uendu nga jngu jngu.
44017027	'Bi kitsa'en meni nga ngatsi'i ku̱angisjaini Na'enchana, joni tsa tu ntsja tifini nga ku̱an ku̱asjaire, ninga bi kjin tijñana Na'enchana nga jngua jngua.
44017028	Ngat'a tu ngat'are Na'enchana tetsubachunña 'ba niteya 'ba tjinna kjuabenichun, jotsa'en 'ba nde kitsu yak'a nchja nkjin kakun xi tjindu ngajinnu: “Ntjere Na'enchana ña.”
44017029	'Bamani, tsa ntjere Na'enchana ña, bi tjinnere nga sikja'etsjian tsa 'ba kji'i Na'enchana joni na'en xi kuandakoni ton xi oro ni ko ton xi plata ni 'ba ko ndiojo. Kui tsajmi xi xuta 'benda jotsa'en nga mare 'ba jotsa'en tsikja'etsjen.
44017030	Na'enchana tu ja'axtiunk'a mé= xi xuta kitsa'en nixtjin kuatse jan, ngat'a kje bejín. Tunga nganda'e tuñañu nga tjindu xuta, Na'enchana tifakoya ngatsi'i xuta nga sik'antjaiya kjuafa'etsjenre 'ba kjua'e ngani ngixkun Kui.
44017031	Ngat'a Na'enchana je 'ejñare nixtjin kionga ko kjuakixi ku̱anre kjua xuta ngasun'ndebi. 'Ba xuta xi Na'enchana kitsja xare, kui= xi sa'enre kjua. Kui= xi kitsikja'aya nganire ngajinre mik'en 'ba 'batsa'en yakutsejenre ngatsi'i xuta nga kjuakixi= kibiu ―kitsu Pablo.
44017032	Kionga nchjabiu kjint'e ngat'are nga kjua'aya nganire xuta ngajinre mik'ion, tjin xi tsejnuke Pablo. Tunga tjin yak'a xi kitsu: ―Mejénni̱ kuinu'ya nganii̱ ngat'are kibi kja'e nixtjin.
44017033	'Ba 'batsa'en Pablo 'etjujin kio,
44017034	'ba tjin yak'a xi kuakjainre, xi kitjenngi Pablo. Jngu xi Dionisio 'mi, xi 'ba nde mañajanko nchjabiu nga'nde xi Areópago 'mi, 'ba nde kuakjainre jngu chjun xi Dámaris 'mi 'ba ko yak'a ngisa.
44018001	'Ba 'batsa'en Pablo 'etjuni naxinanda Atenas 'ba kiji naxinanda Corinto.
44018002	'Ba kio kiskajin jngu xuta judío xi Aquila 'mi, xi kitsin naxinanda xi Ponto 'mi. Kui xi sa'e chuba nixtjin ja'eni nangi Italia ko Priscila xi chjunre, ngat'a Claudio xi xuta titjunre xuta romano 'enere ngatsi'i xuta judío nga tjinnere nga k'uetjujin naxinanda Roma. 'Ba Pablo kikun xutabiu.
44018003	'Ba kio tsik'ejñajinre 'ba kitsa'exako nga kitsinda ni'ya xi najñu ni, ngat'a tujngu xa mare ko xutabiu.
44018004	'Ba ngantsjai nga xutu Pablo kikjako xuta ni'ya sinagoga 'ba 'ejñatsejenre xuta judío ko xuta griego nga kjuakixi= mé= xi tinchja.
44018005	Kionga Silas ko Timoteo 'etju nangi Macedonia 'ba echu naxinanda Corinto, Pablo tu kui xa kitsa'en nga kitsikja'axtiuya enre Na'enchana 'ba kitsikixiyare xuta judío nga Jesús kui= xi Cristo.
44018006	Tunga xuta judío kuastike Pablo 'ba ch'o kitsure. Kui kjua Pablo 'etsujmeni najñure, 'ba kitsure: ―Tsojon= je nga chojo. Bi an tjinna̱ je. 'Ba ba'anire nganda'e kjuikuan xuta xi bi judío.
44018007	'Ba 'batsa'en 'etju kio 'ba kiji ndaba jngu xuta xi Ticio Justo 'mi, xi bekun Na'enchana 'ba ndaba kjijñat'a tiñare ni'ya sinagoga.
44018008	'Ba Crispo, xi ngakure ni'ya sinagoga, ko ngatsi'i xinkjin kuakjainre ngat'a tse'e Na'enna Jesucristo. 'Ba nde nkjin xuta xi naxinanda Corinto tse'e kuakjainre 'ba kisatenda kionga kjint'e en xi titsikja'axtiuya Pablo.
44018009	'Ba 'batsa'en Na'enchana jako Pablo nga nistjen joni jngu chini: ―Bi kuin ―kitsure―. Janda tikja'axtiuye ion 'ba bi 'bechje ndsu'bai.
44018010	Ngat'a an tejñakora̱, 'ba tu'yá ku̱an si'onri. Ngat'a ne nkjin xuta tjinna̱ kui naxinandabi.
44018011	'Ba Pablo tsik'ejña kio jngu nu masen nga yakuyare enre Na'enchana xuta xi naxinanda Corinto tse'e.
44018012	Tunga nixtjin nga Galión batexuma nangi Acaya, xuta judío jngu kitsa'en kjuafa'etsjenre nga kuastike Pablo. 'Ba kiko nga'nde ña Galión 'benda kjua.
44018013	―Kui xutabi tjimangane kjuatexumo ―kitsu―. Ngat'a kja'e tsa'en tibakuyare xuta nga tjinnere nga xiakun Na'enchana.
44018014	Pablo je mején kuinchja tsakaiñu, tunga Galión jakotitjun xuta judío nga 'bi kitsure: ―Jun xuta judío, tsa te'minuu̱ ngat'are jngu kjua asa tsajmi xi 'ñu ch'otjin, an tjinnere nga k'uendaa̱ 'ba kuasen ñojon_nuu̱.
44018015	Tunga kibi, kui xi tu ngat'are en ko ja'en 'ba ko ngat'are kjuatexumanu. Kui kjuañu jun t'endasubakoñu xingiu. Bi mejénna̱ k'uendaa̱ kjua ngat'are kibi.
44018016	'Ba tso'oxje nchjabiu nga'nde ña 'benda kjua.
44018017	'Ba 'batsa'en ngatsi'i xuta kitsuba jngu xuta Sóstenes 'mi, xi ngakure ni'ya sinagoga, 'ba nde kio ye'enire xutabiu nga'nde ña Galión 'benda kjua. Tunga Galión bi kitsisinre mé xi kuán.
44018018	Pablo ts'andaya ngisare nkjin nixtjin nga tsik'ejñajinre nts'ia xi tjindu naxinanda Corinto. 'Ba jaskan nga je kitsikixant'a, ja'as'en jngu barku 'ba ñatjen ko Aquila 'ba ko Priscila kiji nangi Siria. 'Ba nga echu naxinanda Cencrea, Pablo 'ejun yeje ntsja ku, tuxi yaku chuyani nga titsik'etjusun jngu en xi kitsa'enko Na'enchana.
44018019	Kionga echu naxinanda Éfeso, Pablo kitsik'endu Aquila ko Priscila 'ba ja'as'en ni'ya sinagoga, kioña jako xuta judío.
44018020	'Ba xuta judíobiu 'ets'are nga nkjin nixtjin ngat'ejña ngisa, tunga Pablo bi kuakjainre.
44018021	―Tsa Na'enchana mejénre, kjua'ekun ngani_nuu̱ ―kitsu nga kitsikixant'a. Jaskan tsijin jngu barku 'ba 'etjuni naxinanda Éfeso.
44018022	Kionga echu naxinanda Cesarea, tsijin naxinanda Jerusalén tuxi sit'endanire xuta xi makjainre ngat'a tse'e Na'enna Jesús xi kio tjindu, 'ba jaskan kiji ngani naxinanda Antioquía.
44018023	'Ba jaskan nga je ts'andayare jó ján nixtjin kio, 'etju nga ja'a xki nga'nde xi tjindu nangi Galacia 'ba ko nangi Frigia. Tsakaseko ngatsi'i xuta xi makjainre ngat'a tse'e Jesús jotsa'en kixi kuinya ngixkun Na'enchana.
44018024	'Ba kui nixtjinbiu jngu xuta judío xi Apolos 'mi, xi kitsin naxinanda Alejandría, echu Éfeso. Kui xi jngu xuta xi tsja tsa'en tsikja'axtiuya 'ba 'ñu be xujun enre Na'enchana.
44018025	Nda kisakuyare mé= xi tse'e Na'enna Jesús 'ba ko ngayéje kakun kinchja nga kixi yakuya ngat'are Jesús. Tunga bi nda mankjinre ngat'are nga satenda xuta, ngat'a kjint'e nga tu Juan yatenda xuta.
44018026	'Ba 'batsa'en 'etuts'inre nga kinchja ko kjua'ñukakun ni'ya sinagoga. 'Ba kionga Aquila ko Priscila kjint'ere Apolos, kikot'axin 'ba ngisa nda kitsuyare ndiyare Na'enchana.
44018027	Kionga Apolos kuamejénre nga kuaje nangi Acaya, nts'ia xi tjindu naxinanda Éfeso tsakaseko. Kitsi'indure jngu xujun xuta xi makjainre ngat'a tse'e Na'enna Jesús xi tjindu nangi Acaya, tuxi nda skjebetjoni Apolos. 'Ba kionga Apolos echu kio, tsakaseko 'ñu nkjin xuta xi ngat'are kjuandare Na'enchana je kuakjainre.
44018028	Ngat'a ngixkun ngatsi'i xuta kitsuya ko kjua'ñukakun nga bi kjuakixi mé= xi tsu xuta judío. Yakuya mé= xi kua'indut'a enre Na'enchana 'ba 'batsa'en 'ejñatsejen nga Jesús xi Cristo.
44019001	Yejerañu Apolos tijña naxinanda Corinto, Pablo ja'axtiu ngijñacha xi tjindu nangi Asia 'ba echu naxinanda Éfeso, ña kiskajin yak'a xuta xi je kuakjainre ngat'a tse'e Jesucristo.
44019002	'Ba kitsure Pablo nga tsiningiyare: ―¿A kisakunu Isennixtjintsjere Na'enchana kionga kuakjainnu? ―Ninga kje nu'yajíi̱n tsa tjin Isennixtjintsjere Na'enchana ―kitsingojo nchjabiu.
44019003	―¿Ñáre kjuasatenda xi kisakunu? ―kitsure Pablo. ―Jotsa'en yatenda Juan ―kitsu ngani nchjabiu.
44019004	'Ba 'batsa'en Pablo 'bi kitsure: ―Juan yatenda xuta xi je kitsik'antjaiya kjuafa'etsjenre 'ba ja'e ngani ngixkun Na'enchana 'ba kitsure nga ngatamakjainre ngat'are xi kjua'e jaskanre kui. 'Ba xi ja'e jaskanre kui, Jesús=.
44019005	Kionga nchjabiu kjint'e kibi, ngat'are ja'enre Na'enna Jesús kisatenda.
44019006	'Ba kionga Pablo yanere ntsja nchjabiu, ja'etse ngajinre Isennixtjintsjere Na'enchana 'ba kinchja kja'e kuanga en 'ba kinchja enre Na'enchana jotsa'en nchja nchja chinga profeta.
44019007	'Ba tejó mani nchjabiu.
44019008	Jánru sa kiji Pablo ni'ya sinagoga nga kitsikja'axtiuyare enre Na'enchana xuta ko kjua'ñukakun. Kitsuyare 'ba 'ejñatsejen ngat'are ña batexuma Na'enchana.
44019009	Tunga tjin yak'a xi taja kitsa'en inimare 'ba bi kuamejénre nga kuakjainre. Tusa ch'o tsa'en kinchja ngixkun ngatsi'i xuta ngat'are ndiya xatse xi tibakuya Pablo. Kui kjuañu Pablo tsakasent'axinnire 'ba kiko xuta xi makjainre ngat'a tse'e Jesús ni'ya scuelare jngu xuta xi Tirano 'mi. 'Ba nyujun nyujun jako xuta kio.
44019010	'Ba 'ba kitsa'en jó nu, 'ba 'batsa'en ngatsi'i xuta xi tjindu nangi Asia, xi judío ko xi griego, kjint'e enre Na'enchana.
44019011	'Ba Na'enchana kitsjare kjua'ñu Pablo nga kitsa'en kjuakun xi ya'e.
44019012	Ka'nda xuta kiko pañu ko najñu fat'a xi Pablo kitsiko. Kui xi fikore xuta xi inyafesun, 'ba kuanda chi'in xi kunre 'ba 'etukajinre isennixtjin xi bi nda.
44019013	Tunga tjin yak'a nchja judío xi semaya ndiya xi mare 'baxjejin isennixtjin xi bi nda xi tjindu ngajinre xuta. Kui xi kuamejénre kitsichjen ja'enre Na'enna Jesús: ―Ngat'are ja'enre Jesús xi Pablo titsikja'axtiuya, texin_nuu̱ nga t'etukajiun ―kitsure isennixtjin xi bi nda.
44019014	'Ba 'ba kitsa'en ngayatu ki'ndi xi'inre jngu xuta xi ngakure na'mi judío xi Esceva 'mi.
44019015	Tunga jngu nixtjin isennixtjin xi bi nda jako nchjabiu nga kitsingojore: ―'Bexkunña̱ Jesús ko Pablo, tunga jun, ¿'yá=ñu jun?
44019016	'Ba xuta xi tijñajinre isennixtjin xi bi ndo kiskjijunre nchja xi yatu 'ba kiskjanko 'ba kitsa'enre. 'Ba 'batsa'en nchjabiu tsanga nga kua'onre 'ba niki kitsikayusti= nga 'etjuni ngaya ni'yabiu.
44019017	Ngatsi'i xuta xi tjin naxinanda Éfeso, xi judío 'ba xi griego, kjint'e mé xi kuán. 'Ba ngatsi'i kitsakjun 'ba kitsu nga ja'enre Na'enna Jesús tjinre kjuaje.
44019018	Nkjin xi kuakjainre ja'etsu ngixkun xuta ngayéje kjuach'o xi tjun kitsa'en.
44019019	Yak'a xi kitsa'en kjuatje'e ja'eko xujunre 'ba yaka ngixkun ngatsi'i xuta. 'Ba kionga kuaxki chjire xujunbiu, kuánru yachute mi ton xi plata ni.
44019020	'Ba 'batsa'en enre Na'enchana ngisa kji'yare 'ba yakutsejen kjua'ñure.
44019021	Jaskan kibi Pablo 'endiya nga kuaje nga'nde xi tjin nangi Macedonia ko nangi Acaya 'ba 'batsa'en janda sa'en ndiya nga kuaje ka'nda naxinanda Jerusalén. ―Jaskan nga kjuechaa̱ kio, tjinnere nga 'ba nde kjuia̱ naxinanda Roma ―kitsu Pablo.
44019022	'Ba 'batsa'en kitsikasen nangi Macedonia jó nchja xi baseko, kui xi Timoteo ko Erasto. Yejerañu, tsik'ejña ngisa jó ján nixtjin nangi Asia.
44019023	'Ba 'ba kuán kui nixtjinbiu, kis'e naxinanda Éfeso jngu kjuasi je ngat'a tse'e ndiya xatsere Jesús.
44019024	Ngat'a jngu xuta xi Demetrio 'mi, xi tsa'exako plata, kui xi tsinda kusunre ningure diosa Artemisa. 'Ba 'ñu tse ton jenre nchja xi mare tsinda tsajmibiu.
44019025	Ngu Demetrio 'eñajan nchja xi tsa'exat'are 'ba ko nchja xi ndekuini xabiu tsa'enni. ―Jun na'en ―kitsure―, 'ya=ñu nga tse ton 'bejñana xabi.
44019026	Tunga te'yañu 'ba tenu'ya=ñu mé= xi titsa'en Pablo bi tsa tu nga'e naxinanda Éfeso 'ba=nde nituña nga'nde xi tjin nangi Asia. Titsu nga kuixu xi tjinre kjuakixi, 'ba titsu nga na'en xi ntsjaxu xuta tsindani bi na'en. 'Ba nkjin xuta je kitsik'antjaiya kjuafa'etsjenre.
44019027	'Ba bi tsa tu xana xi ngi'nde ti'baxje, 'ba=nde ko ningure diosa je Artemisa ch'o tsa'en ti'baxje ngayeje. Bi nde xiakunni kjuajere diosabi xi bekun xuta xi tjindu nangi Asia ko ngayéje ngasun'ndio.
44019028	Kionga nchjabiu kjint'e kibi, niki 'ñu= kuakjanre 'ba kiski'ndaya: ―¡'Ñu je Artemisa diosare xuta xi Éfeso tse'e! ―kitsu.
44019029	'Ba xuta naximando, bi be mé= xi sa'en. Ngu jngu kitsa'en kjuafa'etsjenre nga kikja'a jngu xuta xi Gayo 'mi 'ba jngu xi Aristarco 'mi, kui xi nangi Macedonia tse'e xi tjenko Pablo. Kiskjefe nga kiko nga'nde kioña mañajan xuta naxinando.
44019030	'Ba Pablo kuamejénre nga kjua'as'en ña kuañajan xuta naxinando, tunga xuta xi makjainre ngat'a tse'e Jesús bi kitsja'ndere.
44019031	Yak'a xuta xa xi tjindu nangi Asia xi nda ya'a Pablo 'ba nde kitsikasen enre nga tsi'are nga bi kjua'as'en nga'nde ña kuañajan xuta naxinando.
44019032	Yejerañu nga'nde ña kuañajan xuta naxinando, 'ñu kiski'ndaya 'ba si'a kitsa'en xuta, ngat'a bi be mé= xi tjima 'ba ngisa nkjin mani xi bi be ánñu kio kuañajanni xuta.
44019033	Tunga yak'a ngajinre xutankjiun kitsuyare jngu xuta xi Alejandro 'mi mé= xi tjima. Kui xi kitsunginiña xuta judío ngixkun ngatsi'i xuta. 'Ba 'batsa'en Alejandro kiskjenitjen ntsja nga tsi'are xutankjiun nga k'uenduxiu, tuxi kuinchjantjaini xuta judío.
44019034	Tunga kionga xutankjiun tsabe nga kui jngu xuta judío, jngu kitsa'en jndare nga kiski'ndaya jóru hora: ―¡'Ñu je Artemisa diosare xuta xi Éfeso tse'e! ―kitsu.
44019035	'Ba 'batsa'en xuta chjine en xi kio tjinre xa kuánre kitsik'enduxiu naxinando. ―Jun na'en xi Éfeso tsojon ―kitsure―, ngatsi'i xi tjin ngasun'ndio be= nga naxinanda Éfeso tjinre xa nga tsikuenda ningure diosa je xi Artemisa 'mi ko isenre xi jendibani ngank'aa nga nga'e ja'ekejen.
44019036	'Ba 'batsa'en tu'yá ku̱an kue'mo kibi. Kui= kjuañu machjenni nga xiu kuetsubo jun 'ba tikja'etsjion mé= xi si'on.
44019037	Ngat'a nchja xi kafa'eko nga'e bi ja'ekja'acheje mé= xi inya ningu ninga bi ch'o titsure diosana.
44019038	'Bamani, tsa Demetrio 'ba ko nchja xi tsa'exako tjinkore kjua xuta xi yak'a, kui xa tjinni nchja juez ko nchjaxa ngat'endako kjua xinkjin.
44019039	'Ba tsa tjin ngisa kja'e kjua xi kjuangiu, kui= xi s'e̱nda kionga mañajan nchjaxo.
44019040	Nganda'e ne tjekun tetsuba ngat'a ku̱an s'e̱ngia ngat'are mé xi kuán nganda'e nga si'a teña'an ninga tsajain kjuajín tsakaiñu. Tsa xjaningiyana ngat'are kibi, bi 'ya jó kuixan.
44019041	Kionga je kitsu kibi, kitsikixant'a xuta xi kio kuañajan.
44020001	Kionga naxinando je tsik'enduxiu, Pablo 'eñajan xuta xi makjainre ngat'a tse'e Na'enna Jesucristo 'ba kitsjare kjua'ñukakun 'ba kitsubakja. Jaskan, kitsikixant'a 'ba kiji nangi Macedonia.
44020002	'Ba ja'a xki nga'nde xi kio tjin 'ba 'ñu 'enere xuta xi makjainre ngat'a tse'e Jesús nga jako. Jaskan echu nangi Grecia
44020003	kioña tsik'ejña ján sa. 'Ba kionga je mején kjua'as'en barku xi kueko nangi Siria, kjint'e en nga nchja judío je joyanire nga ch'o siko kui. 'Ba kui= kjuañu 'endiya nga kuaje ngani ndiya xi fini nangi Macedonia.
44020004	Kui nchjabi xi tjenko Pablo, xi Sópater xi jngu xuta xi naxinanda Berea tse'e xi ki'ndire Pirro, Aristarco ko Segundo (nchja xi naxinanda Tesalónica tse'e), Gayo xi naxinanda Derbe tse'e, Timoteo, ko Tíquico 'ba ko Trófimo (nchja xi nangi Asia tse'e).
44020005	Kui nchjabi kitsjentitjun 'ba kiskuyani̱ naxinanda xi Troas 'mi.
44020006	Yejerañu ji̱n, jaskan nga je ja'a s'i kionga chine niñuxtila xi tsajainre na'yu san, tsijñee̱ jngu barku 'ba 'etjii̱ naxinanda Filipos. Xi ma'ónni nixtjin echutjenngii̱ naxinanda Troas, ña ts'andayani̱ yatu nixtjin.
44020007	Nixtjin xi 'betuts'inre semana kuañejee̱n nga kuakjanyee̱ niñuxtila. Pablo yakuyare xuta xi makjainre ngat'a tse'e Jesús, ngat'a nixtjin nga ku̱anyujun k'uetju kio. 'Ba kindujuko enre 'nda masen nistjen.
44020008	'Ba nkjin ndi'i inyati ngank'a ni'ya ña kuañejee̱n.
44020009	'Ba jngu chana'en xi Eutico 'mi tijñaxtiu ventano. Kui xi kuanijñare kionga tsé kindujuko enre Pablo. Kionga je 'ñu tikijñafe, kintjainngi 'nda piso xi majánni, 'ba je mik'en nga kichjunitjen.
44020010	'Ba 'batsa'en Pablo 'etukajen= 'ba tsik'ejña tsindinere chana'enbiu 'ba kitsubakja. ―Bi kun, ngat'a tijñakun ―kitsu Pablo.
44020011	'Ba 'batsa'en kinijin ngani. Yakjanya niñuxtila 'ba kiskine, 'ba jaskan Pablo kindujuko ngani enre nga jako xuta ka'nda nga kis'e isen, 'ba 'batsa'en kiji.
44020012	'Ba chana'enbiu nde, je tijñakun nga kiko xuta ndaba, 'ba ngat'are kibiu ngatsi'i ngisa tsja kis'ere kakun.
44020013	Ji̱n tsangintitjii̱n ko barku 'nda naxinanda Asón, ña ku̱añejee̱n ko Pablo. Ngat'a 'batsa'en kui je 'endakoni̱, ngat'a kuamejénre nga ndiya t'anangi kuajeni.
44020014	'Ba kionga Pablo kiskajii̱n naxinanda Asón, tsijin barku 'ba tsangi̱n naxinanda xi Mitilene 'mi.
44020015	'Etjuni̱ kio 'ba nga kuanyujun tsitjai̱ isla xi Quío 'mi, 'ba xi majóni nixtjin echii̱ isla xi Samos 'mi. Kjinikja'ayee̱ naxinanda Trogilio 'ba nga kuanyujun echii̱ naxinanda Mileto.
44020016	'Ba 'ba kjiñe'ee̱n ngat'a Pablo bi kuamejénre nga kuaje ndiya xi fi naxinanda Éfeso, tuxi bi k'uandayanire nga'nde xi tjin nangi Asia. Ngat'a maxatire nga kjuechu naxinanda Jerusalén, ngat'a mejénre k'uejña kio kionga k'uetju s'i pentecostés.
44020017	Tunga kionga echii̱ naxinanda Mileto, Pablo kitsikasen en nga kinchjare nchja chingare ningu naxinanda Éfeso.
44020018	'Ba kionga ja'e nchjabiu, Pablo kitsure: ―'Yañu jotsa'en tsakatejñajin_nuu̱ ngatsi'u 'nda nixtjin nga titjun ja'eña̱ nga'e nangi Asia.
44020019	Tetsa'exat'a_ra̱ Na'enchana nga 'ñu ts'axjenimaa̱ yojona̱, 'ba kiski'ndaa̱ nga on kuánre inimana̱ mé= xi joyata'enna̱ nchja judío.
44020020	Tunga bi yejent'ia_ra̱ nga ye'e_nuu̱ nijmi mé= xi nda ngat'anu. Yakuya_nuu̱ ngixkun xuta ko ngaya ni'yanu.
44020021	Je 'ba kixinkixi_ra̱ xuta judío ko xuta griego nga tjinnere nga sik'antjaiya kjuafa'etsjenre 'ba kjua'e ngani ngixkun Na'enchana 'ba ku̱akjainre ngat'a tse'e Na'enna Jesucristo.
44020022	'Ba nganda'e tefia̱ naxinanda Jerusalén nga tetsik'etjusun_ra̱ Isennixtjintsjere Na'enchana. 'Ba bi 'bia̱ mé= xi ku̱ata'aa̱n ngajaan.
44020023	Tunga ngayéje nga'nde ña fia̱ tsuyatitjunna̱ Isennixtjintsje nga nduya ko kjuanima tikuyana̱.
44020024	Tunga bi mafona̱ ngat'are kjuabenichunna̱. Bi 'ñu chjire kibiu ngat'a tsa'an. Tu jngu tsajmi xi mejénna̱, mejénna̱ nga ko kjuatsja kjuechukjet'a mé= xi tetsa'aa̱n 'ba sijnguaa̱ xa xi kitsjana̱ Na'enna Jesús, nga xinkixia̱ ngat'are en ndare xi 'bejña chuya kjuandare Na'enchana.
44020025	'Ba be=re takuaa̱n nga bi nde xianinuu̱ ngatsi'u jun xi ja'ekun_nuu̱ 'ba kitsikja'axtiuya_nuu̱ nga Na'enchana xi batexuma.
44020026	'Bamani, nixtjin nganda'e tebe'eyakixi_nuu̱ nijmi nga bi an tjinna̱ je, tsa tjin xi cha̱ja.
44020027	Ngat'a tumé 'ejña'mo_nuu̱. Je kixin_nuu̱ ngayéje mé= xi mejénre Na'enchana.
44020028	'Bamani, chutsejen_ru yojonu 'ba tikuendo ngatsi'i xuta xi makjainre ngat'a tse'e Na'enna Jesucristo. Ngat'a Isennixtjintsjere Na'enchana kitsja xanu nga jun xi sikuendo ningure Na'enna Jesús, xi ko jinre tsatseni.
44020029	Ngat'a 'be=ña̱ kibi. Jaskan nga kjuia̱, kjua'e ngajinnu nchja xi mejénre sichaja xuta xi makjainre ngat'a tse'e Na'enna Jesucristo, jotsa'en tjiundsejen ngajinre chutsanga.
44020030	'Ba ka'nda ngajinnu s'e̱ xi kuakuya en xi bi kjuakixi, tuxi xuta xi makjainre ngat'a tse'e Na'enna kuetjenngini.
44020031	Kui kjuañu tikuendañu yojonu. Tikja'etsjion nga ján nu, nga nixtjin 'ba nga nistjen, bi kitsikja'ayaa̱ nga ko ndaxkua̱n jakoya_nuu̱ nga jngu jngu.
44020032	'Ba nganda'e, nts'ia̱ xian, ngaya ntsja Na'enchana tetsike'nda_nuu̱. Ngatasekonu en xi nchja ngat'are kjuandare Na'enchana, kui enbiu xi ku̱anre sjanu kjua'ñu ngixkun Na'enchana 'ba sjanu mé= xi sa̱kure ngatsi'i xuta tsjere Na'enchana.
44020033	Bi kuamejénna̱ tsa sitsa'aa̱n ton xi plata ni ninga xi oro ni ninga najñu xi tse'e kja'e xuta.
44020034	Jun 'yañu jotsa'en kitsa'exaa̱ tuxi kisakunina̱ mé= xi kuachjena̱ 'ba nde mé= xi kuachjenre xi tjenkona̱.
44020035	Ngantsjai 'ejña kusun_nuu̱ nga 'batsa'en tjinnere si'axa, tuxi kuisekoña xuta xi tsajainre mé= xi machjenre. Tikja'etsjion enre Na'enna Jesús xi tsu: “Ngisa= nda ni nga kua'a tu'banire nga kua'ena.”
44020036	Kionga je 'ba kitsu Pablo, tsakasenkunch'in 'ba ñatjen ko ngatsi'i jako Na'enchana.
44020037	'Ba ngatsi'i kiski'nda nga kitsubakja 'ba 'endsu'a Pablo.
44020038	'Ñu kuabare xutabiu ngat'are en xi kitsu Pablo nga bi nde skue ngisanii̱. 'Ba kikaniya ndiya ka'nda ña kijña barku.
44021001	Kionga je kjinik'endii̱ nts'ia, 'batsa'en tsitjas'ee̱n jngu barku 'ba tjen ndiya tsangi̱n isla xi Ko 'mi. Nga kuanyujun echii̱ naxinanda Rodas, 'ba jaskan echii̱ naxinanda Pátara.
44021002	Naxinanda Pátara kisakuni̱ kja'e barku xi tifi nangi Fenicia, kui xi tsijña_ri̱ 'ba tsangi̱n.
44021003	Nga jaskan nga kji'yee̱ isla xi Chipre 'mi, tsitjat'a_ri ngate skjunni̱ nga tsangi̱n nangi Siria. 'Ba 'batsa'en echii̱ naxinanda Tiro, ngat'a kio tjinnere stjujee̱n ch'are barku.
44021004	'Ba kionga je kiskajii̱n xuta xi makjainre ngat'a tse'e Na'enna Jesucristo xi kio tjindu, yatu nixtjin kuánni̱ ko kui. Nts'iabiu kitsure Pablo nga bi ngatji naxinanda Jerusalén, ngat'a Isennixtjintsjere Na'enchana yakutsejenre mé= xi ku̱an.
44021005	Kionga je ja'a nixtjinbiu, 'etjunii̱ kio 'ba kikaniya ndiyani̱ ngatsi'i xi xi'in ko xi yanchjin 'ba ko ki'ndi nistire 'nda nga 'etjujii̱n naxinando. 'Ba ngandai ndachikun tsikinyakunch'ii̱n 'ba kichukue̱ Na'enchana.
44021006	Jaskan nga je kjinikixant'ai̱ xingii̱, ji̱n tsitjas'ee̱n barku, 'ba kui kiji ngani ndaba.
44021007	Barkubiu 'etjukonii̱ naxinanda Tiro 'ba tsangi̱n naxinanda Tolemaida. Kjinite'nda_ri̱ nts'ia xi tjindu kio 'ba jngu nixtjin kuankoni̱.
44021008	Nga kuanyujun 'etjii̱ kio 'ba echii̱ naxinanda Cesarea. 'Ba 'batsa'en tsanginketsubai̱ ndaba Felipe. Kui xi 'ba nde tsikja'axtiuya en ndare Jesús, 'ba 'ba nde tjinre xa ngajinre nchja xi yatu mani xi baseko nchja chinga apóstol.
44021009	Felipe tjinre ñujun ki'ndi yanchjin xi xungu, xi yanchjin profeta kuán.
44021010	Je nkjin nixtjin tjinre nga kio tetsubai̱ kionga ja'eni nangi Judea jngu profeta xi Agabo 'mi.
44021011	Kui xi ja'ekunni̱ 'ba ja'akja'a tjiuxinjndere Pablo 'ba 'et'a'ñu ntsja ko ndsaku 'ba kitsu: ―Isennixtjintsjere Na'enchana tsu nga 'bitsa'en k'uet'a'ñu xuta xi naire tjiuxinjndebi nchja judío xi tjindu naxinanda Jerusalén. 'Ba singantsjare nchja xi bi tse'e Israel.
44021012	Kionga je kinu'yee̱ kibi, ji̱n ñatjen ko xuta xi kio tjindu kik'ets'a_ri̱ Pablo nga bi ngatji naxinanda Jerusalén.
44021013	―¿Ánñu techi'ndañu 'ba tenibanu? ―kitsu Pablo―. Ngat'a tjijngukakua̱n nga bi tsa tu set'aña̱, 'ba=nde nga kueya naxinanda Jerusalén ngat'are Na'enna Jesús.
44021014	Kionga bi kuán kjini'indai̱ inimare Pablo, tumé nde kik'inni_ri̱. ―Ngatjama jots'en mejénre Na'enchana ―tu kik'in ngisa_ri̱.
44021015	Jaskan kibi tsiketsubandai̱ 'ba tsangi̱n naxinanda Jerusalén.
44021016	Kikoni yak'a nchja xi makjainre ngat'a tse'e Jesucristo xi naxinanda Cesarea tse'e. 'Ba tsekue̱ ndaba jngu xuta xi isla Chipre tse'e xi Mnasón 'mi, xi je nda'e kuakjainnire ngat'a tse'e Jesús. Kui xi kitsja'ndeni̱ nga kuetsubai̱ ndaba.
44021017	Kionga echii̱ naxinanda Jerusalén, tsja tsa'en kiskjebetjoni̱ nts'ia.
44021018	Nga kuanyujun Pablo ko ji̱n tsanginchii̱n Santiago. 'Ba kio tjindu ngatsi'i nchja chingare ningu nga echii̱.
44021019	'Ba 'batsa'en Pablo kitsite'ndare nchjabiu 'ba tsjafani tsa'en ye'ere nijmi ngayéje mé= xi Na'enchana kitsa'en ngajinre xuta xi bi judío ngat'are xa xi kitsjare Na'enchana.
44021020	Kionga nchjabiu kjint'e enbi, kitsichjire Na'enchana 'ba kitsure Pablo: ―Ji nts'e, je 'yee̱ nga nkjin mi mani xuta judío xi je makjainre ngat'a tse'e Jesús, 'ba ngatsi'i 'ñu bekun kjuatexumo.
44021021	'Ba je kik'ere nijmi ngat'a tsiji nga tebakuya_ri ngatsi'i xuta judío xi tjindujinre xi bi judío nga ngat'ejñat'axin kjuatexumare Moisés, 'ba nga te'mi_ri nga bi sa'en circuncidar ki'ndire 'ba nga bi sik'etjusun kjuachingana.
44021022	Ngu, ¿mé= xi ma ña'anre? Ngu kjuint'e= xutabiu nga je ja'e nga'e.
44021023	Kui kjuañu ngisa= ndani nga 'bi si'en: Nga'e tjindujinni̱ ñujun nchja xi sik'etjusun jngu en xi je 'endako Na'enchana.
44021024	T'ikue 'ba titsjekue yojori ngixkun Na'enchana. T'echjintjai tuxi nchjabiu k'uejun yejeni ntsja ku. 'Batsa'en ngatsi'i xuta skue nga 'ba nde ji tenik'etjusin kjuatexumo 'ba nga bi kjuakixi mé= xi kjint'e ngat'a tsiji.
44021025	'Ba xuta xi bi judío xi je makjainre ngat'a tse'e Jesús, ji̱n je kjinikasen_ri̱ jngu xujun ngat'are mé= xi kichubayani_ri̱. 'Ba kik'in_ri̱ nga bi ngatakjine tsajmi xi kitsa'ere joni chje na'en xi ntsja xuta kuandani, 'ba nga bi jin ngatakjine 'ba nga bi ngakjine yojore tjiuba xi kjindusin, 'ba nga bi ngatatsa'en kjuachajngi.
44021026	'Ba 'batsa'en Pablo kiko ngañujun nchjabiu 'ba nga kuanyujun kitsitsjeko yojore ngixkun Na'enchana. Jaskan ja'as'en ningu tuxi kuetsuni kjia'á=ñu kjuet'a nga sitsje yojore 'ba kjia'á=ñu tjinnere nga kjua'eko chjere nga jngu jngu.
44021027	Kionga je mején kjuet'a xi mayatuni nixtjin xi machjen nga tsitsje yojore xuta ngixkun Na'enchana, yak'a nchja judío xi jendibani nangi Asia tsabe Pablo ngaya ningu. 'Ba 'batsa'en kitsa'en kjuasi ngajinre ngatsi'i xuta naxinando 'ba kitsuba Pablo
44021028	nga 'ñu kiski'ndaya: ―¡Jún na'en xi Israel tse'e, tisekonii̱! ―kitsu―. Kui xutabi tuchuña tsu'ba nga tibakuya tsi'ire xuta nga bi chjire xutana ko kjuatexumare Moisés 'ba ko ningubi. Ka'nda ja'as'enko nchja xi bi judío nga'e nga kitsijndi nga'nde tsjebi ngixkun Na'enchana.
44021029	'Ba kitsu nchjabiu ngat'a ja'ba je tsabe Trófimo, xi jngu xuta xi naxinanda Éfeso tse'e, kionga tjenko Pablo ngajin naxinando. 'Ba nchjabiu kitsikja'etsjen nga Pablo ja'as'enko xutabiu ngaya ningu ngayeje.
44021030	'Ba 'batsa'en si'a kitsa'en ngatsi'i xuta naxinando 'ba tu mangatsanga ja'e xuta. Kitsuba Pablo 'ba kiskjefe nga ts'axje ningu 'ba ta'a 'echja xuntjare ningu.
44021031	'Ba xuta naxinando je mején sik'en Pablo, kionga xi ngakure chasoldadu romano echure en nga si'a inyatsa'en ngatsi'i xuta xi naxinanda Jerusalén tse'e.
44021032	Kui xi ta'a 'eñajan chasoldadu 'ba tsangatsanga ña kuañajan xuta naxinando. Kionga xuta tsabe nga xi ngaku 'ba ko chasoldadu ndiba, bi nde yajanire Pablo.
44021033	'Ba 'batsa'en xi ngakure chasoldadu kitsitiña, kitsuba Pablo 'ba 'exa nga seta'ñu ko jó na'ñu kicha. Jaskan tsiningiyare 'yáñu kui 'ba mé= xi kitsa'en.
44021034	Tunga tu kja'e kjuanga kitsu xutankjiun, 'ba bi kuankjinre xi ngakure chasoldadu mé= xi tjima, ngat'a si'a inyatsa'en xuta. Kui kjuañu 'exani nga kueko Pablo ña 'bendu chasoldadu.
44021035	Kionga echu escalónre ña 'bendu chasoldadu, tjinnere tsaka'anijin Pablo, ngat'a 'ñu kjan inyamare xuta naxinando.
44021036	Ngat'a 'ñu nkjin xuta inyakji'ndaya: ―¡Ngat'en xutabiu! ―inyatsu nga tjenngire.
44021037	Kionga je xanis'en Pablo ña 'bendu chasoldadu, 'bi kitsure xi ngakure: ―¿A ku̱an kjuakongutjunra̱? ―¿A mari nukjua en griego? ―kitsu xi ngakure chasoldadu―.
44021038	¿A bi tsa ji ni xi nangi Egipto tse'e xi je nda'e 'etuts'innire jngu kjuachan nga kuastike chikunre Roma 'ba kiko nangi t'axin ñujun mi nchja xi tsikjesun xuta?
44021039	―An= ña̱ jngu xuta judío ―kitsu Pablo―. Kitsia̱n naxinanda Tarso, naxinanda je xi tijñajinre nangi Cilicia. Temi'ara̱, ta'e'ndechinaa̱ nga kjuakua̱ xutankjiun.
44021040	'Ba kionga je kitsa'e'ndere, Pablo tsakasen ndujusun escalón 'ba kiskjenitjen ntsja tuxi sik'exiuni xuta. 'Ba kionga je xiu tsik'endu, en hebreo jakoni.
44022001	―Jun nts'ia̱ 'ba jun na'en xian, tasen ñojon mé= xi xin_nuu̱ nganda'e nga kuinchjantjaa̱ yojona̱ ―kitsu.
44022002	Kionga xuta kjint'e nga en hebreo tifako Pablo, ngisa xiu tsik'endu.
44022003	―An= ña̱ jngu judío ―kitsu Pablo―. Kitsia̱n naxinanda Tarso, naxinanda xi tijñajinre nangi Cilicia, tunga naxinandabi kuachaa̱. Nda yakuyana̱ Gamaliel jotsa'en tijña kjuatexumare xuta chingana. 'Ba 'ba fa tsa'en 'ñu 'bekua̱n Na'enchana jo ño'on jun ngatsi'u nganda'e.
44022004	Kitsjenngikia̱ xuta xi fitjenngi ndiya xatsere Jesús, ka'nda kuamejénna̱ nga kjuinik'en. 'Ba kiskjefia̱ 'ba kiskanis'ia̱n nduya a xi'in asa yanchjin.
44022005	Na'mi titjun ko ngatsi'i nchja chingare naxinando ku̱an sikixiya ngat'are mé= xi texia̱n. Kui xi kitsjana̱ xujun xi sikasen_ra̱ xutana xi tjindu naxinanda Damasco. Kui xujunbiu kitsjana̱ kjua'ñu nga kikangisjaa̱ kio xuta xi makjainre ngat'a tse'e Jesús, tuxi kjua'ekoña̱ nga'e Jerusalén nga kjuinikja'a kjuanima.
44022006	Tunga yejerañu, kionga tefia̱ ndiyo 'ba nga je kuatiñat'a_ra̱ naxinanda Damasco, 'baru tsa nyusen, tukjia'a tsa'nandaina̱ jngu ndi'i je xi jendibani ngank'aa.
44022007	'Ba kiskaa̱ t'anangiu 'ba kjint'e_ra̱ jngu jnda xi kitsuna̱: “Saulo, Saulo, ¿ánñu tetsjenngichaninaa̱?”
44022008	'Ba 'batsa'en tsiningiya_ra̱: “¿'Yá=ni ji, Na'en?” 'Ba 'bi kitsuna̱: “An= ña̱ Jesús xi Nazaret tse'e xi ji tetsjenngiche.”
44022009	'Ba nchja xi tjenkona̱, tsabe ndi'u 'ba kitsakjun, tunga bi kjint'ere jnda xi jakona̱.
44022010	'Ba an kixin_ra̱: “¿Mé= xi mejénri nga sa'aa̱n, Na'en?” 'Ba Na'enna kitsuna̱: “Tisetjen 'ba t'in naxinanda Damasco. Kio 'ba k'uin yejeri mé= xi tjinnere nga si'en.”
44022011	'Ba 'batsa'en nchja xi tjenkona̱ tsikinyangi tjiana̱ nga kikona̱ naxinanda Damasco, ngat'a kjua'ñure ndi'u kitsikana̱.
44022012	'Ba kio tijña jngu xuta xi Ananías 'mi xi 'ñu bekun Na'enchana jotsa'en kua'indut'a kjuatexumare Moisés. Nda nchja ngat'are kui ngatsi'i xuta judío xi kio tjindu.
44022013	Kui xi ja'ekunna̱ 'ba kitsitiñat'ana̱ nga kitsuna̱: “Ji nts'ia̱ Saulo, ngatamatsejen nganiri.” 'Ba ndekuini chubabiu kuán kiskutsejen'a kui.
44022014	'Ba Ananías kitsuna̱: “Na'enre xuta chingana kiskja'ajinri, nga ji xi ku̱ankjinri mé= xi mejénre 'ba nga xie Xuta xi kixi ngixkun Na'enchana 'ba nga kjuinu'ye jndare.
44022015	Ngat'a ji xi k'uikue enre ngayéje ngasun'ndio 'ba sikixiya_ri ngatsi'i xuta ngat'are mé= xi kji'ye 'ba kjinu'ye.
44022016	'Ba nganda'e bi nde chuya ngisani. Tisetjen 'ba ngasatendai. Tanejin jeri nga kjuinukjue ja'enre Na'enchana.”
44022017	'Ba 'batsa'en ja'e ngañaa̱ naxinanda Jerusalén. 'Ba kionga tefakua̱ Na'enchana ngaya ningu, kitsa'ena̱ joni jngu chini.
44022018	'Ba tsa'bia̱ Na'enna Jesús, 'ba 'bi kitsuna̱: “Tikitsai nga t'etjufani ngajin naxinanda Jerusalén, ngat'a nchjabiu bi kuatesinre en xi k'uinya_ri ngat'ana̱.”
44022019	'Ba 'bi kixin_ra̱: “Ji Na'en, kui nchjabiu be= nga xki ni'ya sinagoga kiskjefia̱ nga kiskanis'ia̱n nduya 'ba yaja_ra̱ xuta xi makjainre ngat'a tsiji.
44022020	'Ba kionga kjinik'en Esteban, xi kitsikixiya ngat'a tsiji, an kio fa tesiaa̱n nga tjijngukakua̱n mé xi kuán, ka'nda kitsikuenda=ña̱ najñure nchja xi kitsik'en.”
44022021	Tunga Na'enna Jesús 'bi= kitsuna̱: “T'in, ngat'a an kjin tetsikasenra̱ nga k'uinchin xuta xi bi judío.”
44022022	'Ba xuta naxinando 'ndasani enbiu yasen ñojon, tunga kio 'etuts'in nganire nga si'a kitsa'en: ―¡Tusa ngat'en xuta xi 'ba kji'u! ―kitsu―. ¡Bi machjen tsa k'uejñakun!
44022023	'Ba janda inyakji'ndaya 'ba inyakanikja'a najñure 'ba inya'betsojojin isen chojo.
44022024	Kui kjuañu xi ngakure chasoldadu 'exani nga xanis'en Pablo ngaya ña 'bendu chasoldadu, 'ba 'exa nga s'e̱re, tuxi kuetsuyani ánñu 'batsa'en inyakji'ndayani xutankjiun ngat'are.
44022025	Tunga kionga je tji'ñure tuxi kuajanire, Pablo tsiningiyare chasoldadu xi kio tjinre xa: ―¿A ma se'ere jngu xuta romano xi kje ña'anjínre kjua? ―kitsure.
44022026	Kionga chasoldadubiu kjint'e kibiu, kikun xi ngakure. ―Chutsejen_ri yojori mé= xi si'en, ngat'a kui xutabi jngu= xuta romano ―kitsure.
44022027	'Ba 'batsa'en xi ngakure chasoldadu kitsitiñat'are Pablo 'ba tsiningiyare: ―'Ba t'ínna, ¿a ji= ni jngu xuta romano? ―kitsure. ―Jun ―kitsu Pablo.
44022028	―'Ñu tse ton kis'engina̱ an nga kuán jngu xuta romano ―kitsu xi ngakure chasoldadu. ―Tunga an, kui= ña̱ 'nda nga kitsia̱n ―kitsu ngani Pablo.
44022029	Kui kjuañu ta'a tsikinyat'axinni nchja xi kuajare Pablo tsakaiñu, 'ba ka'nda xi ngakure chasoldadu kitsakjun kionga tsabe nga jngu xuta romano= nini xi 'eta'ñu.
44022030	Nga kuanyujun, xi ngakure chasoldadu kuamejénre nga nda skue ánñu nchja judío inyabangini Pablo. Kui kjuañu kiskjendani na'ñu kicha xi tjí'ñukonire 'ba 'exa nga ku̱añajan nchja ngakure na'miu 'ba ko ngatsi'i nchjaxa judío. 'Ba 'batsa'en ts'axje Pablo 'ba kitsikasen ngixkun nchjabiu.
44023001	'Ba 'batsa'en Pablo kiskutsejen'a nchjaxa xi kio kuañajan: ―Jun nts'ia̱ ―kitsure―, ka'nda nganda'e xiu= tjin kjuafa'etsjenna̱ ngixkun Na'enchana ngat'are jotsa'en tefikua̱ yojona̱.
44023002	'Ba 'batsa'en Ananías xi na'mi titjun 'exare nchja xi inyat'a tiñare Pablo nga ngatamo'o'a ts'a.
44023003	―Na'enchana ko'ot'ari ji, xuta jó nkjain ―kitsu Pablo―. Ji kio teni nga tebendai kjua jotsa'en tijña kjuatexumo. ¿Ánñu temiyuneni mé= xi kua'indut'a kjuatexumo nga te'bexai nga kuichut'ana̱?
44023004	―¡Ánñu ch'o te'mini_ri na'mi titjun xi Na'enchana kitsja xare! ―kitsu nchja xi kio inyatiña.
44023005	―Jun ntsía̱ ―kitsu Pablo―, bi 'be'ia̱n tsa na'mi titjun. Ngat'a 'batsa'en kua'indut'a enre Na'enchana: “Bi ch'o 'mi_ri xutaxare naxinandari.”
44023006	'Ba kuankjinre Pablo nga ngajinre nchjaxo tjindu yak'a nchja saduceo ko yak'a nchja fariseo. Kui kjuañu 'ñu kinchjani: ―Jun nts'ia̱ ―kitsure―, an ña̱ jngu fariseo 'ba nde xichana̱ nchja fariseo kuán. Tjiña'an=na̱ kjua ngat'a tekuyaa̱ nga kjua'aya nganire xuta ngajinre mik'en.
44023007	Kionga 'ba kitsu Pablo, nchja fariseo ko nchja saduceo 'etuts'inre nga josiko xinkjin. Yakjanya yojore nchja xi kio kuañajan.
44023008	Ngat'a nchja saduceo tsu nga bi nde kjua'ayanire xuta ngajinre mik'en 'ba nga bi tjin ankjele ninga isennixtjin. 'Ba tunga nchja fariseo makjain yejere ngat'are kibiu.
44023009	'Ba ngatsi'i 'ñu kiski'ndaya. 'Ba 'batsa'en yak'a nchja chjine kjuatexuma xi mako nchja fariseo tsisetjen 'ba 'ñu kinchja: ―Tumé xi ch'o tjin tisakuni̱ ngat'are xutabi ―kitsu―. ¿'Baá ku̱an tsa jngu isennixtjin asa jngu ankje jako?
44023010	Kionga je ngisa 'ñu josiko xinkjin nchjabiu, kitsakjun xi ngakure chasoldadu romano tsa nchjabiu sixi Pablo. Kui kjuañu 'exani nga chasoldadu k'uaxjejinni Pablo ngajinre nchjabiu 'ba kueko ngani ña 'bendu chasoldadu.
44023011	'Ba nistjen nga kuanyujun Na'enna Jesús kuatsejenre Pablo. ―Ngat'etsjare takuin ―kitsure―. Ngat'a jofatsa'en tenikixiye ngat'ana̱ nga'e naxinanda Jerusalén, 'ba fa nde tsa'en tjinnere nga k'uinikja'axtiuye ngat'ana̱ naxinanda Roma.
44023012	Nga kuanyujun yak'a nchja judío joyare 'ba 'endako kjua xinkjin 'ba kitsja ts'a nga Na'enchana ngatatsjare kjuana'en tsa skine niñu asa k'ui nanda tsa kje tsik'enjín Pablo.
44023013	Maru ts'axtiu yachan nchja xi 'batsa'en joyata'en Pablo.
44023014	'Ba 'batsa'en nchjabiu ja'ekun nchja ngakure na'miu ko nchja chingare naxinando 'ba 'bi kitsure: ―Kik'endakue̱ kjua xingii̱ 'ba kika'ee̱ ndsu'bai̱ nga Na'enchana ngatatsjani̱ kjuana'en tsa xinee̱ niñu asa s'ii̱ nanda tsa kje nik'enjíi̱n Pablo.
44023015	Kui kjuañu nganda'e jun ko nchjaxa xi yak'a chja'ani_ru xi ngakure chasoldadu nga ngatja'eko Pablo nyujunni, nga'e ngixkún. T'in_ru nga mejénnú ngisa nda xio kjuare. 'Ba ji̱n kuetsubandai̱ nga sik'en kionga kje fa'ejíi̱n ―kitsu nchjabiu.
44023016	Tunga ki'ndire ndichja Pablo kjint'e en xi joya'more nchjabiu. 'Ba 'batsa'en ja'as'en ña 'bendu chasoldadu nga kike'ere nijmi Pablo.
44023017	'Ba Pablo kinchjare jngu chasoldadu xi kio tsikuenda 'ba kitsure: ―T'iko_ri chi'ndibi xi ngakunu, ngat'a tjin= en xi kuetsure.
44023018	Kui kjuañu chasoldadu kikoni chi'ndibiu ña tijña xi ngakure. ―Xuta xi tijña nduya xi Pablo 'mi kinchjana̱ 'ba tsi'ana̱ nga kjua'ekua̱ nga'e ngixkuin kui chi'ndibi ―kitsu chasoldadubiu―. Tjinxu jngu en xi kuetsuri.
44023019	'Ba 'batsa'en xi ngakure chasoldadu kiskjebe ntsja chi'ndibiu 'ba tsiningiyat'axinre: ―¿Mé= en xi mejénri k'uinnaa̱? ―kitsure.
44023020	'Ba chi'indibiu kitsure: ―Nchja judío je joyare nga skui'ari nga k'uikue Pablo nyujunni ngixkun nchjaxo. Kuetsuxuri nga ngisa nda mejénre skue kjuare Pablo.
44023021	Tunga bi ngatamakjainri kibiu, ngat'a inyakuya'mo ts'axtiu yachan nchja xi mejénre sik'en Pablo. 'Ba je kitsja ts'a nga Na'enchana ngatatsjare kjuana'en tsa skinexu niñu asa k'uixu nanda tsa kje tsik'enjín Pablo. Je tjindunda nganda'e nga inyakuyare mé= xi sji ji ―kitsu.
44023022	'Ba 'batsa'en xi ngakure chasoldadu kitsikixant'a chi'indibiu. ―Tu'yá 'be_ri nijmi mé= xi kik'innaa̱ ―kitsure.
44023023	'Ba 'batsa'en xi ngakure chasoldadu kinchjare jó chasoldadu xi batexumare jngu jngu sientu 'ba kitsure: ―T'endundo jó sientu chasoldadu xi kuaje ndsaku=ni, yachute ko kan xi k'uendukjare chakabayu 'ba jó sientu xi kua'a lanza, tuxi kuajeni naxinanda Cesarea chu̱ba̱ ñajan ngajñu.
44023024	'Ba nde tinyando chakabayu xi k'uejñakjare Pablo. Tanginko tuxi nda kjuechuni ngixkun xuta titjun Félix.
44023025	'Ba 'batsa'en xi ngakure chasoldadu kitsinda jngu xujun 'ba 'bitsa'en kitsi'indu:
44023026	“Claudio Lisias titsikasenri kjuate'nda xuta titjun Félix.
44023027	Kui xutabi xi tetsikasenra̱ nga'e, kui xi nchja judío kitsuba 'ba kuamejénre kitsik'en. Tunga kionga kjint'ia̱ nga xuta romano= nini, 'ba tsa'en kikua̱ chasoldaduna̱ 'ba ts'axjejia̱n ngajinre nchjabiu.
44023028	'Ba kitsikasia̱n xutabi ngixkun xutaxa judío, ngat'a kuamejénna̱ skuia̱ mé= kjuañu inyabangini.
44023029	'Ba tsa'bia̱ nga inyabangi ngat'are mé= xi kua'indut'a kjuatexumare nchjabiu 'ba tumé xi kichaninejere xutabi bakinre nga kueya 'ba ninga tsa nduya k'uejña.
44023030	Tunga kjint'ia̱ en nga nchja judío joya'more nga sik'en. Kui kjuañu ta'a kitsikasennira̱. 'Ba nde je kixin_ra̱ nchja xi inyabangi nga tjinnere nga ngixkuin kuetsu mé= xi tjinkore xutabi.”
44023031	'Ba 'batsa'en chasoldadu kiko Pablo ngajñu naxinanda xi Antípatris 'mi jotsa'en kis'exare.
44023032	Nga kuanyujun chasoldadu xi kiji ndsaku=ni ja'e ngani ña 'bendu. Tu kui xi tjindukjare chakabayu kiko ngisa Pablo.
44023033	Kionga echu naxinanda Cesarea, kitsjare xujunbiu xuta titjun 'ba nde kitsingantsja Pablo ngayeje.
44023034	Kionga je 'exkiya xujunbiu, xuta titjunbiu tsiningiyare Pablo ñá=ñu jendibani. 'Ba kionga kjint'e nga nangi Cilicia tse'e,
44023035	'bi kitsure: ―Kionga kjua'e nchja xi inyabangiri, kuasen ñojonra̱. 'Ba jaskan 'exa nga ku̱akuenda Pablo ni'ya masenre Herodes.
44024001	Kionga ja'a ón nixtjin, echu Ananías xi na'mi titjun naxinanda Cesarea, 'ba tjenko yak'a nchja chingare xuta judío ko jngu xuta xi Tértulo 'mi, xi 'bets'antjai xuta. Kui xi echukangi Pablo ngixkun xuta titjun.
44024002	'Ba kionga ja'echani Pablo, 'batsa'en 'etuts'inre Tértulo nga yangi 'ba kitsu: ―Xik'uechjiri, ji xuta titjun, ngat'a tsiji tjinni̱ kjuaxiu nganda'e ngat'a nda= tebatexumai ko kjuankjin kakunri ngat'are kjuandare naxinandani̱.
44024003	Ngayéje kibi tsja mani̱ nga sakuni̱ nitukjia'añu 'ba nituña nga'ndeñu 'ba teba'eri̱ kjuanda ji na'en, xuta titjun Félix.
44024004	Tunga bi mejénna̱ tsé kjua'ara̱ nixtjinri. Kui kjuañu temi'anira̱ nga ta̱sen ñojon ngutjunchinii̱.
44024005	Ngu je= kji'yee̱ nga kui xutabi jngu xuta ch'okun, xi titsa'en kjuasi ngajinre ngatsi'i xuta judío xi tjin ngasun'ndio. Kui= xi ngakure xuta xi Nazareno 'mi.
44024006	Ka'nda kuamejénre kitsijndi ninguni̱. Kui= kjuañu kjindubani̱ 'ba kuamejénni̱ kjiña'an_ri̱ kjua jotsa'en tijña kjuatexumani̱.
44024007	Tunga xi ngakure chasoldadu xi Lisias 'mi ja'ekja'a kjua'ñuni̱
44024008	'ba kitsuni̱ nga ji tjinnere kjua'echunri̱ ji̱n xi tefangii̱ xutabi. Ngu ku̱an xjaningiya_ri, tuxi xiakixini mé= kjua tefanginii̱ xutabi ―kitsu Tértulo.
44024009	'Ba nchja judío xi kio tjindu 'ba nde kitsja en nga 'batjin kjua.
44024010	'Ba 'batsa'en xuta titjun kitsjare chu̱ba̱ ko ntsja Pablo tuxi kuinchjani. ―Tsja mana̱ nga kuinchjantjaa̱ yojona̱ ngixkuin, ngat'a 'be=ña̱ nga je nkjin nu tjinri nga tebatexumai naxinandani̱ ―kitsu Pablo―.
44024011	Jotsa'en ku̱an xie, sa'e= tjinna̱ tejó nixtjin nga ja'etsichji_ra̱ Na'enchana naxinanda Jerusalén.
44024012	'Ba ni'yá tsabena̱ tsa tjin xi tefosikua̱ asa tsa tetsa'aa̱n kjuasi ngaya ningu 'ba ninga ngaya ni'ya sinagogajín 'ba ninga ngajin naxinandojín.
44024013	Kui nchjabi tsajainre mé= xi kuakuchuya ngat'are mé= xi inyakaninejena̱.
44024014	Tunga xinra̱ kui enbi. Bekunña̱ Na'enre xuta chingani̱ jotsa'en tijña ndiyare Jesús, ndiya xi nchjabi inyatsure nga tjimangane kjuatexumani̱. Makjain yejena̱ ngat'a tse'e mé= xi kua'indut'a kjuatexumani̱ ko xujunre nchja chinga profeta.
44024015	An 'ba nde tekuya_ra̱ mé= xi nchjabi inyakuyare, nga Na'enchana sikja'aya nganire ngatsi'i xuta ngajinre mik'en, xi nda kitsa'en ko xi bi nda kitsa'en.
44024016	'Bamani, 'bene_ra̱ yojona̱ nga tsje s'e̱jña kjuafa'etsjenna̱ ngixkun Na'enchana 'ba ngixkun xuta.
44024017	Nkjin nu kuánna̱ nga bi tsakatejñaa̱ naxinanda Jerusalén. Jaskan ja'e ngañaa̱ nga ja'eko_ra̱ ton chje naxinandana̱. 'Ba ja'etsja_ra̱ kjuatjo Na'enchana.
44024018	'Ba 'bi tetsa'aa̱n ngaya ningu kionga je kitsitsjia̱ yojona̱ ngixkun Na'enchana, kionga bi nkjin xuta tjin, 'ba tu'yá inyatsisi'a. Kio tsabena̱ yak'a nchja judío xi jendibani nangi Asia.
44024019	Kui= xi tjinnere nga kjua'e ngixkuin nga kuangina̱ tsa mé= kjua xi tjinkona̱ kui.
44024020	'Ba tsa tsajain, kui nchjabi ngatatsu mé= xi ch'otjin kisakure ngat'ana̱ kionga kijia̱ ngixkun xutaxa judío.
44024021	Asa tu kui= kjua kio=nga tejñajin_ra̱, 'ñu kinchjaa̱ nga 'bi kixia̱n: “Tjimana̱ kjua nganda'e ngat'a tekuyaña̱ nga kjua'aya nganire xuta ngajinre mik'en.”
44024022	Xuta titjun Félix nda be ndiya xi tse'e Jesús 'ba kionga kjint'e enbi, 'ejñat'ia kjuo. ―Kionga kjua'e ngakure chasoldadu xi Lisias 'mi, kio= 'nda k'uendajia̱n kjuanu ―kitsure nchjabiu.
44024023	'Ba 'batsa'en 'exare chasoldadu xi tsikuenda Pablo nga janda ngat'ejña'ñu, tunga ngatatsja'ndere nga k'uajme ngandaire kio, 'ba nga ku̱an kjua'ekore xinkjin mé= xi machjenre.
44024024	Jaskan nga je jó ján nixtjin, Félix ja'eko chjunre xi jngu chjun judía xi Drusila 'mi. 'Exa nga kjua'e Pablo 'ba yasen ñojon ánñu makjainnire ngat'a tse'e Jesucristo.
44024025	Pablo kitsuyare jótsa'en k'uejñat'axian jena ngixkun Na'enchana, 'ba jótsa'en k'uech'ora yojona mé= xi tsu inimana, 'ba nga Na'enchana sa'enna kjua ngat'are mé= xi teña'an. Tunga kionga xuta titjun Félix kjint'e mé= xi kinchja Pablo, kitsakjun. ―Tu t'inri nganda'e ―kitsure―. Kionga ku̱a'a nganina̱, kuinchjara̱.
44024026	'Ba 'ba nde xuta titjun Félix tikuyare nga Pablo sjare ton tuxi sik'ejñandaini. Kui kjua 'ñu nkjin ndiya kinchjanire 'ba jako nijmi.
44024027	'Ba 'batsa'en jó nu ja'a, 'ba Porcio Festo tsik'ejña ngani xuta titjun nga'ndere Félix. 'Ba kionga jet'a xare Félix kitsik'ejña'ñu Pablo, tuxi nda xianire ngixkun xuta judío.
44025001	Kionga je ja'a ján nixtjin nga kiskjebe xare Festo, 'etjuni naxinanda Cesarea 'ba kiji naxinanda Jerusalén.
44025002	'Ba kio xi ngakure na'miu ko xutaxare xuta judío kitsuyare mé= kjua inyabangini Pablo.
44025003	'Ba tsi'are Festo jngu kjuanda, nga ngat'exa nga Pablo kuechani naxinanda Jerusalén, ngat'a mejénre sijngu mé= xi joyanire, nga ngaya ndiyo sik'en Pablo.
44025004	Tunga Festo kitsingojore nga Pablo kjiya nduya naxinanda Cesarea 'ba nga je mején kuaje kio.
44025005	―Ngatjikona̱ nchja xi tjinre xa ngajinnu. Tsa tjin xi ch'otjin kitsa'en xutabiu, kiongatangi ―kitsu.
44025006	'Ba Festo ts'andayaru ngisare jin asa te nixtjin kiongajinre nchjabiu, 'ba jaskan kiji ngani naxinanda Cesarea. 'Ba nga kuanyujun tsik'ejñasun yaxile ña 'benda kjua 'ba 'exa nga kuechja'a Pablo.
44025007	'Ba kionga je ja'as'en Pablo, nchja judío xi jendibani naxinanda Jerusalén kitsendaire 'ba kiskaninejere. Nkjin ka'a kjua xi ne na'en tjinre yangi xi bi kuán 'endu chuba.
44025008	―Nimé je tjinna̱ ―kitsu Pablo nga kinchjantjai yojore―. Bi tsa ngania̱ kjuatexumare xuta judío 'ba ninga tse'e ningujín 'ba ninga tse'e xi ngaku titjun Césarjín.
44025009	Tunga xuta titjun Festo mejénre nga nda xiare ngixkun nchja judío. Kui kjuañu tsiningiyanire Pablo: ―¿A mejénri k'uin naxinanda Jerusalén tuxi ngajaan k'uendaña̱ kjuari? ―kitsure.
44025010	―Tesenña̱ ngixkun xuta xi kitsja xare xi ngaku titjun César, ña tjinnere nga s'e̱nda kjuana̱ ―kitsu Pablo―. Ji nda 'ye nga tumé je tjinna̱ ngat'are xuta judío.
44025011	Tsa ch'o kitsa'aa̱n 'ba tsa kjendiya nga kueya, 'ba=nde tsja'ndia̱ nga kueya. Tunga tsa bi kjuakixi ngayéje mé= xi inyabangina̱, tu'yá ku̱an singantsjana̱ ngat'are nchjabiu. Temi'ara̱ nga xi ngaku titjun César k'uenda kjuana̱.
44025012	'Ba 'batsa'en Festo jako nijmi nchja xi baseko, 'ba jaskan jako ngani Pablo: ―Ji techje'e nga xi ngaku titjun César k'uenda kjuari. Ngu ngaku titjun César k'uinchin ―kitsure.
44025013	Kionga je ja'a jó ján nixtjin, echu naxinanda Cesarea rey Agripa ko chjun Berenice nga kitsite'ndare Festo.
44025014	Nkjin nixtjin ts'andayare kio, 'ba Festo ye'ere nijmi reybiu kjuare Pablo. ―Nga'e tijña jngu xuta xi Félix kitsik'ejña nduyo kionga jet'are xare ―kitsure―.
44025015	Kionga kijia̱ naxinanda Jerusalén, xi ngakure na'miu ko xutaxare xuta judío yangi xutabiu 'ba tsi'ana̱ nga k'uexaa̱ nga kjuinik'en.
44025016	'Ba kixin_ra̱ nga xutaxa romano bi 'batsa'en ngare tsa tuchuba 'bexa nga nik'en xuta. Ngat'a titjun farani xi tis'engi skjo'ako xi inyabangi, tuxi ku̱an kjuinchjantjaini yojore ngat'are mé= xi tis'engi.
44025017	'Bamani, kionga nchjabiu ja'e nga'e, bi kitsik'andayaa̱. Ta'a fani nga kuanyujun tsakatejñaa̱ nga'nde ña 'bendaa̱ kjua 'ba 'exa nga kuechja'a xutabiu.
44025018	Tunga kionga kinchja nchja xi inyabangi, tumé kjua xi ch'otjin joni xi ja'ba kitsikja'etsjia̱n yangi.
44025019	Tu 'esit'are ngat'are jotsa'en Pablo bekun Na'en xi tse'e xuta judío 'ba nga makjainre ngat'are jngu xuta xi je k'en xi Jesús 'mi, xi Pablo tsu nga tijñakun.
44025020	Tunga bi 'be'ia̱n jótsa'en k'uendaa̱ kjuabi. Kui kjuañu tsiningiyani_ra̱ Pablo tsa mejénre kuaje naxinanda Jerusalén, tuxi jaan s'e̱ndani kjuare.
44025021	Tunga Pablo tsi'a nga ngaku titjunre Roma k'uendare kjua. Kui kjuañu 'exañaa̱ nga janda k'uejña'ñu ka'nda nga ku̱an sikasenra̱ ngaku titjun César.
44025022	―An= 'ba=nde mejénna̱ kjuint'e_ra̱ kui xutabiu ―kitsu Agripa. ―Nyujunni kjuinu'ya_ri ―kitsure Festo.
44025023	Kui kjuañu nga kuanyujun, echuni Agripa ko chjun Berenice. Tu ni̱ma̱= xi kuán nga ja'as'en ña kuañajan xuta nga tjenko nchja ngakure chasoldadu ko nchja ngakure naxinando. 'Ba 'batsa'en Festo 'exa nga ngatichja'are Pablo.
44025024	―Ji na'en rey Agripa ko jun na'en xi kuañajan nga'e ―kitsu Festo―, nga'e tijña kui xutabi xi ngatsi'i nchja judío inyabangi. 'Ba inyatsa'en xuta judío xi tjindu naxinanda Jerusalén 'ba 'ba nde xi tjindu nga'e. Inyakji'ndaya nga inyami'ana̱ nga k'uexaa̱ nga kjuinik'en xutabi.
44025025	Tunga ngat'ana̱, tumé kuasjaina̱ ngat'are xi kitsa'en xutabi nga kjenndiya nga kueyani. Tunga kui tsi'a nga s'e̱nda kjuare ngixkun ngaku titjun xi tijña Roma. Kui kjuañu kitsikja'etsjenña̱ nga sikasen_ra̱ jaan.
44025026	Tunga bi nda 'bia̱ mé= en xi si'indut'a xujun xi sikasen_ra̱ xuta xi kitsja xana̱. Kui kjuañu nga nga'e ja'ekoña̱ xutabi ngixkún 'ba ji fani xi ja'ekora̱, rey Agripa, tuxi xjaningiyani_ra 'ba 'batsa'en sa̱kuna en xi sikasen_ra̱ ngaku tijun xi tijña Roma.
44025027	'Bamani tumé chjire tsa sikasia̱n jngu xi kjiya nduya 'ba bi xia̱n mé= kjua tis'engini.
44026001	'Ba 'batsa'en Agripa kinchja: ―Ku̱an kjuinukjuantjai yojori ―kitsure Pablo. 'Ba 'batsa'en Pablo kiskjenijin ntsja nga kinchjantjai yojore:
44026002	―Ne tsja mana̱, rey Agripa, nga ku̱an kuinchjantjaa̱ yojona̱ ngixkuin nganda'e ngat'are ngayéje mé= xi nchja judío inyabangina̱.
44026003	Ngat'a ji xi nda 'ye ngayéje kjuachingare xuta judío 'ba mé= xi fosiko xinkjin. 'Bamani, temi'ara̱ nga sitsejndai yojori nga kuasen ñojonnaa̱.
44026004	Ngatsi'i xuta judío be= jótsa'en tsakatejñajin_ra̱ 'ndani nga ki'ndia̱, ngat'a tsakat'ejñajinña̱ nangina̱ 'ba ko naxinanda Jerusalén.
44026005	'Ba nde nchjabiu be= ngayeje 'ba ku̱an kuetsuyakixi tsa mejénre, nga an ña̱ jngu fariseo 'ba ngantsjai kitsik'etjusun=ña̱ kjuachingare xuta fariseo xi 'ñu kixi ngisa ngajinni̱ xi xuta judío 'mini̱.
44026006	Nganda'e tesiaa̱n nga'e nga tis'enda kjuana̱ ngat'a tekuyaña̱ nga Na'enchana sik'etjusun en xi kitsuyatitjunre xuta chingani̱.
44026007	Ndekuini en xi inyakuyare nga sa̱kure xuta naxinandani̱, xi tejó ka'a mani xuta chingani̱. Kui kjuañu inyatsichjinire Na'enchana 'ba inyatsa'exat'anire nga nixtjin nga nistjen. Ji na'en rey Agripa, ngat'are mé= xi tekuya_ra̱= kui= kjua inyabangina̱ nchja judío.
44026008	¿Ánñu bi makjainninu nga Na'enchana sikja'aya nganire xuta ngajinre mik'en?
44026009	Nga nda'eñu, an 'ba=nde kitsikja'etsjia̱n nga tjinnere nga sa'aa̱n nkjin tsajmi xi ch'otjin ngat'are ja'enre Jesús xi Nazaret tse'e.
44026010	'Ba 'ba= kitsa'aa̱n naxinanda Jerusalén. Ko kjua'ñure ngakure na'miu, kiskanis'ia̱n nduya xuta tsjere Na'enchana. Kionga nik'en, 'ba nde an xia̱n nga 'ba ngatjama.
44026011	Nkjin ndiya kitsikja'aa̱ kjuanima, tuxi kuetsuni nga bi makjainre. 'Ba 'ba kitsa'aa̱n xki ni'ya sinagoga. 'Ba a tu 'ñu sti kuánna̱ ngat'are xutabiu ka'nda kitsjengike=ña̱ nituña nangiñu.
44026012	Ko kjuafa'etsjenbiu tefia̱ naxinanda Damasco, kionga je 'exana̱ 'ba kitsjana̱ kjua'ñu xi ngakure na'miu.
44026013	Tunga nga nyusen kionga tjenyaa̱ ndiyo, ji na'en rey, tsa'bia̱ jngu ndi'i je xi jendibani ngank'aa, xi ngisa 'ñu ngisa ko mare ndi'ire tsu'biu. Kui xi tsa'nandaina̱ 'ba ngandaire nchja xi tjenkona̱.
44026014	'Ba 'batsa'en kiskai̱ t'anangiu 'ba kjint'ia̱ jngu jnda xi en hebreo jakona̱. 'Bi kitsuna̱: “Saulo, Saulo, ¿ánñu tjenngininaa̱? Nde ji teni'onniri yojori, joni jngu tjiundija kionga xi naire fuñare yayojo.”
44026015	'Ba 'ba kixia̱n: “¿'Yá= ni ji, Na'en?” 'Ba 'bi kitsuna̱ Na'enna: “An= ña̱ Jesús, xi ji tjenngiche.
44026016	Tunga tisetjen 'ba tisenkixi. Ngat'a sjaxa=ra̱, kui= kjuañu kitsitsejennira̱ yojona̱. Tjinnere nga si'axat'anaa̱ 'ba sikixiye ngat'are mé= xi kji'ye ngat'ana̱ 'ba ko mé= xi xia ngisai.
44026017	An sikuendara̱ ngat'a tse'e xuta naxinandari 'ba ngat'a tse'e xuta xi bi judío xi tetsikasenkunra̱ nganda'e.
44026018	Ji= ni xi xju'ingi tuxkun xuta, tuxi k'uetjuni ña jñu chun 'ba kjua'as'en ña tsejen chun, 'ba tuxi k'uetjujinni ña batexuma chanayiu 'ba kjua'as'en ña batexuma Na'enchana, 'ba tuxi sa̱kunire kjuanichat'are jere ko jngu nga'nde ngajinre xuta xi tsje ngixkun Na'enchana ngat'a makjainre ngat'a tsa'an.”
44026019	'Bamani, ji na'en rey Agripa, yasen ñojon_ra̱ xi kuatsejenna̱ xi jendibani ngank'aa.
44026020	Titjun kitsikja'axtiuya_ra̱ enre Na'enchana xuta xi tjindu naxinanda Damasco 'ba jaskan xi tjindu naxinanda Jerusalén ko ngayéje nga'nde xi tjindu nangi Judea 'ba nde xuta xi bi judío ngayeje. Kixin_ra̱ nga ngatatsik'antjaiya kjuafa'etsjenre 'ba ngatja'e ngani ngixkun Na'enchana 'ba ngatatsa'en mé= xi k'uenduchuba nga je kitsik'antjaiya kjuafa'etsjenre.
44026021	Tu kui= kjuabiu nga nchja judío ja'etsubanina̱ ngaya ningu 'ba kuamejénre nga sik'enna̱.
44026022	Tunga Na'enchana tibasekona̱ ka'nda nganda'e. Kui= kjuañu tojo tesenkixiña̱ nga texinya_ra̱ xuta ni̱ma̱ ko xi nyina. Ndekuini en xi tenchjaa̱ jo nga kitsu nchja chinga profeta ko Moisés, mé= xi tjinnere nga k'uetjusun.
44026023	Ngat'a kui kitsu nga Cristo tjinnere nga kjua'a kjuanima 'ba nga kui titjun kjua'aya nganire ngajinre mik'en, tuxi 'batsa'en sitsejennire naxinandani̱ ko xuta xi bi judío jotsa'en k'uangi.
44026024	Kionga Pablo 'ba kitsu nga tinchjantjai yojore, 'batsa'en kiski'ndaya Festo: ―¡Skaruri, Pablo! Ngat'a 'ñu= chut'aye, kui= kjua je kuaskaniri ―kitsu.
44026025	―Bi skana̱, ji na'en xuta titjun Festo ―kitsu Pablo―. Tusa tenchjaa̱ mé= xi kjuakixi 'ba mé= xi 'batjin.
44026026	Rey Agripa be= kibiu. Kui= kjua 'ñu nda ma tenchjaa̱ña̱ ngixkun. Ngat'a bere takuaa̱n nga kui 'ba nde be ngayéje kibi. Ngat'a bi jngu nga'nde ña 'mo chun nga 'bi kuán.
44026027	Ji na'en rey Agripa, ¿a makjainri mé= xi kitsu nchja chinga profeta? An 'be=ña̱ nga makjainri ―kitsure.
44026028	―¿A ngutjun fani mejénri nga ku̱an jngu xi makjainre ngat'a tse'e Cristo? ―kitsu rey Agripa.
44026029	―Ninga tsa ngutjun fani 'ba ninga tsa tsé ―kitsu Pablo―, temi'a_ra̱ Na'enchana nga bi tu ji tajngu, tusa ko ngatsi'i xi inyaminya ñojonna̱ nganda'e ngatamo joni an, ninga bi ko na'ñu kichabi.
44026030	'Ba 'batsa'en tsisetjen reybiu ko xuta titjun 'ba ko chjun Berenice 'ba ngatsi'i xi kio tjinduko.
44026031	Kikjoyat'axinre kui kjuabiu. ―Tumé kitsa'en xutabiu xi kjenndiya nga kueya 'ba ninga tsa nduya k'uejña ―kitsure xinkjin.
44026032	―Tsa xutabiu bi tsi'a nga ngaku titjun César k'uenda kjuare, ku̱an sik'ejñandai tsakaiñu ―kitsu Agripa nga jako Festo.
44027001	Kionga je kitsikja'etsjen nga sikasennii̱ nangi Italia, kuangantsja Pablo ko kja'e ngisa nchja xi inya nduya ngaya ntsja jngu chasoldadu xi Julio 'mi xi jngu ngakure chasoldadure xuta titjun.
44027002	Tsijñee̱ jngu barku xi naxinanda Adramitio tse'e, xi je mején kuaje nga'nde xi tjindundaire ndachikunre nangi Asia. 'Ba 'batsa'en tsangii̱n ngajin nanda 'ba 'ba nde tsekue̱ Aristarco xi naxinanda Tesalónica tse'e, naxinanda xi tijñajinre nangi Macedonia.
44027003	'Ba nga kuanyujun echii̱ naxinanda xi Sidón 'mi, 'ba chasoldadu Julio kitsa'enre jngu kjuanda Pablo. Kitsja'ndere nga kikun nchja xi nda ya'a tuxi kui nchjabiu ku̱an sjanire mé= xi machjenre.
44027004	'Ba 'batsa'en 'etjukue̱ barku kio 'ba tsitjandai̱ isla xi Chipre 'mi, ngat'a ntjo tjindiba jotsa'en temangii̱n.
44027005	Tsitjaxtiukjai̱ ndachikun ngandaire nangi Cilicia ko nangi Panfilia 'ba echii̱ naxinanda Mira, naxinanda xi tijñajinre nangi Licia.
44027006	Kio kisakure xi ngakure chasoldadu jngu barku xi naxinanda Alejandría tse'e xi tifi nangi Italia. Kui xi kitsikja'as'enni̱.
44027007	Nkjin nixtjin tafi tsangii̱n ngajin nando ko kjuana'en 'ba tuchan echutiña_ri̱ ngankjain nangi Gnido. 'Ba ngat'a ntjo tojo 'batsa'en tibe'e jotsa'en temangii̱n, tsitjat'a_ri̱ ngankjain nangi Salmón 'ba tsitjat'ai̱ isla xi Creta 'mi.
44027008	Tojo 'batsa'en na'en tsangii̱n ngajin nando jokji'i nduju isla Creta. Jaskan echii̱ jngu nga'nde xi Buenos Puertos 'mi tiñare naxinanda Lasea.
44027009	Je ne nkjin nixtjin kjinichejee̱, 'ba je ne tjekun tjima nga mangijian ndachikun, ngat'a je matiña nixtjinre nch'an. Kui= kjuañu Pablo 'enenire nchjabiu.
44027010	―Jun na'en ―kitsure―, tsejen tjimana̱. Tsa janda kuangian, ch'o ku̱anna 'ba bi tsa tu barku ko ch'are sichaja, ka'nda ku̱anre kueya ña ngayeje.
44027011	Tunga xi ngakure chasoldadu bi yatesinre mé= xi kitsu Pablo. Tusa xi naire barku ko xuta xi tsa'exako barku yasen ñojonre.
44027012	'Ba ngat'a kui nga'ndebiu bi nda tsa kio kjua'ana nixtjinre nch'an, kui kjua ngisa nkjin kuánni xi 'batsa'en kitsikja'etsjen nga tusa nda tjin nga k'uetju kio, 'ba tsa ku̱an kjuechu naxinanda Fenice, naxinanda xi tijñajinre isla Creta ña fechu barku. Ngat'a nda ma s'ejña barku kio, 'ba ku̱an kjua'ana nixtjinre nch'an kio.
44027013	'Ba 'batsa'en kionga 'etuts'inre nga kitsjen jngu ntjo xi bi 'ñu, xi jendibani ngajin ndachikun, nchjabiu kitsikja'etsjen nga ku̱an sa'en mé= xi mejénre. Kui kjua 'etjukoni barku 'ba kikotiñare nga'ndai isla Creta.
44027014	Tunga sangutjun kuán jngu ntjo xi niki 'ñu, xi jendibani ngasun t'anangiu. Kui ntjo xi Nordeste 'mi.
44027015	Kui xi kiskjefe barku, 'ba bi nde kuán tsanginkoni̱ ña mejénni̱. Kui kjua kitsa'e'ndeni_ri̱ nga ntjo kuekoni̱.
44027016	'Ba 'batsa'en tsitjandai_ri̱ jngu isla chi xi Clauda 'mi, kui xi 'echjachire ntjo. 'Ba 'ñu na'en kuánni̱ nga kjinikijii̱n ngasun barku xutsu xi kjifere.
44027017	Kionga je kuán, nchjabiu 'e'ñukja barku ko na'ñu tuxi 'ñu s'e̱ni. 'Ba kitsakjun nga kjua'as'enjin tsumi xi tjin kio xi Sirte 'mi. Kui kjua kiskjejenni najñure barku 'ba kitsja'nde nga kueko ntjo.
44027018	'Ba nga kuanyujun 'ñu kitjen ngisa ntjo, 'ba nchjabiu 'etuts'inre nga kiskanikja'ajin ndachikun ch'are barku.
44027019	'Ba xi majánni nixtjin, kiskanikja'ajin ka'nda tsajmi xi machjen nga fiko barku.
44027020	Nkjin nixtjin nga bi kuatsejen tsu'biu 'ba ninga niñu 'ba ntjo xi 'ñu tojo tjenneni̱. Kui kjua kjinikja'etsjennii̱ nga bi nde kuetsubachun ngisanii̱.
44027021	Kionga je ja'a nkjin nixtjin nga bi tsechii̱, Pablo tsakasen ndujujinre nchjabiu 'ba 'bi kitsure: ―Jun na'en, bi nda kjiño'on nga bi kikatesinnu, 'ba bi nda kjiño'on nga 'etjuko barku isla Creta. Biru kjuanima tebitjaxtiu nganda'e 'ba biru tenichojo mé= xi kich'o tsu'ba.
44027022	Tunga nganda'e texin_nuu̱ nga tsja t'e_ru kakún, ngat'a tu'yá kueya ngajinnu. Tu barku sani xaja.
44027023	Ngat'a sa'e ngajñu kamatsejenna̱ jngu ankjere Na'enchana xi tse'e kuán 'ba xi tsa'exat'a_ra̱.
44027024	'Ba katsuna̱: “Bi kuin, Pablo. Tjinnere nga k'uinni ngixkun ngaku titjun César, 'ba Na'enchana titsjari kjuandabi nga nijnguú nchja xi tjinduyakori barku kjuesun.”
44027025	'Bamani jun na'en, tsja ngatjas'ennu. Ngat'a kun_ra̱ Na'enchana 'ba be=re takuaa̱n nga 'ba ku̱an jofa tsa'en nga ka'mina̱.
44027026	Tunga tjinnere nga ntjo skanikja'ana jngu isla ―kitsu Pablo.
44027027	Jngu nistjen kionga je jó semana tjinni̱ nga tetsumajii̱n ndachikun xi Adriático 'mi nga tifikonii̱ ntjo, 'baru tsa masen nistjen, nchja xi inyatsa'exakore barku tsejen kuánre nga je kuatiñee̱ ña nangi.
44027028	Kui kjua kitsichu̱ba̱ jó kji'i nanga nando, 'ba kan tjio'on jngu metro nanga. 'Ba 'batsa'en tsangin ngichii̱ 'ba kitsichu̱ba̱ ngani, 'ba kan yatu metro kuananga ngani.
44027029	'Ba ngat'a kitsakjun tsa naxi sa̱tekjoyako, kui kjua tuts'in barku kiskanikja'ajinni nando ñujun kicha iye xi sikajña'ñu barku 'ba 'ets'are Na'enchana nga kitsa ngatjas'e isen.
44027030	'Ba 'batsa'en nchja xi inyatsa'exakore barku kuamejénre nga kuanga. Inya'bajenjin nando xutsu 'ba kitsu nga skanikja'a ngisa ngankjain barku mé= xi sikajña'ñure.
44027031	Tunga Pablo jako chasoldadu ko xi ngakure 'ba kitsure: ―Tsa nchjabi bi k'uendu ngaya barku, jun bi ku̱an k'uangiu.
44027032	'Ba 'batsa'en chasoldadu tsate na'ñure xutsu 'ba kitsikixujin nando.
44027033	Kionga je tjis'e isen, Pablo 'enere ngatsi'i nchjabiu nga tjinnere nga skinechi me=ñu. ―Je tjinnu jó semana nganda'e nga 'ñu tenikjo 'ba nga tetsuba kjindio nga tumé techino ―kitsure―.
44027034	'Bamani, te'bets'a_nuu̱ nga chinechu nganda'e. Kui xi kuasekonu tuxi k'uanginiñu. Ngat'a tu'yá sichaja ninga jngu ntsja ku.
44027035	Kionga 'ba kitsu Pablo, 'batsa'en kiskjebe jngu niñuxtila 'ba kitsjare kjuanda Na'enchana ngixkun ngatsi'i nchjabiu. Yakjanya 'ba 'etuts'inre nga kiskine.
44027036	'Ba 'ba nde kua'ñukakun ngatsi'i nchja xi yak'a 'ba 'ba nde kiskine niñuxtilo ngayeje.
44027037	Jó sientu masen ko kanjon mani ngatsi'i xi tetsubayee̱ barku.
44027038	'Ba kionga je kuánre, 'batsa'en kiskanikja'ajin ndachikun trigo, tuxi ku̱akijñani barku.
44027039	Kionga je kis'e isen, nchjabiu bi bexkun nangi xi kio tjin. Tunga tsabe jngu nga'nde kixi ña tjin tsumi 'ba kuamejénre nga sitiñat'ako barku kio, tsa ku̱an kjuechuko.
44027040	Kui kjua tsate'ñuni na'ñu xi tji'ñunire kicha iye xi tsikajña'ñu barku 'ba kiskanikja'angijndiu kichabiu ngajin ndachikun 'ba kitsixanre mé= xi baku ndiyare barku. 'Ba 'batsa'en kitsikijinnk'a najñure barku, tuxi ntjo kuekoni ña tsumiu.
44027041	Tunga kisatet'are jngu nga'nde ña tjin tsumi ngi nando. Kio kis'ejin'ñu ku barku 'ba bi nde kuán kiteyani. 'Ba 'batsa'en tsindiure nando titsixi tuts'in barku.
44027042	Chasoldadu joyare nga sik'en nchja nduyo, tuxi bi ku̱angani nga kuate nando.
44027043	Tunga xi ngakure kuamejénre nga sik'angi Pablo 'ba bi kitsja'ndere chasoldadu nga 'ba sa'en. Tusa 'exa nga 'yá xi mare nanda, kui titjun nga ngatakjijin nando, tuxi kjuechuni nangi kixiu,
44027044	'ba nga nchja xi yak'a ngatjisun yate asa xire barku. 'Ba 'batsa'en ngatsi'i ts'angi nga echu nangi kixiu.
44028001	Kionga je 'etjujii̱n nandabi, kik'inni̱ nga isla Malta 'mi kio.
44028002	Xuta xi kio tjindu nda= xuta 'ba nda yatesinni̱ ngatsi'i. 'Etseni̱ jngu ndi'i, ngat'a nch'an tjima 'ba tjiba'a tsi kui nixtjinbiu.
44028003	Pablo 'eku jó chikin 'ba kionga tikanikja'ajin ndi'u, tukjia'a 'etukajin jngu tjiuye xi tjimangare nt'aire ndi'u 'ba kiskine ntsja Pablo 'ba kitsjen'bangi.
44028004	Kionga xuta xi kio tjindu tsabe nga tjiuyebiu tjen'bangit'a ntsja Pablo, 'bi kitsure xinkjin: ―Kjuakixi=ru nga jngu xuta xi tsikjesun xuta kibi ―kitsu―. Ninga tsa ts'angi ngajin ndachikun, Na'enchana xi kixi tsa'en kjua bi mejénre nga janda k'uejñakun.
44028005	Tunga Pablo 'etsujmejin tjiuyo ngajin ndi'u, 'ba tumé kuánre.
44028006	Ngatsi'i xuta inyakuya nga kuijin Pablo asa tu je mik'en nga ska. Tunga nga je tsé inyakuya 'ba tsabe nga tumé kuánre, kitsik'antjaiya ngani kjuafa'etsjenre 'ba kitsu nga Pablo jngu na'en kuán.
44028007	'Ba tiñare nga'ndebiu tjindu xu'bare jngu xuta xi Publio 'mi, xi xuta titjunre nga'ndebiu. Kui xi kiskjebetjoni̱ 'ba nda yatesinni̱ ján nixtjin.
44028008	'Ba 'ba kuán, nga na'enre Publio kjijña'on nga chi'in nt'ai kunre 'ba tifa'are. 'Ba 'batsa'en Pablo ja'as'en ña kjijña 'ba jaskan nga je jako Na'enchana ngat'are kui, yanere ntsja 'ba kitsinda.
44028009	Kionga je 'ba kuán, 'ba nde ja'e kio kja'e xuta xi inyafesun xi kio tjindu 'ba kuanda.
44028010	'Ba 'batsa'en nkjin tsajmi= kitsjani̱ 'ba kionga je kichjube nganii̱ kja'e barku, 'ba nde kitsjani̱ mé= xi ku̱achjenni̱ nga kuangii̱n.
44028011	Kionga je ja'a ján sa, tsanginkue̱ jngu barku xi kio kitsikja'a nixtjinre nch'an. Kui xi naxinanda Alejandría tse'e 'ba ku barku kuandat'a isenre na'en xi Cástor ko Pólux 'mi.
44028012	'Ba echii̱ naxinanda Siracusa 'ba ján nixtjin ts'andayani̱ kio.
44028013	'Etjii̱ kio 'ba tsangit'ai̱ ngandaire nangi xi kio tjin 'ba 'batsa'en echii̱ naxinanda xi Regio 'mi. 'Ba nga kuanyujun tsisetjen jngu ntjo, kui kjua 'nda xi majóni nixtjin echukue̱ barku naxinanda Puteoli.
44028014	Kio kiskajii̱n yak'a xuta xi makjainre ngat'a tse'e Jesús xi tsi'ani̱ nga kuetsubakue̱ jngu semana. 'Ba 'batsa'en echuni̱ naxinanda Roma.
44028015	'Bamani xuta xi makjainre ngat'a tse'e Jesús xi tjindu Roma, kionga kjint'e en ngat'a tsajain, ja'ekja'aya ndiyani̱ ka'nda nga'nde xi Foro Apio 'mi ko nga'nde xi Ján Tabernas 'mi. Kionga Pablo tsabe nchjabiu, kitsjare kjuanda Na'enchana 'ba tsja kis'ere inimare.
44028016	'Ba kionga tsitjas'ee̱n naxinanda Roma, Pablo kitsa'e'ndere nga k'uejñat'axin 'ba nga tu jngu chasoldadu sikuenda.
44028017	Kionga je ja'a ján nixtjin, Pablo kinchjare nga ku̱añajan nchja ngakure xuta judío xi kio tjindu. 'Ba kionga nchjabiu je kuañajan, 'bi kitsure: ―Jun nts'ia̱ xian, tumé xi kitsikuaa̱ xuta naxinandana 'ba ninga bi tsa ngania̱ kjuachingare xuta chingana. Tunga xuta xi tjindu naxinanda Jerusalén kitsingantsjana̱ ngaya ntsja nchja romano.
44028018	Kui xi kitsa'enna̱ kjua 'ba kuamejénre nga sik'ejñandaina̱, ngat'a bi kuasjaire ngat'ana̱ xi kjenndiya nga kueya.
44028019	Tunga nchja judío bi kitsja'nde. Kui kjua tjinnenire tsi'aña̱ nga ngaku titjun César k'uenda kjuana̱, ninga bi tjinna̱ mé= xi kuangia̱ ngat'are xuta naxinandana.
44028020	Kui kjuañu kinchjani_nuu̱, ngat'a mejénna̱ skue_nuu̱ 'ba kjuako_nuu̱. Ngat'a tjikja'ñuna̱ na'ñu kichabi tu ngat'are mé= xi techuya_ra ña xi xuta tse'e Israel kuán kitsu Pablo.
44028021	―Ji̱n bi kixuntsjai xujun xi jendibani nangi Judea, xi nchja ngat'a tsiji ―kitsu nchjabiu―. 'Ba ninga nts'ia xi jendibani ngajaan tumé en xi ch'o nchja ngat'a tsiji ja'ekoni̱.
44028022	Tunga mejénni̱ kjuinu'yee̱ jotsa'en nikja'etsjen, ngat'a 'ya=ni nga nituña nga'ndeñu bi nda nukjua ngat'are ndiya xi tenikja'axtiuye.
44028023	Kui kjua 'ejñanire jngu nixtjin, 'ba ne nkjin xuta ja'e kui nixtjinbiu ni'ya ña tijña Pablo. Jngu nixtjin fa jako Pablo nga 'ejña chubare 'ba kitsuyakixire ngat'are ña batexuma Na'enchana. Kitsichjen xujun kjuatexumare Moisés 'ba ko xujun xi kitsi'indu nchja chinga profeta tuxi kitsi'indani inimare xuta ngat'are Jesús.
44028024	'Ba 'batsa'en tjin xi kuakjainre mé= xi kitsu Pablo 'ba tjin xi bi kuakjainre.
44028025	'Ba kionga je josiko xinkjin, 'etuts'inre nga kiji ngani ndaba 'ba Pablo tu 'bi= kitsu ngisare: ―Kjuakixi= mé= xi Isennixtjintsjere Na'enchana kitsikinchja profeta Isaías nga jako xuta chinganu nga kitsu:
44028026	T'ichin 'ba 'ba t'in_ri naxinandabi: Ninga nda kuinya ñojon, bi ku̱ankjinnu. 'Ba ninga nda xutsijon, bi xio.
44028027	Ngat'a je ne taja kuán inimare xutabi, 'ba kitsixtaya yojore 'ba 'echja tuxkun, tuxi bi skueni 'ba bi kjuint'eni, 'ba tuxi bi ku̱ankjinnire, 'ba tuxi bi kjua'eni ngixkuaa̱n 'ba an sindaa̱.
44028028	Kui kjuañu nde tjinnenire nga xiañu nganda'e nga Na'enchana kitsikasenre en xi sik'angi xuta xi bi judío. 'Ba kui kuinya ñojon=re enbiu.
44028029	Kionga 'ba kitsu Pablo, nchja judío 'ñu josiko xinkjin nga kiji.
44028030	Jó nu kuánre Pablo nga tsik'ejñaya ni'ya xi 'echjintjai 'ba kjebetjo ngatsi'i xi fechukun.
44028031	Kitsikja'axtiuyare ngat'are ña batexuma Na'enchana 'ba yakuyare ngat'are Na'enna Jesucristo. Tsajain xi 'echja'ndere 'ba tu'yá kitsina'enre.
45001001	An, Pablo, tetsikasen_nuu̱ xujunbi, xi tetsa'exangi_ra̱ Jesucristo xi xakji'i kjinukjuanina̱ nga ku̱aa̱n apóstore 'ba 'ejñat'axinna̱, tuxi sikja'axtiuyaña̱ en ndare.
45001002	Kui xi nixtjin kuatse jan kitsu nga kitsja ts'a Na'enchana nga kitsikinchja nchja chinga profetare, jotsa'en kua'indut'a xujun tsjere,
45001003	xi tsuyana ngat'are Na'enna Jesucristo xi Ki'ndire Na'enchana mani. Kui xi ntjere David jendibani nga kuán jngu xuta ngasun'nde.
45001004	'Ba nga ja'aya nganire ngajinre mik'en 'ba=tsa'en kis'ejñatsejenni nga kui xi Ki'ndire Na'enchana xi tjinre kjua'ñu, jotsa'en tsinkjin kakunna Isennixtjintsje xi tsitsjena.
45001005	Ngat'are Jesucristo= Na'enchana kitsjana̱ kjuandabi nga jngu apóstol kuáa̱n. Tuxi sikja'axtiuyaña̱ en ndare ngajinre ngatsi'i naxinanda xi tjin, tuxi xuta ngatjamakjainnire ngat'are kui 'ba ngatatsik'etjusunni enre nga sichjire ja'enre.
45001006	Xi 'ba nde kio tetsubajin_ru ngayeje xi kinchjanu Na'enchana nga xuta xi tse'e Jesucristo kuon.
45001007	Na'enchana tsimejénnu jun ngatsi'u xi makjainnu ngat'a tse'e xi tetsubo Roma 'ba kinchjanu nga kuon xuta tsje xi tse'e. Ngatjas'enu kjuanda ko kjuaxiu xi tsjana Na'enchana ko Na'enna Jesucristo.
45001008	Titjunfara̱, ngat'are Jesucristo tsja_ra̱ kjuanda Na'enchana ngat'anu ngatsi'u, ngat'a ngayéje ngasun'ndio nda inyanchja xuta ngat'are jotsa'en makjainnu Na'enna.
45001009	Na'enchana xi ko fani ngayéje inimana̱ tetsa'exat'a_ra̱ nga tetsikja'axtiuyaa̱ en nda ngat'a tse'e Ki'ndire be= nga ngantsjai fa'etsjena̱ ngat'a tsojon nga fakua̱.
45001010	Mi'antsjai_ra̱ Na'enchana tsa kui xi tsu kakun tuchan jngu nixtjin sja'ndena̱, nga ku̱an kjuikun_nuu̱.
45001011	Ngat'a ne mejénna̱ skue_nuu̱, tuxi kuasekoni_nuu̱ nga sa̱kunu mé= xi tsjana Isennixtjintsjere Na'enchana, 'ba nga nda kixi kuinyo ngat'are Na'enna.
45001012	Asa jo tsu en, mejénna̱ kionga je tejñaa̱ ngajinnu kua'e nga'ñukaña_ra xingia ngat'are jotsa'en tujngu makjainna jun ko an.
45001013	Jun nts'ia̱, mejénna̱ nga xio nga je nda'e mejénnina̱ kjuikun_nuu̱, tunga ka'nda nganda'e tojo tjin tsajmi xi ti'bechja'ndena̱. Ngat'a mejénna̱ sa'aa̱n ngajinnu ndekuini xa xi tetsa'aa̱n ngajinre naxinanda xi yak'a tuxi skueña̱ kjuandare xana̱ ngat'a tsojon ngayeje.
45001014	Na'enchana 'exana̱ 'ba tjinnere nga sa'aa̱n xare ngajinre tu'ya xutañu, a xuta xi mare en griego= asa kja'e xuta=, a xi chjine= asa xi nimé kjiña'anre.
45001015	Kui= kjuañu ne 'ñu mejénnina̱ nga 'ba nde sikja'axtiuya_nuu̱ enre Na'enchana jun xi tetsubo naxinanda Roma.
45001016	Bi masubana̱ ngat'are en ndare Na'enchana, ngat'a kui= xi kjua'ñure Na'enchana xi tsik'angi ngat'are kjua'ñure je ngatsi'i xuta xi makjainre ngat'are kui, ch'anira xuta judío ko xuta naxinanda xi yak'a.
45001017	Ngat'are kui en ndare xi bakutsejenna jótsa'en ku̱akixi xuta ngixkun Na'enchana, tu ngat'are nga makjainre 'ba nga janda ku̱akjain ngisare, jotsa'en kua'indut'a enre Na'enchana: “Xi kixi ngixkun Na'enchana, kui xi s'ere xi kjuabenichun fa tu ngat'are nga makjainre.”
45001018	Ngat'a s'ejñatsejen kjuastire Na'enchana xi ndibani ngank'aa. Ndibanere ngatsi'i xuta xi bi bekun kui nga inyatsa'en tsajmi xi bi nda, xi nga ko kjuach'okunre 'bechja'ndere yojore nga xiare xi kjuakixi.
45001019	Ngat'a tijñatsejenre xutabiu mé= xi 'yare ngat'are Na'enchana, ngat'a ndekui 'ejñatsejennire.
45001020	Ka'nda nga kitsinda Na'enchana ngasun'ndio, 'ya=re mé= xi bi matsejen ngat'are kui. Kibi= nga tujngu kui xi Na'enchana 'ba nga kjua'ñure niñajanni kjuet'a. Kibi nda 'yare nga chutsejenre mé= xi kitsinda. Kui= kjuañu tsajainni jótsa'en kuasekoni yojore xutabiu.
45001021	Ngat'a ninga tsa tsabe ngat'are Na'enchana xutabiu, bi kitsichjire jotsa'en machjen 'ba ninga bi kitsjare kjuanda. Tusa kitsikja'etsjen mé= xi tumé chjire 'ba kis'ejñujinre inima xtanre.
45001022	Kitsu nga kui= xi xuta nkjin kakun, tunga tu xuta chikun kuánni.
45001023	'Ejñat'axin kjuajere Na'enchana xi bi fet'a, 'ba tusa kitsichjire isenre xuta xi fekjua, xi tse'e tjiunise, xi tse'e tjiuba xi ñujun ndsaku 'ba ko xi tse'e tjiuye.
45001024	'Bamani Na'enchana kitsikumare xutabiu ngajinre kjuach'o xi tsu inimare. Ngu tuchume= tsajmi xi tjinre kjuasuba kitsiko yojore xinkjin.
45001025	'Ejñat'axin kjuakixire Na'enchana 'ba tusa en ndesu kuakjainre. Tsabekun 'ba kitsichjire mé= xi Na'enchana kitsinda 'ba bi Na'enchana xi kitsinda tsajmibiu yatesinre. Xi tujngu kui machjen nga sichjire ngantsjai nixtjin. 'Ba ngatjama.
45001026	Kui= kjuañu Na'enchana kitsikumanire xutabiu ngajinre mé= xi 'ñu mejénre, xi tjinre kjuasuba. Ka'nda yanchjinre kitsik'antjaiya ndiya xi Na'enchana kitsjare ngasun'ndebi nga bi nde 'batsa'en kitsichjenni yojore. 'Ba kitsa'en mé= xi bi tsaka'a ndiya xi kitsjare Na'enchana.
45001027	'Ba 'ba nde tsa'en xuta xi'iun kitsik'antjaiya ndiya xi kitsjare Na'enchana ngasun'ndebi. 'Endut'axin yanchjinre nga tusa ndekuini xuta xi'in xinkjin 'ñu kuamejénre. Kitsiko xuta xi'in xinkjin mé= xi masubana. 'Ba kisakure chji xi 'bakore ngat'are kjuach'o xi kitsa'en nga kitsikjetsun yojore.
45001028	Ngat'a jotsa'en nga bi kuamejénre xutabiu nga janda k'uejin kakun nga kui= xi Na'enchana, kui= kjuañu kui kitsikumanire ngajin kjuafa'etsjenre xi tumé chjire, tuxi sa'enni mé= xi bi ma ña'an.
45001029	Ngatsi'i kitse ngajin inimare nkjin kuya tsajmi ch'o. Tu kui mején yejere mé= xi tjinre xinkjin 'ba mastike xinkjin. Kitse ngajin inimare kjuaxin kakun ko kjuachan ko kjuach'onacha 'ba ko kjuach'okun. Tsik'en xuta 'ba nchjandesuta'en xinkjin.
45001030	Tsik'axki xinkjin, 'ba mastike Na'enchana, 'ba 'baxjengi xinkjin. Tsink'a kakun, tu kui nda 'baxje suba yojore, 'ba 'baxjejin kjuafa'etsjenre nkjin kuya kjua xi ch'otjin. Bi tsik'etjusunre xichare,
45001031	ne taja= nindaku, bi tsik'etjusun en xi nchja, tu'yá tsimején, 'ba bi fa'animare xinkjin 'ba ninga ni'yá tsichat'are.
45001032	'Ba be= xutabiu nga Na'enchana je 'ejña kjuatexuma xi tsu nga nga'ya= xi 'batsa'en machjen nga kueya. Tunga tojo 'ba inyatsa'en 'ba nase tsja= mare nga tjin ngisa xi 'ba nde tsa'en ngayeje.
45002001	'Ba 'bamani tu'ya xi kuáin ji, tsa techjube nga'ndere Na'enchana nga teña'an_ri kjua xuta xi kja'ere, tsajain jótsa'en kuisekue yojori. Ngat'a kionga ji teña'an_ri kjua xuta xi kja'ere, nde ji techaninejeni_ri yojori. Ngat'a mé= xi teña'an_ri kjua xuta xi ngijngu, ndekui ña'anni nda tsa ji ngayeje.
45002002	'Ba 'yaña nga Na'enchana kixi tsa'en kjua kionga kaninejere xuta xi 'batsa'en.
45002003	'Ba ji xi teña'an_ri kjua xuta xi kja'ere ngat'are mé= xi tsa'en 'ba xi ndekui tsajmi ña'anni ji ngayeje, ¿a mari ji nga k'uangi kionga Na'enchana sa'en kjua?
45002004	¿A bi te'naxjengi kjuanda je xi tjinre Na'enchana nga bi ta'a makjanre 'ba nga tsejndakoni ngayeje? ¿A bi te'ye nga kuifa ni kjuandare Na'enchana xi tifikori nga kjuechut'a_ri 'ba nga sik'antjaiya inimari?
45002005	Tunga ji ne xtain 'ba bi mejénri kjuinik'antjaiye inimari 'ba kjua'e ngani ngixkun Na'enchana. 'Ba 'batsa'en tenikjinta'en kjuana'en yojori xi kjua'enere xuta nixtjin kionga Na'enchana sikasen kjuastire 'ba nga kuakutsejen nga kui= xi kixi tsa'en kjua.
45002006	Ngat'a Na'enchana k'uechjire xuta ngat'are mé= xi kitsa'en nga jngu jngu.
45002007	'Ba kjuabenichun xi bi fet'a sjare tu'ya xutañu xi mangisjai nga sa̱kure kjuaje xi Na'enchana tsjana nga nda xiare 'ba nga k'uendukunntsjai nga bi inyafere kakun nga inyatsa'en mé= xi nda.
45002008	Tunga Na'enchana sikasennere kjuastire ko kjuastijndare xuta xi tsisinre kjua, xi bi tsik'etjusun xi kjuakixi nga xi tusa kjua ch'okun tsik'etjusun.
45002009	Kjuanima 'ba ko kjuaba s'e̱re ngatsi'i xuta xi ch'o tsa'en, ch'anira xuta judío ko xuta naxinanda xi yak'a ngayeje.
45002010	Tunga ngatsi'i xuta xi nda tsa'en, kui= xi s'e̱re kjuaje 'ba nda xiare 'ba s'e̱re kjuaxiu, ch'anira xuta judío ko xuta naxinanda xi yak'a ngayeje.
45002011	Ngat'a Na'enchana bi kabi tsa'en xuta.
45002012	Ngatsi'i xuta xi majngi je 'ba bi be kjuatexumare Moisés, kui= xi kueyat'axinre kjuatexumabiu. 'Ba ngatsi'i xi be kjuatexumo 'ba majngi je, kui= xi ko kui kjuatexumabiu ku̱ankonire kjua.
45002013	Ngat'a bi kixi ngixkun Na'enchana xi tu kjuatexumo basen ñojonre. Tu kui= xi tsik'etjusun kjuatexumo xi kixi ku̱an ngixkun Na'enchana.
45002014	Tunga kionga xuta xi bi judío, xi bi kitsa'ere kjuatexumare Moisés, tsa'en mé= xi bakuya kjuatexumo ngat'a inimare ndibajinni, 'batsa'en kuenda tse'e suba sakunire jngu kjuatexuma, ninga tsajainjínre kjuatexumare Moisés.
45002015	Bakutsejen ngat'are jotsa'en tjindu nga ngajin inimare kua'indut'a mé= xi bakuya kjuatexumo. Inimare tsuyakixi tsa nda tjin asa bi nda tjin xi tsa'en. 'Ba kjuafa'etsjenre bangi asa baseko.
45002016	'Ba= ku̱an nixtjin kionga tu ngat'are Na'enna Jesucristo Na'enchana sa'enre kjua mé= xi tjindujin'more inimare xuta. Jo tsu en ndare xi tetsikja'axtiuyaa̱.
45002017	'Ba ji xi xuta judío 'mi_ri yojori, ma'ñut'a kakuin kjuatexumare Moisés 'ba nk'a 'naxje yojori nga tu tsiji tajngu 'mi_ri Na'enchana.
45002018	'Ba 'yani mé= xi mejénre kui, 'ba kjuatexumo bakuya=ri nga xja'ajin mé= xi nda.
45002019	Bere takuin nga ku̱an kuaku ndiya_ri xuta xi ka 'ba nga ku̱an kuakutsejen_ri joni jngu ndi'i xuta xi sema ña jñu xi tsajainre Na'enna.
45002020	'Ba bere takuin nga ku̱an kuakuya_ri xuta xi bi be mé= xi tse'e Na'enchana 'ba nga ji ku̱ain xuta chjinere xuta xi bi mankjinre, ngat'a tjinri tse kjuankjin kakun ko kjuakixi xi bakutsejenri kjuatexumo.
45002021	Tunga ji xi bakuya_ri xuta xi kja'ere, ¿ánñu bi ji tjun bakuyani_ri yojori? Ji xi 'be_ri nijmi xuta nga bi ma ña'an cheje, ¿a bi ñe'en cheje ji?
45002022	Ji xi sji nga bi ma ña'an kjuachajngi, ¿a bi 'ba ñe'en ji? Ji xi mastiche na'en xi ntsja xuta tsindani, ¿a bi ñe'en cheje ningure na'enbiu?
45002023	Ji xi nk'a 'naxje yojori ngat'are kjuatexumo, ¿a te'yakun=ni Na'enchana kionga bi tenik'etjusin kjuatexumo?
45002024	Ngat'a 'ba=tsa'en kua'indut'a enre Na'enchana: “Tu ngat'anu nga ch'otsa'en ti'baxki Na'enchana ngajinre xuta ngasun'ndio.”
45002025	Kjuakixi= nga kuasekori tsa kjiñe'en xi circuncisión 'mi tsa tenik'etjusin jotsa'en kua'indut'a kjuatexumo. Tunga tsa bi tenik'etjusin kjuatexumo, nde 'ba=nire jo=ni tsa bi kjiñe'en circuncidar yojori.
45002026	'Ba tsa tusa xi bi kuán circuncidar tsik'etjusun jotsa'en kua'indut'a kjuatexumo, kui= xi xiare joni xi kuata'en xi circuncisión 'mi.
45002027	Xi tsik'etjusun kjuatexumo ninga tsa bi kuán circuncidar, kui= xi sa'enri kjua ji xi bi tenik'etjusin kjuatexumo ninga tsa kjiñe'en xi circuncisión 'mi 'ba ninga tjinri kjuatexuma xi kua'indut'a xujun.
45002028	Ngat'a bi xuta judío kjin xi tu ngasun nk'a yojore matsejen joni xuta judío. 'Ba bi circuncisión kjin xi tu ngasun nk'a yojo kuata'en.
45002029	Tusa kui= xi xuta judío kjin xi tjin ngajin inimare mé= xi tse'e xuta judío. 'Ba xi circuncisión kjin kui= xi ma ngajin inimare xuta. Kui=bi xi ndibanire Isennixtjintsjere Na'enchana, 'ba bi kui= xi kua'indut'a xujun. Xi tsa'en kibiu nda= 'yare, bi xuta xi nda nchja ngat'are, tu Na'enchana sani.
45003001	'Bamani, ¿mé= chji xi tjin ngisare nga ma judío asa nga ma circuncidar?
45003002	Ne nkjin kuya chji xi tjin ngisare. Kui=bi xi titjun nga Na'enchana kitsingatsjare xuta judío enre.
45003003	Tsa tjin xi bi kuakjainre ngat'are enre, ¿a tu kui kjuañu Na'enchana bi sik'etjusunnire en xi kitsure?
45003004	¡Ngu niñajanni 'ba ku̱an! Ninga tsa ndesu ngatsi'i xuta, tunga Na'enchana tojo 'ba=tsa'en ko kjuakixi. Ngu enre 'ba=tsa'en kua'indut'a: S'e̱jñatsejen nga ji xi kixi kionga sji mé= enñu, 'ba si'anni ji kionga ku̱anri kjua.
45003005	Tunga tsa kjuach'okunna 'bejñatsejen nga Na'enchana xi kixi, ¿jó kuixan? ¿A kuixun=ña nga Na'enchana bi tjinre kjuakixi kionga tsikasenna kjuastire? (Kionga 'ba texia̱n, tenchjaa̱=ña̱ jotsa'en nchja xuta.)
45003006	Tunga, ¡niñajanni 'ba ku̱an! Ngat'a tsa Na'enchana bi tjinre kjuakixi, ¿jótsa'en ku̱an sa'enire kjua xuta ngasun'ndio?
45003007	Tunga tsa en ndesu xi tenchjaa̱ tsa kui= xi 'batsa'en k'uejñatsejen kjuakixire Na'enchana 'ba kui sa̱ku=ngisare kjuaje, ¿ánñu tojo tjiña'an ngisanina̱ kjua joni tsa an xi xuta je kuáa̱n?
45003008	¿A bi tusa nda tjin nga si'an mé= xi bi nda tjin, tuxi kjua'eni kjuanda? Jo tsu yak'a xuta xi ch'otsa'en inyatsik'axkina̱ nga 'bixu tsu en xi tebakuyaa̱. Tunga xi 'ba inyatsu machjen nga kjua'a kjuanima.
45003009	Ngu, ¿a ngisa nda ngisai̱ ji̱n xi judío kuái̱n nga ko mare xutare naxinanda xi yak'a? ¡Junjun! Ngat'a je= 'yakua̱n nga ngatsi'i, a xi judío asa xi bi judío tjindu ngajin kjua'ñure je.
45003010	Jotsa'en kua'indut'a enre Na'enchana: Tsajain xuta xi kixi, nijngujín tjin.
45003011	Tsajain xuta xi mankjinre. Tsajain xuta xi mangisjai ndiya xi tse'e Na'enchana.
45003012	Kja'e ndiya xi bi nda kiji ngatsi'i, nimé nde chjinire kjua xi tsa'en. Tsajain xuta xi tsa'en xi nda, nijngukjinjín tjin.
45003013	Naxujndare joni jngu tsju xi tixa, 'ba tsiteya najenre nga nchja en ndesu, 'ba en xi 'betju ts'a joni xanre tjiuye.
45003014	Kitse nga'a ts'a en xi ch'otsu 'ba ko en xi nchjabojonire xuta.
45003015	'Ba tu tjindundantsjai nga mejénre sik'en.
45003016	Ndiya xi semaya tsinima= 'ba tsi'on=re xuta,
45003017	'ba bi inyabe ndiya ñá tjin kjuaxiu.
45003018	Bi tjijin kakunre nga Na'enchana xi tjinnere nga kjuikuncha.
45003019	'Yaña kibi. Ngayéje mé= xi tsu kjuatexumo, Na'enchana tifako xuta xi kitsa'ere kjuatexumo, tuxi 'batsa'en k'uechjani ts'a ngatsi'i xuta 'ba si'annire kjua ngayéje ngasun'ndio ngixkun kui.
45003020	Ngat'a nijngu xuta ku̱akixi ngixkun Na'enchana tu ngat'are tsa sik'etjusun mé= xi kua'indut'a xujun kjuatexumare Moisés. Tusa kjuatexumo machjen tuxi 'bejñatsejennina nga tjinna je.
45003021	Tunga nganda'e, je 'ejñatsejen Na'enchana jótsa'en makixini xuta ngixkun kui. Bi kjuatexumo xi 'batsa'en, ngu ndekuini kjuatexumo ko xujun xi tse'e profeta tsuyakixi mé= xi tijñatsejen nganda'e.
45003022	Ngat'are kjuamakjainre ngat'a tse'e Jesucristo, 'ba=tsa'en makixini xuta ngixkun Na'enchana. 'Ba makixi ngatsi'i xi makjainre, ngat'a kui bi kabi tsa'en xuta.
45003023	Ngatsi'i xuta tsajngi je 'ba kjin tjindu ngat'are kjuajere Na'enchana.
45003024	Tunga tu ngat'are kjuandare Na'enchana titsja kjuatjo nga makixi xuta, ngat'a Jesucristo 'echjintjai xuta tuxi kuandaini ngat'are jere.
45003025	Na'enchana kitsa'en Jesucristo jngu chje kionga 'estenntjaina jinre, tuxi sa̱kunina kjuanichat'a nga ku̱akjainna ngat'are kui. 'Ba=tsa'en yakutsejen Na'enchana kjuakixire. Ngat'a bi kiskaninejere xuta xi tsajngi je nganda'eñu,
45003026	ngu kui tjinre kjuatsejnda. Tunga tibakutsejen nixtjin nganda'e jótsa'en tsikixina; jotsa'en kixi kui, 'ba 'ba nde kixi tsa'en xi makjainre ngat'are Jesús.
45003027	'Bamani, ¿jótsa'en nk'a kjui'naxjeña yojona? Bi ma. S'ejñat'axin= kibiu. ¿Jótsa'en s'ejñat'axinni? ¿A ngat'are tsa tenik'etjusun=ña mé= xi kua'indut'a kjuatexumo? Bi kui kjuañu. Tu ngat'are nga makjainna.
45003028	Ngat'a mankjinna nga mani nga makixi xuta ngixkun Na'enchana tu ngat'are nga makjainre 'ba bi ngat'are tsa sik'etjusun mé= xi kua'indut'a kjuatexumo.
45003029	¿A tu xuta judío sani xi Na'enre Na'enchana? ¿A bi 'ba nde Na'enre ngatsi'i xuta xi yak'a ngayeje? Jun, kjuakixi= nga 'ba nde Na'enre xi bi judío ngayeje.
45003030	Ngat'a jngututu mani Na'enchana. Kui xi tsa'en nga makixi xuta judío xi kuán circuncidar ngat'a makjainre, 'ba nde tsa'en nga makixi xuta xi yak'a xi bi kuán circuncidar tu ngat'are nga makjainre.
45003031	'Ba meni, tu ngat'are nga makjainna, ¿a tenichajaña chjire kjuatexumo? ¡Junjun! Tusa 'batsa'en teba'e_ra chji xi machjenre kjuatexumo.
45004001	'Ba 'batsa'en: ¿jó kuixan ngat'are Abraham xi kuán xuta chingana nga'e ngasun'ndebi? ¿Mé= xi kisakure?
45004002	Tsa Abraham kuakixi tu ngat'are mé= xi nda kitsa'en, ku̱an nk'a k'uaxje yojore, tunga bi ngixkun Na'enchana.
45004003	Ngu 'ba=tsa'en kua'indut'a enre Na'enchana: “Abraham kuakjainre ngat'a tse'e Na'enchana, 'ba kui=bi xi kiskjebere kuenda kui nga kiskjebetjo Abraham joni xuta kixi.”
45004004	Jo=ni xuta xi tsa'exa, chji xi kui ba'ere bi joni jngu kjuatjo, tu jo=ni tsa jngu tsajmi xi machjen nga kua'ere.
45004005	'Ba ngat'are xuta xi bi bere kakun ngat'a tse'e mé= xi nda kitsa'en 'ba tsa tusa makjainre ngat'a tse'e Na'enchana xi kixi tsa'en xuta je, Na'enchana be= nga makjainre xutabiu 'ba kui je= kiskjebere kuenda nga kiskjebetjo joni xuta kixi.
45004006	¡Á ndanire xuta xi Na'enchana kjebetjo joni xuta kixi 'ba bi kuenda kjebere mé= xi kitsa'en! 'Ba nde kitsu David
45004007	ñá 'bitsa'en kitsi'indu: ¡Á ndanire xuta xi kjinichat'are jere, xi kis'echjintjai jere!
45004008	¡Á ndanire xi Na'enchana bi kuenda tsa'en jere!
45004009	¿A tu kui tsé xuta xi kuán circuncidar sa̱kure kjuandabi? ¿Asa 'ba=nde ko xi bi kuán circuncidar? Je tsikixan nga Abraham kuakjainre 'ba kui= kjua kichjubenire kuenda 'ba kitjubetjo joni xuta kixi.
45004010	Tunga, ¿kjia'áñu kitjubetjo Abraham? ¿A kionga je kuán circuncidar? ¿Asa kionga kjejín? Kitjubetjo= kionga kje majín circuncidar.
45004011	Jaskan Abraham kuán circuncidar joni tsa jngu chu̱ba̱ kis'et'are. Chu̱ba̱biu jo=ni jngu sello xi bakutsejen kjuakixi xi kisakure ngat'a kuakjainre ngat'a tse'e Na'enchana kionga kje majín circuncidar. Meni 'batsa'en, Abraham je kuán na'enre ngatsi'i xuta xi makjainre ngat'a tse'e Na'enchana ninga tsa bi kuán circuncidar. Na'enchana be= nga makjainre xutabiu 'ba kui=bi xi kjebere kuenda nga kjebetjo joni xuta kixi.
45004012	'Ba nde Abraham kuán na'enre xuta xi kuán circuncidar, tunga bi tsa tu kui kjua nga kuán circuncidar, 'ba=nde xi 'batsa'en makjainre jotsa'en kuakjainre xuta chingana Abraham kionga kje majín circuncidar.
45004013	Na'enchana kitsjare ts'a Abraham nga kui ko ntje xi jaskan s'e̱re xuntsja ngasun'ndio nga ku̱atse'e. Tunga bi ngat'are tsa kitsik'etjusun kjuatexumo Abraham, tsa kui kjuañu Na'enchana kitsjanire ts'a, tu ngat'are kjuakixi xi kisakure kionga kuakjainre.
45004014	Ngat'a tsa xi inyatsik'etjusun kjuatexumo, kui= xi xuntsja mé= xi Na'enchana kitsja ts'a nga sja, tsa 'baratsa'en tumé chjinire nga makjainna ngat'a tse'e Na'enchana 'ba 'ba=nde tsa'en xaja chjire en xi kitsja ts'a Na'enchana ngayeje.
45004015	Ngat'a kjuatexumo tsikasenne=re xuta kjuastire Na'enchana kionga bi tsik'etjusun. Tunga ña tsajain kjuatexuma, 'ba=nde tsajain xi mangane kjuatexumo.
45004016	'Bamani tu ngat'are nga makjainre xuta, kui= kjuañu sa̱kunire mé= xi kitsja ts'a Na'enchana, 'ba 'batsa'en ngat'are kjuandare kui sa̱kure kibiu. 'Batsa'en kjuakixi= nga sa̱kukjinre ngatsi'i ntjere Abraham, bi tsa tu kui xi ya'a kjuatexumo, 'ba=nde xi makjainre jótsa'en kuakjainre Abraham. Ngat'a kui= xi na'enna ngatsi'a.
45004017	Jotsa'en kua'indut'a enre Na'enchana: “Ji= xi je kitsa'enra̱ na'enre nkjin naxinanda.” 'Ba 'batsa'en Abraham kuakjainre 'ba kuán na'enna ngixkun Na'enchana, Na'en xi tsik'endukun xuta xi je mik'en 'ba tsinda mé= xi kje nisañajanni s'e 'ba s'e.
45004018	Abraham kiskuyare 'ba kiskunkonire mé= xi kitsure Na'enchana, ninga tsa nde tsajainnire mé= xi kiskunre. Kuakjainre ngat'a tse'e Na'enchana 'ba 'ba=tsa'en kuánni “na'enre nkjin naxinanda”. Ngat'a: “'Batsa'en nkjin ku̱an ntjeri”, kitsure Na'enchana.
45004019	Bi kitsikjere kakun Abraham ngat'are mé= xi kuakjainre, ninga tsa tsabe nga je mején jngu sientu nure 'ba bi nde s'e̱nire ntje asa nga chjunre Sara 'ndi ngayeje.
45004020	Bi jó ján yaja kakun Abraham ngat'are mé= xi Na'enchana kitsjare ts'a nga sjare. Tusa ngisa 'ñu nda kuakjain ngisare 'ba 'ejñatsejen nga Na'enchana xi tjinre kjuaje.
45004021	'Ba niki nda= tsabere kakun nga Na'enchana tjinre kjua'ñu tuxi sik'etjusunni mé= xi kitsjare ts'a.
45004022	Kui= kjuañu Na'enchana tsabeni nga makjainre 'ba kiskjebere kuenda ngat'are kibi 'ba kiskjebetjo Abraham joni xuta kixi.
45004023	'Ba ña kua'indut'a nga Na'enchana kiskjebetjo Abraham joni xuta kixi, bi tu ngat'are Abraham nga 'batsa'en kua'indu.
45004024	'Ba=nde kua'indu ngat'ana. Ngat'a Na'enchana 'ba=nde skjebena kuenda 'ba skjebetjona joni xuta kixi, ña xi makjainna ngat'a tse'e. Kui xi kitsikja'ayare ngajinre mik'en Na'enna Jesús,
45004025	xi kuangantsja tuxi kjuinik'enntjaini ngat'are jena 'ba kjinikja'aya nganire ngajinre mik'en tuxi sikixinina ngixkun Na'enchana.
45005001	'Bamani je= kuakixia tu ngat'are nga makjainna. 'Batsa'en tjinna kjuaxiu ngixkun Na'enchana ngat'are Na'enna Jesucristo.
45005002	Ngat'a makjainna ngat'a tse'e Jesucristo, kui kjuañu kisakunina kjuandabi 'ba nda kixi tenya ngajin kjuando 'ba tsja= mana ngat'are kjuajere Na'enchana xi techuya_ra nga sa̱kut'ana.
45005003	'Ba bi tsa tu kui kibi. 'Ba=nde tsja= mana ngajinre kjuanima xi temitjaxtia, ngat'a 'yaña nga kjuanimabiu tsja nga'ñuna 'ba chukjuakona mé xi temata'an.
45005004	'Ba tsa chukjuakona, nda= 'baxjena Na'enchana. 'Ba tsa nda 'baxjena Na'enchana, ma chuya_ra kjuanda xi sjana.
45005005	'Ba bi sakuna kjuasuba, ninga tsa kje sakujínna mé= xi techuya_ra. Ngat'a Na'enchana je kitsitse ngajin inimana kjuanimejenre nga kitsjana Isennixtjintsjere.
45005006	Kionga tojo inda tjin ngisana ngixkun Na'enchana, Cristo k'enntjaina, ña xi xuta je kuáan, kionga je echu nixtjin xi 'ejña Na'enchana.
45005007	Ne na'en tjinre nga tjin xi kueyantjaire jngu xuta xi kixi. Ningara tsa tjin xi ku̱akakun kueyantjaire jngu xuta xi nda xuta.
45005008	Tunga Cristo, k'enntjaina kionga xuta je ngisa. 'Ba 'ba=tsa'en Na'enchana yaku jó kji'i tsimejénna ña.
45005009	Me nganda'e je kuakixia ngat'a Cristo 'esten jinre nga k'en ngat'ana. Kui= kjuañu k'uangiña ngat'are Cristo nixtjin nga sikasen kjuastire Na'enchana.
45005010	Kionga kuasticha Na'enchana, nda= tsaka'a nganina ngat'are kjuabeyare Ki'ndire. Kui= kjua 'yaña nga k'uangia ngat'are kjuabenichunre Ki'ndire, ña xi je nda= kich'a ngaña Na'enchana nganda'e.
45005011	'Ba bi tsa tu kui kibi. 'Ba=nde tsja mana ngat'are Na'enchana, ngat'a tu ngat'are Na'enna Jesucristo Na'enchana je nda ya'a nganina nganda'e.
45005012	Ngat'a tu ngat'are jngu= xuta ja'as'en jio ngasun'ndio, 'ba jio ja'eko kjuabeya. 'Ba 'batsa'en kjuabeyo ja'at'are ngatsi'i xuta, ngat'a ngatsi'i tsajngi je.
45005013	Ja'ba je tjin je ngasun'ndio kionga kjetjinjín kjuatexumo, tunga jio bi chjubere kuenda ña tsajain kjuatexuma.
45005014	Tunga kjuabeyo yatexuma ka'nda nixtjinre Adán 'ba 'nda tse'e Moisés, 'ba jesun xuta ninga bi tsajngi je jo kitsa'en Adán nga bi kitsik'etjusun jngu kjuatexumare Na'enchana. Adán jo=ni nguyare xuta xi jaskan kjua'e.
45005015	Tunga je xi tsajngi Adán bi ma ningusunkua ko kjuatjo xi kitsjana Na'enchana ngat'are kjuandare. Ngat'a nkjin xuta jesun ngat'are jere jngusa xuta, tunga 'ñu je ngisa kjuandare Na'enchana xi kitsjare nkjin xuta ngat'are kjuandare jngusa xuta, kui xi Jesucristo 'mi.
45005016	Jere jngusa xuta bi ma ningusunkua ko kjuatjo xi kitsjana Na'enchana ngat'are kjuandare. Ngat'a kitsa'en kjua Na'enchana ngat'are je xi jngututu 'ba kiskaninejere xuta, tunga jaskan nga je 'ñu tse je kis'e, ja'e kjuatjobiu xi kitsjana Na'enchana xi tsa'en nga makixi xuta.
45005017	Ngu kjuabeyo yatexuma ngat'are xuta xi jngututu, ngat'a tsajngi je. Tunga xuta xi tisakure kjuanda jere Na'enchana ko kjuakixi xi tu titsja ngat'are xuta xi jngututu xi Jesucristo 'mi kuatexuma 'ba k'uendukunntsjai.
45005018	'Ba jotsa'en ngat'are je xi tsajngi Adán kichaninere ngatsi'i xuta, 'ba nde tsa'en ngat'are mé= xi kixi tjin xi kitsa'en Jesucristo makixini ngatsi'i xuta tuxi s'e̱nire kjuabenichun.
45005019	Ngat'a jotsa'en bi kitsik'etjusun xuta xi titjun kui kjuañu nkjin xuta kuánni xuta je, 'ba nde jotsa'en kitsik'etjusun xuta xi ngijngu kui= kjuañu nkjin xuta ku̱akixini ngixkun Na'enchana.
45005020	'Ba nde ja'es'ejña kjuatexumo, tuxi kji'yanire jotsa'en kuatseni jio. Tunga kionga je kuatse jio, 'ñu kuatse ngisa kjuandare Na'enchana.
45005021	Ngu jotsa'en yatexuma jio tuxi kueyani xuta, 'ba=nde tsa'en yatexuma kjuandare Na'enchana nga sikixi xuta ngixkun kui, tuxi s'e̱ntsjainire kjuabenichun ngat'are Na'enna Jesucristo.
45006001	'Bamani, ¿jó kuixan? ¿A tojo kuijnyije ngisa, tuxi ngisa kuakutsejen ngisani kjuandare Na'enchana?
45006002	¡Ngu niñajanni! Je tseya ña ngat'are jio. 'Ba 'batsa'en, ¿jótsa'en janda kuetsuba ngisaña ngat'are jio?
45006003	Ngu je 'yo nga ngatsi'a xi kisatenda ngat'are Jesucristo jngu je makua kui, 'ba jngu je ma ngajin kjuabeyare.
45006004	Kionga kisatenda ngat'are Cristo, 'ba=tsa'en tseyakua 'ba kis'eyanijinkua, tuxi kuetsubakun xatse ngaña joni Cristo xi ja'aya nganire ngajinre mik'en ngat'are kjuajere Na'enchana.
45006005	Ngat'a tsa je jngu kuakokjian Cristo jotsa'en k'en, 'ba=nde tsa'en jngu ku̱an ko kui nga kjua'aya nganina jotsa'en kui ja'aya nganire ngajinre mik'en.
45006006	'Yaña kibi. Jotsa'en tseketsuba nganda'eñu kis'et'akoña kru Cristo, tuxi sikjetsunni kjua'ñure je xi tijñajin yojona 'ba bi nde si'axat'a ngisani_ra jio.
45006007	Ngat'a kui xi je 'me, je mandai ngat'are jio.
45006008	'Ba tsa je tseyakua Cristo, makjainna nga 'ba nde kuetsubakunkua.
45006009	'Yaña nga Cristo ja'aya nganire ngajinre mik'en 'ba bi nde kueya ngisani. 'Ba kjuabeyo bi nde tjin ngisanire kjua'ñu ngat'are kui.
45006010	Ngat'a nga k'en Cristo, jngu ndiya= tse k'ensa ngat'are jio. Tunga nga tijñakun, ngat'are Na'enchana tijñakun.
45006011	'Ba nde tsa'en jun, 'batsa'en tikja'etsjion ngat'anu nga je tseyo ngat'are je 'ba tetsubakunñu ngat'are Na'enchana nga jngu kuanko Jesucristo.
45006012	'Bamani bi ba'e'nde_ru jio tsa kui xi kuatexumare yojonu xi 'me, tsa sik'etjusun_ru nga si'on xi mejénre yojonu xi 'me.
45006013	Bi ningantsja_ru jio yojonu tsa siko mé= xi ch'otjin. Tusa, jun xi je tseyo 'ba ja'aya nganinu ngajinre mik'en, tingantsja_ru yojonu Na'enchana tuxi sikoni mé= xi kixi ngixkun kui.
45006014	'Ba bi nde s'e̱nire jio kjua'ñu ngajinnu, ngat'a bi nde kjuatexumo tibatexumaninu nga tetsubo. Tusa kjuandare Na'enchana tetsubangiu nganda'e.
45006015	'Bamani, ¿a kuijnyijeña tsa bi nde kjuatexumo tibatexumanina nga tusa kjuandare Na'enchana tetsubangia? ¡Ngu niñajanni 'ba ku̱an!
45006016	Ngu je nda 'yo kibi. Tsa tjin xi singantsja_ru yojonu nga sik'etjusun_ru joni chu'ndare, ngu jun= kuon chu'ndare xi sik'etjusun_ru. Tsa chu'ndare je kuon, kueyañu. Tunga tsa sik'etjusun_ru enre Na'enchana, kuetsubajinñu kjuakixire.
45006017	Tunga xik'uechjire Na'enchana ningara jun xi chu'ndare je kuon nixtjin kuatse jan, nganda'e nde ko ngayéje inimanu tenik'etjusun en xi kika'enu nga kisakuyanu.
45006018	Je kuando ngat'are jio 'ba je chu'ndare xi kjuakixi kuon.
45006019	Tefako_nuu̱ nga te'bejña chuba _nuu̱ kibi, ngat'a ngat'are kjua'indanu bi ta'a mankjinnu. Jotsa'en nixtjin kuatse jan kjiningantsjo yojonu nga kuon chu'ndare mé= xi jndi ngixkun Na'enchana ko mé= xi ch'o, tuxi ch'o kjiña'anñu. Nganda'e 'ba=nde tsa'en tingantsjo yojonu nga kuon chu'ndare xi kjuakixi, tuxi xuta tsjere Na'enchana ku̱anñu.
45006020	Kionga chu'ndare je kuon, bi kuenda kjiño'on tsa bi kixi tsiketsubo ngixkun Na'enchana.
45006021	Tunga, ¿mé= xi kejennu nga 'ba kjiño'on? Kui= xi tsja_nuu̱ kjuasuba nganda'e ngu kui= xi fikore kjuabeya xuta.
45006022	Tunga nganda'e je kuando ngat'are kjua'ñure je 'ba je kuon chu'ndare Na'enchana. 'Ba kjuanda xi tjijennu kui= nga temo xuta tsjere Na'enchana 'ba teño'on mé= xi fikore xuta ña s'e̱ntsjaire kjuabenichun.
45006023	Ngat'a chji xi tsja jio, kjuabeya. Tunga Na'enchana tsja kjuatjo nga k'uendukunntsjai xuta nga tujngu ko Na'enna Jesucristo.
45007001	Jun nts'ia̱, tefako_nuu̱ jun xi 'yo kjuatexumo. Ngu je nda 'yo nga kjuatexumo tu tjinsani=re kjua'ñu ngat'are jngu xuta yejerañu tijñakun ngisa.
45007002	Joni jngu chjun xi tjinre xi'in. 'Ba=tsa'en kua'indut'a kjuatexumo nga bi ku̱an sik'ejña xi'inre yejerañu tijñakun ngisa. Tunga tsa kueya xi'inre, je kuandai nganire yojore ngat'are kjuatexumare kjuabixon.
45007003	'Bamani tsa kja'e xuta kuixanko nga tijñakun ngisa xi'inre, tsu=nire nga titsa'ent'are kjuachajngi xi'inre. Tunga tsa xi'inre kueya, ku̱andai ngani ngat'are kjuatexumabi. Bi titsa'en kjuachajngi tsa kja'e xi'in kuixanko ngani ya'a.
45007004	'Ba nde tsa'en ngat'a tsojon nts'ia̱. Je= tseyo ngat'are kjua'ñure kjuatexumo nga tseyako Cristo kionga k'en, tuxi kja'e xi tse'e ku̱an ngañu. Xi ja'aya nganire ngajinre mik'en, kui= xi tse'e_ru nganda'e. 'Ba=tsa'en ku̱an si'anña mé= xi nda, xi tse'e Na'enchana.
45007005	Kionga mé= xi tsu yojona tibatexuma ngisana, kjuatexumo kitsja ndiyare jio 'ba kitsa'en nga kjinimijáan mé= xi bi nda. Kitsa'exa ngajin yojona 'ba kjiña'an mé= xi 'bakore kjuabeya.
45007006	Tunga nganda'e je bi nde kjuatexumo batexumanina, ngat'a je= tseya ngat'are mé= xi 'et'a'ñuna nixtjin kuatse jan. Kui kjuañu nganda'e teña'axangini_ra Na'enchana ndiya xatsere jotsa'en tibakuna Isennixtjintsjere. Bi nde teña'axangini_ra jotsa'en kua'indut'a xujun nixtjin kuatse jan.
45007007	'Bamani, ¿jó kuixan? ¿A kjuatexumo xi tjinre je? ¡Ngu niñajanni! Tunga tsa bira kis'e kjuatexuma, biru tsa'bia̱ mé= xi je 'mire. Ngu, biru tsa'bia̱ nga bi nda tjin tsa simijáa̱n mé= xi bi tsa'an tsa bi 'batsa'en kua'indut'a kjuatexumo: “Bi nimején tsajmi xi tjinre xuta xi kja'ere.”
45007008	Tunga jio kitsichjen mé= xi kua'indut'a kjuatexumabi 'ba meni 'batsa'en kitsa'en nga jendibanire takuaa̱n nga kitsimijáa̱n nkjin kuya tsajmi xi bi tsa'an. Ngat'a tsa tsajain kjuatexuma, tsajain kjua'ñure jio.
45007009	Joni an. Kionga kje batexumajínna̱ kjuatexumo, tsakatejñakunña̱. Tunga kionga kuankjinna̱ mé= xi kua'indut'a kjuatexumo, kisakure kjua'ñu jio,
45007010	'ba an tseyaa̱. Kjuatexuma xi tjinni nga sik'ejñakunna̱ tsakaiñu, tusa kui kikona̱ kjuabeya.
45007011	Ngat'a jio kitsichjen mé= xi kua'indut'a kjuatexumo 'ba 'batsa'en ts'akonachana̱. 'Ba ndekuini xi kua'indut'a kjuatexumo kitsik'enkonina̱.
45007012	'Ba 'batsa'en kjuatexumo tojo tsje. 'Ba xi kua'indut'a kjuatexumo tsje, kixi= 'ba nda koni.
45007013	¿A tsu=nire nga xi ndo xi kikona̱ kjuabeya? ¡Ngu niñajanni! Tusa jio kitsichjen xi ndo nga kikona̱ kjuabeya, tuxi xiaña nga kui xi je. 'Ba 'batsa'en ngat'are mé= xi kua'indut'a kjuatexumo kji'yare nga ne 'ñu ch'okun kuan ngisa jio.
45007014	'Yaña nga kjuatexumo ndibanire Isennixtjintsjere Na'enchana. Tunga an xuta ngasun'nde= ña̱. Je= tsatsena̱ jio 'ba chu'ndare kuáa̱n.
45007015	Bi mankjinna̱ mé= xi tsa'aa̱n. Ngat'a mejénna̱ sa'aa̱n mé= xi nda tjin tunga bi 'ba tsa'aa̱n. 'Ba tusa xi ch'okia̱ kui= xi tsa'aa̱n.
45007016	Tunga tsa tsa'aa̱n mé= xi bi mejénna̱ tsa'aa̱n, 'ba=tsa'en xinkixia̱ nga kjuatexumo nda.
45007017	Ngat'a bi nde anni xi 'batsa'en nga 'ba tsa'aa̱n, tu kui je xi tijñajinna̱.
45007018	'Be=ña̱ nga nimé xi nda tjin ngajinna̱ ngat'a xuta ngasun'nde kuáa̱n. Ngat'a ninga tsa mejénna̱ sa'aa̱n xi nda, bi chukjuakona̱ nga tsik'etjusaa̱n.
45007019	Bi tsa'aa̱n mé= xi nda xi mejénna̱ sa'aa̱n. Tusa mé= xi ch'o xi bi mejénna̱ sa'aa̱n, kui= xi tsik'etjusaa̱n.
45007020	Tunga tsa tsa'aa̱n mé= xi bi mejénna̱ sa'aa̱n, bi nde an fani xi 'batsa'en. Tu kui je xi tijñajinna̱ xi 'batsa'en.
45007021	Mankjin=na̱ kibi: kionga mejénna̱ sa'aa̱n mé= xi nda, tusa kjuach'okun sa̱ku ngajinna̱.
45007022	Tsja mare inimana̱ ngat'are kjuatexumare Na'enchana.
45007023	Tunga mankjinna̱ nga kja'e kjuatexuma titsa'exajin yojona̱. Kui xi kjanko kjuatexuma xi titsja ndiyare kjuankjin kakunna̱ 'ba kui kjuatexumare je xi tijñajin yojona̱ tsik'ejña'ñuna̱.
45007024	¡Nimaxu ña̱! ¿'Yá= xi sindaina̱ ngajinre yojobi xi 'bakore kjuabeya?
45007025	¡Tsja_ra̱ kjuanda Na'enchana! Ngat'are Na'enna Jesucristo kuandaiña̱. 'Bamani ko kjuankjin kakunna̱ tetsa'enxat'a_ra̱ kjuatexumare Na'enchana, tunga joni nga xuta ngasun'nde kuáa̱n, kjuatexumare jio tetsa'exat'a_ra̱.
45008001	'Bamani bi nde xaninejenire xuta xi tujngu ko Cristo Jesús. Xutabiu bi nde tsa'enni mé= xi tsu yojore nga sendu, tusa sendu jotsa'en titsja ndiyare Isennixtjintsjere Na'enchana.
45008002	Ngat'a kjua'ñure Isennixtjintsjere Na'enchana tsik'endukunna ngat'are Cristo Jesús 'ba tsindaina ngat'are kjuatexumare je ko tse'e kjuabeya.
45008003	Ngat'a xi bi kuánre kitsa'en kjuatexumare Moisés, kui= xi kitsik'etjusun Na'enchana nga kitsikasen Ki'ndire. Ngu kjuatexumo bi kis'ere kjua'ñu ngajinre xuta, ngat'a inda= yojore. Tunga ja'e Ki'ndire Na'enchana nga tsaka'a yojo inda joni jngu xuta ngasun'nde, xi majngi je, tuxi 'echjintjaini jere xuta. 'Ba 'batsa'en Na'enchana kitsichajin kjua'ñure jio ngajinre yojo inda.
45008004	'Ba= kitsa'en tuxi sik'etjusunña en tsje xi kua'indut'a kjuatexumo, ña xi bi nde tetsubaña joni xuta xi tsik'etjusunre mé= xi tsu yojo jere, tusá jotsa'en titsja ndiyana Isennixtjintsjere Na'enchana.
45008005	Ngat'a xi tjindu joni xuta ngasun'ndio xi inda yojore, kui= xi tsikja'etsjen mé= xi tsu yojo jere. Tunga xi tjindu jotsa'en mejénre Isennixtjintsjere Na'enchana, kui= xi tsikja'etsjen mé= xi tse'e Isennixtjintsjio.
45008006	'Ba xi tsikja'etsjen mé= xi tsu yojo jere, kui= xi sakure kjuabeya. Tunga xi tsikja'etsjen mé= xi tse'e Isennixtjintsjere Na'enchana, kui= xi sakure kjuabenichun ko kjuaxiu.
45008007	Ngat'a xi tsikja'etsjen mé= xi tsu yojo jere, kui= xi stike Na'enchana. Ngu ni̱ mejénjínre ni̱ majiínre tsuba'ñu kjuatexumare.
45008008	'Ba xi tjindu jotsa'en tsu yojo jere, kui xi bi mare tsik'etjusun mé= xi matsjare Na'enchana.
45008009	Tunga ngat'anu jun, je bi nde nik'etjusuni_ru mé= xi tsu yojo jenu nga tetsubo. Tusa nik'etjusun_ru mé= xi tsu Isennixtjintsjere Na'enchana nga tetsubo, ngat'a kui= xi tijña ngajinnu ngatsi'u. Xi bi tijña ngajinre Isennixtjintsjere Cristo, bi Cristo tse'e.
45008010	Tunga tsa Cristo tijña ngajinnu, tsu=nire nga tijñakun inimanu ngat'are kjuakixi xi kisakunu, ninga tsa 'bakore kjuabeya yojonu ngat'are je.
45008011	Na'enchana kitsikja'aya nganire Jesús ngajinre mik'en. 'Ba tsa Isennixtjintsjere tijña ngajinnu ngatsi'u, kuifa xi kitsikja'aya nganire Jesús ngajinre mik'en 'ba nde tsa'en sik'endukun yojonu xi 'me. 'Ba sa'en tu ngat'are Isennixtjintsjere xi tijña ngajinnu ngatsi'u.
45008012	'Bamani nts'ia̱, je bi nde tjennina ngat'are yojona tsa kuetsuba ngisa jotsa'en tsu yojo jena.
45008013	Ngat'a tsa kuetsubo joni xuta xi tsik'etjusun mé= xi tsu yojo jere, kueyañu. Tunga tsa ko Isennixtjintsjere Na'enchana sichajiun mé= xi mejénre yojonu, kuetsubakunñu.
45008014	Ngatsi'i xi Isennixtjintsjere Na'enchana baku ndiyare, kui= xi ki'ndire Na'enchana kuán.
45008015	Ngat'a kisakunu Isennixtjintsjere Na'enchana, 'ba bi chu'nda kitsa'ennu, tuxi kjuikun ngañu. Tusa kitsa'ennu ki'ndire Na'enchana 'ba ka'nda bakuyana nga ku̱an k'uin_ra Na'enchana: “Pachi.”
45008016	'Ba ndekuini Isennixtjintsjere Na'enchana jngu mako inimana 'ba tsuyakixi nga ña= xi ki'ndire Na'enchana kuáan.
45008017	Ngu, ña xi je ki'ndire Na'enchana kuáan, 'ba nde sa̱kut'ana mé= xi tse'e Na'enchana, 'ba ko Cristo sa̱kut'akonina. Tuxi sa̱kut'anina kjuajere Cristo, tjinnere nga xja'akua kjuanimare ngayeje.
45008018	'Ba 'be=ña̱ nga kjuanima xi temitjaxtia nixtjin nganda'e tumé kjinjín tsa singusunkuaa̱ kjuajere Na'enchana xi jaskan ku̱atsejen ngajinna.
45008019	Ngayéje xi kitsinda Na'enchana inyakuya 'ba 'ñu mejénre skue nixtjin nga Na'enchana kuakutsejen jó= kun xi ki'ndire.
45008020	Ngat'a mé= xi kuando bi nde tjinnire nga'ñu nga sik'etjusun mé= xi tjinnere nga sa'en tsakaiñu. Kui bi kuamejénre nga 'ba kuata'en. Tunga Na'enchana 'ba=tsa'en 'enda nga 'ba kuánre. Tunga mé= xi kuando 'ba=nde tikuyare nixtjin
45008021	nga bi nde kjuetsunni, kionga ku̱andai ngat'are ch'a xi ya'anijín. Ngat'a k'uendundaiko ki'ndire Na'enchana 'ba sa̱kut'are kjuajere.
45008022	'Yaña nga 'nda nganda'e ngayéje xi kitsinda Na'enchana inyafa'axtiu= kjuanima 'ba tsine joni jngu chjun xi tibe'e ki'ndi.
45008023	'Ba bi tu kui= xi inyafa'axtiu kjuanima, 'ba=nde ko ña ngayeje. Ngat'a je tijñajinna Isennixtjintsjere Na'enchana, nga tjen kika'e titjunna ngajinre ngayéje mé= xi tu sakuna jaskan. Techja'a=ña kjuanima ngajin inimana nga techuya nixtjin nga Na'enchana sa'enkjinna ki'ndire, nixtjin nga k'uangia.
45008024	Ngat'a je ts'angia kui kjua techuyani_ra kibiu. Tunga tsa je kisakuna mé= xi techuya_ra, bi nde xiuya ngisani_ra kibiu. Ngu ni'yá nde kuyare xi je tjinre.
45008025	Tunga tsa techuya_ra mé= xi kje 'yajían, tjinnere nga xiuya_ra ko kjuatsejnda ka'nda nga sakuna.
45008026	'Ba= nde Isennixtjintsjere Na'enchana basekona ngat'are kjua'indana. Ngat'a bi 'ya xi chja'a jotsa'en tjinni nga xja'a, tunga Isennixtjintsjere Na'enchana fani xi 'bets'antjaina. Bi sakuna en tuxi kuixunña jotsa'en tsinentjaina Isennixtjintsjio ngixkun Na'enchana.
45008027	'Ba Na'enchana kutsejenjin nga jngu jngu inimare xuta 'ba be= mé= xi mejénre tsu Isennixtjintsjio. Ngat'a jotsa'en mejénre Na'enchana, 'ba=tsa'en Isennixtjintsjio 'bets'antjai xuta tsjere kui.
45008028	'Yaña nga ngayéje xi mata'en xuta xi tsimején Na'enchana, kui tsichjen kibiu nga tu kjuanda tse'e xutabiu, xuta xi xakji'i kinchjare jotsa'en kuamejénre.
45008029	Ngat'a xuta xi Na'enchana tsabexkun titjun, kui= xi 'ba nde 'endunda titjun nga ku̱an joni isenre Ki'ndire, tuxi Ki'ndire ku̱anni Ki'nditjun ngajinre nts'e xi nkjin mani.
45008030	'Ba xi Na'enchana 'endunda titjun, kui= xi 'ba nde xakji'i kinchjanire. 'Ba xi kinchjare, kui= xi 'ba nde kitsa'en nga kuakixi ngixkun. 'Ba xi kitsa'en nga kuakixi, kui= xi 'ba nde kitsjare kjuaje.
45008031	'Bamani, ¿jó kuixan ngat'are kibi? Tsa Na'enchana tijñakona, tsajain xi ku̱an sa'enna.
45008032	Kui xi bi 'echja'nde nga Ki'ndire kjua'a kjuanima, tusa kitsingantsja nga kjinik'en ngat'ana ngatsi'a. Kui kjuañu, ¿jótsa'en bi ñatjen sjana ko Ki'ndire ngayéje xi tjin?
45008033	¿'Yá= xi kuanejena, ña xi Na'enchana je kiskja'ajinna? ¿A Na'enchana? Junjun, ngat'a kui= xi kitsa'en nga kixi kuáan.
45008034	¿'Yá= xi skaninejena? ¿A Cristo Jesús=? Junjun, ngat'a kui= xi k'en ngat'ana 'ba ja'aya nganire ngajinre mik'en 'ba tijña ngate kixire Na'enchana nga ti'bets'antjainna.
45008035	¿'Yá= xi ku̱an k'uejñat'axinna kjuanimejenre Cristo? ¿A kjuanima= asa kjuana'en xi temitjaxtia? ¿A kjuatsjenngicha=, a kjindia asa kjuax'an? ¿Asa mé= xi tjekun? ¿Asa nga kjuinik'enna?
45008036	Jotsa'en kua'indut'a enre Na'enchana: Ngat'a tsiji ngantsjai tjekun tetsubai̱ ngat'are kjuabeya, 'ba xuta 'bexkini̱ joni chutsanga xi je tjindunda nga kueya.
45008037	Tunga ngajinre ngayéje kibi, tusa ngisa ña'an ngisa ngat'are Cristo xi kitsimejénna.
45008038	Ngat'a be=re takuaa̱n nga tsajain xi ku̱an k'uejñat'axinna kjuanimejenre Na'enchana, ninga tsa kueya 'ba ninga tsa kuetsubakuan, 'ba ninga ankjejín ninga xi batexumajín ninga xi tjinre kjua'ñu, 'ba ninga xi tjima nganda'ejín 'ba ninga xi jaskan ku̱an,
45008039	'ba ninga xi nk'a= ninga xi nangajín, 'ba nijngu tsajmi xi yak'a xi kitsinda Na'enchana. Tsajain xi ku̱an k'uejñat'axinna kjuanimejenre Na'enchana, kjuanimejen xi yakutsejenna Na'enna Cristo Jesús.
45009001	Kjuakixi= xi texia̱n. Bi te'bonachaa̱ ngat'a makjainna̱ ngat'are Cristo 'ba jngu= makuaa̱. Isennixtjintsjere Na'enchana titsja ndiyare kjuankjin kakunna̱ nga titsuyakixina̱ nga tjin= ndiyare xi tenchjaa̱.
45009002	Ne ba tjimana̱ 'ba niki tjimakjine inimana̱
45009003	ngat'are nts'ia xi xuta naxinandana̱ mani nga'e ngasun'ndio. Ka'nda mejénna̱ tsakaiñu tsa Na'enchana skaninejena̱ 'ba tsa k'uejñat'axinna̱ Cristo, tsa 'batsa'en ku̱an sik'angia̱ xingia̱.
45009004	Xi naxinandana̱ xutare Israel. Na'enchana kitsa'en ki'ndire. Tsek'ejñajinre 'ba yakutsejenre kjuajere. 'Endako kjua 'ba kitsjare kjuatexumare 'ba yakutsejenre jótsa'en tjinnere nga sichjire 'ba kitsjare ts'a mé= xi sjare.
45009005	Xutare Israel ntje chinga xi kiskja'ajin Na'enchana jendibanire. Xi 'ba nde kio jendibanire Cristo kionga tsaka'a yojore joni xuta ngasun'ndio. 'Ba Cristo, Naina xi batexumare ngayéje mé= xi tjin. Ngatjanichjintsjaire ngantsjai nixtjin. 'Ba ngatjama.
45009006	Tunga bi tsa tsu kjua nga en xi kitsja ts'a Na'enchana bi 'etjusun. Tunga kui= xi ma, bi ngatsi'i xuta xi ndibani xuta chingana xi Israel 'mi, kui fa xi xutare Israel.
45009007	'Ba bi ngatsi'i ntje xi ndibanire Abraham, tsa kui fa xi ki'ndire mani. Ngat'a Na'enchana 'bi kitsure: “Ntje xi s'e̱ri, kui= xi kjuendibanire ntjere Isaac.”
45009008	Kui xi tsunire nga bi ki'ndire fa Na'enchana xi kis'ere Abraham jotsa'en nga'e ngasun'ndio. Tusa ki'ndi xi kis'ere jotsa'en kitsja ts'a Na'enchana, kui= xi 'bexki joni ntjere Abraham.
45009009	Ngat'a kui enbi xi kitsjare ts'a Na'enchana Abraham: “Nu xi ndiba tunga ndekuini nixtjinbi kjua'ekun nganira̱, 'ba Sara s'e̱re jngu ki'ndi xi'in.”
45009010	'Ba bi tsa tu kibi. 'Ba=nde kuata'en Rebeca xi kuán chjunre xuta chingana Isaac, kionga kis'eya'more ki'ndi 'ñu.
45009011	Na'enchana kitsjare ts'a ngat'are ki'ndire kionga kje tsinjín 'ba kje tsa'enjín mé= xi nda ninga mé= xi ch'o, tuxi ku̱ajnguni mé= xi 'endatitjun Na'enchana nga kiskja'ajin ki'ndi xi kuamejénre. Kibi bakutsejen nga Na'enchana kja'ajin xuta xi kui mejénre 'ba bi ngat'are mé= xi nda tsa'en xuta.
45009012	Kui kjuañu 'ba kitsunire Rebeca: “Ki'ndi xi tjun tsin, kui= xi sa'exangire xi tjenngi ngañu.”
45009013	Jotsa'en kua'indut'a enre Na'enchana: “Kitsimején=ña̱ Jacob 'ba tsa'beton=ña̱ Esau.”
45009014	'Bamani, ¿jó kuixan? ¿A kabi tsa'en Na'enchana? ¡Niñajanni 'batsa'en!
45009015	Ngat'a Na'enchana 'bi kitsure Moisés: “Kjua'anima=na̱ ngat'are xi mejénna̱ nga kjua'animana̱, 'ba kjua'anima kakun=na̱ ngat'are xi mejénna̱ kjua'anima kakuna̱.”
45009016	'Bamani bi ngat'are mé= xi mejénna ninga mé= xi nda ña'an tsa Na'enchana tsichikunta'en xuta, tu ngat'are nga fa'animare=.
45009017	Ngat'a 'batsa'en kua'indut'a ña Na'enchana 'bi kitsure Faraón: “Kui= kjua kitsja xanira̱, tuxi kuakutsejenña̱ kjua'ñuna̱ ngat'ari 'ba tuxi s'eyanijmini ngat'ana̱ jo kji'i ngasun'ndio.”
45009018	'Bamani Na'enchana fa'anima=re xi mejénre nga kjua'animare, 'ba tsitaja= inimare xi mejénre nga sitaja= inimare.
45009019	Ngu tsa k'uinnaa̱: “¿Ánñu Na'enchana kaninejenire xuta ya'a? Ngat'a xuta tu tsa'ensani mé= xi Na'enchana tsu kakun nga sa'en.”
45009020	Tunga, ji xi tu xuta ngasun'nde kuánsai, ¿'yá= ni ji tsa kuatekjo'akue Na'enchana? Jngu tiji nangi bi ma tsure xi kitsinda: “¿Ánñu 'bitsa'en kjinindaninaa̱?”
45009021	¿A bi tjinre ndiyare xuta xi tsinda tijiu nga siko nangibiu jotsa'en nga kui mejénre? Ku̱an ndekui ni nangibiu sindakoni jngu tiji xi tu xakji'i ku̱achjennire jngu nixtjinre s'i 'ba ko ngijngu xi sichjenntsjai.
45009022	Nde 'ba= tsa'ennire ngat'are Na'enchana. Kui tjinre ndiyare nga kuakutsejen kjuastire 'ba nga k'uejñatsejen kjua'ñure. Tunga 'ba= nde tjinre ndiyare nga xjukjuakore 'ba nga sitsejnda yojore ngat'are xuta xi joni tiji, xi machjen nga kjuendibanere kjuastire 'ba xi tjindunda nga kjuekjua.
45009023	'Ba=nde Na'enchana tjinre ndiyare nga 'bejñatsejen jótsa'en je kjuajere ngat'are xuta xi jo=ni tiji xi tifa'animare, xi je 'endunda titjun nga sa̱kure kjuajere.
45009024	Ña= ña kui xutabi. Na'enchana xakji'i kinchja=nina bi tsa tu ngajinre xuta judío, 'ba=nde ngajinre xuta naxinanda xi yak'a ngayeje.
45009025	Jotsa'en xuta chinga profeta Oseas kitsi'indu enre Na'enchana: Xi bi naxinandana̱ tsakaiñu, nganda'e naxinandana̱ xin_ra̱. 'Ba xi bi kitsimijáa̱n, kui= xi simijáa̱n.
45009026	'Ba ndekuini nga'nde ña 'ba kik'inre xuta: “Jun bi naxinandana̱ kuon”, kio 'ba k'uin nganire nga kui= xi ki'ndire Na'enchana xi tijñakun.
45009027	'Ba 'ba kitsu xuta chinga profeta Isaías nga kinchja ngat'are xutare Israel: “Ninga tsa 'batsa'en nkjin mani xutare Israel joni tsumi xi tjin ndai ndachikun, tunga tu chuba ma sani xi k'uangi.
45009028	Ngat'a je sik'etjusun xati kjuakixire Na'enchana ngat'are xi kitsu nga ku̱an jo kji'i ngasun'ndio.”
45009029	'Ba ndekuini Isaías kitsutitjun: “Tsa bi 'ejña ngisana ntje Na'enchana xi tjinre ngayéje kjua'ñu, jeru 'ba nde kuata'an joni xutare Sodoma 'ba kuáan joni xutare Gomorra tsakaiñu.”
45009030	'Bamani, ¿jó kuixan ngat'are kibi? Xuta xi bi judío, xi bi tsangisjai nga ku̱akixi ngixkun Na'enchana, kui= xi kisakure kjuakixi. Kuakixi= ngat'a kuakjainre ngat'a tse'e Na'enchana.
45009031	Tunga ngat'are xutare Israel, tsangisjai nga sik'etjusun kjuatexumo tuxi ku̱akixini ngixkun Na'enchana, tunga bi echutjenngi.
45009032	¿Ánñu nde? Ngat'a bi tsangisjai kjuakixi xi sakure xuta xi makjainre ngat'a tse'e Na'enchana. Tusa kuamejénre nga sik'etjusun mé= xi kua'indut'a kjuatexumo, tuxi 'batsa'en ku̱akixini. Ngu, kisatengi ndiojo xi satengi xuta,
45009033	jotsa'en kua'indut'a enre Na'enchana: “An k'uejñaa̱ nangi Sión jngu ndiojo xi satengi xuta, jngu naxi xi ko'otsakjan xuta. Tunga ngat'are xi ku̱akjainre ngat'are kui, bi sa̱kure kjuasuba.”
45010001	Jun nts'ia̱, xi mejénre inimana̱ 'ba nga 'bets'antjaa̱ xutare Israel ngixkun Na'enchana, kui= nga mejénna̱ nga k'uangi.
45010002	Ngat'a ku̱an xinyakixia̱ ngat'are kui nga 'ñu inyamangisjai mé= xi tse'e Na'enchana. Tunga bi mankjinre jótsa'en tjinni nga 'ba sa'en.
45010003	Ngu bi yatesinre kjuakixi xi Na'enchana mare tsja. Tu kuenda tse'e suba= tsangisjai jotsa'en ku̱akixini ngixkun Na'enchana. 'Ba bi tsuba'ñu ndiya xi kui 'ejña tuxi ku̱akixini xuta ngixkun.
45010004	Ngat'a 'etjusun= kjuatexumo kionga ja'e Cristo, tuxi ku̱akixini ngixkun Na'enchana ngatsi'i xi makjainre ngat'are kui.
45010005	Moisés kitsi'indu ngat'are jotsa'en ku̱akixi xuta ngixkun Na'enchana nga sik'etjusun kjuatexumo, 'ba kitsu: “Xi sik'etjusun ngayéje mé= xi kua'indut'a kjuatexumo, sa̱kure kjuabenichun ngat'are kjuatexumo.”
45010006	Tunga 'batsa'en kitsi'indu ngat'are kjuakixi xi sa̱kure xuta xi makjainre: “Bi 'batsa'en nikja'etsjen: ¿Yá= xi kuijin ngank'aa?” Kui xi tsunire tuxi sa'enni nga kjuendejen Cristo.
45010007	'Ba 'ba nde kitsu ngayeje: “'Ba bi 'batsa'en nikja'etsjen: ¿'Yá= xi kuaje ña tjindu mik'en?” (Kui xi tsunire tuxi sa'enni nga skjennitjen Cristo ngajinre mik'en.)
45010008	Tunga kitsu Moisés ngayeje: “Tijñat'a tiñari enre Na'enchana, ngajin inimari tijña 'ba nukjua=ni ngat'are.” 'Ba kui enbi xi tenikja'axtiuyee̱ nganda'e, en xi tjinnere nga ku̱akjainre xuta.
45010009	Ngat'a tsa ko ndsu'bai sikixiye nga Jesús= xi Na'enna, 'ba tsa ko ngayéje inimari ku̱akjainri nga Na'enchana kitsikja'aya nganire ngajinre mik'en, k'uangi=ni.
45010010	Ngat'a ko inimare xuta makjainnire 'ba makixi. 'Ba ko ts'a tsikixiya ngat'are Jesucristo 'ba 'bangi.
45010011	'Batsa'en kua'indut'a enre Na'enchana: “Xi ku̱akjainre ngat'are kui, bi sa̱kure kjuasuba.”
45010012	Ngat'a bi kabi tsa'en ngajinre xuta judío ko xuta xi kja'ere. Ngat'a jngututu mani Na'enre ngatsi'i xuta 'ba tsjare kjuanyina xi tjinre ngatsi'i xi nchja ja'enre.
45010013	Ngat'a 'batsa'en kua'indut'a enre Na'enchana: “K'uangi= ngatsi'i xi kuinchja ja'enre Na'enna.”
45010014	Tunga, ¿jótsa'en kuinchja xuta ja'enre xi bi makjainre ngat'are kui? ¿'Ba jótsa'en ku̱akjainre ngat'are xi kje nt'ejín ngat'are kui? ¿'Ba jótsa'en kjuint'eni tsa tsajain xi sikja'axtiuyare enre?
45010015	¿'Ba jótsa'en sikja'axtiuyani xuta enre tsa bi nikasen nga sikja'axtiuya? Jotsa'en kua'indut'a enre Na'enchana: “Á kji'i tse ni kjuatsja nga fa'ekunna xi tsikja'axtiuya en xatse xi nda tsu.”
45010016	Tunga bi ngatsi'i xutare Israel yatesinre en ndare Na'enchana. Ngat'a 'bi kitsu Isaías: “Ji Na'en, ¿'yá= xi kuakjainre ngat'are en xi kjinikja'axtiuyee̱?”
45010017	'Bamani makjainre xuta kionga nt'ere en xatsebi. 'Ba nu'yare en xatsebi kionga nikja'axtiuya ngat'are Cristo.
45010018	Tunga xia̱n ngat'are xutare Israel: ¿A bi= tsé kjint'ere enbi? Jun, kjint'e=. Ngat'a 'ba=tsa'en kua'indut'a enre Na'enchana: Ngayéje ngasun'ndio kjinu'yare jndare, 'ba ka'nda ña fet'a ngasun'ndio echu enre.
45010019	'Ba 'ba nde xia̱n ngayeje: Ngu ¿a bi= tsé kuankjinre xutare Israel ngat'are kibi? Tunga titjun Moisés 'batsa'en kitsi'indu enre Na'enchana: An sa'aa̱n nga jun s'enu kjuaxin kakun ngat'are xuta xi kje jngujín naxinanda, 'ba sa'aa̱n nga ku̱asticho jngu naxinanda xi tumé mankjinre.
45010020	'Ba jaskan kuan kakun Isaías nga 'ba nde tsa'en kitsi'indu enre Na'enchana: Xi bi tsangisjaina̱, kui= xi kuasjai_ra̱. 'Ba xi bi tsiningiya ngat'ana̱, kui= xi yakutsejen_ra̱ yojona̱.
45010021	Tunga ngat'are xutare Israel 'batsa'en kua'indut'a: “Tsa'a nixtjin yejen_ra̱ ndsaa̱ jngu naxinanda xi xtan 'ba xi nga'a.”
45011001	Kui kjua xinña̱, ¿a 'ejñat'axin= Na'enchana naxinandare? ¡Nisañajanni! Ngat'a an 'ba=nde xutare Israel kuáa̱n xi ntjere Abraham jendibaña̱. An ndibaniña̱ xuta xi jendibanire xuta chingana Benjamín.
45011002	Na'enchana bi 'ejñat'axin naxinandare xi ja'ba je kiskja'ajin titjun. ¿A bi 'yo jótsa'en kua'indut'a enre Na'enchana, ña Elías yatejene xutare Israel ngixkun Na'enchana nga jako? 'Ba 'bi=tsa'en kua'indut'a:
45011003	“Ji Na'en, xutabi je= kitsik'en nchja chinga profeta xi tsiji 'ba je kitsikjekjua nga'nde tsjeri. 'Ba tu an ts'angi ngisaa̱, 'ba 'ba nde mejénre sik'enna̱ ngayeje.”
45011004	Tunga Na'enchana kitsure: “Je kitsik'endut'axin_ra̱ yojona̱ yatu mi nchja xi bi tsikinyakunch'int'are Baal.”
45011005	'Ba 'ba nde tjima nixtjin nganda'e ngayeje. Chuba xutare Israel tjindu ngisa xi Na'enchana kiskja'ajin tu ngat'are kjuandare.
45011006	'Ba tsa ngat'are kjuandare Na'enchana kitukja'ajinni xuta, kui xi tsunire nga bi kichja'ajin tu ngat'are mé= xi nda kitsa'en. Ngat'a tsa kichja'ajin xuta tu ngat'are mé= xi nda kitsa'en, kjuandare Na'enchana bi nde chjinire ya'a.
45011007	Ngu, kui= xi ma. Mejen ngatsi'i xutare Israel bi kisakure kjuakixi xi tsangisjai. Xi chubabiu xi Na'enchana kiskja'ajin, kui= xi kisakure kjuakixi. Tunga xi yak'a kuataja inimare.
45011008	Jotsa'en kua'indut'a enre Na'enchana: “Na'enchana 'ejñujinre kjuafa'etsjenre xutabiu 'ba kitsa'en nga tuxkun bi ku̱an skuekoni 'ba nga ñojon bi ku̱an kjuint'ekoni ka'nda nixtjin nganda'e.”
45011009	'Ba nde kitsu David: Joni chja'ya ko na̱'ya ngatjama s'ire xutabiu, tuxi satengini 'ba tuxi sa̱kunire kjuanima xi 'bakore.
45011010	Ngatjama ka tuxi bi nde ku̱atsejennire, 'ba ngatamindiyakontsjai ch'a ndayats'in.
45011011	Kui kjua 'ba xinña̱, ¿a tu ndiya kiskatojo= xutare Israel kionga kisatengi? ¡Nisañajanni! Tusa ngat'are jere xutare Israel ja'ejinre naxinanda xi yak'a en xi sik'angire, tuxi 'batsa'en ku̱achinini xutare Israel.
45011012	Ngu tsa xuta xi bi judío kisakure kjuanyinare Na'enchana kionga kitsichaja xutare Israel nga tsajngi je, ngisajín tu ku̱an ngisa kionga sa̱ku nganire xutare Israel nga'nde xi tse'e ngixkun Na'enchana.
45011013	Tefako_nuu̱ jun xi bi xutare Israel kuon. Na'enchana kitsa'enna̱ jngu apóstol ngat'a tsojon 'ba tsikja'etsjenñaa̱ nga ne chjire xana̱.
45011014	Tsa 'batsa'en ku̱an sa'enña̱ nga naxinandana̱ ku̱achini ngat'anu, 'ba tsa'aa̱n tuxi 'batsa'en k'uangi yak'ani.
45011015	Ngat'a xuta xi bi judío kisakure kjuaxiu ngixkun Na'enchana kionga kis'endut'axin xutare Israel. Kui kjua, ¿jó fa ngisa ku̱an kionga xutare Israel xjubetjo ngani? Ku̱an joni xuta xi je jesun 'ba k'uendukun ngani.
45011016	Tsa tsje ngixkun Na'enchana na'yu xi nindako niñuxtila chje xi ba'etitjunre Na'enchana, kui xi tsunire nga 'ba=nde tsje ngayéje na'yure niñuxtilo. 'Ba tsa tsje ngixkun Na'enchana jamare yo, kui xi tsunire nga 'ba nde tsje tjiare.
45011017	Xutare Israel, kui jo=ni jngu ya olivo xi kitit'a masen tjiare. 'Ba ji jo=ni tjiare ya olivo xi s'e ngijñacho. Tunga je= kisakuri nga'ndere tjia xi kitit'o 'ba kisakut'ari kjuabenichun xi tijña ngajin jamare ya olivo xi ndo.
45011018	Tunga bi nk'a 'naxje yojori, tsa sji nga ji xi ngisa 'ñu nda ngisai nga ko mare tjia xi kitit'o. Tsa mejénri nk'a kjui'naxje yojori, tusa tikja'etsjen nga jamare yo xi tsja nga'ñuri 'ba bi ji xi ba'e_ri nga'ñu jamo.
45011019	Ngu tsa 'ba sji: “Kitit'a tjiare yo, tuxi an s'et'aña̱ nga'ndere.”
45011020	Nda tjin. Kitit'a ngat'a bi kuakjainre ngat'a tse'e Na'enchana. 'Ba ji kixi tesen nganda'e ngat'a mankjainri. Kui kjuañu bi nikja'etsjenni tsa ji xi ngisa 'ñu nda ngisai. Tusa tikunche Na'enchana.
45011021	Ngat'a tsa Na'enchana bi kitsichat'are tjia ndare ya olivo, ¿a tu kjua 'mini ji sichat'ari tjia xi tu kiset'ai?
45011022	Chutsejen jótsa'en nda 'ba jótsa'en 'ñu mejenre Na'enchana xuta. 'Ñu yejenre xi tsajngi je 'ba ji nda= kitsikori. 'Ba nda= sikori, tsa janda kueni ngajin kjuandare. Tunga tsa bi 'ba si'en, 'ba=nde kuichat'ari ngayeje.
45011023	'Ba nde xutare Israel, tsa si'inda inimare 'ba ku̱akjain nganire ngat'a tse'e Na'enchana, kua'e nganire nga'nde xi tse'e. Ngu Na'enchana tjinre kjua'ñu nga k'uet'a ngani ya olivo.
45011024	Ngat'a ji jo=ni tjiare ya olivo xi tjin ngijñacho 'ba kitsa'e'nderi nga kiset'ai ya olivo xi ndo. Na'en tjinre tsajmibiu. 'Bamani, ¿a bi ku̱an kua'e'nde nganire xutare Israel nga s'et'a ngani ya olivo xi tse'e fa? Ngat'a kui= xi tjia xi ndo.
45011025	Jun nts'ia̱, mejénna̱ nga xio kibi xi Na'enchana 'ejña'mo, tuxi bi nk'a kakun kjui'naxjeñu yojonu. Yak'a xi tjin ngajinre xutare Israel kuataja inimare ka'nda nga ku̱ajngu naxinanda xi bi judío xi kichja'ajin nga sa̱kure nga'nde ngixkun Na'enchana.
45011026	'Ba kionga 'ba ku̱an, k'uangi ngatsi'i xutare Israel. Jotsa'en kua'indut'a enre Na'enchana: Nangi Sión kjua'eni xi sik'angi xuta. Kui= xi k'uejñat'axinre kjuach'okun ntjere Jacob.
45011027	'Ba kui= kjuabi xi k'uendakua̱ xutabiu, kionga je kjua'axia̱n jere.
45011028	Nganda'e mején ngatsi'i xutare Israel tsabeton en ndare Na'enchana 'ba kui= kjua stikeni Na'enchana. 'Ba kuán nga tu kjuanda tsojon. Tunga Na'enchana tsimején xutare Israel ngat'a ntje chingare= kiskja'ajin.
45011029	Ngat'a Na'enchana bi kja'a mé= xi tsja 'ba ninga bi tsik'endut'axin xuta xi xakji'i nchjanire.
45011030	Nixtjin kuatse jan bi kjinu'ya_ru Na'enchana, tunga nganda'e tefa'anima kakun_ru tu ngat'are nga bi kjint'e xutare Israel.
45011031	'Ba nde 'batsa'enni nganda'e. Xutare Israel bi inyant'ere Na'enchana tuxi Na'enchana kjua'anima kakunnire kui ngat'a je ja'anima kakun_ru.
45011032	Ngu nijnguú xuta kjint'ere Na'enchana, 'ba Na'enchana kitsikuma tsi'ire ngajin kjuaxtanre tuxi kjua'animanire ngatsi'i.
45011033	¡Á tuku kji'i jeni kjuanyinare Na'enchana! ¡Á tsa'en tseni kjuafa'etsjenre ko kjuankjin kakunre! Tu'yá ma tsuya jó tjinnire mé= xi tsa'en. 'Ba tsajain xi mankjinre ndiyare.
45011034	Ngat'a, ¿'yá xi be jó tjinnire kjuankjin kakunre Na'enchana? ¿'Yá= xi kitsuyare mé= xi tjinnere nga sa'en?
45011035	¿'Yá= xi kitsikeyare tsajmi Na'enchana, tuxi tjinnere nga siku'be nganire?
45011036	Ngat'a Na'enchana kitsinda ngayéje xi tjin. Tjin= tu ngat'are kjua'ñure 'ba tuxi sa̱kunire kjuaje. ¡Ngatjas'ere kjuaje Na'enchana nixtjin xi bi fet'a! 'Ba ngatjama.
45012001	'Bamani nts'ia̱, ngat'a tifa'anima kakun_ra Na'enchana, kui kjua te'bets'ani_nuu̱ nga tingantsja_ru yojonu Na'enchana joni jngu chje tjikun xi tsje 'ba xi ku̱atsjare. Tsa 'ba si'on, sichji_ru ko ngayéje kakún.
45012002	Bi chjungi_ru jotsa'en tjindu xuta xi tse'e ngasun'ndio. Tusa tik'antjaiyo yojonu jotsa'en Na'enchana titsixatse kjuafa'etsjennu, tuxi 'batsa'en ku̱ankjinninu mé= xi mejénre Na'enchana, mé= xi nda ko mé= xi matsjare 'ba ko mé= xi tsjekjin.
45012003	Ngat'are kjuanda xi kitsjana̱ Na'enchana tefako_nuu̱ nga jngu jnguu jun ngatsi'u. Bi mitjaxtiune_ru jo kji'i tjinni nga sikja'etsjion ngat'a tsojon. Tusa chubare tsa'en tikja'etsjenntsjo jo kji'i chubare kjuamakjain xi Na'enchana kitsjanu nga jngu jnguu jun.
45012004	Joni yojona. Nkjin ka'a tjinre, 'ba kja'e kjuanga xa tsa'en nga jngu jngu ka'a.
45012005	'Ba nde 'ba= tsa'ennire ngat'ana xi makjainna. Nkjin maña. Tunga jngu= yojo ma ngat'are Cristo, 'ba nga jngu jngua jngu= ka'a yojobiu kuáan.
45012006	Kja'e kjuanga xa xi mana ña'an. Kui kjuanda xi kitsjana Na'enchana nga jngua jngua. Xi kika'ere nga kuinchja joni nchja chinga profeta, kui xi ngatsuya enre Na'enchana jotsa'en kika'ere nga makjainre.
45012007	Xi kika'ere nga kuaseko xuta xi yak'a, kui xi 'ba ngatatsa'en. Xi kika'ere nga kuakuya, kui xi ngatakuya.
45012008	Xi kika'ere nga sja kjua'ñukakun, kui xi ngatatsja kjua'ñukakun. Xi kika'ere nga sja ton, kui xi ngatatsja ton ko ngayéje inimare. Xi kika'ere nga kuatexuma, kui xi kixi ngatjiko xare. Xi kika'ere nga kjua'anima kakunre xuta xi kja'ere, kui xi tsja ngatjas'ere nga 'ba sa'en.
45012009	Nga ko fani kjuakixi timijion xingiu. Ngatjamasticho mé= xi ch'o 'ba tangitjenngintsjo mé= xi nda.
45012010	Timijion xingiu jo fani tsa nts'io, ngat'a nts'io mañu. Chaxutakaño xingiu nga ngisa mejénnú xi tu kjuanda tse'e nts'io.
45012011	Nt'e ti'on ngat'are mé= xi teño'on 'ba bi nitsi'o. Ngat'etsjatsjare inimanu nga si'axangi_ru Na'enna.
45012012	Tsja ngat'enu nga chuya_ru mé= xi sjanu Na'enchana. Ngatachukjuakonu kjuanima xi temitja'axtiu. 'Ba bi tu sak'ua chuko Na'enchana.
45012013	Ta'e_ru mé= xi chajat'are xuta tsjere Na'enchana 'ba nda chjubetjo 'yá= xi kjuechukunnu.
45012014	Chja'a_ru Na'enchana nga kui ngatatsichikunta'en xi tjenngikenu. Chja'atjo xi 'ba tsikonu 'ba bi xi ch'o chjo'o ngat'are.
45012015	Titsjako xi tsja titsubare 'ba chi'ndako xi inyakji'nda.
45012016	Nda ch'antsjo xingiu. Bi nink'o kakún. Tusa nda ch'o xuta x'an. Bi xuta nkjin kakun 'misuba_ru yojonu.
45012017	Bi 'ba nde ningojo_ru xi ch'o sikonu. Tusa ti'on mé= xi nda tjin ngixkun ngatsi'i xuta.
45012018	Tsa ku̱an, tsa ngat'anu tijña, ngatjas'ekonu kjuaxiu ngatsi'i xuta.
45012019	Nts'ia̱ xian, bi jun ningojo mé= xi tjinikonu. Tusa ta'e'ndio nga kjuastire Na'enchana xi 'ba sa'en. Ngat'a 'batsa'en kua'indut'a: “An= ña̱ xi singuajaa̱. An= ña̱ xi k'uechji ngani_ra̱ mé= xi 'bakore xuta.” 'Ba tsu Na'enchana.
45012020	'Ba 'ba nde tsa'en kua'indut'a ngayeje: “Tsa bojore xuta xi stikeri ji, ta'e_ri xi skine. Tsa xindare, ta'e_ri nanda xi k'ui. Ngat'a tsa 'ba si'en, tusa ku̱asubare xuta xi stikeri.”
45012021	Bi ba'e'nde tsa kjuach'okun sa'enri. Tusa ti'en mé= xi nda 'ba 'batsa'en si'an_ri kjuach'okun.
45013001	Ngatsi'i xuta tjinnere nga sik'etjusun enre xutaxa xi tjin. Ngat'a ngayéje xa xi tjinre Na'enchana ndibanire, 'ba kui 'enda xa xi tjin.
45013002	Kui kjuañu xi bi tsik'etjusun enre xutaxa, kui= xi stike mé= xi Na'enchana je 'ejña. 'Ba xi 'batsa'en, ndekui tjimangikjua subanire yojore nga xaninejere.
45013003	Ngat'a xutaxa bi tjindu tuxi kuinyakunnire xi nda tsa'en, tu kui sani xi ch'o tsa'en. ¿A mejénri nga bi kjuinkunche xutaxa? Tusa xi nda ti'en, 'ba nda= skueri xutaxo.
45013004	Ngat'a kjuanda tsiji nga inyatsa'exangire Na'enchana xutabiu. Tunga tsa si'en mé= xi bi nda, tjinnere nga kjuikunche xutaxo ya'a. Ngat'a bi tuxkia tjinre kjua'ñu xutabiu. Inyatsa'exangire Na'enchana, tuxi sikja'ani kjuanima 'ba sa'enire kjua xi ch'o tsa'en.
45013005	Kui kjuañu tjinnenire nga sik'etjusan enre xutaxa. Bi tsa tu ngat'are nga sa'enna kjua 'ba=nde tuxi kixi s'e̱ni kjuafa'etsjenna.
45013006	'Ba kui kjua 'bechjintjaini_ru xutaxa, ngat'a kui inyatsa'exangire Na'enchana 'ba tu kuifa ni xa inyatsa'en.
45013007	Ta'e_ru mé= xi 'bakore nga jngu jngu xutaxa. T'echjintjai_ru 'ya xi kjebechjintjai tume tsajminu. Chaxuto xi tjinnere nga chaxuta, 'ba chakun xi tjinnere nga xiakun.
45013008	Tu'yá ngatatsjennu tse'e. Tunga tjin xi kitsjensjainu. Kui= nga nimijáan xingia. Ngat'a xi tsimején xinkjin, kui= xi titsik'etjusun ngayéje kjuatexumare Na'enchana.
45013009	Ngat'a kjuatexumo 'bi=tsa'en kua'indut'a: “Bi ñe'en kjuachajngi. Bi nik'en xuta. Bi ñe'en cheje. Bi nukjuai en ndesu. Bi nimején mé= xi tjinre xuta xi kja'ere.” Kui kjuatexumabi ko kja'e ngisa kjuatexuma jngu ma ko kibi: “Timején xingi jofatsa'en nimején yojori.”
45013010	Xi tsimején xinkjin, kui bi ch'o tsiko. Kui kjua nga nimijáan xingia 'batsa'en nik'etjusun yaja kjuatexumo.
45013011	'Ba ti'on ngat'a je te'yo nixtjin xi tetsuma nganda'e. Je= chubare nga sikja'a_ra yojona. Ngat'a nixtjin nga k'uangia je ngisa tiña tijña tu'bani ko nixtjin nga tjun kuakjainna.
45013012	Je tifa'a nistjen, 'ba je tjis'e isen. Kui kjuañu joni najñu xi jndi chja'axinña mé= xi ña'an ña jñu 'ba xaja mé= xi ña'an ña tsejen joni chasoldadu xi banda yojore nga fikjan. 'Ba 'batsa'en sikuendaña yojona ngat'are xi ch'o.
45013013	Kixi tanginkua yojona joni xuta xi setsuma nga nixtjin. Bi k'uetsubajian kjuaxkje'a ninga kjuach'i ninga kjuachajngi ninga bi kjuatsjare yojo. 'Ba nde bi kuixkjankua xingia ninga bi ngatjas'ena kjuaxin kakun.
45013014	Tusa ti'on mé= xi kitsa'en Na'enna Jesucristo, 'ba bi nikja'etsjion jótsa'en sik'etjusun mé= xi tsu yojo jenu.
45014001	Nda chjubetjo xi makjainre tunga xi bi tjijngu kakun ngat'are mé= xi ma ña'an 'ba bi chubasiko ngat'are jotsa'en tsikja'etsjen.
45014002	Tjin xi makjainre nga ma kjine tume xichine, 'ba tjin yak'a xi bi titsujngu kakun ngat'are mé= xi ma kjine 'ba tu̱ xi machajin nangiu= kjine.
45014003	Xi kjine tume xichine bi ch'oke ngatjabe xi 'bechjonre yojore. 'Ba xi 'bechjonre yojore bi ngatsik'axki xi kjine tume xichine, ngat'a Na'enchana je kiskjebetjo xutabiu.
45014004	¿'Yá= ni ji xi tenik'axki chu'ndare xi kja'ere? Tsa kixi sejña asa tisatengi chu'ndabiu, naire kjinere kibiu. 'Ba kixi= kuasen, ngat'a Na'enna tjinre kjua'ñu nga kixi sikasen.
45014005	Tjin xi tsu nga jngu nixtjin ngisa= kun nga ko mare kja'e nixtjin, 'ba tjin yak'a xi tsu nga tu ngusun= ngayéje nixtjin. Nga jngu jngu tjinnere nga sikja'etsjen jotsa'en bere kakun.
45014006	Xi fa'ajin jngu nixtjin tuxi skuekunni, kui= xi 'batsa'en tuxi bekunni Na'enna. 'Ba xi kjine tume xichine, kui= xi 'batsa'en tuxi bekunni Na'enna, ngat'a tsjare kjuanda Na'enchana ngat'are xichinere. 'Ba xi 'bechjonre yojore, kui= xi 'batsa'en tuxi bekunni Na'enna, 'ba 'ba=nde tsjare kjuanda Na'enchana.
45014007	Ngat'a tsajainjían ña xi kuenda tse'e suba tijñakun asa tsa kuenda tse'e suba 'me.
45014008	Tsa tetsubakuan, ngat'are Na'enna tetsubakuan. 'Ba tsa beya, ngat'are Na'enna beya. 'Bamani ninga tsa tetsubakuan asa beya, Na'enna tse'era.
45014009	Ngat'a kui= kjua k'enni Cristo 'ba ja'aya nganire ngajinre mik'en, tuxi 'batsa'en ku̱anni Naire xuta xi je jesun 'ba ko xi tjindukun.
45014010	'Ba ji nde, ¿ánñu tenik'axkini nts'é? 'Ba nde ji, ¿ánñu ch'ocha 'yani nts'é? Ngat'a ngatsi'a tjinnere nga ku̱anna kjua ngixkun Na'enchana.
45014011	'Ba=tsa'en kua'indut'a: “An= xi tejñakua̱n, titsu Na'enchana. Ngatsi'i xuta kuinyakunch'in ngi xkuaa̱n 'ba ngatsi'i sikixiya nga an= xi Na'encha.”
45014012	'Bamani nga jngu jngua kua'e_ra kuenda Na'enchana ngat'are mé= xi kjiña'an.
45014013	Kui kjua bi nde sik'axki ngisaña xingia. Tusa tikja'etsjion jotsa'en bi si'anñu mé= xi sichajare nts'io ninga mé= xi k'uejñare kjuana'en kjuamakjainre.
45014014	'Be=ña̱ 'ba be=re takuaa̱n nga tsajain xi tu kuenda tse'e suba jndi ngixkun Na'enchana. Ngat'are Na'enna Jesucristo mankjinna kibiu. Tunga tsa tjin xi kuetsu: “Jndi kibi ngixkun Na'enchana”, ngu jndi= kibiu ngat'are xuta xi 'ba kuetsu.
45014015	Tunga tsa tu ngat'are tsajmi xi techine mandusinre nts'é, bi nde tenik'etjusunni jotsa'en tijña kjuanimejen. Bi ba'e'nde tsa tu ngat'are xichineri xajani xuta xi Cristo k'enntjaini.
45014016	Bi ba'e'ndio tsa ch'o tsa'en kuinchja xuta ngat'are mé= xi nda ngat'a tsojon.
45014017	Ngat'a ña batexuma Na'enchana, bi mé= xi china ninga mé= xi 'yá= xi chjire. Tusa kjuakixi ko kjuaxiu 'ba ko kjuatsja xi tsjana Isennixtjinre Na'enchana, kui= xi chjire.
45014018	Xi 'bitsa'en tsa'exangire Cristo, kui= xi tsitsjare Na'enchana 'ba 'ba nde xuta nda nchja ngat'are.
45014019	'Bamani kuinyisja jótsa'en s'e̱nina kjuaxiu 'ba jótsa'en kuisekokaña xingia nga ngisa 'ñu ku̱akjain ngisana ngat'are Na'enchana.
45014020	Bi ngat'are xichineri nikjetsin xa xi titsa'en Na'enchana ngajinre xuta xi tse'e. Kjuakixi= nga tsje ngixkun Na'enchana ngayéje xichine xi tjin, tunga bi nda tjin tsa xine tsajmi xi k'uejñare kjuana'en kjuamakjainre xuta xi yak'a.
45014021	Tusa nda si'en tsa bi xine yojo ninga s'i binu ninga si'an ngisai tumeñu xi k'uejñare kjuana'en kjuamakjainre nts'é.
45014022	Jotsa'en mankjainri ngat'are kibi, tu ji sani 'batsa'en ngatjamakjainri ngixkun Na'enchana. ¡Á ndanire xi bi kaninejere yojore nga tsa'en mé= xi bere kakun nga nda tjin!
45014023	Tunga xi bi tjijngu kakun tsa ma asa bi ma kjine jngu tsajmi, kui= xi xaninejere tsa skine, ngat'a bi 'ba titsa'en jotsa'en makjainre. Ngat'a ngayéje xi bi ndibanire jotsa'en makjainna, kui= xi je.
45015001	Ña xi bi jó ján kjuafa'etsjen tjinna ngat'are mé= xi ma si'an, tjinnere nga k'uechjon_ra yojona nga tu kjuanda tse'e xi makjainre tunga xi kje titsujngu kakun ngat'are mé= xi ma ña'an. Bi kuinyisja mé= xi tu ña tajngu matsjana.
45015002	Tusa nga jngu jngua tjinnere nga kuinyisja mé= xi matsjare xingia 'ba mé= xi nda ngat'are, tuxi ngisa 'ñu ku̱akjain ngisanire ngat'are mé= xi tse'e Na'enchana.
45015003	Ngat'a ninga Cristo bi tsangisjai mé= xi tu kui tajngu kuatsjare. Tusa kuata'en jotsa'en kua'indut'a enre Na'enchana: “En ch'otsu xi kitsuri xuta, kui= xi ja'et'ana̱ ngayeje.”
45015004	Ngayéje mé= xi kua'indut'a enre Na'enchana nixtjin kuatse jan, kua'indut'a tuxi kuaku ndiyanina. Ngat'a ngajin enre Na'enchana sakuna kjuatsejnda ko kjua'ñukakun, tuxi ku̱an xuyani_ra mé= xi sjana Na'enchana.
45015005	Na'enchana xi tsjana kjuatsejnda ko kjua'ñukakun, kui ngatatsa'en nga jngu ngatjama kjuafa'etsjennu jotsa'en mejénre Cristo Jesús.
45015006	Tuxi 'batsa'en ñatjen 'ba kuixun tsi'iñu ko jngu jnda nga k'uio nijmi nga Na'enchana xi Na'enre Na'enna Jesucristo xi tjinre kjuaje.
45015007	'Bamani nde, nda chjubetjo xingiu jotsa'en nda kiskjebetjonu Cristo, tuxi 'batsa'en s'e̱jñatsejenni kjuajere Na'enchana.
45015008	Ngat'a an 'ba texin_nuu̱ nga Cristo ja'etsa'exangire xuta xi judío kuán, tuxi yakutsejenni kjuakixire Na'enchana. Ja'etsik'etjusun mé= xi Na'enchana kitsjare ts'a ntje chingare xuta judío,
45015009	tuxi naxinanda xi bi judío kue'eni nijmi nga Na'enchana xi tjinre kjuaje. Ngat'a 'ba=nde ja'anima kakunre ngayeje. Jotsa'en kua'indut'a enre Na'enchana: “Kui= kjuañu sichjinira̱ ngajinre naxinanda xi bi judío 'ba sia̱ jngu son xi sichjire ja'enri.”
45015010	'Ba 'ba nde tsa'en kua'indut'a ngayeje: “Jun naxinanda xi bi judío, titsjako xuta xi tse'e Na'enchana.”
45015011	'Ba 'ba nde tsu ngisa: “Jun ngatsi'i naxinanda xi bi judío, tichji_ru Na'enchana. Ngatatsichjire Na'enchana ngatsi'i xuta xi tjin ngasun'ndio.”
45015012	'Ba 'ba nde tsa'en kitsi'indut'a xuta chinga profeta Isaías: “Jamare Isaí stjukjani xuta xi kjua'ekatexumare naxinanda xi bi judío, 'ba ngat'are kui naxinando skuyare mé= xi sja Na'enchana.”
45015013	Na'enchana xi techuya ngat'are, kui ngatatsitsejin yeje inimanu kjuatsja ko kjuaxiu jun xi makjainnu ngat'are, tuxi janda ngisa kixi kuinya ngisañu ngat'are mé= xi techuya_ru jotsa'en titsja nga'ñunu Isennixtjintsjere Na'enchana.
45015014	Bere takuaa̱n, nts'ia̱, nga kitsejinnu kjuanda 'ba nga nda mankjinnu, tuxi ku̱an xukoyañu xingiu.
45015015	Tunga tjin= xi tjima kakua̱n nga tetsi'indut'a_nuu̱ xujun nga'e, tuxi sikja'etsjenya ngañu. Ngat'are kjuanda xi kitsjana̱ Na'enchana,
45015016	an tetsa'enxangi_ra̱ Cristo Jesús nga tu kjuanda tse'e naxinanda xi bi judío. An jo=ni jngu na'mi xi titsa'exangire en ndare Na'enchana. Tetsikja'axtiuya_ra̱ naxinanda xi bi judío, tuxi ku̱anni joni chje xi matsjare Na'enchana, xi titsitsje Isennixtjintsjere kui.
45015017	Tetsa'enxangi_ra̱ Na'enchana nga jngu makuaa̱ Cristo Jesús 'ba kui= kjuañu 'ñu tsja tjinnina̱ ngat'are xana̱.
45015018	Ngat'a bi makakua̱n nchja mé= xi kja'ere, tu kui sani jótsa'en titsa'exajinna̱ Cristo, tuxi sik'etjusunni enre Na'enchana naxinanda xi bi judío. Cristo titsichjen jndana̱ ko xana̱
45015019	'ba ti'bejñatsejen kjua'ñu ngajinre mé= xi tetsa'aa̱n. Ngat'a ko kjua'ñure Isennixtjintsjere Na'enchana je kitsa'aa̱n mé= xi bakutsejen kjuajere Na'enchana ko kjuakun. 'Batsa'en je jena̱ nga kitsikja'axtiuyaa̱ en ndare Cristo 'nda naxinanda Jerusalén 'ba ka'nda nangi Iliria.
45015020	Ngantsjai kuamejénna̱ nga kitsikja'axtiuyaa̱ en ndare Cristo nga'nde ña kje nu'yajínre ja'enre. Ngat'a bi kuamejénna̱ 'esun ngisa_ra̱ xa xi 'etuts'inre xuta xi kja'ere.
45015021	Tusa tetsa'aa̱n jotsa'en kua'indut'a enre Na'enchana: Xi kje 'miyajínre ngat'are, kui= xi skue. 'Ba xi kje nt'ejín ngat'are, kui= xi ku̱ankjinre.
45015022	Kui= kjuañu nkjin ndiya bi kisaku ndiyanina̱ nga kjuikun_nuu̱.
45015023	Tunga nganda'e je= kuajnguna̱ xa xi tetsa'aa̱n nangi xi tjin nga'e 'ba je tjinre nu nga mejénna̱ kjuikun_nuu̱.
45015024	Kui kjua mejénnina̱ skue_nuu̱ nga kjua'aa̱ ña tetsubo, kionga kjuia̱ nangi España. Tsja ku̱anna̱ nga kuatejñajin_nuu̱ ninga tsa tu chuba nixtjin, 'ba tsa ku̱an kuisekonuu̱ nga kuekoya ndiyanuu̱.
45015025	Tunga nganda'e Jerusalén= tefia̱ nga kjuikasekua̱ xuta tsjere Na'enchana xi tjindu kio.
45015026	Ngat'a ko ngayéje inimare xuta xi makjainre ngat'are Cristo xi tjin nangi Macedonia ko nangi Acaya 'eku ton, tuxi sikasennire xuta tsjere Na'enchana xi tjindu naxinanda Jerusalén xi machjenre tsajmibiu.
45015027	Tsja kuánre nga 'ba kitsa'en. 'Ba kjuakixi= nga tjenre tse'e xutabiu. Ngat'a mé= xi tse'e Na'enchana xi kisakure xutare Israel, kui= xi kisakut'are naxinanda xi bi judío. Kui kjua naxinanda xi bi judío tjinnere nga kuaseko xutare Israel nga kuakjanyako mé= xi tjinre nga'e ngasun'ndio.
45015028	'Bamani kionga je ku̱ajnguna̱ xabi 'ba kionga je singantsjaa̱ mé= xi kuaku, 'ba=tsa'en kjuia̱ nangi España 'ba kjua'aa̱ ña tetsubo.
45015029	'Ba 'be=ña̱ nga Cristo 'ñu sichikunta'enna kionga kjuikun_nuu̱.
45015030	Jun nts'ia̱, ngat'are Na'enna Jesucristo 'ba ngat'are kjuanimejen xi tsjana Isennixtjintsjere Na'enchana te'bets'a_nuu̱ nga jngu ku̱akonuu̱ jotsa'en tekjanntjaa̱ enre Na'enchana. Chukontsjo Na'enchana ngat'ana̱.
45015031	Chja'a_ru nga ngatatsindaina̱ ngat'are xuta xi bi makjainre xi tjindu nangi Judea. 'Ba nde chja'a_ru nga xuta tsjere xi tjindu Jerusalén nda ngatakjebe mé= xi kjuiko_ra̱.
45015032	'Ba=tsa'en, tsja s'e̱na̱ nga kjuechukun_nuu̱ 'ba sikja'aya ngutjunchaa̱ ngajinnu tsa Na'enchana tsu kakun.
45015033	Na'enchana xi tsjana kjuaxiu ngat'ejñakontsjainu ngatsi'u. 'Ba ngatjama.
45016001	An tsike'nda_nuu̱ ndichja Febe xi tjinre xa nga baseko xuta xi makjainre ngat'are Cristo xi tjindu naxinanda Cencrea.
45016002	Nda chjubetjo ngat'are Na'enna jotsa'en tjinnere nga si'an ña xi xuta tsjere Na'enchana kuáan. 'Ba tiseko nga ta'e_ru tume tsajmi xi machjenre. Ngat'a kui ne nkjin xuta je tsakaseko 'ba 'ba nde tsakasekona̱ an ngayeje.
45016003	Ta'e_ru kjuate'ndana̱ Priscila ko Aquila, xi 'ba nde inyatsa'exangire Cristo Jesús joni an.
45016004	Xi bi kitsakjun nga kueya ngat'ana̱. 'Ba bi tsa tu an xi tetsja_ra̱ kjuanda, 'ba=nde ko ngatsi'i xuta xi makjainre ngat'are Cristo xi bi judío ngayeje.
45016005	Ta'e_ru kjuate'ndana̱ xuta xi makjainre ngat'are Cristo xi mañajan ndaba Priscila ko Aquila. Ta'e_ru kjuate'ndana̱ Epeneto, xi 'ñu tsimijáa̱n, xi tjun kuakjainre ngat'are Cristo ngajinre xuta xi tjin nangi Asia.
45016006	Ta'e_ru kjuate'ndana̱ María, xi je 'ñu kitsa'exa ngat'anu.
45016007	Ta'e_ru kjuate'ndana̱ Andrónico ko Junias, xi xingia̱ mani 'ba xi ñatjen kis'eyakua̱ nduya. Kui xi nda 'yaxkun ngajinre nchja chinga apóstol 'ba xi tjun kuakjainre ngat'are Cristo nga ko mare an.
45016008	Ta'e_ru kjuate'ndana̱ Amplias, xi 'ñu tsimijáa̱n ngat'are Na'enna.
45016009	Ta'e_ru kjuate'ndana̱ Urbano, xi 'ba nde titsa'exangire Cristo joni ña, ko Estaquis, xi 'ñu tsimijáa̱n.
45016010	Ta'e_ru kjuate'ndana̱ Apeles, xi je yakutsejen nga 'ñu makjainre ngat'are Cristo. 'Ba nde ta'e_ru kjuate'ndana̱ xinkjin Aristóbulo.
45016011	Ta'e_ru kjuate'ndana̱ Herodión, xi xingia̱ mani. 'Ba nde ta'e_ru kjuate'ndana̱ xinkjin Narciso, xi 'ba nde makjainre ngat'are Na'enchana.
45016012	Ta'e_ru kjuate'ndana̱ Trifena ko Trifosa, xi 'ba nde inyatsa'exangire Na'enna. Ta'e_ru kjuate'ndana̱ Pérsida, xi 'ñu tsimijáa̱n 'ba xi je 'ñu kitsa'exa ngat'are Na'enna ngayeje.
45016013	Ta'e_ru kjuate'ndana̱ Rufo, xi Na'enna kiskja'ajin, 'ba ko nare, xi 'ba nde joni nana̱ mani ngayeje.
45016014	Ta'e_ru kjuate'ndana̱ Asíncrito ko Flegonte ko Hermes ko Patrobas ko Hermas 'ba ko nts'ia xi ñatjen tjindu.
45016015	Ta'e_ru kjuate'ndana̱ Filologo ko Julia ko Nereo ko ndichja ko Olimpas 'ba ko ngatsi'i xuta tsjere Na'enchana xi ñatjen tjindu.
45016016	Tite'nda_ru xingiu ko kjuanimejenre Cristo. Ngatsi'i xuta xi makjainre ngat'are Cristo inyatsikasennu kjuate'nda.
45016017	Jun nts'ia̱, te'bets'a_nuu̱ nga tikuendo yojonu ngat'are xi bakjanya xuta 'ba tsichaja xuta xi kja'ere nga 'bejña kjuana'en ngat'are mé= xi je kisakuyare. Tinyat'axin_ru xutabiu.
45016018	Ngat'a xi 'batsa'en, kui xi bi inyatsa'exangire Na'enna Jesucristo, tusa inyatsa'en mé= xi matsjare yojore. 'Ba ensin en nda nchja nga 'bonachare xuta xi kje 'ñu= mankjinjínre mé= xi tse'e Na'enchana.
45016019	Ngatsi'i be= nga nik'etjusun ion. Kui kjua tsja manina̱ ngat'a tsojon 'ba mejénna̱ nga ngisa ku̱ankjin ngisanu ngat'are mé= xi nda 'ba nga k'uejñat'axiun mé= xi bi nda.
45016020	'Ba Na'enchana xi tsjana kjuaxiu je mején sukine chanayiu ngi ndsakú. Ngatjas'enu kjuandare Na'enna Jesucristo.
45016021	Inyatsikasennu kjuate'nda Timoteo, xi 'ba nde titsa'exangire Jesucristo joni an, ko Lucio ko Jasón 'ba ko Sosípater, xi xingia̱ mani.
45016022	'Ba an Tercio xi tu tetsi'indaa̱ xujunbi, 'ba=nde tetsikasen_nuu̱ kjuate'nda ngat'are Na'enna ngayeje.
45016023	Tsikasennu kjuate'nda Gayo, xi ndaba tejñaña̱ 'ba ña mañajan ngatsi'i xuta xi makjainre ngat'are Cristo. 'Ba nde inyatsikasennu kjuate'nda Erasto, xi tjinre xa nga 'bejñatjo tonre naxinando, 'ba nde nts'ia Cuarto.
45016024	Kjuandare Na'enna Jesucristo ngat'ejñajinnu ngatsi'u. 'Ba ngatjama.
45016025	Ngatjanichjire Na'enchana. Kui ku̱an sa'en nga kixi kuinyo jotsa'en tsu en ndare. Kui en ndabi xi texinyaa̱ 'ba xi tjinikja'axtiuya ngat'are Jesucristo. Xi 'bejñatsejen nganda'e mé= xi 'ejña'mo 'nda nixtjin kuatse jan.
45016026	Je= kis'ejñatsejen nganda'e ngat'are xujun xi kitsi'indu nchja chinga profeta 'ba tji'miyare ngayéje naxinanda xi tjin ngasun'ndio. 'Batsa'en 'exa Na'enchana xi tijñakunntsjai, tuxi ku̱akjainnire 'ba sik'etjusun enre ngatsi'i xuta.
45016027	Ngat'are Jesucristo ngatjas'ejñatsejenntsjai kjuajere Na'enchana xi jngututu 'ba xi nkjin kakun. 'Ba ngatjama.
46001001	An, Pablo, tetsikasen_nuu̱ xujunbi, xi jngu apóstore Jesucristo jotsa'en kuamejénre Na'enchana nga ja'ajinna̱. An ko nts'ia Sóstenes tenikasee̱n xujunbi.
46001002	Jun xi makjainnu ngat'a tse'e Jesucristo xi tetsubo naxinanda Corinto, ngat'are Cristo Jesús kitsitsjenu Na'enchana 'ba ja'ajinnu nga kuon xuta tsje xi tse'e, 'ba nga tu jngu kuon ko ngatsi'i xuta xi tsichjire ja'enre Na'enna Jesucristo. Xi Na'enna 'ba nde Na'enre xutabiu ngayeje.
46001003	Ngatjas'enu kjuanda ko kjuaxiu xi tsjana Na'enchana ko Na'enna Jesucristo.
46001004	Ngantsjai tsja_ra̱ kjuanda Na'enchana ngat'anu, nga fa'etsjenna̱ kjuanda xi kitsjanu ngat'are Cristo Jesús.
46001005	Ngu kisakunu ngat'are Jesucristo ngayéje kuya kjuanyina xi tsja Na'enchana, jotsa'en nga nda nukjuo 'ba jotsa'en nga ku̱ankjinnu ngayéje xi tjin.
46001006	'Ba 'batsa'en kis'ejñatsejenni ngajinnu nga kjuakixi en xi kis'eya nijmi ngat'a tse'e Cristo.
46001007	Kui kjua nijnguú kjuanda xi tsjana Na'enchana chajaninu nga techuya_ru nixtjin nga kjua'e ngani Na'enna Jesucristo.
46001008	'Ba kixi= sikinyanu Na'enchana ka'nda nga kjuet'a nixtjin, tuxi bi s'e̱ninu je nixtjin nga kjua'e ngani Na'enna Jesucristo.
46001009	'Ba Na'enchana tsik'etjusun= mé= xi tsutitjun nga sa'en, 'ba kui= xi kinchjanu nga tu jngu kuon ko Ki'ndire, xi Na'enna Jesucristo.
46001010	Jun nts'ia̱, nga ko ja'enre Na'enna Jesucristo te'bets'a_nuu̱ nga tujngu ngatjamantsjai kjuafa'etsjennu 'ba nga bi ngatjas'e kjuasi ngajinnu. Tusa jngu ti'on yojonu ngat'are jotsa'en nga nikja'etsjion 'ba nga jotsa'en 'yo ngat'are xi tjin.
46001011	'Bi texia̱n, nts'ia̱, ngat'a xinkjin Cloé ye'ena̱ nijmi nga kjuasixu tjin ngajinnu.
46001012	Kibi= xi texinña̱ ngat'a tjinxu xi tsu: “An= ña̱ tse'e Pablo.” 'Ba tjinxu xi tsu: “Tse'e Apolos= ña̱.” 'Ba tjinxu xi tsu: “Tse'e Pedro= ña̱.” 'Ba tjinxu xi tsu: “Tse'e Cristo= ña̱ an.”
46001013	¿A nkjin= ya mani Cristo? ¿A Pablo= xi kis'et'a kru nga tu kjuanda tsojon? ¿Asa ja'enre Pablo kisatendañú?
46001014	'Ba tsja_ra̱ kjuanda Na'enchana nga nijnguú jun yatenda_nuu̱, tu Crispo sani ko Gayo.
46001015	Meni 'batsa'en ni'yá kuetsuni nga nga ko ja'enna̱ kisatendani.
46001016	Ngu, 'ba=nde yatendaa̱ xinkjin chinga Estéfanas. Tunga bi fa'etsjenna̱ tsa tjin xi yatenda ngisaa̱.
46001017	Ngu Cristo bi kui xa kitsikasennina̱ nga xuta kuatendaa̱, tusa nga sikja'axtiuyaa̱ en ndare 'ba nga bi en xi tsjatsu sichjaa̱n nga kuinchjaa̱, tuxi bi cha̱jani kjua'ñu xi tjinre kjuabeyare Cristo nga k'ent'a kru.
46001018	Ngat'a en xi s'eya nijmi ngat'are kjuabeyare Cristo nga k'ent'a kru, tu jaan mare xuta xi inyachaja. Tunga ngat'ana ña xi te'bangia, kui enbiu xi kjua'ñure Na'enchana.
46001019	Ngat'a 'bi= tsa'en kua'indut'a enre Na'enchana: “Sichajaa̱ kjuachjinere xuta nkjin kakun, 'ba k'uejñat'axia̱n xi tsikja'etsjen nchja xi mankjinre xi tjin.”
46001020	¿Ñá tijña xuta nkjin kakun? ¿Ñá tijña xuta chjine xujun? ¿Ñá tijña xuta xi mare nchja ngat'a tse'e mé= xi tjin ngasun'ndio? Na'enchana je kitsiskayare kjuafa'etsjenre xuta xi tjin ngasun'ndio.
46001021	Ngat'a ngajin kjuankjin kakunre Na'enchana 'enda nga bi ko kjuankjin kakun xi tjinre xuta ngasun'ndio ku̱an skuexkunni kui. Tusa kuatsjare Na'enchana nga tsik'angi xuta xi makjainre ngat'a tse'e en xi kjinikja'axtiuyare, en xi tu jan mare xuta ngasun'ndio.
46001022	Ngat'a xuta judío mejénre skue chu̱ba̱ xi kuakutsejen kjua'ñure Na'enchana, 'ba xuta griego mangisjai kjuankjin kakun.
46001023	Tunga ji̱n tenikja'axtiuyee̱ ngat'a tse'e Cristo xi kis'et'a kru. Xi 'bejñare kjuana'en xuta judío 'ba xi tu jaan mare naxinanda xi yak'a.
46001024	Tunga xuta xi Na'enchana je kinchjare tuxi k'uangini, ninga xi judío, ninga xi griego, kui= xi kiskjebetjo Cristo xi kjua'ñure ko kjuankjin kakunre Na'enchana.
46001025	Ngat'a xi tse'e Na'enchana xi tu jaan mare xuta, kui= xi ngisa tse kjuankjin kakun tjin ngisare nga ko mare kjuankjin kakun xi tjinre xuta. 'Ba xi tse'e Na'enchana xi tsajainre nga'ñu mare xuta, kui= xi ngisa tse nga'ñu tjin ngisare nga ko mare nga'ñu xi tjinre xuta.
46001026	Jun, nts'ia̱, tikja'etsjion 'yá kuon kionga Na'enchana kinchjanu. Bi nkjin mañu xi xuta nkjin kakun mare xuta nga'e ngasun'ndio. Bi nkjin mañu xi ngaku, 'ba bi nkjin mañu xi nda 'yaxkunnu.
46001027	Tunga Na'enchana ja'ajin= xuta xi chikun mare xuta nga'e ngasun'ndio, tuxi sjanire kjuasuba xuta nkjin kakun. 'Ba Na'enchana ja'ajin= xuta xi tu jaan be xuta nga'e ngasun'ndio, tuxi sjanire kjuasuba nchja ngaku.
46001028	Xuta xi bi 'yaxkun nga'e ngasun'ndio 'ba xi 'yaton, kui= xi ja'ajin Na'enchana, tuxi bi sichjinire xuta xi tjin.
46001029	'Ba meni tu'yá ku̱an nk'a k'uaxjeni yojore ngixkun Na'enchana.
46001030	Tunga Na'enchana tu jngu kitsa'enkonu Cristo Jesús 'ba kitsa'en nga Cristo xi ku̱an kjuankjin kakunna. Ngat'are Cristo je kuakixia ngixkun Na'enchana 'ba kjinitsjena 'ba kuachjintjai jena.
46001031	'Bamani, jotsa'en kua'indut'a enre Na'enchana: “Tsa tjin xi mejénre nk'a k'uaxje yojore, nk'a ngatja'baxje yojore ngat'are mé= xi kitsa'en Na'enchana.”
46002001	'Ba an, nts'ia̱, kionga kijia̱ nga kitsikja'axtiuya_nuu̱ en xi Na'enchana 'ejña'mo nixtjin kuatse jan, bi en xi na'enre asa en xi tsjatsu kitsichjaa̱n.
46002002	Ngu, bi kuamejénna̱ kinchjaa̱ ngajinnu ngat'a tse'e kja'e tsajmi, tu ngat'a tse'e Jesucristo sani 'ba ngat'a tse'e kjuabeyare t'a kru.
46002003	'Ba inda ts'axjia̱ yojona̱ nga tsakatejñajin_nuu̱. Kitsakjua̱n 'ba niki jatse=ña̱.
46002004	'Ba kionga jako_nuu̱ 'ba kitsikja'axtiuya_nuu̱ enre Na'enchana, bi kitsichjaa̱n en xi tsjatsu tuxi ku̱akjainnire xuta. Tusa Isennixtjintsjere ko kjua'ñure Na'enchana kis'ejñatsejen ngajinre en xi kinchjaa̱,
46002005	tuxi ngat'are kjua'ñure Na'enchana ku̱akjainninu 'ba bi ngat'are kjuankjin kakunre xuta.
46002006	Tunga ngajinre xuta xi je mankjinre ngat'a tse'e mé= xi tse'e Na'enchana, chuko nijmi=ni̱ en nkjin kakun, tunga bi en nkjin kakun xi bakuya xuta, ninga bi xi tse'e xi batexuma nga'e ngasun'ndio xi je inyatsichaja kjua'ñure.
46002007	Tusa chuba nijmii̱ ngat'are kjuankjin kakunre Na'enchana xi tijña'mo. Kjuankjin kakun xi 'ejña'mo Na'enchana 'ba xi 'endatitjun nga kje tsindajín ngasun'ndio, tuxi s'e̱nina kjuaje.
46002008	Nijnguú xi batexuma ngasun'ndio kuankjinre kibiu. Ngat'a tsa kuankjinre, bi yat'a kru Na'enna xi tjinre kjuaje.
46002009	Tunga jotsa'en kua'indut'a enre Na'enchana: “Mé xi nisañajanni tsabe xuta 'ba bi kjint'e 'ba bi kuán kitsikja'etsjen, kui= xi Na'enchana 'endatitjun nga tu kjuanda tse'e xuta xi tsimején kui.”
46002010	'Ba kui=bi xi 'ejñatsejenna Na'enchana ngat'are Isennixtjintsjere. Ngat'a Isennixtjintsjere Na'enchana kutsejenjin yeje xi tjin, ka'nda xi 'ñu 'mo tijña tse'e Na'enchana.
46002011	Ngat'a, ¿a tjin= xuta xi be jótsa'en inyatsikja'etsjen xuta xi yak'a? ¿A bi tu nga jngu jngu xuta xi be jótsa'en titsikja'etsjen? 'Ba nde 'ba= tsa'enni tu'yá be mé= xi titsikja'etsjen Na'enchana. Tu jngu sani Isennixtjintsjere Na'enchana xi be.
46002012	'Ba bi isennixtjin xi tsa'exajinre ngasun'ndio kisakuna ña, tusa Isennixtjintsje xi ndibani ngat'are Na'enchana, tuxi ku̱ankjinnina kjuanda xi kitsjana kui.
46002013	'Ba ngat'are xi mixii̱n, bi nichjee̱n en xi bakuyani̱ xuta xi nkjin kakun, tusa nichjee̱n en xi bakuyani̱ Isennixtjintsjere Na'enchana. 'Ba 'batsa'en 'miya_ri̱ xuta xi tijñajinre Isennixtjintsjere Na'enchana mé= xi tse'e Isennixtjintsjio.
46002014	Tunga xuta xi tsajainre Isennixtjintsjere Na'enchana bi kjebetjo mé= xi tsja Isennixtjintsjio, ngat'a tu jaan mare. 'Ba ni̱bi ma mankjinre ngayeje, ngat'a tu jngu sani Isennixtjintsjere Na'enchana xi 'bejñatsejen jó tjinnire kibiu.
46002015	Xi tijñajinre Isennixtjintsjere Na'enchana, kui= xi mankjinre jó tjinnire ngayéje xi tjin. Tunga xuta xi yak'a bi mankjinre jó kun xuta xi tjindujinre Isennixtjintsjere Na'enchana.
46002016	Ngat'a 'bi= tsa'en kua'indut'a enre Na'enchana: “¿'Yá= xi be mé= xi titsikja'etsjen Na'enchana? ¿'Yá= xi kuakuyare?” Tunga kjuafa'etsjenre Cristo kich'a ña, 'ba 'batsa'en nikja'etsjian jotsa'en tsikja'etsjen kui.
46003001	An bi kuán jako_nuu̱, nts'ia̱, jotsa'en fakua̱ xuta xi batexumare Isennixtjintsjere Na'enchana, tusa fako_nuu̱ jotsa'en fakua̱ xuta xi tsik'etjusun mé= xi mejénre yojore asa joni xuta xi sa'e k'uetuts'inre ngat'a tse'e Cristo.
46003002	Kui kjuañu yakuyani_nuu̱ joni nisti ki'ndi xi ndachiki tiba'ere 'ba bi tsajmi xi taja tjinikjine. Ngat'a bi kuankjinnu joni xuta chinga, ninga ka'nda nganda'e kje majínnu,
46003003	ngat'a tojo tenik'etjusun=ñu mé= xi mejénre yojonu. Kionga tjin ngajinnu kjuachini ko kjuasi, ¿a bi tsunire nga tojo tetsubo jotsa'en tjindu xuta xi bi makjainre ngat'a tse'e Na'enna Jesucristo? ¿A bi tsunire nga tojo tenik'etjusun mé= xi mejénre yojonu?
46003004	Kionga tjin xi tsu: “An tse'e Pablo= ña̱”, 'ba tjin xi tsu: “Tse'e Apolos= ña̱ an”, ¿a bi 'ba teño'on joni xuta xi bi makjainre ngat'a tse'e Na'enna Jesucristo?
46003005	Ngu 'batsa'en tsu'ba, ¿'yá= kuán Pablo? ¿'Ba 'yá= kuán Apolos? Kui= xi tu chu'ndanu kuán, 'ba Ngat'are= kui kuakjainnu ngat'a tse'e Na'enna Jesucristo. Ngu nga jngui jngui kjiña'an=nii̱ xa xi kitsjani̱ Na'enchana.
46003006	An 'entjía̱, 'ba Apolos inyandangire, tunga Na'enchana xi kitsink'a.
46003007	'Ba 'batsa'en tsu'ba, tumejín xi 'bentje ninga xi minyandangire. Tu Na'enchana sani xi tsink'a, kui= xi je.
46003008	'Ba xi 'bentje ko xi minyandangire tu jngu. Tunga nga jngu jngu s'e̱chjire jotsa'en nga kitsa'exa.
46003009	Ngat'a ji̱n ñatjen= teña'axat'a_ri̱ Na'enchana. 'Ba jun jo=ni tsujmi ntjere Na'enchana, 'ba jo=ni ni'ya xi kui ti'benda= ngayeje.
46003010	Ngat'are kjuandare Na'enchana xi kika'ena̱, nga an kuáa̱n chamaestru chjinexjo xi 'enda tuts'in xjo. 'Ba nganda'e kja'e= tikjenitjen xjore ni'yo. Tunga nga jngu jngu nda ngatakutsejen jótsa'en nga sindasun xjo.
46003011	Ngat'a tu'yá nde ku̱an sindani kja'e tuts'in xjo nga ko mare xi je tikijño, ngat'a Jesucristo jo=ni tuts'in xjore ni'yo.
46003012	'Ba ngasun tuts'in ni'yo ku̱an xjunitjensun xjo xi ku̱andakoni oro, plata, asa ndiojo xi nda kun, yate, ndiji, asa xka nda̱je.
46003013	'Ba xa xi kitsa'en nga jngu jngu xuta s'e̱jñatsejen nixtjin nga ku̱anre kjua ngasun'ndio. Ngat'a ndi'i xi kjua'e kui nixtjinbiu skut'ayako 'ba kuakutsejen mé= kuya xa xi kitsa'en nga jngu jngu xuta.
46003014	Tsa xare xi kiskjenitjensun tuts'inre xjo xukjuakore ndi'u, kui= xi sa̱kure chjire.
46003015	Tunga tsa 'yá= xi kuiti xare, kui= xi sichaja mé= xi kitsa'en, ninga tsa tu kui tajngu k'uangi joni jngu xi ti'betukajin ndi'u.
46003016	¿A bi 'yo nga jun= ñu ningure Na'enchana 'ba nga Isennixtjintsjere tijña ngajinnu?
46003017	Tsa tjin xi sikjekjua ningure Na'enchana, Na'enchana sikjekjua xi 'ba sa'en. Ngat'a tsje ningure Na'enchana, 'ba jun= ñu ningubiu.
46003018	Tu'yá ngata'bejñure yojore. Tsa tjin ngajinnu xi 'batsa'en tsikja'etsjen nga kui jngu xuta nkjin kakun ngajinre xuta xi tjin ngasun'ndio, tusa xuta xi tumé chjire ngatatsa'en yojore, tuxi ku̱anni jngu xuta nkjin kakun ngixkun Na'enchana.
46003019	Ngat'a kjuankjin kakun xi tjinre ngasun'ndebi, kui= xi tumé chjire ngixkun Na'enchana. Ngat'a 'bi= tsa'en kua'indut'a enre Na'enchana: “Na'enchana tsa'en nga ndekuini kjuamañare xuta nkjin kakun kajin.”
46003020	'Ba 'ba=nde tsa'en kua'indut'a ngayeje: “Na'enchana be= nga tumé chjire mé= xi tsikja'etsjen xuta nkjin kakun.”
46003021	'Bamani, tu'yá nk'a ngata'baxje yojore ngat'are xuta xi tjenngire. Ngu tsojon ngayéje xi tjin.
46003022	A Pablo=, Apolos=, Pedro=, ngasun'ndio=, kjuabenichun= ko kjuabeyo, xi tjima nganda'e ko xi ku̱an; tsojon ngayéjebiu.
46003023	'Ba jun tse'eru Cristo, 'ba Cristo Na'enchana tse'e.
46004001	'Bamani tsu'ba, tu 'ba=tsa'en cha kakunnii̱ joni xuta xi inyatsa'exat'are Cristo, nchja xi kitsja xare Na'enchana nga kuakuya mé= xi 'mo tijña ngat'a tse'e.
46004002	Ngu, xi kika'ere jngu xa, tjinnere nga kixi kueko xare.
46004003	Tunga ngat'a tsa'an, bi mafona̱ tsa ku̱anna̱ kjua ngixkún asa ngixkun juez xi tjin ngasun'ndio. Ninga bi sa'en_ra̱ kjua yojona̱ ngayeje.
46004004	Ninga tsa xia̱n nga tsje tjin kjuafa'etsjenna̱, bi kui kjua ku̱atsjeniña̱ ngixkun Na'enchana. Ngat'a xi tsa'enna̱ kjua, kui= xi Na'enna.
46004005	Kui kjuañu bi jun tjun ña'anñu kjua kionga kje fa'ejín Na'enna Jesucristo. Kui kuakutsejen mé= xi tijña'mo ña jñu chun, 'ba k'uejñatsejen jotsa'en tjindu inimare xuta. Kui nixtjinbiu tu Na'enchana xi nda kuinchja ngat'are xuta jotsa'en 'bakore mé= xi kitsa'en nga jngu jngu.
46004006	Nts'ia̱, tu kjuanda tsojon= nga te'bejña kusaa̱n ngat'ana̱ 'ba ngat'a tse'e Apolos, tuxi xiañu ngat'ani̱ nga bi kuitjaxtiune_ru mé= xi kua'indut'a xujun. Bi nda tjin tsa nk'a kjui'naxjo yojonu ngat'are jngu xuta xi jun tjenngi_ru 'ba ch'o tsa'en xio xi kja'ere.
46004007	Ngat'a, ¿'yá xi tsu nga ji xi ngisa ndai ngajinre xuta xi yak'a? ¿Mé= xi tjinri xi bi kitsjari Na'enchana? 'Ba tsa kika'eri xi tjinri, ¿ánñu nk'a 'naxjeni yojori joni tsa ji kjiña'an tajngui?
46004008	Jun jo=ni xuta xi je 'ñu kitsere, jo=ni xuta nyina. Jun jo=ni rey xi bi nde machjenni_ri̱ ji̱n. Mejénna̱ nga rey kjuakixi kuon tsakaiñu, tuxi ko ji̱n sa̱kut'anini̱ xanu nga ñatjen kuatexuma.
46004009	Ngu 'batsa'en tsikja'etsjia̱n an nga ji̱n xi apóstol kuái̱n, Na'enchana kitsikinyanii̱ nga'nde xi fet'ani, joni nchja xi tjinnere nga kjuinik'en. 'Ba ankjele ko xuta kutsejen'akunni jótsa'en nikja'andaini̱ ngixkun.
46004010	Ji̱n jo=ni xuta chikun kuái̱n ngat'a Cristo teña'axat'a_ri̱, tunga jun= xi xuta nkjin kakun ngat'a tu jngu mo ko Cristo. Ji̱n= xi xuta inda, tunga jun tjinnu nga'ñu. Jun= xi 'ñu nda benu xuta, tunga ji̱n betonni̱.
46004011	'Ba ka'nda nganda'e temitjaxtii̱ kjindia ko xinda. Tsajainni̱ najñu 'ba tibichut'ani̱ 'ba tu chu̱ba̱ tetsumasun=nii̱.
46004012	'Ba tifejndani̱ nga 'ñu teña'axai̱. Ch'o tsuni̱ xuta, tunga 'bets'a=ni̱ ngat'a tse'e xi 'ba tsuni̱, tuxi Na'enchana sichikunta'enni ninga 'ba inyatsu. Tjenngikeni̱ xuta, tunga chukjuako=ni̱.
46004013	Ch'o tsa'en fakoni̱ xuta, tunga en nda ningojo_ri̱ xi 'ba tsuni̱. Jo=ni xtje bekakunni̱ xuta ngasun'ndio, joni tsajmi xi tumé chjire ka'nda nixtjin nganda'e.
46004014	Bi tetsi'indu_nuu̱ kibi, tuxi sjani_nuu̱ kjuasuba. Tusa tefakoya_nuu̱ jun xi joni ki'ndina̱ xi 'ñu tsimijaa̱n.
46004015	Ngu, ninga tsa te mi xuta s'e̱nu xi kuakuyanu ngat'a tse'e Cristo, tunga bi nkjin na'en s'e̱nu. Ngat'a jo=ni na'ennu kuáa̱n an ngat'are Cristo Jesús nga kitsikja'axtiuya_nuu̱ en ndare.
46004016	'Ba 'batsa'en tsu'ba, 'bets'a_nuu̱ nga chjunginuu̱.
46004017	Kui kjua tetsikasenni_nuu̱ Timoteo, xi jo=ni ki'ndina̱ xi 'ñu tsimijaa̱n 'ba xi nda makjainre ngat'a tse'e Na'enna Jesucristo. Kui= xi sikja'etsjenyanu jótsa'en tefikua̱ yojona̱ ngat'are Cristo Jesús, 'ba jótsa'en bakuya ngaya ngayéje ningu xi tjin tuña nga'ndeñu.
46004018	'Ba tjin yak'a ngajinnu xi nk'a inya'baxje yojore nga inyatsikja'etsjen nga bi kjuikun_nuu̱.
46004019	Tunga kjuikun xati_nuu̱ tsa Na'enchana mejénre, 'ba meni kio skuia̱ mé= xi mare ña'an xi nk'a 'baxje yojore, 'ba nga bi tsa tu enre xi 'ba tsu.
46004020	Ngat'a bi en xi tsja tsu xi bakutsejen jotsa'en batexuma Na'enchana, tusa jotsa'en fiko yojore xuta bakutsejen kjua'ñure Na'enchana.
46004021	¿Jótsa'en mejénnú? ¿A kjuatiko_nuu̱ 'ba sikja'a_nuu̱ kjuanima nga kjuechukun_nuu̱? ¿Asa kjuiko_nuu̱ kjuanimejen ko kjuant'ekjua?
46005001	'Ba kjuakixi= nga tjinu'yare nga tjin ngajinnu jngu xi ndekuini najunre tijñakoni. Ka'nda xuta xi bi makjainre ngat'a tse'e Na'enchana bi 'ba tsa'en.
46005002	'Ba tu ngisa= nk'a 'naxjo yojonu nga'ndere nga s'e̱nu kjuaba. Kui xuta xi 'ba titsa'en tjinnere nga kjui'naxjejiun ngajinnu.
46005003	'Ba an, ninga bi tejñajin_nuu̱, tunga tijñakonu kjuafa'etsjenna̱. 'Ba jo=ni tsa tejñajin_nuu̱, nga kitsa'en_ra̱ kjua nga yanejia̱ xuta xi 'ba titsa'en.
46005004	Kionga ko ja'enre Na'enna Jesucristo ku̱añajant'a_ru xingiu, 'ba=nde k'uejñajinnu kjuafa'etsjenna̱ ko kjua'ñure Na'enna Jesús ngayeje.
46005005	'Ba kio singantsjare chanayiu xuta xi 'ba titsa'en, tuxi kjuetsunni yojore xi tjinre je 'ba k'uangi inimare nixtjin nga kjua'e ngani Na'enna Jesús.
46005006	Bi nda tjin nga nk'a kjui'naxjo yojonu. ¿A bi 'yo nga jngu stinchi na'yu san tsisan yeje ninga tse na'yu?
46005007	Tisent'axin_ru na'yu san chinga xi titsikjetsunnu, tuxi ku̱anñu joni na'yu xatse xi tsajainre na'yu san, xi joni na'yu xi nichjan nga s'i pascua. Jun=ñu xi kui nganda'e, ngat'a Cristo xi chutsangare s'i pascuana je k'enntjaina.
46005008	'Bamani tsu'ba, kjui'naxjia s'iu nga sichjan niñuxtila xi tsajainre na'yu san. Xi tsunire nga tsje tijña inimana 'ba nga tjin ngajinna kjuakixi. 'Ba xanikja'a na'yu san chingó, xi tsunire kjuats'en ko kjuach'o.
46005009	'Ba xujun xi sa kitsikasen_nuu̱ kixin_nuu̱ nga bi sijnguko yojonu xuta xi tjindujin kjuaska.
46005010	Tunga nga 'ba kixin_nuu̱, bi kixin_nuu̱ nga kuinyat'axinkjin_ru xuta xi bi makjainre ngat'a tse'e Na'enna Jesucristo xi tjindujin kjuaska, asa xi 'ñu mejénre tsajmi, asa xi tsa'en cheje, asa xi tsichjire na'en xi ntsja xuta kuandani. Ngat'a tsa bi mejénnú kuetsubajin_ru xuta xi 'ba inyatsa'en, tjinne=re nga k'uetju nga'e ngasun'ndio.
46005011	Tusa kixin_nuu̱ nga kitsi'indu_nuu̱ nga bi nijnguko yojonu tu'ya xi nts'ia tsure yojore tunga tojo tijñajin kjuaska, asa xi 'ñu mejénre tsajmi, asa tsichjire na'en xi ntsja xuta kuandani, asa nchja en ch'otsu, asa mach'i, asa tsa'en cheje. Xi 'ba tsa'en ka'nda bi chineko niñu.
46005012	Ngat'a bi an 'bakona̱ nga sa'en_ra̱ kjua xi tjindu ngandetsian, xi bi makjainre ngat'a tse'e Na'enna Jesucristo. Tunga ¿a bi jun 'bakonu nga si'an_ru kjua xi tjindu ngaya, xi makjainre?
46005013	Ngat'a Na'enchana sa'enre kjua xi tjindu ngandetsian. Kui kjuañu tichuxjejinñu ngajinnu xuta xi timajngi je.
46006001	'Ba kionga ngajinnu tjin jngu xi tjinkore kjua ko kja'e nts'ia, ¿a ku̱an= kakun nga ngat'are xutaxa xi bi bekun Na'enchana kjuik'endako kjua nga'ndere nga ngixkun xuta tsjere Na'enchana?
46006002	¿A bi 'yo nga xuta tsjere Na'enchana sa'enre kjua naxinanda xi tjin ngasun'ndio? 'Ba tsa jun si'an_ru kjua naxinando, ¿ánñu bi maninu 'benda kjua xi ichi?
46006003	¿A bi 'yo nga ka'nda ankjele ña si'an_ra kjua? Kui kjuañu tjinnenire ku̱anna k'uenda kjua xi tisakuna ngasun'ndio.
46006004	Kui kjuañu kionga tjinkonu kjua xingiu ngat'are kjua xi tjin ngasun'ndio, ¿ánñu nchja xi bi 'yakun ngajinre xuta xi makjainre ngat'a tse'e Na'enna mangichunñu nga k'uenda kjuanu?
46006005	'Bi xin_nuu̱ tuxi ku̱asubaninu. ¿A nijngukjín= tjin ngajinnu xi nkjin kakun, xi ku̱anre k'uendare kjua nts'ia?
46006006	Tunga xi tjima ngajinnu, ndekuini nts'ia inyabangi xinkjin 'ba ngixkun xutaxa xi bi makjainre ngat'a tse'e Na'enna 'ba inyatsa'en.
46006007	Ngu nga nde jun tjis'ekonu kjua xingiu, kui= xi ne ch'o tjin. ¿A bi ngisa nda ni tsa xukjuakonu tume kjua xi bi 'ba tjin xi ku̱ato'on? ¿A bi ngisa nda ni tsa kua'e'ndio nga si'annu cheje?
46006008	Tunga nde jun= teña'anñu xi bi 'ba tjin 'ba ko cheje. 'Ba nts'ia xi 'ba teniko.
46006009	¿A bi 'yo nga xuta ch'okun bi sa̱kure nga'nde ña batexuma Na'enchana? Bi 'bejñu_ru yojonu. Bi kjua'as'en ña batexuma Na'enchana xuta xi tjindujin kjuaska, 'ba xi tsichjire na'en xi ntsja xuta kuandani, 'ba xi kjuachajngi tsa'ent'are xinkjin, 'ba xi xanda,
46006010	ninga xi tsa'en cheje, ninga xi 'ñu mejénre tsajmi, xi mach'i, 'ba xi nchja en ch'otsu, 'ba xi 'bonachare xuta xi kja'ere. Ngatsi'i xuta xi 'ba tsa'en, bi sa̱kure nga'nde ña batexuma Na'enchana.
46006011	'Ba kui=biu xi 'ba nde kitsa'en yak'a xi tjin ngajinnu nixtjin kuatse jan. Tunga nganda'e je= kisanejun, je kuatsjio, 'ba xuta kixi= je kuon ngixkun Na'enchana ngat'are mé= xi kitsa'en Na'enna Jesucristo ko Isennixtjintsjere Na'enchana.
46006012	“Ma= tsa'aa̱n tume tsajminu”, tsu xuta. 'Ba= tjin tsakaiñu, tunga bi nda ngayéje kibiu. Ninga tsa ma tsa'aa̱n tume tsajminu, tunga bi sja'ndia̱ tsa kui xi kuatexumana̱.
46006013	“Xi chine tse'e= ngats'a, 'ba ngats'a tse'e= xi chine”, tsu xuta ngayeje. 'Ba= tjin tsakaiñu, tunga Na'enchana sikjekjua ngojó. Bi kich'a yojona tuxi siskakoña. Tusa yojona tse'e= Na'enna, 'ba Na'enna tse'e yojona.
46006014	Jotsa'en nga ko kjua'ñure Na'enchana kitsikja'ayare Na'enna ngajinre mik'en, 'ba=nde tsa'en sikja'ayana ña ngayeje.
46006015	¿A bi 'yo nga yojonu, jo=ni tsa ichi yojore Cristo? Kui kjuañu, jngu xuta xi ichi yojore Cristo ya'a, ¿a sikjen yojore tuxi sijngukoni jngu chjun ska? ¡Ngu niñajanni!
46006016	¿A bi 'yo nga xi tsiko jngu chjun ska, kui xi tsijnguko yojore chjun sko? Ngat'a 'ba=tsa'en kua'indut'a enre Na'enchana: “Tu jngu ku̱an yojore ngojó.”
46006017	Tunga xi tu jngu tsa'en ko yojore Na'enna, kui= xi tu jngu ku̱an ko kjuafa'etsjenre ngayeje.
46006018	Kui kjuañu tisent'axin_ru ngayéje kuya kjuaska. Tume je xi kja'ere xi tsa'en xuta bi fa'as'enjin yojore. Tunga xi tijñajin kjuaska, nde kui tajngu tikjejeta'enni ngat'are yojore.
46006019	¿A bi 'yo nga yojonu xi ningure Isennixtjintsje xi tijñajinnu, xi Na'enchana kitsjanu? 'Ba bi nde tsojon tajnguni yojonu.
46006020	Ngat'a kuachjintjaiñu nga tsindanu. Kui kjua tichjenñu yojonu nga sichji_ru Na'enchana.
46007001	Mejénna̱ kjuako_nuu̱ nganda'e ngat'a tse'e xi kichjaningiyanuu̱ nga kjinikasennuu̱ xujun. Nda= tjin tsa jngu xuta bi siko jngu chjun.
46007002	Tunga ngat'are kjuaska xi matsjare yojona, kui kjua tusa ngisa ndani nga jngu jngu xi'in ngatjas'ere chjunre, 'ba nga jngu jngu chjun ngatjas'ere xi'inre.
46007003	'Ba xi xi'in kuán ngatatsik'etjusunre chjunre nga siko, 'ba nde xi chjun kuán ngatatsik'etjusunre xi'inre ngayeje.
46007004	Ngat'a xi chjun kuán bi nde kui tajnguni batexumanire yojore, ngat'a 'ba=nde batexumare xi'inre ngayeje. 'Ba nde 'ba=tsa'enni xi xi'in kuán. Bi nde kui tajngu batexumanire yojore, ngat'a 'ba=nde batexumare chjunre ngayeje.
46007005	'Bamani, bi 'bech'o_ru yojonu xingiu. 'Ba tsa 'ba si'on, t'endako titjun xingiu, tuxi 'batsa'en chuba nixtjin singantsjakjinni_ru yojonu nga xuko Na'enchana. 'Ba jaskan kuetsuko ngañu xingiu, tuxi bi skut'ayakoninu chanayiu, nga bi xukjuakonu nga k'uechjon_ru yojonu.
46007006	Nga 'ba texin_nuu̱, tetsja'nde_nuu̱ nga ku̱an 'ba si'on. Bi kjuatexuma xi tetsja_nuu̱ tsa tjinnere nga 'ba si'on.
46007007	'Ba mejénna̱ tsakaiñu tsa ngatsi'i xuta ku̱an joni an tsakaiñu, tunga ja kja'e ja kja'e kjuanda kitsjana Na'enchana nga jngua jngua. Bi tu jngu kjuanda xi kika'ena.
46007008	'Ba xin_ra̱ xuta xi tsajainre chjun 'ba ko yanchjin xi tsajainre xi'in 'ba ko yanchjin k'an, nga nda= tjin tsa 'batsa'en k'uendu joni an.
46007009	Tunga tsa bi xukjuare nga k'uechjonre yojore, tusa ngatixan. Ngat'a ngisa= nda tjin nga kuixan tu 'bani nga 'ñu kuetsu inimare.
46007010	Ngu, xi je tsixan tetsja_ra̱ kjuatexumabi, kjuatexuma xi bi tsa'an, tse'e= Na'enna Jesucristo. Xi chjun kuán bi ngatsik'ejña xi'inre.
46007011	'Ba tsa sik'ejña xi'inre, bi nde ngatixanni asa tusa ngatjakonda ngani xi'inre. 'Ba nde 'batsa'enni xi xi'in kuán bi ngatsik'ejña chjunre.
46007012	'Ba ngat'are xuta xi yak'a, an xin_ra̱, bi tsa Na'enna Jesucristo xi 'batsa'en batexumare. Tsa jngu nts'ia tjinre jngu chjun xi bi makjainre ngat'a tse'e Na'enna Jesucristo, 'ba tsa 'batjin kakun chjunre nga k'uejñako, bi ngatatsik'ejña.
46007013	'Ba tsa jngu ndichja tjinre xi'in xi bi makjainre ngat'a tse'e Na'enna Jesucristo 'ba tsa 'batjin kakun xi'inre nga k'uejñako, bi ngatatsik'ejña.
46007014	Ngat'a xi xi'in kuán xi bi makjainre ngat'a tse'e Na'enna Jesucristo, matsje ngixkun Na'enchana tu ngat'are chjunre xi makjainre. 'Ba chjun xi bi makjainre ngat'a tse'e Na'enna Jesucristo, 'ba=nde matsje ngixkun Na'enchana tu ngat'are xi'inre xi makjainre. Tsa bira 'batjin, ki'ndinu bi tsje ngixkun Na'enchana. Tunga nganda'e je tsje ngixkun Na'enchana ki'ndi nistinu.
46007015	Tunga tsa xi bi makjainre ngat'a tse'e Na'enna Jesucristo mejénre sik'ejña chjunre asa xi'inre, ngu, ngatsik'endu xinkjin. Ngu tsa 'batsa'en, bi nde kjinenire nga nts'ia asa ndichja k'uejñako xi bi makjainre ngat'a tse'e Na'enna Jesucristo. Ngat'a Na'enchana kinchja=na tuxi nga kuetsuba s'e̱nina kjuaxiu.
46007016	Ngu, ¿jótsa'en 'yani ji xi chjun kuáin tsa ku̱anri kjuinik'angi xi'inri? 'Ba, ¿jótsa'en 'yani ji xi xi'in kuáin tsa ku̱anri kjuinik'angi chjunri?
46007017	Tunga ngat'endu nga jngu jnguu jotsa'en tijña kjuanda xi kitsjare Na'enchana 'ba jotsa'en tjindu nga kinchjare Na'enchana. Kui=bi xi 'bene_ra̱ ngatsi'i xi makjainre ngat'a tse'e Na'enna Jesucristo.
46007018	Tsa kjinukjuare xi kuán circuncidar, ngu janda ngatjama circuncidar. 'Ba tsa kjinukjuare xi bi kuán circuncidar, ngu, bi 'ba ngatjamata'en.
46007019	Ngat'a tsa kuán circuncidar asa bi kuán circuncidar, bi kui xi chjire. Tu kio sani nga sik'etjusan kjuatexumare Na'enchana, kui= xi chjire.
46007020	Ngu, nga jngu jnguu janda 'batsa'en ngat'endu jotsa'en tjindu nga kinchjare Na'enchana.
46007021	Tsa chu'nda kuáin kionga nga kjinukjuari, bi nikjo_ri yojori. Tunga tsa saku ndiyari nga ku̱andai, ngu tindai yojori.
46007022	Ngat'a xi chu'nda nga kjinukjuare tuxi ku̱ajngukoni Na'enna Jesucristo, nganda'e kui= xi je ndai ngixkun kui. 'Ba nde 'batsa'enni ngat'are xi xuta ndai nga kjinukjuare, nganda'e nde kui= xi chu'ndare Cristo.
46007023	Tse 'echjintjainu Na'enchana nga kuando, kui kjuañu bi ba'e'ndeñu nga chu'ndare xuta kuon.
46007024	'Bamani tsu'ba nts'ia̱, jotsa'en tetsubo nga kjinukjuanu, janda 'batsa'en tetseubo ngixkun Na'enchana.
46007025	'Ba ngat'are yanchjin xi kje tjiínre xi'in, nijnguú kjuatexuma xi tse'e Na'enna Jesucristo tjinna̱ xi sja_ra̱. Tunga xin_nuu̱ jotsa'en tsikja'etsjia̱n. Ngat'a Na'enchana ja'animara̱ nga kitsa'enna̱ jngu xi ma chunre.
46007026	Ngu ngat'ana̱ nda= tjin nga 'batsa'en ngat'endu xuta jotsa'en nga tjindu, tu ngat'are kjuana'en xi tjin nganda'e.
46007027	Tsa tjinri chjun, bi mijnyisjai ndiye jotsa'en sik'ejñe. 'Ba tsa tsajainri, bi mijnyi.
46007028	Tunga tsa kuixain, bi chjuje tsa 'ba si'en. 'Ba tsa jngu chjun xungu bixan, 'ba nde bi kjeje tsa 'ba sa'en. Tunga xi bixan, kui= xi s'e̱re kjuasti xi tse'e ngasun'ndio, 'ba an mejénna̱ k'uejñat'axin_ra̱ kjuastibiu.
46007029	Nts'ia̱, ki=bi xi mejénna̱ xin_nuu̱: Tu chuba nixtjin tijña ngisana. Kui kjuañu nixtjin xi chaja ngisa, xi tjinre chjun ngat'endu joni tsa tsajainre.
46007030	'Ba xi tjinre kjuaba ngat'endu joni tsa tsajainre kjuaba, xi tjinre kjuatsja ngat'endu joni tsa tsajainre kjuatsja, xi batse tsajmi ngat'endu joni tsa tumé tjinre,
46007031	'ba xi titsichjen xi tjin ngasun'ndio ngat'endu joni tsa tumé chjire tsajmibiu. Ngat'a kjue ngasun'nde xi te'ya nganda'e.
46007032	Mejénna̱ nga bi sikjo_ru yojonu. Xuta xi sa'e tijña tajngu, xi kje tjiínre chjun, kui xi tsikja'etsjen xi tse'e Na'enna Jesucristo 'ba jó sa'en tuxi tsja s'e̱nire kui.
46007033	Tunga xi tjinre chjun, kui xi tsikja'etsjen tsajmi xi tjin ngasun'ndio 'ba jó sa'en tuxi tsja s'e̱nire chjunre,
46007034	'ba 'batsa'en bi nde tu jnguni xi tsikja'etsjen. Jngu chjun xi tsajainre xi'in ko jngu chjun xungu, kui xi tsikja'etsjen mé= xi tse'e Na'enna Jesucristo 'ba jótsa'en ku̱atsje yojore ko kjuafa'etsjenre. Tunga yanchjin xi tjinre xi'in, kui xi tsikja'etsjen tsajmi xi tjin ngasun'ndio 'ba jó sa'en tuxi tsja s'e̱nire xi'inre.
46007035	Tu kjuanda tsojon nga 'ba texin_nuu̱ 'ba bi te'bet'a'ñu_nuu̱. Mejénna̱ kuaseko_nuu̱, tuxi kixi kuetsubañu 'ba singantsjakjin_ru yojonu Na'enna Jesucristo nga tu jngu xi sikja'etsjion.
46007036	Tsa tjin xi tsu nga je tjinnere kuixanko chjun xi tijñangire kjua ngat'a bi xukjuare nga k'uechjonre yojore 'ba je nure nga kuixan, tsa 'batsa'en tsikja'etsjen nga kui xi ngisa nda tjin, ngatatsa'en jotsa'en timamejénre. Ngatixan. Bi kjeje tsa 'ba sa'en.
46007037	Tunga xi tjijngu kakun nga bi kuixan 'ba nga bi tjinnere nga 'ba sa'en 'ba bere kakun nga ma 'bechjonre yojore, tsa tsikja'etsjen nga tusa nda tjin nga bi kuixan, ngisa= nda tjin tsa 'ba sa'en.
46007038	Ngu, xi kuixanko ko chjun xi tijñangire kjua, nda= tjin tsa 'ba sa'en. 'Ba xi bi kuixan, ngisa= nda tsa 'ba sa'en.
46007039	Jngu chjun xi je tsixan, tjit'a'ñu ngixkun xi'inre yejerañu xi'inre tijña ngisa. Tunga tsa kueya, je kuandai ngani 'ba ku̱an kuixanko tu'ya xuta xi mejénre, nga tunga xuta xi makjainnire ngat'a tse'e Na'enchana.
46007040	Ningara ngisa nda k'uejña tsakaiñu tsa bi nde kuixanni. Ngu 'batsa'en tsikja'etsjia̱n an, 'ba mana̱ an nga tijñajinna̱ Isennixtjintsjere Na'enchana nga 'ba texia̱n.
46008001	'Ba nganda'e, mejénna̱ kjuako_nuu̱ ngat'are tjiuba xi kjinik'en joni chje ngat'are na'en xi ntsja xuta kuandani. 'Yaña nga ngatsi'a mankjinna mé= xi tjin. Xi mankjinre xuta, kui xi tsink'a kakun. Tunga kjuanimejen, kui xi tsja nga'ñure xuta.
46008002	Tsa tjin xi 'batsa'en tsikja'etsjen nga mankjinre me=ñu, kui xi kje majínre xi tjinni nga ku̱ankjinre tsakaiñu.
46008003	Tunga tsa tjin xi tsimején Na'enchana, Na'enchana be= xutabiu.
46008004	Ngu ngat'are xichine xi joni chje ba'ere na'en xi ntsja xuta kuandani, ¿a ku̱an xina? 'Yaña nga na'en xi ntsja xuta kuandani tumé chjire nga'e ngasun'ndio 'ba nga tsajain ngisa kja'e Na'en. Jngututu ma sani Na'enchana.
46008005	Tjin xuta xi tsu nga nkjin mani xi na'en 'mi 'ba nkjin mani xi nai 'mi xi tjindu ngank'a 'ba ko t'anangiu.
46008006	Tunga ngat'ana, jngututu mani Na'enna. Xi Na'enchana xi kitsinda ngayéje xi tjin 'ba xi ngat'are nga tetsuba ña. 'Ba nde jngututu mani Naina. Xi Jesucristo xi ngat'are tjin ngayéje xi tjin 'ba xi ngat'are tetsuba ña.
46008007	Tunga bi ngatsi'i xuta mankjinre kibi. Tjin xi je 'batsa'en ngare nga tsichjire na'en xi ntsja xuta kuandani. 'Ba kionga kjine xichine xi joni chje ba'ere na'enbiu, tsikja'etsjen nga na'enbiu tse'e xichinebiu. 'Ba 'batsa'en ngat'are xi kjine ch'o tsa'en tsik'ejña kjuafa'etsjenre xi inda kjiya.
46008008	Kjuakixi= nga bi ngat'are xi china skjebetjona Na'enchana. Bi ngisa nda ku̱an tsa xine_ra, 'ba bi ngisa ch'okun ku̱an tsa bira xina.
46008009	Ndaiñu ngat'are mé= xi ma xino. Tunga chutsijon nga xi techino bi ngatatsikajngi je xuta xi bi titsujngu kakun ngat'are mé= xi makjainna.
46008010	Ngat'a tsa tjin xi kje titsujnguú kakun ngat'are mé= xi makjainna xi skueri ji xi mankjinri kibi nga teni ningure jngu na'en xi ntsja xuta kuandani nga techine xi kio tjin, ¿a bi ko kui ku̱an kakun skine xichine xi joni chje kika'ere na'enbiu?
46008011	'Ba 'batsa'en ngat'are xi mankjinri, cha̱jani nts'ia, xi kje tijnguú kakun ngat'are mé= xi makjainna xi Cristo k'enntjai ngat'are.
46008012	'Ba temijnyije=ñu ngat'are Cristo kionga mijnyijio ngat'are nts'io nga ni'ñu kakun nga sa'en mé= xi ch'o tsa'en tsik'ejña kjuafa'etsjenre.
46008013	'Bamani, tsa ngat'are xichinena̱ tsa'aa̱n nga kjeje nts'ia̱, tusa niñajani nde skineña̱ yojo, tuxi bi sikajngijeña̱ nts'ia̱.
46009001	¿A bi xuta ndai kuáa̱n? ¿A bi apóstol kuáa̱n? ¿A bi ko tuxkuaa̱n tsa'bekoña̱ Na'enna Jesús? ¿A bi makjainnu ngat'a tse'e Na'enna tu ngat'are nga 'ñu tsa'exat'a_ra̱ kui?
46009002	Ninga tsa tjin xi tsu nga bi jngu apóstol kuáa̱n, tunga ngat'anu kui= ña̱. Ngat'a makjainnu ngat'a tse'e Na'enna, 'ba 'ba=tsa'en s'ejñatsejenni nga kjuakixi jngu apóstol kuáa̱n.
46009003	'Bi=tsa'en tsikjant'aa̱ yojona̱ ngixkun xuta xi tsu nga bi apóstol kuáa̱n:
46009004	¿A bi tjinni̱ ndiyare nga sakuni̱ xichine ko xi 'yu?
46009005	¿A bi tjinni̱ ndiyare nga s'e̱ni chjun xi makjainre ngat'a tse'e Na'enna, xi k'uetsumakoni jo inyatsa'en nchja chinga apóstol xi yak'a ko nts'e Na'enna ko Pedro?
46009006	¿A tu ji̱n sani an ko Bernabé xi bi tjinni̱ ndiyare nga kuajngi'ani̱ xi makjainre ngat'a tse'e Na'enna?
46009007	¿A tjin= chasoldadu xi tjinnere 'bechjisubare yojore ngat'are mé= xi machjenre? ¿A tjin= xi 'bentje uva 'ba bi kjine ture? ¿A tjin= xi tsikuenda jngu stin tjiuba 'ba bi 'bi ndachiki xi 'baxje?
46009008	¿A tu kjuafa'etsjenre xuta= xi texin_nuu̱? ¿A bi 'ba nde tsa'en kua'indut'a kjuatexumo ngayeje?
46009009	Ngat'a 'ba=tsa'en kitsi'indu Moisés kjuatexumo: “Bi na'ñu be'o ts'a tjiundijo xi tjimachjen nga timitjia trigo.” ¿A tu ngat'are tjiundijo= mafore Na'enchana nga kitsu kibi?
46009010	¿A bi kjuanda tsajan ngayeje nga 'ba kitsu? Jun, kua'indut'a kjuatexumo nga tu kjuanda tsajan. Ngat'a xi bakjan nangiu 'ba ko xi mitjia trigo, kui= xi tjinnere nga skunre nga sa̱kure ture.
46009011	Kui= kjuañu, tsa ji̱n te'bentjee̱ ngajinnu xi tse'e Na'enchana, ¿a tse xi techje'ee̱ tsa sa̱kuchini̱ mé= xi tjinnu nga'e ngasun'ndio?
46009012	Tsa kja'e xi tjinre ndiyare nga sa̱kure mé= xi tjinnu, ¿a bi ngisa tjinni̱ ndiyare tsakaiñu? Tunga bi nichjee̱n kjua'ñuni. Tusa tichukjuakoni̱ ngayéje xi mata'ee̱n, tuxi bi ch'a ku̱anire xuta xi tis'eyare nijmi en ndare Cristo.
46009013	¿A bi 'yo nga xi chinere xuta xi tsa'exa ningure Jerusalén= ndibani chje xi fechuko xuta? Xi tsa'exat'a altar sakut'achire yojore tjiuba xi kio nik'en joni chje.
46009014	'Ba=nde tsa'en 'enda Na'enna Jesucristo nga xuta xi fa'axtiuyare en ndare sjare mé= xi machjenre xi tsikja'axtiuya ion.
46009015	Tunga an niñajanni kitsichjaa̱n kjua'ñuni. 'Ba ninga bi tetsi'indu_nuu̱ tuxi kua'eninuu̱ tsajmi. ¡Tu̱sá mejénna̱ nga titjun kueya tsa tjin xi kjua'ana̱ kjuatsjabi nga 'ba tsa'aa̱n!
46009016	Ngat'a nga tetsikja'axtiuyaa̱ en ndare Jesucristo, bi kui kjua nk'a k'uaxjeña̱ yojona̱. Ngat'a kui xa xi Na'enchana 'enena̱ nga sa'aa̱n. 'Ba nimaxuni ngat'ana̱ tsa bi 'ba sa'aa̱n.
46009017	'Bamani, tsa tu kui kjua nga mejénna̱ nga 'ba tetsa'aa̱n, 'ba=tjinni nga sa̱kuna̱ chjina̱. Tunga bi tsa an xi 'batsa'en kuamejénna̱, jngu xa xi 'batsa'en kis'enena̱.
46009018	Kui kjuañu, ¿mé= xi chjina̱? Kui= kibi. Kjuatsja xi tjinna̱ nga bi fa'achjia̱ nga tsikja'axtiuyaa̱ en ndare Jesucristo, asa jo mixan nga bi tsichjia̱n kjua'ñu xi tjinna̱ nga mi'a mé= xi machjenna̱.
46009019	Jotsa'en bi fa'achjia̱ 'ba=nde tsa'en tsajain xi tjinnere nga sik'etjusun_ra̱, tunga chu'ndare ngatsi'i xuta= tsa'aa̱n yojona̱, tuxi 'batsa'en nkjin xuta sa'en ngisaña̱ nga k'uangi ngat'are Cristo.
46009020	Ngajinre xuta judío tsa'aa̱n yojona̱ joni xuta judío, tuxi sa'enña̱ nga k'uangi kui. Ninga tsa bi batexumana̱ kjuatexumare Moisés, tunga ngajinre xuta xi batexumare kjuatexumo tsa'aa̱n yojona̱ joni tsa ko an batexumana̱, tuxi sa'enña̱ nga k'uangi kui.
46009021	'Ba ngajinre xuta xi bi judío, xi tsajainre kjuatexumare Moisés, tsa'aa̱n yojona̱ joni tsa ko an tsajainna̱ kjuatexumo, tuxi sa'enña̱ nga k'uangi kui. Tunga bi tejñat'axin_ra̱ kjuatexumare Na'enchana, ngat'a tetsik'etjusun=ña̱ kjuatexumare Cristo.
46009022	'Ba ngajinre xuta xi bi tjijngu kakun ngat'are mé= xi makjainna, tsa'aa̱n yojona̱ joni tsa ko an bi tjijngu kakua̱n, tuxi sa'enña̱ nga k'uangi kui. Ngu, tetsa'aa̱n yojona̱ jó= kun nga jngu jngu xuta, tuxi ku̱an sik'angi yak'aña̱.
46009023	Tetsa'enyajaa̱ kibi tuxi kuajesun yejeni en ndare Jesucristo, tuxi ko an sa̱kut'anina̱ kjuanda xi tsja enndo.
46009024	¿A bi 'yo, kionga nkjin mani xi mangatsanga chuya, jngu sani xi tsa'en? Kui kjua nda tiyutsangañu, tuxi si'anñu.
46009025	Xuta xi mangatsanga chuya ne nda 'bendunda 'ba 'bechjon yejere yojore xi ku̱an si'onre. Ngu 'batsa'en tuxi sa'enni jngu kjuatjo xi ta'a fekjua. Tunga ña tebeninda=ña tuxi si'anña mé= xi bi fekjua.
46009026	'Ba ngat'ana̱, temangatsanga kixikixiña̱ ka'nda nga'nde ña fet'a. Bi tekjaa̱n joni jngu xi tu chu̱ba̱ tibe'ejin isen.
46009027	Tusa tetsja_ra̱ kjuanima yojona̱ 'ba tetsa'aa̱n nga kjuint'e mé= xi an mejénna̱. Tsa chjen, jaskan nga je kitsikja'axtiuya_ra̱ xuta xi yak'a, bi kua'e'ndena̱ nga ku̱angatsangaa̱ chuya ko an.
46010001	Jun nts'ia̱, bi mejénna̱ nga sichiyajiun jó kuánre xuta chingana nixtjin kuatse jan. Nga ngatsi'i kitsjen ngi yufi xi yaku ndiyare 'ba ja'axtiu ndachikun.
46010002	'Ba 'batsa'en ngatsi'i kuajngukoni Moisés nga kisatendajin yufi ko ndachikun.
46010003	'Ba ndekuini xichine kiskinetsi'i xi kitsjare Na'enchana.
46010004	'Ba ndekui nanda kits'ini ngatsi'i xi kitsjare Na'enchana. Ngat'a ngatsi'i kits'i nanda xi 'etjure naxi xi kitsjare Na'enchana, naxi xi kitsjenko. 'Ba kui naxibiu Cristo= nini.
46010005	Ninga 'batsa'en, Na'enchana bi kuatsjare ngat'are nkjin xutabiu, kui kjua tuchuña= kis'enduni mik'en nga'nde t'axin.
46010006	Ngayéje kibi kuán tuxi s'ejñanina joni jngu kjuakusun ngat'ana, tuxi bi simejénña xi ch'o, jotsa'en kitsimején xutabiu.
46010007	Ninga bi nichji_ru na'en xi ntsja xuta mandani jo kitsa'en yak'a xutabiu. Jotsa'en kua'indut'a enre Na'enchana: “Xuta tsik'endu 'ba kiskine 'ba kits'i, 'ba sa'e tsisetjen nga kitsitsjare yojore.”
46010008	Bi siskakua yojona jo kitsa'en yak'a xutabiu, 'ba kui= kjua jesunni kanján mi nga tu jngu nixtjin sa.
46010009	Ninga bi xut'ayakua Na'enchana jo kitsa'en yak'a xutabiu, 'ba kui= kjua kiskinenire tjiuye 'ba jesun.
46010010	'Ba ninga bi tsujeto'on Na'enchana jo kitsa'en yak'a xutabiu, 'ba kui= kjua ankje xi batexumare kjuabeyo kitsik'enni.
46010011	Ngayéje kibi xi kuánre xuta chingana, kui xi kis'ejña kusunna. 'Ba enre Na'enchana kua'indut'a kibiu, tuxi kuaku ndiyanina ña xi tetsuba nixtjin xi je mején kjuet'a.
46010012	'Bamani, xi tsikja'etsjen nga nda kixi sejña, ngatakutsejenre yojore, tuxi bi skajinni ndekuini je.
46010013	Xi kjima ngat'a tsojon nga tichut'ayakonu bi ngisa ts'axtiu ngisa nga ko mare mé= xi kjima ngat'are xuta xi yak'a. Tsik'etjusun= mé= xi nchja Na'enchana 'ba bi sja'nde tsa ngisa 'ñu xut'ayakonu nga ko mare mé= xi ku̱an xukjuakonu. Tusa sja ndiyanu jótsa'en k'uetju nga xut'ayakonu, tuxi xukjuakoninu mé= xi kjua'enio.
46010014	'Bamani tsu'ba, jun nts'ia̱ xi tsimején_nuu̱, tisent'axin_ru jo tsa'en xuta nga tsichjire na'en xi ntsja xuta mandani.
46010015	Tefako_nuu̱ joni xuta xi be mé= xi tsa'en. Nde jun= tikja'etsjenñu tsa kjuakixi mé= xi texin_nuu̱.
46010016	Kionga 'yáa binu tsje nga ba'e_ra kjuanda Na'enchana, ¿a bi jngu yojo maña ko Cristo ngat'a tse'e jinre? 'Ba kionga china niñuxtila xi bakjanya_ra xingia, ¿a bi jngu yojo maña ko Cristo ngat'a tse'e yojore?
46010017	Tu jngu= ma sani niñuxtilo. Kui kjua tu jngu yojo maña, ninga nkjin maña ña. Ngat'a tu jngu niñuxtila china.
46010018	Chutsejen'a chuyo xuta xi tse'e Israel. Xi kjine yojore tjiuba xi ba'ere chje Na'enchana, ¿a bi tu jngu yojo ma ngat'a tse'e chje xi ba'ere Na'enchana, xi s'endusun altar?
46010019	Nga 'bi texia̱n, bi texia̱n nga chjire na'en xi ntsja xuta mandani, ninga yojo xi ba'ere joni chje.
46010020	Tusa kui= xi texia̱n. Chje xi tsja xuta xi tjin ngasun'ndio, isennixtjin xi tsa'exat'are chanayiu tsjare 'ba bi Na'enchana. 'Ba bi mejénna̱ an nga jngu kuon ko isennixtjinbiu.
46010021	Bi ku̱an s'iuyo vasore Na'enchana 'ba ko vasore isennixtjin xi tsa'exat'are chanayiu. Bi ku̱an xinet'o yamixare Na'enchana 'ba ko yamixare isennixtjinbiu ngayeje.
46010022	Tsa si'on kibi, tsunire nga mejénnu nga ku̱astire Na'enchana. ¿A nikja'etsjenñu nga ngisa tjinna kjua'ñu ña nga ko mare Na'enchana?
46010023	“Ma= tsa'aa̱n tume tsajminu”, tsu xuta. 'Ba= tjin tsakaiñu, tunga bi ngayéje kjenndiya. “Ma= tsa'aa̱n tume tsajminu”, tsu xuta. 'Ba= tjin tsakaiñu, tunga bi ngayéje tsja nga'ñuna.
46010024	Ni'yá ngatamangisjai xi tu kjuanda tse'e, tusa ngatamangisjai kjuandare xuta xi yak'a.
46010025	Ku̱an xino tume yojo xi sateña 'ba bi nikja'etsjion tsa kui xi ch'otsa'en k'uejña kjuafa'etsjennu.
46010026	Ngat'a ngayéje ngasun'ndio ko ngayéje xi kio tjin, tse'e= Na'enchana.
46010027	Tsa jngu xi bi makjainre ngat'a tse'e Na'enchana sikjint'enu nga kuangin chino niñu ndaba 'ba mejénnú kuangiun, chino tume xi kueyanu 'ba bi nikja'etsjion tsa kui xi ch'otsa'en k'uejña kjuafa'etsjennu.
46010028	Tunga tsa tjin xi kuetsunu: “Na'en xi ntsja xuta= kuandani kitsa'ere joni chje yojobi”, bi chino. T'echjon_ru yojonu tu ngat'are xi 'ba kitsunu 'ba tu ngat'are kjuafa'etsjenre.
46010029	Ngat'are kjuafa'etsjenre xi 'ba tsu tenchjaa̱, bi ngat'are kjuafa'etsjennu. ¿Ánñu jo tsu kjuafa'etsjenre xuta xi kja'ere k'uechja'ndenire mé= xi ma tsa'aa̱n?
46010030	Tsa tsja_ra̱ kjuanda Na'enchana ngat'are xi kjinia̱, ¿ánñu kuetsuni xuta nga bi nda tjin nga skinaa̱ tsajmibiu kionga je kitsja_ra̱ kjuanda Na'enchana?
46010031	'Bamani, tsa xino asa s'iu asa si'on tume tsajminu, 'ba ti'on tuxi s'e̱jñatsejenni kjuajere Na'enchana.
46010032	Bi 'bejña_ru kjuana'en xuta judío ninga xi bi judío ninga xi makjainre ngat'a tse'e Na'enchana.
46010033	Joni an, tume xi tsa'aa̱n, tsa'en=ña̱ mé= xi matsjare ngatsi'i xuta. Bi tu kjuanda tsa'an mangisjaa̱, tusa kjuandare xi yak'a, tuxi k'uangini.
46011001	Chjunginuu̱ jotsa'en kjengi_ra̱ Cristo.
46011002	Nda 'baxje_nuu̱ nts'ia̱, ngat'a ngantsjai fa'etsjennu ngat'ana̱ 'ba ngat'a 'bejñatjo xi yakuya_nuu̱, mé= xi kitsa'ena̱ 'ba kitsikja'axtiuya_nuu̱.
46011003	Tunga mejénna̱ nga nda ngatas'ejinnu nga Cristo, kui xi ngakure nga jngu jngu xuta xi'in. 'Ba xi xi'in kuán, kui xi ngakure chjunre. 'Ba Na'enchana, kui xi ngakure Cristo.
46011004	Tu'ya xuta xi'inñu xi kue'mo nindaku nga kjuako Na'enchana asa nga sikja'axtiuya en xi tsjare Na'enchana, kui xi bi tjibekun xi ngakure.
46011005	Tunga tu'ya chjunñu xi bi kue'mo nindaku nga kjuako Na'enchana asa nga sikja'axtiuya en xi tsjare Na'enchana, kui chjunbiu bi tjibekun xi ngakure ngat'a jo=ni tsa kis'ejunre kui.
46011006	Ngat'a tsa jngu chjun bi kue'mo nindaku, tusa ngatate ntsjare. 'Ba tsa kjuasuba nga kuate ntsjare asa nga k'uejunre yojore, ngu, ngate'mo nindaku.
46011007	Xi xuta xi'in kuán bi tjinnere nga kue'mo nindaku. Ngat'a kui= xi isenre Na'enchana 'ba kui xi bakutsejen kjuajere Na'enchana. Tunga xi chjun kuán, kui xi bakutsejen kjuajere xi xi'in kuán.
46011008	Ngat'a xuta xi'in xi titjun bi yojore chjun jendibani. Tusa chjun xi titjun yojore xuta xi'in jendibani.
46011009	'Ba bi kjuanda tse'e chjun kuanda xuta xi'in. Tusa chjun kuanda tu kjuanda tse'e xuta xi'in.
46011010	Kui kjuañu tjinnenire kue'moni nindaku xi chjun kuán, tuxi kuakuni nga tjin xi batexumare. 'Ba ngatatsa'en tu ngat'are ankjele xi tjin.
46011011	Tunga ngajinna ña xi makjainna ngat'a tse'e Na'enna Jesucristo, xi xi'in bi tijñat'axinre xi chjun, 'ba xi chjun bi tijñat'axinre xi xi'in.
46011012	Ngat'a jotsa'en nga chjun xi titjun jendibanire yojore xuta xi'in, 'ba=nde tsa'en nganda'e xi'in tsinnire xi chjun kuán. 'Ba ngayéje xi tjin Na'enchana ndibanire.
46011013	Jun suba chusun_ru ngat'are kibi. ¿A nda= tjin kionga jngu chjun kjuako Na'enchana nga bi kue'mo nindaku?
46011014	Jo tjin nga'e ngasun'ndio, ¿a bi 'yare nga jngu kjuasuba nga xuta xi'in sinduju ntsjare?
46011015	Tunga ngat'are jngu chjun, nda= bakure nga nduju ku̱an ntsjare, ngat'a kui xi kitsa'ere nga nduju ku̱an ntsjare, tuxi kue'moni nindaku.
46011016	Tunga tsa tjin xi bi tjijngu kakun ngat'are kibi, ngatjabe nga bi kja'e tsa'en ña'an ngisai ninga xuta xi yak'a xi makjainre ngat'a tse'e Na'enchana.
46011017	'Ba xi xin ngisa_nuu̱, bi nda 'baxje_nuu̱. Ngat'a kioxu nga mañojon, tusaxu ngisa ma xi ch'o nga ko mare xi nda.
46011018	'Ba xi tjun xin_nuu̱ nijmi xi tji'bena̱ nga bakjanyaxu xingiu nga mañojon ngaya ningu. 'Ba tjin= tsajmi xi makjainna̱ ngat'are kibiu.
46011019	Kjuakixi= nga machjen nga kuakjanyo xingiu, tuxi xiaña 'yá= xi kixi sejña ngixkun Na'enchana.
46011020	Kionga mañojon, bi 'ba teño'on jotsa'en yakuyana Na'enna Jesucristo nga tsakjenko jñu xutare.
46011021	Ngat'a kioxu nga bechiu, nga jngu jngu xi tjin ngajinnu ja kjebe ja kjebexu nga kjine xi tse'e. 'Ba tjinxu xi bi sakure xichine 'ba tjinxu xi mach'i.
46011022	¿A tsajainnu ni'ya ña ku̱an xino 'ba s'iu? ¿Ánñu joni tsajmi xi tumé chjire teniko=ñu ningure Na'enchana 'ba teba'e_ru kjuasuba xuta xi tumé tjinre? ¿Jó xin_nuu̱? ¿A nda= k'uaxjenu? Bi nda k'uaxjenu ngat'are kibi.
46011023	Ngat'a Na'enna Jesucristo yakuyana̱ kibi, 'ba kui xi kitsikja'axtiuya ngani_nuu̱. Ndekuini nistjen nga kjiningantsja, kiskjebe niñuxtila.
46011024	'Ba kionga je= kitsjare kjuanda Na'enchana, yakjanya niñuxtilo 'ba 'bi kitsu: “Kibi= yojona̱ xi singantsjaa̱ tu kjuanda tsojon. 'Ba ti'on tuxi kjua'etsjenninu ngat'ana̱.”
46011025	'Ba kionga je kiskine xichine, 'ba nde kiskjebe chutsiun, 'ba 'bi kitsu: “Kui= chutsinbiu xi tibakutsejen kjua xatse xi ti'bendakonu Na'enchana. Ngat'are jinna̱ tis'endakoni kjuabiu. 'Ba ti'on tuxi kjua'etsjenninu ngat'ana̱ ngantsjai nga s'iu.”
46011026	'Bamani, jotjin ndiya nga xino niñuxtilo 'ba s'iu chutsiun, te'beñu nijmi ngat'are kjuabeyare Na'enna ka'nda nga kjua'e ngani.
46011027	Ngu, tu'yañu xi bi skuekun nga skine niñuxtilo 'ba nga k'uiya chutsinre Na'enna, kui xi majngije ngat'are yojore ko jinre.
46011028	'Bamani, nga jngu jngu xuta tjinnere nga sinkjinre kjuafa'etsjenre tsa tsje tjin, kionga kje kjinejín niñuxtilo 'ba nga kje 'biyaá chutsiun.
46011029	Ngat'a tsa tjin xi tuchuba skine 'ba tuchuba k'ui nga bi skuekun nga yojore Na'enna kibiu, kui xi tikanine tajngure je yojore jotsa'en tikjine 'ba tji'bi.
46011030	Kui= kjuañu tjinni ngajinnu nkjin xi sefesun 'ba xi inda tjinre, 'ba je jesun masen.
46011031	Tunga tsa tjun nda sinkjin_ra kjuafa'etsjenna, bi si'anna kjua.
46011032	Tunga kionga Na'enna Jesucristo tsa'enna kjua, kui baku ndiyana xi kjuakixi, tuxi bi cha̱jaña nga si'ankona kjua xuta xi tjin ngasun'ndio.
46011033	'Bamani nts'ia̱, nga ku̱añojon nga kuechiu, chuya_ru xingiu.
46011034	Tsa tjin xi 'ñu bojore, ngatakjen ndaba, tuxi bi xaninejeninu kionga ku̱añajanko xingiu. 'Ba ngat'are kjua xi tjin ngisa ngajinnu, kio= k'uendajia̱n nga̱ kjuikun_nuu̱.
46012001	'Ba nganda'e, nts'ia̱, mejénna̱ nga xio xi kjuakixi ngat'are nkjin kuya kjuanda xi tsjana Isennixtjintsjere Na'enchana.
46012002	'Yañu jó kjiño'on nga kje makjainnu Na'enna. Joni tsa kichjufenu nga tsangitjengiu na'en xi bi mare nchja, xi ntsja xuta kuandani.
46012003	'Bamani, xin_nuu̱ nga tu'yá xi Isennixtjintsjere Na'enchana titsikinchja ma nchja bojore Jesús. 'Ba nde ni'yá ma tsu: “¡Jesús xi Na'enna!”, tsa bi Isennixtjintsjere Na'enchana tijñajin inimare.
46012004	Ja kja'e ja kja'e kjuanda xi kitsa'ena, tunga tu jngu= ma sani Isennixtjintsjere Na'enchana xi tsjana kibiu.
46012005	Ja kja'e ja kja'e tsa'en ña'axat'a_ra̱ xingia xi makjainna ngat'a tse'e Na'enna, tunga tu jngu= ma sani Na'enna Jesús xi tsja xana.
46012006	'Ba ja kja'e ja kja'e xa xi Na'enchana tsa'en ngajinna ngatsi'a, tunga tu jngu Na'enchana xi tsa'en ngayéje kibiu.
46012007	'Ba nga jngua jngua kitsa'ena mé= xi bakutsejen Isennixtjintsjere nga tu kjuanda tsajan ngatsi'a.
46012008	Ngat'are Isennixtjintsjere Na'enchana, tjin xi ba'ere kjuanda nga kuinchja en xi tse kjuankjin kakun tjinre, 'ba ngat'are ndekuini Isennixtjiun, tjin xi ba'ere kjuanda nga kuetsuya jó tsunire xi tjin.
46012009	Tjin xi ndekuini Isennixtjiun tsjare kjuanda nga ngisa nda ku̱akjainre, 'ba tjin xi ndekuini Isennixtjiun tsjare kjuanda nga ku̱anre sinda xuta.
46012010	Tjin xi mare tsa'en kjuakun, 'ba tjin xi mare tsikja'axtiuya en xi Na'enchana tsjare. 'Ba tjin xi mankjinre tsa kjuakixi nga Isennixtjintsjere Na'enchana tijña ngajinre xuta asa isennixtjin xi bi nda. Tjin xi mare nchja kja'e kjuanga en, 'ba tjin xi tsuya jó tsunire enbiu.
46012011	Tunga ngayéje kibi jngu sani 'ba ndekuini Isennixtjintsjere Na'enchana xi tsa'exajinna, 'ba kui xi tsjare kjuanda nga jngu jngu xuta jotsa'en nga Kui mejénre sjare.
46012012	Joni yojona. Jngu mani, tunga nkjin= ka'a tjinre. 'Ba ngatsi'i ka'a xi tjinre, ninga nkjin ka'a mani tu jngu yojo ma sani. 'Ba nde 'ba= tsa'ennire ngat'are Cristo.
46012013	Ngat'a tu jngu Isennixtjintsje kisatendaña ngatsi'a 'ba 'ba=tsa'en tu jngu yojo kuánña, ninga xuta judío asa kja'e xuta, ninga xi chu'nda asa xi ndaire yojore. Ngatsi'a kika'ena nga kji'yaa ndekuini Isennixtjintsje.
46012014	Jngu yojore xuta nkjin= ka'a tjinre, bi tu jngu= mani.
46012015	Tsa jngu ndsakua kuetsu: “Bi jngu ka'a tse'e yojo kuáa̱n, ngat'a bi ntsja kuáa̱n”, tsa 'ba kuetsu, ¿a tu kui= kjua bi nde tse'e yojo ku̱anni?
46012016	'Ba tsa jngu ñajan kuetsu: “Bi jngu ka'a tse'e yojo kuáa̱n, ngat'a bi xkun kuáa̱n”, tsa 'ba kuetsu, ¿a tu kui= kjua bi nde tse'e yojo ku̱anni?
46012017	Tsa yojona tu jngu xkuan kuán sa, ¿jótsa'en ku̱an kjuinu'yaña? 'Ba tsa yojona tu jngu ñajan kuán sa, ¿jótsa'en ku̱an xujenña?
46012018	Tunga Na'enchana kitsa'en yojona ko nkjin ka'a 'ba 'endu xki ka'a ña kuamejénre kui.
46012019	Ngat'a tsa tu ngusun ngayéje ka'a, bi s'e̱ yojo.
46012020	Kui kjuañu ninga nkjin ka'a mani, tunga tu jngu= yojo.
46012021	'Ba tuxkuan bi ma tsure ndsa: “Bi machjenra̱.” Ninga nindakua bi ma tsure ndsakua: “Bi machjenra̱.”
46012022	Tusa xki ka'a yojona xi mana joni tsa bi 'ñu tjinre nga'ñu, kui xi ngisa 'ñu machjen ngisa.
46012023	'Ba xki ka'a yojona xi mana nga bi 'ñu chjire, kui xi ngisa nda nikuenda. 'Ba xki ka'a yojona xi bi mejénna nga xiare, kui= xi ngisa nik'ejña'ma.
46012024	'Ba xi ma 'yare, bi machjen nga 'ba sikua. Tunga Na'enchana 'ba=tsa'en 'enda yojona, nga ngisa nda sikuenda ka'are yojona xi mana nga bi 'ñu chjire.
46012025	'Ba= kitsa'en Na'enchana, tuxi bi ku̱an jó ya s'e̱ni xki ka'a xi tjinre yojona, tusa ngusun tsa'en ngatsikuendakaña xinkjin.
46012026	Tsa jngu ka'a yojona on tjimare, 'ba=nde on tjimare xi yak'a. 'Ba tsa jngu ka'a yojona 'ñu nda tji'naxje, 'ba=nde ngatsi'i xi yak'a tsja kjimare.
46012027	Ngu ngatsi'u yojore Cristo kuon, 'ba nga jngu jnguu xki ka'are yojobiu kuon.
46012028	Ngajinre xuta xi makjainre ngat'a tse'e Na'enna Jesucristo, Na'enchana ja'ajin apóstoles joni xi titjun, xi majóni profeta xi tsikja'axtiuya en xi Na'enchana tsjare, xi majánni maestru, 'ba sa'e xi mare tsa'en kjuakun, 'ba xi mare tsinda xuta, 'ba xi be jótsa'en kuaseko xuta, 'ba xi be jótsa'en sa'en nga sa'exastin xuta, 'ba xi mare nchja kja'e kjuanga en xi tsjare Na'enchana.
46012029	Bi ngatsi'i xi makjainre ngat'a tse'e Na'enna Jesucristo apóstoles kuán, bi ngatsi'i xi profeta, bi ngatsi'i xi maestru, 'ba bi ngatsi'i xi mare tsa'en kjuakun.
46012030	Bi ngatsi'i kitsa'ere kjuanda nga ku̱anre sinda xuta, bi ngatsi'i kitsa'ere kjuanda nga ku̱anre kuinchja kja'e kjuanga en, 'ba bi ngatsi'i mare tsuya jó tsunire en xi Na'enchana tsjare xuta.
46012031	Tunga ngajinre ngayéje kjuanda xi tsjana Isennixtjintsjere Na'enchana, timijon xi ngisa nda kuasekore xuta. Tunga an kuakun_nuu̱ jngu ndiya xi ngisa nda tjin.
46013001	Tsa nchja nkjin kuya en xi mare xuta 'ba ko en xi nchja ankjele, tunga tsa bi tsimijaa̱n xi yak'a, an jo=ni jngu tsajmi xi tu fane asa jngu tsajmi xi ch'otsa'en nu'yare nga nikjane.
46013002	'Ba tsa mana̱ nikja'axtiuya enre Na'enchana joni jngu profeta, asa mankjinna̱ ngayéje xi 'mo 'ejña Na'enchana, asa 'bia̱ ngat'are ngayéje xi tjin, asa nda makjainna̱ ngat'a tse'e Na'enchana nga ka'nda ku̱anna̱ xin sikasen jngu nindu, tunga tsa bi tsimijaa̱n xi yak'a, tumé chji_ra̱.
46013003	'Ba tsa sja_ra̱ xuta ni̱ma̱ ngayéje xi tjinna̱, 'ba ka'nda singantsjaa̱ yojona̱ tuxi kuitini tu kjuanda tse'e xuta xi yak'a, tunga tsa bi tsimijaa̱n xi yak'a, tumé chjire kibiu.
46013004	Xi tjinre kjuanimejen, kui xi tjinre kjuatsejnda 'ba nda xuta. Xi tjinre kjuanimejen bi xin kakun, bi nchja en nk'a kakun, bi nk'a 'baxje yojore,
46013005	bi ch'o tsa'en ko xi yak'a, bi mangisjai xi tu kjuanda tse'e tajngu, bi ta'a makjanre, bi 'bejin kakun nga ch'o kuata'en,
46013006	bi tsja s'ere ngat'are mé= xi bi kixi tsa'en xuta. Tusa matsjare ngat'are xi kjuakixi.
46013007	Xi tjinre kjuanimejen bi tsikjere kakun, bi tsichaja kjuamakjainre, tusa kuyantsjai, 'ba chukjuakore tumeñu.
46013008	Kjuanimejen niñajanni kjuet'a. Kjua'e nixtjin nga bi nde s'e̱nire kjuanda xuta nga sikja'axtiuya enre Na'enchana joni profeta, ninga nga kuinchja kja'e kjuanga en, ninga nga ku̱ankjinre jó tsunire xi tjin.
46013009	Ngat'a tu chuba sani xi mankjinna nganda'e, 'ba tu ichi sani xi nikja'axtiuya ngat'are Na'enchana nganda'e.
46013010	Tunga kionga kjua'e xi kjuakixi kjin, kio= kjue xi tu ichi 'yasa nganda'e.
46013011	Kionga ki'ndia̱, kinchjaa̱ jotsa'en nchja jngu ki'ndi chi, 'ba kitsikja'etsjia̱n jotsa'en tsikja'etsjen jngu ki'ndi chi, 'ba kuankjinna̱ jotsa'en mankjinre jngu ki'ndi chi. Tunga kionga je kuachinga, 'ejñat'axia̱n kjuaki'ndina̱.
46013012	Nganda'e tu xa̱= tjimatsejenna joni tsa jngu chutsin techutsejenya. Tunga kjua'e nixtjin nga nda xia. Nganda'e tu chuba mankjinna. Tunga kjua'e nixtjin nga nda ku̱ankjinna, jofatsa'en bena Na'enchana.
46013013	Ngaján kibi niñajanni kjuet'a: nga makjainna ngat'a tse'e Na'enchana, nga chuya_ra xi sjana, 'ba nga s'ena kjuanimejen. 'Ba ngajinre ngaján, kjuanimijon xi ngisa chjire.
46014001	T'e_ru kakun nga ngisa simején ngiso xi yak'a 'ba nde timijon nkjin kuya kjuanda xi tsjana Isennixtjintsjere Na'enchana. Tunga ngisa timijon nga sikja'axtiuyo en xi Na'enchana tsja.
46014002	Ngat'a xi kitsa'ere kjuanda nga kuinchja en xi kja'ere, tu Na'enchana sani fako, bi xuta. Ngat'a Isennixtjintsjere Na'enchana ndibanire mé= xi nchja, 'ba tu'yá be jó tsunire xi nchja.
46014003	Tunga xi kitsa'ere kjuanda nga tsikja'axtiuya en xi Na'enchana tsjare, kui xi fako xuta, tuxi sja nga'ñunire, si'ñu kakunni 'ba tsitsja kakun.
46014004	Xi nchja en xi tu'yá mankjinre ndekui tsjanga'ñu tajngunire yojore. Tunga xi tsikja'axtiuya en xi Na'enchana tsjare, kui xi tsja nga'ñure xi makjainre ngat'a tse'e Na'enna.
46014005	Mejénna̱ tsakaiñu nga ngatsi'u kua'enu kjuanda nga kjuinukjuo kja'e kjuanga en, tunga ngisa mejénna̱ tsa kua'enu kjuanda nga sikja'axtiuyo en xi Na'enchana tsja. Ngat'a ngisa= chjire enbiu nga ko mare en xi tu'yá mankjinre. Tunga nda= tjin tsa kuinchja en xi tu'yá mankjinre tsa kuetsuyara, tuxi 'batsa'en sa̱ku nga'ñunire xi makjainre ngat'a tse'e Na'enna.
46014006	'Bamani nts'ia̱, tsa kjuikun_nuu̱ 'ba kjuako_nuu̱ en xi tu'yá mankjinre, tsa 'ba sa'aa̱n, ¿a kuaseko_nuu̱? ¿A bi ngisa nda tjin nga xin_nuu̱ mé= xi 'bejñatsejen Na'enchana, asa xin_nuu̱ mé= xi mankjinna̱, asa sikja'axtiuya_nuu̱ en xi Na'enchana tsja, asa kuakuya_nuu̱ mé= xi kitsa'ena̱?
46014007	Ka'nda tsajmi xi tsajainre jnda tunga fane joni tjio asa najni, tsa bi nda kjuinikjane, ¿jó tsa'en xiaña ñáre son xi tjinikjane?
46014008	'Ba tsa bi nda kjuinikjane tjio, ¿a k'uendunda= chasoldadu nga kuekjan?
46014009	'Ba nde 'ba= mani ngajinnu. Tsa kuixun en xi tu'yá ku̱ankjinre, ¿jótsa'en ku̱ankjinnire xuta mé= xi kjuinukjuo? 'Ba jo=ni tsa tu kjuinukjuajin ision.
46014010	Kjuakixi= nga nkjin en tjin ngasun'ndio 'ba ngayéje 'ñu= chjire ngat'are xi mankjinre.
46014011	Tunga tsa bi mankjinna̱ en xi tifakona̱ jngu xuta, ngu ku̱an_ra̱ joni jngu xuta xi bi tse'e nangire, 'ba an ku̱anna̱ xutabiu joni jngu xuta xi xin nangire.
46014012	Ngu, mé= jun tsu'ba, mejénnú nga s'e̱nu nkjin kuya kjuanda xi tsjana Isennixtjintsjere Na'enchana, chjo'o kjuanda nga ku̱annu kua'e nga'ñu_ru xi makjainre ngat'a tse'e Na'enna.
46014013	'Bamani, xi nchja en xi tu'yá mankjinre, ngati'are Na'enchana, tuxi ku̱anire kuetsuya jó tsunire en xi nchja.
46014014	Ngat'a tsa kuinchjaa̱ en xi tu'yá mankjinre nga kjuakua̱ Na'enchana, tu inimana= fako Na'enchana tunga kjuafa'etsjenna̱ bi fa'as'enjinre.
46014015	'Bamani, ¿mé= xi tjinnere sa'aa̱n ya'a? Ngu sa'aa̱n ngojó. Kjuakua̱ Na'enchana ko inimana̱, tunga 'ba nde kjuakua̱ ko en xi mankjinna̱ ngayeje. Sia̱ ko inimana̱, tunga 'ba nde sia̱ ko en xi mankjinna̱ ngayeje.
46014016	Ngat'a tsa tu ko inimari sa tenichji_ri Na'enchana, 'ba tsa tibasen ñojonri jngu xi bi be mé= xi teñe'en, ¿jótsa'en tu jngu sa'enkori yojore nga sjare kjuanda Na'enchana, kionga bi tjimankjinre mé= xi tesji?
46014017	Kjuakixi= nga nda teba'e_ri kjuanda Na'enchana nga 'ba teñe'en, tunga bi tisaku nga'ñure xuta xi yak'a.
46014018	Tsja_ra̱ kjuanda Na'enchana nga ngisa nchja ngisaa̱ kja'e en xi Kui tsjana nga ko mare jun.
46014019	Tunga nga mañajan xi makjainre ngat'a tse'e Na'enna, ngisa= ndani tu ón sa ndsu'baa̱ en kuinchjaa̱ xi ku̱ankjinre xuta nga ko mare te mi en xi tu'yá ku̱ankjinre, ngat'a en xi ku̱ankjinre, kui= xi kuasekore xuta.
46014020	Nts'ia̱, bi nikja'etsjion joni ki'ndi nisti. Ngatjamo joni ki'ndi nisti ngat'a tse'e kjuach'o, tunga tikja'etsjion jotsa'en tsikja'etsjen xuta chinga.
46014021	Ngat'a 'ba=tsa'en kua'indut'a kjuatexumo: “Kja'e en 'ba xuta xi xin nangire sichjia̱n nga kjuakua̱ naxinandabi. Tunga ninga tsa 'ba sa'aa̱n, bi kuasen ñojonna̱, kitsu Na'enchana.”
46014022	'Bamani, en xi kja'e kjuanga nchja xuta, kui xi bakutsejen kjua'ñure Na'enchana nga tu kjuanda tse'e xuta xi bi makjainre ngat'a tse'e kui 'ba bi kjuanda tse'e xi je makjainre. Tunga en xi Na'enchana tsja xi tsikja'axtiuya xuta, kui xi tu kjuanda tse'e xuta xi je makjainre 'ba bi kjuanda tse'e xi bi makjainre.
46014023	'Ba 'batsa'en tsa jngu nga'nde ku̱añojon ngatsi'u xi makjainre ngat'a tse'e Na'enna 'ba tsa ngatsi'u kjuinukjuo en xi tu'yá mankjinre, 'ba kjua'as'en kio xuta xi bi be mé= xi teño'on asa xuta xi bi makjainre ngat'a tse'e Na'enna, ¿a bi kuetsu nga skanu?
46014024	Tunga tsa ngatsi'u tenikja'axtiuyo en xi Na'enchana tsjana, 'ba kjua'as'en kio xuta xi bi makjainre ngat'a tse'e Na'enna asa xi bi be mé= xi teño'on, kionga kjuint'e ngayéje xi temixun, kio skue nga tjinre je 'ba kuanejere ngayéje xi temixun.
46014025	Nga tibasen ñojon, s'e̱jñatsejen mé= xi tjinndujin'mo inimare, 'ba kuasenkunch'in nga sichjire Na'enchana, 'ba sikixiya nga kjuakixi nga Na'enchana tijñajin ngajinnu.
46014026	'Ba 'batsa'en, ¿mé= xi tjinnere si'an, nts'ia̱? Kionga ku̱añajan tsi'u, tjin xi ngatjase jngu salmo, tjin xi ngatakuyare xuta xi yak'a, tjin xi ngatatsuya mé= xi 'bejñatsejen Na'enchana, tjin xi ngatanchja kja'e kjuanga en, 'ba tjin xi ngatatsuya jó tsunire ion. Ngayéje xi si'on nga jngu jnguu, ti'on tuxi kua'e nga'ñuni_ru xi makjainre ngat'a tse'e Na'enna.
46014027	'Ba tsa tjin xi kuinchja en xi tu'yá mankjinre, jó asa ka'nda ján ngatjama. Tunga jngu ngatjama sa nga kuinchja, 'ba jngu xi ngatatsuya jó tsunire ion.
46014028	'Ba tsa tsajain xi mare tsuya jó tsunire ion, tusa xi mare nchja en xi tu'yá mankjinre xiu ngat'ejña ngaya ningu 'ba ngatjako tajngu yojore ko Na'enchana.
46014029	'Ba ngat'are xi tsikja'axtiuya en xi Na'enchana tsja, jó asa ján ngatjama. 'Ba xuta xi yak'a ngatatsikja'etsjen jó tsunire en xi inyant'e.
46014030	'Ba nga tinchja jngu xuta, tsa ngijngu xi kio tijña k'uejñatsejenre Na'enchana jngu en, ngatatsja'ndere xi tjun tinchja tsakaiñu.
46014031	'Ba 'bi=tsa'en nga jngu jnguu jun sik'ako_ru xingiu nga sikja'axtiuyo en xi Na'enchana tsja, tuxi ngatsi'u ku̱anninu 'ba sa̱kunu kjua'ñukakun.
46014032	Xi tjinre kjuanda nga tsikja'axtiuya en xi Na'enchana tsja ma batexumare kjuandabiu 'ba ma kuya chu̱ba̱ nga kuinchja.
46014033	Ngat'a Na'enchana bi mejénre kjuasi, tusa mejénre nga s'e̱ kjuaxiu. Jo ma ngajinre xi makjainre ngat'a tse'e Na'enna Jesucristo,
46014034	xi yanchjin tjinnere nga xiu k'uendu ngaya ningu. Ngat'a bi tixa'ndere nga kuinchja. Tusa tjinnere nga ngisa ngi'nde kueko yojore, jo tsu kjuatexumo.
46014035	'Ba tsa tjin xi mejénre nga ku̱ankjinre, ndaba ngatjaminingiyare xi'inre. Ngat'a bi nda tjin tsa jngu chjun kuinchja ngajinre xuta xi tjindu ningu.
46014036	¿A nikja'etsjenñu nga ngajinnu 'etuts'inre nga kis'eya nijmi enre Na'enchana? ¿A tu jun= xi texuntsjo ion?
46014037	Tsa tjin xi mare nga kui xi tsikja'axtiuya en xi Na'enchana tsja asa tisakure jngu kjuanda xi tsja Isennixtjintsjere Na'enchana, kui xi tjinnere nga sikixiya nga kjuatexumare Na'enchana xi tetsi'indu_nuu̱ nga'e.
46014038	'Ba tsa tjin xi bi kuatesinre xi tetsi'indu_nuu̱ nga'e, 'ba nde bi sa̱tesinre kui ngayeje.
46014039	'Bamani nts'ia̱, timijon nga sikja'axtiuyo en xi Na'enchana tsja 'ba bi 'bechja'nde_ru xi kuinchja kja'e kjuanga en.
46014040	Tunga ngayéje xi si'on, nda ti'on 'ba kixi kixi tangiko.
46015001	'Ba nganda'e nts'ia̱, mejénna̱ sikja'etsjenya_nuu̱ en ndare Na'enchana xi ja'ba kitsikja'axtiuya_nuu̱, xi kuakjainnu 'ba xi kixi tenyajiun nganda'e.
46015002	'Ba Ngat'are= kui k'uangi=ñu tsa nda k'uejñatjo en xi kitsikja'axtiuya_nuu̱, tsa bi 'ba si'on tu kjuatjo= kuakjainnu.
46015003	Je kitsikja'axtiuya_nuu̱ en xi ngisa tjun tijña xi ja'axtiuyana̱ nga Cristo k'enntjai ngat'are jena jotsa'en kua'indut'a enre Na'enchana,
46015004	'ba nga kis'eyanijin, 'ba nga xi majánni nixtjin ja'aya nganire ngajinre mik'en jotsa'en kua'indut'a enre Na'enchana,
46015005	'ba nga yakutsejenre yojore Pedro 'ba jaskan xi tejó.
46015006	'Ba jaskan yakutsejenre yojore ts'axtiu ón sientu nts'ia. Nkjin mani xi tjindu ngisa, 'ba yak'a je jesun.
46015007	'Ba 'ba nde tsa'en yakutsejenre yojore Santiago 'ba jaskan ngatsi'i nchja chinga apóstol.
46015008	'Ba xi fet'ani yakutsejenna̱ yojore an xi joni jngu ki'ndi xi tsején.
46015009	Ngu an xi ngisa bi 'ñu chjire ngajinre nchja chinga apóstol 'ba bi bakinna̱ nga apóstol k'uinna̱, ngat'a kitsjengi=ña̱ xi makjainre ngat'a tse'e Na'enna Jesucristo.
46015010	Tunga tu ngat'are kjuandare Na'enchana= nini kuán=ña̱ 'yá xi kuáa̱n nganda'e. 'Ba bi tu tifiton kjuanda xi kitsjana̱ Na'enchana. Tusa ngisa 'ñu tetsa'exa ngisaa̱ nga ko mare nchja chinga apóstol xi yak'a. Tunga bi an xi 'ba tetsa'aa̱n, tusa kjuandare Na'enchana xi tijñajinna̱.
46015011	'Ba 'batsa'en tsa an xi kitsikja'axtiuyaa̱ asa nchja chinga apóstol xi yak'a; tunga xi ngisa chjire kui nga 'batsa'en kjinikja'axtiuyee̱, 'ba jun 'ba=tsa'en kuakjainnu.
46015012	Tsa tifa'axtiuya nga ja'aya nganire Cristo ngajinre mik'en, ¿jótsa'en nga tjin xi tsu ngajinnu nga bi kjua'ayare mik'en?
46015013	Ngat'a tsa bi kjua'ayare mik'en, 'ba nde Cristo bi ja'ayare ngajinre mik'en ngayeje.
46015014	'Ba tsa bi ja'ayare Cristo ngajinre mik'en, tsu=nire nga tumé chjire en xi tenikja'axtiuyee̱ 'ba nga tumé chjire nga makjainnu.
46015015	Tsa 'ba tjin, ji̱n jín xi tsu en ndesu ngat'a tse'e Na'enchana, ngat'a tenikixiyanii̱ nga Na'enchana kitsikja'aya nganire Cristo ngajinre mik'en. Tsa kjuakixi nga bi kjua'aya nganire xuta ngajinre mik'en, tsu=nire nga ninga Cristo bi kjuakixi nga ja'ayare ngayeje.
46015016	Ngat'a tsa bi kjua'aya nganire mik'en, ninga Cristo bi ja'ayare ngayeje.
46015017	'Ba tsa bi ja'ayare Cristo ngajinre mik'en, tumé chjire nga makjainnu. 'Ba tojo tetsubajinjíun jenu.
46015018	'Ba jín nde xuta xi kuakjainre ngat'a tse'e Cristo xi je jesun 'ba jín nde kichaja ngayeje.
46015019	Tsa tu nixtjin xi tetsuba nganda'e techuyasa_ra mé= xi sjana Cristo, ña jín xi ngisa nima ña'an ngajinre xuta xi tjin ngasun'ndio.
46015020	Tunga kjuakixi= nga Cristo ja'ayare ngajinre mik'en. 'Ba kui joni ture chan xi tjun, ngat'a kui xi tjun ja'ayare ngajinre mik'en.
46015021	Ngat'a jotsa'en ngat'are mé= xi kitsa'en jngu xuta ja'e kjuabeya ngasun'ndio, 'ba=nde tsa'en ngat'are mé= xi kitsa'en kja'e xuta kjua'aya nganire xuta ngajinre mik'en.
46015022	Ngat'a jotsa'en ngat'are Adán fesun ngatsi'i xuta, 'ba=nde tsa'en ngat'are Cristo k'uendukun ngani ngatsi'i xuta.
46015023	Tunga jotsa'en nga 'bakore nga jngu jngu 'ba=tsa'en kjua'ayare: Cristo tjun 'ba jaskan xuta xi tse'e nga kjua'e ngani kui.
46015024	Tjun skja'are kjua'ñure ngatsi'i xi batexuma 'ba ko ngatsi'i xi tjinre xa 'ba ko xi tjinre kjua'ñu tsakaiñu, 'ba jaskan singantsja ña batexuma ngaya ntsja Naina xi Na'enchana, 'ba kio kjue ngasun'ndio ya'a.
46015025	Ngat'a Cristo tjinnere nga kuatexumare ka'nda nga ngatsi'i xi stike k'uendungi ngi ndsaku.
46015026	'Ba enemigo xi fet'ani nga sikjekjua, kjuabeyo.
46015027	Ngat'a Na'enchana kitsik'endungi ngi ndsaku Cristo ngayéje xi tjin. Tunga kionga tsu nga kjinik'endungi ngi ndsaku ngayéje xi tjin, tinchja tsejen nga bi ko Na'enchana tijñangi ngi ndsaku Cristo, ngat'a Na'enchana xi 'ba kitsa'en nga kui tjindungi ngi ndsaku ngayéje xi tjin.
46015028	'Ba nga s'e̱ndungi ngi ndsaku Cristo ngayéje xi tjin, 'ba=tsa'en ko Cristo xi Ki'ndire Na'enchana mani singantsja yojore nga k'uejña ngixkun xi 'ba kitsa'en nga ngi ndsaku kis'endungi ngayéje xi tjin. 'Ba 'batsa'en Na'enchana tu kui tajngu tse'e ku̱anni ngayéje xi tjin.
46015029	'Ba tsa bi kjua'aya nganire ngajinre mik'en, ¿jótsa'en machjen nga xuta batenda yojore ngojore mik'en? Tsa kjuakixi nga bi kjua'ayanire xuta, ¿ánñu tsa'enni kibiu?
46015030	'Ba ¿ánñu tetsubanii̱ jngu kjuabenichun xi tu tsjenngichantsjai̱ tsa bi fa'ayare mik'en?
46015031	Ngat'a an nts'ia̱, nyujun nyujun tjenngina̱ kjuabeya. Kjuakixi= xi xin_nuu̱ jotsa'en kjuakixi nga tsja= mana̱ nga makjainnu ngat'a tse'e Na'enna Jesucristo.
46015032	Tsa tu ngat'are mé= xi mejénre xuta, tsa kui kjua kiskjankoña̱ tjiuba ts'en xi tjindu naxinanda Éfeso, tsa 'ba kitsa'aa̱n, ¿mé= xi kitsa'enni_ra̱? Tsa bi kjua'aya nganire mik'en, ¿ánñu bi si'anña jo tsu xuta: “Xinia 'ba s'ia, ngat'a nyujunni kueyaña”?
46015033	Bi ba'e'ndio nga s'e̱jñunu. “Xi tsjenko xuta ch'okun, 'ba=nde ch'okun 'betju.”
46015034	Tikja'etsjen ngañu xi kixi tjin 'ba bi nde minyijeñu. Ngat'a tjin= yak'a ngajinnu xi bi be Na'enchana. 'Ba xin_nuu̱, tuxi ku̱asubaninu.
46015035	Tunga tsa tjin xi 'ba kuetsu: “¿Jótsa'en kjua'aya nganire mik'en? ¿Mé= yojo xi kua'a ngani?”
46015036	¡Xuta chikun! Xujma xi s'entje bi fesu tsa bi tjun s'eyanijin 'ba k'uantjaiya.
46015037	'Ba bi tsa kui xi s'entje kui xi kjuesu, tusa xujma sani, tsa xujma trigo asa kja'e xujma.
46015038	Tunga Na'enchana tsjare isen xujmo xi mejénre sjare, 'ba tsjare nga jngu tsujmi ntje isen jotsa'en nga 'bakore xujmare.
46015039	Jotsa'en tjin kja'e kjuanga kuya xujma ko tsujmi ntje, 'ba=nde tjin kja'e kjuanga kuya yojo ngayeje. Kja'e= kun yojore xuta, kja'e= kun xi tse'e tjiuba, kja'e= kun xi tse'e tjiunise, 'ba kja'e= kun xi tse'e tjiuti.
46015040	'Ba 'ba=nde kja'e kun isen xi tjin ngank'aa ko xi tjin t'anangiu ngayeje, 'ba kja'e tsa'en tsitsejen xi tjin ngank'aa ko xi tjin t'anangiu.
46015041	Tsu'biu kja'e tsa'en tsitsejen, 'ba na'enso kja'e tsa'en tsitsejen, 'ba niñu kja'e tsa'en tsitsejen ngayeje. 'Ba nga jngu jngu niñu xi tjin kja'e kja'e tsa'en tsitsejen.
46015042	'Ba=nde ku̱an nga kjua'aya nganire xuta ngajinre mik'en. S'eyanijin= xi fe'ndu, tunga xi kjua'aya nganire bi nde kjue'nduni.
46015043	Xi s'eyanijin kjuasuba tsja, tunga xi kjua'aya nganire s'e̱=re kjuaje. S'eyanijin= xi inda, tunga xi kjua'aya nganire s'e̱=re nga'ñu.
46015044	S'eyanijin= yojo xi ya'a xuta, tunga kjua'aya= nganire yojo xi Isennixtjintsjere Na'enchana sjare kjuabenichun. Tsa tjin yojo xi tu xuta ya'a, ngu, 'ba=nde tjin yojo xi Isennixtjintsjere Na'enchana tsjare kjuabenichun ngayeje.
46015045	Jotsa'en kua'indut'a enre Na'enchana: “Xuta xi tjun xi Adán 'mi, kui xi kjininda 'ba kitsa'ere kjuabenichun.” Tunga Adán xi fet'ani, kui xi kuán Isennixtjintsje xi tsjare kjuabenichun xuta.
46015046	Tunga mé= xi tsja Isennixtjintsjio bi titjun ndiba, titjun= ndiba xi xuta ya'a, 'ba jaskan xi tsja Isennixtjintsjio.
46015047	Xuta xi tjun chojore t'anangiu kuandakoni, tunga xuta xi majóni ngank'aa jendibajenni.
46015048	Jo kji'i xuta xi chojore t'anangiu kuandakoni, 'ba=nde kun ngatsi'i xi tse'e t'anangiu. 'Ba jo kji'i xuta xi jendibajenni ngank'aa, 'ba=nde kun ngatsi'i xi tse'e ngank'aa.
46015049	Jotsa'en nganda'e kich'a= isenre xuta xi kuandakoni chojore t'anangiu, 'ba=nde tsa'en x'a= isenre xuta xi jendibajenni ngank'aa.
46015050	Xin_nuu̱ kibi, nts'ia̱, nga yojo xi kich'a nganda'e bi ku̱an sa̱ku'ndere ña batexuma Na'enchana. Ninga xi fe'ndu bi sa̱ku'ndere ngajinre xi bi fe'ndu.
46015051	Tjinu'yo kjua'mobi. Bi ngatsi'a kueya, tunga k'uantjaiya tsi'iña.
46015052	Jotsa'en kitsa 'bechja 'ba chjux'a tuxkuan, 'ba=tsa'en kitsa k'uantjaiya kionga kjuane tjio xi fet'ani. Ngat'a nga kjuane tjio, mik'en kjua'aya nganire 'ba bi nde kueya ngisani, 'ba k'uantjaiya tsi'iña.
46015053	Ngat'a yojo xi kich'a nganda'e xi fe'ndu, ku̱an ngani yojo xi bi nde fe'nduni. 'Ba yojona xi 'me nganda'e, ku̱an ngani yojo xi bi nde 'meni.
46015054	'Ba kionga xi fe'ndu ku̱an ngani xi bi nde fe'nduni, 'ba yojo xi 'me ku̱an ngani yojo xi bi nde 'meni, kio= k'uetjusun en xi kua'indut'a enre Na'enchana: “Xi kitsa'en, kui xi kitsikjekjua kjuabeyo.
46015055	¡Ji kjuabeya! ¿Jótsa'en si'an ngani? ¡Ji kjuabeya! ¿Ñá tijña nga'ñu xi sik'enkoni xuta?”
46015056	Ngat'a nga'ñure kjuabeyo, jio. 'Ba nga'ñure jio kjuatexumo ndibanire.
46015057	Tunga ba'e_ra kjuanda Na'enchana xi tsa'en nga ña'an_ra je ko kjuabeya tu ngat'are Na'enna Jesucristo.
46015058	'Bamani, nts'ia̱ xi tsimijaa̱n, kixi tinyo 'ba bi nichojo yojonu. Ngantsjai tangiko nduju xare Na'enna Jesucristo, ngat'a 'yañu nga bi tu kjuatjo xi teño'on nga ña'axat'a_ru kui.
46016001	'Ba ngat'are ton xi tjis'eku ngat'a tse'e xi makjainre ngat'a tse'e Na'enna xi tjindu Jerusalén, 'ba nde ti'on jo kixin_ra̱ nts'ia xi tjindu nangi Galacia.
46016002	Xki tamingu nga jngu jnguu t'ejñat'axinchiu ton, jotjin sa̱kunu. 'Ba t'ejñatjo tuxi kionga kjuechukun_nuu̱ bi tjinnere nga xja'asunñu ton.
46016003	'Ba kionga kjuechaa̱, sikasia̱n naxinanda Jerusalén xuta xi jun xja'ajiun 'ba sja_ra̱ xujun xi tsjare kjua'ñu, tuxi kuekoni ton xi kiko'o ngat'a tse'e nts'ia xi tjin ngajaan.
46016004	'Ba tsa nda tjin nga ko an kjuia̱, ngu, ñatjen jín kuekona̱.
46016005	Kio kjuikun_nuu̱ jaskan nga kjua'aa̱ nangi Macedonia, ngat'a tjinne=re nga kjua'aa̱ nangi xi kio tjin.
46016006	'Ba= ku̱an tsa kuatejñako_nuu̱ chuba nixtjin asa kio kjua'ana̱ nixtjinre nch'an, tuxi ku̱an kuisekonuu̱ ña jaskan kjui ngaña̱.
46016007	Ngat'a bi mejénna̱ nga tu kjua'axtiu_nuu̱. Tusa mejénna̱ kuatejñako_nuu̱ chuba nixtjin, tsa Na'enchana tsja'ndena̱.
46016008	Tunga kuatejñaa̱ naxinanda Éfeso ka'nda nga kjua'e s'i pentecostés.
46016009	Ngat'a tixa'nde=na̱ nga sa'aa̱n jngu xa xi nda, ninga nkjin xi bi mejénre nga 'ba sa'aa̱n.
46016010	Tsa kjuechukunnu Timoteo, nda chjubetjo, tuxi tsja s'e̱nire nga k'uejñajinnu. Ngat'a ndekui xare Na'enna Jesucristo tsa'enni joni an.
46016011	'Bamani, tu'yá ngatabeton. Tusa tiseko nga ngatjas'ere kjuaxiu nga janda sa'en ndiya, tuxi kjua'ekunnina̱ nga'e. Ngat'a an ko nts'ia xi yak'a techuyee̱ nga kjua'e.
46016012	'Ba ngat'are nts'ia Apolos, 'ñu= 'ene_ra̱ tsakaiñu nga kueko nts'ia xi kjuechukunnu. Tunga bi kuakjainre nga kuaje nganda'e. Kio kuaje nga ku̱an xi sa'en.
46016013	Tetsubachun 'ba kixi tinyo ngat'are xi makjainna. Ti'ñu kakún 'ba tenga'ñu.
46016014	'Ba ngayéje xi si'on ngatakutsejen kjuanimejénnu.
46016015	Nts'ia̱, 'yañu nga xinkjin xuta chinga Estéfanas kui xi tjun kuakjainre enre Na'enchana ngajinre xuta xi tjin nangi Acaya, 'ba kui tu kuifa ni xa inyatsa'en sa nganda'e nga inyabaseko nts'ia xi yak'a.
46016016	Temi'a_nuu̱ nga tik'etjusun_ru xuta xi joni kui 'ba ko ngatsi'i xi 'ñu tsa'exa ngat'are xabi.
46016017	Tsja= mana̱ nga ja'ekunna̱ Estéfanas ko Fortunato 'ba ko Acaico, ngat'a kui= xi tsakasekona̱ ngojonu.
46016018	Kitsjana̱ kjua'ñu kakun jo kitsa'en ngajinnu ngayeje. Kui kjuañu cha̱kunñu xuta xi joni kui.
46016019	Inyatsikasen_nuu̱ kjuate'nda nts'ia xi tjin nangi Asia. 'Ba nde Aquila ko Priscila 'ba ko ngatsi'i nts'ia xi mañajan ndaba 'ñu tsikasennu kjuate'nda ngat'are Na'enna Jesucristo.
46016020	'Ba ngatsi'i nts'ia xi tjin nga'e inyatsikasennu kjuate'nda. 'Ba ko kjuanimejen xi tsjana Na'enna tite'nda_ru xingiu ngayeje.
46016021	An Pablo ko ndsaa̱ tetsi'indu_nuu̱ kjuate'ndana̱.
46016022	Tsa tjin xi bi tsimején Na'enna Jesucristo, kui xi ngatjas'ejñat'axinre Na'enchana. ¡Ndibai Na'en!
46016023	Ngatjas'enu kjuandare Na'enna Jesucristo.
46016024	Tsimején_nuu̱ ngatsi'u ngat'are Cristo Jesús.
47001001	An, Pablo, tetsikasen_nuu̱ xujunbi, xi jngu apóstore Jesucristo kuáa̱n jotsa'en kuamejénre Na'enchana. An ko nts'ia Timoteo tenikasenri̱ xujunbi jun xi makjainnu ngat'a tse'e Na'enchana xi tetsubo naxinanda Corinto ko ngatsi'u xuta tsjere Na'enchana xi tetsubasun nangi Acaya.
47001002	Ngatjas'enu kjuanda ko kjuaxiu xi tsjana Na'enchana ko Na'enna Jesucristo.
47001003	Ngatanichjire Na'enchana xi Naire ko Na'enre Na'enna Jesucristo, Na'enchana xi fa'animara 'ba xi tsjana kjuaje kakun.
47001004	Kui tsjana kjuaje kakun ngajinre ngayéje kjua xi temitjaxtia, tuxi ko ña ku̱an kua'eni_ra kjuaje kakun xuta xi tume kjua tifa'axtiu. Kjuaje kakun xi Na'enchana tsjana, ndekui xi kua'e ngani_ra xuta xi yak'a.
47001005	Ngat'a jotsa'en 'ñu tisakut'ana kjuanimare Cristo, 'ba=nde tsa'en 'ñu tisakuna kjuaje kakun ngat'are Cristo.
47001006	Tsa temitjaxtii̱ kjuanima, kio= tjindibanire nga tisakunu kjuaje kakun 'ba nga k'uangiu. 'Ba tsa tisakuni̱ kjuaje kakun, kio= tjindibanire nga tisakunu kjuaje kakun xi kuasekonu nga xukjuakonu ndekui kjuanima xi temitjaxtii̱.
47001007	Bi jó ján fai̱ kakui̱n ngat'are mé= xi chuyee̱ ngat'a tsojon. Ngat'a 'ya=ni jotsa'en tisakut'anu kjuanimani̱, 'ba=nde tsa'en sa̱kut'anu kjuaje kakunni̱.
47001008	Nts'ia̱, mejénni̱ nga xio ngat'are kjuana'en xi tsitjaxtii̱ nga'nde xi tijñajin nangi Asia. Ngat'a kjuana'enbiu jo=ni jngu ch'a xi je mején kitsukineni̱ ka'nda bi nde kichukjuakonini̱. Ka'nda kjinikja'etsjen=nii̱ nga bi nde kuetsubachunni̱.
47001009	'Ba kuánni̱ joni tsa kueyee̱ tsakaiñu. Tunga 'ba kuán tuxi bi ngat'a tsajain xunni_ri̱, tusa ngat'are Na'enchana xi tsikja'aya nganire mik'en.
47001010	'Ba Kui ts'axjejinni̱. 'Ba k'uaxjejin nganini̱ ngajin kjuabeya joni kibiu. 'Ba be=re takui̱n nga tojo k'uaxjejin ngisani̱.
47001011	'Ba jun ma misekonii̱ nga xuko Na'enchana ngat'ani̱. Tsa nkjin mani xi inyafako Na'enchana ngat'ani̱, 'ba=nde nkjin mani xi sjare kjuanda Na'enchana ngat'are kjuanda xi sakuni̱.
47001012	Kibi= xi kjuatsjani̱. Kjuafa'etsjenni̱ tsuyakixini̱ nga tsje 'ba nga kixi temekue̱ yojoni̱ ngajinre xuta ngasun'ndio 'ba ngisa nda ngisa ngajinnu, jotsa'en tibaku ndiyani̱ Na'enchana. Ngat'a bi kjuafa'etsjenre xuta xi tibaku ndiyani̱, tusa kjuandare Na'enchana.
47001013	Xujun xi nikasee̱n ni'indut'a=nii̱ tu kui sa tsajmi xi manu 'bexkiyo 'ba mankjinnu. 'Ba kuyaa̱ nga jngu nixtjin ku̱ankjin yejenu,
47001014	ninga nganda'e mankjinchinu nga nixtjin nga kjua'e ngani Na'enna Jesús sa̱kunu kjuatsja ngat'ani̱ jotsa'en 'ba nde sakuni̱ kjuatsja ngat'anu ngayeje.
47001015	Ngat'a be=re takuaa̱n kibiu, kui kjua kuamejénnina̱ nga tjun kjuikun_nuu̱ tsakaiñu, tuxi s'e̱ninu jó ka'a kjuatsja.
47001016	Kitsikja'etsjia̱n nga tjun kjua'aa̱ ngajinnu nga kjuia̱ nangi Macedonia 'ba kjua'a ngañaa̱ nga kjuendiba ngañaa̱ nangibiu. 'Ba 'batsa'en ku̱an kuisekonuu̱ nga kuenikasennga ndiyanu nga kjuia̱ nangi Judea.
47001017	'Bamani, nga 'batsa'en 'enda, ¿a bi nda kitsikja'etsjia̱n? ¿Asa 'benda=ña̱ mé= xi sa'aa̱n jotsa'en xuta ngasun'ndio, nga ndekuini chubabiu xia̱n “jun” 'ba ko “junjun”?
47001018	Na'enchana xi be= nga chukori̱ bi ndekuini chubabiu mixii̱n “jun” ko “junjun.”
47001019	Ngat'a ngajinnu an ko Silvano 'ba ko Timoteo kjinikja'axtiuyee̱ enre Na'enchana ngat'are Jesucristo xi Ki'ndire, 'ba Kui xi bi ndekuini chubabiu tsu “jun” 'ba ko “junjun.” Tusa “jun” xi tse'e Na'enchana.
47001020	Ngat'a ngayéje xi Na'enchana tsuyatitjun nga sa'en, kui xi “jun” ma ngajinre Cristo. Kui= kjuañu ngat'are Cristo “'ba ngatjama” mixunña 'ba 'batsa'en sakure kjuaje Na'enchana.
47001021	Na'enchana xi tsa'en nga jun ko ji̱n kixi kuinyajian ngajinre Cristo 'ba kui= xi kitsja xana.
47001022	'Ba je 'et'ana jngu chu̱ba̱ xi baku nga Kui tse'era 'ba kitsjana Isennixtjintsjere nga k'uejñajin inimana, tuxi xiaña nga sakuna mé= xi jaskan sjana.
47001023	Tunga Na'enchana kuetsuyakixi nga kjuakixi= xi xin_nuu̱ nga kjuanda tsojon nga kje fijía̱n naxinanda Corinto jotsa'en kitsikja'etsjia̱n tsakaiñu.
47001024	Bi tsa mejénni̱ k'ueneri̱ mé= xi tjinnere nga ku̱akjainnu, ngat'a je= kixi tenyo ngat'are xi makjainnu. Tusa temisekua xingia nga tu jngu xa xi teña'an, 'ba 'batsa'en s'e̱nu kjuatsja.
47002001	Kui kjua kixinña̱ nga bi nde kjuikunni_nuu̱, tuxi bi s'e̱ nganinu kjuaba.
47002002	Ngat'a tsa siba_nuu̱, ¿'yá= xi sitsja nganina̱? ¿A bi tu jún sa, xi kitsjanu kjuaba?
47002003	Kui kjua kitsi'indu_nuu̱ kja'e xujun tsakaiñu, tuxi bi sa̱kunina̱ kjuaba ngat'anu nga kjuechukun_nuu̱. Ngat'a jun= xi tjinnere nga kua'enuu̱ kjuatsja. 'Ba be=re takuaa̱n nga ngatsi'u tu jngu sitsjo kjuatsjana̱.
47002004	Nga tsi'indu_nuu̱ xujunbiu tse kjuana'en ja'axtia̱ 'ba 'ñu ba kis'ena̱ ngayeje ka'nda kiski'nda=ña̱. 'Ba bi kitsi'indu_nuu̱ tuxi ku̱abaninu, tusa tuxi xiañu nga 'ñu tsimején_nuu̱.
47002005	'Ba xi kitsjana̱ kjuaba, bi tu an tajngu xi 'ba kitsikona̱, tusa kitsik'akot'achinu ngatsi'u. Kionga texia̱n kibi, bi 'ñu kun nu'yare enna̱.
47002006	Mejen ngatsi'u je 'enere kjuana'en xuta xi 'ba kitsa'en, 'ba je ku̱anire.
47002007	'Ba nganda'e tusa tichat'a_ru 'ba ta'e_ru kjuaje kakun, tuxi bi kjuabo sikjenire kakun.
47002008	Kui kjua temi'ani_nuu̱ nga taku ngani_ru xutabiu kjuanimejénnu.
47002009	Ngat'a kui kjua kitsi'induni_nuu̱ ngayeje, tuxi skueña̱ jó kji'i inimanu, tsa tjijngu kakún nga sik'etjusun ngayéje xi xin_nuu̱.
47002010	Xi sichat'a_ru, 'ba=nde tsichat'a_ra̱ an. Ngat'a xi sichat'aa̱, tsa tjin mé= xi kitsichat'aa̱, 'ba= kitsa'aa̱n nga tu kjuanda tsojon ngixkun Cristo,
47002011	tuxi bi sa'ennina chanayiu. Ngat'a 'yaña kjuamañare.
47002012	Kionga 'echaa̱ naxinanda Troas nga kitsikja'axtiuyaa̱ en ndare ngat'are Cristo, Na'enna kitsja'ndena̱ nga kitsa'exaa̱ ngat'are kui ña tijña nangibiu.
47002013	Tunga bi xiu kis'e kjuafa'etsjenna̱, ngat'a bi kiskajia̱n nts'ia Tito. Kui kjua kitsikixant'aña̱ xuta xi tjin kio 'ba kijia̱ nangi Macedonia.
47002014	'Ba Na'enchana ngataba'ere kjuanda xi tsa'en nga ngantsjai ñe'ee̱n ngat'are Cristo Jesús 'ba ti'bejñatsejen enre ngat'ani̱. 'Ba kui enbiu jo=ni tsajmi xi nda jen xi tifa'ajnda nituña nga'ndeñu.
47002015	Ngat'a ji̱n jo=ni tsajmi xi nda jen xi Cristo tsingantsjare Na'enchana, xi tifa'ajnda ngajinre xi inya'bangi 'ba ngajinre xi inyachaja.
47002016	Ngat'are xi inyachaja, ch'o inyafa'ajndare 'ba inyatsik'enre. Tunga ngat'are xi inya'bangi nda= inyafa'ajndare 'ba inyatsik'endukunre. ¿'Ba 'yá= xi mare xa joni kibi?
47002017	Ngu bi tebateñee̱ enre Na'enchana tuxi sa̱kunini̱ tsajmi jo inyatsa'en nkjin xuta. Tusa ko ngayéje inimani̱ nukjuai̱ ngixkun Na'enchana en xi tsjani̱, ngat'a tu jngu= mai̱ ko Cristo.
47003001	¿A te'betuts'in_ri̱ nga nda tenukjua nganii̱ ngat'ani̱? ¿Asa machjenni̱ joni xuta xi yak'a jngu xujun xi nda kuinchja ngat'ani̱, tuxi xjubetjo=nini̱ jun? ¿'Ba asa machjen=ni̱ tsa jun sindo jngu xujun, tuxi skjebetjonii̱ xuta xi yak'a?
47003002	Ngu jun suba=ñu xujunbiu xi nda nchja ngat'ani̱, xi joni tsa kua'indut'a inimani̱ xi ngatsi'i xuta be= 'ba 'bexkiya.
47003003	'Yatsejen=re nga jun=ñu jo=ni xujun xi kitsi'indu Cristo, xi kitsikasenkoni̱, xi bi kjini'indukoni tsajmi xi 'bi. Tusa ko Isennixtjintsjere Na'enchana xi tijñakun kjini'indukoni. 'Ba bi ndiojo kua'indut'a ion, tusa ngajin inimare xuta.
47003004	Be=re takui̱n kibi ngat'a chun_ri̱ Na'enchana ngat'are Cristo.
47003005	Ngu tsajain nga'ñuni̱ xi tu tsajain suba, tsa kuixii̱n nga tsajain mé= xi mani̱ ñe'ee̱n. Tusa Na'enchana tsjani̱ nga'ñu nga 'ba ñe'ee̱n.
47003006	Ngu kui xi kitsik'endundeni̱, tuxi ku̱an si'axat'ani_ri̱ kjua xatse xi 'endako xuta. 'Ba kjua xatsebiu, bi kjuatexuma xi tu kua'indut'a sa, tusa xi titsa'en Isennixtjintsjere Na'enchana. Ngat'a kjuabeya fikona xi kua'indut'a, tunga Isennixtjintsjere Na'enchana tsjana kjuabenichun.
47003007	'Ba kjuatexuma xi kua'indut'a ndiojo ja'e ko 'ñu tse kjuaje. 'Ba xuta xi tse'e Israel ka'nda bi kuán kiskutsejen'a Moisés tu ngat'are kjuajere isen xi 'ñu xi kui tjinre, ninga tsa bi tsé ku̱anre nga 'ñu chu'a. Tunga tsa xa xi kis'ere kjuatexuma kiskaninejere xuta nga ya'a kjuabeya, tsa kui 'ñu kis'ere kjuaje,
47003008	¿a bi ngisa 'ñu tjinre kjuaje xa xi tse'e Isennixtjintsjio nga tsjana kjuabenichun?
47003009	Tsa kis'ere kjuaje xa xi yanejere xuta, ¿a bi ngisa 'ñu tjinre kjuaje xa xi tsikixi xuta ngixkun Na'enchana?
47003010	Ngat'a kjuaje xi kis'e ngatitjunre bi nde chjinire tsa singusunkuaa̱ kjuaje xi ngisa je ngisa xi tjin nganda'e.
47003011	Ngu tsa xi fet'a kis'ere kjuaje, ¿a bi ngisa tjinre kjuaje xi bi fet'a?
47003012	Ngat'a tjin=ni̱ jngu kjuachuya joni kibi, kui= kjua manikakui̱n nga 'batsa'en nukjuai̱.
47003013	Bi 'ba ñe'ee̱n jo kitsa'en Moisés xi najñu 'e'moni nkjain, tuxi bi skueni xuta xi tse'e Israel nga je tichaja kjuajebiu.
47003014	Tunga kis'echja kjuafa'etsjenre xuta xi tse'e Israel. 'Ba ka'nda nganda'e, nga 'bexkiya ngat'are kjua xi 'endako Na'enchana, tojo tjin najñu xi be'mo kjuafa'etsjenre. Ngat'a tu kionga makjainre ngat'a tse'e Cristo nga tukja'axin najñubiu.
47003015	'Ba ka'nda nixtjin nganda'e, nga 'bexkiya xi kitsi'indu Moisés, kji'mo jngu najñu inimare 'ba 'batsa'en bi mankjinre.
47003016	Tunga kionga xuta makjainre ngat'a tse'e Na'enna Jesús, tukja'axin= najñubiu.
47003017	Ngat'a Na'enna Isennixtjintsjio=. 'Ba ña tijña Isennixtjintsjio, mandai xuta.
47003018	'Bamani, ngatsi'a bi nde tji'moni nkjain. Tematsejenya=ña joni chutsin kjuajere Na'enna Jesús. 'Ba nyujun nyujun tema jo kji'i, ngat'a ngisa tisaku ngisana kjuaje xi ndibanire Na'enna xi Isennixtjintsjio.
47004001	Kui kjua bi nikjeni_ri̱ takui̱n. Ngat'a ja'anima_ri̱ Na'enchana nga kitsjani̱ xabi.
47004002	Je kik'ejñat'axii̱n mé= xi ma ña 'mo, xi tsjare kjuasuba xuta. Bi kjuamaña nichjee̱n 'ba bi tenik'antjaiyee̱ enre Na'enchana. Tusa mixii̱n ña tsejen xi kjuakixi ngixkun Na'enchana 'ba 'batsa'en ngatsi'i xuta xi tsje tjindu kjuafa'etsjenre be= jó kui̱n.
47004003	Tsa tijña'mo ngisa en ndare Na'enchana xi tenikja'axtiuyee̱, tu ngat'are xuta xi xaja= tijña'mo.
47004004	Ngat'a na'en xi batexuma ngasun'ndio kitsijñu kjuafa'etsjenre xuta xi bi makjainre, tuxi bi skueni ndi'u xi ndibani en ndare Na'enchana. Kui kjua bi mankjinnire en nda xi nikja'axtiuyee̱ ngat'are kjuajere Cristo xi ngusun kji'i jo kji'i Na'enchana.
47004005	Bi ngat'ani̱ tenikja'axtiuyee̱, tusa ngat'are Jesucristo xi Na'enna mani. Tu kui sa xi mixii̱n ngat'ani̱ nga chu'ndanu kuái̱n ji̱n nga tu kjuanda tse'e Jesús.
47004006	Ngat'a Na'enchana xi 'exa nga ku̱a'na ndi'u ña jñu 'ba ndekuini ndi'ibiu kitsitsejin inimani̱, tuxi 'batsa'en xianire kjuajere Na'enchana xi matsejenjin nkjain Jesucristo.
47004007	Kitsa'eni̱ kjuanyina kibi. Tunga ji̱n jo=ni tiji nangi ña tijñaya kjuanyino, tuxi s'e̱jñatsejenni nga Na'enchana tse'e kjuañu jebiu 'ba bi tsajain.
47004008	'Ñu nkjin mani kjua xi temitjaxtii̱, tunga tisaku ndiya=ni̱. Kjimafoni̱, tunga bi tifere takui̱n.
47004009	Tjin xi tjenngikeni̱, tunga bi titsikumani̱ Na'enchana. Tjin xi tsikixutojoni̱, tunga bisetjen nganii̱.
47004010	Tisakut'ani̱ kjuabeyare Jesús ngat'a nituña nga mangii̱n, xuta mejénre sik'enni̱ ngat'a ña'axat'a_ri̱ Kui. 'Ba kjimani̱ tuxi 'ba nde tsa'en s'ejñatsejenni ngajin yojoni̱ nga Jesús tijñakun.
47004011	Ngu, ji̱n xi tetsubachii̱n, ngantsjai tjenngini̱ kjuabeyo tu ngat'are Jesús, tuxi 'batsa'en s'e̱jñatsejenni nga tijñakun Jesús ngajin yojoni̱ xi tjinnere nga kueya.
47004012	'Ba 'batsa'en tisakut'ani̱ kjuabeyare Jesús nga nikja'axtiuyee̱ en ndare. Tunga ngat'a 'ba teñe'ee̱n, jun tisakunu kjuabenichun xi bi fet'a.
47004013	'Ba 'bitsa'en kua'indut'a enre Na'enchana: “Kuakjainna̱ ngat'a tse'e Na'enchana, kui kjua kinchjaña̱.” 'Ba ji̱n ndekuini kjuamakjain tjinni̱, kui kjua 'ba nde nukjuanii̱.
47004014	Ngat'a 'ya=ni nga Na'enchana xi kitsikja'aya nganire Na'enna Jesús ngajinre mik'en, 'ba nde tsa'en sikja'ayani̱ 'ba sikinyana ngixkun jun ko ji̱n.
47004015	Tu kjuanda tsojon nga tjima ngayéje kibi. 'Ba tjima tuxi ngisa nkjin ku̱an ngisani xuta xi sa̱kure kjuandare Na'enchana. 'Ba 'batsa'en ngisa nkjin ku̱an ngisa xuta xi sjare kjuanda Na'enchana ngayeje, tuxi ngisa s'e̱nire kjuaje Kui.
47004016	Bi 'batjin kjua nikjeni_ri̱ takui̱n. Ngu ninga tsa nga'ñure yojoni̱ tife, tunga nyujun nyujun tisaku nga'ñure inimani̱.
47004017	Ngu, kjuanima xi tebitjaxtii̱ nganda'e, tu chuba sani 'ba tu ngutjun= fa'a. Tunga tsa'en nga s'e̱ni̱ kjuaje xi 'ñu tse 'ba xi bi fet'a 'ba xi bi ma ningusunko xi temata'ee̱n.
47004018	Kui kjua bi chutsejen'ani̱ xi matsejensunnk'a, tusa chutsejen'antsjai̱ xi bi 'yare. Ngat'a xi matsejensunnk'a, tu ngutjun= fa'a, tunga xi bi 'yare bi fet'a.
47005001	Ngat'a yojona jo=ni jngu ni'ya xi tu chuba nixtjin chukjuare xi tetsuya nga'e ngasun'ndio. 'Ba nga kjuekjua ni'yabi, 'yaña nga ngank'aa tjinna jngu ni'ya xi sjana Na'enchana, xi bi xuta kitsinda 'ba xi bi fekjua.
47005002	Kui= kjua fa'atsenina nga tetsuba nga'e. Mejénna nga ta'a xuntsja ni'ya xi tjinna ngank'aa xi joni tsa najñu xatse xaja.
47005003	'Ba meni nga xaja najñubi, bi tetsjustia nga xiana.
47005004	Ngat'a fa'atse=na nga kich'anijian kjuana'en, nga tetsubaya ngisa ni'ya kibi xi yojona. Tunga bi mejénna kueya 'ba s'e̱stia. Tusa mejénna nga xaja najñu xatse, tuxi xi tijñakun k'uejñani ngojore xi 'me.
47005005	'Ba Na'enchana suba 'endana ngat'are kibi 'ba kitsjana Isennixtjintsjere, tuxi xiakixiña nga sakuna mé= xi jaskan sjana.
47005006	Kui kjua ngantsjai tjijnguni takuan 'ba 'yaña ngayejerañu tetsubajin ngisa yojo, tetsubat'axin_ra Na'enna Jesús.
47005007	Ngu mangikua yojona tu ngat'are mé= xi makjainna, bi ngat'are xi matsejenna.
47005008	'Ba tjijngu takuan tsu'ba, 'ba mején=na nga tusa k'uejñat'axian yojo xi kich'a nganda'e 'ba kuetsubakua Na'enna Jesús.
47005009	'Bamani, janda mejénna sik'etjusan xi matsjare Na'enna Jesús, ninga tetsubajin ngisa tsa yojobi asa k'uejñat'axian.
47005010	Ngat'a ngatsi'a tjinnere kjuecha ngixkun Cristo nga sa'enna kjua, tuxi sa̱kunina mé= xi 'bakona nga jngua jngua, mé= xi kjiña'an nga tsiketsubajian yojona nga'e ngasun'ndio, tsa nda asa bi nda kjiña'an.
47005011	'Bamani, ngat'a 'ya=ni nga tjinnere nga xiakun Na'enchana, kui= kjua te'miyantsjaini_ri̱ xuta mé= xi kjuakixi. Na'enchana be= jó kui̱n, 'ba mejénna̱ nga 'ba nde xio jó kui̱n ngayeje.
47005012	Bi mejénni̱ nga nda tenukjua nganii̱ ngat'ani̱, tuxi jun xjubetjonii̱. Tusa teba'e'ndee̱ nga nda kjui'naxjo yojonu ngat'ani̱, tuxi ku̱an singojoni_ru xuta xi matsjare nga nchja ngat'are xi matsejen 'ba bi ngat'are xi tjin ngajin inimare.
47005013	Ngat'a tsa 'yare joni tsa skani̱, kui= nga tuxi kua'eni_ri̱ kjuaje Na'enchana. 'Ba tsa ndai̱, tu kjuanda tsojon.
47005014	Ngat'a kjuanimejenre Cristo= tijñajinni̱ 'ba tibatexumani̱. 'Ba be=re takui̱n nga jngu ma sani xi k'en tu kjuanda tse'e ngatsi'i xuta 'ba kui= kjua je jesunni ngatsi'i.
47005015	'Ba k'en nga tu kjuanda tse'e ngatsi'i xuta, tuxi xi tjindukunnii̱ bi nde k'uendukunni nga sitsjare yojore. Tusa k'uendukun tuxi sitsjanire Cristo xi k'en 'ba ja'aya nganire ngajinre mik'en nga tu kjuanda tse'e xuta.
47005016	'Bamani, nganda'e bi nde 'batsa'en nikja'etsjennii̱ ngat'are xuta jotsa'en be xuta ngasun'ndio. Ninga nganda'eñu 'batsa'en kjinikja'etsjee̱n ngat'are Cristo jotsa'en be xuta ngasun'ndio, tunga nganda'e bi nde 'batsa'en nikja'etsjennii̱.
47005017	Kui kjuañu xi tu jngu mako Cristo, kui= xi xuta xatse nganda'e. Tsajmi chingo je= ja'a. 'Ba nganda'e, je= kuaxatseya yeje ngani.
47005018	'Ba ngayéjebi ngat'are Na'enchana ndibanire. Ngat'are Cristo nda jako nganina nga kitsjana kjuaxiu. 'Ba kitsja xani̱ nga k'uinya_ri̱ xuta ngat'are kjuaxiu.
47005019	Kui xi tsunire nga Na'enchana nda jako ngani xuta xi tjin ngasun'ndio. Kitsjare kjuaxiu tu ngat'are Cristo nga bi kuenda kitsa'en je xi tjinre xuta. 'Ba kitsja xani̱ nga sikja'axtiuyee̱ ion xi tse'e kjuaxiu.
47005020	Ngu ji̱n= xi kitsikasenni̱ nga sikja'axtiuyee̱ enbi ngat'are Cristo. Joni tsa Na'enna suba xi timi'anu nga nukjuai̱ ji̱n. Ngat'are Cristo te'bets'ari̱ nga chjubio kjuaxiu xi titsjanu Na'enchana.
47005021	Cristo bi kis'ere je. Tunga tu ngat'a tsajan Na'enchana kitsika'anijin yeje je xi tjinre xuta, tuxi 'batsa'en ngat'are Cristo xuta kixi ku̱anña ngixkun Na'enchana.
47006001	Kui kjua te'bets'aniri̱ ji̱n xi teña'axat'a_ri̱ Na'enchana nga bi tu nikja'atiyo kjuandare Na'enchana.
47006002	Ngat'a 'bi=tsa'en kua'indut'a enre Na'enchana: Kjint'era̱ nga ja'e nixtjin xi 'ejñaa̱ nga yatesin_ra̱ xuta, tsakasekora̱ nga ja'e nixtjin nga kitsik'angia̱ xuta. 'Ba nganda'e= kui nixtjin nga tibatesinre xuta Na'enchana. Je= tesubajian nixtjin nga titsik'angi.
47006003	Tumé teñe'ee̱n xi ku̱anre k'uejñare kjuana'en xuta, tuxi bi ch'otsa'en kjuinukjuani ngat'are xa xi teñe'ee̱n.
47006004	Tusa ngayéje xi teñe'ee̱n bakutsejen nga Na'enchana teña'axat'a_ri̱. Ko kjuatsejnda tichukjuakoni̱ nkjin kuya kjuana'en ko kjuanima xi temitjaxtii̱ 'ba ko kjuandusin xi tisakuni̱.
47006005	Tis'eni̱ 'ba nduya tis'eteni̱ 'ba xutankjin fosi'akoni̱ xi mastikeni̱. 'Ñu ña'axai̱ 'ba chukjuakoni̱ nijña 'ba mitjaxtii̱ kjindia ngayeje.
47006006	'Ba tsje mangikue̱ yojoni̱, 'ba 'ya=ni xi kjuakixi, 'ba tjinni̱ kjuatsejnda, 'ba nda= nikue̱ xuta. Tijñajinni̱ Isennixtjintsjere Na'enchana 'ba ko kjuanimejen xi kjuakixi.
47006007	'Ba suba en xi tjinre kjuakixi= mixii̱n, 'ba kjua'ñure Na'enchana tijñajinni̱. Kich'ee̱ kjuakixire Na'enchana joni espada ko escudo. 'Ba ko kui ma 'bechja_ri̱ 'ba mixkjankue̱ tumeñu.
47006008	Kixi= mekue̱ yojoni̱ ninga tsa 'yakunni̱ asa ch'o 'mini̱, ninga tsa nda nukjua ngat'ani̱ asa ch'otsa'en nukjua ngat'ani̱. Suba kjuakixi= xi mixii̱n, ninga tsa xuta ndesu 'mini̱.
47006009	Nda 'yaxkunni̱, tunga joni xuta xi bi 'yaxkunre nikoni̱. Jo=ni xuta xi je tji'me nikoni̱, tunga tetsubakun ngisai̱. Tse kjuanima tjinikja'ani̱, tunga bi tebeyee̱.
47006010	Jo=ni xuta xi ba tjinre tetsubai̱, tunga tjinntsjaini̱ kjuatsja. Jo=ni xuta ni̱ma̱ tetsubai̱, tunga nkjin= teninyinai̱ nga ko xi kjuakixi. Jo=ni xuta xi tumé tjinre tetsubai̱, tunga tsajain yeje xi tjin.
47006011	Jun xuta xi tjindu naxinanda Corinto, nga ko fani kjuakixi kichukori̱. Techjux'atetee̱ inimani̱ ngat'anu.
47006012	Bi ji̱n xi te'bechjee̱ inimani̱, tusa jun xi te'bechjanii̱ inimanu.
47006013	Kui kjua tefako_nuu̱ joni tsa jun xi ki'ndi nistina̱ kuon. 'Ba ti'on jo teñe'ee̱n ji̱n. Chjux'atetio inimanu nga chjubetjonii̱.
47006014	Bi nijnguko yojonu ko xuta xi bi makjainre. Ngat'a, ¿a tu jngu= mako xinkjin kjuatsje ko kjuach'o? ¿A ma 'batjijinre xinkjin ña tsejen ko ña jñu?
47006015	¿A ma nda ba'a Cristo ko chanayiu? ¿Jótsa'en tujngu ku̱an xi makjainre ngat'a tse'e Na'enchana ko xi bi makjainre ngat'a tse'e kui?
47006016	¿A ku̱an ningure Na'enchana nda kua'a ko na'en xi ntsja xuta kuandani? Ngat'a ña=ña ningure Na'enchana xi tijñakun, jo nga kitsu Na'enchana: Kuatejñajin_ra̱ 'ba k'uajmejin_ra̱ xutabiu. An ku̱an Na'enre 'ba kui ku̱an naxinandana̱.
47006017	Kui kjuañu 'ba nde kitsu ngisani Na'enchana: T'etjujin_ru xuta xi yak'a 'ba tangint'axiun. Bi niko xi jndi ngixkuaa̱n, 'ba 'batsa'en an skjebetjo_nuu̱.
47006018	An ku̱aa̱n Na'ennu, 'ba jun kuon ki'ndi nistina̱. 'Ba tsu Na'enchana xi tjinre ngayéje kjua'ñu.
47007001	'Bamani nts'ia xi tsimijía̱n, tsajan mé= xi kitsuyatitjun Na'enchana nga sjare xuta xi tse'e. Kui kjuañu sitsjeña yojona ngixkun Na'enchana nga k'uejñat'axian ngayéje xi ma tsijndi yojona ko inimana. 'Ba nyujun nyujun ngisa nda sitsje ngisa yojona ngat'a 'yakun=ña Na'enchana.
47007002	Chjux'atetenii̱ inimanu. Ni'yá ch'o kjinikue̱, 'ba ni'yá kjini'on_ri̱, 'ba ni'yá kik'ejñu_ri̱.
47007003	Bi tsa tebaneje_nuu̱ nga 'ba texin_nuu̱. Ngat'a jo je kixin_nuu̱, ngajin inimani̱= tetsubajiun jun, tuxi tu jngu x'aña xingia, ninga ñatjen kuetsubachan ninga kueyakua xingia.
47007004	Ne makakua̱n ngat'are mé= xi fako_nuu̱, 'ba 'ñu matsjare inimana̱ ngat'anu. Ngajinre ngayéje kjuanima xi temitjaxtii̱, 'ñu tisakuna̱ kjuaje kakun 'ba titse kjuatsja ngajin inimana̱.
47007005	Ngu ka'nda nga ja'ee̱ nangi Macedonia, niñajanni nikja'ayee̱. Tusa tisakuni̱ kjuana'en tuña nga'ndeñu. Kjanko xinkjin xuta xi tjindundaini̱, 'ba tjin tsajmi xi tjiminyakunni̱.
47007006	Tunga Na'enchana xi tsjare kjuaje kakun xuta xi fere kakun, kui kitsjani̱ kjuaje kakun nga ja'ekunni̱ Tito.
47007007	'Ba bi tsa tu kionga kji'yee̱ Tito kisakuni̱ kjuaje kakun, tusa ko nga ye'eni̱ nijmi jótsa'en kisakure kjuaje kakun ngat'anu. Ye'eni̱ nijmi nga 'ñu mejénnú xia nganinuu̱ 'ba nga ba titsubanu ngat'are mé xi kuán 'ba nga mafonu ngat'ana̱. Kui= kibiu xi kitsa'en nga ngisa kis'ena̱ kjuatsja.
47007008	Ninga kuabanu nga kik'exkiyo xujun xi kitsikasen_nuu̱, bi nde mafonina̱ nganda'e. Kjuakixi kuafona̱ nga titjunre tsakaiñu, ngat'a 'be=ña̱ nga sibangutjunchinu xujunbiu.
47007009	Tunga nganda'e matsja=na̱ tunga bi tsa kui kjua nga kuabanu, kui= ngat'are nga kjuabanu kitsa'en nga kjinik'antjaiyo kjuafa'etsjennu 'ba ja'e ngañu ngixkun Na'enchana. Kuabanu jotsa'en mejénre Na'enchana. 'Ba 'batsa'en tumé kjinichojo ngat'ani̱.
47007010	Ngat'a kjuaba xi bitjaxtia jotsa'en nga mejénre Na'enchana, kui xi tsa'en nga nik'antjaiya kjuafa'etsjenna 'ba fa'e ngaña ngixkun kui. 'Ba 'ba=tsa'en 'bangiña 'ba bi ma mafona ngat'are kui kuya kjuaba. Tunga kjuaba xi bitjaxtia xi ndibanire ngasun'ndio, kui xi fikona kjuabeya.
47007011	Nga tsitjaxtiu kjuaba jotsa'en nga mejénre Na'enchana, je= te'yo nganda'e jótsa'en echukonu. Nda= kikatesin_ru kjuo 'ba kuafonu nga kjinukjuantjo yojonu. Kitsa'en nga kuastinu 'ba nga kjuikun. 'Ba nde kuamejénnu nga xia nganinuu̱ 'ba nga sikjo'o kjuanima xi tjinre je. Ngayéje xi kjiño'on yakutsejen nga bi tjinnu je ngat'are xi kuán.
47007012	'Ba 'batsa'en ninga kitsikasen_nuu̱ xujunbiu, bi 'ba kitsa'aa̱n tu ngat'are xi ch'o kitsa'en 'ba ninga bi ngat'are xi ch'o kjiniko, tusa 'ba kitsa'aa̱n tuxi xianire ngixkun Na'enchana nga mafonu ngat'ani̱.
47007013	'Ba kui=bi xi kitsjani̱ kjuaje kakun. 'Ba bi tu kui kjuaje kakunbi xi kisakuni̱. Tusa ngisa tsja kuánni̱ nga kji'yee̱ jó kji'i tsja tjinre Tito. Ngat'a ngatsi'u kika'e_ru kjuaje kakun.
47007014	Je nda'e 'ba kixinni_ra̱ Tito nga tsja kis'ena̱ ngat'anu, 'ba bi te'betju ndesaa̱. Tusa jotsa'en tjinre kjuakixi ngayéje xi kixia̱n ngajinnu, 'ba=nde tsa'en kjuakixi mé= xi kik'in_ri̱ Tito nga tsja kis'eni̱ ngat'anu.
47007015	'Ba Tito ngisa 'ñu tsimejénnu nganda'e, ngat'a fa'etsjen=re jótsa'en ngatsi'u kjinu'ya_ru 'ba jótsa'en nda kichjubetjo 'ba kji'yakun.
47007016	'Ba tsja s'ena̱, ngat'a 'be=ña̱ nga nda ma kun_nuu̱.
47008001	'Ba nganda'e nts'ia̱, mejénni̱ nga xio ngat'are kjuanda xi Na'enchana titsjare xuta xi makjainre ngat'are kui xi tjindu nangi Macedonia.
47008002	Ninga 'ñu kjuana'en xi inyakajin, tunga tsja titsubare. 'Ba ninga 'ñu nima, tunga ko ngayéje inimare tsja ton joni tsa nyina.
47008003	'Ba an tetsikixiyaa̱ nga kakun ndibanire nga tsja jó tjin ma xi tsa'en, 'ba ka'nda ts'axtiu tsja jó tjin ma xi tsa'en.
47008004	'Ba 'ñu 'ets'ani̱ kjuandabi nga kua'e'nde_ri̱ nga ñatjen ko xi yak'a kuaseko xuta xi makjainre ngat'a tse'e Na'enchana xi tjindu Jerusalén.
47008005	'Ba bi tu kui xi ji̱n kjinikja'etsjee̱n nga sa'en kitsa'en. Tusa titjun kitsingantsjare yojore Na'enchana 'ba jaskan kitsingantsja nganini̱ ji̱n nga tsa'en mé= xi mejénre Na'enchana.
47008006	Kui kjua kichja'ani_ri̱ Tito nga sikjet'a xa xi nda xi 'etuts'inre ngajinnu, nga k'ueku chje xi tebo'o.
47008007	Ngu 'ñu nda ño'on ngayéje xi ño'on. Nda= makjainnu, 'ba nda= manu nukjua, 'ba nda= mankjinnu ngat'are xi tjin, 'ba tu tenindantjsaiñu nga ño'on mé= xi mejénre Na'enchana, 'ba 'ñu nimejénnii̱ ji̱n. Kui kjua jotsa'en nda ña'anntsjo mé= xi ño'on, 'batsa'en nganda'e ngisa nda si'an ngañu kjuandabi.
47008008	Bi tsa te'bene_nuu̱ nga 'ba texin_nuu̱, ninga xuta xi yak'a titsubanda. 'Ba 'batsa'en ma chut'ayako tsa kjuakixi kjuanimejen xi tjinnu.
47008009	Ngat'a je 'yo kjuandare Na'enna Jesucristo. Ninga nyina, tunga ts'axjenima yojore nga tu kjuanda tsojon, tuxi ngat'are kjuanimare kisakunu kjuanyina.
47008010	Tsikja'etsjia̱n nga kjendiyanu sikjet'o mé= xi kik'etuts'in_ru nguyanu, ngat'a jun= xi titjun kuamejénnu kiko'o 'ba jun= xi tjun kjiño'on.
47008011	Kui kjua tikjet'añu nganda'e mé= xi kik'etuts'in_ru. Jotsa'en nga ko ngayéje inimanu kuamejénnu nga 'ba si'on, 'batsa'en janda ko ngayéje inimanu tikjet'o nganda'e nga kuo'o jotjin ku̱an xi si'on.
47008012	Ngat'a tsa ngayéje inimana ndibanire nga ba'a, Na'enchana kjebe= jotjin ma xi ña'an, bi jotjin mé= xi tsajainna.
47008013	Bi tsa texia̱n tuxi xiañu kjuanima 'ba kja'e xuta nda k'uendu, tusa tuxi 'ba nde s'e̱nire xuta xi yak'a jotsa'en jun tjinnu.
47008014	Nganda'e tjinnu jun mé= xi chajare xutabiu, 'ba jngu nixtjin kui s'e̱re mé= xi chajanu. 'Ba 'batsa'en kuisekokaño xingiu, tuxi 'ba nde s'e̱nire kui ko jun mé= xi machjen.
47008015	Jotsa'en kua'indut'a enre Na'enchana: “Bi ts'angire xi tse 'eku, 'ba bi chat'a kuánre xi chuba 'eku.”
47008016	Tsja_ra̱ kjuanda Na'enchana, ngat'a 'ba nde 'ejñajin inimare Tito nga 'ba nde ku̱afore ngat'anu joni an.
47008017	Ngu kitsikjain nga sik'etjusun mé= xi an tsi'a_ra̱ 'ba inimare= jendibanire nga tifikunnu, ngat'a 'ba=nde mafore kui ngat'anu.
47008018	'Ba nde tenikasenkue̱ Tito nts'ia xi nda nukjua ngat'are ngatsi'i xi makjainre ngat'a tse'e Na'enna, ngat'a nda= tsikja'axtiuya en ndare Na'enchana.
47008019	'Ba bi tsa tu nda tjinukjua ngat'a tse'e, tusa 'ba nde 'exare xi makjainre ngat'a tse'e Na'enna nga kui kuekoni̱ nga kuekue̱ ton chje. Teñe'ee̱n kjuandabi, tuxi sichjini_ri̱ Na'enchana 'ba tuxi s'e̱jñatsejenni nga mejénni̱ kuisekue̱ xuta.
47008020	Bi mejénni̱ tsa tjin xi ch'otsa'en kuinchja ngat'are jótsa'en tenikuendai̱ ton chje xi tse xi techja'asii̱n.
47008021	Kui kjua 'beneni_ri̱ yojoni̱ nga kixi temangikue̱ yojoni̱ ngixkun Na'enchana 'ba ngixkun xuta.
47008022	'Ba nde tenikasenkue̱ nchjabi kja'e nts'ia xi nkjin ndiya yakutsejenni̱ nga mejénre kuaseko xuta. 'Ba nganda'e ngisa 'ñu mejénre 'ba sa'en, ngat'a 'ñu nda kunnu.
47008023	'Ba ngat'are Tito, ndekui xa xi titsa'enni joni an nga tetsa'exat'a_nuu̱. 'Ba ngat'are nts'ia xi yak'a, kjinikasen ngat'are xi makjainre ngat'a tse'e Na'enna, 'ba nde sakure kjuaje Cristo ngat'are kui.
47008024	'Bamani, nda chjubetjo nchjabiu, tuxi skueni ngatsi'i xi makjainre ngat'a tse'e Na'enna jó tjin kjuanimejénnu 'ba ánñu tsja tjinnini̱ ngat'anu.
47009001	Bi machjen tsa si'indu_nuu̱ ngat'are kjuatjo xi tjimaku nga tu kjuanda tse'e xi makjainre ngat'a tse'e Na'enchana xi tjindu Jerusalén.
47009002	Ngat'a 'be=ña̱ nga ngayéje inimanu mejénnu miseko 'ba tsja tjinna̱ nga nda kinchjaa̱ ngat'anu ngajinre xuta xi tse'e Macedonia. Kixin_ra̱ nga ka'nda nu xi ja'a tetsubandañu nga sikasen_ru ton chje jun xi tetsubo nangi Acaya. 'Ba nga kjint'e nga tsja tjinnu nga 'ba teño'on, 'ba nde nkjin mani xi 'ba nde titsuba kakun nga kuaseko ngayeje.
47009003	Tunga tetsikasekun_nuu̱ nts'ia kibi, tuxi bi ch'otsa'en kuatejñaña̱ nga 'batsa'en nda nchja ngat'anu, tusa tetsubando jo kixin_ra̱ xutabiu.
47009004	Ngat'a 'ba ku̱an tsa kuekue yak'a xuta xi tse'e Macedonia 'ba tsa skue nga bi tetsubando, ku̱asuba=ni̱ ngat'anu ngat'are nga 'batsa'en nda chun_ri̱ jun 'ba 'ba nde ku̱asubanu ngayeje.
47009005	Kui kjua 'batsa'en kitsikja'etsjenña̱ nga machjen nga 'etsa_ra̱ nts'ia, tuxi tjun kuekunninu 'ba k'uendatitjun ton chje xi tsikixun nga kuo'o. 'Ba 'batsa'en je tijñandani 'ba xianire nga ngayéje inimanu tebo'o 'ba bi joni tsa tjis'enenu.
47009006	Tikja'etsjion ngat'are en xi tsu: Xi chuba 'bentje, 'ba=nde chuba machare; 'ba xi tse 'bentje, 'ba=nde tse machare.
47009007	Nga nga jngu jngu ngatatsja jotsa'en je kitsu inimare. Bi ko kjuaba ngatatsja, 'ba bi joni tsa tjis'enere ngat'a Na'enchana tsimején= xi ko kjuatsja tsja.
47009008	'Ba Na'enchana tjinre kjua'ñu nga tse sjanu ngayéje kuya kjuanda, tuxi s'e̱ntsjaininu xi machjennu 'ba tumé xajanu. 'Ba ka'nda s'e̱nu ts'axtiu xi machjennu, 'ba 'batsa'en ku̱an kuiseko ngayéje kuya xa xi nda.
47009009	Jotsa'en kua'indut'a enre Na'enchana: Kitsika'bisun nga kitsjare xuta ni̱ma̱ xi machjenre. 'Ba kjuanda xi kitsa'en niñajanni chiyajin.
47009010	Ngu Na'enchana xi tsja xujma xi s'entje 'ba tsja xi chine, 'ba kui xi 'ba nde sjanu 'ba ngisa sja ngisanu tume xi machjennu. 'Ba kjuanda xi ño'on jo=ni xujma xi 'bentjio, 'ba Na'enchana sa'en nga ku̱atse kjuanda xi ño'on, tuxi sjani jngu chan xi tse.
47009011	'Ba 'batsa'en s'e̱nu ngayéje kuya kjuanyina, 'ba ko ngayéje inimanu ku̱an kua'entsjo xi machjenre xuta xi yak'a. 'Ba ngat'are xi jun sikasenkonii̱, kui xi sa'en nga nts'ia sjare kjuanda Na'enchana.
47009012	Ngat'a nga temiseko nts'ia, bi tu teba'e_ru xi machjenre xuta xi makjainre ngat'a tse'e Na'enna, tusa 'batsa'en ngisa nkjin ngisa xi inyatsjare kjuanda Na'enchana ngayeje.
47009013	Ngat'a nga bo'o nga miseko xuta, 'batsa'en tebakutsijon jo kuún. 'Ba kui kjua xuta sichjinire Na'enchana, ngat'a tenikixiyo en ndare Cristo 'ba 'ba nde tenik'etjusun ion. 'Ba sichjire Na'enchana ngat'a ngayéje inimanu teba'e_ru xi machjenre xutabiu ko ngatsi'i xuta xi yak'a.
47009014	'Ba nde kjuako Na'enchana ngat'anu ngat'a tsimejénnu ngat'are kjuanda tse xi je kitsjanu Na'enchana.
47009015	¡Xik'uechjire Na'enchana ngat'are kjuanda xi tsjana! ¡Tsajainna en xi kuetsuya jó kji'i tse kjuanda xi kitsjana!
47010001	Ngat'are Cristo xi inda kjiya inimare 'ba xi tjinre kjuanda an Pablo 'bets'a_nuu̱, ninga xuta tsuna̱ nga nimakjua 'baxjia̱ yojona̱ nga tejñajin_nuu̱ 'ba nga ne makakua̱n xia̱n tumeñu nga kjin tejña_nuu̱.
47010002	'Bets'a_nuu̱ kionga kjuikun_nuu̱ nga bi ño'on xi sa'en nga 'ñu kjuako_nuu̱. Ngat'a tjijngu kakua̱n nga 'ñu kjuakua̱ yak'a xi 'ba mare nga 'batsa'en tenik'etjusii̱n mé= xi mejénre yojoni̱ jotsa'en xuta ngasun'ndio.
47010003	Kjuakixi= nga xuta ngasun'nde kuái̱n, tunga bi 'batsa'en bixkjai̱n ji̱n jotsa'en kjan xuta ngasun'ndio.
47010004	Ngat'a xi nichjee̱n nga mixkjai̱n bi xi tjin ngasun'ndio. Tusa nichjee̱n kjua'ñure Na'enchana, kjua'ñu xi mare tsikixuya nga'ñure chanayiu. 'Ba 'batsa'en misennee̱ en xi nchja xuta xi nchjasti ngat'ani̱.
47010005	'Ba ña'an_ri̱ ngayéje kjuank'a kakun xi 'bechja'ndere xuta nga skue Na'enchana, 'ba 'be'ñii̱ ngayéje kjuafa'etsjenre xuta xi tjin ngasun'ndio tuxi sik'etjusunni enre Cristo.
47010006	'Ba nga je xiare nga jun nda 'betjusunnu, kuetsubanda=nii̱ nga kua'e_ri̱ kjuana'en xuta xi bi 'betjusunre tume kjuañu.
47010007	Chutsejen'o xi tjin ngixkún. Tsa tjin xi bere kakun nga tse'e Cristo kuán, 'ba nde ngatatsikja'etsjen nga 'ba nde tse'e Cristo kuái̱n joni kui.
47010008	Ngu bi masubana̱ ninga tsa 'batsa'en matsejen nga nk'a 'baxjia̱ yojona̱ ngat'are kjua'ñu xi kitsjani̱ Na'enna Jesús. Tjinni̱ kjua'ñuni tuxi si'annii̱ nga ku̱ankjin ngisanu xi tse'e Na'enchana, 'ba bi tuxi xajañu.
47010009	Bi mejénna̱ nga 'batsa'en sikja'etsjion nga an mejénna̱ minyakun_nuu̱ nga tsikasen_nuu̱ xujun.
47010010	Ngat'a tjin xi tsu: 'Ñu ts'en 'ba 'ñu nchja xujunre, tunga kionga i tijñajinna bi 'ñu kun kji'i. 'Ba en xi nchja tu jaan mare xuta.
47010011	Tunga xuta xi 'ba tsu, nda ngatatsikja'etsjen jo tsu xujun xi ni'indii̱ ji̱n nga kjin tetsubai̱. Ngu 'ba=nde kui xi si'ee̱n nga kio tetsubajin_ri̱.
47010012	Bi makakui̱n nga ningusunkuai̱ yojoni̱ ninga bi 'bechubakue̱ yojoni̱ xuta xi tu kui suba nda tsik'endu yojore. Xuta chikun= xi 'batsa'en suba nda tsik'endu yojore, ngat'a ko yachubare ndekui tsichubani yojore, 'ba ndekui tsichubakoni xinkjin.
47010013	Ji̱n, bi sikja'axtiune_ri̱ chu̱ba̱ nga nda sik'endii̱ yojoni̱. Tu 'ba= kji'i sa jo kji'i chu̱ba̱ xi je 'ejñani̱ Na'enchana ngat'are xa xi mejénre nga si'ee̱n. 'Ba 'batsa'en ka'nda jun echukat'ari̱.
47010014	Kui kjua bi tebitjaxtiuneni_ri̱ chu̱ba̱ nga'nde xi ji̱n 'bakoni̱ joni si'ee̱n tsakaiñu tsa bira echuchunri̱. Ngat'a ji̱n= xi tjun echuchunri̱ 'nda ña tetsubo nga nikja'axtiuyari̱ en ndare Cristo.
47010015	Bi ji̱n nda tenik'endii̱ yojoni̱ ngat'are xa xi inyatsa'en xuta xi kja'ere, tuxi bi kuitjaxtiuneni_ri̱ chu̱ba̱ni̱. Tusa chuyee̱ nga ngisa nda ku̱akjain ngisanu, 'ba 'batsa'en ku̱an si'ee̱n ngajinnu jngu xa xi ngisa je ngisa, tunga tu ngaya chubare xani̱.
47010016	'Ba 'batsa'en ku̱an sikja'axtiuyee̱ en ndare Cristo ngajinre xuta xi ngisa kjin tjindu nga ko mare jun, tunga bi kio kuitjes'enjii̱n nga'nde ña inyatsa'exa xuta xi kja'ere. Ngat'a bi mejénni̱ nga nda sik'endii̱ yojoni̱ ngat'are xa xi je kitsa'en kja'e xuta.
47010017	Tsa tjin xi mejénre nda sik'endu yojore, nda ngatatsik'endu yojore tu ngat'are Na'enna Jesús sa.
47010018	Ngat'a bi kui xi tu kui tajngu nda tsik'ejña yojore xi nda chjubetjo. Tu kui sani xi Na'enna Jesús nda kuinchja ngat'are xi nda chjubetjo.
47011001	Ti'on kjuanda nga ngatakakonu kjuaskana̱. Ngatjas'enu kjuatsejnda.
47011002	Ngat'are Na'enchana ndibani nga 'ñu tsikuenda_nuu̱. Ngat'a jun jo=ni jngu ki'ndi chjun xi an kitsjaa̱ nga kuixanko jngu xuta, xi Cristo. 'Ba mejénna̱ singantsja_nuu̱ joni jngu ki'ndi chjun xungu.
47011003	Tunga mafo=na̱ tsa 'ba ku̱ato'on jo kuata'en Eva, kionga chanayiu 'ejñure ko kjuamañare, tsa 'batsa'en kjuetsunjin kjuafa'etsjennu nga bi nde ko ngayéje inimanu 'ba ko kjuatsje kuangitjenngiñu Cristo.
47011004	Ngat'a chjubetjoñu xuta xi fechukunnu nga sikja'axtiuyanu ngat'are jngu Jesús xi kja'ere, xi bi ji̱n kjinikja'axtiuyee̱ ngajinnu. 'Ba tetsubanda=ñu nga chjubio kja'e isennixtjin nga ko mare xi je kisakunu ngat'are Na'enchana. 'Ba tetsubanda=ñu nga chjubio kja'e en nda ngat'are Cristo nga ko mare xi je kuakjainnu.
47011005	Tunga bi ngisa chuba ma_ra̱ yojona̱ ngixkun nchja chinga apóstobiu xi ya'e tsure yojore.
47011006	Ninga tsa bi nda mana̱ nukjua ngixkun xuta, tunga tjin=na̱ kjuankjin kakun. 'Ba kibiu tukjia'añu 'ba ngat'are tumeñu kikakutsejennii̱ ngajinnu.
47011007	Bi 'bia̱, ¿a ch'o kitsa'aa̱n nga ngisa ngi'nde kikua̱ yojona̱ 'ba ngisa nk'a kitsik'ejña_nuu̱ jun nga nimé kiskjebechji_nuu̱ nga yakuyanu en ndare Na'enchana?
47011008	Ja'a_ra̱ tonre xuta xi fi kja'e ningu nga kitsja'ndia̱ nga kui 'echjina̱, meni 'batsa'en kuán kitsa'exat'ani_nuu̱.
47011009	'Ba nga tsakatejñajin_nuu̱, tu'yájín xi kitsik'ena'aa̱n ngat'are mé= xi kichajana̱. Ngu, kionga tjin xi kuachjena̱, nts'ia xi ja'eni nangi Macedonia kui kitsjana̱. Bi kitsja_nuu̱ kjuasti nga tsi'a_nuu̱ xi kuachjena̱, 'ba tojo 'ba= sa'aa̱n jo kitsa'aa̱n.
47011010	'Be=ña̱ nga kjuakixire Cristo tijñajin inimana̱. Kui kjua ni'yá ku̱an k'uechja'ndenina̱ jo kji'i nangi Acaya nga nk'a tetsik'ejñaa̱ yojona̱ ngat'are mé= xi tetsa'aa̱n.
47011011	¿Ánñu 'batsa'en nchjaña̱? ¿A bi= tse tsimején_nuu̱? Na'enchana be= nga tsimején_nuu̱.
47011012	'Ba xi tetsa'aa̱n, tojo 'ba= sa'aa̱n meni bi sja'ndeni_ra̱ xuta xi inyamangisjai ndiya nga ku̱an nk'a sik'endu yojore ngat'a xare ngusun= ko xi tsajain.
47011013	Xutabiu, bi kjuakixi nga apóstoles kuán kui. 'Bonacha=re xuta ngat'are xa xi tsa'en 'ba tsik'antjaiya yojore nga joni apóstore Cristo tsa'en matsejen.
47011014	'Ba kibiu bi tsajmi xatse, ngat'a ndekuini chanayiu tsik'antjaiya yojore nga joni jngu ankje xi Na'enchana tsikasen tsa'en matsejen.
47011015	Kui kjua bi makunnina nga xuta xi tsa'exat'are 'ba nde tsik'antjaiya yojore joni xuta xi tsa'en mé= xi nda tsa'en matsejen. Tunga kjua'e= nixtjin nga sa̱kure chjire ngat'are mé= xi inyatsa'en.
47011016	Ngu xin ngani_nuu̱: bi 'batsa'en nikja'etsjion nga xuta ska kuáa̱n. Tunga tsa 'batsa'en nikja'etsjion, ta'e'ndenuu̱ nga kjuako_nuu̱ joni tsa jngu xuta ska kuáa̱n, tuxi ku̱an je k'uaxjechiña̱ yojona̱ ngayeje.
47011017	Nga 'batsa'en je 'baxjaa̱ yojona̱, bi tenchjaa̱ jotsa'en mejénre Na'enchana, tusa jotsa'en nchja jngu xuta xi skare.
47011018	Ngu mé nkjin xi je 'baxje yojore ngat'are mé= xi tsa'en nga'e ngasun'ndio, 'ba nde tsa'en jechi 'baxjaa̱ yojona̱ ngayeje.
47011019	Ngat'a xuta nkjin kakun ma_ru yojonu, kui= kjua nda kakonu xuta xi skare.
47011020	Ngu ka'nda kakonu xuta xi tsa'ennu chu'ndare, xi fa'anu tsajmi xi tsojon, xi 'bejñunu, xi 'ñu betonnu, 'ba xi mo'ojin nkjon.
47011021	Ngisa indakjua tsiketsubai̱ ngajinnu nga ko mare xutabiu. Nisi masubana̱ nga 'ba xia̱n. Tsa tjin xi ma kakun nga je 'baxje yojore, 'ba=nde makakua̱n nga je 'baxjaa̱ yojona̱ ngayeje, ninga tsa tu enska xi tenchjaa̱.
47011022	¿A xuta Hebreo kui? 'Ba=nde kui kuáa̱n an. ¿A nchja xi tse'e Israel kui? 'Ba=nde kui kuáa̱n an ngayeje. ¿A ntjere Abraham kui? 'Ba=nde kuia̱ ngayeje.
47011023	¿A xuta xi tsa'exat'are Cristo= kuán? An xi ngisa 'ñu tsa'exat'are, ninga 'batsa'en tenchjaa̱ jotsa'en nchja xuta xi skare. Ngisa 'ñu kitsa'exa ngisaa̱ nga ko mare kui xutabiu, 'ba ngisa nkjin ndiya je kichanis'enna̱ nduya nga ko mare kui, 'ba ngisa= nkjin ndiya kis'ena̱, 'ba nkjin ndiya mején kjinik'enna̱.
47011024	Je kua'ón ndiya xuta judío yajana̱ katjio'on ñujun na'ñu nga jngu ndiya.
47011025	'Ba ján ndiya yajana̱ ya, 'ba jngu ndiya ye'ena̱ ndiojo. Ján ndiya tu 'batsa'en tsak'ajmesaa̱n ngasun ndachikun nga kitiungijndiukona̱ barku xi an tejñayaa̱. Jngu nistjen ko jngu nixtjin kitsjensaa̱n ndachikun.
47011026	Tu tsu'bantsjai=ña̱ nituña nga'ndeñu. Tjekun tsakatejñaa̱ ngat'are ngajin ndaje, tjekun tsakatejñaa̱ ngat'are chacheje, tjekun tsakatejñaa̱ ngat'are xuta xi tu jngu judío kuái̱n 'ba ngat'are xi bi judío. 'Ba tjekun tsakatejñaa̱ ngat'are ngajin naxinando, nga'nde t'axin, 'ba ngajin ndachikun 'ba ko ngajinre xuta xi tsure yojore nga ngat'are Na'enna tsa'exa.
47011027	'Ba xa xi 'ñu iye je kitsa'aa̱n 'ba nga 'ñu je jejndana̱. Nkjin ndiya je bi tsakjajñafia̱, ja'axtia̱ kjindia ko xinda, 'ba nkjin ndiya je tsakatejña kjindia̱. Je ja'aa̱ kjuanima ngat'are nch'an 'ba ngat'are nga bi kis'ena̱ najñu ngayeje.
47011028	'Ba bi tu kibiu xi temata'aa̱n, tjin= ngisa xi kja'ere xi na'en 'bejñana̱. Nyujun, nyujun mafona̱ ngat'are xuta xi makjainre ngat'a tse'e Na'enna xi an tsikuendaa̱.
47011029	Tsa tjin xi inda s'ere, tsejen mana̱ kjua'indare ngayeje. Tsa 'yá= xi tsa'en nga skjeje xuta xi kja'ere, masti=na̱.
47011030	Tsa machjen nga je k'uaxjaa̱ yojona̱, ngu je k'uaxjaa̱ yojona̱ ngat'are mé= xi baku nga inda tjinna̱.
47011031	Na'enchana, xi Na'enre Na'enna Jesucristo (ngatjanichjintsjaire) be= nga kjuakixi xi texia̱n.
47011032	Nga tsakatejñaa̱ naxinanda Damasco, xuta xi tijña gobernador xi kitsja xare rey xi Aretas 'mi, 'exa nga kjuinikuenda nga'nde ña bitjas'enjinña naxinando tuxi kjuindubanina̱.
47011033	Tunga tjin xi ngaya jngu nisinya ts'ajenyanina̱ ña tixa xjo xi tjindaire naxinando, 'ba 'batsa'en kuán tsangaña̱ ngaya ntsja nchjabiu.
47012001	Kjuakixi= nga tumé xi jenna̱ nga je k'uaxjaa̱ yojona̱, tunga tojo machjen= nga kuinchjaa̱ ngat'are xi tsa'bia̱ 'ba xi yakutsejenna̱ Na'enna Jesús.
47012002	'Bexkua̱n jngu xuta xi makjainre ngat'a tse'e Cristo xi je kuateñujun nu tjinre nga kitjunijin ngank'aa xi majánni. Bi 'bia̱ tsa ko yojore kiji asa tu isennixtjinre; tu Na'enchana sani xi be.
47012003	Tunga 'be=ña̱ ngat'are xutabiu. Tsa kiji ngajin yojore asa tu isennixtjinre, bi 'bia̱. Tu Na'enchana sani xi be.
47012004	Kiji ngank'aa xi majánni, 'ba kio fa kjint'e en xi bi ma nukjua 'ba xi bi tixa'nde nga kuinchja xuta.
47012005	'Ba ku̱an je k'uaxjaa̱ yojona̱ ngat'are jngu xuta joni kibi. Tunga bi ngat'ana̱ je k'uaxjaa̱ yojona̱, tu kio sani ngat'are kjua'indana̱.
47012006	Ninga tsa mejénna̱ je k'uaxjaa̱ yojona̱, bi skana̱ nga 'ba sa'aa̱n, ngat'a 'ba= tjin xi kuinchjaa̱. Tunga bi 'ba tsa'aa̱n, meni xuta bi 'batsa'en sikja'etsjenni nga ngisa je ngisa nga ko mare xi be 'ba nt'e ngat'ana̱.
47012007	Ninga ya'e kun xi je yakuna̱ Na'enna, tuxi bi ts'axtiu nk'a k'uaxjeña̱ yojona̱, kisatet'aa̱ jngu kjuana'en joni tsa na'ya kixinyajin yojona̱. Kjuana'enbiu jo=ni tsa jngu chu'ndare chanayiu xi ch'o kitsikona̱, tuxi bi ts'axtiu nk'a k'uaxjeña̱ yojona̱.
47012008	'Ba ján ndiya 'etsa_ra̱ Na'enna Jesús nga kjua'axinna̱ kjuana'enbiu.
47012009	Tunga kui 'ba kitsuna̱: “Tu kjuandana̱ sani xi machjenri, ngat'a kjua'ñuna̱ ngisa s'ejñatsejen ngisa ngat'are xi inda.” Kui kjua tsja= manina̱ nga je k'uaxjaa̱ yojona̱ ngat'are kjua'indana̱, tuxi kjua'ñure Cristo s'e̱jñajinnina̱.
47012010	Ngat'a tsimejen=ña̱ Cristo, kui= kjua tsja manina̱ nga inda ma, 'ba nga ch'o tsuna̱ xuta, nga chajana̱ tsajmi, nga tsjengichana̱, 'ba nga sakuna̱ kjuanima. Ngat'a nga inda ma, kio=nga s'ena̱ nga'ñu.
47012011	'Ba kitsa'aa̱n joni jngu xuta ska, tunga jun= kik'enenuu̱ nga 'ba kitsa'aa̱n. Ngu jun= xi tjinnere nga nda kjinukjuo ngat'ana̱, ngat'a bi ngisa ngi'ndia̱ an nga ko mare nchja chinga xi apóstoles ya'e tsure yojore, ninga tsa tumé chji_ra̱.
47012012	Ko kjuatsejnda kitsa'aa̱n ngajinnu xi yakutsejen nga jngu apóstol kjuakixi kuáa̱n. Kitsa'aa̱n kjuakun ko kjua ya'e 'ba ko chu̱ba̱ xi yakutsejen kjua'ñure Na'enchana.
47012013	¿Mé= xi tsa'en nga ngisa ngi'nde ma_ru yojonu nga ko mare xuta xi fi kja'e ningu? ¿A kui= kjua nga bi kitsik'ena'en_nuu̱ nga tsakatejñajin_nuu̱? ¡Tije kakun yojonu nga 'ba ch'o kitsiko_nuu̱!
47012014	Je tejñandaa̱ nga kjuikun ngani_nuu̱ xi majánni ndiya, 'ba ninga bi sik'ena'en ngani_nuu̱. Ngat'a bi kui tjenngia̱ xi tjinnu, tusa jun xi tjenngi_nuu̱. Ngat'a bi xi ki'ndi ma xi tjinni nga k'uejñatjo ton xi sichjen xichare, tusa xi xicha kuáa̱n xi tjinni nga k'uejñatjo ton xi sichjen ki'ndire.
47012015	'Ba matsjana̱ nga sikjeyayejia̱ xi tjinna̱ 'ba ka'nda yojona̱ nga tu kjuanda tsojon. Ngu nga ngisa 'ñu simején_nuu̱, ¿a machjen= nga ngisa chu̱ba̱ ku̱amijaa̱n?
47012016	Nda tjin tsu'ba. Nimé kitsik'ena'aa̱n ngat'anu. Tunga tjin xi tsu nga ne maña kuáa̱n, 'ba nga 'ejñu_ra̱ xuta.
47012017	'Ba xuta xi kitsikasenkun_nuu̱, ¿a kitsikasen=ña̱ tuxi kjua'aninu xi tjinnu?
47012018	'Ets'a_ra̱ Tito nga kuekunnu 'ba nde kitsikasenkua̱ kja'e nts'ia ngayeje. 'Ba Tito, ¿a ja'anu xi tjinnu? ¿A bi tu ngusun kjuafa'etsjen tjinni̱ an ko Tito? ¿A bi tu jngu ndiya tetsumayee̱ ngayeje?
47012019	Ngu 'ba ku̱an tsa 'batsa'en tenikja'etsjion, nga yojoni̱ temisekue̱ nga 'ba temixii̱n. Junjun, tusa ngixkun Na'enchana techubai̱ joni xuta xi tu jngu= ma ko Cristo. Nts'ia̱ xi tsimijaa̱n, ngayéje xi teñe'ee̱n, 'ba= teñe'ee̱n tuxi ngisa ku̱atseni kjuamakjainnu.
47012020	Ngu mafona̱ tsa kionga kjuechukun_nuu̱, skuia̱ nga bi 'ba teño'on jotsa'en mejénna̱ nga skue_nuu̱, 'ba tsa bi 'ba tetsa'aa̱n jotsa'en mejénnu nga xianuu̱ ngayeje. Mafona̱ tsa skuia̱ ngajinnu kjuabixkjan, kjuaxin kakun, kjuasti, kjuank'a kakun, asa en ndesu channine_ru xingiu, asa ch'o tsa'en nukjuo ngat'are xingiu, asa nga tjin xi nk'a kakun 'baxje yojore, asa tjinnu kjuasi nga i nga jan.
47012021	'Ba mafona̱ ngayeje tsa kionga kjuechukun ngani_nuu̱, Na'enchana sjana̱ kjuasuba ngixkún. 'Ba tsa ski'ndaa̱ ngat'are nkjin xi tjin ngajinnu xi kitsa'en je 'ba kje ndibajín ngixkun Na'enchana nga tsik'antjaiya kjuafa'etsjenre ngat'are xi kitsa'en, 'ba tojo tsa'en xi jndi ngixkun Na'enchana, ko kjuachajngi, 'ba ko xi 'ñu tsiskako yojore.
47013001	'Ba ki=bi xi majánni ndiya nga kjuikun_nuu̱. S'e̱nda= tume kjuañu koni nga jó asa ján xuta xi sikixiya ngat'are mé xi kuán.
47013002	Nga kikun_nuu̱ ndiya xi majóni, je 'ba kixin_ra̱ xi kitsa'en je, 'ba nganda'e nga bi tejñajin_nuu̱ nde 'ba= xin ngani_ra̱ kui ko xi yak'a: tsa kjuikun ngani_nuu̱, bi kjua'animana̱ kui.
47013003	Ngu 'ba= sa'aa̱n, meni xiañu chu̱ba̱ xi teminyisjo nga Cristo tsikinchjana̱. 'Ba Cristo bi ko kjua'inda tsikonu, tusa ko kjua'ñu tsa'exa ngajinnu.
47013004	Ninga Cristo inda ts'axje yojore nga kis'et'a kru, tunga nganda'e kjua'ñure Na'enchana tijñakunni. 'Ba ji̱n 'ba=nde tsa'en tisakut'ani̱ kjua'indare Cristo, tunga kuetsuba=nii̱ ngat'are kjua'ñure Na'enchana nga tu jngu kuai̱n ko Cristo, tuxi 'batsa'en kuaku ndiyaniri̱ jun.
47013005	Ndejun chut'añu yojonu, tsa kjuakixi nga kixi tenyo ngat'are xi makjainnu. Chut'ayako yojonu. ¿A bi 'yo nga Cristo tijñajin ngajinnu? Tu kio sani tsa bi tsitjaxtjiu nga kichut'ayakonu.
47013006	'Ba 'be=ña̱ nga xio nga tsitjaxtii̱ ji̱n nga kichut'ayakoni̱.
47013007	Techja'a_ri̱ Na'enchana ngat'anu, tuxi tumé xi ch'o si'anñu. Bi 'ba teñe'ee̱n tsa tuxi 'batsa'en xianire nga tsitjaxtii̱ nga kichut'ayakoni̱. Tusa mejénni̱ nga nda si'on, ningara 'batsa'en xiare nga bi tsitjaxtii̱ nga kichut'ayakoni̱.
47013008	Ngat'a bi ma mixkjankue̱ xi kjuakixi, tusa teña'axai̱ nga tu kjuanda tse'e xi kjuakixi.
47013009	Kui kjua tsja= manini̱ nga indai̱ ji̱n 'ba nga jun tjinnu nga'ñu. 'Ba tojo techja'a_ri̱ Na'enchana, tuxi ku̱atsjekjinñu.
47013010	Kui kjua tetsi'indu_nuu̱ xujunbi nga kje kió tejñajin_nuu̱, tuxi nga kjuechukun_nuu̱ bi tjinnere ngisa 'ñu kjuako_nuu̱. Ngat'a Na'enna Jesús kitsja xana̱ nga sa'aa̱n nga ku̱atsjekjiun ngat'are xi makjainna 'ba bi sa'aa̱n nga chojo.
47013011	'Ba xi fet'ani nts'ia̱, tsja ngatjas'enu. Tinyisjo jótsa'en tsje kuetsubo. Tijio kakun xingiu. Tu jngu kjuafa'etsjen ngatjas'enu. Ngatjas'ekokañanu kjuaxiu xingiu. 'Ba 'batsa'en Na'enchana xi tsjana kjuanimejen ko kjuaxiu k'uejñajinnu.
47013012	Nga ko fani inimanu tite'nda_ru xingiu.
47013013	Ngatsi'i xi makjainre ngat'a tse'e Na'enna Jesús xi tjindu nga'e tsikasennu kjuate'nda.
47013014	Ngatjas'e tsi'inu kjuandare Na'enna Jesucristo ko kjuanimejenre Na'enchana. 'Ba Isennixtjintsjere Na'enchana ngatejñajinnu ngatsi'u. 'Ba ngatjama.
48001001	An, Pablo, tetsikasen_nuu̱ xujunbi, xi jngu apóstol kuáa̱n. Tunga bi xuta kitsikasenna̱ 'ba bi xuta kitsja xana̱. Tusa Jesucristo kitsja xana̱ ko Na'enchana, xi kitsikja'aya nganire Jesucristo ngajinre mik'en.
48001002	An ko ngatsi'i nts'ia xi tjindukona̱ nga'e tenikasen_ri̱ xujunbi xi makjainre ngat'a tse'e Na'enna xi tjindu nangi Galacia.
48001003	Ngatjas'enu kjuanda ko kjuaxiu xi tsjana Na'enchana ko Na'enna Jesucristo.
48001004	Jesucristo kitsja yojore nga kjinik'en ngat'are jena jotsa'en kuamejénre Na'enchana, tuxi sindainina ngat'are ngasun'nde ch'o xi tetsuba nganda'e.
48001005	¡Ngatjas'ere kjuaje Na'enchana jo kji'i nduju nixtjin! 'Ba ngatjama.
48001006	Tu 'ba= mana̱ ngat'anu. Ngat'a ne ta'a temangint'axin_ru Na'enchana xi kinchjanu tu ngat'are kjuandare Cristo. 'Ba kja'e en nda tjimakjainnu,
48001007	ninga tsa tsajain ngisa kja'e en nda. Tunga tjin= xi bi nga'nde inyatsik'ejña kjuafa'etsjennu 'ba mejénre nga sik'antjaiya en ndare Cristo.
48001008	Tunga tsa tjin xi sikja'axtiuyanu jngu en nda xi kja'etsa'en ngisa nga ko mare xi kjinikja'axtiuyee̱ ngajinnu, kui xi ngatjendibanere kjuana'enre Na'enchana, ninga tsa ji̱n ninga tsa jngu ankje xi ngank'a kjuendejenni.
48001009	Jo kixin_nuu̱ nga titjunre, nde 'ba=nde xin ngani_nuu̱: Tsa tjin xi sikja'axtiuyanu jngu en nda xi kja'etsa'en ngisa nga ko mare xi je kuakjainnu, kui xi ngatjendibanere kjuana'enre Na'enchana.
48001010	Nga 'ba texia̱n, bi temangisjaa̱ nga xuta nda k'uaxjena̱. Tusa mejénna̱ nga Na'enchana nda k'uaxjena̱. Ngu, bi xuta xi tsitsja_ra̱. Tsa xutara xi tetsitsja_ra̱, bi Cristo tetsa'exat'a_ra̱ ya'a.
48001011	'Ba xin_nuu̱ kibi, nts'ia̱. En nda xi tetsikja'axtiuyaa̱, bi tu xuta ngasun'nde kitsitsejen.
48001012	Ngat'a bi xuta xi kitsjana̱ 'ba yakuyana̱ ion, tu Na'enna Jesucristo suba xi yakutsejenna̱.
48001013	Ngat'a je kjinu'yo jotsa'en tsakatejñaa̱ nixtjin kuatse jan. Tsak'ajmetjenngia̱ Na'enchana jotsa'en be xuta judío. 'Ba 'ñu kitsjenngikia̱ xuta xi makjainre ngat'a tse'e Na'enna Jesucristo 'ba kuamejénna̱ nga kitsikjia̱.
48001014	'Ba ngat'are jotsa'en tsichjire Na'enchana xuta judío, an xi ngisa titjun kitsjen ngisaa̱ ngajinre xuta xi ñatjen kuachee̱. Ngat'a ko ngayéje inimana̱ kitsik'etjusaa̱n kjuachingare xuta chingana̱.
48001015	Tunga kionga kje tsinjía̱n, Na'enchana ja'ajinna̱ 'ba kinchjana̱ tu ngat'are kjuandare. 'Ba kionga kuamejénre,
48001016	yakuna̱ ngat'are Ki'ndire, tuxi sikja'axtiuyañaa̱ en ndare kui ngajinre xuta xi bi judío. 'Ba nga kinchjana̱ Na'enchana, bi xuta kikiningiya_ra̱,
48001017	'ba nde ninga bi kijia̱ naxinanda Jerusalén tsa kikua̱n nchja chinga apóstol xi ngisa tjun nga ko mare an. Tusa kijia̱ nangi Arabia, 'ba jaskan jendiba ngañaa̱ naxinanda Damasco.
48001018	'Ba kionga je ja'a ján nu, kijia̱ naxinanda Jerusalén nga kikua̱n Pedro. Tjio'on nixtjin tsakatejñaa̱ ko kui.
48001019	'Ba bi tsa'be ngisaa̱ kja'e nchja chinga apóstol, tu Santiago sani xi nts'e mani Na'enna Jesús.
48001020	'Ba xi tetsi'indu_nuu̱ nga'e, be= Na'enchana nga bi te'bonacha_nuu̱.
48001021	'Ba jaskan kijia̱ nangi Siria ko nangi Cilicia.
48001022	'Ba ngat'are xuta xi makjainre ngat'a tse'e Cristo xi tjin nangi Judea, bi bexkunna̱ tsakaiñu.
48001023	Tu 'bi= tsu en xi kjint'e ngat'ana̱: “Kuixu xuta xi kitsjengikena nganda'eñu, kuixu xi 'ba nde tsikja'axtiuya nganda'e en nda xi makjainna, nisi kui kuamejénre nga sichaja ion nganda'eñu.”
48001024	'Ba 'batsa'en ngat'a tsa'an kui xutabiu 'ñu je ts'axje Na'enchana.
48002001	'Ba teñujun nu jaskan, kiji ngañaa̱ naxinanda Jerusalén. Kikua̱ Bernabé, 'ba 'ba nde kikona̱ Tito ngayeje.
48002002	Kijia̱ ngat'a Na'enchana yakutsejenna̱ nga tjinnere nga kjuia̱. 'Ba kio jako nijmit'axia̱n xuta xi 'yare nga kui xi ngakure xuta xi makjainre ngat'a tse'e Na'enna Jesús. Kixinya_ra̱ jótsa'en tetsikja'axtiuyaa̱ en ndare Jesucristo ngajinre xuta xi bi judío, tuxi ngusun ku̱anni̱ 'ba bi tu kjuatjo ku̱an xa xi kitsa'aa̱n 'ba xi tetsa'aa̱n.
48002003	'Ba ngusun kuái̱n, ngat'a ninga Tito xi tjenkona̱ xi xuta griego kuán, bi kis'enere nga ku̱an circuncidar.
48002004	Tunga yak'a xuta xi nts'ia tsure yojore ja'as'enjinni̱ 'ba kuañajanjinni̱ tuxi skutsejen'mani jótsa'en ndai tetsuba xi tu jngu ma ko Cristo Jesús. 'Ba kitsa'en, ngat'a kuamejénre nga chu'ndare kjuatexumo sa'en nganina.
48002005	Tunga niñajanni kitsa'e'nde_ri̱ tsa kui sa'enni̱, ngat'a kuamejénni̱ nga k'uejñajinntsjainu kjuakixi xi tsuyana en ndare Jesucristo.
48002006	'Ba ngat'are xuta xi 'yare nga kui xi ngakure xuta xi makjainre ngat'a tse'e Na'enna Jesús, tsa xuta ngaku asa bi kui kuán, bi an 'bia̱ xuta, ngat'a tu jngu ña ngixkun Na'enchana. 'Ba kui xutabiu bi 'esunre mé= xi tetsikja'axtiuyaa̱.
48002007	Tusa kuankjinre nga Na'enchana kitsja xana̱ nga sikja'axtiuyaa̱ en ndare Jesucristo ngajinre xuta xi bi judío jotsa'en kitsja xare Pedro nga kui xi sikja'axtiuya en ndare Jesucristo ngajinre xuta judío.
48002008	Ngat'a xi kitsja xare Pedro nga ku̱an apóstol ngajinre xuta judío, ndekuini xi kitsja xana̱ nga apóstol ku̱an ngajinre xuta xi bi judío.
48002009	Santiago, Pedro ko Juan 'yaxkunre joni xuta ngaku ngajinre nts'ia xi tjindu Jerusalén. 'Ba kionga tsabe nga Na'enchana kitsjana̱ kjuandabi, kitsjani̱ ntsja an ko Bernabé. Kitsikjain nga ji̱n xi kuangii̱n ngajinre xuta xi bi judío, 'ba nga kui xi kuaje ngajinre xuta judío.
48002010	Jngututu sa tsajmi xi tsi'ani̱, nga ngatja'etsjenntsjaini̱ ngat'are xuta ni̱ma̱, mé= xi nda'e ko ngayéje inimana̱ tetsik'etjusunña̱.
48002011	Tunga kionga Pedro ja'e naxinanda Antioquía, ngankjain ngakjain fa 'ba kixin_ra̱ nga bi nda tjin mé= xi titsa'en. Ngat'a kanejee̱ ngat'are mé= xi kitsa'en.
48002012	Ngat'a ngatitjunre, kionga kje fechujín amigure Santiago, ñatjen kjenko xuta xi bi judío xi bi kuán circuncidar. Tunga kionga echu xutabiu, bi nde tsakjenkoni, tusa ndai kiskjen yojore 'ba t'axin kiji. 'Ba kitsa'en ngat'a kitsakjunke xuta judío xi tsu nga tjinnere nga sik'etjusan kjuatexuma ngat'a tse'e circuncisión.
48002013	'Ba nts'ia judío xi yak'a 'ba nde jó nkjain kitsa'en joni Pedro. Ka'nda Bernabé tu jngu kuán nga ko kjuajó nkjainre xutabiu.
48002014	'Bamani, nga tsa'bia̱ nga bi kixi inyafiko kjuakixi xi bakuyana en ndare Na'enchana, 'batsa'en 'ba kixin_ra̱ Pedro ngixkun ngatsi'i xuta: “Ji xi jngu xuta judío kuáin, 'ba teni jotsa'en tjindu xuta xi bi judío xi je makjainre, 'ba bi jotsa'en tjindu xuta judío. Kui kjuañu, ¿ánñu mejénniri k'uene kjua'ñu_ri xuta xi bi judío xi je makjainre nga k'uendu jotsa'en tjindu xuta judío?”
48002015	Ji̱n= xi xuta judío kuái̱n 'ndani nga kitsin, bi tetsubajii̱n je joni xuta xi tsajainre kjuatexuma.
48002016	Tunga 'ya=ni nga bi makixi xuta ngixkun Na'enchana tu ngat'are tsa sik'etjusun xi kua'indut'a kjuatexumo. Tusa xi makjainre ngat'are Jesucristo, kui xi makixi ngixkun Na'enchana. Kui kjua makjainnini̱ ji̱n ngat'are Jesucristo ngayeje, tuxi ku̱akixini̱ ngixkun Na'enchana. Ku̱akixi=ni̱ ngixkun Na'enchana ngat'a makjainni̱ ngat'are Cristo 'ba bi ngat'a tsa tenik'etjusii̱n xi kua'indut'a kjuatexumo, ngat'a ninga tsa sik'etjusun xuta xi kua'indut'a kjuatexumo, bi kui xi sikixi.
48002017	Ji̱n xi xuta judío 'ba nde teminyisjai̱ nga ku̱akixii̱ ngat'are Cristo. 'Ba nga 'ba teñe'ee̱n, 'yanii̱ nga ko ji̱n tjinni̱ je. ¿A tsu=nire nga Cristo kitsa'enni̱ xuta je? ¡Jajainjín!
48002018	Tsa kjui ngañaa̱ ngastaa̱n, 'ba kuatejñangi ngañaa̱ ngat'are xi je 'ejñaa̱, tsa 'ba sa'aa̱n, nde an= tetsa'enña̱ xuta je yojona̱.
48002019	Ngat'a jo=ni tsa je tseyaa̱. Kjuatexumo xi 'ba kitsikona̱. Je bi nde tejñakunña̱ ngat'are kjuatexumo, tusa ngat'are Na'enchana.
48002020	Je kis'et'akua̱ kru Cristo. Bi nde anni xi tejñakua̱n nganda'e. Tusa Cristo xi tijñakun ngajinna̱. 'Ba jotsa'en nga tejñakua̱n ngasun'ndio, tejñakunñaa̱ tu ngat'are nga makjainna̱ ngat'a tse'e Ki'ndire Na'enchana. Ngat'a kui xi kitsimejénna̱ 'ba kitsingantsja yojore nga kjinik'en ngat'ana̱.
48002021	Bi mejénna̱ skuetaa̱n chjire kjuandare Na'enchana. Ngat'a tsa kjuatexumo mare tsikixi xuta ngixkun Na'enchana, tsujínnire nga tu kjuatjo k'en Cristo.
48003001	Jun xi Galacia tsojon, ¡á tsa'en jñuni kjuafa'etsjennu! ¿'Yá= xi kitsitje'enu? Kis'ejñatsejennu joni tsa tuxkún fa kji'yañú jótsa'en kis'et'a kru Jesucristo.
48003002	Jngu tsajmi mejénna̱ skuiningiya_nuu̱: ¿Jótsa'en kisakunu Isennixtjintsjere Na'enchana? ¿A kui= kjua nga kjinik'etjusun xi kua'indut'a kjuatexumo? ¿Asa tu kui sani nga kuakjainnu en ndare xi kjinu'yo?
48003003	¡'Ñu= jñukjin kjuafa'etsjennu! Kik'etuts'in_ru nga tsiketsubo jotsa'en kitsja ndiyanu Isennixtjintsjere Na'enchana. Tunga nganda'e, ¿a tu nga'ñu tsojon= mejénnu nga kuendujuko xi kik'etuts'in_ru?
48003004	¿A tu kjuatjo= tsitjaxtiu nkjin kuya kjuana'en? Tsa kjuakixira nga tu kjuatjo 'ba kuato'on.
48003005	Na'enchana tsja_nuu̱ Isennixtjintsjere 'ba tsa'en kjuakun ngajinnu. ¿Ánñu 'ba tsa'enni? ¿A kui= kjua nga tenik'etjusun xi kua'indut'a kjuatexumo? ¿Asa kui= kjua nga makjainnu en ndare xi kjinu'yo?
48003006	Joni Abraham, kuakjainre Na'enchana 'ba kui= kibiu xi kiskjebere kuenda kui nga kiskjebetjo Abraham joni jngu xuta kixi.
48003007	Kui kjua ngatja'yaniñu nga xuta xi makjainre ngat'a tse'e Na'enchana, kui xi ki'ndire Abraham.
48003008	Ja'ba tjun kua'indut'a enre Na'enchana nga Na'enchana sa'en nga ku̱akixi xuta xi bi judío tu ngat'are nga ku̱akjainre ngat'a tse'e kui. Na'enchana ja'ba je kitsure Abraham en ndabi: “Ngat'ari nga sichikunta'aa̱n ngayéje naxinanda xi tjin ngasun'ndio.”
48003009	'Bamani, xuta xi makjainre ngat'a tse'e Na'enchana nganda'e, kui xi ñatjen tjinichikunta'enko Abraham xi kuakjainre nixtjin kuatse jan.
48003010	Ngatsi'i xi inyakuya nga k'uangi tu ngat'are nga sik'etjusun xi kua'indut'a kjuatexumo, kui xi 'bakore xi kua'indut'a ngat'are xuta xi kjuendibanere kjuana'en. Ngat'a 'bi= tsa'en kua'indut'a: “Kjuendibanere kjuana'en ngatsi'i xuta xi bi sik'etjusunntsjai nga jngu jngu xi kua'indut'a kjuatexumo.”
48003011	'Ba=tjin nga nijnguú xuta makixi ngixkun Na'enchana tu ngat'are kjuatexumo. Ngat'a 'ba=tsa'en kua'indut'a enre kui: “Xi kixi, k'uejñakun tu ngat'are kjuamakjainre.”
48003012	Tunga ngat'are kjuatexumo, bi tsu tsa kuetsubakuan tu ngat'are nga makjainna ngat'a tse'e Na'enchana. Tusa 'ba tsa'en kua'indut'a: “Xi sik'etjusun xi kua'indut'a kjuatexumo, k'uejñakun ngat'are kjuatexumo.”
48003013	Tunga Cristo kitsindaina kjuana'en xi kjuendibanena ngat'are kjuatexumo. Nga tu kjuanda tsajan kitsjen'bangit'a kru 'ba kis'enere kjuana'en xi 'bakona. Ngat'a 'ba tsa'en kua'indut'a enre Na'enchana: “Tu'yañu xi tsjen'bangit'a jngu ya, kui xi kjuendibanere kjuana'en.”
48003014	'Ba kuán tuxi ngat'are Cristo xuta xi bi judío sa̱kunire ndekuini kjuachikunta'en xi kitsuyatitjunre Abraham Na'enchana, 'ba tuxi sa̱kunina Isennixtjintsjere kui xi kitsuyatitjun nga sjana ña xi makjainna.
48003015	Jun nts'ia̱, k'uejñakusun_nuu̱ jotjin ngajinre xuta ngasun'ndio. Kionga tjin xi 'benda jngu kjua 'ba basennere ntsja xujun, tu'yá nde ma fa'axinnire chjire xi je tjit'a asa k'uet'a ngisare.
48003016	Ngu, Na'enchana kitsuyatitjunre Abraham mé= xi sjare kui ko ntje xi tse'e. Bi titsu enre Na'enchana tsa nkjin mani ntjere Abraham. Tusa titsu nga jngututu mani. “Ntje xi tsiji”, titsu. 'Ba kui xi Cristo.
48003017	Kibi= xi mejénna̱ xin_nuu̱ nga 'ba texia̱n. Jaskan nga Na'enchana je 'endako kjua Abraham, ja'es'ejña kjuatexumo, nga je ja'a ñujun sientu ko kate nu. Tunga bi mare kjuatexumo tsikjetsunya kjua xi 'endatitjun Na'enchana 'ba nga kjua'axinre chjire xi kitsuyatitjun ngayeje.
48003018	Ngat'a tsa kjuatexumo ya'a mé= xi sjana Na'enchana, je bi nde en xi kitsuyatitjun Na'enchana ndibanire xi sja. Tunga kjuanda xi Na'enchana kitsjare Abraham jendiba=nire en xi kitsuyatitjunre.
48003019	'Bamani, ¿mé= xa kis'eni kjuatexumo? Jaskan ja'es'ejña, tuxi xuta skueni nga tjinre je ngixkun Na'enchana. Kjuatexumo kuachjire ka'nda nga ja'e Cristo. Ngat'a Cristo xi ntjere Abraham xi tjinnere sa̱kure xi kitsuyatitjun Na'enchana nga sjare. Na'enchana kitsikasen ankjelere nga kitsjare Moisés kjuatexumo, 'ba Moisés kitsikja'axtiuya nganire xuta.
48003020	Xi tsikja'axtiuya tu machjen sani kionga jó xuta mejénre k'uenda jngu kjua. Tunga ngat'are en xi kik'in titjunre Abraham, Na'enchana bi kuachjenre nga tjin xi tsikja'axtiuya, tusa kui fa suba jako Abraham.
48003021	'Bamani, ¿a tjimangane= kjuatexumo en xi kitsuyatitjun Na'enchana? ¡Jajainjín! Ngat'a tsa kis'ejña jngu kjuatexuma xi ku̱anre sik'endukunntsjai xuta, kiojín makixi xuta ngat'are kjuatexumo.
48003022	Tunga enre Na'enchana kitsik'endu'ñu ngatsi'i xuta ngat'are je, tuxi sa̱kunire xuta xi ku̱akjainre ngat'a tse'e Jesucristo xi ja'ba kitsuyatitjun Na'enchana nga sjare xi ku̱akjainre.
48003023	Kionga kje tjiínna kjuamakjain ngat'are Jesucristo, kjuatexumo kitsik'ejña'ñuna. 'Ba 'batsa'en tsiketsuba'ña= ka'nda nga kuatsejen 'yá= xi ma mankjainna ngat'are.
48003024	Jo=ni jngu chu'nda xi bafengi nisti, 'batsa'en kikona kjuatexumo ngixkun Cristo, tuxi ku̱akjainnina 'ba 'batsa'en ku̱akixiña.
48003025	Tunga je tjinna kjuamakjain ngat'a tse'e Jesucristo. Je bi nde machjennina nga kuafengina kjuatexumo.
48003026	'Ba ngatsi'u, je ki'ndire Na'enchana kuon, ngat'a makjainnu ngat'a tse'e Cristo Jesús.
48003027	Ngatsi'u xi je kisatendo ngat'are Cristo kichojo joni najñu Kui.
48003028	Bi nde tjinni xi judío ko xi bi judío, ninga xi chu'nda asa xi bi chu'nda, ninga xi xi'in, ninga xi chjun. Ngat'a tu jngu mo ko Cristo Jesús, kui kjua tu jngu mañu ngatsi'u.
48003029	'Ba tsa tse'e Cristo kuon, jun= xi ntjere Abraham, 'ba jun= xi sa̱kunu xi kik'inyatitjunre Abraham.
48004001	Ngu, kibi= xi texia̱n. Jngu ki'ndi chi xuntsja xi tjinre na'enre nga je machinga. Tunga nga sa'e chaja ngisare, 'ba= nguyare joni jngu chu'nda, ninga tsa kui tse'e yeje xi tjinre na'enre.
48004002	Tjin= xi tsikuenda 'ba tjin= xi kutsejenre tsajmire, ka'nda nga kjua'e nixtjin xi je 'enda na'enre nga xuntsja ngayéje xi tse'e.
48004003	'Ba 'ba=nde kuata'an ña nixtjin kuatse jan nga ki'ndi ngisa. Kuáan joni chu'nda 'ba tsiketsubangi_ra ngat'are isennixtjin xi batexuma ngasun'ndio.
48004004	Tunga kionga echu nixtjin xi je 'enda Na'enchana, kitsikasen Ki'ndire. Kui Ki'ndibiu xi kitsinre jngu chjun 'ba tsik'ejña ngi kjuatexumo.
48004005	'Ba kitsa'en tuxi kitsindaini xuta xi tjindu ngi kjuatexumo, tuxi kiskjebetjonina Na'enchana joni tsa ki'ndire.
48004006	'Ba ngat'a ki'ndire Na'enchana je kuáan, kui= kjua Na'enna kitsikasenni ngajin inimana Isennixtjintsjere Ki'ndire. Isennixtjintsjio tsu nga fako Na'enchana: “¡Ji Pachina̱!”
48004007	'Bamani, bi nde chu'ndani nganda'e, tusa ki'ndire Na'enchana. 'Ba ngat'a ji ki'ndire Na'enchana kuáin, ngayéje xi tjinre Na'enchana tsiji.
48004008	Nixtjin kuatse jan, nga kje 'yajíun Na'enchana, kuon chu'ndare nkjin kuya tsajmi xi “na'en” tsure xuta.
48004009	Tunga nganda'e nga je 'yo Na'enchana, asa jo mixan nga Na'enchana je benu, ¿jótsa'en nga nde mején nganinu nga kuangitjenngiu isennixtjin xi tsajainre kjua'ñu 'ba xi tumé chjire? ¿Ánñu mején nganinu nga kuon chu'ndare?
48004010	Tjin= nixtjin xi 'yakun, ko sa, ko s'i 'ba ko nu.
48004011	Tsakjun ma an, tsa tu kjuatjo kitsa'exaa̱ ngajinnu.
48004012	Te'bets'a_nuu̱ nts'ia̱. Ti'on yojonu joni an. Ngat'a an je= kitsa'aa̱n yojona̱ joni jun. Niñajanni ch'o kjinikonuu̱.
48004013	'Ba jotsa'en je 'yo, ngat'a kisatechi'inña̱, kui= kjua kitsikja'axtiuyani_nuu̱ en ndare Jesucristo nga titjunre.
48004014	'Ba ninga tsa kisakunu kjuasti ngat'are chi'in xi kisatia̱, tunga bi kji'yatonnuu̱ 'ba ninga bi kik'ejñat'axinnuu̱. Tusa kichjubetjonuu̱ joni tsa an jngu ankjere Na'enchana, joni tsa Cristo Jesús fa xi kichjubetjo.
48004015	Ngu, ¿ñá kiji ngayéje kjuatsja xi kis'enu kui nixtjinbiu? Ngat'a be=re takuaa̱n nga ka'nda kuáan kakún kji'naxjio tuxkún 'ba kitsa'enuu̱ kui nixtjinbiu.
48004016	'Bamani, ¿a stichanuu̱ nganda'e tu ngat'are nga texinya_nuu̱ xi kjuakixi?
48004017	Kui xutabiu mafo=re ngat'anu, tunga bi nda kjiyuju kjuafa'etsjenre. Tusa mejénre nga kuekot'axinnu ngat'ana̱, tuxi ku̱afoninu jun ngat'are kui.
48004018	Nda= tjin nga ku̱afonu ngat'are mé= xi nda tjin. Tunga ngantsjai 'batsa'en ngatjamo, 'ba bi tsa tu kionga tejñajin_nuu̱.
48004019	Jun ki'ndina̱, xi ngat'anu tefa'a ngañaa̱ kjuanima, joni jngu chjun xi tifa'a kjuanima nga tjis'ere jngu ki'ndi. 'Ba tojo 'ba=tsa'en kjua'aa̱ kjuanima ka'nda nga kjua'e nixtjin nga Cristo k'uejñajinkjinnu.
48004020	¡Á tu onre kjua nga bi kio tejñako_nuu̱ nganda'e, tuxi kja'e tsa'en kjuako_nuu̱! ¡Bi nde 'beña̱ mé= xi sa'aa̱n ngat'anu!
48004021	'Ba t'innu jun xi mejénnu kuetsuba ngañu ngi kjuatexumo. ¿A kje nu'yajíun xi kua'indut'a kjuatexumo?
48004022	'Bi tsu nga Abraham kis'ere jó ki'ndi, jngu xi kitsinre chjun chu'ndare 'ba jngu xi kitsinre chjunre, xi bi chu'nda.
48004023	'Ba ki'ndire chjun chu'nda, kui xi kitsin jotsa'en be xuta. Tunga ki'ndire chjun xi bi chu'nda, kui xi kitsin tuxi k'uetjusunni xi Na'enchana kitsuyatitjunre Abraham.
48004024	Ki=bi xi ma chutsejen kusun_ra. Ngojó yanchjinbiu, kui xi tsunire ngojó kjua xi 'endako Na'enchana xuta xi tse'e. Jngu kjuabiu ndibanire ngijñacha Sinaí. Kui xi chjun Agar, xi kitsinre nisti xi ku̱an chu'nda.
48004025	Ngat'a chjun Agar jo=ni ngijñacha Sinaí xi tijña nangi Arabia, xi 'bejña kusunna naxinanda Jerusalén xi tijña nganda'e. Ngat'a kui naxinandabiu, kui xi chjun chu'nda ko nistire.
48004026	Tunga naxinanda Jerusalén xi tijña ngank'aa, kui xi bi chu'nda 'ba kui xi nistire kuáan ña.
48004027	Ngat'a 'batsa'en kua'indut'a enre Na'enchana: Titsja_ri yojori chjun 'ndi xi tsajainri ki'ndi. Chi'ndaya tsjai ji xi bi 'ye jótsa'en chja'a kjuanima nga tsin ki'ndi. Ngat'a chjun xi kjinikumare, kui xi ngisa s'e̱re ki'ndi nga ko mare chjun xi tjinre xi'in.
48004028	'Ba jun nts'ia̱, joñu Isaac. Jun= nisti xi kitsuyatitjun Na'enchana nga sjare Abraham.
48004029	Tunga jo kuán nixtjin kuatse jan, 'ba=nde ma nganda'e. Ngat'a ki'ndi xi kitsin jotsa'en be xuta, kui xi kitsjengike ki'ndi xi kitsin jotsa'en mejénre Isennixtjintsjere Na'enchana.
48004030	Tunga 'bi= tsa'en kua'indut'a enre Na'enchana: “Tik'ejñat'axin chjun chu'nda ko ki'ndire. Ngat'a ki'ndire chjun chu'nda bi ku̱an sa̱kut'are xi xuntsja ki'ndire chjun xi bi chu'nda.”
48004031	'Bamani, nts'ia̱, bi ki'ndire chjun chu'nda kuáan ña, tusa ki'ndire chjun xi bi chu'nda.
48005001	Cristo kitsindaina tuxi ku̱andaiña. Kui kjua kixi tinyañu 'ba bi nde ba'e'ndeñu nga chu'nda kuon.
48005002	Tasen ñojon. An Pablo texin_nuu̱. Tsa kua'e'ndio nga kuon circuncidar, tuxi ku̱akixiñu ngixkun Na'enchana, tumejín chjire ngat'anu mé= xi kitsa'en Cristo.
48005003	'Ba fa xin ngani_ra̱ ngatsi'i xi ku̱an circuncidar. Kui xi tjinnere sik'etjusun ngayéje xi kua'indut'a kjuatexumo.
48005004	Xi tjin ngajinnu xi inyamangisjai nga ku̱akixi ngixkun Na'enchana tu ngat'are nga sik'etjusun kjuatexumo, je tsikinyat'axinre Cristo 'ba bi nde tjindujinni kjuandare Na'enchana.
48005005	Tunga ngat'a tsajan, tijñajinna Isennixtjintsjere Na'enchana 'ba techuya=ña nga ku̱akixia̱ ngixkun Kui tu ngat'are nga makjainna ngat'a tse'e Cristo.
48005006	Tu jngu je ma ko Cristo Jesús 'ba bi nde chjinire tsa kuáan circuncidar asa bi kuáan circuncidar. Tu kui xi chjire nga makjainna ngat'a tse'e Cristo 'ba nga nda chare kjuamakjainna ngat'are jotsa'en nimijáan xingia.
48005007	Nda= tsiketsubo nga titjunre tsakaiñu. ¿'Yá= xi 'echja'ndenu nga bi nde tenik'etjusunñu xi tjinre kjuakixi?
48005008	En xi tenik'etjusun nganda'e, bi ndibanire ngat'are Na'enchana xi kinchjanu.
48005009	Jo tsu xuta: “Jngu stinchi na'yu san tsisan ngayéje na'yure niñuxtilo.”
48005010	'Ba be=re takuaa̱n ngat'are Na'enna Jesús nga bi kja'etsa'en sikja'etsjion. Tunga ngat'are xi bi nga'nde inyatsik'ejña kjuafa'etsjennu, tu'yañu xi 'ba inyatsa'en, kui xi kuanejere Na'enchana.
48005011	Tunga an nts'ia̱, tsa tebe'e ngisaa̱ nijmi nga chjire nga ku̱an circuncidar xuta, ¿ánñu tojo tjenngikenina nchjabiu? Tsa 'batsa'en tetsikja'axtiuyaa̱, bi nde ch'o ku̱anire nchjabiu nga tjinnere nga k'uangi ngat'are Cristo xi kis'et'a kru.
48005012	Nchja xi bi inyatsik'ejña nga'nde kjuafa'etsjennu, xi mejénre nga kuichat'o yojonu, ¡tusa ngatatet'akjin yojore kui!
48005013	Jun nts'ia̱, Na'enchana kinchjanu tuxi ku̱andaiñu. Tunga ninga ndai_ru yojonu, bi ño'on xi mejénre yojonu. Tusa tatesin_ru xingiu tu ngat'are nga tijñajinnu kjuanimejen.
48005014	Ngat'a ngayéje xi kua'indut'a kjuatexumo tu jngu ma sani nga ko kibi: “Timején xingi jofatsa'en nimején yojori.”
48005015	Tunga tsa nde jun xinejun xinet'añu xingiu, chutsejen_ru yojonu tsa 'ba si'on, tsa chjen nde jun sikjeñu xingiu.
48005016	Kui kjua xinni_nuu̱. Tetsubo jotsa'en titsja ndiyanu Isennixtjintsjere Na'enchana, tuxi bi sik'etjusunñu xi mejénre yojonu.
48005017	Ngat'a xi mejénre yojona, kui xi bi mejénre Isennixtjintsjere Na'enchana. 'Ba xi Isennixtjintsjio mejénre, kui xi bi mejénre yojona. Ngojó 'batsa'en kjanko xinkjin, tuxi bi si'anñu xi mejénnu.
48005018	Tunga tsa Isennixtjintsjere Na'enchana titsja ndiyanú, tsu=nire nga bi nde ngi kjuatexumo tetsubañu.
48005019	Bi na'enre nga 'yare nga tjin xi tsik'etjusun xi mejénre yojore. Tsa'en kjuachajngi, tsa'en xi jndi ngixkun Na'enchana, 'ba 'ñu tsiskako yojore,
48005020	'ba bekun na'en xi ntsja xuta kuandani, 'ba tsa'en kjua'benda, mastike xinkjin, 'ba fosi, maxinre, 'ba mastire, nk'a 'baxje tajngu yojore, 'ba bakjanya yojore, makut'axinko xinkjin,
48005021	'ba mejénre nga s'e̱re xi tjinre xuta xi kja'ere, mach'i, 'ba 'ñu mach'i nga 'baxje s'i 'ba sa'e tsa'enjun tsa'ent'a. Ngayéje tsajmibi ko kja'e ngisa tsajmi joni kibi, kui xi tsa'en xuta xi tsik'etjusunre xi mejénre yojore. 'Ba xin_nuu̱ nganda'e jo kixin_nuu̱ nga titjunre. Xuta xi 'ba inyatsa'en, kui xi bi kjua'as'en ña batexuma Na'enchana.
48005022	Tunga nga tetsuba jotsa'en baku ndiyana Isennixtjintsjere Na'enchana, s'ena kjuanimejen, kjuatsja, kjuaxiu, 'ba ko kjuatsejnda. 'Ba bisekua xingia, nda xuta ma, 'ba kixi nik'etjusan xi nda,
48005023	nimakjua ña'an yojona, 'ba 'bech'osuba_ra yojona xi tjin. Ngat'are ngayéje tsajmibi tsajain kjuatexuma xi 'bech'ona nga 'ba si'an.
48005024	'Ba xuta xi tse'e Cristo Jesús, kui xi joni tsa je yat'a kru yojo jere xi mejénre tsajmi ch'o xi tjin ngasun'ndio 'ba xi matsjakonire.
48005025	Tsa kjuakixi nga ngat'are Isennixtjintsjere Na'enchana tetsubakunña nganda'e, ngu, 'ba nde kua'e'nde_ra nga Isennixtjintsjio xi ngataku ndiyana.
48005026	Bi nk'a kjui'naxjia yojona, bi si'an nga nde ña sistini_ra xingia, 'ba bi ngatjamaxinkakuan.
48006001	Jun nts'ia̱, tsa te'yo nga tjin xi tjijenjin je, jun xi tetsubo jotsa'en baku ndiya Isennixtjintsjere Na'enchana tiseko nga chjunitjen ngañu. Nimakjua 'naxjo yojonu nga 'ba si'on. 'Ba nga jngu jngu xi tjin ngajinnu nda ngatakutsejen, tuxi bi ko kui xut'ayakoni.
48006002	'Batsa'en tisekokaño xingiu kjuanima xi inyafa'a, 'ba 'batsa'en sik'etjusun kjuatexumare Cristo.
48006003	Ngat'a tsa tjin xi tu kui tajngu je k'uaxje yojore ngajinre xuta xi yak'a kionga tumé chjire, ndekui ti'bonachanire yojore.
48006004	Tusa nga jngua jngua tjinnere xutsejen_ra tsa nda tjin xi teña'an. 'Ba 'batsa'en tsja s'e̱na ngat'are xi teña'an 'ba bi tjinnere nga singusunkuaa̱ yojona ngat'are xi inyatsa'en xuta xi yak'a.
48006005	Ngat'a nga jngua jngua kjine=na jotsa'en temekua yojona.
48006006	Ngayéje kjuanda xi tjinre xi tisakuyare enre Na'enchana ngatakjanyako ko xi tibakuyare.
48006007	Bi yojonu ch'onacha_ru. Na'enchana bi ma s'ejñure. Ngat'a xi k'uentje xuta, kui chanre xi k'ueku ngani.
48006008	Xi titsa'en xi ndibanire yojo jere, jo=ni tsa ti'bentje xujma xi bi nda. 'Ba chan xi k'ueku, kjuabeya. Tunga xi titsa'en xi ndibanire Isennixtjintsjere Na'enchana, jo=ni tsa ti'bentje xujma xi nda. 'Ba chan xi k'ueku, kjuabenichun xi bi fet'a= xi sjare Isennixtjintsjio.
48006009	Kui kjua bi sikjejndani_ra yojona nga si'an xi nda. Ngat'a tsa bi sikje_ra takuan, kjua'e nixtjin nga k'uekua chanre xi ti'bentjia.
48006010	'Bamani, nda sikua tu'ya xutañu nga ku̱an xi si'an, tunga ngisa fa tjun k'uejña nts'ia xi tu jngu makjainna.
48006011	Chutsijon jótsa'en ya'e letra xi tetsi'indu_nuu̱ nga'e.
48006012	Xi mejénre k'uenenu nga kuon circuncidar, 'ba inyatsa'en ngat'a mejénre nga nda skue xuta. Bi mejénre nga sjenngike xuta judío xi yak'a, nga kuakuya nga tu ngat'are Cristo xi kis'et'a kru k'uangi xuta.
48006013	Ngat'a ninga xi 'benere nga ku̱an circuncidar xuta, bi tsik'etjusun xi kua'indut'a kjuatexumo. Tunga mejénre nga jun kuon circuncidar, tuxi ku̱an nk'a k'uaxjeni yojore ngat'are chu̱ba̱ xi kis'et'a yojonu.
48006014	Tunga ngat'ana̱ an, niñajanni mejénna̱ nk'a k'uaxjaa̱ yojona̱, tsa bi ngat'are nga kis'et'a kru Na'enna Jesucristo. Ngat'a kui t'a krubiu k'en yeje xi tjin ngasun'ndio ngat'a tsa'an, 'ba an 'ba nde kio tseyaa̱. Bi nde tejñakun ngisañaa̱ ngat'are xi tjin ngasun'ndio.
48006015	Tumé chjire tsa kuáan circuncidar asa bi kuáan. Tu kui xi chjire nga Na'enchana kitsa'en nganina xuta xatse.
48006016	Ngatatsjare Na'enchana kjuaxiu ko kjuanima kakun ngatsi'i xuta xi 'batsa'en tjindu jotsa'en nga je kixin_nuu̱ ko ngatsi'i naxinanda kjuakixire Na'enchana.
48006017	'Ba nganda'e bi nde mejénnina̱ tsa tjin xi sja ngisana̱ kjuasti. Ngat'a ya'a chuba= yojona̱ ngat'are xi kuata'aa̱n, xi bakutsejen nga tetsa'exat'a_ra̱ Jesús.
48006018	Nts'ia̱, nga kjuandare Na'enna Jesucristo ngat'ejñajin inimanu. 'Ba ngatjama.
49001001	An, Pablo, tetsikasen_nuu̱ xujunbi, xi jngu apóstore Jesucristo jotsa'en kuamejénre Na'enchana. Tetsikasen_nuu̱ xujunbi jun xuta tsjere Na'enchana xi tetsubo naxinanda Éfeso, xi makjainnu ngat'are Cristo Jesús.
49001002	Ngatjas'enu kjuanda ko kjuaxiu xi tsjana Na'enchana ko Na'enna Jesucristo.
49001003	Ngatjanichjire Na'enchana xi Naire 'ba Na'enre mani Na'enna Jesucristo. Ngat'a kui xi kitsichikunta'enna ngank'aa ña xi tu jngu ma ko Cristo nga kitsjana ngayéje kuya kjuanda xi tsjana Isennixtjintsjere.
49001004	'Ñu= tjinre kjuanimejen. Kui kjua kiskja'ajinnina ngat'are Cristo kionga kje tsa'enjín ngasun'ndio, tuxi tsje ku̱anña 'ba bi s'e̱na je ngixkun.
49001005	Ko kjuanimejen ja'ba je 'endatitjun nga ña ku̱an ki'ndire tu ngat'are Jesucristo, jotsa'en kuatsjare 'ba kuamejénre.
49001006	Kui= kjua tenichjini_ra kjuandare Na'enchana xi bakutsejen kjuajere, kjuanda xi kitsja kjuatjona ngat'are Ki'ndire xi tsimején.
49001007	¡Á tuku kji'i tseni kjuandare Na'enchana! Kui 'echjintjai jena ko jinre Ki'ndire 'ba kuachat'ana.
49001008	'Ñu tse kjuandabiu kitsjana, tuxi s'e̱nina ngayéje kuya kjuankjin kakun 'ba nga ku̱ankjinna xi tjin.
49001009	'Ba 'ejñatsejenna xi kuamejénre nga sa'en, xi 'ejña'mo nixtjin kuatse jan, xi kuatsjare nga 'endatitjun ngat'are Cristo.
49001010	'Ba ki=bi xi 'enda: Nga kjua'e nixtjin xi kui mejénre, sijnguje yeje xi tjin ngank'aa ko xi tjin ngasun'ndio ngi kjua'ñure Cristo.
49001011	'Ba Na'enchana kiskja'ajinni̱, tuxi tu jngu ku̱annii̱ ko Cristo ngat'a ja'ba je nda'e 'batsa'en 'endani̱ jotsa'en kuamejéntitjunre. Ngat'a jotsa'en 'benda Na'enchana 'ba mejénre, 'ba=tsa'en tsik'etjusun.
49001012	'Ba kitsa'en ngat'ani̱ ji̱n xi tjun kichuyee̱ mé= xi nda ngat'are Cristo, tuxi sichjinire kjuajere kui.
49001013	'Ba nde jun kjinu'yo 'ba kuakjainnu en xi tjinre kjuakixi. Kui xi en ndare Jesucristo xi kitsik'anginu. 'Ba ngat'are Cristo kisakunu Isennixtjintsjere Na'enchana xi kitsuyatitjun nga sja. 'Ba 'batsa'en kis'ejñatsejenni nga Na'enchana tse'e_ru.
49001014	Titjun= tsjana Isennixtjintsjere, tuxi xiakixiña nga sakuna xi jaskan sjana, ka'nda nga ku̱andaikjin xuta xi 'echjintjai̱ nga ku̱atse'e. Kui kjua tenichjini_ra kjuajere Na'enchana.
49001015	'Bamani, ka'nda nga kjint'ia̱ nga makjainnu ngat'a tse'e Na'enna Jesús 'ba nga nimijíon ngatsi'i xi makjainre ngat'a tse'e kui,
49001016	bi tsikjejndaa̱ nga tsja_ra̱ kjuanda Na'enchana ngat'anu. Fa'etsjenna̱ ngat'anu kionga fakua̱ Kui.
49001017	'Ba mi'a ngat'anu ngixkun Na'enchana xi Na'enre Na'enna Jesucristo, Na'en xi tjinre kjuaje. Mi'a_ra̱ nga Isennixtjintsjere ngatatsjanu kjuankjin kakun 'ba ngat'ejñatsejennu xi tse'e Na'enchana, tuxi 'batsa'en nda xiañu Kui.
49001018	'Ba nde mi'a_ra̱ nga ngatakje'ii̱ kjuafa'etsjennu, tuxi xiañu mé= xi techuya_ru jun xi xa kji'i kjinukjuaninu, tuxi xiañu jó kji'i je kjuaje xi sa̱kure xi makjainre ngat'a tse'e Na'enchana.
49001019	Mejénna̱ nga xio nga tunima= tsa'en je nga'ñure Na'enchana xi tsa'exajinna ña xi makjainna ngat'are kui, kui nga'ñu xi tsa'exajinna ngusun= ko
49001020	nga'ñu xi kitsa'exajin ngajinre Cristo, nga kitsikja'aya nganire ngajinre mik'en 'ba kitsik'ejña ngank'aa nga ngate kixire kui.
49001021	Na'enchana kitsjare Cristo nga'nde xi ngisa nk'a ngisa ngajinre ngatsi'i xi batexuma, ko xi tjinre xa, ko xi tjinre kjua'ñu, 'ba ko xi tjinre tume ja'en xi 'yakun, bi tsa tu nixtjin xi tetsuba nganda'e, ko nixtjin xi sa'e ndiba.
49001022	Na'enchana 'endu ngi ndsaku Cristo ngayéje xi tjin, 'ba kitsa'en nga kui xi ku̱an ngakure nga kuatexumare ngayéje xi tjin nga tu kjuanda tse'e xuta xi makjainre ngat'a tse'e kui.
49001023	'Ba xi makjainre ngat'a tse'e Cristo, kui= xi joni yojore. 'Ba Cristo, xi tijña tuña yejeñu, fa'etsijngukjinjinre xi makjainre ngat'a tse'e kui.
49002001	Ngat'a jun, jo=ni tsa je tseyo nixtjin kuatse jan tu kjuare jenu nga ch'o kjiño'on.
49002002	Tsiketsubo ngajinre jenu, jofatsa'en xuta xi tjin ngasun'ndebi 'ba kjinik'etjusun_ru isennixtjin ch'o xi ngaku xi tjinre kjua'ñu ngajinre isennixtjin ch'o. Kui isennixtjin ch'o xi tsa'exajinre ka'nda nganda'e xuta xi bi tsik'etjusun enre Na'enchana.
49002003	'Ba 'ba nde tsa'en tsiketsuba ngatsi'a nixtjin kuatse jan, jotsa'en kuamejénre yojona nga'e ngasun'ndio. Kjinik'etjusan xi kuamejénre yojo jena 'ba ko xi jendibanire kjuafa'etsjenna. Jo kjiña'an nixtjin kuatse jan, kuáan kisakuna kjuastire Na'enchana tsakaiñu joni xuta xi yak'a.
49002004	Tunga 'ñu= fa'animare Na'enchana xuta 'ba 'ñu= kitsimejénna.
49002005	Kui kjua kitsik'endukunkonina Cristo nga tetsuba mik'ian ngat'are jena. Ngat'are kjuandare Na'enchana kitsik'anginu.
49002006	'Ba Na'enchana ñatjen kitsikja'ayakona Cristo ngajinre mik'en 'ba tu jngu kitsik'enduna ngank'aa ña xi tu jngu ma ko Cristo Jesús.
49002007	'Ba kitsa'en tuxi nixtjin xi sa'e ndiba kuakutsejenni jó kji'i tse kjuandare ngat'a 'yare jótsa'en tjo_ra ngat'are Cristo Jesús.
49002008	Tu ngat'are kjuandare Na'enchana nga kjinik'anginu, ngat'a kuakjainnu ngat'a tse'e Cristo. Bi jun xi kjinik'angiu yojonu, Na'enchana xi kitsa'en kjuandabiu.
49002009	Bi ngat'are nga nda kjiña'an nga kjinik'angina, tuxi tu'yá ku̱an nk'a k'uaxjeni yojore.
49002010	Ngat'a Na'enchana kitsa'enna. Ngajinre Cristo Jesús kitsixatsena, tuxi si'anña xi nda, xi ja'ba je 'enda Na'enchana nga si'an, tuxi kuetsubaña ngajinre xi nda.
49002011	'Bamani, jun xi bi xuta judío kuon nga'e ngasun'ndio, tikja'etsjion jótsa'en tsiketsubo nixtjin kuatse jan. “Xuta xi bi kuán circuncidar”, kitsunu xuta judío, ngat'a kui xi 'mire xuta xi tsa'en circuncidar xinkjin nga'e ngasun'ndio.
49002012	'Ba nde tikja'etsjion nga kui nixtjinbiu tsiketsubat'axin_ru Cristo, 'ba bi kisakut'anu mé= xi tse'e naxinanda Israel. 'Ba bi tsojon kuán mé= kjua xi 'endako Na'enchana ko xutare, xi kitsuyatitjunre nga sjare. Nimé xi tsja Na'enchana kichuya_ru. Tu chu̱ba̱ tsiketsuba=ñú ngasun'ndio nga bi kji'yo Na'enchana.
49002013	Kjin tsiketsubo nixtjin kuatse jan tsakaiñu, tunga nganda'e jngu je mo ko Cristo Jesús 'ba je tetsubatiño tu ngat'are jin xi 'esten.
49002014	Ngat'a Cristo 'ejña kjuaxiu ngajinre xi judío ko xi bi judío nga jngu naxinanda kitsa'en. Kitsikixuya xjo xi 'echja'ndere xuta, nga tuxi jngu ku̱anni. Ja'axin mé= xi kitsa'en nga kitsjenngike xinkjin xuta nga kitsja yojore nga k'en t'a kru.
49002015	Nga k'en, nkjin ka'a xi kua'indut'a kjuatexumo 'ejñat'axin=. 'Ba nga tu jngu ma ko Cristo, 'batsa'en jngu naxinanda xatse kitsa'en ngojó naxinando 'ba kitsjare kjuaxiu.
49002016	Nga k'en t'a kru, ja'axin xi kitsa'en nga kitsjenngike xinkjin xuta. 'Ba 'batsa'en tu jngu yojo kitsa'en ngojó naxinando 'ba ngojó jakonda ngani Na'enchana.
49002017	Cristo ja'eke'enu nijmi nga tjinnu kjuaxiu jun xi bi judío xi kjin tsiketsuba_ru Na'enchana nixtjin kuatse jan. 'Ba 'ba nde ja'eke'ere nijmi xuta judío xi tiña tsik'endu ngayeje.
49002018	Ngat'a ma fechut'atiña_ra Na'enchana nganda'e tu ngat'are Cristo 'ba ngat'are Isennixtjintsjere xi jngututu mani xi kika'ena nga jngua jngua, xi judío ko xi bi judío.
49002019	'Bamani, bi nde xuta xi xin nangire kuánñu ninga bi nde kja'e xutañu. Tusa tu jngu naxinanda mo ko xi makjainre ngat'a tse'e Cristo. Je xinkjin Na'enchana kuán tsi'u.
49002020	Jun jo=ni jngu ni'ya xi tjimanda. 'Ba nchja chinga apóstol ko nchja chinga profeta nga'nde ña tjimandasun ni'yo. 'Ba Jesucristo= xi ndiojo xi tjinngire xjo ni'yo.
49002021	Ngajinre Cristo tu jngu tjima ni'yo 'ba 'ñu tjis'e. 'Ba tibisetjen nga tjima jngu ningu tsje ngat'are Cristo.
49002022	Jngu mako Cristo 'ba 'batsa'en ko jun xi bi judío tjimajinnu nga'nde ña tijñaya Isennixtjintsjere Na'enchana.
49003001	Kui kjua an Pablo tekjiyaña̱ nduya ngat'a tsa'exat'a_ra̱ Cristo Jesús nga tsikja'axtiuya_nuu̱ jun xi bi judío en ndare kui.
49003002	'Yañu nga Na'enchana kitsjana̱ xabi nga tu kjuanda tsojon, nga kue'e_nuu̱ nijmi ngat'are kjuandare kui.
49003003	Yakutsejen=na̱ mé= xi 'mo 'ejña nixtjin kuatse jan, jotsa'en je kitsi'induchi_nuu̱.
49003004	'Ba nga k'uexkiyo xujunbi, ku̱ankjinnu mé= xi 'bia̱ ngat'are xi 'mo kis'ejña ngat'are Cristo.
49003005	Xi bi kik'inyare xuta xi kis'e kuankjin nu jan. Tunga nganda'e Isennixtjintsjere Na'enchana je yakutsejenre apóstol tsjere ko nchja chinga profetare kibiu.
49003006	'Ba kibi= xi 'mo kis'ejña tsakaiñu: ngat'are en ndare Jesucristo xuta xi bi judío 'ba=nde sa̱kure ngayéje xi sja Na'enchana, 'ba nde tu jngu yojo ma ngajinre Cristo, 'ba nde sa̱kut'are ngayéje xi ja'ba kitsu Na'enchana nga sjare xuta xi tse'e ngat'are Cristo Jesús.
49003007	'Ba Na'enchana kitsja xana̱ nga sikja'axtiuyaa̱ en ndabi. 'Ba tjin kjuandare Na'enchana xi kitsa'ena̱, 'ba 'ba tjin kjua'ñure Na'enchana xi titsa'exajinna̱.
49003008	'Ba an= ña̱ xi ngisa ichi ngisa ngajinre ngatsi'i xuta tsjere Na'enchana. Tunga kitsa'e=na̱ kjuandabi nga tetsikja'axtiuyaa̱ ngajinre xuta xi bi judío kjuandare Cristo xi tu'yá mankjinkjinkjinre.
49003009	'Ba kis'enena̱ nga k'uejñatsijaa̱n jótsa'en ti'betjusun mé= xi 'mo 'ejña nixtjin kuatse jan Na'enchana xi kitsa'en ngayéje xi tjin.
49003010	'Ba 'batsa'en ngat'are xi makjainre ngat'a tse'e Na'enna Jesucristo tis'ejñatsejen nganda'e jó tjin kuya kjuankjin kakun tjinre Na'enchana. Tis'ejñatsejen ngixkun xi tjinre xa ko xi tjinre kjua'ñu ngank'aa.
49003011	Xi ja'ba je nda'e 'endani Na'enchana ka'nda nixtjin kuatse jan 'ba ngat'are Na'enna Jesucristo je kitsik'etjusun kibiu nganda'e.
49003012	Ngat'a tu jngu ma ko Cristo 'ba ngat'a makjainna ngat'a tse'e, bi nde makunnina nga fechut'atiña_ra Na'enchana ngat'a be=re takuan nga nda skjebetjona.
49003013	'Bamani, temi'a_nuu̱ nga bi nikje_ru kakún ngat'are nga tefa'aa̱ kjuanima tu kjuanda tsojon. Ngat'a nga tefa'aa̱ kjuanima, kio= tjindibanire nga tisakunu kjuaje.
49003014	Kui= kjua basenkunch'inñaa̱ ngixkun Na'enchana.
49003015	Xi tsjare ja'enre ngatsi'i xi ki'ndire mani, xi tjindu ngank'aa ko xi tjindu ngasun'ndio.
49003016	Mi'a_ra̱ nga Isennixtjintsjere ngatatsja nga'ñunu jo tjin kjuajere xi 'ñu tse, tuxi s'e̱nire nga'ñu inimanu,
49003017	'ba tuxi Cristo ngat'ejñajinni inimanu tu ngat'are nga makjainnu. 'Ba ngatjinanga jamanu ngajin kjuanimejen 'ba kixi tinyo,
49003018	tuxi 'batsa'en ngatjas'enu nga'ñu nga ñatjen ku̱ankjinnu ko ngatsi'i xuta tsjere Na'enchana jó kji'i teya 'ba nduju 'ba nanga 'ba nk'a kjuanimejenre Cristo.
49003019	Mejénna̱ nga xio kjuanimejenre Cristo, xi fa'axtiunere nga ko mare xi mankjinna, tuxi 'batsa'en ngatjamañu jofatsa'en mejénre Na'enchana.
49003020	Ngatanichjire Na'enchana xi ngisa ts'axtiu mare ña'an nga ko mare xi chja'a_ra asa xi nikja'etsjian, ngat'are kjua'ñure xi tsa'exa ngajinna.
49003021	Kui xi ngantsjai nixtjin ngatasakure kjuaje ngat'are Cristo Jesús 'ba ngat'are xi makjainre ngat'a tse'e Na'enna Jesucristo ko ntjere xi sa'e ndiba. 'Ba ngatjama.
49004001	'Bamani, an xi tekjiyaa̱ nduya ngat'a tetsa'exat'a_ra̱ Na'enna Jesucristo te'bets'a_nuu̱ nga kixi tangiko yojonu, jotsa'en tjinni nga sa'en xuta xi Na'enchana kinchjare. Ngat'a Na'enchana kinchjanu.
49004002	Nima 'naxjo yojonu 'ba ngatjas'enu kjuanima kakún. Ngatjas'enu kjuatsejnda 'ba ngatakakokañanu xingiu tu ngat'are kjuanimejen xi tijña ngajinnu.
49004003	T'ene_ru yojonu nga tu jngu ngatjamantsjo ko xingiu, jotsa'en tsja ndiyanu Isennixtjintsjere Na'enchana, tuxi tu jngu kuetsubañu ko kjuaxiu.
49004004	Ngatsi'a tu jngu yojo= maña, ndekuini Isennixtjin tjinna, 'ba kjinukjua=na ngayeje nga tu jngu sa xi xuya_ra.
49004005	Jngu mani Na'en, tu jngu sani kjuamakjain, 'ba tu jngu sani kjuasatenda.
49004006	Jngu mani Na'enchana xi Na'enna mani ngatsi'a, xi batexuma tsi'ina 'ba tsa'exajin tsi'ina 'ba tijñajin tsi'ina.
49004007	Tunga nga jngua jngua ja kisaku ja kisaku=na kjuanda jotsa'en kitsika'bina Cristo.
49004008	Kui kjua 'batsa'en kua'indut'ani enre Na'enchana: Nga tsijin ngank'aa, kiko nkjin xi 'endu'ñu, 'ba xutare kisakure mé= xi kika'ere.
49004009	'Ba ¿mé= xi tsunire nga tsijin? Ngu tsunire nga tjun jendejen 'nda t'anangiu.
49004010	'Ba xi jendejen, kui xi nde tsijin ngani ngisa ts'axtiure ngank'aa, tuxi k'uejñajinnire 'ba ko kjuatexumare sitsekjinkjinni ngayéje xi tjin.
49004011	'Ba kuifa ni suba kitsjare kjua'ñu nga tjin xi ku̱an apóstol 'ba ko profeta. 'Ba nde kitsja kjua'ñure nga tjin xi sikja'axtiuya en ndare Na'enchana, nga tjin xi sja ndiyare xi makjainre ngat'a tse'e kui 'ba nga tjin xi kuakuya ion.
49004012	'Ba 'batsa'en kitsik'endunda xi makjainre ngat'a tse'e kui, tuxi sa'exat'anire 'ba tuxi sakunga'ñu ngisanire yojore Cristo,
49004013	ka'nda nga kjuecha nga tu jngu ku̱an ngatsi'a ngat'are mé= xi makjainna 'ba ngat'are mé= xi 'ya ngat'are Ki'ndire Na'enchana. 'Ba 'batsa'en ku̱acha joni xuta xi je tjinre kjuafa'etsjen ka'nda nga ku̱angusunkua Cristo nga tjijngua 'ba nimé nde chaja ngisanina.
49004014	'Ba bi nde ku̱anña joni tsajmi xi fiko i fiko jan ntjo, joni nisti ki'ndi xi tsisinre tume xi bakuya xuta 'ba ta'a tsjenngire kjuamañare xuta ndesu xi mangisjai jótsa'en 'bonachare xuta.
49004015	Tusa xuba nijmia xi kjuakixi ngat'a nimejénña xingia, 'ba 'batsa'en ku̱acha ngajinre Cristo xi nindaku yojo.
49004016	'Ba ngat'are kui ngayéje yojo tu jngu ma sa, 'ba nda tsuba'ñu xinkjin ngayéje ka'a xi tjinre. 'Ba tsa ngayéje ka'a nda inyatsa'exa, ngayéje yojo ngisa= nda ku̱acha 'ba saku nga'ñure nga tjindujin kjuanimejen.
49004017	Kui kjua 'ba xinni_nuu̱ 'ba nga ko ja'enre Na'enna Jesús tebe'e_nuu̱ nijmi nga bi nde 'batsa'en betsubañu jotsa'en tjindu xuta xi bi makjainre ngat'a tse'e Na'enna, xi tuxkia tsajmi tsikja'etsjen.
49004018	Kui tu tijñu kjuafa'etsjenre 'ba tjindut'axinre kjuabenichun xi tsja Na'enchana, ngat'a kitsitaja= inimare 'ba bi nde mankjinnire xi tse'e Na'enchana.
49004019	Bi nde tjinnire kjuasuba, 'ba je= kitsingantsjare yojore ngat'are xi ch'o. Bi nde 'bech'onire yojore nga tsa'en ngayéje kuya je xi tsijndi ngixkun Na'enchana.
49004020	Tunga jun, bi kui xi kisakuyanu ngat'are Cristo, nga 'ba si'on.
49004021	Ngat'a je kjinu'yo ngat'are Cristo 'ba kisakuyanu xi tse'e, ngat'a xi kjuakixi= tijña ngajinre Jesús.
49004022	T'ejñat'axiun jotsa'en tsiketsubo nixtjin kuatse jan. 'Ba nde t'ejñat'axiun inima chinganu xi kitsa'en je xi kjinikjekjua tu ngat'are xi kuatsjanu nga kis'ejñunu.
49004023	Tjinnere nga sixatse ngañu inimanu ko kjuafa'etsjennu.
49004024	Tixatsio yojonu joni tsa najñu xatse chojo. Ngat'a Na'enchana kitsixatse ngani inimanu, tuxi ku̱anñu jo kji'i kui, jotsa'en kixi 'ba tsje kjuakixire.
49004025	'Bamani, bi nde en ndesu nukjuañu. Tusa en kixi chuko xingiu, ngat'a tu jngu yojo= maña ngatsi'a.
49004026	Nga ku̱astinu, bi je ño'on nga kua'e'ndio nga kjuastibiu kuatexumanu. Bi nisti_ru yojonu ba'a nixtjin,
49004027	ninga bi ba'e'nde_ru chanayiu.
49004028	Xi tsa'en cheje bi nde ngatatsa'en ngisani. Tusa ngatatsa'exa 'ba ngatatsichjen ntsja nga sa'en mé= xi nda, tuxi 'batsa'en ku̱an kuasekoni xuta xi machjenre tume tsajminu.
49004029	Nimé en ch'o tsu ngat'etju ndsu'bo. Tusa chuba nijmiu en xi nda tsu xi sjare nga'ñu xi machjenre xuta, tuxi sa̱kunire kjuachikunta'en xuta xi kjuint'e ennu.
49004030	Tumé ño'on xi sibare Isennixtjintsjere Na'enchana. Kui xi kitsa'enu tuxi xianire nga jun xutare Na'enchana kuon nga kjua'e nixtjin nga k'uangikjiun.
49004031	'Naxjejin yojo inimanu kjuasticha, ko kjuakjon 'ba ko kjuastijndo. Bi nukjuasi'o, bi ch'o 'mi_ru xingiu, 'ba bi ch'o niko xingiu ngat'are tume tsajminu.
49004032	Tusa nda tikokaño xingiu 'ba ngatjas'enu kjuanima kakun. Tichat'a_ru xingiu jotsa'en Na'enchana kitsichat'anu ngat'are Cristo.
49005001	'Bamani, chjungi_ru Na'enchana, ngat'a ki'ndire xi 'ñu tsimején kuon.
49005002	'Ba nde tsa'en timejénntsjo xingiu jotsa'en kitsimejénna Cristo. Xi kitsja yojore nga k'enntjai ngat'ana, joni jngu chje xi nda jen xi kjiningantsjare Na'enchana.
49005003	Jun xuta tsjere Na'enchana kuon. Kui kjua bi 'batjinni nga k'uaxki ngat'anu ngat'are kjuachajngi, tumeñu xi jndi ngixkun Na'enchana, asa nga mejénnu s'e̱nu xi tjinre xuta xi yak'a.
49005004	Bi en xi ch'otsu nukjuo, ninga en chikun, ninga en ska, ngat'a bi chjire kibiu. Tusa kjuanda ta'e_ru Na'enchana.
49005005	Ngat'a 'yañu nga xi tsa'en kjuachajngi 'ba ko xi tsa'en xi tsijndi ngixkun Na'enchana 'ba nga ko xi mejénre s'e̱re xi tjinre xuta xi yak'a, kui xi bi ku̱an kjua'as'en ña batexuma Cristo ko Na'enchana. Xi mejénre s'e̱re xi tjinre xuta xi yak'a, kui xi tsa'exat'are kja'e na'en xi bi Na'enchana.
49005006	Bi ba'e'ndio nga tjin xi k'onachanu ko en xi tsajainre ndiyare, ngat'a ngat'are kibiu kjuastire Na'enchana ndibanere xuta xi bi tsik'etjusun enre.
49005007	Kui kjua bi kio ningajinkoñu yojonu xi 'ba inyatsa'en.
49005008	Ngat'a nixtjin kuatse jan tsiketsuba=ñú ña jñu, tunga nganda'e tu jngu je mo ko Na'enna Jesús 'ba ña tsejen je tetsubo. Kui kjua tetsubañu jotsa'en tjinni nga k'uendu xi tjindu ña tsejen.
49005009	'Ba kionga tetsuba ña tsejen, kui xi tsa'en nga ña'an xi nda, xi tsje 'ba xi kixi.
49005010	Tinyisjo xi matsjare Na'enchana.
49005011	'Ba bi ningujeko yojonu xuta xi tjindu ña jñu nga tsa'en xi tumé chjire. Tusa t'ejñatsijon kibiu jun.
49005012	Ngat'a ka'nda nga nukjua kjuasuba= ngat'are xi tsa'en ña jñu xutabiu.
49005013	Tunga nda= 'yare ngayéje xi tjin nga s'endutsejen ña tsejen,
49005014	ngat'a ndi'u= xi 'bejñatsejen tumeñu. Kui kjua 'ba tsuni jngu kjuatexuma: Ji xi tetsjujñafe, tikja'a_ri yojori. Tisetjenjin_ri mik'en, 'ba Cristo sitsejenri.
49005015	'Bamani, nda chutsijon jótsa'en temanginko yojonu. Bi 'batsa'en betsubo joni xuta chikun, tusa joni xuta nkjin kakun.
49005016	Ti'on xi nda tume chubañu nga ku̱an xi si'on, ngat'a ch'o tjima nixtjin xi tetsuba nganda'e.
49005017	Kui kjua bi tu chu̱ba̱ ña'anñu joni xuta chikun, tusa ngatjamankjinnu xi mejénre Na'enna nga si'on.
49005018	Bi nich'iu yojonu, ngat'a kui kibiu xi tsa'en nga ña'an tume tsajminu. Tusa Isennixtjintsjere Na'enchana ngatatsejinnu.
49005019	'Ba chuko nijmi ko xingiu salmo ko son xi tsichjire Na'enchana, 'ba tijndo jotsa'en kuakuyanu Isennixtjintsjere Na'enchana. Tijndo 'ba tichji_ru Na'enchana ko ngayéje inimanu.
49005020	'Ba tume yejeñu xi ku̱an asa xi sa̱kunu, nga ko ja'enre Na'enna Jesucristo ta'entsjai_ru kjuanda Na'enchana.
49005021	Ngi 'nde ti'ankaño yojonu nga ko xingiu, ngat'a 'yakun=ñu Cristo.
49005022	Jun xi chjun kuon, ngisa ngi 'nde teko yojonu ngat'are xi'innu jotsa'en ngisa ngi 'nde meko yojonu ngixkun Na'enna Jesús.
49005023	Ngat'a xi xi'in, kui= xi ngakure chjunre jotsa'en Cristo ngakure xi makjainre ngat'a tse'e kui. Xi makjainre ngat'a tse'e Cristo, kui= xi joni yojore Cristo 'ba kui= xi Cristo tsik'angi.
49005024	Jotsa'en xi makjainre ngat'a tse'e Cristo ngisa ngi 'nde fiko yojore ngat'are kui, 'ba nde tsa'en ngisa ngi 'ndekjin ngatjiko yojore xi chjun kuán ngat'are xi'inre.
49005025	'Ba jun xi xi'in kuon, timijon chjunnu jotsa'en Cristo kitsimején xi makjainre ngat'are kui 'ba kitsja yojore nga tu kjuanda tse'e.
49005026	'Ba xuta tsjere Na'enchana kitsa'en nga ko enre kitsitsjekoni 'ba ko nanda yanejunkoni.
49005027	Ngat'a mejénre nga xi makjainre ngat'are kui kua'na nga kjuechu ngixkun, nga bi s'e̱re tsajmi xi jndi ninga bi nyiyu ku̱akun ninga kja'e tsajmi xi 'ba ni joni kibiu, tusa tsje 'ba nimé je s'e̱re.
49005028	'Ba nde 'batsa'enni xi xi'in kuán tjinnere nga simején chjunre, jotsa'en tsimején yojore kui. Xi tsimején chjunre, kui xi tsimején yojore.
49005029	Ngat'a tsajain xi tonre yojore. Tusa tsjare xi chine 'ba tsikuenda, jo tsiko Cristo xi makjainre ngat'are kui.
49005030	Ngat'a xki ka'a yojo xi tjinre yojore Cristo, kuiña ña.
49005031	“Kui kjua xuta xi'in k'uejñani xichare 'ba k'uejñako chjunre, 'ba tu jngu yojo ku̱an ngojó.”
49005032	Kibi= xi 'mo 'ba 'ñu nanga. Tunga tu ngat'are Cristo sani 'ba ngat'are xi makjainre ngat'are kui tenchjaa̱ nga 'ba texia̱n.
49005033	Tunga ngat'anu ngayeje, 'ba xin_nuu̱ xi xi'in kuon nga nga jngu jnguu tjinnere nga simijíon chjunnu jotsa'en nimijíon yojonu. 'Ba xi chjun kuán, ngatjabekun xi'inre.
49006001	'Ba jun xi ki'ndi nisti kuon, tasen ñojon_ru enre xichanu ngat'a Na'enna Jesús= tse'e_ru. Ngat'a ki=biu xi kixi tjin nga 'ba si'on.
49006002	Ngajinre kjuatexumo, kui= kibi xi tjun tsu ngat'are kjuanda xi Na'enchana sjare xi sik'etjusun enre: “Chakuin na'enri ko nari,
49006003	meni nda kuenini 'ba tsé ku̱anri nga'e ngasun'ndio.”
49006004	'Ba jun xi na'en kuon, bi ts'en niko ki'ndinu xi sa'en nga ku̱astire. Tusa taku ndiya_ru nga sicho 'ba takuya_ru xi tse'e Na'enchana.
49006005	'Ba jun xi chu'nda kuon, nt'e ti'on yojonu ngat'are xi nainu nga'e ngasun'ndio. Chakun 'ba tikuncho 'ba ngayéje inimanu ti'axat'a_ru, joni tsa Cristo teña'axat'a_ru.
49006006	'Ba 'ba ti'anntsjo, bi tu kionga tikutsejen'anu, tsa tuxi nda skueninu. Tusa ti'on joni chu'ndare Cristo xi ngayéje inimare tsik'etjusun xi mejénre Na'enchana.
49006007	Ngayéje inimanu ti'axo joni tsa Na'enna Jesús teña'axat'a_ru 'ba bi joni tsa tuxkia xuta.
49006008	Ngat'a 'yañu nga Na'enchana sja ngojo nganire xi nda kitsa'en nga jngu jngu xuta, ninga chu'nda asa bi chu'nda.
49006009	'Ba jun xi nai tji'minu, 'ba nde tsa'en nda tiko chu'ndanu. Bi chjutiko. Ngat'a 'yañu nga jun ko kui tu jngu Nainu xi tijña ngank'aa 'ba kui bi kabi tsiko xuta.
49006010	'Ba xi fet'ani nts'ia̱, ngat'a tu jngu mo ko Na'enna Jesucristo, ta'e nga'ñu_ru yojonu ko nga'ñure kui xi 'ñu je.
49006011	Joni jngu chasoldadu xi banda yojore nga kjan, 'batjo yojonu ko xi tsja Na'enchana, meni nga 'ñu tetsubañu nga kjuendibanenu kjuamañare chanayiu.
49006012	Ngat'a bi xuta ngasun'nde xi temixkjankua, tusa xi batexuma, xi tjinre xa, ko xi tjinre kjua'ñu ngasun'nde jñubi, 'ba ko isennixtjin ch'okun xi tjin ngank'aa.
49006013	Kui kjua 'batsa'en tjandañu yojonu joni chasoldadu xi Na'enchana kitsja yejere xi kue'ñukoni yojore, tuxi xukjuaninu nga kjua'e nixtjin nga kuixkjankonu. 'Ba nga je tjinda yejenu yojonu, kixi tinyo.
49006014	'Bamani, kixi tetsubo tsu'ba. Xi kjuakixi t'ekjo ndayanu 'ba ko kjuatsje tja'moñu nisinnu.
49006015	'Ba joni jnde, tjayo kjuaxiu xi ndibanni en ndare Na'enchana, tuxi kuetsubandantsjaiñu nga sikja'axtiuyo en ndabi.
49006016	'Ba joni escudo, 'ñu ngatjamakjainntsjainu, tuxi 'batsa'en ku̱an sik'oyañu ngayéje flecha xi titi xi kanikja'a chanayiu.
49006017	T'ejintakun nga Na'enchana kitsik'anginu, 'ba 'batsa'en t'eyo nindakú joni jngu casco. 'Ba ndubo enre Na'enchana xi joni espada xi tsja_nuu̱ Isennixtjintsjere Na'enchana.
49006018	Chukontsjo Na'enchana jotsa'en sja ndiyanu Isennixtjintsjere. Chuko 'ba chja'a_ru mé= xi machjennu. Tetsubakun 'ba bi nikje_ru kakún nga xuko ngat'are ngatsi'i xi makjainre ngat'a tse'e kui.
49006019	'Ba nde chuko Na'enchana ngat'ana̱ 'ba chja'a_ru nga ngatatsjana̱ en xi kuinchjaa̱, tuxi ko kjua'ñu kuinchjaña̱ nga xinyaa̱ xi 'mo kis'ejña nixtjin kuatse jan, xi je ti'bejñatsejen en ndare Na'enchana nganda'e.
49006020	'Ba ngat'are ion tekjiyaa̱ nduya an xi nchja ngojore Na'enchana. Chuko Na'enchana ngat'ana̱, tuxi ko kjua'ñu kuinchjaña̱ nga sikja'axtiuyaa̱ enre, jotsa'en tjinni nga sa'aa̱n.
49006021	Mejénna̱ nga 'ba nde xio jun ngayeje jótsa'en tejñaa̱ 'ba mé= xi tetsa'aa̱n. Tíquico, nts'ia xi 'ñu tsimijaa̱n 'ba xi nda titsa'exat'are Na'enna Jesús, kui kue'enu nijmi ngayéje kibiu.
49006022	Kui= kjua tetsikasenni_nuu̱, tuxi xiañu ngat'a tsajain 'ba tuxi sa̱kuninu kjua'ñukakun.
49006023	Na'enchana ko Na'enna Jesucristo ngatatsjare nts'ia kjuaxiu ko kjuanimejen, tuxi ngisa nda ngatjamakjain ngisanire.
49006024	'Ba nde kjuandare Na'enchana ngat'ejñajinre ngatsi'i xi tsimején Na'enna Jesucristo ko kjuanimejen xi bi fe.
50001001	An, Pablo, 'ba ko Timoteo, ji̱n xi teña'axat'a_ri̱ Jesucristo, tenikasenri̱ xujunbi ngatsi'i xuta tsjere Na'enna xi tjin naxinanda Filipos, xi tujngu tjinduko Jesucristo, nga ko nchja ngakure ningu 'ba ko nchja xi baseko.
50001002	Nga Na'enchana 'ba Na'enna Jesucristo ngatatsjanu kjuandare 'ba kjuaxiure ngajin inimanu.
50001003	Ngantsjai nga fa'etsjenna̱ ngat'anu, tsja_ra̱ kjuanda Na'enchana.
50001004	'Ba ngantsjai nga 'bets'antjai tsi'i_nuu̱ jun, matsjana̱ nga 'ba tsa'aa̱n.
50001005	Ngat'a ñatjen teña'axat'a_ra en ndare Jesucristo, 'nda nixtjin nga titjun kuakjainninu 'ba ka'nda nganda'e.
50001006	'Ba bere takuaa̱n nga Na'enchana xi 'etuts'inre nga kitsa'en ngajinnu xa xi nda, 'ba kui xi nda kueko nduju= ka'nda nixtjin nga kjua'e ngani Jesucristo.
50001007	'Ba nda tjin ngat'ana̱ nga 'batsa'en tsikja'etsjia̱n ngat'anu ngatsi'u, ngat'a ngajin inimana̱ tetsubajiun. Ngat'a ndekuini kjuandare Na'enchana xi techjubekonuu̱ ninga tsa nduya tekjiyaa̱, 'ba ninga tsa ngixkun xutaxa tetsikjanntjaa̱ 'ba tetsikixiyaa̱ en ndare Jesucristo.
50001008	Ngat'a Na'enchana be= jo tsa'en fa'etsjenna̱ ngat'anu ngatsi'u nga tjo tsa'ennu ko kjuanimejenre Jesucristo xi tijñajinna̱.
50001009	'Ba 'bitsa'en 'bets'antjai_nuu̱ jun: nga Na'enchana janda 'ñu ngatatsije ngisa kjuanimejénnu ko kjuafa'etsjen xi kixi 'ba ko kjuamankjin xi nda.
50001010	Meni nga ku̱an xja'ajinñu mé= xi nda 'ba tuxi tsje kuetsubañu 'ba tumé xi skanejeñu nixtjin nga kjua'e ngani Cristo.
50001011	Kui nixtjinbiu kuakutsejen nkjin kuya tsajmi xi nda xi kjiño'on tu ngat'are Jesucristo, tuxi 'batsa'en s'ejñatsejenni kjuajere ko kjuanichjire Na'enchana.
50001012	Jun nts'ia̱ xi tsimejénna̱, mejénna̱ nga xio mé= xi tu kuata'aa̱n nga'e, kui=biu kitsja nga'ñu ngisa nga kijinduju en ndare Jesucristo.
50001013	Ngat'a ngatsi'i chasoldadure xuta titjun ko ngatsi'i xuta xi yak'a je tsabe nga tu ngat'are Cristo nga kjiyaa̱ nduya.
50001014	Kui kjua nga nduya tekjiyaa̱, mején ngatsi'i nts'ia ngisa inyasaku nga'ñure nga inyatsikja'axtiuya en ndare Na'enchana nga bi inyatsakjun.
50001015	Kjuakixi= nga tjin xuta xi tsikja'axtiuya en ndare Cristo ngat'a maxinre ngat'a tsa'an 'ba mejénre k'uejñatitjunna̱. Tunga tjin= yak'a xi inyatsikja'axtiuya nga ko ngayéje inimare.
50001016	Kui xutabiu inyatsikja'axtiuya enre Na'enchana ngat'a tjinre kjuanimejen 'ba be nga kjiya nga'e tuxi sikjanntjaiñaa̱ 'ba sikixiyaña̱ en ndare Na'enchana.
50001017	Tunga xuta xi yak'a, inyatsikja'axtiuya ngat'are Jesucristo nga tu kjuanda tse'e. Bi kjuakixini nga 'ba inyatsa'en, tu ngisa= mejénre nga saku ngisana̱ kjuanima nga nduya tekjiyaa̱.
50001018	Tunga bi kuenda tsa'aa̱n. Nisi= tjin xi tu 'ba inyatsa'en sa asa ko ngayéje inimare, tunga tojo tifa'axtiuya en ndare Cristo, 'ba kui= xi tsja= mana̱. 'Ba 'ñu s'e̱ngisana̱ kjuatsja.
50001019	Ngat'a 'be=ña̱ nga ngayéje xi temata'aa̱n nga'e, kui xi sa'en nga sik'angina̱ tu ngat'are nga te'bets'antjainuu̱ 'ba nga ko Isennixtjintsjere Jesucristo tibasekona̱.
50001020	'Ba jotsa'en 'ñu mejénna̱ 'ba tekuyaa̱ nga niñajanni sa̱kuna̱ kjuasuba. Tunga ko ngayéje kjua'ñukakun nganda'e joni ngantsjai xiare kjuajere Cristo ngat'are mé= xi tjimata'en yojona̱, ninga tsa tejñakua̱n asa tsa je 'eyaa̱.
50001021	Xi ngat'a tsa'an, tsa tejñakua̱n, tejñakunñaa̱ ngat'are Cristo. 'Ba tsa kueyaa̱, tu ngisa= sa'ensaa̱n.
50001022	Tunga tsa ku̱atejñakun ngisaa̱ nga'e ngasun'ndebi 'ba ku̱an kuiko nduju ngisaa̱ xa xi kika'ena̱, ngu bi 'bia̱ mé= xi skja'ajia̱n.
50001023	Ngat'a nga masenre ngojó tsajmibi tesenyaa̱. Jngu ka'ani, mejénna̱ k'uejñaa̱ ngasun'ndebi nga kuikatejñaa̱ ko Cristo, ngat'a ngisa= 'ñu nda tjin ngat'a tsa'an.
50001024	Tunga xi ngijngu ka'a nde, 'ñu= machjen ngisa nga ku̱atejñakun ngisaa̱ nga tu kjuandanu.
50001025	'Ba ngat'a bere takuaa̱n kibi, kui kjua 'beña̱ nga ku̱atejñakun ngisaa̱ 'ba nga kuatejñajin ngisa_nuu̱ ngatsi'u, tuxi 'ñu s'e̱jin ngisaninu 'ba tuxi tsja s'e̱ninu nga makjainnu.
50001026	'Ba 'batsa'en, s'e̱ngisanu kjuakixi nga sichji_ru Cristo Jesús ngat'a tse'e mé= xi tu kitsa'en ngat'a tsa'an kionga kjuechujin ngani_nuu̱.
50001027	Ngu tu kui sani kibi: tetsubo jotsa'en bakuyana en ndare Cristo. Tsa kjuikutsejen_nuu̱, skueñaa̱ jótsa'en tetsubo. 'Ba tsa kjin tejñaa̱, kuint'ia̱ en ngat'anu, nga kixi tenyo, nga ndejnguni kjuafa'etsjennu, 'ba nga jngu ño'on yojonu nga ñatjen temixkjanntjo ngat'a tse'e kjuamakjain xi bakuya en ndare Na'enchana,
50001028	'ba nga niñajanni tekun_ru xi stikenu. Ngu kibi= chubare xi baku nga sichaja xutabiu, tunga jun k'uangiu ngat'a Na'enchana sik'anginu.
50001029	Ngu xi kitsa'enu ngat'are Cristo bi tu nga ku̱akjainnu ngat'a tse'e kui, 'ba=nde nga xjo'o kjuanima ngat'are kui.
50001030	Ngat'a jun 'ba=nde temixkjanntjo ngat'are Cristo nganda'e joni an. Kji'yañu jotsa'en kiskjanntjaa̱ ngat'are Cristo 'ba nganda'e tenu'yañu nga tojo tetsikjanntjai ngisaa̱.
50002001	'Bamani, ngat'are Cristo tisakuna kjua'ñu, 'ba kjuanimejen xi tijñajinna titsjana kjua'ñukakun, 'ba Isennixtjintsjere Na'enna jngu titsa'enna, 'ba nda nikuenda 'ba fa'animana xingia.
50002002	Kui= kjuañu tijngu kjuatsjana̱. Tu jngu kjuafa'etsjen ngatjas'enu, tu jngu kjuanimejen, 'ba tu jngu ti'on inimanu 'ba ko kakún.
50002003	Tumé ño'on tsa tuxi si'anni_ru xingiu asa tuxi nk'a kjui'noxjeñu yojonu. Tu ngisa= tji'noxjenimo yojonu 'ba tikja'etsjion nga xuta xi yak'a ngisa= chjire tu'bani ko jun.
50002004	Ni'yá ngatatsikja'etsjen xi tu kjuanda tse'e. Tusa ngatamangisjai kjuanda tse'e xi yak'a.
50002005	'Ba=nde tsa'en ngatja'etsjennu jotsa'en kitsikja'etsjen Jesucristo.
50002006	Kui ninga tsa mangusun ko Na'enchana, bi kibiu xi on ye'ere kakun.
50002007	Tusa kui 'echjonre yojore mé= xi tse'e, 'ba kitsa'en yojore joni jngu chu'nda, 'ba ja'etsa'en yojore joni tuxkia xuta ngasun'ndebi. 'Ba tsaka'a isenre xuta ngasun'ndebi,
50002008	ts'axjenima tajngu yojore, 'ba nt'e kitsa'en ka'nda kjuabeya, ka'nda nga kjinik'ent'a kru.
50002009	Kui= kjuañu Na'enchana kitsjanire jngu nga'nde xi 'ñu nk'a, 'ba kitsjare jngu ja'en xi 'nu chjire, xi ngisa 'ñu je tu'bani ko ngayéje ja'en xi yak'a,
50002010	tuxi kionga kuinu'yani ja'enre Jesús, kuinyakunch'in tsi'i xi tjin ngank'aa ko ngasun'ndebi 'ba ko ngi nangiu.
50002011	'Ba ngatsi'i xi tjin sikixiya nga Jesucristo xi Na'enna, tuxi sa̱kunire kjuaje Na'enchana.
50002012	'Bamani jun nts'ia̱ xi tsimijaa̱n, jotsa'en kjinik'etjusunntsjainuu̱ nga tsakatejñajin_nuu̱, 'ba bi tsa tu kionga tsakatejñajin_nuu̱, ngisa= nda tik'etjusunnuu̱ nganda'e nga kjin tejña_nuu̱. Takutsijon jo tsa'en tetsubo nga je ts'angiu 'ba ngatjas'enu kjuakuncha.
50002013	Ngat'a Na'enchana titsa'en xare ngajinnu, tuxi ku̱amejénninu 'ba sik'etjusunñu mé= xi nda, jotsa'en matsjare Na'enchana.
50002014	Tsa tjin mé= xi si'on, bi mastinu nga 'ba ño'on 'ba bi chjutiu,
50002015	tuxi ni'yá sa̱kujinnire ngat'anu tume jeñu. Jun xi ki'ndire Na'enchana kuon tjinnere nga tsje tetsubajin_ru xuta ch'okun xi tjin nixtjin nganda'e. Ngatamatsijon ngajinre xutabiu joni niñu xi matsejen ngajñu,
50002016	ngat'a nda tenyajiun en xi tsjare kjuabenichun xuta. Tsa 'ba si'on, tsja s'e̱na̱ nixtjin nga kjua'e ngani Cristo. Ngat'a kio xiare nga bi tu kjuatjo tsakajmia̱ 'ba kitsa'exajin_nuu̱.
50002017	Kjuamakjainnu jo=ni chje xi ba'e_ru Na'enchana. 'Ba tsa kjuinik'enna̱ nga'e, an xi kjuechumaa̱ joni chje xi sijngut'a chje xi ba'e_ru Na'enchana. Tunga tsja s'e̱na̱ ninga 'ba kuata'aa̱n, 'ba ñatjen tsitsjaa̱ kjuatsjabi ko ngatsi'u.
50002018	'Ba nde 'batsa'en ngatamatsjanu, 'ba ñatjen titsjo kjuatsjanu ko an.
50002019	Ngat'are Na'enna Jesús tekuyaa̱ nga xati sikasenkun_nuu̱ Timoteo, tuxi tsja s'e̱nina̱ nga kuint'ia̱ en ngat'a tsojon.
50002020	Tsajain ngisana̱ ngijngu joni kui, xi 'ba fa tsa'en tsikja'etsjen joni an 'ba xi 'ñu mafore ngat'a tsojon.
50002021	Ngat'a ngatsi'i xuta mangisjai xi tu kjuanda tse'e 'ba bi kjuanda xi tse'e Jesucristo.
50002022	Tunga je 'yo jótsa'en Timoteo, 'ba jótsa'en titsa'exakona̱ nga titsikja'axtiuyakona̱ en ndare Jesucristo, joni jngu ki'ndi xi tibaseko na'enre.
50002023	'Bamani tekuyaa̱ nga ta'a sikasenkun_nuu̱ kui kionga je skuia̱ jó s'e̱ kjuana̱.
50002024	'Ba tekunra̱ Na'enna nga an fa suba kjuikunxati_nuu̱ kio.
50002025	Tunga nganda'e tetsikja'etsjia̱n nga tjinnere nga sikasenkun ngani_nuu̱ nts'ia Epafrodito. Kui xi titsa'exakona̱ 'ba tikjanntjaikona̱ ngat'are Cristo. Kui xi kjinikasennuu̱, tuxi kuasekonina̱ nga sa'en mé= xi machjenna̱.
50002026	'Ñu mejénre nga skue nganinu 'ba ñu timafore ngat'a jun kjinu'yo nga kisatechi'in.
50002027	'Ba kjuakixi= nga 'ñu kisatechi'in 'ba je mején k'en tsakaiñu. Tunga Na'enchana ja'animare ngat'are kui 'ba kitsinda. 'Ba bi tu kui tajngu, 'ba=nde an ja'animara̱ Na'enchana, tuxi bi 'ñu s'e̱ngisanina̱ kjuaba.
50002028	Kui= kjuañu mejénnina̱ sikasenkunxatini_nuu̱, tuxi tsja s'e̱ nganinu nga xia ngañu 'ba tuxi bi nde 'ñu ba s'e̱nina̱.
50002029	Ngat'are Na'enna chja'atjo ko 'ñu tsé kjuatsja Epafrodito. Timijón xuta xi 'batsa'en joni kui.
50002030	Ngat'a ngat'are xare Cristo nga je mején k'en tsakaiñu. Kui kitsjare yojore xabi ninga tsa kueyantjai, tuxi sijnguni xa xi chaja ngisa nga si'on ngat'a tsa'an.
50003001	'Bamani nts'ia̱ xi tsimijaa̱n, ngatjamatsjanu ngat'are Na'enna Jesucristo. Bi tifere takuaa̱n nga ndekui nde mani mé= xi tetsi'indaa̱, ngat'a kibi= xi basekonu.
50003002	Tikuendo yojonu ngat'are xuta ch'okun xi je 'yo, xuta xi ch'o xa tsa'en, xi tuchuba batet'a yojore.
50003003	Ngat'a xi circuncisión fa, kui xi ña'an=ña xi 'yakuan Na'enchana jotsa'en bakuyana Isennixtjintsjere, 'ba je 'naxjia yojona ngat'are Jesucristo, 'ba bi chun_ra tsajmi xi tjin nga'e ngasun'ndebi.
50003004	Ninga tsa an tjinna̱ ndiyare nga skun_ra̱ tsajmi xi tjin nga'e ngasun'ndebi. Bi tjin ngisa kja'e xuta xi 'ñu tjinre ndiyare nga skunre joni an tsajmi xi tjin ngasun'ndebi.
50003005	Ngajinre xuta naxinanda xi tse'e Israel kitsia̱n 'ba kjiña'anna̱ circuncisión nga je jin nixtjin nga kitsia̱n. Ntjere Benjamín jendibaña̱. Hebreo= ña̱ 'ba ki'ndire xuta hebreo= ña̱. Fariseo kuáa̱n xi 'ñu tsabekun kjuatexumare Moisés.
50003006	'Ñu kuakjainna̱ kjuachingo 'ba ka'nda kitsjengike=ña̱ xuta xi makjainre ngat'are Cristo. Tsje tsakatejñaa̱ ngixkun Na'enchana jotsa'en bakuya kjuatexumo. 'Ba ni'yá xi ch'o tsa'en kitsik'axkina̱.
50003007	Tunga ngayéjebiu xi 'ñu chjire ngat'ana̱ ngasa'e, nganda'e bi tsichjira̱ ngat'are Cristo.
50003008	'Ba ka'nda ma=na̱ nganda'e nga tumé chjire ngat'ana̱ ngatsi'i tsajmi xi tjin, ngat'a je 'bia̱ ngat'are Jesucristo xi Na'enna̱. 'Ba kui= xi ngisa 'ñu chjire tu'bani ko tume tsajminu. Ngat'are Cristo kichaja chjire ngayéje mé= xi tjinna̱. 'Ba ngayéje tsajmi xi tjinna̱ jo=ni xtje mana̱ nganda'e, tuxi sa'enña̱ Cristo
50003009	'ba ku̱ajngu ña̱ ko kui. Nganda'e bi nde temangisjaiña̱ tsa tsje ku̱an ngixkun Na'enchana ngat'a tsik'etjusaa̱n mé= xi tjit'a kjuatexumo. Tu ngat'are nga makjainna ngat'are Cristo=, 'batsa'en je= kuatsjia̱ ngixkun Na'enchana. Nganda'e tjinna̱ kjuatsje xi ndibanire Na'enchana tu ngat'are kjuamakjainna̱.
50003010	'Ba xi mejénna̱ nganda'e, mejénna̱ nga nda skuia̱ Cristo 'ba tsejen ku̱anna̱ kjua'ñu xi kitsikja'ayare. Mejénna̱ sa̱kut'ana̱ kjuanima xi kisakure. 'Ba mejénna̱ k'uaxjia̱ yojona̱ jotsa'en ts'axje yojore Cristo nga k'en,
50003011	tsa ku̱an sakuna̱ nga kjua'ayana̱ ngajinre xuta xi je jesun.
50003012	Bi texia̱n tsa je kisakuna̱ kibi, ninga tsa je xuta tsjekjin kuáa̱n. Tunga tojo tefitjenngiña̱ kibiu tuxi sitsa'anña̱, ngat'a titjun Jesucristo kitsitse'ena̱.
50003013	Jun nts'ia̱ xi tsimijaa̱n, bi mana̱ tsa je kisakuna̱ kibiu. Tunga tu jngu tsajmi xi tetsa'aa̱n, tetsichiyajia̱n mé= xi je ja'a 'ba te'bene_ra̱ yojona̱ tuxi ku̱an kjuechutjenngiña̱ xi tijña ngakjaa̱n.
50003014	An jo=ni jngu xuta xi tjimangatsanga chuya. Temangatsangaa̱ ka'nda nga kjuechaa̱ nga'nde ña fet'a ña sa̱kuna̱ kjuatjo. 'Ba kjuatjo xi Na'enchana sjana̱ kui= nga tinchjana̱ tuxi kuikatejñakoña̱ ngank'aa tu ngat'are Jesucristo.
50003015	'Ba 'bitsa'en tjinnere nga ku̱ankjinna ngatsi'a xi 'ñu makjainna. 'Ba tsa tjin tsajmi xi kja'e tsa'en fa'etsjennu, Na'enchana k'uejñatsejennu kibiu.
50003016	Tunga machjenna nga tojo kixi kuinyajian xi je kuánna.
50003017	Jun nts'ia̱, chutsejen_ru kusunna̱ xi jo tetsa'aa̱n 'ba chutsejen_ru kusunre xuta xi 'ba nde tsa'en inyafiko yojore jotsa'en kik'ejñakusunri̱.
50003018	Ngat'a nkjin mani xi stike kjuanima xi ja'a Cristo t'a kru. Je nkjin ndiya 'ba xin_nuu̱ 'ba nganda'e ka'nda ko ndaxkua̱n 'ba texin ngani_nuu̱ ngat'are xutabiu.
50003019	Kui xi inyafi ña cha̱ja. 'Ba tsajmi xi tsitsjare yojore, kui= xi naire. Inyamangisjai kjuaje ngajinre kjuasuba. 'Ba tu tsajmi xi tse'e ngasun'ndebi inyatsikja'etsjen.
50003020	Tunga ña ngank'aa tsajan, ña techuya_ra nga ndibajenni Na'enna Jesucristo xi sik'angina.
50003021	Kui= xi sichjen kjua'ñu jere nga sik'antjaiya yojo ni̱ma̱ xi kich'a nganda'e 'ba sik'antjaiya yojona joni yojore kui xi tjinre kjuaje. Ngat'a tjinre kjua'ñu nga kuatexumare ngayéje mé= xi tjin.
50004001	'Bamani nts'ia̱ xi tsimijaa̱n 'ba xi ne 'ñu mejénna̱ skuia̱, jun xi kjuatsjana̱ 'ba xi chjina̱, kixi tinyo ngat'are Na'enna, jun xi tsimején_nuu̱.
50004002	Teb'etsa_ra̱ chjun Evodia ko Síntique nga nda ngata'a ngani xinkjin tu ngat'are Na'enna.
50004003	'Ba ji xi nda bisekona̱, te'bets'ara̱ nga tisekue yanchjinbiu. Ngat'a nga kitsikja'axtiuyaa̱ kio, kui yanchjinbiu xi kiskjanntjaikona̱ en ndare Na'enchana. 'Ba nde kitsa'en Clemente 'ba ko xuta xi yak'a xi kitsa'exakona̱. Kui xi je titsut'a ja'enre xujun ña titsut'a ja'enre xuta xi s'e̱re kjuabenichun xi bi fet'a.
50004004	Titsjo ngantsjai ngat'are Na'enna. 'Ba xin ngani_nuu̱, ¡Titsjo!
50004005	Ngatsi'i xuta ngatjabe nga nda inimanu. Je tijña tiña Na'enna.
50004006	Tumé nikjo. Tusa ngantsjai t'e_ru nijmi Na'enchana mé= xi machjennu kionga xiuko. Chja'a_ru 'ba ta'e_ru kjuanda ngayeje.
50004007	'Ba 'batsa'en Na'enchana sjanu kjuaxiure xi ngisa je, xi ni'yá mankjinre. 'Ba kui kjuaxiubiu xi sikuenda inimanu ko kjuafa'etsjennu tu ngat'are Jesucristo.
50004008	'Ba xi fet'ani nts'ia̱, te'bets'a_nuu̱ nga sikja'etsjion xi kjuakixi, xi 'yakun, xi kixi tjin, xi tsje, ko xi tsja kun, 'ba ko xi tjinre ja'en xi nda. Ngayéje xi nda 'ba ko xi ma nitsjare, kui= xi tikja'etsjion.
50004009	'Ba janda tik'etjusun mé= xi yakuya_nuu̱ 'ba xi kixinya_nuu̱ nga si'on, 'ba ko mé= xi kjinu'yo nga kinchjaa̱ 'ba ko xi kji'yo nga kitsa'aa̱n. 'Ba 'ba ti'on, 'ba 'batsa'en k'uejñajinnu Na'enchana xi tsjana kjuaxiu.
50004010	Ne matsjana̱ ngat'are Na'enna nga ja'etsjen nganinu ngat'ana̱. Kjuakixi= nga tuntsjai fa'etsjennu ngat'ana̱, tunga ka'nda nganda'e kisaku ndiya nganinu nga tsikisekonuu̱.
50004011	'Ba bi tsa texia̱n tsa mé= xi chajana̱. Ngat'a je kuánna̱ jótsa'en tsja batejñaa̱ nitojo tsa'en tejñaa̱.
50004012	'Be=ña̱ jotsa'en beni ngajin kjuanima 'ba=nde 'bia̱ jotsa'en beni ngajin kjuanyina. Je kuangakona̱ tume kjuañu, tsa kitse tjinna̱ asa bojona̱, tsa 'ñu tse tjinna̱ asa tumé tjinna̱.
50004013	Chukjuakona̱ tume kjuañu, ngat'a Cristo xi tsjana̱ kjua'ñu.
50004014	Tunga nda kjiño'on nga tsikisekonuu̱ kjuanimana̱.
50004015	'Ba jun xutare naxinanda Filipos 'yañu kibi. Kionga 'etuts'inra̱ nga kitsikja'axtiuyaa̱ en ndare Jesucristo nga je 'etju ngañaa̱ nangi Macedonia, tu jun sani ngajinre ningu xi yak'a xi tsikisekonuu̱ nga kjinikjenkonuu̱ me xi tjinnu.
50004016	Ka'nda nga tsakatejñaa̱ naxinanda Tesalónica, jó ján ndiya kjinikasennuu̱ mé= xi kuachjena̱.
50004017	Bi tsa kjuatjo xi teba'enuu̱ temangisjaa̱. Tusa temangisjaa̱ nga ngisa ngatjas'e ngisanu kjuanyina ngixkun Na'enchana.
50004018	Je kixuntsjaa̱ ngayéje mé= xi kjinikasennuu̱ 'ba ka'nda tji'bangi=na̱ nganda'e. Mé xi kjinikasenkonuu̱ Epafrodito, kui= xi kuajngut'ani ngayéje xi machjenna̱. Kibi jo=ni jngu chje xi ixi jen xi kjebetjo Na'enchana 'ba matsjake.
50004019	'Ba Na'enchana xi Na'enna̱ sjanu ngayéje mé= xi machjennu, jo tjin kjuajere, kui xi tsunire kjuanyina jere Na'enchana xi tijñajinre Jesucristo.
50004020	¡Na'enchana xi Naina, ngatjas'ere kjuaje ka'nda ngantsjai nixtjin! 'Ba ngatjama.
50004021	Ta'e_ru kjuate'ndana̱ ngatsi'i xi xuta tsjere Na'enchana tu ngat'are Jesucristo. Inyatsikasennu kjuate'nda nts'ia xi tjindukona̱ nga'e.
50004022	Inyatsikasennu kjuate'nda ngatsi'i xuta tsjere Na'enna xi tjindu nga'e. 'Ba nde kui xi inyatsa'exa ndaba xuta titjun César, kui xi ngisa 'ñu inyatsikasen ngisanu kjuate'nda.
50004023	Ngat'ejñajinnu kjuandare Na'enna Jesucristo.
51001001	An, Pablo, tetsikasen_nuu̱ xujunbi, xi jngu apóstore Jesucristo kuáa̱n jotsa'en kuamejénre Na'enchana. An ko nts'ia Timoteo tenikasenri̱ xujunbi
51001002	jun xi tetsubo naxinanda Colosas, xi xuta tsjere Na'enchana 'ba xi makjain kjuakixinu ngat'a tse'e Na'enna Jesús. Nts'ia maña tu ngat'are kui. Ngatjas'enu kjuanda ko kjuaxiu xi tsjana Na'enchana.
51001003	'Ba ngantsjai nga chukue̱ Na'enchana ngat'anu, ba'e_ri̱ kjuanda kui xi Na'enre mani Na'enna Jesucristo.
51001004	Ngu je kjinu'yee̱ en ngat'anu nga makjainnu ngat'are Cristo Jesús 'ba nga nimijíon ngatsi'i xuta tsjere Na'enchana.
51001005	'Ba teño'on ngat'a techuya_ru xi sjanu Na'enchana, xi tjindare ngank'aa. 'Ba je nda'e 'yañu kibi ngat'a kjinu'yañu en xi tjinre kjuakixi, xi en ndare Jesucristo.
51001006	Kui en ndabi xi je echukajinkjinnu 'ba xi tifisun=ngisa ngayéje ngasun'ndio nga titsik'antjaiya kjuafa'etsjenre xuta nituña nga'ndeñu jotsa'en kitsik'antjaiya kjuafa'etsjennu 'nda nga kjinu'yo ion 'ba nda kuankjinnu jó tjinni kjuandare Na'enchana.
51001007	'Ba Epafras xi tu jngu ña'axai̱ 'ba xi 'ñu nimejée̱n ngayeje, kui xi yakuyanu enbiu. Xi 'ñu kixi tifiko xare nga tsa'exat'are Cristo nga tu kjuanda tsojon.
51001008	Kui xi ye'eni̱ nijmi ngat'are kjuanimejen xi tjin ngajinnu, xi tsja_nuu̱ Isennixtjintsjere Na'enchana.
51001009	Kui kjuañu, 'nda nixtjin nga kjinu'yee̱ enbiu, bi nikja'ayee̱ nga chukue̱ Na'enchana ngat'anu. Techja'a_ri̱ kui nga nda ngatjamankjinninu xi mejénre nga si'on, jotsa'en Isennixtjintsjere titsjanu kjuankjin kakun 'ba tibakutsejennu ngayéje xi tse'e Na'enchana.
51001010	Ngat'a mejénni̱ nga 'batsa'en kuetsubo jotsa'en tjinnere nga k'uendu xutare Na'enna Jesús, nga si'anntsjo xi matsjare nga si'on ngayéje kuya xa xi nda nga tu kjuanda tse'e xi yak'a, 'ba nga ngisa nda xia ngiso ngat'are Na'enchana.
51001011	'Ba nde chja'a_ri̱ Na'enchana nga ngatatsja nga'ñunu ko kjua'ñure xi tjinre kjuaje, tuxi ngatjas'eninu ngayéje kjuatsejnda ko kjua'ñukakun xi ku̱achjennu.
51001012	'Ba 'batsa'en tsja k'uio kakún nga kua'e_ru kjuanda Na'enchana xi tsik'endundanu tuxi sa̱kut'aninu xi sa̱kure xuta tsjere xi k'uendu ña tsejen.
51001013	'Ba Na'enchana je kitsik'ejñandaina ngat'are kjua'ñure chanayi xi tjinre kjua'ñu ña jñu chun 'ba kitsikja'ana ña batexuma Ki'ndire xi 'ñu tsimején.
51001014	Ngat'are Ki'ndire kis'echjintjai 'ba kjinichat'ana jena.
51001015	'Ba Ki'ndiu xi isenre Na'enchana xi bi matsejen, 'ba kui xi tjun ngajinre ngayéje xi kjininda.
51001016	Ngat'are Ki'ndiu kjininda ngayéje xi tjin ngank'aa ko t'anangiu, xi matsejen ko xi bi matsejen joni ngayéje kuya xi batexuma ko xi tjinre xa ko xi tjinre kjua'ñu. Ngat'are Ki'ndiu kjininda ngayéje xi tjin, 'ba kjininda ngayéje tuxi ku̱atse̱'e̱ni.
51001017	Ja'ba tjun tijña kui nga kje mandajín ngayéje xi tjin, 'ba tu ngat'are kui tsjatsa'en tjinduyeje.
51001018	'Ba Ki'ndiu 'ba=nde ngakure ngat'are xuta xi makjainre ngat'are kui, xi joni yojore. Ki'ndiu xi ja'ba tijña 'ndani nga tuts'inre ngayéje tsajmi 'ba kui xi tjun ja'aya nganire ngajinre mik'en, meni kui tsik'ejña titjunre ngayéje xi tjin.
51001019	Ngu Na'enchana 'batsa'en kuatsjare nga k'uejñajinkjin ngajin Cristo.
51001020	'Ba ngat'are Jesucristo= Na'enchana nda ya'a ngani ngayéje xi tjin, xi tjin t'anangiu ko xi tjin ngank'aa. Kitsja kjuaxiu Na'enchana tu ngat'are jin xi 'esten Cristo t'a kru.
51001021	'Ba ngat'anu jun, nganda'eñu tsiketsubat'axin_ru Na'enchana 'ba kjinikja'etsjion joni xuta xi stike nga kjiño'on xi ch'o.
51001022	Tunga nganda'e Na'enchana je nda ya'a nganinu tu ngat'are yojore Cristo xi kitsingantsja nga kjinik'en. 'Ba kitsa'en tuxi kjuechuñu ngixkun nga kuon xuta tsjere, xi bi jndi 'ba xi tumé je tjinre.
51001023	Tunga tjinne=re nga janda kixi kuetsubo ngat'are xi makjainnu 'ba bi ba'e'ndio nga xin kuangiu. Bi minyat'axin_ru xi techuya_ru, xi titsuyanu en ndare Jesucristo xi je kjinu'yo. Kui enbi xi inyas'eyanijmire jo kji'i xuta xi tjin ngasun'ndio, 'ba an Pablo 'ba nde kitsa'e xana̱ nga sikja'axtiuyaa̱ ion ngayeje.
51001024	Nganda'e tsja tjinna̱ ngat'are kjuanima xi fa'axtia̱ ngat'anu. Ngat'a 'batsa'en tjimajngut'a ngajin yojona̱ kjuanima xi chaja ngisare Cristo ngat'are yojore, xi tsunire xuta xi makjainre ngat'are Kui.
51001025	'Ba an je kitsa'e xana̱ nga sa'exat'a_ra̱ xuta xi makjainre ngat'are kui, jotsa'en 'enda Na'enchana nga kitsjana̱ xabi nga tu kjuanda tsojon, tuxi sikja'axtiuya yejeña̱ enre.
51001026	Tebe'eña̱ nijmi nganda'e xi kis'ejña'mo nganda'eñu, xi bi kis'ejñatsejenre xuta xi kis'e nixtjin kuatse jan. Tunga nganda'e je tis'ejñatsejenre xuta tsjere.
51001027	'Ba Na'enchana kuamejénre nga yakure xuta tsjere jótsa'en tijña kjuanyina ko kjuaje xi kis'ejña'mo nixtjin kuatse jan. 'Ba kui xi je tijña ngajinre naxinanda xi bi judío. Ngat'a xi kis'ejña'mo tsakaiñu, kui xi Cristo xi tijña ngajinnu nganda'e, xi ngat'are kui techuya_ru nga sa̱kunu kjuaje.
51001028	Ngat'are Cristo te'bee̱ nijmi. Techukoyee̱ 'ba tebakuya_ri̱ ngatsi'i xuta ko kjuankjin kakun xi tsjani̱ Na'enchana, meni ku̱an sik'enduni̱ ngixkun kui ngatsi'i xuta nga je kuatsjekjin ngat'are Cristo.
51001029	Kui= kjua 'ñu tsa'exaña̱ 'ba tsingantsjaa̱ yojona̱ ngat'are xo, jotjin kjua'ñure Cristo xi je xi titsa'exajinna̱ nga titsjana̱ kjua'ñu.
51002001	Ngu mejénna̱ nga xio jótsa'en 'ñu tetsingantsjaa̱ yojona̱ ngat'are xo nga tu kjuanda tsojon, 'ba ngat'are nts'ia xi tjindu naxinanda Laodicea, 'ba ko ngat'are ngatsi'i xuta xi kje bexkuúnna̱.
51002002	Mejénna̱ nga kui s'e̱re kjua'ñu kakun, 'ba nga tu jngu kjuanimejen ngatjas'ere, 'ba nga ngatakunre ngat'are xi makjainre ngat'a je niki nda= mankjinre. 'Ba 'batsa'en ku̱ankjinre xi 'ejña'mo Na'enchana nixtjin kuatse jan, xi Cristo.
51002003	Ngat'a ngajinre Cristo 'mo tjindutjo ngayéje kjuafa'etsjenre ko kjuankjin kakunre Na'enchana.
51002004	Ngu 'ba xin_nuu̱ tuxi tu'yá ngat'ejñunu nga sikjen en xi tsja tsu tunga bi kjuakixini.
51002005	Ngat'a ninga tsa bi fa an xi tejñajin_nuu̱, tunga kio= tijñakonu inimana̱. 'Ba matsja=na̱ nga 'bia̱ nga nda tetsubako xingiu 'ba nga kixi tenyo ngat'are kjuamakjainnu ngat'are Cristo.
51002006	'Bamani, jotsa'en kuakjainnu nga Jesucristo Na'ennu kuán, 'ba nde tsa'en janda tangitjenngiu.
51002007	'Ba nanga ngatji jamanu ngajinre Cristo 'ba ngatjamacho ngajinre ngayeje. Kixi tinyo ngat'are xi makjainnu, jotsa'en kisakuyanu. 'Ba nde ngantsjai ta'e_ru kjuanda Na'enchana.
51002008	Tikuendo yojonu nga tu'yá ngata'bejñunu ko kjuachjine 'ba ko en ndesu xi ndibanire kjuachingare xuta 'ba ngajinre kjua'ñu xi tjin ngasun'ndio. Bi ngat'are Cristo ndibani kibiu.
51002009	Ngat'a ngajin yojore Cristo= tijñajinkjin Na'enchana.
51002010	'Ba jun je kuajngukjiun tu ngat'are Cristo. Kui xi batexumare ngayéje xi tjinre xa ko xi tjinre kjua'ñu.
51002011	'Ba 'ba nde ngajinre Cristo kuon circuncidar, nga kitsik'ejñandainu ngat'are yojonu xi kjeje. Kui circuncisiónbi ndibanire ngat'are Cristo 'ba bi jotsa'en mare tsa'en xuta.
51002012	Ngat'a nga kisatendo, kis'eyanijinkoñu Cristo 'ba ja'ayako nganinu ngajinre mik'en, ngat'a kichun_ru ngat'are kjua'ñure Na'enchana xi kitsikja'ayako nganire Cristo ngajinre mik'en.
51002013	'Ba mik'en kuon nixtjin kuatse jan tsakaiñu tu ngat'are jenu 'ba ngat'a kje majíun circuncidar nga kitsik'ejñandainu ngat'are yojonu xi kjeje. Tunga nganda'e Na'enchana je kitsik'endukunkonu Cristo 'ba je kitsichat'a yejena jena.
51002014	Kitsichajun Na'enchana xujun ña kua'indut'a kjuatexuma xi yangina 'ba xi yanejena. Ja'axin Na'enchana xujunbiu 'ba kitsikjekjua nga yat'a kru.
51002015	'Ba ngat'are Cristo Na'enchana ja'axinre kjua'ñure xi tjinre xa ko xi tjinre kjua'ñu 'ba 'batsa'en kitsjare kjuasuba ngixkun xuta nga kitsa'enre t'a kru.
51002016	Kui kjua bi ba'e'ndeñu nga tjin xi sa'ennu kjua ngat'are mé= xi chinio asa xi 'yu, asa ngat'are nixtjin nga 'naxje s'i, asa nixtjin nga kji'ijñu, asa nixtjin nga nikja'aya.
51002017	Ngayéje kibi, kui xi tu nk'ianre sa xi jaskan ndiba. Tunga ngat'are xi kjuakixikjin, kui= xi Cristo.
51002018	Bi ba'e'ndio nga kuanejenu xuta xi ko kjuamaña 'baxjenima yojore 'ba xi tsichjire ankjele 'ba be'e nijmi ngat'are xi matsejen tajngure. Nk'a 'baxjesuba yojore tu ngat'are mé= xi mankjinre nga'e ngasun'ndio.
51002019	'Ba kui bi fit'are Cristo xi nindaku yojo xi tsink'a ngayéje yojo jotsa'en mejénre Na'enchana 'ba tsjare xi machjenre 'ba 'bekjo xki ka'a xi tjinre.
51002020	Ngu jun je tseyako Cristo 'ba 'batsa'en kuandainu ngat'are kjua'ñu xi tjin ngasun'ndio. Kui kjuañu, ¿ánñu tojo 'batsa'en tetsubañu jotsa'en tjindu xuta xi tse'e ngasun'ndio? ¿Ánñu tojo tenik'etjusunñu kjuatexuma xi tsu xuta?
51002021	Joni nga tjin xi tsu: “Bi niko, bi chinio 'ba bi chjubio tsajmibiu.”
51002022	Tunga ngayéje kjuatexumabi xi 'batsa'en batexumare 'ba bakuyare xinkjin xuta, nchja= ngat'are tsajmi xi fe nga machjen.
51002023	'Ba 'batsa'en kjuatexumabiu nu'yare joni tsa kjuachjine xi kjuakixi, ngat'a kui xi 'benere xuta nga skuekun Na'enchana 'ba nga 'baxjenima yojore 'ba nga tsikja'a kjuanima yojore. Tunga tumé chjinire mé= xi tsu, ngat'a bi basekona nga nik'ejña kjuafa'etsjen ch'o xi ndibanire yojo jena.
51003001	Ngu, ngat'a je ja'ayakonu Cristo ngajinre mik'en, kui kjua tinyisjaiñu xi tjin ngank'aa ña tijña Cristo ngate kixire Na'enchana.
51003002	'Ba tikja'etsjion ngat'are xi tjin ngank'aa 'ba bi xi tse'e ngasun'ndio.
51003003	Ngat'a ngat'are xi tse'e ngasun'ndio je 'eyo 'ba nganda'e kjuabenichunnu 'mo 'bejñatjo ko Cristo ngat'are Na'enchana.
51003004	'Ba Cristo= xi tsa'en nga tjinnu kjuabenichun xi kjuakixi. 'Ba nga kui ku̱atsejen, 'ba nde jun ku̱atsejenko 'ba 'ba nde sa̱kut'anu kjuajere.
51003005	Kui kjua tik'enñu ngayéje xi tse'e ngasun'ndio xi tjin ngajin inimanu. Tu'yá ngatatsa'en kjuachajngi, asa xi jndi ngixkun Na'enchana, asa xi tsu yojore xuta, asa mejénre sa'en xi ch'o tjin, asa nga 'ñu simején tsajmi xi tse'e ngasun'ndio. Xi 'ñu tsimején tsajmire ngasun'ndio titsa'exat'are na'en xi bi Na'enchana.
51003006	Ngat'are kibiu kjuastire Na'enchana kjua'ene=re xuta xi bi tsik'etjusun enre.
51003007	Ngu jun 'ba= kjiño'on nixtjin kuatse jan, nga tsiketsubo ngajin tsajmibiu.
51003008	Tunga nganda'e, t'ejñat'axiun ngayéje tsajmibiu. T'ejñat'axiun kjuasti, kjuats'en, kjuach'o, ko en xi tsi'onre xuta, 'ba ko en xi ch'o tsu.
51003009	Bi ch'onacha_ru xingiu, ngat'a jotsa'en tsiketsubo nixtjin kuatse jan, jo=ni tsa jngu najñu chingá xi je kichanikjo'o.
51003010	Tunga jotsa'en tetsubo nganda'e, jo=ni tsa najñu xatse kichaja ngañu. Temaxatsio jo kji'i isenre Na'enchana xi tsixatse xuta xi tse'e, 'ba 'batsa'en ngisa nda 'yangiso ngat'are kui.
51003011	'Ba ngajinre xuta xi je kuaxatse, bi nde kuendanire tsa griego asa judío, tsa xi kuán circuncidar asa xi bi kuán circuncidar, tsa xi xin nangire asa xi bi nda chutsejen'a, tsa chu'nda asa xuta ndai. Tu jngu sani Cristo xi kuendare 'ba kui xi tijñajin yejere xi tjin.
51003012	'Ba 'batsa'en tsu'ba jun= kuon naxinanda xi Na'enchana kiskja'ajin 'ba xi kitsa'en xuta tsjere 'ba xi tsimején. Kui kjua chajañu joni najñu xatse ngayéje kibi. Ngatja'animanu xingiu 'ba ngatjas'enu kjuanda, 'naxjenimo yojonu, 'ba ngatjas'enu kjuant'ekjua ko kjuatsejnda.
51003013	Ngatakakonu xingiu, 'ba tichat'a_ru xingiu tsa tjin ngajinnu kjuasti. Jotsa'en nga Na'enna Jesús kitsichat'anu, 'ba nde tsa'en tichat'a_ru xingiu.
51003014	'Ba nga simijíon xingiu, kui= xi ngisa chjire nga ko mare ngayéje tsajmi xi yak'a, ngat'a kjuanimejen kui xi 'bestinkjinnu.
51003015	'Ba kjuaxiu xi tsja Cristo ngatatexuma ngajin inimanu. Ngat'a kui= kjua kinchjaninu Na'enchana, nga tu jngu yojo kuon. 'Ba ngantsjai ta'e_ru kjuanda kui.
51003016	Nga en ndare Cristo ngat'ejñajinntsjainu 'ba sa'en nga nda ku̱ankjinnu. 'Ba takuya_ru 'ba chukoyakaño xingiu. Ta'e_ru kjuanda Na'enchana ngajin inimanu nga kuijndo salmo ko son xi tsichjire kui 'ba ko son xi Isennixtjintsjere kuaku ndiyanu nga kuijndo.
51003017	'Ba nituñare tsajmi xi si'on, tsa xubanijmiu asa tume xa xi si'on, nga koni nga ja'enre Na'enna Jesús 'ba ti'on 'ba ta'ekoni_ru kjuanda Na'enchana ngat'are Jesús.
51003018	Jun xi yanchjin kuon, ngisa ngi'nde teko yojonu ngixkun xi'innu, ngat'a 'ba=tsa'en tjindu xuta xi tu jngu ma ko Na'enna Jesús.
51003019	'Ba jun xi xi'in kuon, timijon chjunnu 'ba bi ch'o niko.
51003020	'Ba jun xi ki'ndi kuon, tik'etjusunntsjo enre xichanu. Ngat'a kui kibiu xi matsjare Na'enna Jesús.
51003021	'Ba jun xi na'en kuon, bi nistijndakontsjo ki'ndinu, tuxi bi kjuenire kakun.
51003022	'Ba jun xi chu'nda kuon, tik'etjusunntsjo enre xi nainu mani nga'e ngasun'ndio. Bi tu kio sa nga tikutsejen'anu 'ba si'on, tsa tuxi nda skueninu. Tusa ngayéje inimanu 'ba ti'on, ngat'a kuncha=ñu Na'enna Jesús.
51003023	'Ba tume xa xi si'on ngayéje inimanu tik'etjusun, joni tsa Na'enna Jesús teña'axat'a_ru 'ba bi xuta.
51003024	Ngat'a 'yañu nga 'ba nde sa̱kut'anu xi je tjindare Na'enna Jesús nga sjare xuta xi tse'e. Ngat'a Cristo xi teña'axat'a_ru 'ba kui xi Na'ennu fa.
51003025	Tunga xi titsa'en mé= xi bi 'batjin, kui xi sa̱kure chjire ngat'are mé= xi titsa'en. Ngat'a bi kabi tsa'en Na'enchana ngajinre xuta.
51004001	'Ba jun xi nai kuon, nda ko kixi tiko chu'ndanu. Ngat'a 'yañu nga jun 'ba nde tjinnu jngu Na'en ngank'aa.
51004002	'Ba chukontsjo Na'enchana. Bi nikjejndo nga kua'e_ru kjuanda.
51004003	'Ba nde chuko Na'enchana ngat'ani̱ tuxi kui nda skjex'andenini̱ ña sikja'axtiuyee̱ enre, tuxi k'ueyanii̱ nijmi xi 'mo kis'ejña ngat'are Cristo nixtjin kuatse jan tsakaiñu. Ngat'a kui= kjua kjiyaña̱ nduya nganda'e.
51004004	'Ba chuko Na'enchana ngat'ana̱ tuxi nda ku̱an kuakutsejenña̱ tsajmibiu, jotsa'en tjinnere nga kuinchjaa̱.
51004005	Nda tikja'etsjion jótsa'en mangiko yojonu ngajinre xuta xi bi makjainre ngat'a tse'e Na'enchana, 'ba nga sa̱ku'ndenu nga si'on xi nda ngat'are xutabiu, 'ba ti'anntsjo.
51004006	'Ba ngantsjai tsja tsa'en chubo 'ba ngatjas'ere xi nda ennu, 'ba tjinne=re xio jótsa'en singojo_ru nga jngu jngu xuta ngayeje.
51004007	'Ba Tíquico, nts'ia xi 'ñu tsimijaa̱n xi nda tsik'etjusun xare, xi 'ba nde titsa'exat'are Na'enna Jesús joni an, kui xi kue'enu nijmi ngat'a tsa'an jótsa'en tejñaa̱ nga'e.
51004008	Tetsikasenkun_nuu̱ kui tuxi xiañu jótsa'en tetsubai̱ nga'e, 'ba tuxi kui si'ñuni̱ kakun.
51004009	'Ba tetsikasenkua̱ Onésimo, nts'ia xi 'ñu tsimijaa̱n xi 'ba nde nda tsik'etjusun xare 'ba xi tu jngu nanginu. Kue'e yejenu nijmi xi tjima nga'e.
51004010	'Ba Aristarco tsikasennu kjuate'nda, xi ñatjen tetsjuyee̱ nduya nga'e, ko Marcos xi fonts'e mani Bernabé. Je kitsa'enu en ngat'are Marcos. Nda chjubetjo tsa kjuechukunnu.
51004011	'Ba nde titsikasennu kjuate'nda Jesús xi 'ba nde Justo 'mi. Ngajinre xuta judío tu kui sani nchjabiu xi inyatsikja'axtiuyakona̱ en ngat'are Na'enchana 'ba jótsa'en batexumare xuta xi tse'e. 'Ba kui nchjabiu xi tsjana̱ kjua'ñu kakun.
51004012	'Ba nde titsikasennu kjuate'nda Epafras, xi tu jngu nanginu. Xi 'ba nde titsa'exat'are Cristo Jesús 'ba ngantsjai ko inimare mi'are Na'enchana ngat'anu kionga fako, tuxi kixi kuinyañu 'ba ku̱atsjekjinniñu 'ba singantsjakjinni_ru yojonu Na'enchana nga sik'etjusun jotsa'en mejénre kui.
51004013	An= ña̱ xi te'bia̱ nga Epafras 'ñu titsja xare yojore nga tu kjuanda tsojon 'ba nga tu kjuanda tse'e xuta xi tjindu naxinanda Laodicea ko xi tjindu naxinanda Hierápolis.
51004014	'Ba Lucas, chjineki xi 'ñu tsimijaa̱n, ko Demas 'ba nde inyatsikasennu kjuate'nda.
51004015	Ta'echi_ru kjuate'ndana̱ nts'ia xi tjindu naxinanda Laodicea 'ba ko chjun xi Ninfas 'mi ko xi makjainre ngat'a tse'e Na'enna xi mañajan ndaba.
51004016	'Ba nga je kik'exkiyajin_ru xujunbi xingiu, 'ba nde tikasen_ru nga ngat'exkiya nts'ia xi tjindu naxinanda Laodicea. 'Ba 'ba nde t'exkiyo xujun xi kitsikasen_ra̱ nts'ia xi tjindu Laodicea ngayeje.
51004017	'Ba 'ba t'in_ru Arquipo: “Bi nichiyajin nga sik'etjusin xa xi kitsjari Na'enna Jesús.”
51004018	An Pablo ko ndsaa̱ tetsi'induña̱ kjuate'ndana̱. Tikja'etsjion nga nduya kjiya. Ngatjas'enu kjuandare Na'enna Jesús.
52001001	An, Pablo, ko Silvano 'ba ko Timoteo tenikasenri̱ xujunbi jun xi makjainnu ngat'a tse'e Na'enna Jesús xi tetsubo naxinanda Tesalónica, xi tu jngu mo ko Na'enchana ko Na'enna Jesucristo. Ngatjas'enu kjuanda ko kjuaxiu.
52001002	Ngantsjai ba'e_ri̱ kjuanda Na'enchana ngat'anu ngatsi'u, 'ba 'ba nde nikja'etsjen ngat'anu nga chukue̱ Na'enchana ngayeje.
52001003	Bi nikjejndai̱ nga fa'etsjenni̱ ngat'anu ngixkun Na'enchana, jotsa'en teño'on xa xi nda ngat'a makjainnu ngat'are kui, 'ba jotsa'en temiseko xuta ngat'a tjinnu kjuanimejen, 'ba jotsa'en tikakonu xi temato'on ngat'a techuya_ru nga kjua'e ngani Na'enna Jesucristo.
52001004	Nts'ia̱ xi tsimejénnu Na'enchana, 'ya=ni nga kui ja'ajinnu.
52001005	Ngat'a nga kjinikja'axtiuyee̱ en ndare Jesucristo ngajinnu, bi tu en sa xi kjinukjuai̱. Tusa kis'ere kjua'ñu enni̱, 'ba Isennixtjintsjere Na'enchana kitsa'exajinni̱, 'ba bi jó ján kikjai̱ inimani̱ nga kjinukjuai̱. 'Yañu jótsa'en tsiketsubai̱ ngajinnu nga tu kjuanda tsojon.
52001006	'Ba ngat'a tsojon, kichjunginii̱ 'ba 'ba nde kichjungi_ru Na'enna Jesús ngayeje. Ngu nga kuakjainnu ngat'are en ndare Na'enchana, 'ba=nde kisakunu nkjin kuya kjuanima. Tunga ninga kjuanima tsitjaxtiu, Isennixtjintsjere Na'enchana kitsjanu kjuatsja.
52001007	'Ba 'batsa'en kuánñu jngu kusun ngat'are ngatsi'i xi makjainre ngat'a tse'e Na'enna xi tjindu jo kji'i nangi Macedonia ko nangi Acaya.
52001008	Ngat'a 'nda ngajinnu 'etuts'innire nga kjinu'ya en ndare Na'enna nangi Macedonia ko nangi Acaya. 'Ba bi tu kui sa nangibiu, tusa kji'yare nitu ñañu jótsa'en makjainnu ngat'a tse'e Na'enchana, 'ba 'batsa'en bi nde machjenni tsa jó kuixun ngisai̱ ji̱n.
52001009	Ngat'a xuta xi yak'a inyanchja nijmi ngat'ani̱ jótsa'en kichjubetjonii̱ nga echuchunri̱ 'ba jótsa'en kjinik'antjaiyo yojonu nga tsikinyat'axin_ru na'en xi kuandakoni ntsja xuta 'ba kichjubetjo Na'enchana. 'Ba jótsa'en nganda'e teña'axat'a_ru Na'enchana xi tijñakun 'ba xi kjuakixi
52001010	'ba nga techuya_ru Ki'ndire Na'enchana xi ndiba ngani ngank'aa. Xi Jesús, xi Na'enchana kitsikja'aya nganire ngajinre mik'en 'ba xi sik'angina nixtjin nga s'e̱jñatsejen kjuastire Na'enchana.
52002001	Ngu 'yañu, nts'ia̱, nga bi tu kjuatjo nga echii̱ ngajinnu.
52002002	'Ba 'yañu ngayeje nga kje fechujíi̱n ngajinnu, tsitjaxtii̱ kjuana'en 'ba ch'o kuata'en naxinanda Filipos, tunga Na'enchana kitsi'ñu kakui̱n nga kjinikja'axtiuyee̱ en ndare kui ngajinnu, ninga 'ñu nkjin xi stikeni̱.
52002003	'Ba nga kik'ene_ri̱ xuta nga ku̱akjainre ngat'are 'endare Na'enna, bi ko kjuamaña kjinikja'axtiuyee̱. Tusa enni̱ jendibanire inima xi tsje, 'ba bi kik'ejñu_ri̱ xuta.
52002004	Ngu nga je kiskut'ayakoni̱, Na'enchana nda tsabeni̱ 'ba kitsja xani̱ nga sikja'axtiuyee̱ en ndare Jesucristo. 'Ba 'ba= teñe'ee̱n. 'Ba bi xuta xi teba'e_ri̱ kjuatsja, tusa Na'enchana xi kut'ayako inimani̱.
52002005	'Ba jotsa'en je 'yo, niñajanni nichjee̱n en xi tsja tsu nga chukori̱ 'ba ninga bi amigu ñe'ee̱n yojoni̱ tsa tuxi 'batsa'en kua'eninii̱ me xi tjinnu. 'Ba Na'enchana be= kibiu.
52002006	'Ba ninga bi teminyisjai̱ tsa xuta sjani̱ kjuaje, ninga tsojon jín 'ba ninga tse'e xuta xi kja'e=re jín ngayeje.
52002007	Ningara ji̱n xi apóstore Cristo kuái̱n kuán= kjinichjee̱n kjua'ñure xani̱ ngajinnu tsakaiñu, tusa inda= kikjai̱ inimani̱ joni jngu chjun xi tsikuenda ki'ndire.
52002008	Ne 'ñu nimejénri̱ jun. Ka'nda kuamejen=ni̱ nga bi tu en ndare Na'enchana kjiningantsjari̱, tusa ka'nda yojoni̱ ngayeje, ngat'a je kuon xuta xi 'ñu tjoni̱.
52002009	Ngat'a fa'etsjennu, nts'ia̱, jótsa'en kjiña'axai̱ 'ba nga 'ñu jejndani̱ ngajinnu. Nga nixtjin nga nistjen kjiña'axai̱ tuxi tu'yá kjinik'ena'enni ngajinnu nga kjinikja'axtiuyari̱ en ndare Na'enchana.
52002010	Ngu jun= xi kji'yo 'ba nde Na'enchana tsabe ngayeje jótsa'en tsje 'ba kixi 'ba nda tsiketsubai̱ ngajinnu xi makjainnu ngat'a tse'e Na'enchana.
52002011	'Ba 'yañu jo kjinikori̱ nga jngu jnguu, jo tsiko xi na'en kuán ko ki'ndire. Kikaku ndiyari̱ 'ba kika'eri̱ kjua'ñukakun.
52002012	'Ba kik'eneri̱ nga kuetsubo jotsa'en tjinnere nga k'uendu xuta xi tse'e Na'enchana. Ngat'a kui= kinchjanu nga kuitjas'ion ña batexuma 'ba nga sa̱kut'anu kjuajere.
52002013	'Ba bi nikjejndai̱ nga ba'e_ri̱ kjuanda Na'enchana ngat'are kibi. Nga jun kikasen ñojon enre kui xi ji̱n kjinikja'axtiuyari̱, bi kichjubio joni tsa enre xuta, tusa joni enre Na'enchana. 'Ba kjuakixi= nga enre Na'enchana, 'ba titsa'exajinnu nganda'e jun xi makjainnu ngat'a tse'e kui.
52002014	Ngu 'ba=nde kuato'on jun, nts'ia̱, jo kuata'en xuta xi tjin nangi Judea xi naxinandare Na'enchana kuán nga makjainre ngat'a tse'e Cristo Jesús. Ngat'a xuta xi tu jngu nanginu kitsikja'anu kjuanima, jotsa'en kjinikja'a kjuanima nts'iabiu ngat'are xuta judío xinkjin.
52002015	'Ba kui= xutabiu xi kitsik'en Na'enna Jesús 'ba nixtjin kuatse jan 'ba nde kitsiko nchja chinga profeta ngayeje, 'ba nganda'e tso'oxjejinni̱. Kui bi tsjare kjuatsja Na'enchana 'ba mastike ngatsi'i xuta ngayeje.
52002016	'Bechja'ndeni̱ nga nikja'axtiuya_ri̱ en ndare Na'enna xuta xi bi judío nga tuxi k'uangini tsakaiñu. Ngantsjai inyatsinkjinta'en je yojore nga 'ba inyatsa'en, tunga je ja'ene nde ngat'are xutabiu kjuastire Na'enchana.
52002017	Nts'ia̱, kionga je tsikinyat'axinchiri̱ tu chuba nixtjin (nisi bi nde kji'yaxkunña xingia, tunga 'ñu= kjinikja'etsjee̱n ngat'a tsojon), 'ñu kuamejénni̱ 'ba tsinyisjai ndiya=nii̱ nga kuangichu nganiri̱ tsakaiñu.
52002018	'Ñu kuamejénni̱ tsangichun nganiri̱ tsakaiñu, 'ba an Pablo jó ján ndiya kuamejénna̱ kikun ngani_nuu̱ tsakaiñu, tunga chanayiu 'echjani̱.
52002019	Ngu, ¿'yá= ngat'a tse'e s'e̱ni̱ kjuachuya ko kjuatsja? 'Ba ¿'yá ngat'a tse'e ku̱an je sik'ejñee̱ yojoni̱ ngixkun Na'enna Jesucristo kionga kjua'e ngani? ¿A bi tu jún sa?
52002020	Ngu ngat'a tsojon je nik'ejñee̱ yojoni̱ 'ba tjinni̱ kjuatsja.
52003001	'Bamani, kionga bi nde kichukjuako ngisani̱ nga tenchat'axinri̱, kjinikja'etsjee̱n nga tusa nda tjin nga tu naxinanda Atenas 'nda kuetsubasubai̱
52003002	'ba kjinikasen nts'ia Timoteo nga kui xi kuekunnu. Xi 'ba nde titsa'exat'are Na'enchana nga tibe'e nijmi en ndare Cristo. Kjinikasen=nii̱ tuxi kuasekoninu nga 'ñu kuinyo 'ba nga sja ndiyanu ngat'are xi makjainnu,
52003003	tuxi tu'yá xi tjin ngajinnu kjuenire kakun nga kjua'axtiu kjuanima. Je 'yo nga tjinnere nga 'ba ku̱ata'an.
52003004	Ngat'a kionga tsiketsuba ngisai̱ ngajinnu, ja'ba je kik'inri̱ nga kuitjaxtia kjuanima, 'ba 'ba= kuán jotsa'en nga je 'yo.
52003005	Kui= kjuañu, nga bi nde kiskako ngisanina̱, kitsikasenkun_nuu̱ Timoteo, tuxi skueña̱ tsa tojo 'batsa'en 'ñu makjainnu. Kuakun=na̱ tsa chanayiu je kiskut'ayakonu 'ba 'batsa'en xa xi kjiñe'ee̱n ngajinnu tu kjuatjo=nini.
52003006	Tunga nganda'e je ja'e ngani Timoteo nga kikunnu. 'Ba ja'ekoni̱ en xi nda tsu ngat'anu, nga tojo 'batsa'en makjainnu ngat'a tse'e Na'enchana 'ba nga tojo 'batsa'en tjinnu kjuanimejen. 'Ba kitsuni̱ nga matsjantsjainu nga nikja'etsjion ngat'ani̱ 'ba nga 'ba nde tsa'en 'ñu mejénnu xia nganinii̱ ji̱n, jotsa'en 'ba nde 'ñu mejénni̱ xiari̱ jun ngayeje.
52003007	Kui kjuañu nts'ia̱, ngajinre kjuaba xi tjin=ni̱ 'ba kjuanima xi temitjaxtii̱, kisakuni̱ kjua'ñukakun ngat'anu, nga tojo 'batsa'en 'ñu makjainnu ngat'a tse'e Na'enchana.
52003008	Ngat'a nga kjinu'yee̱ nga kixi tetsubako enre Na'enna, ngajin inimani̱ maxatseya.
52003009	¿Jótsa'en ku̱an kua'e_ri̱ kjuanda Na'enchana ngat'a tsojon 'ba ngat'are ngayéje kjuatsja xi tjinni̱ ji̱n ngixkun kui ngat'anu?
52003010	'Ba nga nixtjin nga nistjen 'ñu chja'a_ri̱ Na'enchana tuxi ngatatsja'ndenini̱ nga xutsejen'a ngaña xingia 'ba nga sijngut'ai̱ tsa mé= xi chaja ngisa ngat'are jótsa'en makjainnu.
52003011	'Ba nga Na'enchana ko Na'enna Jesús ngatatsja ndiyani̱ ngayeje, tuxi ku̱an kuechun nganiri̱.
52003012	'Ba nga Na'enna Jesús 'ñu ngatatsja ngisanu kjuanimejen, tuxi simejénkañañu xingiu ko xuta xi kja'ere jotsa'en nimejénri̱ ji̱n.
52003013	'Ba 'batsa'en sja nga'ñure inimanu ngayeje, tuxi nimé je tjinninu 'ba tsje tenyañu ngixkun Na'enchana nixtjin nga kjua'e ngani Na'enna Jesús ko ngatsi'i xuta tsjere. 'Ba ngatjama.
52004001	'Ba xi fet'ani, nts'ia̱, te'bets'ari̱ 'ba te'beneri̱ nga ko ja'enre Na'enna Jesús nga ti'on kibi. Je kuánnu ngat'ani̱ jótsa'en tjinnere nga kuangiko yojonu nga kua'e_ru kjuatsja Na'enchana. 'Bamani, jotsa'en kuánnu 'ba jo teño'on, janda 'ba ti'on.
52004002	Ngat'a je 'yo kjuatexuma xi kikakuyari̱ ngat'are Na'enna Jesús.
52004003	Ngu xi mejénre Na'enchana, kui= nga tsje kuon. 'Ba 'batsa'en tik'ejñat'axin_ru yojonu kjuachajngi.
52004004	Nga nga jngu jnguu ngatjamanu jótsa'en tsje 'ba nga koni kjuaxuta tichjon yojonu.
52004005	Bi kjuatsja xi tsu yojonu nisin_ru, jo tsa'en xuta xi tjin ngasun'ndio xi bi be Na'enchana.
52004006	'Ba ngat'are kibi tu'yá ch'o ngatatsiko nts'e asa k'onachare. Ngat'a Na'enna Jesús sikja'a kjuanima xuta xi sa'en ngayéje tsajmibi, jotsa'en ja'ba je kik'inyare.
52004007	Ngat'a bi kinchjana̱ Na'enchana nga kuetsubajian xi jndi, tusa nga tsje kuetsuba.
52004008	'Bamani, xi 'bejñat'axin kjuatexumabi, bi kuatexumare xuta 'bejñat'axin, tusa xi tse'e Na'enchana xi kitsjanu Isennixtjintsjere.
52004009	'Ba ngat'are kjuanimejen xi tjinna xi nts'ia mani, bi machjen nga si'induri̱ ngat'are kibiu. Ngat'a Na'enchana suba je yakuyanu nga machjen= nga simejénkaño xingiu.
52004010	'Ba 'ba=tsa'en tenimijon ngatsi'i nts'ia xi tjindu jo kji'i nangi Macedonia, tunga ji̱n te'bets'ari̱ nts'ia̱, nga ngisa 'ñu ngatjas'e ngisanu kjuanimejen.
52004011	Tinyisjo nga ngatjas'enu kjuaxiu nga tetsubo, 'ba ti'on xi tsojon, 'ba ko ndso ti'axañu jotsa'en ja'ba je kik'inri̱,
52004012	tuxi skuexutaninu xuta xi bi makjainre ngat'a tse'e Na'enchana 'ba tuxi tumé xajaninu.
52004013	Nts'ia̱, mejénni̱ nga xiakixiu jó ku̱anre xuta xi je jesun, tuxi bi ku̱abaninu jotsa'en mabare xuta xi kja'ere, xi tumé kuyare.
52004014	Ngat'a jotsa'en makjainna nga Jesús k'en 'ba ja'aya nganire ngajinre mik'en, 'ba=nde tsa'en makjainna nga Na'enchana sikja'aya nganire ngatsi'i xuta xi jesun nga kuakjainre ngat'are Jesús.
52004015	'Ba en xi temixii̱n ndibanire Na'enna Jesús. Ña xi tetsuba ngisa nixtjin nga kjua'e ngani kui bi kuangititjun_ra xuta xi je jesun.
52004016	Ngat'a kjuinu'ya=re jngu jnda xi batexuma, jndare ankje titjun, 'ba kjuane tjiore Na'enchana. Kio kjuendibajen Na'enna Jesús ngank'aa. 'Ba xuta xi je jesun xi kuakjainre ngat'are kui, kui xi tjun kjua'aya nganire ngajinre mik'en.
52004017	'Ba jaskan ngani ña tsa tojo tetsubachan kui nixtjinbiu stunijinkua xutabiu ngajin yufi, ña skajian Na'enna Jesús ngajin isen. 'Ba 'batsa'en kuetsubakua kui ka'nda nixtjin xi bi fet'a.
52004018	'Bamani tsu'ba, nga ko enbi ti'ñu kakun xingiu.
52005001	Nts'ia̱, bi machjen nga si'induri̱ ngat'are nixtjin asa chu̱ba̱ nga k'uetjusun kibiu.
52005002	Ngat'a je nda 'yo ngat'are nixtjin nga kjua'e ngani Na'enna Jesús. Kjua'e= nga tu'yá tikuyare, jotsa'en fa'e jngu chacheje ngajñu.
52005003	Kionga kuetsu xuta: “Je tjinna kjuaxiu, tsajainna kjuajín”, kio= tukjia'a kjua'ene xi 'ñu sikja'a kjuanima, jotsa'en ndibane cha̱jan jngu chjun xi tsinre ki'ndi. 'Ba tsajain ñá k'uangi xuta.
52005004	Tunga jun, nts'ia̱, bi ña jñu tetsubo, tsa nixtjin nga kjua'e Na'enna 'batsa'en kjua'enenu joni jngu chacheje.
52005005	Ngat'a ngatsi'u ña tsejen= 'ba ña nixtjin tetsubo. Bi ña jñu asa ña nistjen tse'era.
52005006	Kui kjua bi sjujñafeña joni xuta xi yak'a. Tusa kuetsubachan 'ba sik'ejñandantsja yojona.
52005007	Ngu xi fayufe, ngajñu fayufe. 'Ba xi mach'i, ngajñu mach'i.
52005008	Tunga ña xi ña tsejen tse'era, tjinne=re nga nda sinkjin_ra takuan 'ba sik'ejñanda yojona joni chasoldadu xi kuekjan. Tuxi sikuendaña yojona kjua'ma nisinna ko kjuamakjain 'ba ko kjuanimejen, 'ba kjuachuyana nga k'uangia joni jngu casco k'ueya nindakua.
52005009	Ngat'a Na'enchana bi ja'ajinna tuxi sikasennenina kjuastire, tusa tuxi sa̱kunina kjua'bangi ngat'are Na'enna Jesucristo.
52005010	Na'enna Jesucristo k'enntjaina tuxi kuetsubakunkoña, ninga tsa je 'eya asa tetsubakun ngisa nga'e ngasun'ndio.
52005011	'Bamani tsu'ba, ti'ñu kakun xingiu 'ba ta'e nga'ñu_ru, jo teño'on ka'nda nganda'e.
52005012	Nts'ia̱, te'bets'ari̱ nga chaxuto xuta xi tsa'exajinnu, xi ngakunu ngat'are Na'enna Jesús 'ba fakoyanu.
52005013	Tjo ti'on 'ba timijon xutabiu tu ngat'are xa xi inyatsa'en. 'Ba ngatjas'ekonu kjuaxiu xingiu.
52005014	'Ba nde te'bets'ari̱, nts'ia̱, nga chukoyo xi bi mejénre tsa'exa. Ta'e_ru kjua'ñu kakun xi tifere kakun. Tiseko xuta xi inda tjinre. 'Ba ngatjas'enu kjuatsejnda ngat'are ngatsi'i.
52005015	Tsa tjin xi ch'o kjiniko, chutsijon nga bi ch'otsa'en ngatatsingojo ngani. Tusa nda tikontsjo xingiu ko ngatsi'i xuta xi kja'ere.
52005016	Tsja ngat'entsjainu.
52005017	Bi nikje_ru kakún nga xuko Na'enchana.
52005018	'Ba ta'e_ru kjuanda ngat'are tumeñu xi ku̱ato'on, ngat'a kui=biu xi mejénre kui nga 'ba si'on jun xi makjainnu ngat'a tse'e Cristo Jesús.
52005019	Bi 'bechja'nde_ru Isennixtjintsjere Na'enchana nga sa'exajinnu.
52005020	'Ba bi 'yaton en xi nchja nchja chinga profeta.
52005021	Tusa nda= chut'o tume kjuañu, 'ba kui xi nda tjin t'ejñatjo.
52005022	'Ba tinyat'axin_ru tume kjua xi ch'o tjin.
52005023	'Ba Na'enchana suba xi tsjana kjuaxiu, kui ngatatsitsjekjinnu 'ba ngatatsikuendanu, tuxi bi s'e̱ni je ngajin kjuafa'etsjennu asa ngajin inimanu asa ngajin yojonu ka'nda nixtjin nga kjua'e ngani Na'enna Jesucristo.
52005024	Na'enchana xi nchjanu sik'etjusun= kibi, ngat'a kui= xi tsik'etjusunntsjai mé= xi tsu.
52005025	Nts'ia̱, 'ba nde chuko Na'enchana ngat'ani̱.
52005026	'Ba ko kjuanimejen xi tsjana Na'enchana tite'nda_ru ngatsi'i nts'ia.
52005027	Nga ko ja'enre Na'enna Jesús te'bene_nuu̱ nga ngat'exkiyo xujunbi ngixkun ngatsi'i nts'ia.
52005028	'Ba ngatjas'enu kjuandare Na'enna Jesucristo.
53001001	An, Pablo, Silvano 'ba ko Timoteo tenikasenri̱ xujunbi jun xi makjainnu ngat'are Na'enna xi tetsubo naxinanda Tesalónica, xi tu jngu mo ko Na'enchana ko Na'enna Jesucristo.
53001002	Ngatjas'enu kjuanda ko kjuaxiu xi tsjana Na'enchana ko Na'enna Jesucristo.
53001003	Ngantsjai kua'e_ri̱ kjuanda Na'enchana ngat'anu, nts'ia̱, jotsa'en tjinni nga si'ee̱n, ngat'a ngisa= 'ñu tjimakjain ngisanu ngat'a tse'e enre Na'enchana 'ba ngisa= 'ñu tenimejen ngiso xingiu nga jngu jnguu.
53001004	Kui kjua nda nik'enduniri̱ ngajin ningure Na'enchana xi yak'a. Tenukjuanijmii̱ jótsa'en tichukjuakonu xi temato'on 'ba jótsa'en tjimakjainnu ngat'a tse'e Na'enchana, ninga tetsjengichanu 'ba tisakunu nkjin kuya kjuanima.
53001005	Tunga Na'enchana tsikjen kjuanimabiu tuxi kuakutsejenni nga kixi tsa'en kjua. 'Ba 'bi=tsa'en bakuni nga jun xi bakinnu nga kuitjas'ion ña batexuma kui. Kui= kjua tisakuninu kjuanima.
53001006	'Ba ngat'a kixi= tsa'en Na'enchana, sja ngojo nganire kjuana'en xuta xi inyatsikja'anu kjuanima,
53001007	'ba jun xi techjo'o kjuanima, sja'ndenu nga sikja'ayo ko ji̱n. 'Ba= ku̱an nixtjin nga kuakutsejen ngani yojore Na'enna Jesús, nga kjua'ejenko ngank'aa ankjere xi 'ñu tjinre kjua'ñure
53001008	nga tjenjin ndi'i. Kjua'etsikja'a kjuanima xuta xi bi bekun Na'enchana ko xi bi tsik'etjusun en ndare Na'enna Jesucristo.
53001009	Kui xutabiu s'e̱re kjuanima ka'nda ngantsjai nixtjin. Kjuinik'endut'axin ngixkun Na'enna Jesús. 'Ba bi skue kjuajere ko kjua'ñure
53001010	nixtjin nga Na'enna kjua'e nga sa̱kure kjuaje ngajinre xuta tsjere 'ba nga kjuinichjire ngat'are ngatsi'i xi kuakjainre ngat'are kui. 'Ba jun 'ba=nde kuetsubo ngajinre xutabiu ngat'a kuakjainnu ngat'a tse'e enre Na'enchana xi kjinikixiyee̱ ngajinnu.
53001011	Kui= kjua, ngantsjai chukonii̱ Na'enchana ngat'anu, meni kui skjebeninu kuenda nga k'uakonu kjuabenichun xi kui kinchjanu nga kuetsubo. 'Ba chja'a_ri̱ ngayeje nga ngatatsik'etjusunko kjua'ñure ngayéje kuya xi nda xi mejénnu si'on 'ba ngayéje xa xi teño'on tu ngat'are nga makjainnu.
53001012	'Ba 'batsa'en sa̱kure kjuaje Na'enna Jesús ngat'anu 'ba jun 'ba nde sa̱kunu kjuaje ngat'are kui. 'Ba= ku̱an ngat'a 'ba= tjin kjuandare Na'enchana ko tse'e Na'enna Jesucristo.
53002001	Nts'ia̱, ngat'are nga kjua'e ngani Na'enna Jesucristo 'ba nga ku̱añajant'a_ra, te'bets'ari̱
53002002	nga bi ta'a nik'antjaiyo jotsa'en nikja'etsjion. 'Ba bi nikjo_ru yojonu tsa tjin xi kuetsu nga je ja'e nixtjin nga kjua'e ngani Na'enna Jesús. Ninga tsa kuetsu nga Isennixtjintsjere Na'enchana titsja ndiyare nga 'ba titsu asa kuetsu nga enre Na'enchana tibe'e nijmi, asa kuetsu nga kixuntsja jngu xujun xi 'batsa'en xiare joni xi ji̱n kjinikasen, bi ngatjamakjainnu ngat'are kibiu.
53002003	Niñajanni ba'e'ndio tsa tjin xi k'uejñunu. Ngat'a nga kje fa'ejín nixtjinbiu, titjun sik'ejñat'axin xuta enre Na'enchana, 'ba kuakutsejen yojore xuta xi ch'okun xi tse'e je, xi je 'ba tjinni nga cha̱ja.
53002004	'Ba kui xi je sik'ejña yojore 'ba xi ch'o kuetsu ngat'are ngayéje xi tsu xuta nga na'en kuán ko ngayéje xi xuta tsichjire. Ka'nda ngaya ningure Na'enchana kjua'as'en 'ba kio k'uejña 'ba Na'enchana kuetsure yojore.
53002005	¿A bi fa'etsjennu nga jako_nuu̱ ngat'are kibi nga tsakatejñajin_nuu̱?
53002006	'Ba je 'yo mé= xi ti'bechja'ndere xutabiu xi tse'e je, ngu bi ku̱an kuakutsejen yojore kio= 'nda nga kjua'e nixtjinre.
53002007	Ngu je titsa'exa'mo kjua'ñure xi ch'o. 'Ba k'uejña'mo ngisa ka'nda nga stjuxin xi ti'bechja'ndere nganda'e.
53002008	'Ba kio= kuakutsejen yojore xuta ch'okunbiu, tunga ko ntjore ts'a Na'enna Jesús sik'enkoni 'ba nga kjua'e ngani, ko ndi'ire isenre jngu ka'a fani sikjekjua.
53002009	'Ba chanayiu sa'exajinre xuta ch'okunbiu nga kjua'e. Ko kjua'ñu xi je kjua'e, 'ba sa'en chu̱ba̱ xi kuakutsejen kjua'ñure, 'ba sa'en kjuakun xi bi kjuakixi.
53002010	'Ba sikjen= ngayéje kuya xi bi nda nga k'onachare xuta xi inyafi ña xaja ngat'a 'ejñat'axin= xi kjuakixi 'ba bi kitsimején nga kuakjainre ngat'are kjuakixi xi sik'angi tsakaiñu.
53002011	Kui= kjua Na'enchana titsikasennenire kjua'ñu xi 'bonachare, tuxi ku̱akjainnire ngat'are en ndesu.
53002012	Meni skaneje 'ba s'e̱re kjuana'en ngatsi'i xi bi kuakjainre ngat'are xi kjuakixi, xi tusa kuatsjare nga ch'o tsa'en.
53002013	Tunga ngat'a tsajain, ngantsjai tjinnere nga kua'e_ri̱ kjuanda Na'enchana ngat'anu jun, nts'ia̱, xi 'ñu tsimejénnu Na'enna Jesús. Ngat'a 'ndani nga tuts'inre tsajmi, ja'ajinnu Na'enchana, tuxi k'uangi=ñu ngat'are Isennixtjintsjere xi tsitsjenu 'ba ngat'a kuakjainnu ngat'are xi kjuakixi.
53002014	Kui= kjua kinchjaninu Na'enchana nga k'uangiu ngat'are en ndare xi kjinikja'axtiuyee̱ ngajinnu, tuxi 'batsa'en sa̱kut'aninu kjuajere Na'enna Jesucristo.
53002015	'Bamani nts'ia̱, kixi tinyo 'ba t'ejñatjo xi ji̱n fa kikakuyari̱ ko xi tu xujun kjini'indut'ari̱.
53002016	Na'enchana kitsimejénna, 'ba kitsjana kjuaje kakun ka'nda ngantsjai nixtjin, 'ba kitsja'ndena nga xuya xi nda ngat'are kjuandare. Nga Na'enna Jesucristo fa ko Na'enchana
53002017	ngatatsjare kjuaje kakun inimanu 'ba ngatatsja nga'ñunu nga si'anntsjo ngayéje kuya xa xi nda 'ba nga kjuinukjuantsjo en xi nda.
53003001	'Ba xi fet'ani, nts'ia̱, chja'ari̱ nga chuko Na'enchana ngat'ani̱. Chja'a_ru nga kitsa ngatafisun enre Na'enna Jesús 'ba ngatja'yakun nituña nga'ndeñu ña kjuechu, jo kuán ngajinnu.
53003002	'Ba nde chja'a_ru ngayeje nga Na'enchana k'uejñat'axinni̱ ngat'are xuta xi 'ñu ch'okun, ngat'a bi ngatsi'i makjainre ngat'are kui.
53003003	Tunga Na'enna Jesús tsik'etjusun xi tsu, 'ba kixi= sikinyanu 'ba 'ba=nde sikuendanu ngat'are xi ch'o.
53003004	'Ba be=re takui̱n ngat'are Na'enna Jesús nga tenik'etjusun=ñu 'ba janda sik'etjusun=ñu kjuatexuma xi ji̱n kikakuyari̱.
53003005	'Ba ngatabaku ndiyare inimanu Na'enna Jesús, tuxi ngisa ngatja'yañu kjuanimejenre Na'enchana ko kjuatsejndare Cristo.
53003006	Ngu nganda'e, nts'ia̱, nga ko ja'enre Na'enna Jesucristo te'beneri̱ nga tinyat'axin_ru ngatsi'i nts'ia xi bi mejénre sa'exa, xi bi 'ba inyatsa'en jotsa'en ji̱n kikakuyari̱.
53003007	Ngu je 'yo jótsa'en machjen nga kuetsubo nga xutsejen kusunnii̱, ngat'a bi tsiketsuba tse'ée̱ ngajinnu ji̱n.
53003008	'Ba bi tu tsechi kjuatjai̱ nga bi kik'echji_ri̱ xi naire. Tusa nga nixtjin nga nistjen 'ñu kjiña'axai̱, tuxi tu'yá kjinik'ena'ennii̱ ngajinnu.
53003009	Kuáan kichja'aniri̱ jun tsakaiñu mé= xi kuachjenni, ngat'a tjin=ni̱ ndiyare. Tunga tusa kjiña'axai̱ nga kik'ejñari̱ kusun, tuxi 'ba nde si'anñu jo kjiñe'ee̱n.
53003010	Ngat'a kionga tsiketsuba ngisai̱ ngajinnu, kika'eri̱ kjuatexumabi: “Tsa tjin xi bi mejénre sa'exa, 'ba nde bi ngatakjen.”
53003011	Tunga tenu'ya=nii̱ en nga tjin ngajinnu xi bi mejénre sa'exa, xi tumé tsa'en nga tusa tu chu̱ba̱ inyakanis'enjín yojore ña bi kui 'bakore.
53003012	Nga koni nga ja'enre Na'enna Jesucristo te'bene_ri̱ 'ba techja'a_ri̱ xuta xi 'ba inyatsa'en nga tusa tsja tsa'en ngatatsa'exa 'ba 'batsa'en sa̱kunire xi machjenre.
53003013	Tunga jun nts'ia̱, bi nikjejnda_ru yojonu nga si'on xi nda.
53003014	'Ba tsa tjin xi bi tsik'etjusun en xi teni'indut'ai̱ xujunbi, chutsejen_ru 'yáñu xi 'ba tsa'en 'ba bi kio nijnguko yojonu, tuxi ngatjamasubanire.
53003015	Tunga bi 'batsa'en ngatja'yo kui joni tsa kui xi stikenu. Tusa taku ndiya_ru, ngat'a nts'io mani.
53003016	Na'enna Jesús xi tsjana kjuaxiu 'ba nga kui fa ngatatsjantsjainu kjuaxiu nitume kjua xi mato'on. Nga kui ngat'ejñajinnu ngatsi'u.
53003017	An Pablo ko ndsaa̱ tetsi'induña kjuate'ndana̱. Kui xi bakutsejen ngayéje xujun xi tsikasen_ra̱ xuta. 'Ba=tsa'en tsi'indaa̱.
53003018	Ngatjas'enu ngatsi'u kjuandare Na'enna Jesucristo.
54001001	An, Pablo, tetsikasia̱n xujunbi, xi jngu apóstore Jesucristo kuáa̱n jotsa'en 'exa Na'enchana xi tsik'angina ko Jesucristo xi kjuachuyana.
54001002	Tetsikasenra̱ xujunbi, Timoteo, xi joni ki'ndina̱ fa kuáin tu ngat'are kjuamakjainna. Ngatjas'eri kjuanda ko kjuanima kakun ko kjuaxiu xi tsjana Na'enchana ko Na'enna Cristo Jesús.
54001003	Jotsa'en 'enera̱ nga kijia̱ nangi Macedonia, teni naxinanda Éfeso kixintsera̱, tuxi k'uechja'ndeni_ri yak'a xuta xi tjin kionga bi ngatakuya en xi bi ngusun ko xi yakuya.
54001004	Ninga bi ngatatesinre en chingare xuta ko xujun xi bi fet'a ña ndiba ja'en 'ba ña kua'indut'a jótsa'en 'etuts'innire ntje chingare. Ngat'a kio= ndibanire nga 'bet'asire xinkjin xuta. 'Ba kibiu bi basekore nga ku̱akjainre ngat'are Na'enchana meni nga ku̱an sik'etjusunni jotsa'en mejénre kui.
54001005	Ngat'are nga 'batsa'en te'benera̱, kui= nga xuta ngatjas'ere kjuanimejen xi ndibanire inima tsje, kjuafa'etsjen xi tsje, 'ba ko kjuamakjain xi kjuakixi.
54001006	Ngu tjin= xi je kit'axinre kibiu. Kichajin en si xi tumé chjire.
54001007	Chamaestru xi tse'e kjuatexumare Na'enchana mejénre sa'en yojore, ninga bi mankjinre xi nchja ninga mé= xi koni kjuakixi tsu tsakaiñu.
54001008	'Yaña nga nda= kjuatexumare Na'enchana tsa sichjian jotsa'en tjinnere nga ku̱achjen.
54001009	'Yaña ngayeje nga bi kitsja kjuatexumare Na'enchana ngat'are xuta xi tsa'en xi nda. Tusa kitsja ngat'are xi mangane kjuatexuma 'ba xi bi nt'e en, xi bi bekun Na'enchana 'ba xi tsa'en je, xi bi tsa'en xi tsje tjin 'ba xi bi bekun xi tsje, xi tsik'en na'enre ko nare 'ba ko kja'e xuta,
54001010	xi tsa'en kjuachajngi, xi xanda, xi bateña chu'nda, xi nchja en ndesu, xi tsichjen ja'enre Na'enna nga tsu nga kjuakixi= tsakaiñu, 'ba xi tsa'en tumeñu xi mangane kjuakixi xi kisakuyaa̱.
54001011	Xi kjuakixi, kui xi bakuyana en nda xi 'ñu je 'ba xi tse'e Na'enchana xi bakinre nga kjuinichjire. Xi 'exana̱ nga kui'aa̱ nijmi.
54001012	Tsja_ra̱ kjuanda Na'enna Jesucristo, xi kitsja nga'ñuna̱, ngat'a kiskunna̱ 'ba kitsjana̱ xabi,
54001013	ninga ch'otsa'en kinchjaa̱ ngat'a tse'e nganda'eñu. Kitsjengikia̱ 'ba kixin_ra̱ en xi ch'o tsu. Tunga ja'anima_ra̱ ngat'a bi 'bia̱ mé= xi tetsa'aa̱n 'ba kje makjainjínna̱ ngat'are kui.
54001014	¡Á tuku kji'ini kjuandare Na'enna ngat'ana̱! Kitsitsejin inimana̱ ko kjuamakjain 'ba ko kjuanimejen xi ndibani Cristo Jesús.
54001015	Kjuakixi= enbi 'ba tjinne=re nga ku̱akjainre ngatsi'i xuta. Cristo Jesús ja'e ngasun'ndio tuxi sik'angini xuta xi tjinre je. 'Ba an xi ngisa ch'o ngisaa̱ ngajinre xutabiu.
54001016	Tunga kui= kjua ja'anima_ra̱ Na'enchana, tuxi Jesucristo kuán kitsa'ennina̱ jngu kusun xi bakutsejen jó= kji'i tse kjuatsejndare ninga ka'nda xuta xi ngisa ch'o ngisa. 'Ba 'batsa'en xuta xi yak'a skueni nga ku̱an ku̱akjainre ngat'are Jesucristo ngayeje 'ba 'batsa'en sa̱kunire kjuabenichun xi bi fet'a.
54001017	'Bamani, ¡ngatja'yakun Na'enchana xi rey xi batexumantsjai, xi bi 'me, xi bi matsejen, xi jngututu Na'enna mani! ¡Ngatja'yakun 'ba ngatjas'ere kjuaje ka'nda ngantsjai nixtjin! 'Ba ngatjama.
54001018	Ji Timoteo, xi joni ki'ndina̱ fa, te'benera̱ xabi nga tixkjant'ai xi nda, jo nga kitsu nchja chinga profeta ngat'a tsiji.
54001019	'Ba kixi tisen ngat'are xi makjainna 'ba tsje ngat'e kjuafa'etsjenri. Ngat'a tjin yak'a xi je 'ejñat'axin kibiu 'ba 'batsa'en kitsichajin yojore. Bi nde makjainnire ngat'are Na'enchana.
54001020	'Ba kuánre Himeneo ko Alejandro, nchjabiu xi je kitsingantsja_ra̱ chanayiu, tuxi ngatjamanire nga bi ch'otsa'en kuinchja ngat'are Na'enchana.
54002001	Xi ngisa tjun, te'bene_nuu̱ ji ko xi yak'a xi makjainnu ngat'are Na'enna nga chuko kui ngat'are ngatsi'i xuta xi tjin. Chja'a_ru nga sjare xi machjenre 'ba t'ets'a_ru nga ngatja'animare 'ba ta'eru kjuanda ngayeje.
54002002	'Batsa'en ngatafako Na'enchana ngat'are xi rey 'ba ngat'are ngatsi'i xutaxa, ngat'a kio= kjuendibanire nga s'e̱na jngu kjuabenichun xi xiu 'ba xi jña, 'ba si'an xi tsje ngixkun Na'enchana 'ba xi bakutsejen nga kixi mekua yojona.
54002003	Ngu kui=bi xi nda 'ba xi matsjare Na'enchana xi tsik'angina.
54002004	Ngat'a mején=re kui nga k'uangi ngatsi'i xuta 'ba nga ku̱ankjinre xi kjuakixi.
54002005	Ngat'a tu jngu= mani Na'enchana, 'ba tu jngu= mani xi nchjntjai xuta ngixkun kui 'ba xi xuta, kui= xi Jesucristo.
54002006	Xi kitsingantsja yojore nga 'echjintjai jere ngatsi'i xuta. 'Ba ngat'are kui kik'inyakixire xuta kionga je echu nixtjin xi 'enda Na'enchana.
54002007	Kui= kjua kjiña'annina̱ jngu xuta xi tsikja'axtiuya enre Na'enchana, jngu apóstol. ('Ba kjuakixi= xi texia̱n. Bi te'bonachaa̱.) Kjiña'an=na̱ jngu xi bakuyare xuta xi bi tse'e Israel ngat'are kjuakixi ko en xi tjinnere nga ku̱akjainre.
54002008	'Bamani, nituña nga'ndeñu ña ku̱añajan xuta, mejénna̱ nga ngatsi'i xuta xi xi'in kuejenk'a ntsja nga kjuako Na'enchana nga tsje kue'ekoni inimare, nga bi ngatjas'ere kjuasti 'ba nga bi ngatafosiko xinkjin.
54002009	'Ba ngat'are xi yanchjin, mejénna̱ nga bi 'ñu kun ngatabaja yojore. Tusa ngatjabekun 'ba ni̱ma̱ ngatabaja yojore. Ninga bi 'ñu kun tsa'en ngat'ejen, asa sichjen oro, asa ndiojo xi tsja= kun, asa najñu xi 'ñu chji tsa tuxi kun xianire.
54002010	Tusa ngatabandakoni yojore nga ko tsajmi nda xi tsa'en, jotsa'en 'bakore yanchjin xi je kitsingantsjare yojore nga skuekun Na'enchana.
54002011	'Ba xiu ngatasen ñojon yanchjin mé= xi tisakuyare nga ngisa ngi'nde ngatjiko yojore.
54002012	Ngu an bi tsja'ndia̱ nga xi yanchjin kuakuyare asa kuatexumare xi xi'in. Tusa xiu ngat'ejña nga ku̱añajan.
54002013	Ngat'a Na'enchana tjun kitsa'en Adán 'ba jaskan Eva.
54002014	'Ba bi Adán xi kich'onachare. Tusa xi chjun kich'onachare 'ba 'batsa'en kiskajinni je.
54002015	Tunga k'uangi xi yanchjin nga tsinre ki'ndi, tsa kixi kuinya ngat'are xi makjainna, nga s'ere kjuanimejen ko kja'e xuta, nga s'ere kjuatsje, 'ba nga skuekun yojore.
54003001	Enbi, niki en kjuakixi fani. Tsa tjin xi mejénre kuasentitjunre xi makjainre ngat'are Na'enna, jngu xa xi nda tjimamejénre.
54003002	Ngu xi kuasentitjunre xi makjainre ngat'are Na'enna tjinne=re nga nda sa'en tuxi tu'yá ku̱an skaninejeni. Jngu sani chjun s'e̱re. Machjen= nga kixi fiko yojore, nga nda tsikja'etsjen, nga tjinre kjuaxuta, nga tsjare xuta nga'nde ngaya ndaba, 'ba nga nda mare bakuya.
54003003	Ninga bi xi ts'axtiu 'bi binu ngayeje, 'ba xi bi ta'a makjanre, tusa xi nda xuta xi matsjare kjuaxiu 'ba xi bi ton tsimején.
54003004	'Ba tjinne=re nga nda kuatexumare xuta xi tjin ngaya ndaba 'ba sa'en nga ki'ndire kjuint'e enre 'ba nga nda skuexuta.
54003005	Ngat'a tsa jngu xuta bi mare batexumare xuta xi tjin ngaya ndaba, ¿jótsa'en ku̱anre sikuenda xi ñatjen mañajanko ningure Na'enchana?
54003006	'Bamani tsu'ba, xi kuasentitjunre ngajinre xi makjainre ngat'are Na'enchana bi jngu xuta xi sa'e tiña kuakjainre, tuxi bi nk'a k'uaxjeni yojore 'ba kuejenjin je xi tsejenjin chanayiu 'ba 'batsa'en si'anre kjua.
54003007	'Ba=nde tjinnere nga nda kjuinukjua ngat'are kui ngajinre xuta xi bi makjainre ngat'are Na'enchana, tuxi tu'yá ch'o kuetsunire 'ba bi ska̱ni ña ma suba chanayiu.
54003008	'Ba 'ba=nde tjin ngat'are xuta xi batesinre xi ñatjen mañajanko ningure Na'enna. Tjinne=re nga 'yaxuta, nga bi tsik'antjaiya enre, nga bi ts'axtiu 'bi binu, 'ba nga bi ton tsimején.
54003009	'Ba tjinnere nga nda k'uejñatjo xi makjainna, xi kis'ejña'mo nixtjin kuatse jan, 'ba nga k'uejña ko kjuafa'etsjen xi tsje tjin.
54003010	Titjun ngatachut'ayako xutabi. 'Ba tsa tumé sa̱ku ngat'are, ku̱an s'e̱re xa nga kuatesinre xi makjainre ngat'are Na'enna.
54003011	'Ba 'ba=nde tjin ngat'are yanchjinre. Tjinnere nga 'yaxuta, nga bi en ndesu nchja ngat'are xuta, nga kixi fiko yojore, 'ba nga nda tsik'etjusun ngayéje xi tjinnere nga sa'en.
54003012	Jngu xuta xi mejénre xa nga kuatesinre xi ñatjen mañajanko ningure Na'enna, machjen= nga tu jngusa chjun s'e̱re. 'Ba tjinnere nga nda kuatexumare ki'ndire ko xi tjin ngaya ndaba.
54003013	Ngat'a xi kixi fiko xabi, kui= xi ma jngu xuta xi 'yakun ngajinre xuta xi yak'a 'ba bi jó ján kji'i inimare jotsa'en makjainre ngat'a tse'e Jesucristo.
54003014	Ninga mejénna̱ kjuikunxatira̱, tunga tetsi'indura̱ kibi.
54003015	Tsa 'bandayana̱ nga kjuikunra̱, 'batsa'en je 'ye jótsa'en tjinnere nga k'uetsuba xuta xi makjainre ngat'are Na'enchana. Xi fi ningure Na'enchana xi tijñakun, xi tsubangi 'ba xi kjanntjai xi kjuakixi.
54003016	Tijñatsejen nga 'ñu je mé= xi je 'yare ngat'are Na'enchana, xi kis'ejña'mo nixtjin kuatse jan. Kui yakutsejen yojore nga tsaka'a yojo, 'ba kis'ejñatsejen kjuakixire ngat'are Isennixtjintsjere Na'enchana. Kji'yare ngat'are ankje, 'ba kik'ere nijmi ngat'are kui naxinanda xi tjin. 'Ba xuta xi tjin ngasun'ndio kuakjainre ngat'are kui, 'ba kiji ngani ña tijña kjuajere.
54004001	Tsuyakixi fani Isennixtjintsjere Na'enchana nga nixtjin xi je kjuet'ani s'e̱= yak'a xi kuinyat'axin 'ba bi nde ku̱akjainnire Na'enchana. Tusa sisinre isennixtjin xi bi nda xi k'onachare xuta ko en xi kuakuya isennixtjin xi tsa'exat'are chanayiu.
54004002	Enbiu xi kuakuya xuta jó nkjain xi ndesu xi bi nde tsisinnire tsa bi tsje tjin kjuafa'etsjenre.
54004003	Xutabiu bakuya nga bi nda nga kuixan xuta 'ba nga tjin kuya xichine bi nda nga xine. Tunga Na'enchana je kitsa'en xichinebiu tuxi sa̱kunire xuta xi koni nga kjuanda sja xi makjainre ngat'are Cristo 'ba xi mankjinre xi kjuakixi.
54004004	Ngat'a ngayéje xi Na'enchana kitsa'en nda=. Tumé tjinnere nga k'uejñat'axian, tsa kua'era kjuanda kui nga tisakuna.
54004005	Ngat'a enre Na'enchana tsitsje xi sakuna nga chukua kui.
54004006	Nda= teña'axat'a_ri Jesucristo, tsa 'batsa'en kuakuya_ri nts'ia. 'Ba 'batsa'en 'yare nga teba'é nga'ñu_ri yojori ko en xi makjainna, en kixi xi kisakuyari 'ba kich'atjai.
54004007	Bi nisin_ri en chinga xi tse'e ngasun'ndio xi tumé chjire. Tusa t'ene_ri yojori nga si'anntsjai mé= xi kuakutsejen nga 'yakuin Na'enchana.
54004008	Ngat'a basekochina tsa sitjusjeyachi_ra yojona nga'e ngasun'ndio, tunga ngisa= chji ngisare nga k'uene_ra yojona nga 'yakuan Na'enchana. Ngu basekona nga tetsuba ngisa nga'e ngasun'ndio 'ba ko kjuabenichun xi sa'e ndiba.
54004009	Kjuakixi= enbi 'ba tjinne=re nga ngatsi'i xuta ku̱akjainre.
54004010	Kui= kjua 'ñu teña'axaña 'ba te'bene_ra yojona, ngat'a techuyaña mé= xi nda ngat'are Na'enchana xi tijñakun. Xi mare tsik'angi ngatsi'i xuta 'ba kjuakixi= nga sik'angi xi makjainre ngat'are kui.
54004011	'Batsa'en tatexuma_ri 'ba takuya_ri xuta.
54004012	Tu'yá ton ngatjaberi tsa tu kui kjua nga̱ sa'e ki'ndi. Tusa jngu kusun ti'an_ri yojori ngixkun xuta xi makjainre ngat'a tse'e Na'enchana nga jótsa'en kjuinukjuai, nga jó si'en, nga jótsa'en simején xuta, nga jótsa'en mankjainri ngat'are Na'enchana, 'ba nga jótsa'en tsje kueni.
54004013	Ka'nda nga kjuechaa̱ kio, tu kui xa ti'en nga k'uexkiya_ri enre Na'enchana ngajinre xuta xi makjainre ngat'are kui, nga k'uinya_ri ion 'ba nga kuakuya_ri ngayeje.
54004014	Bi nicheje kjuanda xi kika'eri ngat'are en xi kinchja nchja chinga profeta ngat'a tsiji, nga yaneri ntsja xuta chinga xi makjainre ngat'are Na'enna.
54004015	Tikja'etsjen kibi 'ba janda kio t'inye ndiyabiu, tuxi ngatsi'i xuta skueni nga nda te'mikue xari.
54004016	Tikuendai yojori 'ba ko xi tebakuye. Kixi teni. Tsa 'batsa'en sik'etjusin, sik'angi=ni yojori ko xi inyabasen ñojonri.
54005001	Bi chjutikue xuta chinga, tusa chukoye ko kjuaxuta joni tsa na'enri kuán. Nda tikue nchja nistiu joni tsa nts'é,
54005002	'ba xi yanchjin chinga joni tsa nari, 'ba xi sa'e nisti yanchjin joni tsa ndichjai nga ko inimari xi tsje tjin.
54005003	Tatesin_ri yanchjin k'an xi tu'yá tjinkjinre.
54005004	Tunga tsa jngu chjun k'an tjinre ki'ndi asa ki'ndindai, ngat'are kui ki'ndibiu, xi ngisa tjun tijña ngat'are kui, kui= nga kuatesinre xuta xi tjin ndaba. 'Ba 'batsa'en sja nganire xi kisakure ngat'are xichare. Ngu kui=biu xi matsjare Na'enchana.
54005005	Tunga jngu chjun xi kjuakixi nga chjun k'an kuán, xi tu'yá tjinkjinre, kui xi kunre nga Na'enchana kuaseko. Nga nixtjin nga nistjen fakontsjai kui nga 'bets'are mé= xi machjenre.
54005006	Tunga chjun k'an xi tsjare yojore kjuatsja xi tjin, kui= xi joni tsa je k'en, nisi tijñakun ngisa.
54005007	'Bitsa'en tatexuma_ri xutabiu, tuxi tu'yá kuanejeni ngat'are mé= xi sa'en.
54005008	Ngat'a xi bi tsikuenda xinkjin, ngisa= fani xi tjinduyako ndaba, kui xi 'bejñat'axin xi makjainna 'ba ngisa= 'ñu ch'okun ngisa nga ko mare xi bi makjainre ngat'a tse'e Na'enchana.
54005009	'Ba yanchjin k'an xi s'e̱t'a xujun xi tsu nga ku̱akuenda, tu kui sani ngatjas'et'a xi ts'axtiu yachute ko te nu tjinre 'ba xi tu jngusa xi'in kis'ere,
54005010	xi 'yare nga nda kitsa'en, 'ba nga nda kitsicha ki'ndire, 'ba nga kitsjare nga'nde xuta xi fechukun ndaba, 'ba nga ngisa ngi'nde kiko yojore nga yatesinre xuta tsjere Na'enchana, 'ba nga tsakaseko xuta xi inyafa'a kjuanima, 'ba tsik'ejñandantsjai nga sa'en xi nda.
54005011	Tunga bi 'bet'ai xujun yanchjin k'an xi sa'e ki'ndi. Ngat'a kionga mejénre sa'en xi kuetsu yojore, k'uejñat'axin=ngani kjuafa'etsjenre ngat'are Cristo 'ba ku̱amejénre nga kuixan ngani.
54005012	'Ba 'batsa'en s'e̱neje, ngat'a tsangane= mé= xi kitsu ngatitjunre.
54005013	'Ba nde tse'é ma 'ba xki ni'ya 'betsuma. 'Ba bi tsa tu tse'é ma, 'ba nde ne 'beñajan en ngayeje, 'ba tu tsungijin yeje yojore, 'ba nchja en xi bi tjinni nga kuinchja.
54005014	Kui kjua, xinña̱ nga ngisa nda tjin nga yanchjin k'an xi sa'e ki'ndi kuixan ngani, 'ba nga ngatjas'ere ki'ndi 'ba nga ngatatsikuenda ndaba, tuxi bi sja'ndeni nga ch'o kuetsure xi stikena.
54005015	Ngat'a tjin= yak'a xi je tsikinyat'axin ngat'are Cristo 'ba kit'are chanayi.
54005016	Tsa jngu xuta xi makjainre ngat'a tse'e Na'enchana tjin jngu xinkjin xi chjun k'an, ngatabaseko ngat'are mé= xi machjenre, tuxi bi sik'ena'enni nts'ia. 'Ba 'batsa'en ku̱an kuaseko nts'ia yanchjin k'an xi tu'yá tjinkjinre.
54005017	'Ba ngat'are xuta chinga xi nda batexumare ngajinre xi fi ningu, kui= xi 'ñu nda ngatja'yakun, 'ba ngisa fa nda xi tsikja'axtiuya 'ba bakuya enre Na'enchana.
54005018	Ngat'a 'batsa'en kua'indut'a enre Na'enchana: “Bi 'bechja'nde_ri nga kuakjen tjiundijo yejerañu nga tibasenne trigo nga tibitjia.” 'Ba 'ba nde tsu ngayeje: “Xi tsa'exa bakin=re nga ku̱achjire.”
54005019	Bi nisin_ri ngat'are xi kuaneje jngu xuta chinga ngajinre xi fi ningu, tsa tsajainre tsa jó asa ján xi ko tuxkun fa tsabeni mé xi kuán.
54005020	Tunga ngat'are xi tojo inyakjeje ngisa, chjutikue ngixkun ngatsi'i xi makjainre ngat'are Na'enna, tuxi 'ba nde sakjunni kui ngayeje.
54005021	Te'benera̱ ngixkun Na'enchana, Na'enna Jesucristo 'ba ko ankje xi je kitukja'ajin nga tik'etjusin mé= xi texinra̱. Bi kabi ñe'en, tusa ngusun= tikotsi'i.
54005022	Tu'yá tu chuba fane_ri ndsai nga kua'exa_ri ngajinre xi makjainre ngat'are Na'enna. Titjun nda tikja'etsjen, meni nga bi k'uakot'ari jere xuta xi yak'a. Tsje teni.
54005023	Bi tu suba nanda 'yi. Tusa t'iuchi ko binu, tuxi ku̱andani ngats'ai 'ba ko chi'in xi 'ñu kjit'a tesatet'ai.
54005024	Tjin je xi tsa'en xuta xi 'yare kionga kje ña'anre kjua 'ba tjin xi jaskan 'yare.
54005025	'Ba nde 'batsa'en 'yanire mé= xi nda tsa'en xuta ngayeje, 'ba xi bi tjindutsejen nganda'e bi ku̱an s'e̱ndu'montsjai.
54006001	Ngat'are ngatsi'i chu'nda xi tsindaa̱, nda ngatjabexuta naire meni ni'yá ch'otsa'en kjuinchjani ngat'are Na'enchana 'ba ko en xi tebakuya.
54006002	'Ba xi tjinre nai xi makjainre ngat'are Na'enchana, 'ba=nde ngatjabexuta, ninga tsa nts'e mani nga tu jngu kjuamakjain tjinre. Tusa ngisa nda ngatatsa'exat'are, ngat'a baseko xi nimején ngat'are Na'enchana xi 'ba nde makjainre ngat'are Na'enna Jesús. Kui=bi xi takuya_ri xi makjainre ngat'are Na'enna 'ba t'ene_ri nga sik'etjusun.
54006003	Tsa tjin xi bakuya kja'e tsajmi asa bi ngusun fiko en kixi xi tse'e Na'enna Jesucristo ko kjuatexuma xi bakuyana ngat'are jótsa'en xiakuan Na'enna,
54006004	kui xutabiu xi nk'a ti'baxje yojore 'ba tumé bekjin. Je jekjua kjuafa'etsjenre 'ba tu chu̱ba̱ fosiko xuta 'ba tsa'en nga chubasire tume enñu. Kio ndibanire kjuaxin kakun, kjuasti, nga ch'o tsure xinkjin xuta, nga bi ma kunre xinkjin xuta,
54006005	'ba nga kjankontsjai xinkjin xuta xi bi nda tsikja'etsjen ko xi je kitukja'axinre xi kjuakixi. Nchjabiu xi 'ba mare nga ku̱anyina tsa skuekun Na'enchana.
54006006	Ninga nga bekun Na'enchana xuta, jngu kjuanyina je tsakaiñu tsa tjijngu kakun ngat'are mé= xi tjinre.
54006007	Ngat'a tumé ja'ekua nga'e ngasun'ndio 'ba tumé kueko ngaña.
54006008	'Bamani, k'uejngua kakuan tsa tisakuna xichine ko najñu xi techaja.
54006009	Ngu xi mejénre ku̱anyina nga'e ngasun'ndebi, kui xi bi kakore nga chut'ayako 'ba kangi joni chen nga ko mé= xi tjin ngasun'ndio. Mejénre nkjin kuya tsajmi xi tumé chjire, xi ch'o tsikore xuta, 'ba xi tsungijin xuta ña sikjesun 'ba ña sichaja.
54006010	Ngat'a nga 'ñu mejénre ton xuta, kio ndibanire ngayéje kuya tsajmi xi bi nda. Tjin xi 'ñu kuatsjake ton, 'ba 'batsa'en kit'axinre ngat'are xi makjainna 'ba kitsitsejin kjuanima yojore.
54006011	Tunga ji xi Na'enchana tse'eri, tisent'axin_ri ngayéje tsajmibiu. T'itjengi xi kjuakixi, chakuin Na'enchana, 'ba janda ngatjamakjainri enre kui. Ngatjas'eri kjuanimejen, kjuatsejnda ko kjuanima kakun.
54006012	Tixkjant'antsjai xi makjainna. Ch'antsjai xi sjana kjuabenichun xi bi fet'a, ngat'a kui xa kinchjaniri Na'enna. Kui= kjua kika'eni enri nga nda kjinikixiye ngat'are xi makjainna ngixkun nkjin testigo.
54006013	'Ba te'benera̱ ngixkun Na'enchana xi tsjare kjuabenichun ngayéje xi tjin 'ba ngixkun Jesucristo xi 'ba nde nda kitsikixiya ngixkun Poncio Pilato
54006014	nga tik'etjusun tsje tsje kjuatexuma xi kika'eri, tuxi tumé s'e̱ni xi ku̱an ch'otsa'en kjuinukjua ngat'ari ka'nda nga kuakutsejen ngani yojore Na'enna Jesucristo.
54006015	Nga kjua'e nixtjinbiu, sik'etjusun yeje kibiu jotsa'en mejénre Na'enchana xi bakinre nga kjuinichjire, xi batexuma tajngu, 'ba xi Reyre rey ko Na'enre na'en.
54006016	Xi tu kui jngututu xi bi 'me 'ba xi tijñajin ndi'i xi tu'yá ma tsitiñat'are. Nisa 'yá= be 'ba ni'yá ma kutsejen'a. ¡Ngatja'yakun 'ba ngatjas'ere kjua'ñu ka'nda ngantsjai nixtjin! 'Ba ngatjama.
54006017	Ngat'are xuta xi tjinre kjuanyina nga'e ngasun'ndio, t'ene_ri nga bi nk'a ngata'baxje yojore 'ba nga bi ngatakunre kjuanyina xi tjinre, ngat'a fe kibiu. Tusa ngatakunre Na'enchana xi niki tsjafanina= ngayéje xi machjenna tuxi sitsjaña.
54006018	'Ba 'ba nde t'e_ri nijmi xi tjinre kjuanyina nga ngatatsichjen tonre nga sa'en xi nda. Nga sa'en kibiu, kui= xi sinyinakjin. 'Ba nga ko ngayéje inimare ngatatsjare xuta xi yak'a mé= xi machjenre 'ba ngatatsja'ndere xuta nga sichjen xi tjinre.
54006019	'Ba 'batsa'en ti'bejñatjo xi kjuanyina fa xi kuasekore nixtjin xi sa'e ndiba. 'Ba 'batsa'en k'uendukun kjuakixi jotsa'en je kitsja ts'a Na'enchana.
54006020	Ji Timoteo, nda tikuendai xi kjiningantsjari. Bi basen ñejen en xi tumé chjire xi tse'e ngasun'ndio ninga en xi fosire xuta ndesu xi tsu nga tjinre kjuankjin kakun.
54006021	Ngu tjin xi kuakjainre ngat'are kjuankjin kakun ndesubiu 'ba 'batsa'en tsikinyat'axinre ngat'are xi makjainna. Ngatjas'enu kjuandare Na'enchana.
55001001	An, Pablo, tetsikasia̱n xujunbi, xi kichja'ajinna̱ ngat'are Na'enchana nga jngu apóstore Jesucristo kuáa̱n. Kjinikasenna̱ tuxi kue'eña̱ nijmi ngat'are kjuabenichun xi sa̱kure xuta xi tu jngu mako Cristo Jesús jotsa'en je kitsja ts'a Na'enchana.
55001002	Tetsikasenra̱ xujunbi, Timoteo, xi 'ñu tsimejénra̱ joni tsa ki'ndina̱ fa. Ngatjas'eri kjuanda ko kjuanima kakun 'ba ko kjuaxiu xi tsjana Na'enchana ko Na'enna Jesucristo.
55001003	Tsja_ra̱ kjuanda Na'enchana, 'ba tsje tjin kjuafa'etsjenna̱ nga tsa'exat'a_ra̱ kui, jo kitsa'en xuta chingana̱. 'Ba nga nixtjin nga nistjen nga fakua̱ kui, ngantsjai fa'etsjenna̱ ngat'a tsiji.
55001004	Fa'etsjenna̱ jotsa'en kichi'ndai kionga kitsikixant'ara̱ 'ba 'ñu mejénna̱ skue nganira̱, tuxi sitsejinni kjuatsja inimana̱.
55001005	'Ba 'ba=nde tsikja'etsjia̱n jotsa'en ngayéje inimari mankjainri ngat'are Na'enchana. Titjun naxk'enri xi Loida 'mi kuakjainre 'ba jaskan ngani Eunice xi nari. 'Ba be=re takuaa̱n nga ko ji 'ba nde tsa'en mankjainri.
55001006	'Bamani, tetsikja'etsjenyanira̱ nga titseya ngani kjuanda xi kitsjari Na'enchana nga yanera̱ ndsaa̱.
55001007	Ngu Isennixtjintsje xi kitsjana Na'enchana bi tsa'en nga kjuikuan. Tusa tsjana kjua'ñu ko kjuanimejen 'ba ko kjuafa'etsjen xi tsja ndiyana jótsa'en kixi kuekua yojona.
55001008	'Bamani tsu'ba, bi nisuba_ri yojori nga sikixiye ngat'are Na'enna Jesús 'ba ninga ngat'ana̱, nisi nduya tekjiyaa̱ ngat'are kui. Tusa ko kjua'ñu xi tsjari Na'enchana, ngatakakori kjuanima xi kuitjaxtiukona ngat'are en ndare kui.
55001009	Na'enchana xi kitsik'angina 'ba kinchjana nga ku̱an xuta tsje xi tse'e. Tunga bi tsa kinchjana tu ngat'are mé= xi kjiña'an, tusa jotsa'en je 'endatitjun 'ba jotjin kjuanda xi kika'ena ngat'are Cristo Jesús nga kje tsa'enjín ngasun'ndio.
55001010	Kui kjuandabiu xi tijñatsejen nganda'e ngat'are Cristo Jesús xi ja'ekakutsejen yojore nga kitsik'angina. Ja'ekjaxin kjua'ñure kjuabeyo 'ba 'ejñatsejen nga ku̱an k'uendukun xuta 'ba bi nde kueyani tu ngat'are en ndare Na'enchana.
55001011	'Ba Na'enchana kitsa'enna̱ jngu xi tsikja'axtiuya enre, jngu apóstol 'ba maestru.
55001012	Kui= kjua tefa'axtiuña̱ kui kjuana'enbi. Tunga bi masubana̱, ngat'a 'be=ña̱ 'yá= ngat'are kuakjainna̱ 'ba be=re takuaa̱n nga tjinre kjua'ñu nga k'uejñatjo xi kitsingantsja_ra̱ ka'nda nga kjua'e kui nixtjinbiu.
55001013	Tenijin kakuin en nda xi yakuyara̱, 'ba kio tenijin kjuamakjain ko kjuanimejen xi tjinna nga tu jngu makua Cristo Jesús.
55001014	'Ba ko kjua'ñu xi ba'ena ngat'are Isennixtjintsjere Na'enchana xi tijña ngajinna t'ejñatjai xi nda xi kjiningantsjari.
55001015	Ngu jotsa'en je 'ye nga je kitsikumana̱ mején ngatsi'i xuta xi tjin jo kji'i nangi Asia, ka'nda ko Figelo 'ba ko Hermógenes.
55001016	Nga Na'enchana ngatja'animare xinkjin Onesíforo, ngat'a nkjin= ndiya kitsjana̱ kjua'ñukakun 'ba bi kuasubare nga nduya tekjiyaa̱.
55001017	Tusa nga ja'e naxinanda Roma, bi kitsikja'ejnda ka'nda nga̱ kuasjai_ra̱.
55001018	Nga Na'enna Jesús ngatja'animare Onesíforo nixtjin nga kjuechu ngixkun kui. Ngu ji je nda 'ye jótsa'en tsakasekona naxinanda Éfeso.
55002001	'Bamani ki'ndina̱, ta'e nga'ñu_ri yojori ko kjuanda xi tjinna ngat'are Cristo Jesús.
55002002	'Ba xi kjinu'ye xi kixia̱n ngixkun nkjin testigo, tingantsja ngani_ri xuta xi ma chun_ra ngat'are, xuta xi ku̱an kuakuya nganire xuta xi kja'ere.
55002003	Ngatakakori kjuanima xi kuitjaxtiukonaa̱ joni jngu chasoldadu xi nda xi tsa'exat'are Cristo Jesús.
55002004	Nijnguú chasoldadu xi tikjan tsikjore yojore ngat'are xi tjin ngasun'ndio, ngat'a mején=re nga nda skue xi kitsja xare.
55002005	'Ba nde 'batsa'enni xuta xi tsa'en chuya, tsa bi nda sik'etjusun kjuatexumare chuyo, bi ku̱an xuntsja tsajmi xi ba'ere xi tsa'en.
55002006	'Ba nde xuta xi 'ñu tsa'exa nga 'bentje tsajmi tjin=re ndiyare nga kui tjun sa̱kure chan xi 'bakore.
55002007	T'ejinkakuin mé= xi texinra̱, ngu Na'enna Jesús sa'en nga ku̱ankjinri ngayéje kibiu.
55002008	Tikja'etsjenye ngat'are Jesucristo xi ja'aya nganire ngajinre mik'en, xi jendibani ntjere David. Kui en ndabi xi tetsikja'axtiuyaa̱.
55002009	'Ba ngat'are en ndabiu nga tefa'aa̱ kjuanima 'ba ka'nda tjita'ñaa̱ ko na'ñu kicha joni tsa jngu xuta xi ch'okun kuáa̱n. Tunga enre Na'enchana, bi tji'ñu.
55002010	Kui= kjua tichukjuakonina̱ ngayéje xi temata'aa̱n nga tu kjuanda tse'e xuta xi Na'enchana je ja'ajin, tuxi ko kui sa̱kut'anire nga k'uangi ngat'are Cristo Jesús 'ba sa̱kut'are kjuaje xi bi fe.
55002011	Enbi kjuakixi=: Tsa eyakua Cristo, 'ba=nde kuetsubakunko ngaña.
55002012	Tsa kakona nga temitjaxtia kjuanima, 'ba=nde kuatexumakua. Tsa kuixan nga bi 'yaxkuan kui, 'ba=nde kui kuetsu nga bi bexkunna.
55002013	Tsa ña bi sik'etjusun_ra kui, tojo sik'etjusun= jotsa'en kitsja ts'a, ngat'a bi jó tsa'en enre.
55002014	Tikja'etsjenya_ri nts'ia kibiu 'ba t'ene_ri ngixkun Na'enchana nga bi ngatafosiyare tuxkia en. Kibiu tumé chjire, tusa tsiskayare kjuafa'etsjenre xuta xi nt'e.
55002015	Ngayéje inimari ti'en mé= xi nda ngixkun Na'enchana, tuxi nda skueni mé= xi teñe'en, joni jngu chu'nda xi bi masubare ngat'are xare, xi nda bakuya ngat'are en xi kjuakixi.
55002016	Tisent'axin_ri en si xi tumé chjire xi tse'e ngasun'ndio. Ngu xi nchja nijmi enbiu ngisa minyat'axin ngisare Na'enchana.
55002017	'Ba enre xutabiu jo=ni jngu chi'in fe'ndu xi tsikje 'ba bi nde mandani. 'Ba= inyatsa'en Himeneo ko Fileto.
55002018	Kui xi je kit'axinre en xi kjuakixi. Inyatsu nga je= ja'a nixtjin nga kjua'aya nganire xuta ngajinre mik'en. 'Ba 'batsa'en inyatsiskayare kjuafa'etsjenre yak'a xuta xi makjainre ngat'a tse'e Na'enchana.
55002019	Tunga enre Na'enchana jo=ni jngu tuts'in xjo xi 'ñu sejña, ña 'bitsa'en kua'indut'a: “Na'enna Jesús be= xuta xi tse'e.” 'Ba 'ba nde kua'indut'a ngayeje: “Ngatsi'i xi tsu nga tse'e Na'enna Jesús tjinne=re nga kuinyat'axinre xi ch'otjin.”
55002020	Joni ngaya jngu ni'ya je, bi tu suba tsajmi xi oro ko plata tjin. Tusa 'ba nde tjin tsajmi xi kuandakoni ya ko nangikiti. Tjin xi machjen ngajin s'i 'ba tjin xi tu machjenntsjai.
55002021	'Ba nde 'ba= tjinni ngajinna. Tsa tjin xi je kitsitsje yojore, kui jo=ni tsajmi xi machjen ngajin jngu s'i. Je tsje ya'a 'ba ku̱an sichjen Na'enchana. Je tijñandare yojore nga ku̱an sa'en ngayéje xa xi nda.
55002022	Tisent'axin_ri xi tsu inimare nchja nisti xi yak'a. 'Ba ñatjen ko xuta xi tsje tjindu inimare nga tsichjire Na'enna Jesús tangitjenngiu xi sa'en nga kixi kueko yojonu, kjuamakjain ngat'are enre Na'enchana, kjuanimejen 'ba ko kjuaxiu.
55002023	Bi nisin_ri en si xi tsajainre ndiyare 'ba xi tumé chjire, ngat'a 'yani nga kio ndibanire kjuasi.
55002024	Xi tsa'exat'are Na'enna Jesús bi kjuasi skungajin, tusa nda ngatatsiko ngatsi'i xuta. Tjinnere nga nda ku̱anre kuakuyare xuta 'ba ku̱atsejndako mé= xi ku̱ata'en.
55002025	Tjinnere nga k'uaxjenima yojore nga sja ndiyare xi stike xi kjuakixi. Ngu 'ba ku̱an tsa Na'enchana sa'en nga xutabiu sik'antjaiya inimare 'ba skue xi kjuakixi
55002026	'ba 'batsa'en nda sikja'etsjen ngani 'ba ku̱angare chen ña chanayiu titsu'ñure nga tsa'enko chanayiu xi mejénre.
55003001	'Ba nde ngatja'ye nga nixtjin xi sa'e ndiba s'e̱= kjuana'en.
55003002	Ngu xuta 'ñu sisinre yojore 'ba 'ñu ku̱amejénre ton. Nk'a kakun ku̱an 'ba nk'a k'uaxje yojore ngayeje. Ch'otsa'en kuinchja ngat'are Na'enchana 'ba bi sik'etjusun enre xichare. Bi sja kjuanda ngat'are mé= xi sa̱kure 'ba bi skuekun Na'enchana.
55003003	Bi s'e̱re kjuanimejen 'ba bi kjua'animare xuta xi kja'ere. En ndesu kuinchja ngat'are xuta 'ba bi k'uechja'ndere mé= xi kuetsu yojore. Ts'en ku̱an 'ba ku̱astike ngayéje xi nda.
55003004	Amigu xi ndesu sa'en yojore, bi tjun sikja'etsjen mé= xi sa'en, 'ba tse ngajinre kjuank'a kakun. Bi kuangisjai Na'enchana, tusa kuangisjai xi kuetsu yojore.
55003005	'Ba sa'en joni tsa bekun Na'enchana, tunga k'uejñat'axin= kui fa kjua'ñu xi tsa'exajinre xuta xi tse'e Na'enchana. Tisent'axin_ri xutabiu.
55003006	Ngu xi 'ba kun, kui xi ko kjuamaña fa'as'en ndaba xuta 'ba 'bonachare yanchjin xi inda tjinre, xi ya'anijin je 'ba kjefe nkjin kuya mé= xi tsu yojore.
55003007	Yanchjinbiu ngantsjai inyasakuyare, tunga niñajanni nda mankjinre xi kjuakixi.
55003008	Jotsa'en nchja mago Janes ko Jambre 'echja'ndere Moisés nixtjin kuatse jan, 'ba nde tsa'en nchjabiu inya'bechja'ndere xi kjuakixi. Je ch'otjin kjuafa'etsjenre 'ba kitsichajin yojore ngat'are xi makjainna.
55003009	Tunga bi kjin kjuechu nchjabiu, ngat'a s'e̱jñatsejen kjuachikunre ngixkun ngatsi'i xuta, jofa tsa'en kis'ejñatsejen ngat'are Janes ko Jambre.
55003010	Tunga ji je nda 'ye mé= xi yakuya, 'ba jótsa'en fikua̱ yojona̱, 'ba mé= xi mejénna̱ sa'aa̱n, 'ba jótsa'en tjinna̱ kjuamakjain, kjuatsejnda, kjuanimejen, 'ba jótsa'en tichukjuakona̱ xi temata'aa̱n.
55003011	'Ya=ni nga kitsjengikena̱ xuta, 'ba ko ngat'are kjuanima xi ja'axtia̱, ko mé= xi kuata'aa̱n naxinanda Antioquía ko naxinanda Ikonio 'ba ko naxinanda Listra. 'Ñu kitsjengikena̱ xuta, tunga Na'enna Jesús kitsik'angina̱ ngajinre ngayéje kibiu.
55003012	'Ba kjuakixi= nga ngatsi'i xi mejénre skuekun Na'enchana ngat'are Cristo Jesús, kui= xi 'ba nde sjenngicha ngat'are xuta.
55003013	Tunga ngat'are xuta ch'okun ko xi 'bejñu, tusa ngisa ch'okun ku̱an ngisa nga k'onacha 'ba nga 'ba nde x'onachare.
55003014	Tunga ji, janda kixi t'ikue xi kisakuyari, xi 'ñu nda bere takuin, ngat'a 'yani 'yá= xi yakuyari kibiu.
55003015	'Ba 'ba=nde 'ye nga 'ndani nga sa'e ki'ndi kisakuyari ngat'are xujun ña kua'indut'a en tsjere Na'enchana. Enbiu xi tjinre kjua'ñu nga sjari kjuankjin kakun, tuxi k'uangini tu ngat'are nga mankjainri ngat'a tse'e Cristo Jesús.
55003016	Isennixtjintsjere Na'enchana 'ejñajinre xuta xi kitsi'indu ngayéje xujun xi tse'e enre Na'enchana, 'ba kui= xujunbiu xi basekona nga bakuya_ra xuta, nga fakoyana, nga tsikasenga ndiyana, 'ba nga tsja ndiyana jótsa'en kixi kuekua yojona,
55003017	meni nga xuta xi tse'e Na'enchana nda k'uejñandani 'ba s'e̱re ngayéje xi machjenre nga sik'etjusun tume xa xi nda.
55004001	Te'benera̱ ngixkun Na'enchana 'ba ngixkun Cristo Jesús, xi jngu nixtjin sa'enre kjua xuta xi tjindukun ko xi je jesun, nga kuakutsejen yojore nga kuatexuma.
55004002	Tikja'axtiuye en ndare Na'enchana. Tik'ejñandai yojori nga 'ba si'en tume nixtjinñu 'ba tume chubañu. Taku ndiya_ri xuta tsa bi nda tjin xi inyatsa'en, 'ba chukoye, 'ba ti'ñi kakun. Ngatjas'entsjairi kjuatsejnda nga kuakuye.
55004003	Ngu kjua'e= nixtjin nga bi nde xukjuakonire xuta en xi kjuakixi xi sakuyare. Tusa sa'en jotsa'en kuetsu inimare 'ba kuangisjai nkjin maestru xi kuakuyare mé= xi ku̱atsjare nga kjuint'e.
55004004	'Ba kuinyat'axinre 'ba k'uechjare ñojon ngat'are xi kjuakixiu. Tusa kuatesinre en chinga xi tsuya xuta.
55004005	Tunga ji, nda tikja'etsjenntsjai 'ba ngatakakori kjuana'enbiu. Tu kui xa ti'anntsjai nga sikja'axtiuye en ndare Na'enchana. Nda tik'etjusin xari.
55004006	Ngu ngat'a tsa'an, je mején ku̱an joni jngu chje xi kua'ere Na'enchana. Je mején kjua'e chuba nga kueya.
55004007	Je nda kitsinchjat'aa̱ ndiya xi Na'enchana 'ejñana̱ 'ba je jechukjet'a chuya xi tetsa'aa̱n. 'Ñu= tsakasejia̱n kjuamakjainna.
55004008	'Ba nganda'e tu tekuya ngisa_ra̱ chji xi sa̱kure xuta xi je kixi ngixkun Na'enchana. Xi sjana̱ Na'enna Cristo Jesús xi kixi tsa'en kjua, nga kjua'e nixtjinbiu. 'Ba bi tu an tajngu sjana̱ chjibiu, 'ba=nde ko ngatsi'i xuta xi 'ñu inyakuyare nga kjua'e ngani.
55004009	Tixatiyachi_ri yojori nga ta'a ndibachunnaa̱.
55004010	Ngu Demas ngisa kitsimején xi tjin ngasun'ndio 'ba je kitsikumana̱ nga kiji naxinanda Tesalónica. Crescente je kiji nangi Galacia, 'ba Tito je kiji nangi Dalmacia.
55004011	Tu Lucas sani tijñakona̱ nga'e. Tinyisjai Marcos 'ba ndekue, ngat'a kui xi ku̱an kuasekona̱ nga sa'en xa xi tetsa'aa̱n.
55004012	Tíquico kitsikasia̱n naxinanda Éfeso.
55004013	'Ba kionga kjuendibai, ndekochi najñu ndujuna̱ xi 'ejñaa̱ naxinanda Troas, ndaba Carpo. 'Ba nde ndekochi xujunna̱ ngayeje, 'ba xi ngisa 'ñu mejénna̱ nga kjuendekue kui xi kuandakoni tjiuxin.
55004014	'Ñu ch'o kitsikona̱ Alejandro, chinga xi tsinda tsajmi xi kicha ni. Na'enna Jesús xi be= jótsa'en sik'echji ngat'are xi kitsa'en.
55004015	'Ba nde ji tikuendai yojori ngat'are kui ngayeje, ngat'a 'ñu= tjimastike ngat'are en xi tenikja'axtiuya.
55004016	Nga titjun kitsikjantjaa̱ yojona̱ ngixkun xuta xo, tu'yá tsakasekona̱. Ngatsi'i kitsikumana̱. Bi ngatakjebere kuenda Na'enchana mé= xi kitsa'en.
55004017	Tunga Na'enna Jesús tsakaseko=na̱ 'ba kitsjana̱ kjua'ñu, tuxi nda kuán kitsikja'axtiuyaña̱ enre. Meni kjint'eni ngatsi'i xuta xi bi judío. 'Ba 'batsa'en kitsik'angina̱ Na'enna nga'a ts'a tjiuxo.
55004018	'Ba sik'angina̱ ngajinre ngayéje kjua xi ch'o tjin 'ba kueko=na̱ ña batexuma ngank'aa. ¡Ngatjas'ere kjuaje ka'nda ngantsjai nixtjin! 'Ba ngatjama.
55004019	Ta'e_ri kjuate'ndana̱ Prisca ko Aquila 'ba ko xi tjinduya ndaba Onesíforo.
55004020	Erasto tsik'ejña naxinanda Corinto. Trófimo kisatechi'in naxinanda Mileto 'ba kio kitsik'ejñaa̱.
55004021	Tixatiyachi_ri yojori nga ndibachunnaa̱ nga kje ba'ejín nixtjinre nch'an. Inyatsikasenri kjuate'nda Eubulo, Pudente, Lino, Claudia 'ba ko ngatsi'i nts'ia xi tjin nga'e.
55004022	Na'enna Jesucristo ngat'ejñakori. Ngatjas'e tsi'inu kjuandare Na'enchana.
56001001	An, Pablo, tetsikasia̱n xujunbi, xi jngu chu'ndare Na'enchana 'ba apóstore Jesucristo. Kitsa'e xana̱ nga be'ia̱ nijmi ngat'a tse'e enre, tuxi ngisa nda ku̱akjainnire xuta xi kiskja'ajin Na'enchana 'ba nga ngisa nda ku̱ankjinre kjuakixi xi sakuyare ngat'are jótsa'en tsje k'uendu ngat'are Na'enchana.
56001002	'Ba 'batsa'en skunre nga sa̱kure kjuabenichun xi bi fet'a. Na'enchana kitsuyatitjun kibiu nga kje tsa'enjín ngasun'ndio, 'ba kui niñajanni 'bonacha.
56001003	'Ba 'ejñatsejen enbi nixtjin xi kui je 'ejñaa̱, en nda xi an tetsikja'axtiuyaa̱ nganda'e, xi kuangantsja nga 'exana̱ Na'enchana xi tsik'angina.
56001004	Tetsikasenra̱ xujunbi Tito, xi joni ki'ndina̱ fa kuáin tu ngat'are mé= xi tu jngu makjainna. Ngatjas'eri kjuanda ko kjuaxiu xi tsjana Na'enchana ko Jesucristo xi tsik'angina.
56001005	Nga kitsik'ejñara̱ isla Creta kui= nga tuxi k'uendani xi kis'ejñat'ia kio 'ba nga xki naxinanda xi tjin kio kua'exa_ri nchja chinga xi tjin ngaya ningu, jotsa'en nga kixinra̱.
56001006	Ku̱an kua'e xare xuta xi nda titsa'en tuxi tu'yá kuanejeni, xi jngusa chjun tjinre, xi ki'ndire makjainre ngat'are Na'enchana 'ba xi bi tsure xuta nga tu kjuaska kjiya nindaku asa nga bi tsik'etjusun.
56001007	Ngu jngu xi kuasentitjunre xi makjainre ngat'are Na'enchana, xare kui nga sikuenda xi tse'e Na'enna. Kui= kjua ngatjas'e xanire jngu xuta xi nda titsa'en tuxi tu'yá ku̱an kuanejeni, xi bi nk'a kakun, xi bi stijnda, xi bi xuta ch'i, xi bi xuta kjanko, 'ba xi bi ton tsimején,
56001008	tusa xi tsjare nga'nde xuta ngaya ndaba, xi matsjare tsa'en xi nda, xi nda tsikja'etsjen, xi kixi fiko yojore, xi bekun Na'enchana, 'ba xi mare 'bechja'ndere yojore ngat'are xi bi nda.
56001009	Tjinne=re nga nda k'uejñatjo en xi tjinre kjuakixi xi kisakuyare, tuxi 'ba nde ku̱an kuaku ndiyanire xuta xi kja'ere nga kuakuyare xi kjuakixi, 'ba tuxi ku̱an si'indani kakun xuta xi stike xi kjuakixi.
56001010	Ngu ne nkjin tjin xi bi mejénre tsik'etjusun, xi nchja nijmi ngat'are en xi tumé chjire 'ba 'bonachare xuta. Kui fa xuta xi tsu ngayeje nga machjen nga xuta ku̱an circuncidar.
56001011	Kui xutabiu tjinnere nga s'e̱chja ts'a, ngat'a inyabakuya= mé= xi bi tjinni nga kuakuya, tuxi ton inyatsikejenni. 'Ba 'batsa'en inya'bejñure jo kji'i xuta xi tjin ngaya ni'ya.
56001012	Ka'nda jngu profeta xi ndekuini tse'e nchjabiu 'ba kitsu: “Xuta xi tse'e Creta en ndesu xi nchjantsjai. Jo=ni tjiuba ts'en, xuta xi bi tsere 'ba xi tse'é.”
56001013	'Ba kjuakixi= xi kitsu profetabiu. Kui= kjua machjenni nga 'ñu xukoye, tuxi kixi kuekoni kjuamakjainna
56001014	'ba tuxi bi kuinya ñojonni en chingare xuta judío xi tumé chjire 'ba ninga kjuatexuma xi tsja xuta xi minyat'axinre xi kjuakixi.
56001015	Xuta xi tsje tjin kjuafa'etsjenre tsje yeje mare tumeñu. Tunga jndi yeje= mare nitumeñu xuta xi bi tsje tjin kjuafa'etsjenre 'ba bi makjainre ngat'are Na'enchana, ngat'a inimare ko kjuafa'etsjenre jndi.
56001016	Kui xi tsu nga be Na'enchana, tunga mé= xi tsa'en bakutsejen nga bi kjuakixi nga makjainre ngat'are kui. Xutabiu ch'okun, bi tsik'etjusun, 'ba bi mare ña'an xi nda.
56002001	Tunga ji, tjinne=re nga kuakuye jofa tjin en nda xi bakuya.
56002002	'Ba t'in_ri nchja chinga nga kixi= ngatjiko yojore, nga nda ngatja'yaxuta, nga nda ngatatsikja'etsjen, nga nda ngatjamakjainre ngat'are xi makjainna, 'ba nga ngatjas'ere kjuanimejen ko kjuatsejnda.
56002003	'Ba yanchjin chinga 'ba nde tsa'en ngatjabekunntsjai Na'enchana. Bi ch'otsa'en ngatinchja ngat'are xuta 'ba bi yanchjin ch'i ngatjama. Tusa ngatakuya xi nda,
56002004	ngatatsikinyanga ndiya yanchjin xi sa'e nisti yanchjin ngisa nga simején xi'inre 'ba ko ki'ndire,
56002005	nga nda ngatatsikja'etsjen 'ba nga tsje ngat'endu, nga ngatatsikuenda ndaba, nga nda xuta ngatjama, 'ba nga ngisa ngi'nde ngatjiko yojore ngat'are xi'inre. 'Ba 'batsa'en bi ch'otsa'en kuinchjani xuta ngat'are enre Na'enchana.
56002006	'Ba nde 'batsa'enni, 'ba t'in_ri nchja nistiu nga nda ngatatsikja'etsjen.
56002007	'Ba ngayéje mé= xi si'en, nda ti'en, tuxi k'uejña kusunni_ri. Nga kuakuye, ngatja'yare nga kixi tjin kjuafa'etsjenri 'ba nga te'yakuin yojori.
56002008	En xi nda ngat'etju ndsu'bai xi bi ku̱anre kuaneje xuta, tuxi ku̱asubanire xuta xi mastikena ngat'a bi saku ndiyare jótsa'en ch'otsa'en kuinchja ngat'ana.
56002009	'Ba 'ba t'in_ri chu'nda xi tsindaa̱ nga ngantsjai ngisa ngi'nde ngatjiko yojore ngat'are naire, nga ngatatsik'etjusunre, nga bi nga'a ngatjama
56002010	'ba nga bi cheje ngatatsa'en. Tusa ngatakutsejen nga ma chunre ngat'are kui, tuxi ngayéje xi sa'en xianire nga nda tjin mé= xi kisakuyare ngat'are Na'enchana xi tsik'angina.
56002011	Ngu Na'enchana je 'ejñatsejen kjuanda xi ma tsik'angi ngatsi'i xuta.
56002012	'Ba kui xi bakuyana nga k'uechja'nde_ra yojona xi bi tsje ngixkun Na'enchana 'ba xi tsu yojona nga'e ngasun'ndio. 'Ba bakuyana ngayeje nga nda nikja'etsjian, nga kixi ña'an, 'ba nga 'yakuan Na'enchana nga tetsuba ngisa nga'e ngasun'ndio.
56002013	Ngu techuyaña nixtjin nga sichikunta'enna Na'enchana, nixtjin nga s'e̱jñatsejen kjuajere Jesucristo, Na'enna xi 'ñu je 'ba xi tsik'angina.
56002014	Kui xi kitsja yojore nga kjinik'en ngat'ana, tuxi 'echjintjai yejeni jena 'ba kitsitsjena nga kitsa'enna jngu naxinanda xi tse'e, xi ngayéje inimare mejénre sa'en xi nda.
56002015	Kui= kibi xi tjinnere nga kuakuya_ri xuta nga kuaku ndiya_ri 'ba xukoye. Ngatjabe xuta nga ji tjinri kjua'ñu. Tu'yá ngatjabetonri.
56003001	Tikja'etsjenya_ri xuta nga ngisa ngi'nde ngatjiko yojore ngat'are chikun 'ba ngat'are xutaxa. Ngatatsik'etjusun enre 'ba ngatja'betsubandantsjai nga sa'en xi nda.
56003002	'Ba bi ch'otsa'en ngatinchja ngat'are tu'ya xutañu 'ba tu'yá ngatafosiko. Tusa nda xuta ngatjama 'ba nimakjua ngat'axje yojore ngajinre ngatsi'i xuta.
56003003	Ngu nganda'eñu 'ba=nde jñu kis'e kjuafa'etsjenna. Bi nda kjinikja'etsjian, bi kjinik'etjusan, 'ba kis'ejñuna nga kuakjainna xi bi kjuakixi. Tu kui kjiña'an nkjin kuya tsajmi xi tsu inimana 'ba xi mejénre yojona. Tsiketsubajian kjuach'o ko kjuaxin kakun. Kuastikena xuta 'ba kuastichakaña xingia ngayeje.
56003004	Tunga Na'enchana xi tsik'angina kis'ejñatsejen kjuandare ko kjuanimejen xi tjinre ngat'are xuta.
56003005	Kui kitsik'angina. 'Ba bi ngat'a tsa kjiña'an xi nda tsa kui kjua kitsik'anginina, tusa ngat'a ja'anima_ra̱. Kitsitsje nganina nga kitsitsin nganina. Ngat'are Isennixtjintsjere kitsixatseya nganina.
56003006	'Ba niki kitsjafanina= Na'enchana Isennixtjintsjere ngat'are Jesucristo xi tsik'angina.
56003007	'Ba kitsikixiyana tu ngat'are kjuandare, 'ba 'batsa'en 'yaña nga sakuna xi techuya_ra, nga s'e̱na kjuabenichun xi bi fet'a.
56003008	Kjuakixi= enbiu 'ba mején=na̱ nga 'ñu k'uene_ri xuta ngat'are xi xia̱n, tuxi xuta xi je makjainre ngat'are Na'enchana tu kui sa sa'en xi nda. Ki=bi xi nda 'ba baseko ngatsi'i xuta.
56003009	Tunga bi nisin_ri en si xi nchja nijmiko xinkjin xuta ngat'are xujun ña kua'indut'a ja'enre ntjere xuta chingare ña kui jendibani, ninga ngat'are en xi fosiyako xinkjin, ninga ngat'are xi fosiyare ngat'are kjuatexumo. Ngu kibiu bi basekona 'ba tsajain ndiyare.
56003010	Tsa tjin xi kuakjanya xuta xi makjainre ngat'are Na'enna, chukue jngu asa jó ndiya. Tunga tsa bi tsisinri, tichuxjejin ngajinre xi makjainre ngat'are Na'enna.
56003011	Ngu je 'ye nga xi 'ba titsa'en, kui xi je kjinikjetsun kjuafa'etsjenre 'ba ndiyare je tsu'baya. Nde kui tifiko tajnguni yojore ña cha̱jaa̱.
56003012	Nga sikasenra̱ Artemas asa Tíquico, tixatiyachiri yojori nga ndibachunnaa̱ naxinanda Nicópolis. Ngu je 'batsa'en tejñandaa̱ nga kio kjua'ana̱ nixtjinre nch'an.
56003013	'Ba tisekoyeje Zenas, xuta xi nchjantjai xuta, ko Apolos, tuxi janda kuajendujuni ndiyare 'ba tumé chajare.
56003014	'Ba nga xuta xi tsajan ngatjamare nga tu kui sa'en xi nda 'ba ngatatsjare xuta mé= xi machjenre, tuxi bi tu kjuatjo k'uenduni.
56003015	Inyatsikasenri kjuate'nda ngatsi'i xuta xi tjindukona̱ nga'e. Ta'echi_ri kjuate'ndana̱ xuta xi 'ñu tsimejénna tu ngat'are kjuamakjain xi tjinna. Ngatjas'e tsi'inu kjuandare Na'enchana.
57001001	An, Pablo, tetsikasia̱n xujunbi, xi tekjiyaa̱ nduya tu kjuare nga tetsikja'axtiuyaa̱ en ndare Jesucristo, 'ba ko nts'ia Timoteo xi tijñakona̱ nga'e. Tetsikasenra̱ xujunbi Filemón, ji xi nimejénri̱ xi ndekui xa teña'anni joni ji̱n,
57001002	ko Apia xi ndichja mani, ko Arquipo xi 'ba nde tikjanntjai enre Na'enchana joni ña, 'ba ko xi makjainre ngat'are Jesús xi mañajan ni'yari.
57001003	Ngatas'enu kjuanda ko kjuaxiu xi tsjana Na'enchana ko Na'enna Jesucristo.
57001004	Nga fakua̱ Na'enchana, ji tenijinntsjai kjuafa'etsjenna̱ 'ba tsja_ra̱ kjuanda kui ngat'a tsiji.
57001005	Ngat'a tji'be=na̱ nijmi jótsa'en makjainri ngat'are Na'enna Jesús 'ba jótsa'en nimején kui 'ba ko ngatsi'i xuta tsjere Na'enchana.
57001006	'Ba mi'a_ra̱ Na'enchana nga kjuamakjainna xi tujngu ngatabasekori nga ngisa nda ku̱ankjinri ngayéje xi nda xi Na'enchana je kitsjana ngat'are Cristo Jesús.
57001007	Ne tsja tjinna̱ 'ba tisaku=na̱ kjua'ñukakun ngat'are kjuanimejen xi tijñajinri. Ngat'a ngat'ari ji, nts'ia̱, xuta xi makjainre ngat'are Na'enna Jesús kisaku nga'ñure inimare.
57001008	'Bamani, ninga tjinna̱ kjua'ñu ngixkun Cristo nga ku̱an k'uenera̱ mé= xi tjinnere nga si'en,
57001009	tunga tusa te'bets'ara̱ jngu kjuanda ngat'a nimején=ña xingia. An Pablo xi je kuachingaa̱ 'ba kjiyaa̱ nduya tu ngat'are Cristo Jesús,
57001010	temi'ara̱ jngu kjuanda ngat'are Onésimo. Kui xi je joni tsa ki'ndina̱ fa kuán nga'e ngaya nduyo ngat'a kuakjainre enre Na'enna nga jakuaa̱.
57001011	Kui xi nixtjin kuatse jan kuán ngat'ari joni xuta xi tumé chjire, tunga nganda'e je chjire ngat'ari 'ba ngat'ana̱.
57001012	'Ba tetsikasen nganira̱. Chjubetjai jo fani tsa an.
57001013	An mejénna̱ nga k'uejñako ngisana̱ tsakaiñu, tuxi kui kuasekonina̱ xa xi ji mejénri si'en ngat'ana̱ nganda'e nga tejñaa̱ nduya tu ngat'are nga tetsikja'axtiuyaa̱ en ndare Na'enna.
57001014	Tunga bi mejénna̱ tu chu̱ba̱ tsa'aa̱n, tsa bi tjijngu takuin, tuxi ngajin inimari kjuendibani kjuanda xi si'en 'ba bi an k'uenera̱.
57001015	Ngu tsa kui= kjua chuba nixtjin tsakasent'axinniri Onésimo, tuxi ngat'ari k'uejñantsjaini nganda'e.
57001016	Tunga nganda'e bi nde tsa joni jngu chu'nda xi tsindai. Tusa joni jngu xuta xi ngisa 'ñu chji ngisare nga ko mare jngu chu'nda. Ngat'a je kuán jngu nts'ia xi nimijáan. An 'ñu tsimijaa̱n, tunga ngisa 'ñu timején ngisai ji. Ngat'a xingia mani nga'e ngasun'ndio 'ba nts'ia mani ngat'are Cristo.
57001017	'Bamani, tsa mara̱ ji joni jngu xuta xi ñatjen ña'axai, chjubetjai Onésimo jofatsa'en chjubetjonaa̱ an.
57001018	Tsa tjin me=ñu xi ch'o kitsa'en asa tjin tsajmi xi tjenre tsiji, an tik'echjina tsajmibiu.
57001019	An Pablo ko ndsaa̱ tetsi'induña̱ xujunbi. An k'uechjaa̱ xi Onésimo tjenre tsiji, ninga bi sikja'etsjenyara̱ nga 'ba nde tjenri tsa'an ka'nda inimari.
57001020	Jun nts'ia̱, ti'en kjuandabi ngat'are Na'enna. Ta'e nga'ñuri inimana̱ ngat'are Cristo.
57001021	'Ba=tsa'en tetsi'indaa̱, ngat'a bere takuaa̱n nga kjuinu'ye enna̱ 'ba ngisa= nda si'an ngisai nga ku̱anre xi temi'ara̱.
57001022	'Ba kja'e tsajmi temi'a ngisara̱. 'Ba nde t'endai jngu nga'nde ni'yari ña ku̱an kuatejñaa̱, ngat'a bere takuaa̱n nga Na'enchana sjanu mé= xi techjo'o, nga ku̱an kjuikun_nuu̱.
57001023	Tetsikasenra̱ kjuate'ndare Epafras, xi 'ba nde tijñakona̱ nduya nga'e ngat'are en ndare Cristo Jesús.
57001024	'Ba nde tetsikasenra̱ kjuate'ndare Marcos ko Aristarco ko Demas 'ba ko Lucas, nchja xi ndekui xa inyatsa'enni joni an.
57001025	Nga Na'enna Jesucristo ngatatsichikunta'ennu.
58001001	A tu nkjin ka'a 'ba kja'e kjuanga tsa'en jako Na'enchana xuta chingana nga kitsikinchja nchja chinga profeta nixtjin kuatse jan.
58001002	Tunga nixtjin fet'a xi tetsuba nganda'e Na'enchana kitsikasen Ki'ndire nga kjuakona ngojore kui. Na'enchana ja'ba kitsu nga Ki'ndire tse'e ku̱an ngayéje xi tjin, 'ba kui= ngat'are nga kitsinda ngasun'ndio.
58001003	Ki'ndiu xi 'bejñatsejen yeje kjuajere Na'enchana, 'ba kui= xi isenre fa xi bakutsejen 'yá=ñu fani Na'enchana, 'ba kui xi tsa'en nga s'e ngayéje xi tjin tu ngat'are kjua'ñure enre. Kionga je 'echjintjai jena tuxi ku̱atsjeña, ngank'aa kik'ejña ngate kixire Na'enchana.
58001004	Ki'ndiu xi ngisa je kuán ngisa nga ko mare ankje, jotsa'en ngisa je ngisa ja'en xi kika'ere.
58001005	Ngat'a Na'enchana 'bi kitsure: “Ji xi Ki'ndina̱, an= ña̱ xi Na'enri mani nganda'e.” Tunga nijnguú ankje 'ba kik'inre. 'Ba ninga bi ngat'are jngu ankje kinchja Na'enchana nga 'ba kitsu: “An ku̱an Na'enre, 'ba kui ku̱an Ki'ndina̱.”
58001006	'Ba nga tsikasen masenre Ki'ndi titjunre ngasun'ndio, 'ba tsu: “Ngatsi'i ankjelere Na'enchana ngatatsichjire.”
58001007	Ngat'are ankjele= 'ba kitsu Na'enchana nga kinchja: “Na'enchana tsa'en ankjelere joni ntjo, 'ba joni najenre ndi'i tsa'en xi tsa'exat'are.”
58001008	Tunga ngat'are Ki'ndiu 'ba kitsu nga kinchja: Ji Na'en, ji xi kuatexumantsjai ka'nda nixtjin xi bi fet'a, 'ba si'ankixikixi=ni kjua nga kuatexumai.
58001009	Kjinimején mé= xi kixi tjin, 'ba kuastiche mé= xi bi nda. Kui= kjuañu kiskja'ajinniri Na'enchana xi Na'enri mani, 'ba ngisa kitsja ngisari kjuatsja nga ko mare xi tjindujinri.
58001010	'Ba 'ba nde kitsu ngisa: Ji Na'en, 'ndani ngatuts'inre tsajmi kjiñe'en ngasun'ndio, 'ba ko ndsai kjiña'anni ngank'aa.
58001011	Kjue ngayéje tsajmibiu, tunga ji kuenintsjaini. Ku̱achinga= ngayéje tsajmibiu joni tsa najñu.
58001012	Kjuakuye joni tsa chi̱nga, 'ba sik'antjaiye joni najñu xi baja xuta. Tunga ngat'ari ji, bi k'uantjaiye, 'ba bi kjue nuri.
58001013	'Ba kitsu Na'enchana: “Teni ngate kixina̱ ka'nda nga xi stikeri ngi ndsakui k'uendaa̱.” Tunga nijnguú ankje 'ba kik'inre.
58001014	Ngat'a ngatsi'i ankje isennixtjin nini xi tsa'exat'are Na'enchana 'ba nikasen tuxi kuasekoni xuta xi sa̱kure nga k'uangi.
58002001	Kui kjuañu tjinnere nga nda kuatesinni_ra kjuakixi xi kjinu'ya, tuxi bi xin kjuinña.
58002002	Ngat'a ka'nda en xi kitsikja'axtiuya ankje nixtjin kuatse jan kis'ere kjua'ñu, 'ba kisakure chji xi 'bakore ngatsi'i xuta xi kiskjeje nga bi kitsik'etjusun ion.
58002003	Kui= kjuañu nganda'e, ¿jótsa'en ku̱an k'uangiña tsa bi nda kuatesin_ra en nda xi tsik'angina? Na'enna Jesucristo fa tjun kitsuya jótsa'en ku̱an k'uangiña, 'ba 'batsa'en kitsuyakixi nganina xi kjint'ere nga 'ba kitsu.
58002004	'Ba Na'enchana 'ba nde yakutsejen nga kui enbi xi kjuakixi, nga kitsa'en chu̱ba̱ xi bakutsejen kjuajere ko kjua'ñure nga ko nkjin kuya kjuakun, 'ba nga kitsitsojosunna jotsa'en nga kui mejénre kjuanda xi tsjana Isennixtjintsjere.
58002005	Bi ngi kjua'ñure ankje 'ejña Na'enchana ngasun'nde xi 'batsa'en s'e̱, ngasun'nde xi techubani_ra nganda'e.
58002006	Tunga kua'indut'a xujun enre Na'enchana ña 'ba kitsu jngu xi kinchja: ¿'Yá=ñuni xuta nga ji tifa'etsjenri ngat'are? ¿'Yá=ñuni ki'ndire xuta nga ji tjimafori ngat'are?
58002007	Kui ngutjunchi ngisa ngi'nde kjiñe'en nga ko mare ankjelebiu, 'ba kjiñe'en rey xi tjinre kjuaje 'ba xi xiakun,
58002008	'ba ngi ndsaku kik'ejña ngayéje xi tjin. Nga 'endungi Na'enchana ngi kjua'ñure xuta ngayéje xi tjin, nijnguú tsajmi xi tjin 'ejñat'axin. Tunga nganda'e kje 'yajían tsa je tjindungi ngi kjua'ñure xuta ngayéje xi tjin.
58002009	Tunga te'yaña Jesús xi ngutjunchi ngisa ngi'nde kuán nga ko mare ankjelebiu. 'Ba te'yaña nga je kuán rey xi tjinre kjuaje 'ba xi 'yakun, ngat'a ja'a kjuabeya nga k'enntjai ngat'are ngatsi'i xuta. 'Ba kuán jo tjin kjuandare Na'enchana.
58002010	Na'enchana kitsa'en ngayéje xi tjin 'ba ngat'are Na'enchana tjindu tsajmibiu, 'ba kui kuamejénre nga nkjin ki'ndi sa̱kure kjuaje xi tse'e. 'Bamani, nda= kitsa'en Na'enchana nga kis'ejñandakjin Jesucristo ngat'are kjuanima xi kisakure, ngat'a kui xi sik'angi ki'ndibiu.
58002011	Ngat'a xi tsitsje xuta ko ngatsi'i xuta xi matsje, tu jngu mani Na'enre ngayeje. Kui kjua bi masubanire Ki'ndire Na'enchana nga nts'e tsure xutabiu.
58002012	Nga tsu ña kua'indut'a enre Na'enchana: Kue'e_ra̱ nijmi nts'ia̱ ngat'ari, 'ba sichjira̱ ngajinre xuta xi mañajan ngat'ari.
58002013	'Ba kitsu ngisa: Makjainna̱ ngat'are Na'enchana. 'Ba 'ba nde kitsu ngisa ngijngu ka'a: An nga'e, tesenkua̱ ki'ndi xi kitsjana̱ Na'enchana.
58002014	Ngat'a ki'ndibi jngu yojo xi ya'a, kui kjua Jesús ndekui yojo tsaka'ani ngayeje, tuxi kueyani 'ba 'batsa'en sikjekjuani xi tjinre kjua'ñure kjuabeyo, xi chanayiu.
58002015	'Ba 'batsa'en Jesús kitsindaini ngatsi'i xuta xi tsakjunre kjuabeyo xi 'endu joni chu'nda nixtjin xi kitsa'ere tsakaiñu.
58002016	Ngat'a 'yaña nga Jesús bi ankjele ja'ekaseko. Tusa ja'ekaseko xuta xi ntjere Abraham.
58002017	Kui kjua 'ba fa kuánni joni nts'e, tuxi je ku̱anni ngixkun Na'enchana jngu na'mi titjun xi fa'animare xuta 'ba xi kixi fiko xare, tuxi ku̱an k'uechjintjaini jere xuta.
58002018	'Ba ngat'a kui fa suba tsabe kjuanima 'ba kichut'ayako, 'ba nde tsa'en ma baseko nganda'e xi chut'ayako.
58003001	'Bamani, nts'ia̱ xi tsjio xi 'ba nde kinchjanu Na'enchana, tsjatsa'en tikja'etsjion ngat'are Cristo Jesús. Nikixiya ngat'are kui nga kui xi kjinikasen 'ba xi na'mi titjunna.
58003002	Xi kixi tsakasen ngixkun xi kitsja xare, jotsa'en Moisés 'ba nde kixi kiko xare ngajinre ngatsi'i xuta xi tse'e Na'enchana. Xuta xi tse'e Na'enchana, jo=ni jngu ni'ya.
58003003	'Ba ngisa= je ngisa kjuaje xi 'bakore Jesús nga ko mare xi 'bakore Moisés, jotsa'en ngisa je kjuaje sakure xuta xi tsinda jngu ni'ya nga ko mare kjuaje xi sakure ni'yo.
58003004	Niñare ni'ya xi tjin tjin= xi tsinda, tunga Na'enchana kitsinda ngayéje xi tjin.
58003005	'Ba Moisés kuán jngu chu'nda xi kixi kiko xare ngajinre ngatsi'i xuta xi tse'e Na'enchana, xuta xi ndaba Na'enchana mani. Kui xi kitsuyakixi ngat'are xi jaskan kuetsu Na'enchana.
58003006	Tunga ngat'are Cristo xi Ki'ndi kuán, kui xi kixi= fiko xare nga batexumare ndaba Na'enchana. 'Ba ni'yo, kuiña ña nganda'e, tsa tojo kixi kuinyajian mé= xi chun_ra 'ba xi tsja mana, ngat'a techuya_ra mé= xi sjana Na'enchana.
58003007	Kui kjuañu jotsa'en kua'indut'a xi tsu Isennixtjintsjere Na'enchana: Tsa nganda'e kjuinu'yo jndare,
58003008	bi taja ño'on inimanu, joni xuta xi 'ejñat'axin enna̱, nixtjin nga kiskut'ayakona̱ nangi t'axin.
58003009	Kio kiskut'ayakona̱ xuta chinganu nga skue mé= xi sa'aa̱n, nisi yachan nu tsabe mé= xi kitsa'aa̱n.
58003010	Kui kjua kuastikeña̱ xutabiu, 'ba 'bi kixia̱n: “Ngantsjai nixtjin bi kixi tjindu inimare, 'ba bi mejénre k'uetsumaya ndiya xi tsa'an.”
58003011	Ngajin kjuastina̱ 'ba fa kixinkixia̱, nga niñajanni kjua'as'en xutabiu nga'nde ña sikja'aya xuta xi tsa'an.
58003012	Tikuendo yojonu nts'ia̱, nga tu'yá ngatjas'e ngajinnu xi bi kixi tjin inimare, xi bi makjainre 'ba sikasent'axinre Na'enchana xi tijñakun.
58003013	Tusa nyujun nyujun ti'ñu kakun xingiu yejerañu “nganda'e” 'mi, tuxi tu'yá xi tjin ngajinnu k'onachanire je 'ba taja k'uejña inimare.
58003014	Ngat'a tsa janda kixi kjuinyajian ka'nda nixtjin xi fet'a nga xun_ra jotsa'en 'nda ngatitjunre, sakuna mé= xi tse'e Cristo.
58003015	Ngat'a fako ngisana enre Na'enchana ña 'batsa'en kua'indut'a: “Tsa nganda'e kjuinu'yo jndare, bi taja ño'on inimanu joni xuta xi 'ejñat'axin enna̱.”
58003016	¿'Yá= xuta xi kjint'e enre Na'enchana, tunga 'ejñat'axin? ¿A bi ngatsi'i xuta xi 'etjuko Moisés nangi Egipto?
58003017	¿'Ba 'yá= xuta xi Na'enchana kuastike yachan nu? ¿A bi xi kiskjeje, xi kis'endu mik'en yojore nangi t'axin?
58003018	'Ba kionga 'ba fa kitsukixi Na'enchana nga: “Niñajanni kjua'as'en xutabiu nga'nde ña sikja'aya xuta xi tsa'an”, ¿'yá= xi 'ba kitsure nga 'ba kitsu? ¿A bi tu ngat'are xuta xi bi kitsik'etjusun enre?
58003019	'Ba 'ba=tsa'en 'yaña nga bi kuán ja'as'en ngat'a bi kuakjainre.
58004001	Ngu, tijña=ngisa nganda'e enre Na'enchana xi titsuyatitjun nga kuitjas'ian nga'nde ña sikja'ayakua kui. Tunga tjinnere nga sikjo_ra yojona, tuxi bi s'e̱ni ngajinnu xi bi kjua'as'en nga'ndebiu.
58004002	Ngat'a 'ba=nde kis'eya nijmina en ndare Na'enchana ngayeje, jotsa'en kis'eya nijmire xutabiu. Tunga ngat'are kui, bi tsakaseko en xi kik'inya, ngat'a bi kuakjainre ngat'are xi kjint'e.
58004003	Tunga ña xi je kuakjainna kuitjas'en=ña nga'nde ña sikja'aya xuta xi tse'e Na'enchana, nga'nde xi kitsu nga 'ba kitsu: Ngajin kjuastina̱ 'ba fa kixinkixia̱, nga niñajanni kjua'as'en xutabiu, nga'nde ña sikja'ayakua̱ xuta xi tsa'an. 'Ba kitsu, nisi je kuajngure xare nixtjin nga kitsa'en ngasun'ndio.
58004004	Ngat'a 'batsa'en kua'indut'a enre Na'enchana ngat'are nixtjin xi mayatuni: Xi mayatuni nixtjin kuajngure ngayéje xare Na'enchana 'ba kitsikja'aya.
58004005	'Ba 'ba=nde tsu ngisa: Niñajanni kjua'as'en xutabiu, nga'nde ña sikja'ayakua̱ xuta xi tsa'an.
58004006	'Bamani, chaja ngisa xuta xi kjua'as'en nga'ndebiu. Ngat'a xuta xi tjun kis'eya nijmire en ndare Na'enchana, bi kitsik'etjusun ion 'ba kui= kjua bi ja'as'enni nga'ndebiu.
58004007	Kui kjuañu 'ba nde 'endani Na'enchana kja'e nixtjin, jngu nixtjin xi “nganda'e” 'mire. 'Ba jaskan nga je ja'a nkjin nu, kitsikinchja David ngat'are nixtjinbiu, jotsa'en je kua'indut'a nga'e: Tsa nganda'e kjuinu'yo jndare, bi taja ño'on inimanu.
58004008	Ngat'a tsa Josué kiko xutabiu nga'nde nga sikja'aya, bi kuinchjare Na'enchana jaskan ngat'are kja'e nixtjin.
58004009	Kui= kjuañu chaja ngisanire nga sikja'aya xuta xi tse'e Na'enchana, jotsa'en kitsikja'aya Na'enchana xi mayatuni nixtjin.
58004010	Ngat'a xi kjua'as'en ña sikja'ayako Na'enchana, kui xi je kuajngure xare, jotsa'en Na'enchana kitsikja'aya nga je kuajngure xa xi kitsa'en.
58004011	Kui kjua k'ueneni_ra yojona nga kuitjas'ian ña sikja'ayakua Na'enchana, tuxi bi s'e̱ni ngajinna jngu xi ska, nga kuajeya ndiyare xuta xi bi kitsik'etjusun ion.
58004012	Ngat'a tijñakun 'ba tjin=re kjua'ñu enre Na'enchana. Ngisa yojó ngisa nga ko mare ngayéje kicha xi yojó ngojó ngatere. Fa'as'enjin ion nga fu'i ngamasenre inimana ko kjuafa'etsjenna, 'ba ngamasenre ña 'bongi nindana ko xine nindana. 'Bejñatsejen mé= xi nikja'etsjian ko mé= xi tjin ngajin inimana.
58004013	Tsajain tsajmi xi kuanda xi bi tjibe Na'enchana. Tusa 'yare 'ba tjindu tsejen ngayéje tsajmibiu ngixkun xi tjinnere nga kua'era kuenda.
58004014	Kui kjua tjinnenire nga janda kixi kuinyajian mé= xi nikixiya. Ngat'a tjin=na jngu na'mi titjun xi 'ñu je xi ja'as'en ngank'aa, xi Jesús Ki'ndire Na'enchana.
58004015	'Ba na'mi titjunna, kui= xi mare fa'animara nga be kjua'indana. Ngat'a kui 'ba=nde kichut'ayako joni ña, tunga kui niñajanni kiskjeje.
58004016	Kui kjua bi kjuikunniña nga sitiñat'a 'ba xukua Na'enchana xi batexumana 'ba tsjana kjuandare, tuxi sa̱kunina kjuanima kakun ko kjuanda xi kuasekona nga kuitjaxtia kjuanima.
58005001	Ngat'a ngatsi'i xi na'mi titjun kuán chja'ajin ngajinre xuta xi yak'a 'ba ba'e xare nga kui sa'exantjaire xuta ngixkun Na'enchana, tuxi sjani chje 'ba sik'en tjiuba ngat'are jere.
58005002	'Ba mare fa'animare xuta xi bi nda mankjinre ko xi fi ndiya xi bi kjuakixi, ngat'a na'mi titjun, 'ba=nde inda titsubare ngayeje.
58005003	'Ba ngat'a inda titsubare, kui= kjua machjenni nga 'ba nde tsja chje xi tse'e ngat'are jere, jotsa'en tsja chje ngat'are jere naxinando.
58005004	'Ba ni'yá xi tu kuenda tse'e ma kjebe xa je xi tjinre jngu na'mi titjun. Tusa Na'enchana nchjare nga tsja xare, jotsa'en kinchjare Aarón nixtjin kuatse jan.
58005005	'Bamani, ninga Cristo bi nk'a ts'axje yojore, tsa tu kuenda tse'e na'mi titjun kitsa'en tajngu yojore. Tusa Na'enchana kiskja'ajin 'ba kitsure: Ji xi Ki'ndina̱, an= ña̱ Na'enri nganda'e.
58005006	'Ba 'ba nde tsa'en kua'indut'a enre Na'enchana ngayeje: Ji jngu na'mi kuáin ngantsjai nixtjin. 'Ba 'ba nde tjin xari joni xi tse'e Melquisedec.
58005007	'Ba kionga Cristo tsik'ejña ngasun'ndio, jako Na'enchana nga 'ñu kinchja 'ba kiski'ndakoni, 'ba tsi'are nga k'uejñat'axinre kjuabeyo. 'Ba yasen ñojon Na'enchana mé= xi kitsu, ngat'a kji'yakun Na'enchana ngat'are kui.
58005008	Ninga tsa kui xi Ki'ndire Na'enchana, ngajinre kjuanima xi kuata'en kuánre jotsa'en sik'etjusunre.
58005009	'Ba nga je kis'ejñandakjin, kuán kjua'bangi xi bi fet'a ngat'are ngatsi'i xuta xi sik'etjusun enre.
58005010	'Ba Na'enchana kitsa'en na'mi titjun nga kitsjare xa joni xare Melquisedec.
58005011	Ngat'are tsajmibi ne tjin ngisa mé= xi kuixii̱n. Tunga ne na'en tjin nga k'uejñatsijian, ngat'a bi nde ta'a mankjinninu.
58005012	Je nda'e kuakjainnu ngat'a tse'e Na'enna Jesucristo 'ba 'ba= tjinni nga je maestru kuon tsakaiñu, tunga machjennu nga tjin xi kuakuya nganinu xi tjun kisakuyanu ngat'are enre Na'enchana. Ngu jun je kuán ngañu joni ki'ndi nisti xi machjenre ndachiki, 'ba bi xichine xi taja.
58005013	Ngatsi'i xi baki, ki'ndi nisti ngisa 'ba kje bejín xi kixi tjin.
58005014	Tunga xichine xi taja, kui xi kjine xi je chinga, xi tsichjenntsjai kjuafa'etsjenre, tuxi beni mé= xi nda 'ba xi bi nda.
58006001	'Bamani, bi kuinyajinña ngajinre mé= xi tjun kisakuyana ngat'are Cristo, tusa tangin ndujukua xi tse'e Cristo xi sakuyare xuta chinga. Bi nde siku'bekun ngisaña xi tjun, xi tsu jó kji'i machjen nga sik'antjaiya kjuafa'etsjenna 'ba nga k'uejñat'axian mé= xi ña'an xi fikona kjuabeya, 'ba nga ku̱akjainna ngat'a tse'e Na'enchana.
58006002	Bi nde machjenninu nga sa̱kuya ngisanu ngat'are kjuasatenda, 'ba nga nts'ia fane_ra ndsa, 'ba nga kjua'aya nganire xuta ngajinre mik'en nga ku̱anre kjua nixtjin xi fet'ani.
58006003	K'uenda kibiu 'ba kuekondaja, tsa Na'enchana tsja'ndena.
58006004	Ngat'a ngat'are xuta xi je kitsa'ere kjuanda nga ku̱ankjinre xi tse'e Na'enchana, 'ba kitsitsjako xi tsjana Na'enchana, 'ba kisakut'are Isennixtjintsjere Na'enchana,
58006005	'ba kitsitsjajin en ndare Na'enchana ko kjua'ñu xi s'e̱ nixtjin xi sa'e ndiba,
58006006	tunga tsa kja'e ndiya skja'ajin xi je kiskut'a ngayéje kibiu, bi nde s'e̱ni jótsa'en nga ku̱an ku̱axatse ngani tuxi sik'antjaiyani kjuafa'etsjenre 'ba kjua'e ngani ngixkun Na'enchana. Ngat'a tu kuenda tse'e= tibat'a ngani kru Ki'ndire Na'enchana 'ba titsja'nde nga k'uejnucha ngani.
58006007	Ngat'a xuta xi janda makjainre, jo=ni nangi xi 'bingi tsi xi kjit'a ba'anere 'ba tsjare chan xi machjenre xuta xi tsa'exasun nangiu, 'ba Na'enchana tsichikunta'en.
58006008	Tunga ngat'are xuta xi kja'e ndiya kjebe, jo=ni nangi xi 'ba nde ba'anere tsi 'ba tusa na'ya ko na'yantsje tsja. Tumé chjire nangiu ya'a, 'ba tu je tsajmi xi bi nda ngixkun Na'enchana. 'Ba tu kuiti= ngisa.
58006009	Tunga ngat'are jun nts'e xi nimejée̱n, ninga tsa 'batsa'en tenukjuai̱, tunga be=re takui̱n nga jun sa̱kunu xi ngisa nda ngisa, xi tjenko kjua'bangi.
58006010	Ngat'a Na'enchana kixi= tsikona 'ba bi chi̱yajinre mé= xi kjiño'on 'ba jótsa'en kikakutsijion nga nimijíon kui, nga kjiña'axat'a_ru xuta tsje xi tse'e, jo teño'on ka'nda nganda'e.
58006011	Tunga mejénni̱ nga nga jngu jnguu jun kuakutsejenntsjo nga teño'on xi nda nga ko fa inimanu ka'nda ngantsjai nixtjin, tuxi k'uetjusunkjinni xi techuya_ru.
58006012	Bi mejénni̱ tsa tse'é kuon. Tusa chjungi_ru xuta xi inyamakjainre 'ba xi inyas'ere kjuaje kakun 'ba kui= kjua inyaxuntsjani xi kitsuyatitjun Na'enchana nga sjare.
58006013	Nga Na'enchana kitsuyatitjun ngat'are mé= xi sjare Abraham, ndekuini Na'enchana kitsika'anijin yojore ngat'are xi kitsu. Ngat'a tsajain xi ngisa je ngisa xi ku̱an sjare enre.
58006014	'Ba kitsu Na'enchana: “Kjuakixi= nga sichikunta'enra̱ 'ba 'ñu= nkjin sa'aa̱n ki'ndiri.”
58006015	'Ba ko kjuatsejnda kiskuya Abraham 'ba kisakure xi kitsuyatitjun Na'enchana nga sjare.
58006016	Nga xuta 'benda jngu kjua, tsja enre ngat'are xuta xi ngisa je ngisa nga ko mare kui. 'Ba tsa tjinkore kjua xinkjin, tsja enre ngat'are xuta xi ngisa je ngisa nga ko mare kui 'ba 'batsa'en s'enda tume kjuañu.
58006017	'Ba ngat'are Na'enchana, nga kitsuyatitjun mé= xi sja, kuamejénre nga k'uejñatsejenfare xuta xi xuntsja tsajmibiu nga niñajanni jó sa'en enre. Kui kjua 'ba nde kitsjani enre ngat'are kui fa kionga kitsuyatitjun mé= xi sja.
58006018	Ngojó en xi kitsu Na'enchana bi ma 'bantjaiya, 'ba bi ma 'bonacha Na'enchana nga nchja. 'Ba 'batsa'en ña xi temangint'ia tuxi kuasekonina nga sakuna kjua'ñu kakun nga xun_ra ngat'are xi techuya nga sjana Na'enchana.
58006019	Nga 'batsa'en techuya ngat'are Na'enchana, jo=ni kicha le'ba xi chanikja'ajin ngajin ndachikun, xi fajña'ñunire barku. Ngat'a nga techuya_ra mé= xi xuntsja, kui xi tsa'en nga s'ejngu inimana 'ba 'ñu tsikinyana. 'Ba fikona ka'nda nga'nde xi 'ñu tsje, nga'nde xi tijña ngastun najñu xi tjenchja ngamasenre ningu xi kjijña ngank'aa.
58006020	Ngat'a ja'as'en Jesús nga'ndebiu ngat'ana nga kijititjunna. Xi kuán na'mi titjun ka'nda ngantsjai nixtjin nga kitsa'ere xa joni xi tse'e Melquisedec.
58007001	Ngat'are Melquisedec, kui xi kuán rey nangi Salem 'ba 'ba nde na'mi xi tse'e Na'enchana xi tijña ngank'aa. Kionga ja'e ngani Abraham jaskan nga kitsa'enre nchja xi rey xi kiskjanko, Melquisedec kikja'aya ndiya 'ba kitsichikunta'en.
58007002	'Ba Abraham kitsjare jngu yá xi te ya ka'a tjinre ngayéje xi kitsa'en. Ja'en Melquisedec, kui xi tsunire “rey xi tjinre kjuakixi.” 'Ba rey xi tse'e Salem, kui xi tsunire “rey xi tjinre kjuaxiu.”
58007003	Tumé kua'indut'a ngat'are na'enre ko nare 'ba ko ntje xi jendibani Melquisedec, ninga nga kitsin 'ba ninga nga k'en. Jo=ni Ki'ndire Na'enchana 'ba tojo na'mi ka'nda ngantsjai nixtjin.
58007004	Chutsijon á tsa'en jeni Melquisedec. Ka'nda xuta chingana Abraham kitsjare jngu yá xi te ya ka'a tjinre ngayéje xi kitsa'en nga kiskjanko nchja xi rey.
58007005	'Ba=tsa'en kua'indut'a kjuatexumare Na'enchana nga na'mi xi ndibanire ntjere na'mi Leví tjinnere nga skjebe chjire naxinando jngu yá xi te ya ka'a tjinre ngayéje xi sakure, ninga xinkjin mani 'ba tu jngu ntjere Abraham ndibanire ngayeje.
58007006	Tunga Melquisedec xi bi ntjere na'mi Leví ndibanire, kui xi kisakure jngu yá xi te ya ka'a tjinre ngayéje xi kisakure Abraham 'ba kitsichikunta'en Abraham, xuta xi Na'enchana ja'ba je kitsuyatitjunre mé= xi sjare.
58007007	'Ba 'ba= tjin nga ngisa je ngisa xi tsichikunta'en nga ko mare xi nichikunta'en.
58007008	Ngat'are na'mi xi kjebechjire naxinando, 'ba=nde tu xuta xi 'me. Tunga enre Na'enchana be'ekixifani nijmi ngat'are Melquisedec nga jo=ni tsa tijñakun ngisa.
58007009	'Ba ma mixan nga na'mi xi ndibanire ntjere Leví xi kjebechji nganda'e 'ba nde 'echjire jngu yá Melquisedec kionga Abraham kitsjare jngu yá.
58007010	Ngat'a ninga kje tsiín Leví, jo=ni tsa tijñajin ngajin yojore Abraham nixtjin nga ja'ekja'aya ndiya Melquisedec.
58007011	'Ba xuta xi tse'e Israel kika'ere kjuatexumare Na'enchana nga tjinre xa Aarón, na'mi xi ndibanire ntjere Leví. Tunga bi kuajngunire xare na'mibiu nga kitsitsjekjin xuta. Kui= kjua kuachjenni nga ja'eni kja'e na'mi xi kitsa'exare joni xi tse'e Melquisedec 'ba bi joni xi tse'e Aarón.
58007012	Ngu, nga 'bantjaiya xare na'mi, 'ba=nde tjinnere nga nik'antjaiya kjuatexumo ngayeje.
58007013	Ngat'a xi nchjani enre Na'enchana, xi kua'ere xa joni xi tse'e Melquisedec, kui xi ndibanire kja'e ntjere xuta xi tse'e Israel, ña kje nisajnguú na'mi 'betukajin.
58007014	Ngat'a 'yare nga Na'enna Jesucristo jendibani ntjere Judá, 'ba ngat'a tse'e ntjebiu tumé kitsu Moisés nga kinchja ngat'are na'miu.
58007015	'Ba ngisa= nda s'ejñatsejen nga kjuakixi= mé= xi temixan, ngat'a jngu na'mi xatse xi joni Melquisedec je ja'e.
58007016	Bi kitsa'exare jotjin kjuatexuma xi tsuya nga ntje chinga kjuendibanire na'miu. Tusa kitsa'exare ngat'a tjinre kjua'ñu nga tijñakun ka'nda ngantsjai nixtjin. Ngat'a bi ma nikje.
58007017	Ngu 'ba=tsa'en nikixiya ña kua'indut'a ngat'a tse'e: Jngu= ni na'mi ka'nda ngantsjai nixtjin. 'Ba 'batjin xari joni xi tse'e Melquisedec.
58007018	'Bamani, kitukja'axin kjuatexuma chingó xi tse'e na'miu, ngat'a bi kis'ere kjua'ñu 'ba bi tsakasekona.
58007019	Ngat'a nimé kitsitsjekjin kjuatexumo. Tunga nganda'e tjinna jngu kjuachuya xi ngisa= nda. Ngat'are kui tenitiñat'a_ra Na'enchana.
58007020	'Ba Na'enchana kitsika'anijin yojore nga k'uetjusun ion nga kitsja xare Jesucristo nga na'mi ku̱an. Bi 'ba kuán nga kika'e xare na'mi xi yak'a.
58007021	Tunga ngat'are Jesucristo, Na'enchana kitsika'anijin yojore. Ngu 'ba=tsa'en kua'indut'a ña 'ba kik'inre: Kitsika'anijin yojore Na'enchana 'ba bi jó sa'en enre. Ji jngu na'mi kuáin ka'nda ngantsjai nixtjin.
58007022	'Ba 'batsa'en ngat'are Jesús Na'enchana 'endakokjua xuta xi tse'e, 'ba ngisa= nda kjua xatsebi nga ko mare xi chingo.
58007023	'Ba ne nkjin kuán na'mi xi yak'a, ngat'a kjuabeyo bi kitsja'ndere nga kuendujuko xare.
58007024	Tunga kui, bi kjuet'a xare ngat'a tijñakunntsjai.
58007025	Kui kjua manire tsik'angintsjai xuta xi tsitiñat'are Na'enchana tu ngat'are xare, ngat'a tijñakunntsjai ngantsjai nixtjin 'ba 'bets'antjaintsjai xuta xi tse'e.
58007026	Ngat'a jo=ni na'mi titjunbi xi machjenna, jngu xi tsje, xi bi tjinre kjuach'o, xi bi jndi, xi kji'naxjet'axin ngajinre xuta xi tjinre je 'ba kjinikijin ngank'aa.
58007027	Kui bi joni na'mi titjun xi yak'a. Bi tjinnere nga nyujun nyujun sja chje ngat'are jere 'ba jaskan ngat'are jere naxinando. Ngat'a jngu ka'a fani kitsja chje, nga kitsingantsja yojore.
58007028	Ngu kjuatexumo tsja xare joni na'mi titjun xuta xi indakjua. Tunga jaskan nga je kitsja Na'enchana kjuatexumo, 'ba=tsa'en kitsika'anijin yojore nga kitsja xare Ki'ndire xi tsjatsa'en kis'endakjin ka'nda ngantsjai nixtjin.
58008001	'Ba ngajinre ngayéje xi techuba nijmi_ra, kui=bi xi ngisa chjire: Nga tjinna jngu na'mi titjun xi 'ñu je, xi kik'ejña ngank'aa ña ngate kixire Na'enchana.
58008002	Xi tjinre xa nga'nde ña ngisa tsje. Nga'ndebiu tijña ngaya ningu xi najñute ni xi kjuakixi. 'Ba bi kui xi xuta kitsinda, Na'enchana suba.
58008003	Ngatsi'i na'mi titjun kitsa'exare tuxi sjani chje 'ba sik'enni tjiuba xi fechuko xuta. Kui= kjua na'mibi machjenni nga 'ba nde tsja chje.
58008004	Tsa nga'era ngasun'ndio tijña, bijín na'mi, ngat'a je tjin na'mi nga'e xi tsja chje jotsa'en kua'indut'a kjuatexumo.
58008005	Tunga na'mi xi tjin nga'e tsa'exaya nga'nde xi tu isenre ko nk'ianre xi tjin ngank'aa. 'Ba 'yaña kibi ngat'a kionga Moisés mején sinda ningu xi najñu teni, Na'enchana 'ba kitsure: “Nda chutsejen. 'Ba fa tjai ningu xi najñute jokji'i xi yakura̱ nga echuchunnaa̱ ngijñacho.”
58008006	Tunga nganda'e ngisa= nda ngisa xa xi kitsa'ere Jesucristo nga ko mare xare na'mi xi tjin ngasun'ndio, jotsa'en ngisa nda ngisa kjua xatse xi Na'enchana 'endako xuta nganda'e. Ngat'are Jesucristo 'endakoni kjua xatsebi ngat'a ja'ba je kitsuyatitjun nga sjare xuta tsajmi xi ngisa nda.
58008007	Tsa tuméra kichajare kjua xi tjun 'endako xuta Na'enchana, bijín kuachjen xi majóni.
58008008	Tunga bi kuatsjare Na'enchana xi kitsa'en xuta xi tse'e 'ba kitsu: Kjua'e= nixtjin, tsu Na'enchana, nga k'uendako ngañaa̱ kjua xatse xuta xi tse'e Israel ko xuta xi tse'e Judá.
58008009	'Ba kjua xatse xi texin_ra̱, bi ngusun nga ko xi 'endakua̱ xuta chingare, nixtjin nga yafengia̱ ntsja nga tso'oxjejia̱n nangi Egipto. Ngat'a bi kixi tsikinyajin kjua xi tjun 'endakua̱, 'ba kui= kjua kitsikumani_ra̱, tsu Na'enchana.
58008010	Tunga kui kjuabi xi k'uendakua̱ xuta xi tse'e Israel nixtjin xi sa'e ndiba, tsu Na'enchana. K'uejñaa̱ kjuatexumana̱ ngajin kjuafa'etsjenre, 'ba nde si'indut'a ngajin inimare. An ku̱aa̱n Na'enre, 'ba kui ku̱an naxinandana̱.
58008011	Bi nde 'batsa'en kuakuyanire xinkjin ninga nts'e, nga kuetsure nga ngatjabexkun Na'enchana. Ngat'a ngatsi'i skuexkunna̱, ka'nda xi ngisa ki'ndi ka'nda xi ngisa chinga.
58008012	'Ba sichat'a_ra̱ jere, 'ba bi nde sikja'etsjenyaña̱.
58008013	Nga Na'enchana nchja ngat'are jngu kjua xatse, tsu=nire nga je chinga xi tjun. 'Ba xi je chinga 'ba xi bi nde chjinire, kui xi bi nde tsé ku̱anire.
58009001	Ngu kjua xi tjun 'enda Na'enchana kitsuya jótsa'en kjuinichjire, 'ba kis'ere nga'nde tsje xi kis'ejña nga'e ngasun'ndio.
58009002	'Bitsa'en kuanda ningu xi najñute ni ko jó nga'nde. Nga'nde xi tjun, kui xi kik'in nga'nde tsje. Kio kis'ejña tsajmi ña tí ndi'i aseti 'ba kisasen yamixa xi s'endusun niñuxtila xi joni chje.
58009003	'Ba ngamasenre ngojó nga'ndebiu, kis'etjenchja jngu najñu. 'Ba ngastun najñubiu kis'ejña nga'nde xi majóni xi nga'nde xi ngisa tsje kik'in.
58009004	Kio kisasen altar xi oro ni ña tisun tjingusja. 'Ba nde kio kis'ejña kaxa xi oro yajun yejere, xi bakutsejen nga Na'enchana 'endako kjua xuta xi tse'e. 'Ba ngaya kaxabiu kis'ejñaya jngu chutsin xi oro ni ña kixinya tsajmi xi mana 'mi. 'Ba nde kis'ejñaya yanisere Aarón xi kuaxkjuenya ngani, 'ba ko ndiojote xi kua'indut'a kjuatexumo.
58009005	'Ba ngasun nk'are kaxabiu kixinyasun xi querubin 'mi xi yakutsejen kjuajere Na'enchana nga kitsja nk'ianre ko jngare nga'nde ña machat'a je. Tunga bi machjen nga ngisa tsé kjuinukjua ngat'are tsajmibiu nganda'e.
58009006	'Ba nga je 'batsa'en s'enda tsajmibiu, 'batsa'en fa'as'enntsjai na'miu nga'nde xi tijña titjun nga tsa'en xare.
58009007	Tunga ngat'are nga'nde xi majóni, tu kui sani na'mi titjun fa'as'en kio, 'ba nga xki nu jngu ndiya fa'as'en sa. 'Ba tjinnere ba'a jin nga fa'as'en nga'ndebiu, tuxi sjani chje ngat'are jere 'ba ngat'are jere naxinando nga tsajngije 'ba ngat'are je xi tsixujin nga tjijñure.
58009008	'Ba 'batsa'en Isennixtjintsjere Na'enchana yakutsejen nga bi ma fa'as'en xuta nga'nde xi ngisa tsje, nga tojo sejña ngisa nga'nde xi titjun.
58009009	Ngayéje tsajmibiu baku chuyana jó chun nixtjin xi tetsuba nganda'e. Ngat'a chje ko tjiuba xi nik'en bi mare tsitsjekjin kjuafa'etsjenre xuta xi 'batsa'en tsichjire Na'enchana.
58009010	Kibiu tu ngat'are xichine sani 'ba ngat'are mé= xi 'yu 'ba ngat'are jótsa'en tsitsje yojore xuta ngixkun Na'enchana. Kui xi tu tsajmi sunnk'a xi tjinnere k'uetjusun ka'nda nga sixatseya Na'enchana xi tjin.
58009011	Tunga je= ja'e Cristo 'ba nganda'e kui= xi na'mi titjunre kjuanda xi sakuna ngat'a kui ja'as'en ningu xi najñute ni xi ngisa nda ngisa 'ba xi kjuakixikjin, xi bi xuta kitsinda, 'ba xi bi ngasun'ndio tse'e.
58009012	'Ba jngu ndiya sani ja'as'en nga'nde xi ngisa tsje, 'ba bi ko jinre natendsu ninga tse'e ki'ndi ndija ja'as'enko. Niki jinre fani kiko 'ba 'batsa'en 'echjintjaini jena nga kitsindaina ka'nda ngantsjai nixtjin.
58009013	'Ba jinre tjiundija ko natendsu 'ba ko chojore ki'ndi ndija xi ti, kui xi s'etsojojunre xuta xi bi tsje ngixkun Na'enchana. 'Ba kjuakixi= nga matsje nga'e ngasun'ndio tsakaiñu.
58009014	Tunga tsa 'batjin, ¿a bi ngisa tjinre kjua'ñu jinre Cristo? Ngat'are Isennixtjintsje xi tijñakun nixtjin xi bi fet'a Cristo kitsingantsja yojore joni chje xi niki tsje ngixkun Na'enchana. Kui kjua jinre Cristo tsitsjeni kjuafa'etsjenna, tuxi bi nde si'anña xi fikona kjuabeya, tusa sichji_ra Na'enchana xi tijñakun.
58009015	'Bamani, Cristo k'enntjai ngat'are xuta 'ba 'batsa'en kitsindaini ngat'are jere xi kitsa'en kionga chji ngisare kjua xi tjun 'enda Na'enchana. 'Ba ngat'are Cristo 'enda kjua xatse Na'enchana, tuxi ku̱an sa̱kunire xuta xi nukjuare ngat'are kui kjuanda xi kitsuyatitjun nga sjantsjaire.
58009016	Joni xuta, nga kje 'mejín, 'benda jngu xujun xi tsu mé= xi ku̱atse'e ki'ndire. Tunga bi ku̱an xuntsja ki'ndibiu tsajmibiu, tsa kje 'mejín xi 'ba 'batsa'en kitsi'indu.
58009017	Ngat'a tu kio=nga chjire mé= xi 'enda xutabiu nixtjin nga kui kueya. Tunga tsa tijña ngisa, kjeé chjiíre xujunbiu.
58009018	'Ba 'ba nde kitsa'en Na'enchana. 'Ba nde ko jin 'endakoni kjua xi tjun 'enda.
58009019	Ngat'a 'ba kitsa'en Moisés nga kitsuyare ngatsi'i xuta naxinando nga jngu kjuatexuma xi kua'indut'a kjuatexumo. Kiskjebe jinre ki'ndi ndija ko tse'e natendsu nga kitsik'atjijinko nanda, 'ba kitsungijinkoni tsanga ini ko ya isopo. 'Ba kitsichjen nga 'etsojojunre xujun kjuatexumo ko ngatsi'i xuta naxinando.
58009020	'Ba 'bi kitsu Moisés: “Kui jin kibi xi titsa'en nga chjire kjua xi ti'bendakonu Na'enchana, xi kitsu nga si'on.”
58009021	'Ba nde 'etsojojunre jinbiu Moisés ningu xi najñute ni 'ba ko ngayéje tsajmi xi machjen nga nichjire Na'enchana.
58009022	Jotsa'en kua'indut'a kjuatexuma, ngayéje xi tjin, ko jin tjinnere ku̱atsjeni. 'Ba bi machat'are jere xuta tsa bi k'uesten jin.
58009023	'Batsa'en kuachjen nga kjinitsje tsajmibiu, xi tu kusunre sa xi tjin ngank'aa. Tunga ngat'are xi tjin ña ngank'aa fa, machjen=re chje xi ngisa nda ngisa nga ko mare jinre tjiuba.
58009024	Ngat'a Cristo bi ja'as'en nga'nde xi ngisa tsje xi ntsja xuta kuandakoni, xi tu kusunre sa xi kjuakixiu. Tusa ja'as'en ña ngank'aa fa 'ba tijña ngixkun Na'enchana nganda'e nga tinchjantjaina.
58009025	'Ba bi ja'as'en tuxi nkjin ndiya sjani chje yojore, jotsa'en fa'as'en na'miu nga'nde xi ngisa tsje nga xki nu fa'as'enko jinre tjiuba.
58009026	Tsa 'bara tjin, nkjinru ndiya k'en tsu'ba ka'nda nga kuanda ngasun'ndio 'ba ka'nda nganda'e. Tunga jngu ndiya sani yakutsejen yojore nixtjin xi fet'a xi tetsuba nganda'e, 'ba kitsingantsja yojore joni chje, tuxi 'ejñat'axinni jio.
58009027	'Ba jotjin nga ngatsi'i xuta tjinnere nga jngu ndiya kueya sa, 'ba jaskan kjua'e nixtjin nga ku̱anre kjua,
58009028	'ba=nde Cristo jngu ndiya sa kuangantsja joni chje nga ja'axin jere nkjin xuta. 'Ba kjua'e=ngani xi majóni ndiya, tunga bi nde nga kua'anijinni jere xuta, tu kui sani nga sik'angi xi inyakuyare.
58010001	Ngat'a kjuatexumare Moisés, kui= xi tu nk'ianre tsajmi nda xi sa'e ndiba, 'ba bi fa kui tsajmi xi ndo. Kui kjua kjuatexumo niñajanni mare tsitsjekjin xuta xi xki nu tsitiñat'are Na'enchana nga tsjantsjai ndekuini chje.
58010002	Ngat'a tsa jngu ndiyara matsje xuta xi 'batsa'en tsichjire Na'enchana, bi nde jndi s'e̱ni kjuafa'etsjenre 'ba bi nde sjani chje.
58010003	Tusa chje xi tsja, kui= xi tsikja'etsjenyare xki nu nga tjinre je.
58010004	Ngat'a jinre tjiundija ko xi tse'e natendsu bi mare kja'axin je.
58010005	'Bamani, kionga Cristo ja'e ngasun'ndio, 'bi kitsu: Bi kjinimején tjiuba xi nik'en ko chje. Tusa kik'ejñandanaa̱ jngu yojo.
58010006	Bi kuatsjari tjiuba xi ti, ninga xi nik'en nga s'echjintjai ngat'are je.
58010007	'Ba kio kixia̱n: “Nga'e tesiaa̱n, ja'e=ña̱ tuxi sik'etjusunña̱ xi ji mejénri, Na'en, jotsa'en kua'indut'a enri ngat'ana̱.”
58010008	'Bi kitsu titjun nga kinchja: “Bi kjinimején ninga bi kuatsjari tjiuba xi nik'en ko chje ko tjiuba xi ti 'ba ko xi nik'en nga machjintjai ngat'are je.” 'Ba kitsu, ninga tsa 'batsa'en kua'indut'a kjuatexumo nga tjinnere nga sja xuta tsajmibiu.
58010009	'Ba jaskan kitsu ngisa: “Nga'e tesiaa̱n. Ja'e=ña̱ tuxi sik'etjusunña̱ xi ji mejénri.” 'Ba 'batsa'en 'ejñat'axinni xi tjun, tuxi 'ejñani xi majóni kjua.
58010010	'Ba ngat'a kitsik'etjusun Jesucristo mé= xi mejénre Na'enchana, kui= kjua je matsjeña nga jngu ndiya sa kitsingantsja yojore joni chje.
58010011	'Ba ngatsi'i na'mi nyujun nyujun tsik'etjusun xare. Nkjin ndiya tu jngusa xa tsa'en nga tsja chje, chje xi niñajanni mare kja'axin je.
58010012	Tunga Cristo jngu ndiya sani ka'nda ngantsjai nixtjin kitsja jngu sa chje ngat'are je, 'ba kio kik'ejña ngate kixire Na'enchana.
58010013	'Ba kio tijña nga tikuya 'nda nga Na'enchana sik'endungi ndsaku xuta xi stike.
58010014	Jngu sani chje kitsja tuxi kitsikixikjinni ka'nda ngantsjai nixtjin xuta xi kjinitsje.
58010015	'Ba Isennixtjintsjere Na'enchana tsuyakixina nga 'ba tsu:
58010016	Kui= kjuabi xi k'uendakua̱ xutabiu, nga kjuet'a nixtjinbiu, titsu Na'enchana. K'uejñaa̱ kjuatexumana̱ ngajin inimare, 'ba nde si'indut'a ngajin kjuafa'etsjenre.
58010017	'Ba bi nde sikja'etsjenyaña̱ jere ko kjuach'ore.
58010018	'Ba kionga nichat'a je, bi nde machjenni nga nik'en ngisa tjiuba ngat'are je.
58010019	'Bamani nganda'e nts'ia̱, ngat'are jinre Jesús= tjinna kjua'ñukakun nga bitjas'ian nga'nde xi ngisa tsje.
58010020	Ngat'a Jesús kiskjex'ana jngu ndiya xatse xi fi ña kuetsubachan, ndiya xi fa'axtiuni najñu xi tjenchja nga'nde xi ngisa tsje. Ngat'a kitsingantsja yojore, je kitju'i ndiyabiu.
58010021	'Ba tjin=na jngu na'mi je xi batexuma ni'yare Na'enchana.
58010022	Kui kjua sitiñat'ani_ra Na'enchana nga koni nga kixi tjin inimana 'ba nga bi jó kji'i kjuamakjainna. Ngat'a je kuatsje inimana 'ba bi nde jndi tjinni kjuafa'etsjenna, 'ba je kjinichunre yojona ko nanda tsje.
58010023	Bi jó ján kjua kakuan. Tusa kixi kuinyajian mé= xi nikixiya nga techuya_ra, ngat'a Na'enchana sik'etjusun mé= xi tsuyatitjun nga sa'en.
58010024	kuinyisjai ndiya_ra jótsa'en nga kuisekua xingia nga s'e̱ngisana kjuanimejen 'ba nga si'an ngisa xi nda.
58010025	Bi k'uejña kibiu nga janda ku̱añajankua= xingia, jo inyatsa'en yak'a. Tusa si'ñu kakunkaña xingia, 'ba ngisa 'ba si'an ngisa ngat'a te'yaña nga je tifechutiña nixtjin nga kjua'e Na'enna Jesús.
58010026	Ngat'a tsa 'ya nga je nini xi teña'an 'ba janda 'ba si'an ngisa, ninga tsa je kji'ya xi kjuakixi, bi nde tjinngi sani chje xi ku̱an s'e̱chjintjai jena.
58010027	Tu techuyakun ngisa_ra nixtjin kun nga ku̱an kjua, kionga ko ndi'i xi 'ñu sikjekoni Na'enchana xuta xi stike.
58010028	'Ba xi bi kuakjainre nga sik'etjusun kjuatexumare Moisés, kjinik'en nga ni'yá ja'animare ngat'are kui, koni enre tsa jó asa ján xuta xi kuetsuyakixi je xi kitsa'en.
58010029	'Ba tsa 'batsa'en 'ñu kun tjinni kjuatexumo, ¿jó= kuata'en xi tibasene Ki'ndire Na'enchana? ¿Jó= kuata'en xi tu kjuatjo tjimare jin xi 'endakoni Na'enchana kjua xatse xi 'enda, jin xi kitsitsjeni xuta xi 'ba titsa'en? ¿Jó= kuata'en xi ch'otsa'en nchja ngat'are Isennixtjintsje xi tsja kjuandare Na'enchana? 'Ñu= tse kjuanima xi sa̱kure xi 'ba titsa'en.
58010030	Ngu 'yaña nga 'ba kitsu Na'enchana: “An= ña̱ xi singuajaa̱, an k'uechji_ra̱ xuta mé= xi 'bakore.” 'Ba 'ba nde kitsu: “Na'enchana sa'enre kjua naxinandare.”
58010031	¡Á tsa'en kunni nga ngaya ntsja Na'enchana xi tijñakun ska̱ya xuta!
58010032	Tikja'etsjen_ru yojonu nixtjin kuatse jan, nga kuakjain titjunninu ngat'are Na'enna. 'Ñu= kixi tsikinyo nga kichukjuakonu kjuanima xi tsitjaxtiu.
58010033	Sa'ba ch'o kik'innu 'ba ch'o kjinikonu ngixkun naxinando, 'ba sa'ba tsikiseko xingiu kionga ndekuini tsajmi kuata'en.
58010034	'Ba nde ja'animanu xi kjiyuya nduya, 'ba kjinikjon nga kichja'anu xi tjinnu. Tsja kuánnu nga 'ba kuato'on, ngat'a 'yañu nga ngank'aa tjinnu xi ngisa nda ngisa xi bi fe.
58010035	'Bamani bi nikje_ru kakún, ngat'a tse chji xi sa̱kunu tsa bi sichojo ngat'are mé= xi techuya_ru.
58010036	'Ba= tjinni nga ska̱konu xi temato'on, tuxi ku̱an si'anñu xi mejénre Na'enchana 'ba 'batsa'en sa̱kunu xi kitsuyatitjun nga sja.
58010037	Ngat'a 'batsa'en kua'indut'a enre Na'enchana: Xi tjinni nga kjua'e ichi ichi chaja ngisare nga kjua'e, bi nde k'uandayanire.
58010038	Xuta kixi xi tsa'an k'uejñakun tu ngat'are nga makjainre. Tunga tsa siku'be ngani ngastun, bi nde tsja s'e̱nina̱ ngat'are kui.
58010039	Tunga ña, bi xuta xi fini ngastun kuáan xi fi ña cha̱jaa̱. Tusa makjainna ngat'a tse'e Na'enna 'ba 'batsa'en 'bangiña.
58011001	Nga makjainna ngat'a tse'e Na'enchana, 'yakixi=ña nga sakuna xi techuya_ra 'ba be=re takuan nga kjuakixi= mé= xi bi te'ya.
58011002	Ngat'a kuakjainre xuta xi kis'e nixtjin kuatse jan, kui= kjua nda kjinukjuani ngat'are kui.
58011003	Ngat'a makjainna, kui kjua 'yaña nga en xi 'etjuni ts'a Na'enchana kitsa'enkoni ngasun'ndio 'ba mankjin=na nga tsajmi xi 'yare kuandani xi bi matsejen.
58011004	Ngat'a kuakjainre Abel, kui kjua kitsjanire Na'enchana chje xi ngisa nda ngisa nga ko mare xi kitsja Caín. Ngat'a kuakjainre, kui= kjua Na'enchana kitsuni nga kui jngu xuta kixi 'ba kiskjebetjo chjere. 'Ba ninga je k'en Abel, tibaku chuya ngisana jótsa'en kuakjainre.
58011005	'Ba ngat'a Enoc kuakjainre, kui= kjua Na'enchana kiko tjikunni ngank'aa 'ba bi k'en. Bi nde kuasjaini, ngat'a Na'enchana kiko. 'Ba nga kje tjubejín, ja'ba nda kjinukjua ngat'are ngat'a kitsa'en xi kuatsjare Na'enchana.
58011006	Tunga tsa bi makjainre xuta, niñajanni sa'en xi matsjare Na'enchana. Ngat'a xi mejénre sitiñat'are Na'enchana, tjinnere nga ku̱akjainre nga kui tijña 'ba nga sjare chjire xuta xi mangisjai kui.
58011007	Ngat'a Noé kuakjainre, kui kjua kitsik'etjusunni ion nga Na'enchana kitsuyatitjunre ngat'are nga ku̱an tsajmi xi kje 'yaáre, 'ba kitsinda jngu barku nga kitsik'angi xinkjin. 'Ba ngat'are kjuamakjainbiu, jo=ni tsa yaneje xuta xi yak'a tuxi ku̱anire kjua. 'Ba ngat'a kuakjainre, kuakixi= ngixkun Na'enchana.
58011008	Ngat'a Abraham kuakjainre, kui= kjua kitsik'etjusunni ion nga kik'inre nga ngatji nangi xi jaskan kua'ere, 'ba 'etju 'ba bi be ñá ñá kiji.
58011009	Ngat'a kuakjainre, kui= kjua kuánni jngu xuta xi xin nangire nga tsik'ejña nangi xi ja'ba je kitsure Na'enchana nga sjare. Ni'ya xi najñute ni tsik'ejñaya, jotsa'en tsik'endu Isaac ko Jacob nga jaskanñu, xi 'ba nde kuatse'e ngayéje xi ja'ba je kitsure Na'enchana nga sjare.
58011010	'Ba kitsa'en Abraham, ngat'a kiskuyare nga k'uejña naxinanda xi 'ñu sejña xjo tuts'in, xi Na'enchana sa'en isenre 'ba sinda.
58011011	'Ba ngat'a kuakjainre ngayeje, kui= kjua kitsa'e nire nga'ñu nga na'en ku̱an, ninga je 'ñu chinga 'ba 'ndikoni Sara, ngat'a kuakjainre nga Na'enchana sik'etjusun nga ko fani kjuakixi mé= xi kitsuyatitjunre.
58011012	Ninga tsa bi nde tjinnire nga'ñu ngajin yojore, kis'ere ntje xi 'ñu nkjin kuán joni niñu xi tjin ngank'aa 'ba joni tsumi xi tjin ndai ndachikun xi bi ma s'exki.
58011013	Ngatsi'i xutabiu jesun 'ba ka'nda kje sakuúre xi kitsuyatitjun Na'enchana nga sjare. Tunga kuakjainre, 'ba tu kjin tsabe tsajmibiu 'ba kuatsjare ngat'are, 'ba tsabere yojore nga xuta xi xin nangire, xi tu tsik'etsumasun nga'e ngasun'ndio.
58011014	'Ba xi 'ba tsu, bakutsejen nga inyamangisjai xi nangire fa.
58011015	Ngat'a tsa tojo kitsikja'etsjenra ngat'are nangi ña 'etjuni, kuán= kiji ngani nga'ndebiu tsakaiñu.
58011016	Tunga kuamején=re jngu nangi xi ngisa nda ngisa, kui xi tsunire xi tjin ngank'aa. Kui kjua bi masubanire Na'enchana nga 'batsa'en 'yare nga kui xi Na'enre xutabiu, ngu kui je 'endare jngu naxinanda.
58011017	Ngat'a kuakjainre Abraham, kui= kjua kitsjani Isaac joni chje, nga kiskut'ayako Na'enchana. Kuán kakun nga sja joni chje ki'ndire xi jngututu mani, ninga tsa ngat'are ki'ndiu kitsuyatitjunni Na'enchana
58011018	nga 'ba kitsure: “Ngat'are Isaac ndibanire ntje xi s'e̱ri.”
58011019	'Ba Abraham kitsikja'etsjen nga Na'enchana tjinre kjua'ñu nga sikja'aya nganire xuta ngajinre mik'en, 'ba kui= kjua kixuntsja ngani ki'ndire joni tsa ja'aya nganire.
58011020	'Ba ngat'a Isaac kuakjainre, kui kjua kitsichikunta'enni Jacob ko Esau nga kitsuya xi jaskan s'e̱re.
58011021	Ngat'a Jacob kuakjainre, kui kjua nga je mején kueya, kitsichikunta'enni nga jngu jngu ki'ndire Kuse 'ba kitsichjire Na'enchana nga kitsikindit'a yanisere.
58011022	Ngat'a Kuse kuakjainre, kui kjua nga je mején kueya, kitsuyani nga kjua'e nixtjin nga k'uetju xuta xi tse'e Israel nangi Egipto 'ba 'exa jó kjuiniko nindare.
58011023	Ngat'a xichare Moisés kuakjainre, kui kjua ján sa kitsik'ejña'moni ki'ndiu, ngat'a tsabe nga tsja kji'i ki'ndiu 'ba bi kitsakjunre kjuatexuma xi ts'axje reyre nangi Egipto.
58011024	Ngat'a Moisés kuakjainre, nga je chinga, bi nde kitsikjainni nga ki'ndire ki'ndi chjunre Faraón k'uinre.
58011025	Tusa kuamejénre nga 'ba nde kjua'ako kjuanima naxinandare Na'enchana 'ba bi nga sitsjajin ngutjun kjuatsja xi tsja je.
58011026	'Ba kitsikja'etsjen nga ngisa chji ngisare kjuanima xi ja'axtiu ngat'are Cristo nga ko mare kjuanyina xi tjin Egipto, ngat'a kiskuya=re chji xi jaskan sa̱kure.
58011027	'Ba ngat'a kuakjainre, kui= kjua 'etjuni nangi Egipto 'ba bi kitsakjunre kjuastire rey. 'Ba janda kitsi'ñu kakun, ngat'a jo fani tsa tsabe Na'enchana xi bi matsejen kuánre.
58011028	'Ba ngat'a kuakjainre ngayeje, kui= kjua ts'axjeni s'i pascua 'ba 'exa nga jin s'e̱tsojojunre xuntja ni'ya, tuxi ankje xi sik'en ki'ndi titjunre xuta xi tse'e Egipto bi sikoni ki'ndi titjunre xuta xi tse'e Israel.
58011029	Ngat'a xuta xi tse'e Israel kuakjainre, kui= kjua ja'axtiuni Ndachikun iniu joni tsa nangi kixi. Tunga xuta xi tse'e Egipto jesunjin nanda nga 'ba nde kuamejénre kjua'axtiu nga tjenngire.
58011030	'Ba ngat'a kuakjainre ngayeje, kui= kjua tsixuyani xjore naxinanda Jericó, jaskan nga yatu nixtjin tsik'etsumandaire xuta xi tse'e Israel.
58011031	Ngat'a kuakjainre chjun masen Rahab, kui= kjua bi ñatjen k'enkoni xi bi kuakjainre nga sik'etjusunre Na'enchana, ngat'a nda kiskjebetjo nchja xi tse'e Israel xi echukutsejen'ma nga'ndebiu.
58011032	'Ba ¿mé= xi xin ngisaa̱? Bi ku̱annina̱ chuba tsa kuinchjaa̱ ngat'are Gedeón, Barac, Sansón, Jefté, David ko Samuel 'ba ko nchja chinga profeta.
58011033	Ngat'a kuakjainre xutabiu, kui= kjua kitsa'enni nga kiskjanko rey, 'ba kixi kitsa'en kjua, 'ba kisakure mé= xi kitsuyatitjun Na'enchana nga sjare. 'Ba 'ba nde 'echja ts'a tjiuxa,
58011034	'ba kitsik'oya ndi'i xi 'ñu, 'ba kitsik'angi yojore ngat'are kicha xi s'ere tsakaiñu, 'ba kitsja nga'ñure yojore ninga tsa je tsabere kakun nga je jejndare, 'ba 'ñu kakun kuán nga kiskjan, 'ba tsangatjenngi chasoldadu xi stike.
58011035	'Ba kis'e yanchjin xi kiskjebe tjikun ngani xinkjin xi je jesun tsakaiñu. Tunga tjin yak'a xi jesun nga ja'a kjuanima, ngat'a bi kitsikjain nga ku̱andai̱, tuxi 'batsa'en sa̱kunire nga'nde xi ngisa nda ngisa nga kjua'aya nganire.
58011036	'Ba tjin xi tsejñucha 'ba kis'ere, 'ba ka'nda kis'e'ñukoni na'ñu kicha 'ba kis'eya nduya ngayeje.
58011037	'Ba tjin xi ndiojo kjinik'enkoni, 'ba xi kicha 'nde'ñu kitiyani yojore, 'ba xi kicha kjinik'enkoni. 'Ba tjin xi tu nga i nga jaan tsik'etsuma nga tu tjiuxinre chutsanga= yaja ko xi tse'e natendsu. 'Ñu nima tsik'endu, 'ba kitsjenngicha, 'ba kjini'onre.
58011038	Xutabiu 'ñu nda kuán 'ba ngasun'ndio bi kui tsunire. Tu tsik'etsumasun= nangi t'axin 'ba ngajin ngijñacha, 'ba tsik'endungi ngi ngijo 'ba ña tixa ngi nangiu.
58011039	Nda kjinukjua ngat'are ngatsi'i xutabiu ngat'a kuakjainre, tunga bi kisakure xi kitsuyatitjun Na'enchana nga sjare.
58011040	Ngat'a Na'enchana bajin kakun=na, kui= kjua ja'ba je tjindanire xi ngisa nda ngisa, tuxi bi ku̱akixikjinni xutabiu tsa bi ñatjen ko ña.
58012001	'Bamani, kitsendaina xuta xi baku chuyana jótsa'en kuakjainre. Kui kjua k'uejñat'axinña tume xi tsina'enna ko je xi tsa'en nga ska̱a, 'ba kua'e nga'ñu_ra yojona nga kuiyutsanga ngisa ndiya xi fi ngisa.
58012002	K'uet'antjsa tuxkuan ngat'are Jesús, xi 'etuts'inre 'ba kitsijngukjin xi makjainna. Ja'ba je be kui kjuatsja xi sa̱kure, kui kjua kichukjuakonire nga k'en t'a kru 'ba bi kuenda kitsa'en kjuasuba xi kisakure nga 'batsa'en k'en. 'Ba jaskan tsik'ejña ngate kixire Na'enchana xi batexuma.
58012003	'Bamani tsu'ba, chutsejen kusun_ru Jesús xi kichukjuako yejere nga kitsujun kitsut'are xuta je, tuxi bi kjuejndaninu 'ba kjuere kakún.
58012004	Ngu temixkjankoñu je, tunga kje sakunu kjuabeya nga 'ba teño'on.
58012005	'Ba je kjinichiyajiun en xi tsja nga'ñunu, xi tsuya nga jun xi ki'ndire Na'enchana. Ngat'a 'batsa'en kua'indut'a: Ji ki'ndina̱, bi tu jan ngatjamari enre Na'enchana xi baku ndiyari, 'ba bi ngatafere takuin nga kjuatikori.
58012006	Ngat'a Na'enchana baku ndiyare xi tsimején kui, 'ba 'ñu mejenre ngatsi'i xi ki'ndire mani.
58012007	Ngatachukjuakonu nga 'ñu kuejennu Na'enchana, ngat'a kui 'ba= tsikonu joni ki'ndire. Ngatsi'i xi na'en kuán 'ñu mejenre ki'ndire nga baku ndiyare.
58012008	Tunga tsa bi 'ñu kuejennu Na'enchana josiko ngatsi'i ki'ndire, jun jo=ni ki'ndi xi tu 'batsa'en saku kuon 'ba bi xi ki'ndire fa.
58012009	Nga sa'e ki'ndia, na'enna xi nga'e ngasun'ndio 'ñu mejenna 'ba 'yakun=ña ngat'are kibiu. ¿Jó fani kui bi ngisa kjuikuncha Na'enchana xi tijña ngank'aa, tuxi sa̱kunina kjuabenichun?
58012010	Tu chuba nixtjin 'ñu mejenna na'enna nga'e ngasun'ndio nga baku ndiyana jotsa'en kui tsikja'etsjen, tunga Na'enchana 'ñu mejenna nga tu kjuanda tsajan, tuxi 'ba nde sa̱kut'anina kjuatsjere.
58012011	'Ba kjuakixi= nga bi matsjana nga tjin xi 'ñu mejenna, tusa ma'onna. Tunga xi 'batsa'en baku ndiyare, kui= xi jaskan 'bejñajin kjuaxiu 'ba be jótsa'en kixi fiko yojore.
58012012	'Bamani, ta'e nga'ñu ngani_ru ndso xi je tifejndare ko ndsakú xi bi nde tjinnire nga'ñu.
58012013	Tjakixiu ndiya xi kuangiyo, tuxi ku̱andani ndsakú xi nimat'a 'ba bi nde ku̱atsitinni.
58012014	Tinyisjo nga ngat'ekonu kjuaxiu ko ngatsi'i xuta 'ba nga ngatjas'enu kjuatsje. Ngat'a xi bi tjinre kjuatsje, bi skue Na'enchana.
58012015	Nda chutsijon nga tu'yá ngatjas'e ngajinnu xi cha̱jare kjuandare Na'enchana, tuxi bi s'e̱ni xi sja s'e̱ ngajin inimare 'ba 'batsa'en sja kjuana'en 'ba sa'en nga sijndi nkjin xuta.
58012016	Ni'yá chajngi ngatjama, 'ba nde ninga ni'yá xi bi ngatjabekun Na'enchana joni Esau xi tu ngat'are jngusa xichine yateña xi sjare na'enre tsakaiñu joni ki'ndi titjun.
58012017	'Ba 'yañu jotsa'en kjinik'ejñat'axín nga kuánñu, nga kuamejénre sa̱kure kjuanichikunta'enre na'enre. Ninga tsa ko kjuachi'nda tsangisjai ndiyani, tunga bi nde kis'enire ki ngat'are mé= xi kitsa'en.
58012018	Jun bi joni xuta xi tse'e Israel xi echu jngu ngijñacha xi tjin nga'e ngasun'ndio, xi kis'ejña ntsje ntsje nga titi, ña kuán nistjen nistjen 'ba kis'ejñu 'ba kuán ntjo,
58012019	'ba kjinu'yare tjio ko jngu jnda xi kinchja. Xuta xi kjint'ere jndo 'ets'a nga bi nde ngatjako ngisani.
58012020	Ngat'a bi kichukjuakore kjuatexuma xi 'bi kitsu: “Ka'nda tjiuba xi kuasensun ndsaku ngasun ngijñacho tjinnere nga ndiojo sa̱tere asa kicha kjuinuñare nga kjuinik'en.”
58012021	Ne kun tjin tsajmi xi kuatsejen ka'nda Moisés kitsu: “Nase tefatsekun=ña̱.”
58012022	Tunga ngat'are jun, echuñu ngijñacha Sión ko naxinanda xi tse'e Na'enchana xi tijñakun, naxinanda Jerusalén xi tijña ngank'aa, ña 'ñu nkjin ankjele mañajan ko kjuatsja,
58012023	'ba ña mañajan ki'ndire Na'enchana xi tjun xi kua'indut'a ja'enre ngank'aa. Echut'a_ru Na'enchana xi sa'enre kjua ngatsi'i xuta, 'ba ko ña tjindu inimare xuta xi kixi kiko yojore, xi je kjinikixikjin.
58012024	Echut'a_ru Jesús xi ngat'are kui 'endani kjua xatse Na'enchana 'ba ko jin xi kis'esten ngat'ana, xi ngisa nda nchja nga ko mare jinre Abel nixtjin kuatse jan.
58012025	Nda chutsijon 'ba bi nik'ejñat'axiun xi fakona. Ngu bi kuán tsanga nixtjin kuatse jan xuta xi 'ejñat'axin xi kitsuya enre Na'enchana nga'e ngasun'ndio. Kui kjuañu, ¿jótsa'en kuiyaña tsa bi kuatesin_ra xi tijña ngank'aa, xi titsuyana enre Na'enchana?
58012026	Nixtjin kuatse jan jndare Na'enchana kitsikjatse t'anangiu, tunga nganda'e ts'a kitsja nga 'ba kitsu: “Ngijngu ndiya sikjatse ngisaa̱ t'anangiu 'ba bi tu t'anangiu sa ko ngank'aa ngayeje.”
58012027	'Ba kionga tsu “ngijngu ndiya ngisa”, tsu=nire nga stjuxin tsajmi xi kjinindo xi ma teya, tuxi 'batsa'en s'e̱nduni xi bi ma teya.
58012028	Bi ma teya ña batexuma Na'enchana, 'ba kui xi sakuna. Kui kjua kua'eni_ra kjuanda Na'enchana 'ba sichji_ra jotsa'en nga kui matsjare, nga 'ñu kuncha.
58012029	Ngat'a Na'enchana jo=ni jngu ndi'i xi tsikje tume yejeñu.
58013001	Janda timejénkaño nts'io xi tu jngu makjainnu.
58013002	Bi nichiyajiun nga nda xjubetjo xi kjuechukunnu, ngat'a tjin= xi kiskjebetjo ankje ndaba ninga bi tsabe tsa ankje xi ja'ekun.
58013003	Tikja'etsjion ngat'are xuta xi kjiyuya nduya, joni tsa ko jun tetsjuyako. 'Ba nde tikja'etsjion ngat'are xuta xi ch'o kjimata'en, joni tsa ko jun ndekui kjuana'en temitjaxtiu.
58013004	Chakun tsi'u kjuabixon 'ba kixi tiko xingiu nga kuetsubako, ngat'a Na'enchana sa'enre kjua xi sa'en kjuachajngi ko xi sa'ent'are kjuachajngi xinkjin.
58013005	Bi nimijíon ton, tusa t'ejngu kakún ngat'are xi je tjinnu. Ngat'a Na'enchana 'ba kitsu: “Niñajanni sik'ejñara̱ 'ba sikumara̱.”
58013006	Kui= kjua mani kakuan nga mixan: Na'enchana basekona̱; bi sakjua̱n. ¿Mé= xi ku̱an sikona̱ xi tu xuta sa?
58013007	Tikja'etsjion ngat'are xuta ngaku xi kis'enu, xi yakuyanu enre Na'enchana. Tikja'etsjion jótsa'en tsik'endu, 'ba tsajmi nda xi kitsa'en ka'nda nga̱ jet'a nixtjinre, 'ba 'batsa'en 'ba nde ngatjamakjainnu jotsa'en kuakjainre.
58013008	Jesucristo tu kuintsjai, nixtjin xi ja'a, nganda'e 'ba ngantsjai nixtjin.
58013009	Bi ba'e'ndio tsa tjin xi k'uejñunu nga kuakuyanu kja'e kjuanga en xi bi kui. Ngisa= ndani nga saku nga'ñure inimana nga ko kjuandare Na'enchana 'ba bi ko kjuatexuma xi tsja xuta ngat'are xichine. Ngat'a xi tsik'etjusun xi bakuya xuta ngat'are xichine, kui= xi niñajanni basekore xuta.
58013010	Tjin=na jngu altar, 'ba bi tixa'ndere na'mi xi tsa'exa ngaya ningu xi najñute ni nga skine chje xi s'endusun alto.
58013011	Ngat'a na'mi titjun fa'as'enko jinre tjiuba nga'nde xi ngisa tsje ngisa nga tsja chje ngat'are je, tunga yojore tjiubabiu tí t'axin ña tjindu xuta.
58013012	'Ba 'ba nde tsa'en Jesús ja'a kjuanima ña t'axin ña tijña naxinando, tuxi ko jinre kitsitsjekoni naxinando.
58013013	'Bamani tsu'ba, tangitjenngia Jesús ña t'axin ña tjindu xuta, 'ba nde ngatasakuna kjuasuba xi kisakure.
58013014	Ngat'a nga'e bi tjinna jngu naxinanda xi tijñantsjai, tusa teminyisja naxinanda xi jaskan s'e̱.
58013015	Kui kjua sichjintsjaini_ra Na'enchana ngat'are Jesucristo 'ba 'batsa'en kua'eni_ra chje. Asa jo mixan, nga ngat'etju ndsu'ba en xi sikixiya nga kui tse'era.
58013016	'Ba bi nichiyajiun nga nda siko xi yak'a 'ba nga kuisekokaño xingiu, ngat'a kui chjebiu xi matsjare Na'enchana.
58013017	Tik'etjusun enre xi ngakunu 'ba ngisa ngi'nde teko yojonu, ngat'a kui xi inyatsikuendanu 'ba tjinnere sjare kuenda Na'enchana ngat'anu. 'Ba ti'on tuxi tsja s'e̱nire nga sa'exa 'ba bi iye ku̱anre xo, ngat'a 'ba=nde kjuanda tsojon tsa bi iye ku̱anre xo.
58013018	Chuko Na'enchana ngat'ani̱. 'Ya=ni̱ nga tsje tjin kjuafa'etsjenni̱ 'ba mejénni̱ nga janda kixi kuekue̱ yojoni̱.
58013019	'Ñu temi'a_nuu̱ nga chuko Na'enchana ngat'ana̱, tuxi sja'ndenina̱ nga kjuikunxati ngani_nuu̱.
58013020	'Ba Na'enchana xi tsjana kjuaxiu 'ba xi kitsikja'aya nganire Na'enna Jesucristo ngajinre mik'en. Na'enna Jesucristo xi ngisa fa nda tsikuenda chutsanga, ngat'a ko jinre Na'enchana 'endakoni kjua xi bi fet'a.
58013021	Kui ngatatsjanu ngayéje xi nda xi machjennu, tuxi ku̱an sik'etjusunñu xi kui mejénre, 'ba ngat'are Jesucristo ngatatsikona jotsa'en kui matsjare. Ngatjas'ere kjuaje Jesucristo ka'nda ngantsjai nixtjin. 'Ba ngatjama.
58013022	Jun nts'ia̱, te'bets'a_nuu̱ nga ngatachukjuakonu en xi tetsi'indu_nuu̱ nga'e nga tefakoya_nuu̱, ngat'a tu chuba kitsi'indu_nuu̱.
58013023	Mejénna̱ nga xio nga je 'etju nduya nts'ia Timoteo. Tsa kjua'ekunxatina̱, kjuikua̱ ko kui nga kjuikun_nuu̱.
58013024	Ta'e_ru kjuate'nda ngatsi'i xi ngakunu ko ngatsi'i xi makjainre ngat'a tse'e Na'enchana. Nts'ia xi tse'e Italia 'ba nde inyatsikasennu kjuate'nda.
58013025	Ngatjas'e tsi'inu kjuandare Na'enchana. 'Ba ngatjama.
59001001	An, Santiago, xi tetsa'exat'a_ra̱ Na'enchana ko Na'enna Jesucristo, tetsikasen_nuu̱ kjuate'nda jun xi jendibañu nga tejó ntje xi xuta Israel, xi tetsubo ngajin nangi xi bi tse'e Israel.
59001002	Jun nts'ia̱, 'ñu tsja t'e_ru kakún kionga chut'ayakonu nga ndibanio nkjin kuya kjuana'en.
59001003	Ngu 'yañu kibi, nga manu bitjaxtiu nga chut'ayakonu ngat'are kjuamakjain xi tjinnu, 'ba=tsa'en ngisa manu nga chukjuanu tume xi mato'on.
59001004	Tunga ta'e'nde_ru kjuachukjuabiu xi sakunu nga kui xi ngatatsijngukjin xa xi tsa'en ngajin inimanu, tuxi s'e̱jñandakjinñu, ku̱akixikjiun, 'ba tumé cha̱t'anu.
59001005	'Ba tsa tjin ngajinnu xi chajat'are kjuankjin kakun, ngatami'are Na'enchana. 'Ba kui sjare, ngat'a niki tsjafani=re xi machjenre ngatsi'i xuta 'ba bi jan be kakun.
59001006	Tunga xi skui'are tsajmi Na'enchana tjinne=re nga ku̱akjainre 'ba bi jó ján kuaja inimare. Ngu xi jó ján baja inimare, jo=ni tsindiure ndachikun xi fiko i fiko jan ntjo.
59001007	Xi 'ba sa'en, tumé ngatakuya nga sa̱kure tsajmi ngat'are Na'enchana,
59001008	ngat'a jó= tsikja'etsjen 'ba niñajanni tsikjet'a xi kui 'betuts'inre.
59001009	Nts'ia xi ni̱ma̱ kuán, kui xi tsja ngatjas'ere, ngat'a Na'enchana nk'a ts'axje.
59001010	'Ba tsja ngatjas'ere xi xuta nyina kuán, ngat'a Na'enchana ts'axjenima. Ngat'a xuta xi nyina chaja joni naxu xi tjin ngijña.
59001011	Kionga 'betju tsu'biu 'ba 'ñu sje ma ndabare, tsixi ngijño, 'ba jenngi naxure, 'ba chaja isenre xi tsja kji'i. 'Ba 'ba=nde tsa'en xaja xi xuta nyina kuán ngajinre xa xi titsa'en.
59001012	Ndaxure xuta xi tichjukjuakore nga tichut'ayako, ngat'a nga je nda kjua'axtiu nga tichut'ayako, sa̱ku=re kjuabenichun. Kui chjibiu xi kitsuyatitjun Na'enchana nga sjare xuta xi tsimején.
59001013	Tsa tjin xi chut'ayako nga sa'en xi bi nda, bi ngatatsikja'etsjen tsa Na'enchana xi 'batsa'en tikut'ayako. Ngu niñajanni tsu inimare Na'enchana nga sa'en xi bi nda, tsa xi bi nda skut'ayako kui, ninga bi kut'ayako xuta tsa tuxi sa'enni xi bi nda ngayeje.
59001014	Tusa chut'ayako nga jngu jngu xuta nga tsu inimare kjuach'o xi tjin, 'ba 'batsa'en xi mejénre fiko 'ba 'bonachare.
59001015	'Ba nga tojo mejénre mé= xi tsu inimare, kio= ndibanire je. 'Ba kionga je matse jio, kio= ndibanire kjuabeya.
59001016	Nts'ia̱ xi tsimijaa̱n, bi ch'onacha_ru yojonu.
59001017	Ngayéje kjuanda xi ba'ena 'ba nga jngu jngu kjuatjo xi tsjekjin xi sakuna, ngank'aa ndibanire. Xi tsjana Na'enchana xi kitsa'en ngayéje xi tsitsejen ngank'aa. Na'enchana bi 'bantjaiya, 'ba bi fa'a joni nk'ian.
59001018	Kui xi 'batsa'en kuamejénre nga ki'ndire kitsa'enna nga kitsjana enre xi kjuakixi, tuxi ku̱anña xi ngisa tjun tijña ngajinre ngayéje xi kui kitsa'en.
59001019	T'ejin kakún kibi, nts'ia̱ xi tsimején_nuu̱. Nga jngu jngu xuta ngat'endundantsjai nga kuinya ñojon, nga bi kitsa ngatinchja 'ba nga bi ta'a ngatjamastire.
59001020	Ngat'a kjuastiu bi basekona nga ña'an xi kixi tjin ngixkun Na'enchana.
59001021	'Bamani, t'ejño ngayéje xi jndi tjin ngixkun Na'enchana ko tsajmi ch'o xi 'ñu tjin. Ti'naxjenimo yojonu nga chjubio en xi kis'entjejin inimanu. Xi tjinre kjua'ñu nga sik'anginu.
59001022	Tunga tik'etjusun=ñu ion, ngat'a tsa tu kuinya ñojonso 'ba bi sik'etjusun, ndejun tech'onacha_ru yojonu.
59001023	Xi tu minya ñojon sa ion 'ba bi tsik'etjusun, jo=ni jngu xuta xi kutsejenya jngu chutsin nga kutsejenre yojore.
59001024	'Ba kionga 'ba titsa'en, tjibe= jó= kji'i yojore. Tunga nga siku'be, ta'a chiyajinre jó= kji'i.
59001025	Tunga xuta xi tu kui fa kutsejenre kjuatexuma xi niki kjuakixi, xi tsindaina, 'ba tsik'etjusun xi tsu 'ba bi chiyajinre xi basen ñojon, kui= xi ku̱achikunta'en ngat'are xi titsa'en.
59001026	Tsa tjin xi tsu nga bekun Na'enchana, tunga bi kunre ts'a jótsa'en nchja, kui xi 'bejñure yojore 'ba bi chjire jotsa'en bekun Na'enchana.
59001027	Tunga nga bisekua ki'ndi xi x'an ko yanchjin k'an xi inyafa'a kjuanima, 'ba nga bi nijndikua yojona ko kjuach'o xi tjin ngasun'ndio, 'ba=tsa'en nga tsje 'ba nda 'yakuan Na'enchana xi Na'enna mani.
59002001	Jun nts'ia̱ xi makjainnu ngat'are Na'enna Jesucristo xi 'ñu je, bi tjinni nga kabi siko xuta.
59002002	Tu kuixunra, tsa kio ña mañojon kjua'as'en jngu xuta xi tjiyare xtungu xi tse'e oro 'ba tsa tsja= kji'i najñu yaja, 'ba tsa 'ba nde kjua'as'en jngu xuta ni̱ma̱ xi yaja jngu najñu xi je kuacha,
59002003	'ba 'batsa'en tsa nda xjubetjo xuta xi yaja najñu xi tsja kji'i 'ba k'uin_ru: “Teni nga'ndebi xi nda”, 'ba k'uin_ru xuta ni̱mo̱: “Kio tisen ndiji asa ndekenit'ai ndsakua.”
59002004	Tsa 'ba si'on, ¿a bi kabi teniko xuta xi tjindu ngajinnu? ¿A bi ch'otsa'en tenikja'etsjion nga te'bendo kjua?
59002005	Tasen ñojon kibi nts'ia̱ xi tsimijaa̱n. Na'enchana kiskja'ajin xuta xi ni̱ma̱ nga'e ngasun'ndio, tuxi s'e̱nire kjuanyina ngat'are kjuamakjainna 'ba tuxi ku̱atse̱'e̱ni ña batexuma Na'enchana. Kui=biu xi kitsuyatitjun Na'enchana nga sjare xuta xi tsimején kui.
59002006	Tunga jun, 'naxjengi=ñu xuta ni̱ma̱. ¿A bi nchja nyino xi tsikonu jotsa'en kui mejénre 'ba fiko kjua'ñunu ngixkun juez?
59002007	'Ba ¿a bi kui nchjabiu xi ch'otsa'en nchja ngat'are ja'en ndare Jesucristo xi ja'axtiuyanu?
59002008	Nda= si'on tsa sik'etjusunkjiun kjuatexuma xi kika'ena ngat'are Na'enchana xi reyna, jotsa'en kua'indut'a enre: “Timején xingi jofatsa'en nimején yojori.”
59002009	Tunga tsa kabi niko xuta, techjujeñu 'ba ndekuini kjuatexumo kuanejenu nga tjinnu je.
59002010	Ngu tsa jngu xuta k'uejñatjo yeje kjuatexumo, tunga tsa tu ichi sa ña bi sik'etjusun xi kio kua'indut'a, kui xi s'eneje ngat'are ngayéje xi kua'indut'a kjuatexumo.
59002011	Ngu ndekui Na'enchana xi kitsu: “Bi kjuachajngi ñe'en”, 'ba 'ba nde kitsu: “Bi nik'en.” 'Bamani, ninga tsa bi si'en kjuachajngi, tunga tsa sik'en, je kichjuje ngat'are kjuatexumare Na'enchana.
59002012	'Ba ku̱anna kjua ngat'are kjuatexuma xi tsindaina, kui kjua nda tinkjinni_ru takún jó kuixun 'ba jótsa'en kueko yojonu.
59002013	Ngat'a nixtjin nga sa'enna kjua Na'enchana, bi kjua'animare xuta xi bi ja'animare xuta xi yak'a. Tunga xi ja'animare xuta xi yak'a, kui xi nda k'uetju nixtjin nga ku̱anre kjua.
59002014	Jun nts'ia̱, ¿mé= chjinire tsa tjin xi kuetsu nga makjainre, tunga tsa tsajainre xi baku nga titsik'etjusun kjuamakjainre? ¿A ku̱an k'uangi tu ngat'are nga 'batsa'en makjainre?
59002015	Tu kuixunra tsa jngu nts'ia asa jngu ndichja chajare najñu asa xichine xi machjenre,
59002016	'ba tsa jngu xi tjin ngajinnu kuetsure: “T'irandai, ngatjama'isuri 'ba ngatatseri”, tunga tsa bi basekoni nga tsjare xi machjenre nga'e ngasun'ndio, ¿mé= chjinire kibiu?
59002017	'Ba nde 'ba= mani ko kjuamakjainna. Tsa tsajainre xi baku nga tenik'etjusan kjuamakjainna, tu tijña k'en kjuamakjainna.
59002018	Ngu tsa tjin xi kuetsu: “Ji tjin=ri kjuamakjain, 'ba an tetsa'enña̱ xi nda.” Tunga takunna kjuamakjainri kionga tsajainre xi baku nga tenik'etjusin kjuamakjainri, 'ba an ngat'are xi tetsa'aa̱n kuakukonira̱ kjuamakjainna̱.
59002019	Ji mankjainri nga jngututu mani Na'enchana. Ne nda ñe'en. 'Ba=nde makjainre isennixtjin xi inyatsa'exat'are chanayiu 'ba fatsekun.
59002020	Ji xi tsajainri kjuafa'etsjen, ¿a bi mankjinri nga bi chjire kjuamakjain tsa tsajainre xi baku nga tji'betjusun kjuamakjain?
59002021	Xuta chingana Abraham xuta kixi= kuán ngixkun Na'enchana tu ngat'are mé= xi kitsa'en, nga kitsja Isaac xi ki'ndire mani nga kitsa'en joni chje ngasun altar.
59002022	'Ba te'yani jótsa'en ñatjen kitsa'exa kjuamakjainre ko xi kitsa'en Abraham. Kuajngukjin kjuamakjainre ngat'are xi kitsa'en.
59002023	'Ba 'batsa'en 'etjusunni xi kua'indut'a enre Na'enchana: “Abraham kiskunre Na'enchana, 'ba kui= kibiu xi kiskjebeya xkire Na'enchana nga kitsikixiya nga Abraham xuta kixi kuán.” 'Ba Abraham amigure Na'enchana kik'inre.
59002024	Je te'yo nga makixi= xuta ngixkun Na'enchana tu ngat'are mé= xi tsa'en 'ba bi tsa tu kui sa nga makjainre.
59002025	'Ba 'ba=nde kuán ko chjun masen xi Rahab 'mi. Kuakixi= ngixkun Na'enchana tu ngat'are mé= xi kitsa'en, nga kiskjebetjo nchja xi tse'e Israel xi echukun'mo nangibiu 'ba kitsikasennga ndiya nga kja'e ndiya kitsikasen ngani.
59002026	Ngu jotsa'en bi tijñakun yojore xuta nga je 'betju inimare, 'ba=nde tsa'en bi tijñakun kjuamakjainna tsa tsajainre xi baku nga tenik'etjusan kjuamakjainna.
59003001	Nts'ia̱, bi 'ñu nkjin ngatjas'e ngajinnu xi ku̱an maestru, ngat'a 'yañu nga ji̱n xi maestru kuái̱n ngisa= 'ñu ku̱anni̱ kjua nga ko mare xuta xi yak'a.
59003002	Ngat'a ngatsi'iña 'ñu nkjin ka'a ña'an xi bi tjinni nga si'an. Tunga tsa tjin xi bi 'betju ts'a en xi bi tjinni nga k'uetju, kui= xi xuta kixikjin 'ba ma=re 'bechja'ndere yojore tumeñu.
59003003	Ma ña'an nga jngu chakabayu sik'etjusunna nga 'be'a na'ñu ts'a. 'Ba 'batsa'en ma ña'an nga tjiuba jebiu kuaje nituña ña mejénna.
59003004	'Ba nde chutsejen kusun_ru barku. Xi tsa'exakore jngu barku je ma tsja ndiyakonire ko jngu yachi xi tijña tuts'in barku. 'Ba 'batsa'en ma fiko nituña ña mejénre kuaje, ninga jngu ntjo'ñu tsunginiña.
59003005	'Ba nde 'ba= mani ko najenna. Jngu= ka'a ichi xi tse'e yojona, tunga ma=re tsa'en kjua xi ya'e. Chutsejen kusun ngayeje jotsa'en ninga tu ichi sa ndi'i ku̱an kuaka jngu ngijñacha xi tse.
59003006	'Ba najenna jo=ni jngu ndi'i. Jo=ni jngu ngasun'nde xi kitsejin kjuach'o xi tijñajin yojona 'ba tsikjetsun yejena. Kui= xi 'bet'a ndi'i xki nixtjin xi betsuba nga tsikjetsun kjuabenichunna, ngat'a ndi'iu ndiba=nire nga'nde ña kjua'a kjuanima xuta.
59003007	Ngayéje kuya tjiuba ts'en xi tjin, tjiunise, tjiuye, ko tjiuba xi tjin ngajin ndachikun ma nint'e, 'ba tsint'e xuta.
59003008	Tunga nisa'ya ma tsint'e najenna. Jngu tsajmi ch'o xi bi ma nik'ejñaxiu, xi kitsejinre xan xi tsik'enna.
59003009	'Ba najenna nichjen=ña nga je 'naxjia Na'enchana, 'ba=nde kui nichjan nga ch'o 'mi_ra xuta xi kis'endakoni isenre Na'enchana.
59003010	Tu jngu ndsu'ba 'betju en xi nda tsu ko en xi ch'o tsu. Jun nts'ia̱, bi 'batjinni nga 'ba si'an.
59003011	¿A ma nde kioni ña titju nanda ma 'betju nanda xi nda ko nanda xi sja?
59003012	Nts'ia̱, ¿a ma bajare tu acetuna jngu ya higuera? ¿A ma bajare tu higo jngu na'ñure uva? 'Ba nde ninga ña titju nandaxtia bi ma 'betjure nanda xi nda.
59003013	¿'Yá= xi tjinre kjuankjin kakun ngajinnu 'ba mankjinre jótsa'en tsa'en Na'enchana? Kixi ngatjiko yojore 'ba ngatatsa'en xi nda. Tsa 'baxjenima yojore nga 'batsa'en, xia=re nga kui tjinre kjuankjin kakun.
59003014	Tunga tsa kjuaxin kakun sisja inimanu 'ba mejénnu nga ngisa tjun kuetsubo nga ko mare xuta xi yak'a, bi nk'a 'naxjo yojonu nga mixun nga tjinnu kjuankjin kakun. Nga 'ba ño'on, te'bejña'moñu xi kjuakixi ko en ndesu.
59003015	Ngat'a kjuankjin kakunbiu bi ngank'aa ndibanire, tse'e= ngasun'ndio, kjuafa'etsjenre xuta=, 'ba tse'e= chanayiu.
59003016	Ngu nituña ña tjin kjuaxin kakun 'ba ña tjin xuta xi mejénre nga ngisa tjun tijña nga ko mare xuta xi yak'a, bi tsja tsa'en tjindu xi tjin 'ba xuta tsa'en ngayéje kuya kjuach'o.
59003017	Tunga xuta xi tjinre kjuankjin kakun xi ndibanire ngank'aa, kui xi tjun mejénre nga tsje tjindu ngixkun Na'enchana, 'ba 'ba nde nga tjindujin kjuaxiu, kjuanda, 'ba ko kjuant'ekjua. Xi tjinre kjuanima kakun, tsa'en xi nda, bi kabi tsa'en 'ba bi tjinre kjuajonkjain.
59003018	Xi tsikejench'an kjua, jo=ni tsa kjuaxiu 'bentje. 'Ba xi kixi tjin jo=ni tu xi 'beku.
59004001	¿Ñá= ndibanire kjuachan ko kjuasi xi s'e ngajinnu? ¿A bi ndibanire nga mejénnu si'on xi tsu yojonu xi ngantsjai kjanjin yojonu tuxi batexumanire?
59004002	Ngu mejénnu tsajmi xi tsajainnu. 'Ba 'batsa'en maxin kakun ka'nda nga nik'ion tuxi sa̱kuni=nu kibiu, tunga bi ma fechutjenngiu xi mejénnu. 'Ba 'batsa'en chubasiko xingiu 'ba mixkjon. Bi sakunu xi mejénnu, ngat'a bi Na'enchana xi chja'a_ru.
59004003	'Ba ninga nga chjo'o, bi sakunu, ngat'a ko kjuafa'etsjen xi bi nda chjo'o. Ngu tu mejénsaninu nga sitsjako_ru yojonu xi chjo'o.
59004004	¡Jun xi bi kixi meko yojonu ngixkun Na'enchana! ¿A bi 'yo nga xi tsimején ngasun'ndio, kui xi tjimastike Na'enchana? Tu'yañu xi mejénre ku̱an amigure ngasun'ndio, kui xi titsa'en yojore xi tjimastike Na'enchana.
59004005	¿A manu jun nga tumé chjire xi tsu enre Na'enchana? Ngu 'batsa'en kua'indut'a: “Isennixtjintsje xi Na'enchana 'ejñajinna tjo= bena 'ba ka'nda machinintjai_ra.”
59004006	Tunga Na'enchana= ngisa tsja ngisana kjuanda. Kui= kjua 'ba tsuni enre: “Na'enchana tsukine= xuta xi nk'a kakun, tunga tsjare kjuanda xi 'baxjenima yojore.”
59004007	Kui kjua 'naxjenimañu yojonu ngixkun Na'enchana. 'Ñu tetsuba_ru mé= xi tse'e chanayiu, 'ba kui kuanga nga kuasent'axinnu ya'a.
59004008	Titiñat'a_ru Na'enchana, 'ba 'ba=nde Na'enchana sitiñat'anu ngayeje. Jun xi chjujio, tsje tetsubo. 'Ba jun xi jó kji'i kjuafa'etsjennu, titsjio inimanu.
59004009	'Ba ta'e_ru kjuanima yojonu, ngatjamabanu 'ba chi'ndo. Nga kjuabejnunu, tusa kjuachi'nda ngatjama 'ba nga'ndere nga tsja s'e̱nu, tusa ch'o ngatjamare inimanu.
59004010	'Naxjenimo yojonu ngixkun Na'enchana, 'ba kui nk'a sik'ejñanu.
59004011	Jun nts'ia̱, bi ch'otsa'en nukjuo ngat'are xingiu. Xi ch'otsa'en nchja ngat'are nts'e asa tsu nga tjinre je, kui xi ch'otsa'en tinchja ngat'are kjuatexumo 'ba titsu nga tjinre je. Tunga tsa tesji nga tjinre je kjuatexumo, tsu=nire nga bi tenik'etjusin kjuatexumo, tusa juez teñe'en yojori.
59004012	Jngututu ma sani xi kitsja kjuatexumo 'ba kui xi juez ngayeje. Kui xi mare tsik'angi xuta asa tsa'en nga chaja xuta. Tunga ji, ¿'yá= nini nga ji teña'an_ri kjua xingi?
59004013	Nganda'e tasen ñojon kibi jun xi mixun: “Nganda'e asa nyujunni kuangian naxinanda kibiu 'ba jngu nu ku̱anna kio. Kuinda 'ba kuateña tsajmi 'ba kuejenna ton.”
59004014	'Ba mixun, tunga bi 'yañu mé= xi ku̱annu nyujunni, tsa kuenichun ngiso asa bi kuenichun. Jun jo=ni ni̱'ndi xi ngutjun fani matsejen 'ba ngutjun fani chaja ngani.
59004015	Nga'ndere kibiu, tusa 'bi= tjinni nga kuixun: “Tsa Na'enchana mejénre, kuetsuba ngisa 'ba si'an kibi asa kja'e tsajmi.”
59004016	Tunga nganda'e, jun tusa nk'a kakun ño'on 'ba 'ñu nk'a nukjuo. Ngatsi'i xi 'batsa'en nk'a 'baxje yojore tsa'en xi bi nda tjin.
59004017	Xi be= jótsa'en sa'en xi nda 'ba bi 'ba tsa'en, kui xi tikjeje.
59005001	Nganda'e tasen ñojon kibi jun xi xuta nyina tji'minu, chi'ndo 'ba titsinio ngat'are kjuanima xi kjua'enio.
59005002	Je je'ndu kjuanyinanu. Je kitsikje tjiuxabi najñunu ngayeje.
59005003	Je kitjuxa oronu ko platanu, 'ba kui xa̱biu xi kuaku nga ch'o kjiño'on 'ba sikjekjua yojonu jotsa'en tsikje ndi'u mé= xi tjin. Te'bekuñu kjuanyina nixtjin nganda'e, nixtjin xi je tifet'a.
59005004	Nda chutsijon kui chji xi bi kika'e_ru chu'nda xi kitsa'exa tsojon, kui= kibiu xi tibaneje ngat'anu. Si'are nga inyakji'ndaya chu'nda xi 'eku chanre tsujmi ntjenu, kui xi je echu ngixkun Na'enchana xi tjinre ngayéje kjua'ñu.
59005005	'Ñu tenitsja_ru yojonu nga'e ngasun'ndio 'ba bi te'bechjon_ru yojonu ngat'are ngayéje xi mejénnu. Tenijio yojonu, tunga jun jo=ni tjiundija xi tjimaje tuxi kjuinik'enni.
59005006	Jun je kikjanejio 'ba kjinik'ion xuta xi tsajainre je, 'ba kui bi kitsikjanntjai yojore.
59005007	'Bamani nts'ia̱, titsejndo yojonu ka'nda nga kjua'e ngani Na'enna. Chutsejen kusun_ru xuta xi tsa'exa ngijñaa, jotsa'en kuyare chan xi nda xi tsja t'anangiu 'ba tsitsejnda yojore ka'nda nga ba'a tsi xi machjen nga kjua'e.
59005008	'Ba nde jun ngatjas'enu kjuatsejnda 'ba bi nikje_ru kakún, ngat'a je tjimatiña nixtjin nga kjua'e ngani Na'enna.
59005009	Bi tsujeto'on xingiu, nts'ia̱, tuxi bi si'anninu kjua. Ngu xi sa'en kjua je sejñaxtiu xuntjo.
59005010	Nts'ia̱, chutsejen kusun_ru jótsa'en ja'a kjuanima 'ba kis'ere kjuatsejnda nchja chinga profeta xi Na'enchana kitsikinchja.
59005011	¡Ndaxure!, mixan ngat'are xi chukjuakore mé= xi mata'ee̱n. Je kjinu'yo jótsa'en kichukjuakore Job mé xi kuánre, 'ba 'yañu jó kitsiko ngani Na'enchana nga jaskanñu. Ngu 'ñu= tjinre kjuanima kakun Na'enchana 'ba fa'anima=re xuta.
59005012	Nts'ia̱, kibi= xi 'ñu temi'a_nuu̱. Nga kuo'o ennu bi nik'axkiu ngat'are ngank'aa asa t'anangiu, ninga ngat'are tume xi tjin. Tsa “jun” kuixun, 'ba ngatjama. 'Ba tsa “junjun” kuixun, ngu junjun. 'Ba ti'on tuxi bi s'e̱nejeñu.
59005013	Tsa tjin ngajinnu xi tifa'a kjuana'en, ngatafako Na'enchana. 'Ba tsa tjin xi tsja tjinre, ngatjasere Na'enchana nga sjare kjuaje.
59005014	'Ba tsa tjin xi tji'me, ngatanchjare xuta chingare xi makjainre ngat'are Na'enna, tuxi ngatafakoni Na'enchana ngat'are kui 'ba nga koni ja'enre Na'enna ngatatsikajunre aseti.
59005015	'Ba nga kjuako Na'enchana xi makjainre ngat'are kui, ku̱anda xi tji'mio 'ba Na'enna skjennitjen. 'Ba tsa kiskjeje, ku̱achat'are jere ngayeje.
59005016	Kui kjua t'eni_ru nijmi xingiu ngat'are je xi tjinnu, 'ba chuko Na'enchana ngat'are xingiu, meni ku̱andañu. Ngu kionga xuta xi kixi fako Na'enchana, xi tsu 'ñu= tjinre kjua'ñu 'ba 'ñu= baseko.
59005017	Joni xuta chinga profeta Elías 'ba=nde tu xuta ngasun'nde kuán joni ña. 'Ñu jako Na'enchana nga tsi'are nga bi nde ngata'ani tsi, 'ba bi tsa'a tsi ján nu masen ngasun t'anangiu.
59005018	'Ba jaskan jako ngani Na'enchana, 'ba tsa'a ngani tsi 'ba t'anangiu kitsja ngani chan.
59005019	Nts'ia̱, tsa tjin ngajinnu xi kuasent'axinre kjuakixiu 'ba kja'e xuta sa'en nga siku'be ngani ngat'are kjuakixiu,
59005020	tsa 'ba ku̱an, ngatja'yo nga tu'yañu xi sa'en nga k'uejña ngani ndiya xi ch'o jngu xuta je, kui xi ti'baxjejin kjuabeya 'ba tsa'en nga ku̱achat'are nkjin je.
60001001	An, Pedro, xi apóstore Jesucristo kuáa̱n, tetsikasen_nuu̱ xujunbi jun xi kiskja'ajinnú Na'enchana, xi tetsubo ngajin nangi xi bi tse'e Israel nga tetsumasun nga'nde xi tjin Ponto, Galacia, Capadocia, Asia 'ba ko Bitinia.
60001002	Na'enchana ja'ba tjun= tsabenu, kui= kjua kiskja'ajinninu 'ba kitsitsjenu ngat'are Isennixtjintsjere, tuxi sik'etjusunñu enre 'ba tuxi tse'e kui ku̱anñu tu ngat'are jinre Jesucristo. 'Ñu ngatjas'enu kjuanda ko kjuaxiu.
60001003	Ngatjanichjire Na'enchana xi Naire 'ba ko Na'enre mani Na'enna Jesucristo. Ngat'are kjuanima kakunre xi 'ñu je kitsixatse nganina, nga kitsikja'aya nganire Jesucristo ngajinre mik'en. Kui= kjua techuyaña nga kuetsubakuan ko ña
60001004	'ba nga sakuna xi sjana, xi bi fekjua 'ba bi majndi 'ba bi xi'ñu, xi tjindare ngank'aa nga tu kjuanda tsojon.
60001005	Ko kjua'ñu xi tjinre Na'enchana titsikuendanu tu ngat'are nga makjainnu ngat'are kui, tuxi sa̱kuninu kjua'bangi xi tijñandare, xi kuakutsejen nixtjin xi fet'ani.
60001006	Kui= kjua 'ñu tsja tjinninu, ninga tsa nganda'e tu ngutjun sa tjinnere nga temitjaxtiu nkjin kuya kjuana'en nga chut'ayakonu.
60001007	'Ba 'ba=tsa'en s'ejñatsejenni nga makjain kjuakixinu ngat'are Na'enna. Ngu kjuamakjainnu, kui= xi ngisa chjire nga ko mare oro xi fekjua 'ba xi ko ndi'i chut'ayakoni jó kji'i nda. 'Ba tis'ejñatsejen nga makjain kjuakixinu ngat'are Na'enna, tuxi nda kjui'naxjeninu 'ba sa̱kunu kjuaje 'ba nk'a kjuinik'ejñanu, nga kuakutsejen ngani yojore Jesucristo.
60001008	Nimején=ñu Jesucristo, ninga kje 'yajíun jó= kji'i. 'Ba ninga bi te'yo nganda'e, tunga makjainnu ngat'are kui 'ba 'ñu= tjinnu kjuatsja xi tjinre kjuaje, ka'nda bi 'ya jó kuixan ngat'are kjuatsjabiu.
60001009	Ngu tisakunu xi ndibanire ngat'are kjuamakjainnu, xi tsunire nga te'bangiu.
60001010	Nchja chinga profeta xi kis'e nixtjin kuatse jan, xi kitsuyatitjun ngat'are kjuanda xi sa̱kunu, kui xi tsjatsa'en tsiningiya 'ba 'ñu kuamejénre tsabe jótsa'en k'uangini xuta.
60001011	Kuamejenre tsabe jó= ku̱an 'ba mé= nixtjinñu xi 'ejñatsejen Isennixtjintsjere Cristo, ngat'a Isennixtjintsjio xi tsik'ejñajinre nchja chinga profetabiu kitsuyatitjunre ngat'are kjuana'en xi tjinnere nga kjua'axtiu Cristo 'ba ko kjuaje xi sa̱kure nga jaskanñu.
60001012	Tunga Na'enchana yakutsejenre nchja chinga profetabiu nga en xi inyatsuya bi kjuanda tse'e, tusa 'ba kitsu nga tu kjuanda tsojon. 'Ba nganda'e kibiu= xi 'ba nde kitsuyanu xi kitsikja'axtiuyanu en ndare Na'enchana ko kjua'ñure Isennixtjintsje xi kjinikasenni ngank'aa. 'Ba ka'nda ankjele 'ñu mejénre skutsejen'a mé= xi tjima.
60001013	'Bamani, tik'ejñandañu kjuafa'etsjennu. Nda tikja'etsjion nga kje ña'anjíun tsajmi 'ba chuya_ru kjuanda xi sa̱kunu nga kuakutsejen yojore Jesucristo.
60001014	'Ba ti'on yojonu joni ki'ndi xi tsik'etjusun. Bi nde ña'anñu kjuach'o xi kuamejénre yojonu nganda'eñu, nga kje makjainjínnu ngat'are Na'enchana.
60001015	Tusa 'ba nde jun tsje tetsubo nga si'on tume yejeñu, jotsa'en tsje kuán xi kinchjanu.
60001016	Ngu 'ba=tsa'en kua'indut'a enre Na'enchana: “Tsje ngatjamo, ngat'a tsjeña̱ an.”
60001017	'Ba Na'enchana sa'enre kjua xuta jotsa'en nga kitsa'en nga jngu jngu. Kui bi kabi tsiko xuta. 'Ba tsa kui xi “Na'en” 'mi_ru, chakun kui 'batsa'en tetsubako yojonu jotjin nixtjin xi kuetsumasun ngiso ngasun'ndebi.
60001018	Ngu 'yañu mé= xi kuachjintjaiñu nga kuando, tuxi bi nde 'batsa'en kuetsubañu jotjin kjuachinga xi tsajain ndiyare xi 'ejñanu xuta chinganu. 'Ba bi kis'echjintjaiñu ko oro asa plata xi fekjua,
60001019	tusa ko fani jinre Cristo xi 'ñu chji, xi joni jinre chutsanga xi tsajainre xi ch'o 'ba xi niki tsje.
60001020	Nga kje majín ngasun'ndio, ja'ba je kis'endatitjun mé= xi sa'en Cristo, 'ba nixtjin fet'a xi tetsuba nganda'e je yakutsejen yojore nga tu kjuanda tsojon.
60001021	Ngat'are Cristo chun_ru Na'enchana, xi kitsikja'aya nganire Cristo ngajinre mik'en 'ba kitsjare kjuaje. Kui= kjua tjinninu kjuamakjain 'ba chuya_ru xi nda ngat'are Na'enchana.
60001022	Nganda'e nga tenik'etjusun en xi kjuakixi, 'ba=tsa'en je kuatsjeni inimanu, tuxi simejenñu nts'io ko ngayéje inimanu. Kui kjua timején kjuakixiñu xingiu ko ngayéje inimanu 'ba ko ngayéje nga'ñunu.
60001023	Ngu jun je kitsin xatse ngañu 'ba bi jotsa'en tsin xuta xi fesun. Tusa kitsin xatse ngañu ngat'are enre Na'enchana xi bi 'me, xi tijñakun 'ba xi k'uejña ka'nda ngantsjai nixtjin.
60001024	Ngu 'ba=tsa'en kua'indut'a enre Na'enchana: Ngatsi'i xuta, jo=ni xka ngijña xi tjin. 'Ba ngayéje kjuajere, jo=ni naxure xka ngijño. 'Ba xka ngijño xí= 'ba jen naxure,
60001025	tunga enre Na'enchana k'uejña ka'nda ngantsjai nixtjin. 'Ba kui enbiu, en nda xi je ja'axtiuyanu jun.
60002001	'Bamani, t'ejñat'axinñu ngayéje kuya kjuach'o, kjuamaña, kjuajonkjain, kjuaxin kakun 'ba ko kjuanik'axki.
60002002	Ngatjamo joni ki'ndixu xi 'ñu mejénre ndachiki. 'Ñu ngatatsu inimanu ndachiki xi 'ñu tsje kjin, xi tsja nga'ñure kjuafa'etsjennu, tuxi ku̱achañu ka'nda nga k'uangiu ya'a.
60002003	Ngat'a je kichut'o jó tjin kjuandare Na'enna.
60002004	Titiñat'a_ru Na'enna xi joni jngu ndiojo xi tijñakun xi xuta 'ejñat'axin. Tunga Na'enchana kiskja'ajin ndiojobiu 'ba 'ñu= chjire ngixkun kui.
60002005	'Ba jun jo=ni ndiojo xi tjindukun ngayeje, xi tjimandakoni jngu ningu ña tijña Isennixtjintsjere Na'enchana. Kitsa'ennu na'mi tsjere Na'enchana, tuxi ngat'are Jesucristo kua'eñu chje xi kuetsunu Isennixtjintsjio, chje xi ku̱atsjare Na'enchana.
60002006	Ngu 'ba=tsa'en kua'indut'a enre Na'enchana: An k'uejñaa̱ nangi Sión jngu ndiojo xi s'engi xjo, xi kichja'ajin 'ba xi 'ñu chji. Xuta xi ku̱akjainre ngat'are ndiojobiu, niñajanni sa̱kure kjuasuba.
60002007	'Ba 'ñu= chjire ndiojobiu ngat'are jun xi makjainnu. Tunga ngat'are xi bi makjainre, 'betjusun ña 'bitsa'en kua'indut'a: Ndiojo xi 'ejñat'axin nchja chjinexjo, kui xi je kuánni ndiojo xi s'engi xjo.
60002008	'Ba 'ba=nde 'betjusun kibi ngayeje: Jngu ndiojo xi satengi xuta, jngu naxi xi tsa'en nga xuta ká. Satengi= xutabiu ngat'a bi tsik'etjusun ion. 'Ba 'ba=tsa'en ja'ba je kis'enda ngat'are xutabiu.
60002009	Tunga jun bi kuon joni xutabiu. Tusa xuta xi kichja'ajin kuon, na'mire rey, jngu naxinanda tsje, xuta xi je kuatse'e Na'enchana. 'Ba= kjinikonu, tuxi k'ueyañu nijmi ngat'are kjuandare xi kinchjanu. Ngat'a Na'enchana kinchjanu tuxi k'uetukajinñu ña jñu 'ba kuitjas'ion ña kui tsjatsa'en tsitsejen.
60002010	Jun ninga bi naxinanda kik'innu nixtjin kuatse jan, tunga nganda'e je kuon naxinandare Na'enchana. Bi ja'anima_ru nixtjin kuatse jan, tunga nganda'e je fa'anima_ru.
60002011	Jun nts'ia̱ xi 'ñu tsimején_nuu̱ xi xin nanginu 'ba xi tetsumasun nga'e ngasun'ndio, 'bets'a_nuu̱ nga t'echja'nde_ru yojonu ngat'are kjuach'o xi nimijíon nga'e ngasun'ndio, xi kjanko inimanu.
60002012	Nda tangiko yojonu ngajinre xuta xi bi makjainre ngat'are Na'enchana. Ninga ch'otsa'en inyanchja ngat'anu nga tsu nga ch'o teño'on, tunga nga skue tsajmi nda xi teño'on, sikixiya nga Na'enchana tjinre kjuaje nixtjin nga kui skui'a kuenda.
60002013	Ngat'a tse'eru Na'enna, kui kjua ngisa ngi'nde tekoñu yojonu ngixkun ngatsi'i xutaxa xi tjin nga'e ngasun'ndio. 'Ba 'ba nde ti'on ngixkun rey xi ngaku ngayeje,
60002014	'ba 'ba nde ti'on ngixkun chikun xi rey tsikasen nga tsikja'a kjuanima xi majngikjua 'ba nga nk'a 'baxje xi nda tsa'en.
60002015	Ngat'a xi mejénre Na'enchana, kui= nga si'on xi nda meni k'uechjañu ts'a xuta chi̱kun xi bi mankjinre ngat'are Na'enchana xi inyatsu nga ch'o teño'on.
60002016	Ndainu yojonu ngixkun Na'enchana, tunga bi nichjon kjuandaibiu nga kua'e'nde_ru yojonu nga si'on xi bi nda. Tusa tetsubo joni chu'ndare Na'enchana.
60002017	Chaxuto ngatsi'i xuta. Timijón xi nts'ia mani. Ngatja'yakun Na'enchana. Chaxuto xi rey ngayeje.
60002018	'Ba jun chu'nda xi tsa'exa ngaya ndaba kja'e xuta, ngisa ngi'nde teko yojonu nga te'yaxuto xi nainu, 'ba bi tsa tu kui sa ngixkun xi nda xuta 'ba xi nda tsikonu, 'ba=nde ngixkun xi 'ñu mejennu ngayeje.
60002019	Ngu Na'enchana nda= nchja ngat'are jngu xuta xi tsajainre je, tunga tichukjuakore nga tifa'a kjuanima ngat'a ngajin kjuafa'etsjenre tijñajin Na'enchana.
60002020	Ngu, tsa tsinyijio 'ba nganda'e techjo'o kjuana'en, ¿mé= xi tjijennu nga tichukjuakonu? Tunga tsa techjo'o kjuana'en ninga nda kjiño'on 'ba tichukjuakonu, kui=bi xi nda tjin ngixkun Na'enchana.
60002021	Ngat'a kjinukjuanu nga si'on kibi, ngat'a Cristo ja'a= kjuanima nga tu kjuanda tsojon. 'Ejña kusunnu, tuxi kuangitjenngiñu chuba ndsaku.
60002022	Kui niñajanni kiskjeje 'ba tu'yá tsak'onachare.
60002023	Nga ch'o kik'inre, bi ch'otsa'en kitsingojo ngayeje. Nga ja'a kjuanima, bi kitsu nga singojo ngani. Tusa kitsingantsjare yojore Na'enchana xi kixi tsa'en kjua.
60002024	Kui fa tsaka'anijin jena nga kis'et'a kru yojore, tuxi eyaña ngat'are jio 'ba kuetsubakuan ngat'are xi kixi tjin. Kjini'on=re Cristo, tuxi kuandañu.
60002025	Ngat'a jun jo=ni chutsanga xi kit'axin nixtjin kuatse jan. Tunga nganda'e je tso'bekun ngañu Cristo xi tsikuendanu joni jngu pastor 'ba xi nda kutsejenre inimanu.
60003001	'Ba nde tsa'en jun xi yanchjin kuon. Ngisa ngi'nde teko yojonu ngixkun xi'innu, tuxi ngat'anu sik'antjaiyani yojore xi'innu xi bi makjainre enre Na'enchana, ninga nijnguú en xuko xi ngat'a tse'e Na'enchana. Sik'antjaiya inimare tu ngat'are jó teño'on,
60003002	nga skue jótsa'en tsje temeko yojonu nga te'yakun Na'enchana.
60003003	Bi tu ngasunnk'a yojonu tsjatsa'en fando nga 'ñu kuntsa'en k'uejion 'ba nga sichjion tsajmi xi oro ni asa najñu xi tsjakun.
60003004	Tusa ngatjas'e ngajin inimanu xi tsjakun xi bi fekjua. Xi ndibanire jngu inima xi nt'ekjua 'ba xi xiu. 'Ba kui=biu xi 'ñu chjire ngixkun Na'enchana.
60003005	'Ba 'ba=nde tsa'en kitsikun yojore yanchjin tsje xi kis'e nixtjin kuatse jan. Kiskunre Na'enchana 'ba ngisa ngi'nde kiko yojore ngixkun xi'inre ngayeje.
60003006	Joni Sara. Xi kitsik'etjusunre Abraham 'ba “naina̱” kitsure. 'Ba ki'ndire Sara= kuon, tsa nda si'on 'ba bi kjuikun_ru tumeñu xi ku̱ato'on.
60003007	'Ba 'ba nde tsa'en jun xi xi'in kuon. Nda tikja'etsjion ngat'are mé= xi machjenre yanchjinnu nga tetsubako. Chakun, ngat'a kui= xi ngisa nimakjua nga ko mare jun 'ba ngat'a jun ko kui ñatjen sa̱kunu kjuandare Na'enchana nga kuetsubakun. 'Batsa'en tetsubako tuxi tumé k'uechja'ndenire nga xuko Na'enchana.
60003008	Ngu xi fet'ani, tu jngu ti'on kjuafa'etsjennu ngatsi'u. Ngatjas'enu kjuanima kakun ngat'are xingiu 'ba timejénkaño xingiu joni tsa nts'io= mañu. Nda tiko xingiu 'ba ni̱ma̱ ti'on yojonu.
60003009	Tsa 'yá xi ch'o sikonu, bi ch'o niko jun ngayeje. 'Ba tsa 'yá xi ch'o kuetsunu, bi ch'otsa'en ningojo_ru ngayeje. Tusa tichikunto'on. Ngat'a kui xa kjinukjuaninu, tuxi sa̱kuninu kjuachikunta'en.
60003010	Ngu 'bi=tsa'en kua'indut'a: Xi mejénre sitsja nga k'uejñakun, 'ba mejénre nga nda kjua'are nixtjin, ngat'echja'ndere najenre nga kuinchja en xi ch'o tsu, 'ba ko tjiuxints'a nga kuinchja en ndesu.
60003011	Ngatasent'axinre xi ch'o, 'ba ngatatsa'en xi nda. Ngatangisjai kjuaxiu 'ba ngatitjenngi.
60003012	Ngu tuxkun Na'enchana kutsejenre xuta xi kixi tsa'en, 'ba basen ñojonre nga fako, tunga bi nda kutsejen'a xi ch'o tsa'en.
60003013	¿'Yá= xi ku̱an ch'o sikonu, tsa ko ngayéje inimanu tu xinda ku̱amejénsanu si'on?
60003014	Tunga ninga tsa kjuinikja'anu kjuanima nga teño'on xi kixi tjin, ¡ndaxunu! Tu'yá kun_ru 'ba bi fatsekun ngayeje.
60003015	Tusa chakun Cristo ngajin inimanu nga kui xi Na'enna, 'ba t'ejñandantsjo yojonu nga singojo_ru ngatsi'i xi skuiningiyanu ngat'are xi techuya_ru xi sjana Na'enchana.
60003016	Tunga ni̱ma̱ 'naxjo yojonu 'ba ngatjas'enu kjuaxuta nga 'ba si'on. 'Ba tsje ngat'e kjuafa'etsjennu, tuxi nde enre sa'enni nga ku̱asubare xi ch'o tsik'axkinu ngat'are jótsa'en kixi temeko yojonu ngat'are Cristo.
60003017	Ngat'a ngisa= ndani nga xja'a kjuanima tu ngat'are nga teña'an xi nda, tsa 'batsa'en mejénre Na'enchana, tu 'bani nga xja'a kjuanima nga si'an xi ch'o.
60003018	Ngat'a Cristo ja'a kjuanima ngayeje nga jngu ka'a fani k'en tu ngat'are jena. Xi kixi ja'a kjuanima ngat'are xi bi kixi, tuxi kikonina ngixkun Na'enchana. Kui k'en nga tsaka'a yojo, tunga kjinikja'aya nganire ngat'are Isennixtjintsjere Na'enchana.
60003019	'Ba ngat'are Isennixtjintsjio kike'ere nijmi isennixtjin xi tjindu'ñu.
60003020	Xi bi kitsik'etjusun enre Na'enchana nixtjin kuatse jan nga tsik'ejña Noé, nga Na'enchana yakure kjuatsejndare nga kiskuya nga ti'benda barku Noé. Ngat'are barkubiu chuba xuta ts'angi. Jin sani ts'angi ngajin nando.
60003021	Kui nandabiu 'bejñatsejen nga kui kusunre nanda xi satendakoña. Ngat'a nga satenda, 'bangi=ña. Tunga bi tsunire nga tjuxin kjuajndire yojona. Tsu=nire nga teminyisja nga tsje ngat'e kjuafa'etsjenna ngixkun Na'enchana. 'Bangi=ña nga satenda tu ngat'are nga ja'aya nganire Jesucristo.
60003022	Xi tsijin ngank'aa 'ba tijña ngate kixire Na'enchana, ña tibatexumare ankjele, xi tjinre xa 'ba ko xi tjinre kjua'ñu.
60004001	'Bamani, t'éjin kakun nga ja'a kjuanima Cristo ngajin yojore 'ba=tsa'en ta'e_ru kjua'ñu yojonu nga kuetsubando nga xjo'o kjuanima ngayeje. Ngu xi je ja'a kjuanima ngajin yojore ngat'are Cristo, je 'ejñat'axin jio ngayeje.
60004002	'Ba nixtjin xi k'uejñakun ngisa bi nde sik'etjusunni jo tsu yojore xuta, tusa jotsa'en mejénre Na'enchana.
60004003	Je= ja'a jotsa'en tsiketsubo nixtjin kuatse jan, nga tsiketsubo jotsa'en matsjare 'bendu xuta xi bi be Na'enchana, nga kitsa'e'nde_ru yojonu nga kjiño'on tumeñu, kjinik'etjusun_ru kjuach'o xi kitsu yojonu, kuach'iu, kika'e_ru kjuatsja yojonu, 'ñu kji'yu ngajin jngu s'i, 'ba kji'yakun na'en ch'okun xi ntsja xuta kuandakoni.
60004004	'Ba tu 'ba=mare xutabiu nga bi nde tu jngu ndiya mangikoñu nga inyatsa'en kjuach'o xi kitsingantsjare yojore. 'Ba nganda'e ch'otsa'en inyachjani ngat'anu.
60004005	Tunga tjinne=re nga sja kuenda ngixkun Na'enchana. Xi je tijñanda nga sa'enre kjua xi tjindukun ko xi je jesun.
60004006	Ngat'a kui= kjua 'ba nde kis'eyanire nijmi en ndare Na'enchana xi je jesun, tuxi ninga je kjiña'anre kjua joni xuta ngat'are mé= xi kitsa'en nga tsaka'a yojo, ku̱an k'uendukunni joni isennixtjin jotsa'en tijñakun Na'enchana.
60004007	Je tjima tiña nixtjin nga kjue ngayéje xi tjin. Kui kjua nda tinkjinni_ru kakún 'ba bi nikja'ayo nga xuko Na'enchana.
60004008	'Ba kibi= xi ngisa chjire. Nga ko ngayéje inimanu timejénkaño xingiu, ngat'a kjuanimejen 'ñu= tse je tsichajun.
60004009	Tsja ngat'enu nga kua'e_ru nga'nde ngaya ni'yanu xi fechukunu.
60004010	Jotjin kjuanda xi kisakunu ngat'are Na'enchana nga jngu jnguu, 'batsa'en tichjon nga kuiseko xuta xi kja'ere. Ngat'a tjinne=re nga nda sichjon nga jngu jngu kuya kjuanda xi kika'enu.
60004011	Tsa tjin xi sikja'axtiuya, ngatatsikja'axtiuya jo tsu enre Na'enchana. Tsa tjin xi mejénre kuatesinre kja'e xuta, ngatatesinre jotjin nga'ñu xi tsjare Na'enchana. 'Ba 'batsa'en ngat'are ngayéje xi si'on sa̱kure kjuaje Na'enchana ngat'are Jesucristo. Xi 'bakore ngayéje kjuaje ko kjua'ñu ka'nda ngantsjai nixtjin. 'Ba ngatjama.
60004012	Jun nts'ia xi tsimijaa̱n, bi ngatjamakunnu mé= xi temato'on nga 'ñu tichut'ayakonu, tsa tjimanu xi bi tjinni nga ku̱annu tsakaiñu.
60004013	Tusa tsja ngatjas'enu nga tisakut'anu kjuana'enre Cristo, tuxi 'ba nde 'ñu tsja s'e̱ninu nixtjin nga s'e̱jñatsejen kjuajere ngayeje.
60004014	Tsa ch'o 'minu ngat'a makjainnu ngat'are Cristo, ¡ndaxunu! Ngat'a ngajinnu tijña Isennixtjintsjere Na'enchana, Isennixtjintsje xi tjinre kjuaje.
60004015	Bi 'ba ngatjama ngajinnu joni xi tifa'a kjuanima ngat'a kitsik'en asa cheje kitsa'en asa ch'o kitsa'en asa kitsungijin yojore kjua xi bi kui 'bakore.
60004016	Tunga tsa tifa'a kjuanima ngat'a makjainre ngat'are Cristo, bi ngatjamasubare. Tusa ngatatsichjire Na'enchana ngat'a xutare Cristo 'mire.
60004017	Je tjimatiña nixtjin nga sa'en kjua Na'enchana, 'ba k'uetuts'inre ngajinre xutare. 'Ba tsa 'batsa'en je tjis'etuts'inre ngajinna, ¿jó ngisa bi 'ba ku̱ata'en xi bi inyamakjainre en ndare Na'enchana?
60004018	'Ba tsa xuta xi kixi na'en 'bangi, ¿jó fa ngisa bi ku̱ata'en xi bi bekun Na'enchana ko xi inyakjeje?
60004019	'Bamani, xi inyafa'a kjuanima jotsa'en mejénre Na'enchana, janda ngatatsa'en xi nda 'ba ngatatsingantsja yojore Na'enchana xi kitsa'en tsi'i xuta. Ngu kui xi ma chunre.
60005001	Te'bene_ra̱ nchja chingare xi makjainre ngat'are Na'enchana xi tjin ngajinnu, an xi 'ba nde xuta chinga kuáa̱n ngajinre xi makjainre ngat'are Na'enchana, xi ko tuxkun tsabeni kjuana'enre Cristo 'ba xi 'ba nde sa̱kut'are kjuaje xi s'ejñatsejen.
60005002	Tikuendo chutsangare Na'enchana xi kjiningantsjanu. Tunga bi joni tsa tjis'enenu nga 'ba si'on, tusa ko kakún nini nga sikuendo jotsa'en mejénre Na'enchana. Tik'etjusun xanu bi ngat'are tsa kuejennu ton, tusa ngat'a 'ñu mejénnu si'on xi matsjare Na'enchana.
60005003	Bi 'ñu jme_ru xuta xi tenikuendo. Tusa t'ejña_ru kusun jótsa'en kueko yojore chutsangare Na'enchana.
60005004	Meni nga kuakutsejen yojore xi ngakure fa xi tsikuenda chutsanga, sa̱kunu chji xi kjuajeni xi bi fe.
60005005	'Ba 'ba nde jun xi nchja nisti kuon. Ngisa ngi'nde teko yojonu ngixkun nchja chingare xi makjainre ngat'are Na'enchana. 'Ba ngatsi'u ngi'nde tekokaña_ru yojonu xingiu, ngat'a: “Na'enchana tsukine= xi nk'a kakun, tunga tsjare kjuanda xi ni̱ma̱ 'baxje yojore.”
60005006	Kui kjua ni̱ma̱ 'naxjeñu yojonu ngi kjua'ñure Na'enchana xi 'ñu je, tuxi kui nk'a sik'ejñaninu nga kjua'e nixtjin nga sikja'etsjen nga nda tjin.
60005007	Tingantsja yeje_ru Na'enchana ngat'are xi tjimafonu, ngat'a kui= xi tsikuendanu.
60005008	Nda tikja'etsjion nga kje ña'anjíun tsajmi 'ba tetsubakunntsjo. Ngat'a chanayiu xi stikenu tsuba joni tjiuxa xi tjixuyare nga timangisjai xuta xi skine.
60005009	'Ñu tetsuba_ru chanayiu, 'ba nde 'ñu tinyo ngat'are kjuamakjainna. Ngat'a 'yañu nga ndekuini kjuana'en xi inyakakore nts'io xi tjin jo kji'i ngasun'ndio.
60005010	Na'enchana xi tsjana ngayéje kuya kjuanda kinchja=na ngat'are Jesucristo tuxi sa̱kunina kjuajere xi bi fet'a. 'Ba jaskan nga je chuba nixtjin kichjo'o kjuanima, kui fani suba sitsjekjinnu, kixi sik'endunu, sja nga'ñunu 'ba 'ñu sikinyanu.
60005011	Ngatjas'ere kjua'ñu ka'nda ngantsjai nixtjin. 'Ba ngatjama.
60005012	Silvano xi joni nts'ia̱, xi mana̱ nga jngu xi kixi fiko xare, kui tsakasekona̱ nga kitsi'indaa̱ xujun chibi. 'Ba 'batsa'en tefakoya_nuu̱ 'ba xinyakixi_nuu̱ nga xi kua'indut'a nga'e, kjuandare Na'enchana xi kjuakixi=. Ngu kixi tinyajiun kjuandabiu tsu'ba.
60005013	Inyatsikasennu kjuate'nda xi makjainre ngat'are Na'enchana xi tjin naxinanda Babilonia, xi Na'enchana kiskja'ajin joni jun. 'Ba Marcos xi joni ki'ndina̱ fa mani ngat'are kjuamakjainna, 'ba nde titsikasennu kjuate'nda ngayeje.
60005014	Tite'nda_ru xingiu ko kjuanimejen xi ndibanire Cristo. Ngatjas'enu kjuaxiu ngatsi'u xi tu jngu mako Cristo.
61001001	An, Simón Pedro, xi tetsa'exat'a_ra̱ 'ba xi apóstore Jesucristo, tetsikasen_nuu̱ xujunbi jun xi je tjinnu kjuamakjain xi tsjatsa'en xi joni tsajain. Kisakunnu kibiu ngat'are Jesucristo xi tsik'angina 'ba xi Na'enchana= mani. Xi tsikixina ngixkun Na'enchana.
61001002	'Ñu ngatjas'enu kjuanda ko kjuaxiu ngat'are nga nda 'yo ngat'a tse'e Na'enchana ko Jesucristo xi Na'enna mani.
61001003	'Ba Na'enchana kinchjana̱ ngat'are kjuajere ko kjuandare. 'Ba tu ngat'are= nga nda 'ya xi kinchjana̱, 'batsa'en ko kjua'ñure kitsja yejena xi machjenna, tuxi kuetsubakunña 'ba tuxi xiakunña Na'enchana.
61001004	'Ba 'batsa'en kitsjanina mé= xi kitsja en nga sja, xi 'ñu chjire 'ba xi 'ñu je, tuxi 'batsa'en kuisent'axinni_ru kjuach'o xi tsu inimare xuta, mé= xi titsikjetsun ngasun'ndio, tuxi sa̱kut'aninu nga kuetsubakun jotsa'en tijñakun Na'enchana.
61001005	Kui kjua t'eneni_ru yojonu nga 'bitsa'en kuetsubo. Nga makjainnu t'esun_ru nga kixi kueko yojonu. 'Ba nga kixi kueko yojonu t'esun_ru nga nda xio xi tse'e Na'enchana.
61001006	'Ba nga nda xio xi tse'e Na'enchana t'esun_ru nga ku̱annu k'uechjon_ru yojonu xi tjin ngasun'ndio. 'Ba nga ku̱annu k'uechjon_ru yojonu t'esun_ru nga s'e̱nu kjuatsejnda. 'Ba kjuatsejndanu t'esun_ru nga te'yakun Na'enchana.
61001007	'Ba nga te'yakun Na'enchana t'esun_ru nga simijíon xi nts'io mani. 'Ba nga simijíon xi nts'io mani t'esun_ru nga s'e̱nu kjuanimejen.
61001008	Ngat'a tsa 'bitsa'en kuetsubo 'ba 'ba si'anntsjo, ngisa= tse xia ngiso mé= xi 'yo ngat'are Na'enna Jesucristo 'ba si'on xi nda. 'Ba bi tuxkia kuetsubo ya'a.
61001009	Tunga xi bi 'batsa'en tjindu, kui xi bi nda matsejenre 'ba xi ka. Je= kitsichiyajin nga kuatsje ngat'are je xi kis'ere nga nda'eñu.
61001010	'Bamani nts'ia̱, ngisa ta'e nga'ñu_ru yojonu nga kuakutsijion nga kjuakixi= nga Na'enchana je kinchjanu 'ba kiskja'ajinnú. Ngu tsa 'batsa'en kuetsubo, niñajanni sko.
61001011	'Ba 'batsa'en 'ñu tsjatsa'en kua'e'ndenu nga kuitjas'ion ña batexumantsjai Na'enna Jesucristo xi tsik'angina.
61001012	Kui= kjua tejñandantsjaiña̱ nga sikja'etsjenyanu kibi, ninga tsa je 'yo asa je kixi tenyajiun kjuakixi xi je kisakuyanu.
61001013	An kjinena̱ nga sikja'etsjenyanu kibiu 'ba nga 'batsa'en si'ñaa̱ takún, yejerañu tejñakun ngisaa̱.
61001014	Ngat'a je 'bia̱ nga je mején k'uejñaa̱ yojobi, jotsa'en 'ejñatsejenna̱ Na'enna Jesucristo.
61001015	'Ba nde k'uene_ra̱ yojona̱ nga nda sa'aa̱n kibiu, meni ku̱an sikja'etsjenyantsjaiñu nga bi nde tejñaña̱.
61001016	Ngat'a bi tsangitjengi_ri̱ en chinga xi 'baxjenikuni xuta, nga kik'ee̱ nijmi ngajinnu ngat'are kjua'ñure Na'enna Jesucristo= 'ba nga jótsa'en kjua'e ngani. Tusa ko tuxkuii̱n kji'yani̱ kjuajere.
61001017	Ngat'a Na'enchana kitsa'en nga Jesucristo kjuikuncha 'ba nga s'e̱re kjuaje, nga kjinu'yare jndare Na'enchana xi niki tjinre kjuaje xi kitsu: “Kui=bi Ki'ndina̱ xi 'ñu tsimijaa̱n xi 'ñu tsja mana̱ ngat'are.”
61001018	Ji̱n fani suba kjinu'ya_ri̱ jndabiu xi jenndejenni ngank'aa, kionga tsiketsubako ngisai Jesucristo ña tijña tjenngi xi tsje.
61001019	'Ba 'batsa'en ngisa ma chun_ra en xi kinchja nchja chinga profeta. 'Ba nda= ño'on nga nik'etjusun ion. Jo=ni ndi'i xi tiba'na̱ ña jñu, 'nda nga s'e̱ isen nixtjin nga manyujun 'ba niñu xi matsejen nga tajñu nga sitsejen ngajin inimanu.
61001020	Kibi= xi ngisa k'uejin kakun. Nimé xi kitsu nchja chinga profeta, xi kua'indut'a enre Na'enchana, ndibanire kjuafa'etsjenre xuta.
61001021	Ngu niñajanni jotsa'en mejénre tsu xuta jendibani en xi kinchja nchja chinga profeta. Tusa xuta tsjere Na'enchana kitsuya enre, jotsa'en kitsikinchja Isennixtjintsjere Na'enchana.
61002001	Tunga 'ba nde kis'e ngajinre naxinando profeta xi ndesu, jotsa'en 'ba nde tsa'en s'e̱ ngajinnu chamaestru ndesu. Ko kjuamaña kuakuya xi bi kjuakixi, 'ba enre ku̱an sikjetsunnu. Bi tsikixiya ngat'are Na'enna xi 'echjintjai̱. 'Ba 'batsa'en Na'enchana ta'a sikjekjua.
61002002	'Ba nkjin= ku̱an xi kuetjenngi kusunre nchjabiu, 'ba sa'en jotsa'en tsja'ndere yojore nga tsa'en tume xi ch'o tjin. 'Ba tu ngat'are nchjabiu= ch'otsa'en kjuinukjua ngat'are ndiya xi kjuakixi.
61002003	'Ba ngat'a 'ñu mejénre ton, kui kjua k'uejñuninu nga k'uaxjet'anu ton nga ko en ndesu xi tu kui 'baxjenikunii̱. Tunga je nda'e tijñandani xi skanineje nchjabiu. 'Ba xi sikjekjua bi kjijñafe.
61002004	Ngat'a Na'enchana bi kitsichat'are ankjele xi kiskjeje. Tusa 'etsojojin nga'nde ña fa'a kjuanima xuta. Kio kitsik'endu'ñu ña jñu chun, tuxi tjindutjoni ka'nda nga kjua'e nixtjin nga sa'en kjua Na'enchana.
61002005	Ninga bi kitsichat'are xuta xi kis'e nixtjin xi 'ñu kuatse jan ngayeje. Tusa ko nanda kitsikjekoni xuta xi bi tsabekun. Tunga Noé xi kitsikja'axtiuya ngat'are xi kixi tjin, kitsik'angi= 'ba ngiyatu ngisa xuta xi kja'ere.
61002006	'Ba nde Na'enchana kitsa'enre kjua nga kitsikje naxinanda Sodoma ko Gomorra ka'nda nga chojo kitsa'en. 'Ba 'ba=tsa'en 'ejña kusunre mé= xi ku̱ata'en xuta xi bi skuekun kui.
61002007	Tunga kitsik'angi Lot, xi jngu xuta kixi xi on kuánre ngat'are jótsa'en tsik'endu xuta ch'okun xi kitsja'ndere yojore nga kitsa'en tumeñu.
61002008	Ngu xuta kixibiu xi tsik'ejñajinre xutabiu, nyujun nyujun 'ñu on kuánre inima kixire nga tsabe 'ba nga kjint'e kjuach'o xi kitsa'en xutabiu.
61002009	'Bamani, be= Na'enchana jótsa'en sik'angi ngajinre kjuachut'ayako xuta xi bekun kui. 'Ba be= jótsa'en sik'endutjo xuta ch'okun xi tjinnere nga kjua'a kjuanima ka'nda nga kjua'e nixtjin nga ku̱anre kjua.
61002010	'Ba kui fa xi 'ñu kjua'a kjuanima xi tjindujin kjuach'o xi tsu yojore nga'e ngasun'ndio 'ba xi 'bejñat'axin kjua'ñure Na'enchana. Xtankoni 'ba ma kakun nga tsa'en tumeñu xi ch'o tjin. Bi tsakjun nga ch'otsa'en nchja ngat'are kjua'ñu xi tjin.
61002011	Tunga ngat'are ankjele, ninga tsa ngisa tjin ngisare nga'ñu ko kjua'ñu nga ko mare xutabiu, bi ch'otsa'en nchja ngat'are kjua'ñubiu 'ba bi baneje ngixkun Na'enchana.
61002012	Tunga ngat'are xutabiu, jo=ni tjiuba. Tsajain kjuafa'etsjeénre. Tu chubatsa'en tjindu nga tsa'en mé= xi ndiba subare kakun. Kitsin tuxi kjuindubani 'ba kjuinik'en. Kui tu chu̱ba̱ ch'otsa'en nchja ngat'are mé= xi bi mankjinre. Kui kjua kjuinikjeni joni tjiuba.
61002013	Kua'e ngojore chjire kjuach'okun xi kitsa'en. Tsikja'etsjen nga tsja s'e̱re nga tsitsjajin kjuatsja xi tsa'enjun tsa'ent'a ka'nda nga nixtjin. Xutabiu jo=ni jndi 'ba ko xa̱ nga tjindu ngajinnu. Ka'nda tsitsjajin kjuamañare nga kjenkonu.
61002014	Bi ma be jngu chjun tu je ch'otsa'en inyatsikja'etsjen. Bi fejndare nga tsa'en je. 'Bonachare xuta xi bi kixi inya. Kitsikut'aya yojore jótsa'en ku̱an s'e yejere. Kjua'a= kjuanima xutabiu.
61002015	Je kit'axinre ndiya xi kixi 'ba kichaja nga kitjenngi ndiya xi kijiya profeta Balaam ki'ndire Beor. Balaam kitsimején= nga kuejenre ton nga sa'en xi bi nda.
61002016	Tunga kichjutiko ngat'are jere kionga jngu chaburru xi bi mare nchja kinchja nga tsaka'a jndare xuta 'ba 'echja'ndere Balaam nga janda sa'en kjuaska xi titsa'en.
61002017	Kui xutabiu jo=ni nga'nde ña tju nanda tunga tsajainre nanda asa yufi xi fiko ntjo'ñu. 'Ba 'batsa'en Na'enchana je 'endare jngu nga'nde ña 'ñu jñu chun, ña tjinnere nga k'uendu ka'nda ngantsjai nixtjin.
61002018	Ngu nchja= en nk'a kakun xi tsajainre ndiyare. Bakuya nga ma ña'an kjuach'o xi tsu yojore xuta 'ba nga ma ña'an tumeñu. 'Ba=tsa'en 'bonachare xi sa'e ts'axjexinre yojore ngajinre xuta xi kit'axin ndiya xi tse'e kjuakixi.
61002019	'Ba tsu nga sindai xuta, ninga kui fa tjindujin'ñu jere xi sikjetsun. Ngat'a tsa jngu xuta tsja'nde nga nitumeñu kjua batexumare, je tsik'ejñajin'ñu kjuabiu.
61002020	Ngu xuta xi je bexkun Jesucristo xi Na'enna mani 'ba tsik'angina, 'ba=tsa'en je ts'axjexinre yojore kjuach'o xi tjin ngasun'ndio. Tunga tsa k'uatjijin'ñu ngani kjuach'obiu 'ba 'ba=tsa'en kuatexumare, 'ba=tsa'en ngisa ch'o ku̱an ngisa nga ko mare nga titjunre.
61002021	Tusa ngisa nda tjin ngat'are kui tsa bira tsabe ndiya xi tse'e kjuakixi, ngat'a nga je tsabe, tusa kit'axin=ngare kjuatexuma tsje xi kika'ere.
61002022	'Ba ngat'are xutabiu 'betjusun en kjuakixi xi tsu: “Tjiunaña nde kjineya ngani ndafesure, 'ba tjiuchinga xi je kamindu nde fik'etjikjajin ngani ndasijiu.”
61003001	Jun xi tsimején_nuu̱, kui xujunbi xi majóni xi tetsikasen_nuu̱. Ngojó xujun xi kitsi'indu_nuu̱ tsikja'etsjenyanu ngat'are kibiu, tuxi si'ñuña̱ kakun nga kixi sikja'etsjion.
61003002	Tikja'etsjenyo ngat'are en xi kinchja nchja chinga profeta tsje xi kis'e nixtjin kuatse jan ko kjuatexuma xi yakuyanu nchja chinga apóstol, kjuatexuma xi tse'e Jesucristo xi Na'enna mani 'ba xi tsik'angina.
61003003	Kibi= xi ngisa k'uejin kakun. Nga nixtjin xi je fet'ani s'e̱= xi k'uendujin kjuach'o xi tsu yojore nga kuejnuke tumeñu.
61003004	'Ba kuetsu: “¿Ná kijini en xi kitsu nga kitsja ts'a, nga Cristo kjua'e ngani? 'Nda nixtjin nga je jesun xuta chingani̱ 'ba ka'nda nganda'e, tojo 'ba=chun ngasun'ndio 'nda nga kjis'etuts'inre.”
61003005	Xutabiu bi mejénre sikja'etsjenya nga nixtjin kuatse jan nga ko en xi 'etjuni ts'a Na'enchana 'endakoni ngank'aa ko t'anangiu. Nangibiu 'etjujin nando 'ba ngat'are nando= kis'ejña.
61003006	'Ba ngat'are nandare tsi'ñu xi tsa'a kitsikjekjua nangi xi kis'e nixtjin kuatse jan.
61003007	Tunga ngat'are ngank'aa 'ba ko t'anangi xi tjin nganda'e, kui= xi ndekuini enre Na'enchana tijñatjore, tuxi kuitini. Tis'ejñatjo= 'nda nga kjua'e nixtjin nga ku̱anre kjua 'ba nga sikje xuta xi bi bekun kui.
61003008	Tunga bi nichiyajiun kibi, jun xi tsimején_nuu̱. Ngat'are Na'enchana jngu nixtjin jo=ni jngu mi nu 'ba jngu mi nu jo=ni jngu nixtjin.
61003009	Bi tsa titsik'andaya Na'enchana nga sik'etjusun mé= xi kitsu nga kitsja ts'a, jotsa'en tsikja'etsjen yak'a xuta. Tusa tjis'ere kjuatsejnda ngat'anu, ngat'a bi mejénre nga tjin xi cha̱ja. Tusa mejénre nga ngatsi'i xuta ngatatsik'antjaiya kjuafa'etsjenre 'ba ngatja'e ngani ngixkun kui.
61003010	'Ba jotsa'en fa'e jngu chacheje, 'ba=tsa'en kjua'e nixtjinre Na'enna Jesús. Kui nixtjinbiu jngu ka'a fani cha̱jajin isen ngank'aa nga je kjuane si'a xi 'ñu kun kjuane. 'Ba kuiti= nga sikjelaya xi kuandakoni xi tjin. T'anangiu ko ngayéje xi tjinre kuiti=.
61003011	'Bamani tsa 'batsa'en sikje ngayéje xi tjin, ¿jótsa'en tjinnere nga kuangiko yojonu jun? Tjinne=re nga tsje kuetsubo 'ba xiakun Na'enchana ngayeje.
61003012	Chuya_ru 'ba tixatiya_ru nixtjinre Na'enchana kionga kuiti 'ba sikje ngank'aa nga ko ndi'i 'ba sikjelaya xi kuandakoni xi tjin.
61003013	Tunga ña, techuya_ra jngu ngank'a xatse 'ba jngu t'anangi xatse, jotsa'en je kitsja ts'a Na'enchana ña ngatsi'i tsje k'uendu ngixkun kui.
61003014	'Bamani yejerañu techuya_ru kibi, jun xi tsimején_nuu̱, t'ene_ru yojonu nga ko kjuaxiu kuetsubo ngixkun Na'enchana. Bi ngatjas'e ngajinnu xi jndi asa xi ma s'e̱neje.
61003015	'Ba t'ejin takún nga Na'enchana titsitsejnda yojore ngat'ana, tuxi titsja'ndenina nga k'uangia. Ngat'are kibi je 'ba nde kitsi'indunu nts'ia Pablo xi nimijáan, jotjin kjuafa'etsjen xi kitsjare Na'enchana.
61003016	Nga jngu jngu xujun xi kitsi'indunu jakonu ngat'are kibi. Tjin ka'a xi kitsi'indu na'en mankjinre xuta. 'Ba xuta xi bi mare xujun 'ba xi bi kixi minyajin kjuamakjainna ngakja fiko enbiu jotsa'en 'ba nde ngakja fiko enre Na'enchana xi yak'a, 'ba 'batsa'en inyatsikje suba yojore.
61003017	'Bamani jun xi tsimején_nuu̱, ja'ba je 'yo kibi. Kui kjua tikuendañu yojonu, tuxi bi skjefeninu kjuamañare nchja ch'okun, tuxi bi kuintjaingiñu ña je kixi tenyo.
61003018	Tusa ngisa ngatjamachajinnu kjuandare Jesucristo 'ba ngisa nda ngatja'yaxkun kui, ngat'a kui= xi Na'enna mani 'ba xi tsik'angina. ¡Ngatjas'ere kjuaje nganda'e 'ba ka'nda ngantsjai nixtjin! 'Ba ngatjama.
62001001	Teni'indu=ri̱ jun ngat'are en xi tsjare kjuabenichun xuta, xi je tijña 'nda ngatuts'inre, xi kjinu'ya jnda_ri̱, xi ko tuxkui̱n kji'yanii̱, xi je kichutsejen'ai̱ 'ba xi ko ndsai̱ kjinikonii̱.
62001002	'Ba kis'ejñatsejen kjuabenichunbi, 'ba ji̱n kji'yanii̱. 'Ba nganda'e tenikixiyanii̱ 'ba te'beri̱ nijmi ngat'are kjuabenichunbi xi bi fet'a, xi tsik'ejñajinre Na'enchana 'ba xi ji̱n jaskan kis'ejñatsejenni̱.
62001003	Ngat'are xi kji'yee̱ 'ba kjinu'yee̱, kui xi 'ba nde te'beri̱ nijmi, tuxi 'batsa'en tu jngu ku̱anñu ko ji̱n jotsa'en ji̱n jngu= mai̱ ko Na'enchana ko Jesucristo xi Ki'ndire.
62001004	'Ba 'batsa'en teni'indu=ri̱ kibi tuxi ku̱ajnguni kjuatsjana.
62001005	Kui enbi xi kitsuni̱ Jesucristo, 'ba kui xi te'beri̱ nijmi jun nganda'e nga Na'enchana kui xi ndi'i 'ba nimekjiín xi jñu tjin ngajinre.
62001006	Tsa kuixan nga tu jngu makua Na'enchana 'ba tusa ña jñu tetsubanga, tech'onacha=ña 'ba bi teña'an xi kjuakixi.
62001007	Tunga tsa tetsuba ña tsejen chun jotsa'en Na'enchana tijña ña tsejen, tu jngu makua xingia ya'a 'ba jinre Jesucristo, Ki'ndire Na'enchana, tsitsjena nga kja'axin yeje jena.
62001008	Tsa kuixan nga tsajainna je, nde ña= tech'onachani_ra yojona 'ba tsajain ngajin inimana xi kjuakixi.
62001009	Tunga tsa kuixan ngat'are je xi tjinna, Na'enchana sik'etjusun= xi kitsu 'ba sa'en= xi kixi tjin. Sichat'ana jena 'ba sitsjena nga skja'axin yeje kjuach'o xi tjin ngajinna.
62001010	Tsa kuixan nga kje chjujejían, 'ba=tsa'en teña'anña nga tji'ya ndesu Na'enchana 'ba tsajain ngajin inimana enre.
62002001	Jun xi ki'ndina̱, tetsi'indu_nuu̱ kibi tuxi bi xjujeñu. Tunga tsa tjin xi skjeje, tjin=jnguna xi kuinchjantjaina ngixkun Na'enchana, xi Jesucristo xi kixi tsa'en.
62002002	Kui xi kitsja yojore joni chje nga 'echjintjai jena. 'Ba bi tsa tu je xi tsajan 'echjintjai, tusa ko xi tse'e ngatsi'i xuta xi tjin jo kji'i ngasun'ndio.
62002003	Tsa tenik'etjusan kjuatexumare Jesucristo, 'ba=tsa'en 'yaña nga je 'ya ngat'are kui.
62002004	Tsa tjin xi tsu: “'Be=ña̱ ngat'are kui”, tunga tsa bi tsik'etjusunni kjuatexumare, jngu=nini xuta ndesu 'ba tsajain xi kjuakixi ngajin inimare.
62002005	Tunga xi titsik'etjusun enre, kjuakixi= nga kjuanimejenre Na'enchana tis'ejñatsejenkjin ngajinre xutabiu. 'Ba 'ba=tsa'en 'yaña nga tu jngu= ma= ko Jesucristo.
62002006	'Ba xi tsu nga tu jngu makontsjai, kui xi tjinnere nga 'batsa'en kueko yojore jotsa'en kiko yojore Jesucristo.
62002007	Jun xi tsimején_nuu̱, bi kjuatexuma xatse xi tetsi'indu_nuu̱ nga'e, tusa ndekuini kjuatexuma chinga xi kisakuyanu 'ndani ngatuts'inre. Kui kjuatexuma chingabi, ndekuini en xi ja'ba je kjinu'yo.
62002008	Tunga nganda'e tetsi'indu ngani_nuu̱ nga'e jngu kjuatexuma xatse xi kjis'ejñatsejen nga tjinre kjuakixi ngat'are Jesucristo, 'ba 'ba nde tjimatsejen ngani ngat'a tsojon, ngat'a je tifa'a xi jñu 'ba je titsitsejen ndi'i xi kjuakixi.
62002009	Tsa tjin xi tsu nga sejña ña tsejen, tunga tusa mastike=nga xi nts'e mani ngat'are kjuamakjainna, tojo sejña=ngisa ña jñu.
62002010	'Ba xi tsimején xi nts'e mani ngat'are kjuamakjainna, kui xi sejñantsjai ña tsejen, 'ba tumé tjin xi sa'en nga satengi.
62002011	Tunga xi mastike xi nts'e mani ngat'are kjuamakjainna, kui xi sejña 'ba tsu'ba ña jñu, 'ba bi be ñá tifi, ngat'a ña jñu je= kitsikare.
62002012	Ki'ndina̱, tetsi'indu_nuu̱ ngat'a kuachat'anu jenu ngat'are mé= xi kitsa'en Jesucristo.
62002013	Jun xi xuta chinga kuon, tetsi'indu_nuu̱ ngat'a je 'yo ngat'are 'yá= xi ja'ba je tijña 'ndani ngatuts'inre. 'Ba jun xi nchja nisti kuon, tetsi'indu_nuu̱ ngat'a je kjiña'an_ru chanayiu.
62002014	Ki'ndina̱, je kitsi'indu_nuu̱ ngat'a je 'yo Na'enchana. 'Ba jun xi xuta chinga kuon, je kitsi'indu_nuu̱ ngat'a je 'yo ngat'are 'yá= xi ja'ba je tijña 'ndani ngatuts'inre. 'Ba jun xi nchja nisti kuon, je kitsi'indu_nuu̱ ngat'a tjinnu nga'ñu 'ba ngat'a tijñajinntsjai ngajin inimanu enre Na'enchana 'ba ngat'a je kjiña'an_ru chanayiu.
62002015	Bi nimijíon ngasun'ndio ninga xi tsja ngasun'ndio. Tsa tjin xi tsimején ngasun'ndio, tsajain ngajin inimare kjuanimejenre Na'enchana.
62002016	Ngat'a ngayéje xi tsja ngasun'ndio bi Na'enchana ndibanire, tusa ndekuini ngasun'ndio ndibanire. Kio= ndibanire nga mejénre xi tsu yojore xuta, 'ba nga mejénre sitse'e mé= xi tjibe 'ba nga nk'a 'baxje yojore ngat'are mé= xi tjinre ko mé= xi tsa'en.
62002017	Ngu je tife ngasun'ndio 'ba ko ngayéje xi tsja xi tsu yojore xuta, tunga ngat'are xi titsa'en jotsa'en mejénre Na'enchana, kui xi k'uejñantsjai ka'nda ngantsjai nixtjin.
62002018	Ki'ndina̱, je tetsuba nganda'e nixtjin xi je fet'ani. Je kik'inyanu nga tjinnere nga kjua'e jngu xi stike Jesucristo, 'ba jotsa'en kik'innu 'batsa'en nganda'e je inyafa'e nkjin xuta xi stike Jesucristo. Kui kjua 'batsa'en 'yaña nga je tetsuba nixtjin xi fet'ani.
62002019	Kui xi ngajinna 'etjuni, tunga bi tsajan fa. Ngat'a tsa xuta xi tsajanra, bi kijit'axinna. Tunga 'etju=, tuxi 'batsa'en kji'yatsejennire nga nijnguú makona.
62002020	Tunga ngat'are jun, Jesucristo kitsjanu Isennixtjintsjere Na'enchana 'ba ngatsi'u mankjinnu xi tjin.
62002021	Ngu tetsi'indu_nuu̱ ngat'a mankjinnu xi kjuakixi. Bi ngat'a tsa bi mankjinnu, tusa ngat'a mankjinnu, kui kjua tetsi'induni_nuu̱. 'Ba 'yañu nga nijnguú en ndesu ndibanire xi kjuakixi.
62002022	¿'Yá= xi xuta ndesu? Kui xi bi tsikixiya nga Jesús kui xi Cristo. Xi bi tsikixiya ngat'are Na'enchana 'ba ngat'are Ki'ndiu, kui xi stike Jesucristo.
62002023	Tu'yañu xi bi tsikixiya ngat'are Ki'ndiu, kui xi 'ba nde ninga bi tijñajinre Na'enchana. Tunga xi tsikixiya ngat'are Ki'ndiu, kui xi 'ba nde tijñajinre Na'enchana.
62002024	'Bamani, t'ejñajinntsjo inimanu en xi kjinu'yo 'ndani ngatuts'inre. Tsa en xi kjinu'yo 'nda ngatuts'inre k'uejñajinntsjo inimanu, jun ngayeje 'ba=nde kuetsubajinntsjai_ru Ki'ndiu ko Na'enchana.
62002025	'Ba kuifa ni kibi xi Jesucristo kitsutitjun nga kitsjana enre: nga tsjana kjuabenichun xi bi fet'a.
62002026	Tetsi'indu_nuu̱ kibi ngat'are xuta xi mejénre k'onachanu.
62002027	Tunga jun, tijñajin tsi'inu Isennixtjintsjere Na'enchana xi Jesucristo kitsjanu. 'Bamani bi machjen tsa tjin xi kuakuyanu, ngat'a ndekuini Isennixtjintsjio bakuyanu ngat'are ngayéje xi tjin. Xi bakuyanu kjuakixi=, bi kjuandesu. Kui kjuañu jotsa'en yakuyanu Isennixtjintsjio, 'ba=tsa'en tetsubajinntsjai_ru Jesucristo.
62002028	'Ba nganda'e ki'ndina̱, tetsubajinntsjai_ru Jesucristo, tuxi ku̱an kjuenk'anira nkjan nga kuakutsejen yojore 'ba bi ku̱asubana ngixkun kionga kjua'e.
62002029	'Yañu nga kixi kiko yojore Jesucristo. Kui kjua tjinnenire nga xio ngayeje nga ngatsi'i xuta xi tsa'en xi kixi tjin, kui xi 'ba nde ki'ndire Na'enchana.
62003001	Chutsijon á tuku kji'i jeni kjuanimejen xi kitsjana Na'enchana ka'nda ki'ndire kui 'mina. 'Ba kjuakixi= nga ki'ndire Na'enchana kuánña. Kui= kjua bi benina xuta xi tse'e ngasun'ndio, ngat'a bi be Na'enchana kui.
62003002	Jun xi tsimején_nuu̱, nganda'e je ki'ndire Na'enchana kuáan. Ninga kje 'yajían jó ku̱akuan jaskanñu, tunga 'yaña nga 'ba ku̱akuan joni Jesucristo nga kuakutsejen yojore, ngat'a xiaña jó fa kji'i kui.
62003003	'Ba tu'yañu xi 'batsa'en kuyare Jesucristo, kui xi titsitsje tajngu yojore jotsa'en tsje Jesucristo.
62003004	Tu'yañu xi kjeje, tjimangane= kjuatexumare Na'enchana. Ngat'a je, kui xi mangane kjuatexumare Na'enchana.
62003005	Ngu je 'yo nga yakutsejen yojore Jesucristo kui= nga ja'ekja'axin jena, 'ba kui nimé je kis'ere.
62003006	'Bamani, tu'yañu xi tijñajinntsjaire Jesucristo, bi nde kjejeni. Tunga tu'yañu xi tikjeje, kje bejín Jesucristo ninga kje mankjinjínre 'yá= ni kui.
62003007	Ki'ndina̱, ni'yá ngatja'bonachanu. Xi titsa'en xi kixi tjin ngixkun Na'enchana, kui xi kixi jotsa'en kixi Jesucristo.
62003008	Tunga xi tikjeje, tse'e= chanayiu, ngat'a chanayiu tikjeje 'ndani ngatuts'inre. 'Ba kui= kjuañu yakutsejenni yojore Ki'ndire Na'enchana, tuxi ja'etsikjeni xare chanayiu.
62003009	Tu'yañu xi je kuán ki'ndire Na'enchana bi nde kjejeni, ngat'a ntjere Na'enchana tijñajinntsjaire. Bi nde ma kjeje ngisani, ngat'a je kuán ki'ndire Na'enchana.
62003010	'Ba 'batsa'en 'yare 'yá= xi kuán ki'ndire Na'enchana 'ba 'yá= xi kuán ki'ndire chanayiu. Ngat'a tu'yañu xi bi tsa'en xi kixi tjin asa xi bi tsimején xi nts'e mani ngat'are kjuamakjainna, kui xi bi tse'e Na'enchana.
62003011	Ngu kui enbi xi kjinu'yo 'ndani ngatuts'inre, nga 'ba=tjinni nga simejénkaña xingia.
62003012	Bi 'ba ngatjama joni Caín xi tse'e chanayiu 'ba kitsik'en nts'e. ¿Ánñu kitsik'enni? Kitsik'en ngat'a kixi= tjin ngixkun Na'enchana xi kitsa'en nts'e, 'ba ch'o tjin xi kitsa'en kui.
62003013	Jun nts'ia̱, bi tu 'ba= ngatamanu tsa mastikenu xuta xi tse'e ngasun'ndio.
62003014	'Yaña nga je tsitjaxtia ngajinre kjuabeya 'ba nga kuetsubakuan ngixkun Na'enchana. 'Yaña kibi ngat'a nimején=ña xi nts'ia mani ngat'are kjuamakjainna. Xi tsajainre kjuanimejen, kui xi tijñangi ngisa ngi kjua'ñure kjuabeya.
62003015	Tu'yañu xi mastike xi nts'e mani ngat'are kjuamakjainna, kui jo=ni xuta xi tsik'en. 'Ba je 'yo nga kjuabenichun xi bi fet'a bi tijñajinre jngu xi tsik'en.
62003016	'Yaña mé= xi kjuanimejen 'mi ngat'a Jesucristo kitsingantsja yojore nga tu kjuanda tsajan. 'Ba 'ba=nde tsa'en 'batjinni nga singantsja yojona nga tu kjuanda tse'e xi nts'ia mani ngat'are kjuamakjainna.
62003017	Ngu tsa jngu xuta tjin yejere tsajmi xi machjenre 'ba tjibe nga na'en tjimare nts'e ngat'are xi machjenre tunga bi baseko, ¿jótsa'en s'e̱jñajinni inimare kjuanimejenre Na'enchana?
62003018	Ki'ndina̱, bi kjuanimejen xi tu en sa ngatjas'enu, tusa ko xi si'on ngatja'yare nga tjinnu kjuanimejen xi kjuakixi.
62003019	'Ba 'ba=tsa'en xiaña nga tetsubajian ngajinre xi kjuakixi 'ba s'e̱jnguni kakua̱n ngixkun Na'enchana.
62003020	Ninga tsa inimana banejena, ngisa= je ngisa Na'enchana nga ko mare inimana 'ba kui be yeje xi tjima.
62003021	Jun xi tsimején_nuu̱, tsa tumé banejena inimana, ku̱an kjuenk'a nkjan ngixkun Na'enchana,
62003022	'ba kui sja yejena xi xja'a_ra, ngat'a tenik'etjusun=ña kjuatexumare 'ba teña'an=ña xi matsjare.
62003023	Kibi= xi kjuatexumare Na'enchana, nga ku̱akjainna ngat'are Jesucristo xi Ki'ndire 'ba nga simejénkaña xingia, jotsa'en 'enena.
62003024	Xi titsik'etjusun kjuatexumare, kui xi tijñajinntsjaire Na'enchana 'ba Na'enchana tijñajinntsjaire xutabiu ngayeje. 'Ba ngat'are Isennixtjintsje xi kitsjana, 'ba=tsa'en 'yaña nga kui tijñajinntsjaina.
62004001	Jun xi tsimején_nuu̱, bi tuchuba ngatjamakjainnu ngat'are ngatsi'i xi kuetsunu nga Isennixtjintsjere Na'enchana tsikinchjare. Tusa tjun chut'ayako, tuxi 'batsa'en xiañu tsa kjuakixi nga Isennixtjintsjere Na'enchana tijña ngajinre asa bi kjuakixi. Ngat'a nkjin profeta xi ndesu kitsejin ngasun'ndio.
62004002	'Bi=tsa'en xiañu 'yá= xi tijñajinre Isennixtjintsjere Na'enchana. Xi tsikixiya nga Jesucristo ja'e joni jngu xuta nga tsaka'a yojo, kui xi tijñajinre Isennixtjintsjere Na'enchana.
62004003	'Ba xi bi tsikixiya nga 'batsa'en ja'e Jesucristo, kui xi bi tijñajinre Isennixtjintsjere Na'enchana. Tusa isennixtjin xi bi nda tijñajinre xi tse'e xutabiu xi stike Cristo. Je kjinu'yo nga tjinnere nga kjua'e isennixtjinre xutabiu xi stike Cristo. Ngu, kui je tijña ngasun'ndio nganda'e.
62004004	Tunga Na'enchana tse'e_ru, ki'ndina̱, 'ba je kjiña'an_ru nchja profeta ndesubiu, ngat'a xi tijña ngajinnu ngisa= tjinre kjua'ñu nga ko mare xi tijña ngajinre xuta xi tse'e ngasun'ndio.
62004005	Kui xutabiu ngasun'ndio= tse'e. Kui= kjua nchjani ngat'are xi tjin ngasun'ndio 'ba xuta xi tse'e ngasun'ndio basen ñojonre mé= xi tsu.
62004006	Tunga ji̱n, Na'enchana tse'e_ri̱. Xuta xi je be Na'enchana, kui xi basen ñojonni̱. Xuta xi bi tse'e Na'enchana, kui xi bi basen ñojonni̱. Ngu, 'ba=tsa'en 'yanii̱ 'yá= xi tijñajinre Isennixtjintsjere Na'enchana xi tsuya xi kjuakixi 'ba 'yá= xi tijñajinre isennixtjin xi ch'o xi 'bonacha.
62004007	Jun xi tsimején_nuu̱, janda ngatjanimejénkaña xingia, ngat'a kjuanimejen ndiba=nire Na'enchana 'ba tu'yañu xi tjinre kjuanimejen, kui xi je ki'ndire Na'enchana 'ba be= Na'enchana.
62004008	Xi tsajainre kjuanimejen, kje bejín Na'enchana, ngat'a Na'enchana kui= xi kjuanimejen.
62004009	'Bi=tsa'en yakutsejenna kjuanimejenre Na'enchana, nga kitsikasen Ki'ndi jngututure ngasun'ndebi, meni nga ngat'are mé= xi kitsa'en kui s'e̱nina kjuabenichun.
62004010	'Bi=tsa'en kis'ejñatsejenni xi kjuanimejen fa, bi tsa ña kjinimijáan Na'enchana, tusa kui kitsimejénna 'ba kitsikasen Ki'ndire tuxi 'echjintjaini jena nga kitsja yojore joni chje.
62004011	Jun xi tsimején_nuu̱, tsa Na'enchana 'batsa'en kitsimejénna, ña 'ba=nde tjinni nga simejénkaña xingia.
62004012	Kje nisa'yajín be jó kji'i Na'enchana, tunga tsa nimejénkaña xingia, tijñajinntsjaina Na'enchana 'ba kjuanimejenre s'ejñatsejenkjin ngajinna.
62004013	'Ba 'yaña nga tetsubajinntsjai_ra Na'enchana 'ba nga kui tijñajinntsjaina, ngat'a kitsjana Isennixtjintsjere.
62004014	'Ba ji̱n kji'ya fanii̱ 'ba tenikixiyanii̱ nga Na'enchana kitsikasen Ki'ndire tuxi sik'angini xuta xi tse'e ngasun'ndio.
62004015	Tu'yañu xi tsikixiya nga Jesús xi Ki'ndire Na'enchana, kui xi tijñajinntsjaire Na'enchana 'ba Na'enchana tijñajinntsjaire xutabiu ngayeje.
62004016	'Ba 'ba=tsa'en je 'ya nga Na'enchana 'ñu tsimejénna 'ba chun_ra kjuanimejenre kui. Na'enchana kui= xi kjuanimejen, 'ba xi tijñajinntsjai kjuanimejen, kui= xi tijñajinntsjaire Na'enchana 'ba Na'enchana tijñajinntsjaire xutabiu ngayeje.
62004017	'Ba 'ba=tsa'en s'ejñatsejenkjinni kjuanimejen ngajinna, tuxi ku̱an kjuenk'aniña nkjan nixtjin nga ku̱anre kjua xuta. Ngat'a ngasun'ndio= tetsuba ña jotsa'en Jesucristo tsik'ejña ngayeje.
62004018	Ña tjin kjuanimejen tsajain kjuakunjín. Tusa kjuanimejen xi niki kjuakixi, kui xi mo'oxje kjuakun. Ngu xi tsakjun be= kjuana'en xi sa̱kure. 'Bamani xi tsakjun, kje tijñajiínre kjuanimejen xi niki kjuakixi.
62004019	Ña nimején=ña ngat'a Na'enchana tjun kitsimejénna.
62004020	Tsa tjin xi tsu: “Tsimején=ña̱ Na'enchana”, tunga tusa mastike=nga xi nts'e mani ngat'are kjuamakjainna, kui xi jngu xuta ndesu. Ngat'a xi bi tsimején nts'e xi ma kutsejen'a, ¿jótsa'en ku̱an simejénni Na'enchana xi bi ma ku'a?
62004021	Kui kjuatexumabi xi kika'ena: xi tsimején Na'enchana 'ba=nde tjinnere nga simején xi nts'e mani ngat'are kjuamakjainna ngayeje.
62005001	Tu'yañu xi makjainre nga Jesús xi Cristo, kui xi je kuán ki'ndire Na'enchana. 'Ba tu'yañu xi tsimején Na'enchana, kui xi 'ba nde tsimején ki'ndire Na'enchana ngayeje.
62005002	Kionga nimijáan Na'enchana 'ba nik'etjusan kjuatexumare, 'ba=tsa'en 'yaña nga 'ba nde nimijáan ki'ndire Na'enchana ngayeje.
62005003	Ngu, nga simijáan Na'enchana, tsu=nire nga sik'etjusan kjuatexumare. 'Ba bi ch'a xi iye kjuatexumare Na'enchana,
62005004	ngat'a tu'yañu xi kuán ki'ndire Na'enchana tsa'en=re ngasun'ndio. 'Ba ngat'are nga makjainna ngat'are Jesucristo, 'ba=tsa'en je kjiña'anni_ra ngasun'ndio.
62005005	'Ba xi makjainre nga Jesús Ki'ndire Na'enchana, kui xi tsa'enre ngasun'ndio.
62005006	Ko nanda 'ba ko jin ja'es'ejñatsejenni Jesucristo. Bi tu nanda sa, tusa ko nanda 'ba ko jin. 'Ba 'ba=nde Isennixtjintsjere Na'enchana tsuyakixi ngayeje, ngat'a Isennixtjintsjio kui= xi kjuakixi.
62005007	'Ba 'batsa'en ján= mani xi tsuyakixi ngat'are Jesucristo:
62005008	Isennixtjintsjere Na'enchana, nando 'ba ko jiun. 'Ba ngaján ngusun= ma.
62005009	'Ba=tsa'en kitsuyakixi Na'enchana nga kinchja ngat'are Ki'ndire. Tsa makjainna en xi tsuyakixi xuta nga nchja, ngisa= 'ñu ku̱akjain ngisana en xi tsuyakixi Na'enchana ngat'a ngisa= chji ngisare.
62005010	'Ba xi makjainre ngat'are Ki'ndire Na'enchana, kui xi tijñajin inimare en xi kitsuyakixi Na'enchana. Tunga xi bi makjainre ngat'are Na'enchana, kui xi titsa'en nga tji'betju ndesu kui, ngat'a bi makjainre en xi kitsuyakixi ngat'are Ki'ndire.
62005011	Kui enbi xi kitsuyakixi Na'enchana, nga kitsjana kjuabenichun xi bi fet'a. 'Ba kisakuna kjuabenichunbi ña xi tu jngu makua Ki'ndire.
62005012	'Ba xi tijñajinre Ki'ndire Na'enchana, kui xi tjinre kjuabenichunbi. Tunga xi bi tijñajinre Ki'ndire Na'enchana, kui xi tsajainre kjuabenichunbi.
62005013	Kitsi'indu_nuu̱ kibi jun xi makjainnu ngat'are Ki'ndire Na'enchana, tuxi xiañu nga tjinnu kjuabenichun xi bi fet'a.
62005014	'Ba bi jó ján fa inimana ngat'are Na'enchana, ngat'a 'yaña nga basen ñojonna tsa xja'a_ra jotsa'en mejénre nga xja'a_ra.
62005015	'Ba jotsa'en nga 'ya nga Na'enchana basen ñojonna nga chja'a_ra tumeñu, 'ba=nde tsa'en 'ya nga je sakuna xi techja'a_ra.
62005016	Tsa tjin xi tjibe nga tikjeje xi nts'e mani ngat'are kjuamakjainna, 'ba tsa je xi titsa'en bi fikore kjuabeya, ngatafako Na'enchana ngat'are kui 'ba Na'enchana sja=nganire kjuabenichun. Tenchja=ña̱ ngat'are je xi bi fikore kjuabeya, ngat'a tjin= je xi fikore kjuabeya, 'ba bi temi'a_nuu̱ nga xuko Na'enchana ngat'are xi tsa'en jebiu.
62005017	Ngayéje kjuach'o xi tsa'en xuta, kui xi je. Tunga tjin= je xi bi kjuabeya fikore.
62005018	'Yaña nga xi je kuán ki'ndire Na'enchana bi nde kjejeni, ngat'a Ki'ndire Na'enchana tsikuenda 'ba bi ma tsiko chanayiu.
62005019	'Ba 'yaña nga Na'enchana tse'era 'ba nga chanayiu batexuma yejere ngasun'ndio xi tjindundaina.
62005020	'Ba 'ba=nde 'ya nga je ja'e Ki'ndire Na'enchana 'ba kitsjana kjuankjin kakun, tuxi xiaña Na'en xi kjuakixikjin. 'Ba tetsubajin_ra xi kjuakixikjin, nga tetsubajin_ra Jesucristo xi Ki'ndire. Kui xi Na'en xi kjuakixikjin 'ba xi tsjana kjuabenichun xi bi fet'a.
62005021	Ki'ndina̱, tikuendo yojonu ngat'are na'en xi bekun xuta xi bi kjuakixi.
63001001	An, xi xuta chinga 'mina̱ ngaya ningu, tetsikasen_nuu̱ xujunbi chjun xi kiskja'ajin Na'enchana 'ba ko ki'ndiri. Tsimején kjuakixi_nuu̱. 'Ba bi tu an sa xi tsimejénnu, 'ba=nde tsimejénnu ngatsi'i xuta xi je be kjuakixire Na'enchana.
63001002	Tsimején_nuu̱ tu ngat'are kjuakixibi xi tijñajinntsjai inimana 'ba xi s'e̱jñajinntsjai ka'nda ngantsjai nixtjin.
63001003	Na'enchana ko Jesucristo, Ki'ndire Na'enchana, sjana kjuanda, kjuanima kakun 'ba ko kjuaxiu nga kuetsuba ngajin kjuanimejen 'ba ko xi kjuakixi.
63001004	'Ñu tsja kuánna̱ nga tsa'bia̱ yak'a ki'ndiri nga semaya ndiya xi kjuakixi, jotsa'en 'enena Na'enchana.
63001005	'Ba nganda'e, na, te'bets'ara̱ nga simejénkaña xingia. Xi tetsi'indura̱ nga'e bi kjuatexuma xatse, tusa ndekuini kjuatexuma xi kisakuyana 'ndani ngatuts'inre.
63001006	Kui kjuanimejen tsu=nire nga kuetsuba jotsa'en batexuma kjuatexumare Na'enchana. 'Ba kui mé= xi kjinu'yo 'ndani ngatuts'inre, nga tjinnere nga kuetsubajiun kjuanimejen.
63001007	Ngat'a 'ñu nkjin xuta ndesu sema ngasun'ndio xi bi tsikixiya nga Jesucristo ja'e joni jngu xuta nga tsaka'a yojo. Xi 'ba tsa'en, kui xi tji'bonachare xuta 'ba kui jngu xi stike Cristo.
63001008	'Ba 'batsa'en nda tikuendo yojonu, tuxi bi sichajañu chji xi sa̱kunu ngat'are xani̱. Tusa ngatasaku yejekjinfanu chjire kjuanimani̱.
63001009	Tu'yañu xi k'uet'a k'uejunre nga bi tu kio fa kuasenjinntsjai en xi yakuya Cristo, kui xi bi tijñajinre Na'enchana. Tunga xi tu kio fa 'bejñajinntsjai nga jotjin xi yakuya Cristo, kui xi tijñajinre Na'enchana ko Ki'ndiu.
63001010	Tsa tjin xi kjuechukunnu 'ba bi kuakuyanu jotjin xi yakuya Cristo, bi chjubetjo ni'yanu ninga bi nite'nda_ru ngayeje.
63001011	Ngat'a xi site'ndare, kui xi tibaseko xutabiu nga tifi ndujuko xa ch'o xi titsa'en.
63001012	Ne tse tjin ngisana xi xin_nuu̱ tsakaiñu, tunga bi mejénna̱ xujun si'indut'a_nuu̱. Mején=na̱ kjuikun_nuu̱ 'ba jun fa suba kjuako_nuu̱, tuxi 'batsa'en ku̱ajngukjinni kjuatsjana.
63001013	Inyatsikasennu kjuate'nda ki'ndire ndichjai, jngu xi Na'enchana kiskja'ajin ngayeje.
64001001	An, xi xuta chinga 'mina̱ ngaya ningu, tetsikasen_ra̱ xujunbi amiguna Gayo xi tsimején kjuakixia̱.
64001002	Ji xi tsimejénra̱, mi'a_ra̱ Na'enchana nga jotsa'en nda tjimacha xi tse'e kui ngajin inimari, 'ba nde tsa'en nda ngatasaku ndiyari ngayéje xi si'en 'ba nga nda ngatja'ari nixtjin xi kueni ngayeje.
64001003	'Ñu tsja kuánna̱ nga ja'ekunna̱ yak'a nts'ia 'ba ye'ena̱ nijmi nga ndaxu tech'atjai xi kjuakixi 'ba nga kixixu tesenjin xi kjuakixi ngayeje.
64001004	Tsajain ngisa xi tsjana̱ kjuatsja xi ngisa je nga ko mare kibi, nga nt'ia̱ nga xi ki'ndina̱ mani ngat'are kjuamakjainna nda inyajin xi kjuakixi.
64001005	Ji xi tsimejénra̱, teña'an=ni xi 'batjin nga misekue xi nts'ia mani ngat'are kjuamakjainna 'ba kio fa nga xin nangi ndibani.
64001006	Kui nts'iabi tsuya kixi= ngixkun xuta xi mañajan ninguni̱ ngat'are kjuanimejenri. Ne nda si'en tsa kuisekue xuta xi tsa'exat'are Na'enchana nga janda sa'en ndiyare, ngat'a 'ba=tsa'en tenikue jotsa'en matsjare Na'enchana.
64001007	Ngat'a nts'iabiu tsimején= Jesucristo, kui= kjua 'etjuni nangire, 'ba bi kuakjainre kiskjebe tsajmire xuta xi bi makjainre ngat'are Na'enna.
64001008	'Bamani, ña= tjinnere nga kua'era nga'nde ngaya ni'yana nts'ia joni kibi, tuxi ko kui ñatjen si'axaña nga sikja'axtiuya kjuakixire Na'enchana.
64001009	Kitsi'indu_ra̱ jngu xujun xi mañajan ningure Diótrefes. Tunga Diótrefes, matsja=re nga tu kui tajngu kuatexumare xuta xi mañajan kio 'ba bi kuakjainre ngat'are kjua'ñuna̱.
64001010	Kui kjuañu, kionga an kjuechaa̱, sitsejen_ra̱ ngat'are xi titsa'en ngat'a tikjenijinta'enni en ndesu nga ch'otsa'en tinchja ngat'a tsajain. 'Ba bi tu kibiu xi titsa'en. 'Ba nde bi kjebetjo nts'ia xi fechukun 'ba 'bechja'ndere xi mejénre skjebetjo nts'ia 'ba mo'oxjejin ngajinre xi mañajan ningu.
64001011	Ji xi tsimejénra̱, bi chjungi_ri kusunre xuta xi tsa'en xi ch'o, tusa xi tsa'en xi nda. Xi tsa'en xi nda, kui= xi tse'e Na'enchana. Tunga xi tsa'en xi ch'o, kui xi kje bejín Na'enchana.
64001012	Ngatsi'i xuta tsuyakixi nga Demetrio nda xuta. 'Ba ka'nda xi kjuakixi fa baku nga kjuakixi= xi inyatsu. 'Ba 'ba nde ji̱n nda= nukjuai̱ ngat'are kui, 'ba ji 'ya=ni nga kjuakixi= xi mixii̱n.
64001013	Ne tse tjin ngisana xi xinra̱ tsakaiñu, tunga bi mejénna̱ xujun si'indut'a,
64001014	ngat'a kuya=ña̱ nga kjuikunxatira̱ 'ba ji fa suba kjuakora̱.
64001015	Ngatjas'eri kjuaxiu. Xuta xi nda kich'a xi tjin nga'e inyatsikasenri kjuate'nda. Ta'echi_ri kjuate'ndani̱ nga jngu jngu xi nda kich'a xi tjin kio.
65001001	An, Judas, xi tetsa'exat'a_ra̱ Jesucristo 'ba nts'ia̱ mani Santiago, tetsikasen_nuu̱ xujunbi. Na'enchana tsimejénnu 'ba kinchjanu 'ba titsikuendanu ngat'are Jesucristo.
65001002	Ngisa ngatjas'e ngisanu kjuanima kakun, kjuaxiu 'ba ko kjuanimejen.
65001003	Jun xi tsimején_nuu̱, 'ñu kuamejénna̱ tsakaiñu nga si'indu_nuu̱ ngat'are kjua'bangina. Tunga nganda'e tjinnere nga si'indu_nuu̱ 'ba 'bene_nuu̱ nga 'ñu tixkjanntjo kjuamakjainna, xi jngu ka'a fani kika'ere xuta tsje xi tse'e Na'enchana.
65001004	Texin_nuu̱ kibi ngat'a ko kjuamaña ja'as'enjinnu yak'a xuta xi ka'nda nixtjin kuatse jan ja'ba je kua'indut'a enre Na'enchana nga kjuinikja'a kjuanima. Xutabiu bi bekun Na'enchana 'ba inyatsa'en kjuandare Na'enchana jngu kjua xi tsja'nde tuxi tsa'enni tume xi mejénre. 'Ba bi makjainre nga Jesucristo xi Nai jngututuna xi batexumana.
65001005	Je 'yo kibi, tunga mején=na̱ sikja'etsjenyanu. Ninga Na'enchana kitsik'angi naxinandare nga ts'axjejin nangi Egipto, tunga jaskan kitsikje xi bi kuakjainre ngat'are kui.
65001006	'Ba ngat'are ankjele xi bi kixi kitsik'etjusun xa xi kitsa'ere nga tusa kitsikumare nga'ndere, kui xi Na'enchana tjindu'ñuntsjaire ña jñu chun ka'nda nga kjua'e nixtjin xi 'ñu je kionga si'anre kjua kui.
65001007	'Ba ngusun kitsa'en ngayeje xuta xi kis'e nangi Sodoma, nangi Gomorra 'ba ko nga'nde xi kis'e ngandaire. Kitsingantsjare yojore kjuachajngi 'ba kitsa'en nkjin kuya kjuach'o xi tsu yojore ka'nda xi bi ba'a ko xuta. Kui kjua ja'ani kjuana'en nga ko ndi'i xi bi 'boya ka'nda ngantsjai nixtjin, 'ba jo=ni kusun kis'ejñana nganda'e.
65001008	Ninga kjuakusunbiu kis'ejñana, tunga 'ba=nde inyatsa'en ngani xutabiu. Ngat'are chini xi ba'ere inyatsijndi yojore ngixkun Na'enchana nga bi bekun xi tjinre kjua'ñu 'ba nga ch'otsa'en nchja ngat'are kjua'ñu xi tjin ngank'aa.
65001009	Nisi Miguel xi ngakure ankjele bi 'ba kitsa'en. Ngat'a nga tifosiko chanayiu nga inyakjayani yojore Moisés, bi kuan kakun nga yaneje ko en xi ch'otsu. Tusa tu 'ba kitsure: “¡Na'enchana ngatatsikja'ari kjuanima!”
65001010	Tunga xutabiu, tuchuba ch'otsa'en nchja ngat'are xi bi mankjinre. 'Ba, tsik'etjusun xi mankjinsubare, xi tuchuba tsa'en mankjinre, joni tjiuba xi tsajain kjuafa'etsjeénre, 'ba 'ba=tsa'en sikje yojore.
65001011	¡Nimaxuni xutabiu!, ngat'a tjenngi kusunre Caín. Inyatsichajajin yojore ngajin jere Balaam, ngat'a 'ñu= mejénre ton. 'Ba inyafesun= joni Coré, ngat'a bi inyatsik'etjusun.
65001012	'Ba kionga 'naxjio s'i ngat'are Na'enchana, 'ba xutabiu makukonu nga chino niñu, kui jo=ni xa̱ xi ku̱an sijndinu ngixkun Na'enchana. Tu chubatsa'en kjine 'ba 'bi 'ba nimé bexutakjin. Tjin=ni nga sikjen chutsangare Na'enchana tsakaiñu, tunga tusa mafore nga sitse ngats'a. Kui jo=ni yufi xi tsajainre tsi, xi tuchu=ña fiko ntjo. Jo=ni yatuntje xi bi bajare tu nga nixtjinre chan 'ba xi kji'naxjenijin jamare, joni tsa jó ndiya k'en.
65001013	Jotsa'en tsindiu ts'enre ndachikun 'betsojo jndire nando, 'ba=tsa'en bakutsejen kjuach'o xi tsa'en xi tjinni nga sisubare tsakaiñu. 'Ba nde joni niñu xi kitsichaja ndiyare, xi tjen ña 'ñu jñu chun ka'nda ngantsjai nixtjin.
65001014	Ngat'are xutabiu= nga Na'enchana kitsikinchja Enoc, xi ntje xi mayatuni xi ndibanire Adán, nga 'batsa'en kitsu: “Chutsijon nga ndeko Na'enchana 'ñu nkjin mi ankje tsjere,
65001015	tuxi sa'enire kjua ngatsi'i xuta 'ba tuxi kuanejeni ngatsi'i xi bi bekun kui. Kuaneje ngat'are ngayéje kjuach'o xi kitsa'en nga bi tsabekun kui 'ba ngat'are ngayéje en nga'a xi kitsure Na'enchana xuta je xi bi tsabekun kui.”
65001016	Kui xutabiu tu fajeta'en xuta 'ba ch'otsa'en nchja ngat'are xi tsa'en xuta. Nitume kjuach'o xi tsu inimare, kui= xi mangisjai. Nk'a 'baxje yojore nga nchja, 'ba yak'a xuta ko en xi tsja tsu fako, tuxi 'batsa'en sa̱kunire xi mejénre.
65001017	Tunga jun xi tsimején_nuu̱, tikja'etsjenyo en xi ja'ba kitsunu nchja chinga apóstore Na'enna Jesucristo.
65001018	'Bi= tsé kitsunu: “Nixtjin xi je tifet'ani s'e̱= xuta xi tu kuejnuke= xi tse'e Na'enchana 'ba k'uendujin kjuach'o xi mejénre.”
65001019	Kui= xutabiu xi bakjanya xuta xi makjainre ngat'are Na'enna, xi tjindu ngi kjua'ñure xi mejénre inimare 'ba xi tsajain ngajinre Isennixtjintsjere Na'enchana.
65001020	Tunga jun xi tsimején_nuu̱, kixi tinyajiun ngajin kjuamakjainnu xi 'ñu tsje 'ba chuko Na'enchana jotsa'en sja ndiyanu Isennixtjintsjere.
65001021	Janda kixi tinyajiun kjuanimejenre Na'enchana nga chuya_ru nixtjin nga Na'enna Jesucristo kjua'anima_ra 'ba sjana kjuabenichun xi bi fet'a.
65001022	Ngatja'animanu xi jó ján baja inimare ngat'are kjuamakjainna.
65001023	'Ba yak'a tik'angiu nga kjui'naxjejiun ndi'i. 'Ba tikuendo yojonu kionga kja'animanu yak'a nga ngatjamasticho ka'nda najñu jndi xi yaja, xi tsunire kjuach'o xi inyatsa'en.
65001024	Na'enchana tjinre kjua'ñu nga k'uejñatjonu, tuxi bi ska̱ñu. 'Ba ku̱anre sitsjenu 'ba sjanu kjuatsja xi 'ñu je, nga sikinyanu ngixkun nixtjin nga kuakutsejen kjuajere.
65001025	Kui xi Na'en jngututuna xi tsik'angina. Kui kjuañu ngat'are Na'enna Jesucristo ngatja'yakun Na'enchana, 'ba ngatjas'ere kjuaje ko kjua'ñu 'ba ngatatexuma tume nixtjinñu, nixtjin kuatse jan ko nganda'e 'ba ka'nda ngantsjai nixtjin. 'Ba ngatjama.
66001001	Jesucristo yakutsejen xi kua'indut'a xujunbi. Na'enchana kitsingantsjare, tuxi kuakutsejennire xuta xi tse'e me xi tjinnere nga je ku̱an xati. 'Ba kui kitsikasen ankjere tuxi kuakutsejennire Juan kibi, ngat'a= jngu= xuta xi tse'e.
66001002	'Ba Juan kitsuyakixi= ngat'are ngayéje xi tsabe. Kui= xi kitsikixiya ngat'are enre Na'enchana ko mé= xi kitsuyakixi Jesucristo.
66001003	¡Ndaxure xi 'bexkiyare xujunbi xuta 'ba xi basen ñojon xi kitsuya Na'enchana! 'Ba ¡ndaxure xi 'bejñatjo xi kua'indut'a nga'e, ngat'a je tijña tiña nixtjiun nga 'ba ku̱an!
66001004	An, Juan, tetsikasen_ra̱ xujunbi xuta xi makjainre ngat'are Na'enna xi yatu ka'a mani xi tjin nangi Asia. Ngatjas'enu kjuanda ko kjuaxiu xi tsja_nuu̱ Na'enchana. Kui xi tijña xi tsik'ejña 'ba xi kjua'e. 'Ba nde ngatjas'enu kjuanda ko kjuaxiu xi tsja_nuu̱ isennixtjin xi yatu mani xi tjin ngixkun yaxile ña tibatexuma Na'enchana.
66001005	'Ba nde ngatjas'enu kjuanda ko kjuaxiu xi tsja_nuu̱ Jesucristo ngayeje. Jesucristo, kui xi kixi tsikixiya ngat'are xi kjuakixire Na'enchana, 'ba kui xi tjun ja'ayare ngajinre mik'en 'ba xi batexuma tsi'ire rey xi tjin jo kji'i ngasun'ndio. Kui= xi tsimejénna 'ba kitsindaina ngat'are jena nga 'esten jinre.
66001006	Je kitsa'enna xuta xi tse'e, tuxi kuatexumanina. 'Ba kitsa'enna joni na'mi, tuxi si'axat'ani_ra Na'enchana xi Na'enre. ¡Ngatjas'ere kjuaje ko kjua'ñu ka'nda ngantsjai nixtjin! 'Ba ngatjama.
66001007	Chutsijon, ¡Cristo ndiba= ngajin yufi! Ngatsi'i xuta skue=, ka'nda nchja xi juñare lanza. 'Ba ngatsi'i naxinanda xi tjin ngasun'ndio ski'nda= nga on ku̱anre ngat'are kui. Kjuakixi= nga 'ba ku̱an, 'ba ngatjama.
66001008	“An= ña̱ xi alfa ko omega, xi titjun 'ba xi fet'ani”, tsu Na'enchana xi tjinre ngayéje kjua'ñu. Kui xi tijña xi tsik'ejña 'ba xi kjua'e.
66001009	An, Juan, xi nts'io mañaa̱ tu ngat'are kjuamakjainna, xi temato'on ndekuini xi temata'aa̱n. Tu jngu kjuanima tebitjaxtia, tu jngu xi batexumana, 'ba tu jngu kjuatsejnda tjis'ena, ngat'a tu jngu makua Jesús. Ngat'a kitsikja'axtiuyaa̱ enre Na'enchana ko en xi kitsuya Jesucristo, kui= kjua kjinik'ejñanina̱ isla xi Patmos 'mi.
66001010	'Ba jngu tamingu ja'e ngajinna̱ Isennixtjintsjere Na'enchana, 'ba ngastaa̱n kjint'ia̱ jngu jnda xi 'ñu, joni jngu tjio xi 'ñu fane.
66001011	'Ba kitsuna̱: ―Ti'indut'ai xujun mé= xi xie 'ba tikasen_ri xuta xi makjainre ngat'are Jesucristo xi yatu stin mani, xi tjin nangi Asia. Xi Éfeso, Esmirna, Pérgamo, Tiatira, Sardis, Filadelfia, 'ba ko Laodicea.
66001012	'Ba meni kitsiku'bia̱ ngastaa̱n, tuxi skueña̱ 'yá= xi tifakona̱. 'Ba nga kitsiku'bia̱, tsa'bia̱ yatu tsajmi xi s'endusun ndi'i lámpara xi oro kuandakoni.
66001013	'Ba ngajinre tsajmi xi s'endusun ndi'i lámpara tsa'bia̱ jngu xi tijña kio xi 'ba kji'i joni jngu xuta. Xi yaja jngu najñu nduju xi fechu ka'nda tesun ndsaku, 'ba tikjare nisinre jngu tjiuxin xi oro ni.
66001014	'Ba ntsja ku 'batsa'en tiba joni ntsjare chutsanga asa joni nch'an. 'Ba tuxkun, 'batsa'en tí joni ndi'i.
66001015	'Ba ndsaku, 'batsa'en tiba'na̱ joni kicha xi bronce ni xi kjini'na joni bronce xi sa'e kji'naxjejin ndi'i nga kuatsje. 'Ba ne 'ñu jndare, jotsa'en fane kioña ntjai nanda.
66001016	'Ba ntsja kixi tjiyare yatu niñu, 'ba ts'a 'etjuni jngu kicha xi 'ñu yojoxkun kji'i xi yojó ngojó ngatere. 'Ba nkjain 'batsa'en ba'na joni nga 'ñu ma ndaba.
66001017	'Ba kionga tsa'bia̱, kiskaa̱ ngi ndsaku joni tsa je tseyaa̱. Tunga yanena̱ ntsja kixi nga kitsuna̱: ―Bi kuin. An= ña̱ xi titjun 'ba xi fet'ani
66001018	'ba xi tijñakun. Tseya=ña̱, tunga nganda'e tejñakunñaa̱ ka'nda ngantsjai nixtjin. 'Ba an ya'aa̱ llavere kjuabeya ko nga'ndere mik'en.
66001019	'Bamani tsu'ba, ti'indi mé= xi kji'ye ko mé= xi tjima nganda'e 'ba ko mé= xi ku̱an jaskanre kibi.
66001020	'Ba 'bi= tsunire mé= xi tji'mo ngat'are niñu xi yatu kji'ye nga tjiya ndsaa̱ kixi ko yatu tsajmi xi s'endusun ndi'i lámpara xi suba oro ni. Niñu xi yatu, tsu=nire ankjelere xuta xi makjainre ngat'are Jesucristo xi yatu stin mani. 'Ba tsajmi xi yatu mani ña s'endusun ndi'i lámpara, tsu=nire xuta xi makjainre ngat'are Jesucristo xi yatu stin mani.
66002001	Ti'indu_ri ankje xi tse'e xuta xi makjainre ngat'ana̱ xi tjindu naxinanda Éfeso: “'Bi tsu xi ya'a yatu niñu ntsja kixi, xi tsu'bajin yatu tsajmi xi oro ni ña s'endusun ndi'i lámpara:
66002002	'Be=ña̱ xi teñe'en, 'ba jótsa'en teningantsja_ri yojori xa xi teñe'en, 'ba jótsa'en tikakori. 'Ba 'be=ña̱ nga bi tikakori xuta xi tsa'en kjuach'o. Je= kichut'ayakue xuta xi apóstol tsure yojore tunga bi kui ni, 'ba je= kji'ye nga ndesu=nini.
66002003	'Ba 'be=ña̱ nga ko kjuatsejnda tichukjuakori kjuanima xi tisakuri ngat'ana̱, 'ba bi tifere takuin.
66002004	Tunga kui=bi xi bi tisasenna̱ ngat'ari: nga bi nde tjinniri kjuanimejen xi kis'eri ngatuts'inre kionga tjun kuakjainri ngat'ana̱.
66002005	Kui kjua tikja'etsjenni jó kji'i kjin je k'int'axin 'ba tik'antjaiyani kjuafa'etsjenri 'ba ndiba ngani ngixkun Na'enchana, 'ba ti'an ngani xi kjiñe'en ngatuts'inre. Tsa bi sik'antjaiyani kjuafa'etsjenri 'ba kjua'e ngani ngixkun Na'enchana, kjua'ekunra̱ 'ba kjua'axin=ña̱ tsajmiri ña s'endusun ndi'i lámpara ña tijña.
66002006	Tunga ngat'are kibi= xi nda nchja ngat'ari: nga mastiche mé= xi tsa'en xuta xi tjenngire xuta xi Nicolaus 'mi. 'Ba=nde ko an mastike=ña̱ mé= xi tsa'en.
66002007	¡Xi tjin ñojon ngatasen ñojon mé= xi titsure Isennixtjintsjere Na'enchana xuta xi makjainre ngat'ana̱! Xi sa'en, kui= xi sja'nde_ra̱ nga skine ture ya xi tsik'endukunre xuta, xi sejña ña paraiso 'mi, nga'nde xi tse'e Na'enchana.”
66002008	'Ba ti'indu_ri ankje xi tse'e xuta xi makjainre ngat'ana̱ xi tjindu naxinanda Esmirna: “'Bi tsu xi Titjun 'ba xi Fet'ani, xi k'en 'ba xi tijñakun ngani:
66002009	'Be=ña̱ kjuanima xi techja'ai 'ba kjuanimari, ninga kjuakixi= nga nyinai. 'Ba 'be=ña̱ jo ch'otsa'en nchja ngat'ari xuta judío xi kitjujin ngat'are Na'enchana tsure yojore tunga bi kui ni. Tusa xuta xi tse'e ni'ya sinagogare chanayiu=nini.
66002010	Bi kun_ri ngat'are kjuanima xi kuitjaxti. Ngu chanayiu skanis'en nduya yak'a xuta xi tu jngujún, tuxi xut'ayakoninú, 'ba kuitjaxtiu kjuana'en te nixtjin. Kixi tisen, ninga tsa tjinnere nga kjuinik'enri, 'ba an sjara̱ kjuabenichun xi bi fet'a joni chji xi kua'ere xuta xi sa'en.
66002011	¡Xi tjin ñojon ngatasen ñojon mé= xi titsure Isennixtjintsjere Na'enchana xuta xi makjainre ngat'ana̱! Xi sa'en, kui xi niñajanni siko kjuabeya xi majóni.”
66002012	'Ba ti'indu_ri ankje xi tse'e xuta xi makjainre ngat'ana̱ xi tjindu naxinanda Pérgamo: “'Bi tsu xi ya'a kicha xi 'ñu yojoxkun kji'i xi yojó ngojó ngatere:
66002013	'Be=ña̱ nga teni nga'nde ña tijña chanayiu nga tibatexuma. Tunga ji janda= kixi tesen ngat'ana̱ 'ba bi kjinicheje kjuamakjainri ngat'ana̱, nisi nixtjin nga kjinik'en xi Antipas 'mi. Xi xuta kixi xi kitsikixiya ngat'ana̱ 'ba xi kjinik'en nanginu, ña tijña chanayiu.
66002014	Tunga tjin= masen tsajmi xi bi tisasenna̱ ngat'ari. Ngat'a teba'e'ndeni nga tjindujin yak'ari xi inya'bejñatjo xi yakuya Balaam. Xi inya'a Balac jotsa'en sa'en nga ku̱an k'uejña kjuana'en ngat'are kjuamakjainre naxinanda Israel nga skine chje xi kitsa'ere na'en xi ntsja xuta kuandani 'ba nga sa'en kjuachajngi ngayeje.
66002015	'Ba nde teba'e'nde nga tjindujin yak'ari xi inya'bejñatjo xi bakuya xi tjenngire xuta xi Nicolaus 'mi.
66002016	'Bamani, tik'antjaiye kjuafa'etsjenri 'ba ndiba ngani ngixkun Na'enchana. Tsa bi 'ba si'en, kjua'ekunxatira̱ 'ba ko kicha xi ti'betjuni ndsu'baa̱ skjankoña̱ xuta xi 'ba inyatsa'en.
66002017	¡Xi tjin ñojon ngatasen ñojon xi titsure Isennixtjintsjere Na'enchana xuta xi makjainre ngat'ana̱! Xi sa'en, kui= xi sja'nde_ra̱ nga skine mana xi kis'ejña'mo, 'ba nde sja_ra̱ jngu ndiojo tiba ña kua'indut'a jngu ja'en xatse xi tu'yá be. Tu kui sani xi xuntsja, kui= xi skue.”
66002018	'Ba nde ti'indu_ri ankje xi tse'e xuta xi makjainre ngat'ana̱ xi tjindu naxinanda Tiatira: “'Bi tsu Ki'ndire Na'enchana, xi 'ba kun tuxkun joni ndi'i 'ba ndsaku joni bronce xi kua'na nga kjinitsje:
66002019	'Be=ña̱ mé= xi tu ñe'en. 'Be=ña̱ ngat'are kjuanimejenri 'ba ngat'are kjuamakjainri ngat'ana̱. 'Be=ña̱ jótsa'en teña'axat'anaa̱ 'ba jótsa'en ko kjuatsejnda tichukjuakori. 'Ba=nde 'bia̱ nga ngisa 'ñu teña'axai nganda'e nga ko mare ngatuts'inre kionga tjun kuakjainri ngat'ana̱.
66002020	Tunga kibi= xi bi tisasenna̱ ngat'ari, nga teba'e'nde_ri chjun xi Jezabel 'mi xi jngu profeta tsure yojore nga ti'bonachare xutana̱ ko xi tibakuya nga sa'en kjuachajngi 'ba nga skine chje xi kitsa'ere na'en xi ntsja xuta kuandani.
66002021	Je= kitsja'nde_ra̱ chjunbiu nga sik'antjaiya kjuafa'etsjenre 'ba kjua'e ngani ngixkun Na'enchana, tunga bi mejénre k'uejña kjuachajngire.
66002022	Kui kjua sikajña'onña̱ chjunbiu, 'ba 'ñu tse kjuana'en xi sja_ra̱ nchja xi tsa'enko kjuachajngi ngayeje, tsa bi sik'antjaiya kjuafa'etsjenre nga k'uendu xi kuánre ngat'are chjunbiu.
66002023	'Ba sik'en=ña̱ xi tjenngire chjunbiu, 'ba 'batsa'en skueni ngatsi'i xuta xi makjainre ngat'ana̱ nga an xi 'bia̱ jó fa tjin kjuafa'etsjenre ko inimare xuta. 'Ba nga jngu jnguu sjanu chjinu jo nga kjiño'on.
66002024	'Ba ngat'anu jun xi tetsubo Tiatira xi bi te'bejñatjo en xi tibakuya chjunbiu 'ba xi bi tjimanu ngat'are xi kjuatji'more chanayiu 'mi, xin_nuu̱ nga bi nde sja ngisani_nuu̱ kja'e ch'a.
66002025	Tunga t'ejñatjo=ñu mé= xi je tjinnu 'nda nga̱ an kjua'e ngañaa̱.
66002026	Xi sa'en 'ba xi janda kuendujuko xa xi mejénna̱ nga sa'en, kui= xi sja_ra̱ kjua'ñu nga kuatexumare naxinanda xi tjin ngasun'ndio.
66002027	Kuatexuma ko jngu yaníse xi kicha kuandakoni. 'Ba 'ñu kuejenre xuta, 'ba 'ba= ku̱anre xuta joni jngu tiji nangi xi maxkua nga bichune kicha. Sja_ra̱ kjua'ñu jotsa'en kitsjana̱ kjua'ñu Na'enna̱.
66002028	'Ba nde sja_ra̱ niñu xi ngisa tí nga je tjis'e isen.
66002029	¡Xi tjin ñojon ngatasen ñojon mé= xi titsure Isennixtjintsjere Na'enchana xuta xi makjainre ngat'ana̱!”
66003001	'Ba ti'indu_ri ankje xi tse'e xuta xi makjainre ngat'ana̱ xi tjindu naxinanda Sardis: “'Bi tsu xi tjinre isennixtjin xi yatu xi tse'e Na'enchana ko niñu xi yatu mani: 'Be=ña̱ xi teñe'en. 'Bi inyatsu xuta nga tenichunni, tunga ngat'ana̱ je= tseye.
66003002	Tikja'a_ri 'ba ta'e nga'ñuri yojori nga kje beyajín, ngu te'beña̱ nga bi kixi te'mikue xari ngixkun Na'enchana.
66003003	'Bamani tsuba, tikja'etsjenya_ri yojori 'ba t'ejñatjai xi kika'eri ko xi kjinu'ye, 'ba tik'antjaiye kjuafa'etsjenri 'ba ndetjenngi ngani Na'enchana. Tsa bi sikja'a_ri yojori, kjua'ekunra̱ joni jngu chacheje 'ba bi xie mé= chuba kjua'ekunra̱.
66003004	Tunga ngajin naxinanda Sardis tjindujin yak'ari xuta xi bi inyatsijndi najñure. Kui xi k'uetsumakona̱ nga kuaja najñu tiba, ngat'a bakin=re̱.
66003005	Xi sa'en, kui xi kjuinikaja najñu tiba 'ba bi sichajaa̱n ja'enre xujun ña kua'indut'a ja'enre xuta xi k'uendukun. Tusa xia̱n nga xutana̱ kuán ngixkun Na'enna̱ 'ba ngixkun ankjelere.
66003006	¡Xi tjin ñojon ngatasen ñojon mé= xi titsure Isennixtjintsjere Na'enchana xuta xi makjainre ngat'ana̱!”
66003007	'Ba ti'indu_ri ankje xi tse'e xuta xi makjainre ngat'ana̱ xi tjindu naxinanda Filadelfia: “'Bi titsu xi tsje 'ba xi kjuakixi, xi ya'a llavere rey David, xi kje'i xuntja, 'ba tu'yá mare 'bechjaa̱; 'ba xi 'bechja xuntja, 'ba ni'yá mare chju'i:
66003008	'Be=ña̱ xi teñe'en 'ba 'be=ña̱ nga tsajainri nga'ñuú. Tunga tenik'etjusun=ni enna̱ 'ba bi tesji nga bi xutana̱ kuáin. Chutsejen. Ngixkuin kiskjex'aa̱ jngu xuntja xi tu'yá mare 'bechjaa̱.
66003009	Chutsejen jó sikua̱ xuta xi tse'e ni'ya sinagogare chanayiu, xuta judío xi Na'enchana kiskja'ajin tsure yojore tunga tu en ndesu=nini. An=ña̱ xi 'ba sa'aa̱n nga kjua'ekinyakunch'int'a ngi ndsakui, tuxi 'batsa'en skueni nga an tsimejénra̱.
66003010	Kjinik'etjusun=ni enna̱ nga kiskakori ko kjuatsejnda. Kui kjua k'uejñat'axinnira̱ ngat'are kjuanima xi kjua'e nixtjin nga xut'ayako ngatsi'i xuta xi tjin ngasun'ndio, kjuanima xi kjua'ene jo kji'i ngasun'ndio.
66003011	Kjua'exati=ña̱. Nda t'ejñatjai xi tjinri, tuxi tu'yá skja'aniri chji xi kua'eri xi tsunire nga kjiñe'en.
66003012	Xi sa'en, kui xi sa'aa̱n joni xjo xi sasengire ningure Na'enna̱, 'ba bi nde stjuxinni nga'ndebiu. 'Ba k'uet'a_ra̱ ja'enre Na'enna̱ ko ja'enre naxinandare Na'enna̱, xi Jerusalén xatse 'mi xi Na'enna̱ sikasenjenni ngank'aa. 'Ba 'ba nde k'uet'a_ra̱ ja'en xatsena̱ ngayeje.
66003013	¡Xi tjin ñojon ngatasen ñojon xi titsure Isennixtjintsjere Na'enchana xuta xi makjainre ngat'ana̱!”
66003014	'Ba ti'indu_ri ankje xi tse'e xuta xi makjainre ngat'ana̱ xi tjindu naxinanda Laodicea: “'Bi titsu xi kjuakixikjin, xi kixi tsikixiya ngat'are kjuakixire Na'enchana, 'ba ngat'are kui Na'enchana kitsa'en yeje xi tjin:
66003015	'Be=ña̱ xi teñe'en. Ji jo=ni nanda xi bi nch'an 'ba ninga bi sje. ¡Tsa tu nch'anri asa sjeri tsakaiñu!
66003016	Tunga tu isunt'ai=ni. Bi nch'en ninga bi sje. Kui kjua sikjesunnira̱.
66003017	Ngu ji sjini: Nyina=ña̱, tjin yeje=na̱ xi mejénna̱ 'ba tumé chajana̱. Tunga bi 'yani nga tsajainri kjuatsja, nga tumé chji=ri, nga nimai, nga kai 'ba nga tetsjusti.
66003018	'Bamani an tsjara̱ jngu en nga tindai xi tjinna̱. Tindai oro xi niki nda=kjin ngat'a sa'e fa kuatsje nga kjinaxjejin ndi'i, tuxi ku̱anyinani ngixkun Na'enchana. 'Ba nde tindai najñu tiba xi ku̱an xeje ngayeje, tuxi kue'moni yojo kjistiri xi titsjari kjuasuba. 'Ba 'ba nde tindai ndaki xi kuinyangi tuxkuin ngayeje, tuxi nda ku̱atsejenniri.
66003019	An xi fatikua̱ 'ba tsja ndiya_ra̱ ngatsi'i xi tsimijaa̱n. 'Bamani tsu'ba, ta'e nga'ñuri yojori 'ba tik'antjaiye kjuafa'etsjenri 'ba ndiba ngani ngixkun Na'enchana.
66003020	Chutsejen, an tesenxtiu=ña̱ xuntjo nga tetsikjania̱. Tsa tjin xi kjuint'e jndana̱ 'ba skje'i xuntjo, kjua'as'enjin_ra̱ 'ba skineko=ña̱ niñu, 'ba kui skineko=na̱ ngayeje.
66003021	Xi sa'en, kui xi sja'nde_ra̱ nga k'uejñat'ana̱ yaxile ña kuatexumaa̱, jotsa'en je kitsa'aa̱n an ngayeje 'ba tejñat'a_ra̱ yaxilere Na'enna̱.
66003022	¡Xi tjin ñojon ngatasen ñojon mé= xi titsure Isennixtjintsjere Na'enchana xuta xi makjainre ngat'ana̱!”
66004001	Jaskan nga je tsa'bia̱ kibiu, kiskutsejia̱n 'ba tsa'bia̱ jngu xuntja xi kichjux'a ngank'aa. 'Ba jnda xi tjun kjint'e_ra̱, xi 'batsa'en nu'yare joni nga fane tjio 'bi kitsuna̱: “Tijñe nga'e 'ba kuakutsejenra̱ mé= xi tjinnere ku̱an jaskanñu.”
66004002	'Ba ndekuini chubabiu ja'e ngajinna̱ Isennixtjintsjere Na'enchana, 'ba tsa'bia̱ nga sejña ngank'aa jngu yaxile je joni xi 'bendusun rey, 'ba tjin= xi tijñasun yaxilebiu.
66004003	'Ba isenre xi tijñasun yaxilebiu 'ba=tsa'en matsejen joni ndiojo xi tsjakun xi jaspe ko cornalina 'mi. 'Ba ngandaire yaxilebiu s'ejñandai jngu cha'ya xi matsejen joni ndiojo xi esmeralda 'mi.
66004004	'Ba ngandaire yaxilebiu tsa'be ngisaa̱ kañujun yaxile ña tjindusun kañujun nchja chinga xi yaja najñu tiba, 'ba ngasun nindaku titsusunre corona xi oro ni.
66004005	'Ba ña sejña yaxile jebiu 'betju ndi'i cho'on, si'a 'ba ko si'are cho'on. 'Ba ngankjain yaxilebiu inyati yatu ndi'i xi ya s'eku, xi isennixtjinre Na'enchana xi yatu mani.
66004006	'Ba 'ba nde ngankjain yaxilebiu kjijña jngu tsajmi xi 'batsa'en matsejen joni jngu ndachikun xi chutsin nini xi 'ñu matsejenya. 'Ba ngandaire yaxile jebiu tjindu ñujun xi tjindukun jngu nga jngu jngu ngatere xi kitsejunre tuxkun ngankjain ko ngastun.
66004007	Xi titjun, 'batsa'en matsejen joni tjiuxa. Xi majóni, 'batsa'en matsejen joni tjiundija chi. 'Ba xi majánni, 'batsa'en chutsejen'a joni nkjain xuta. 'Ba xi mañujunni, 'batsa'en matsejen joni tjiuja xi titutjen.
66004008	'Ba nga ñujun xi tjindukun, nga jngu jngu jon jnga ya'a. 'Ba kitsejunre xkun ngi'ndere 'ba ngasunnk'are. 'Ba nga nixtjin nga nistjen bi tsikjejnda nga tsu: Na'enchana= xi tsje, Na'enchana= xi tsje, Na'enchana= xi tsje. Kui= tse'e ngayéje kjua'ñu xi tjin. Kui xi tsik'ejña, xi tijña 'ba xi kjua'e.
66004009	Nga ñujun xi tjindukun, kui xi be'e nijmi nga tjinre kjuaje xi tijñasun yaxilebiu, xi tijñakun ka'nda ngantsjai nixtjin. 'Ba bekun 'ba tsjare kjuanda. 'Ba nga 'ba tsa'en xi ñujun,
66004010	nchja chinga xi kañujun mani minyakunch'int'are nga tsichjire xi tijñasun yaxile, xi tijñakun ka'nda ngantsjai nixtjin. 'Ba 'bendu corona xi titsusunre ngixkun yaxilebiu nga 'bi tsu:
66004011	Ji Na'en xi Na'enni̱, ji xi bakinri nga cha̱kunri, nga sa̱kuri kjuaje 'ba nga kjuinichjire ngat'are kjua'ñuri. Ngat'a ji kjiñe'en ngayéje xi tjin, 'ba ngat'a ji 'batsa'en kuamejénri kui= kjua tjinni 'ba kuandani.
66005001	'Ba tsa'bia̱ jngu xujun ngaya ntsja kixi xi tijñasun yaxilebiu. 'Ba kui xujunbiu kua'indu ngastun ko ngankjain, 'ba yatu ka'a tji'ñuni nga inyanere sello.
66005002	'Ba tsa'bia̱ jngu ankje xi 'ñu tjinre kjua'ñu, xi 'ñu tinchja nga titsu: “¿'Yá= xi bakinre nga sijoya sellore 'ba skanite xujunbiu?”
66005003	Tunga ni'yá xi tjin ngank'aa ninga xi tjin ngasun'ndio 'ba ninga xi tjin ngi t'anangiu kuánre kiskanite xujunbiu, nga tuxi k'uexkiyani.
66005004	'Ba an 'ñu kiski'ndaa̱, nga tu'yá kuasjai xi bakinre nga kiskanite xujunbiu ninga tu skutsejensare.
66005005	'Ba meni kitsuna̱ jngu xuta chinga xi kañujun: “Bi nde chi'ndani. Chutsejen. Xi 'etjujinnire xuta xi ja'enire ntjere Judá, xi 'ba nguyare joni tjiuxa, 'ba xi jamare David, kui xi je kitsa'en 'ba bakin=re̱ nga skanite xujunbiu 'ba sijoya sello xi yatu.”
66005006	'Ba tiñare yaxilio ko nga ñujun xi tjindukun 'ba ngamasenre nchja chinga xi kañujun tsa'bia̱ jngu Ki'ndi borrego xi sejña nga'ndebiu, xi 'batsa'en matsejen joni tsa je kjinik'en. Tjinre yatu turu ko yatu tuxkun xi isennixtjinre Na'enchana xi yatu mani xi nikasen jo kji'i ngasun'ndio.
66005007	'Ba Ki'ndi borrego kitsitiñat'are xi tijñasun yaxile 'ba kiskjebe xujun xi kjiya ntsja kixi.
66005008	'Ba nga kiskjebe xujunbiu Ki'ndi borregobiu, nga ñujun xi tjindukun ko nchja chinga xi kañujun mani tsikinyakunch'int'are. Nga jngu jngu ya'a najni arpa 'ba ko nisu xi oro ni xi kitse tsajmi xi nda jen kanijnda, xi tsunire xi nchja xuta xi tse'e Na'enchana nga fako.
66005009	'Ba kise son xatsebi: Ji xi bakinri nga xjube xujun 'ba sijoye sellore, ngat'a ji xi kjinik'enri 'ba xi kik'esten jinri, 'ba 'ba=tsa'en kik'echjintjaini tuxi ku̱atse̱'e̱ni Na'enchana yak'a ngajinre ngatsi'i ntjere xuta xi tjin ngasun'nde, ko xi nchja kja'e kjuanga en, ko naxinanda xi tjin, 'ba ko xutare nangi xi tjin.
66005010	Kui xi kjiñe'en jngu naxinanda xi batexuma, 'ba kui xi kjiñe'en na'mi xi sa'exat'are Na'enchana. 'Ba kuatexumare ngasun'ndio.
66005011	'Ba sa'e kiskutsejen ngañaa̱ 'ba kjint'e jnda_ra̱ 'ñu nkjin ankje xi tsikinyat'a ngandaire yaxilio ko nga ñujun xi tjindukun 'ba ko nchja chinga xi kañujun. Tunga 'ñu nkjinnkjin= mani.
66005012	'Ba ko jngu jnda xi 'ñu inyatsu: Ki'ndi borrego xi kjinik'en, Kui= xi bakinre nga kjuinichjire ngat'are kjua'ñure, kjuanyinare, kjuankjin kakunre, 'ba ko nga'ñure. Ngatja'yakun kui, ngatjanichjire, 'ba ngatasakure kjuaje.
66005013	'Ba nde kjint'e jnda_ra̱ ngayéje xi kitsa'en Na'enchana ngank'aa, ngasun'ndio, ngi'ndere t'anangiu 'ba ko ngajin ndachikun, nga 'bi inyatsu: Ki'ndi borrego ko xi tijñasun yaxilio, kui xi ngatjanichjire 'ba ngatja'yakun, 'ba kui xi ngatasakure kjuaje ko kjua'ñu ka'nda ngantsjai nixtjin.
66005014	'Ba nga ñujun xi tjindukun kitsu: “¡'Ba ngatjama!” 'Ba nchja chinga xi kañujun tsinyakunch'in 'ba kitsichjire Ki'ndi borrego ko xi tijñasun yaxilio.
66006001	'Ba tsa'bia̱ nga kitsijoya Ki'ndi borrego sello xi titjun, 'ba kjint'ia̱ nga kinchja jngu xi ñujun tjindukun. 'Ba jndare, 'batsa'en nu'yare joni nga fane cho'on. 'Ba kitsu: “¡Jabi!”
66006002	'Ba 'batsa'en kiskutsijia̱n 'ba tsa'bia̱ jngu chakabayu tiba. 'Ba xi tijñakjare tjiubabiu ya'a jngu arco. Kika'ere jngu corona 'ba 'etju nga titsa'en 'ba tuxi sa'en ngisani.
66006003	'Ba kionga kitsijoya ngani Ki'ndi borrego sello xi majóni, kjint'ia̱ nga kinchja xi majóni xi tjindukun 'ba kitsu: “¡Jabi!”
66006004	'Ba 'batsa'en 'etju ngani kja'e chakabayu, jngu xi ini kji'i. 'Ba xi tijñakjare tjiubabiu, kika'ere jngu espada je. 'Ba nde kika'ere kjua'ñu nga kjua'axin kjuaxiu xi tjin ngasun'ndio, tuxi sik'enkañani xinkjin xuta.
66006005	'Ba kionga kitsijoya ngani Ki'ndi borrego sello xi majánni, kjint'e ngañaa̱ nga kinchja ngani xi majánni xi tjindukun 'ba kitsu: “¡Jabi!” 'Ba 'batsa'en kiskutsijia̱n 'ba tsa'bia̱ jngu chakabayu jma. 'Ba xi tijñakjare tjiubabiu ya'a jngu nisu chu̱ba̱.
66006006	'Ba ngajinre nga ñujun xi tjindukun kjint'ia̱ jngu jnda xi kitsu: “Jngu kilo trigo asa ján kilo tu cebada 'batjin chjire jotjin jenre xuta nga jngu nixtjin tsa'exa. Tunga bi nikjetsin tsujmi ntje uva ninga olivo.”
66006007	'Ba kionga kitsijoya Ki'ndi borrego sello xi mañujunni, kjint'ia̱ jndare xi mañujunni xi tjindukun nga kitsu: “¡Jabi!”
66006008	'Ba 'batsa'en kiskutsijia̱n 'ba tsa'bia̱ jngu chakabayu xi sinenda kji'i. 'Ba xi tijñakjare tjiubabiu, kui xi Kjuabeya 'mi, 'ba ngastun tjen xi Nga'ndere mik'en 'mi. 'Ba kika'ere kjua'ñu nga kuatexumare jngu yá xi ñujun ya ka'a xuta xi tjin ngasun'ndio, tuxi sikjesunni ko kjuachan, kjindia, chi'in 'ba ko tjiuba ts'en xi tjin ngasun'ndio.
66006009	'Ba kionga kitsijoya Ki'ndi borrego sello xi ma'ónni, tsa'bia̱ ngi'ndere altar isennixtjinre xuta xi kjinikjesun ngat'are nga kitsikja'axtiuya enre Na'enchana 'ba ngat'are nga kitsuyakixi ngat'are kui.
66006010	'Ba ko jngu jnda xi 'ñu kinchja nga kitsu: “Ji Na'en xi tsje 'ba xi kjuakixi=, ¿kjia'a=ñu 'nda si'an_ri kjua xuta xi tjin ngasun'ndio 'ba singojo_ri kjuabeyani̱?”
66006011	'Ba sa'e 'batsa'en nga jngu jngu kika'ere najñu tiba. 'Ba kik'inre nga tu chuba nixtjin sikja'aya ngisa, ka'nda nga kjuechu xkire xuta xi nts'e mani, xi 'ba nde tsa'exat'are Cristo 'ba xi 'ba nde 'batsa'en tjinnere nga kjuinik'en joni kui.
66006012	'Ba kionga kitsijoya Ki'ndi borrego sello xi majonni, kiskutsijia̱n 'ba kuán jngu chon xi 'ñukjin. Kuajma tsu'biu joni najñu xi jma nistjen nistjen. 'Ba kua'ini na'enso joni jin.
66006013	'Ba sa'e niñu xi tjin ngank'aa tsixungi t'anangiu jo ma nga bixungi tu chi'ndere ya higuera kionga tsiteya jngu ntjo xi 'ñu.
66006014	'Ba ngank'aa kichaja joni jngu xujun xi s'ekuya. 'Ba ngayéje nindu ko isla kiteya nga'ndere nga kitjuxin ña tjindu tsakaiñu.
66006015	'Ba sa'e rey xi tjin ngasun'ndio ko xuta titjun, xi ngakure chasoldadu, xuta nyina, nchja xi tjinre kjua'ñu 'ba ko ngatsi'i xuta ninga chu'nda xi tsindaa̱ ninga xi bi chu'nda kik'endu'mo kioña tixa ngi ngijo 'ba ngajin naxire nindu.
66006016	'Ba 'bi kitsure nindu ko naxiu: “Tixuneni 'ba tik'endu'monii̱, tuxi bi skuenini̱ xi tijñasun yaxilio 'ba tuxi bi xianii̱ kjuastire Ki'ndi borrego.
66006017	Ngat'a je= ja'e nixtjin nga kuakutsejen kjuastire xi niki 'ñu=, ¿'ba 'yá= xi ku̱an xukjuakore?”
66007001	'Ba nga je kuánni kibiu, tsa'bia̱ ñujun ankje xi inyanduju nga ñujun ngatere ngasun'ndio. Xi inya'bechjare ntjo xi ndibani nga ñujun ngatere ngasun'ndio, tuxi bi nde kuisetjenni ntjo ngasun t'anangiu ninga ngajin ndachikun ninga nga'a ya xi tjin ngasun'ndio.
66007002	'Ba tsa'be ngañaa̱ kja'e ankje xi tjindibani ngituts'ian. Xi ya'a sellore Na'enchana xi tijñakun. 'Ba ankjebiu 'ñu kiski'ndayare ankje xi ñujun xi kika'ere kjua'ñu nga sikjetsun t'anangiu ko ndachikun tsakaiñu.
66007003	'Ba 'bi kitsure: “Bi ba'e'ndio nga ntjo sikjetsun t'anangiu ko ndachikun 'ba ko ya xi tjin, yejerañu kje s'et'aáre chu̱ba̱re Na'enchana stjen xuta xi tse'e kui.”
66007004	'Ba kjint'ia̱ jó tjin kuán xi kis'et'a chu̱ba̱, jngu sientu ko yachan ñujun mi kuán ngajinre ngatsi'i ntjere Israel xi tejó ka'a mani.
66007005	Kis'et'a chu̱ba̱ tejó mi xi ja'eni ntjere Judá, tejó mi xi tse'e Rubén, tejó mi xi tse'e Gad,
66007006	tejó mi xi tse'e Aser, tejó mi xi tse'e Neftalí, tejó mi xi tse'e Manasés,
66007007	tejó mi xi tse'e Simeón, tejó mi xi tse'e Leví, tejó mi xi tse'e Isacar,
66007008	tejó mi xi tse'e Zabulón, tejó mi xi tse'e Kuse, 'ba tejó mi xi tse'e Benjamín.
66007009	Nga je kuán kibi, kiskutsijia̱n 'ba tsa'be ngañaa̱ 'ñu nkjin xuta xi ni'yá ma 'bexki. Kui xi ndibanire ngayéje nangi xi tjin, ngayéje ntjere xuta xi tjin, ngayéje naxinanda xi tjin, ko xuta xi kja'e kjuanga en nchja. Xi inya ngankjain yaxilio 'ba ngixkun Ki'ndi borrego. Yaja najñu tiba 'ba ya'a xkajen ngayeje.
66007010	'Ba ko jngu jnda xi 'ñu inyakji'ndaya nga inyatsu: ¡Ki'ndi borrego ko Na'enchana xi tijñasun yaxile, kui xi tsik'angina!
66007011	'Ba ngatsi'i ankje inyanduju ngandaire yaxilio, nchja chinga xi kañujun 'ba ko nga ñujun xi tjindukun. 'Ba kitsikindi nkjain ankjebiu ngankjain yaxilio nga kitsichjire Na'enchana.
66007012	'Ba kitsu: ¡'Ba ngatjama! Nikixiyaña nga Na'enchana tjinre kjuaje, kjua'ñu, nga'ñu 'ba ko kjuankjin kakun. Ngatjanichjire, ngatja'yakun 'ba ngataba'ere kjuanda ka'nda ngantsjai nixtjin. ¡'Ba ngatjama!
66007013	'Ba sa'e jngu nchja chinga xi kañujun tsiningiyana̱: ―¿'Yá= xuta xi yaja najñu tiba? 'Ba ¿ñá= jendibani?
66007014	―Ji= xi 'ye, na'en ―kixin_ra̱. 'Ba kui kitsuna̱ ya'a: ―Kui= xi je ja'axtiu kjuanima xi 'ñu. Xi je yane 'ba kitsitiba najñure nga ko jinre Ki'ndi borrego.
66007015	Kui= kjua inyani ngankjain yaxilere Na'enchana 'ba nga nixtjin nga nistjen inyatsa'exat'are Na'enchana ngaya ningure. 'Ba xi tijñasun yaxilio, kui= xi k'uejñajinre 'ba sikuenda xutabiu.
66007016	Bi nde ku̱abojonire, ninga bi nde ku̱axindanire, ninga bi nde kuakanire tsu'biu, ninga bi nde sistinire ndabo ngayeje.
66007017	Ngat'a Ki'ndi borrego xi sejña tiñare yaxilio, kui= xi sikuenda joni chutsanga 'ba kueko ña tjin nanda xi tsjare kjuabenichun xuta. 'Ba Na'enchana sixijun yeje ndaxkun nga jngu jngu.
66008001	Kionga kitsijoya ngani Ki'ndi borrego sello xi mayatuni, masenru hora jña kuachun ngank'aa.
66008002	'Ba tsa'bia̱ yatu ankje xi inya ngixkun Na'enchana. Xi kika'ere yatu tjio.
66008003	'Ba sa'e ja'e kja'e ankje xi ja'ekasen ngankjain altar. Ya'a jngu nisu xi oro ni ña tiya tsajmi xi nda jen kanijnda. 'Ba tse tsajmi xi nda jen kanijnda kika'ere, tuxi sik'atjijinkonire xi nchja ngatsi'i xuta xi tse'e Na'enchana nga fako, nga sjare chje Na'enchana ngasun altar xi oro ni xi kjijña ngankjain yaxilio.
66008004	'Ba ni̱'ndire tsajmi xi nda jen kanijnda xi ts'atjijinkoni xi nchja xuta xi tse'e Na'enchana nga fako 'etjuni nisu xi tjiya ntsja ankje 'ba echu ña tijña Na'enchana.
66008005	'Ba sa'e ankje kiskjebe nisubiu 'ba kitsitse ndi'i x'i xi tjindusun altar 'ba 'etsojo ngasun t'anangiu. 'Ba jane cho'on, kjinu'yare si'a, tsa'na ndi'i cho'on 'ba kuán chon ngayeje.
66008006	'Ba tsik'endunda ankje xi yatu nga sikjane tjiore.
66008007	'Ba ankje xi titjun kitsikjane tjiore, 'ba kititsojo ngasun t'anangiu tsindijo ko ndi'i xi ts'atjijinkoni jin. 'Ba kití jngu yá xi ján ya ka'a t'anangiu, jngu yá xi ján ya ka'a ya xi tjin 'ba ko ngayéje xka xkjuen xi tjin.
66008008	'Ba ankje xi majóni kitsikjane tjiore, 'ba kichanikja'ajin ndachikun tsajmi xi 'bakji'i joni jngu ngijñacha xi 'ñu je xi tití, 'ba jin kuán jngu yá xi ján ya ka'a ndachikun.
66008009	'Ba jngu yá xi ján ya ka'a xi tjindukun ngajin ndachikun jesun, 'ba kjinikjekjua jngu yá xi ján ya ka'a barku xi kio tjin ngayeje.
66008010	'Ba ankje xi majánni kitsikjane tjiore, 'ba jngu niñu xi 'ñu je xi 'batsa'en titi joni ndi'i xi s'ekuya jendibani ngank'aa 'ba ja'ekejenjin jngu yá xi ján ya ka'a ndajio 'ba ngajinre ña titju nanda.
66008011	'Ba niñubiu Sja 'mi, 'ba kuasja jngu yá xi ján ya ka'a nando. 'Ba nkjin xuta jesun ngat'a kjinisja nando.
66008012	'Ba ankje xi mañujunni kitsikjane tjiore, 'ba kjinikjetsun jngu yá xi ján ya ka'a tsu'biu, jngu yá xi ján ya ka'a na'enso 'ba jngu yá xi ján ya ka'a niñu xi tjin. 'Ba 'batsa'en kis'ejñu jngu ka'a tsu'biu, na'enso ko niñu. Bi nde kitsitsejenni jngu yá xi ján ya ka'a nga nixtjin 'ba jngu yá xi ján ya ka'a nga nistjen.
66008013	'Ba sa'e kiskutsijia̱n 'ba kjint'e jnda_ra̱ jngu tjiuja xi titutjen ngank'aa. 'Ñu kiski'ndaya nga 'bi titsu: “¡Nimaxuni, nimaxuni, nimaxuni xuta xi tjin ngasun'ndio, nga kjuane tjio xi yak'a, xi je mején sikjane ankje xi ngiján kichojo!”
66009001	'Ba ankje xi ma'ónni kitsikjane tjiore, 'ba tsa'bia̱ jngu niñu xi jendibajenni ngank'aa nga ja'ekejensun t'anangiu. Xi kika'ere llavere nga'nde ña 'ñu nanga tixa.
66009002	'Ba kionga kiskjex'a nga'nde ña 'ñu nanga tixa, 'etjunijin ni̱'ndi joni ni'ndi xi 'betjure jngu horno xi 'ñu je. 'Ba ni'ndi xi 'etjuni nga'nde ña 'ñu nanga tixa, kui xi 'echjare ndabare tsu'biu 'ba kitsijñu ntjo.
66009003	'Ba ngajin ni̱'ndibiu 'etjujinni naxkajndi xi ja'etsejin t'anangiu. 'Ba kika'ere kjua'ñu joni kjua'ñu xi tjinre chanuya xi tjin ngasun'ndio.
66009004	'Ba kis'enere nga bi sikjetsun ngijña xi tjin t'anangiu ninga tsajmi xi xkjuen kun ninga ya xi tjin. Tu kui sani si'onre xuta xi bi kis'et'a stjen chu̱ba̱re Na'enchana.
66009005	Tunga bi kika'e'ndere nga sik'en xuta, tu kui sani nga ón sa sjare cha̱jan. 'Ba cha̱jan xi sjare, jo=ni cha̱jan xi tsja chanuya kionga kjinere xuta.
66009006	'Ba kui nixtjinbiu xuta kuangisjai kjuabeya, tunga bi ku̱asjaire. Ku̱amejénre kueya, tunga kjuabeyo kuasent'axinre.
66009007	'Ba naxkajndibiu 'batsa'en matsejen joni chakabayu xi je kis'enda nga kuaje kjuachan. 'Ba nindaku titsusunre joni corona xi oro ni, 'ba nkjain 'batsa'en matsejen joni nkjain xuta.
66009008	'Ba ntsja ku, jo=ni ntsjare yanchjin. 'Ba nde'ñu jo=ni nde'ñu tjiuxa.
66009009	'Ba tsajmi xi tji'more nisinre jo=ni kicha. 'Ba nga tutjen 'batsa'en fane jngare jotsa'en fane nga 'ñu nkjin chakabayu ko carreta inyamangatsanga nga inyafi kjuachan.
66009010	'Ba ndets'in tjinre nindu joni xi tse'e chanuya 'ba tjin=re kjua'ñu nga ón sa sjare cha̱jan xuta.
66009011	'Ba xi batexumare naxkajndibiu, kui= ankje xi tijña nga'nde ña 'ñu nanga tixa. Xi Abadón 'mi nga en hebreo, 'ba nga en griego Apolión 'mi.
66009012	Je= ja'a kjuana'en xi titjun, tunga ngijó chaja ngisa.
66009013	'Ba ankje xi majonni kitsikjane tjiore, 'ba kjint'e_ra̱ jngu jnda xi kinchja ngamasenre turú xi ñujun mani xi tjindusun nga'nyure altar xi oro ni xi kjijña ngixkun Na'enchana.
66009014	'Ba jndabiu 'bi kitsure ankje xi majonni xi ya'a tjio: “Chjundai nga ñujun ankje xi tjitsut'a'ñu ngandaire ndaje xi 'ñu je xi Eufrates 'mi.”
66009015	'Ba meni kichjunda ankje xi ñujun, tuxi sik'enni jngu yá xi ján ya ka'a xuta xi tjin. Ngu tu kui xa kis'endani nga 'ba sa'en kui chubabiu, nixtjinbiu, sa 'ba ko nu.
66009016	'Ba kjint'ia̱ jó tjin kuán chasoldadu xi tjenngire xi tjindukjare chakabayu: jó sientu millón kuán.
66009017	'Ba joni tsa ngaya chini 'batsa'en tsa'bia̱ chakabayu ko xi tjindukjare. 'Ba 'bi kun xi tjindukjare: nisinre kji'more ko kicha xi 'batsa'en ini kji'i joni ndi'i, 'ba asu joni jacinto, 'ba sine joni asufre. 'Ba nindaku chakabayu 'ba kun joni ku tjiuxa. 'Ba ts'a inya'betju ndi'i, ni̱'ndi ko asufre.
66009018	'Ba jngu yá xi ján ya ka'a xuta jesun ngat'are nga ján kjuana'enbi xi 'etju ts'a chakabayu, xi ndi'u, ni'ndiu ko asufre.
66009019	Ngat'a kjua'ñure chakabayu kis'e nga'a ts'a, tunga ndets'in kis'ere kjua'ñu ngayeje. Ngu ndets'in jo kun tjiuye, 'ba ko nindaku tsi'onnire xuta.
66009020	Tunga xuta xi ts'angiu, xi bi kjinik'en ngat'are kjuana'enbiu, bi kuamejénre kitsik'antjaiya kjuafa'etsjenre nga tsikinyat'axinre na'en xi 'endakoni ntsja. Tusa janda kitsichjire isennixtjin xi tsa'exat'are chanayiu ko na'en xi kuandakoni oro, plata, bronce, ndiojo 'ba ko ya xi bi matsejenre ninga bi nt'e 'ba ninga bi ma fi.
66009021	'Ba ninga bi kitsik'antjaiya kjuafa'etsjenre ngat'are nga tsik'en xuta, nga tsa'en kjuacha, kjuachajngi 'ba nga tsa'en cheje.
66010001	'Ba tsa'be ngañaa̱ kja'e ankje xi 'ñu tjinre kjua'ñu, xi jendibajenni ngank'aa. Xi ts'atjijunre yufi 'ba jngu cha'ya tijñasun nindaku. 'Ba nkjain titsitsejen joni tsu'biu, 'ba ndsaku matsejen joni xjo xi xinyangire ni'ya xi tití.
66010002	'Ba ngaya ntsja kjiya jngu xuju chi xi je kjitjundaya. 'Ba yasensun ndsaku kixi ndachikun 'ba ndsaku skjun yasensun t'anangiu.
66010003	'Ba 'ñu kiski'ndaya jotsa'en nu'yare jndare tjiuxo nga xuyare. 'Ba nga kiski'ndaya, yatu cho'on jane.
66010004	'Ba kionga je jane cho'on xi yatu, je si'indaa̱ tsakaiñu, tunga kjint'ia̱ jngu jnda xi jendibani ngank'aa xi kitsuna̱: “T'ejña'mai xi kitsu cho'on xi yatu 'ba bi ni'indi enre.”
66010005	'Ba jaskan ankje xi jngu ndsaku sejñasun ndachikun 'ba xi jngu sejñasun t'anangiu yejennk'a ntsja kixi.
66010006	'Ba kitsja'enre nga ko ja'enre xi tijñakun ka'nda ngantsjai nixtjin, xi kitsa'en ngank'aa ko mé= xi tjin kio, t'anangiu ko mé= xi tjin kio, 'ba ko ndachikun ko mé= xi tjin kio. 'Ba kitsu: “Je bi nde k'uandaya ngisanire Na'enchana.
66010007	Ngat'a nga je kjua'e nixtjin nga sikjane tjiore ankje xi mayatuni, kio= ku̱ajngukjin xi 'ejña'mo Na'enchana. 'Ba ku̱an jotsa'en ja'ba je ye'ere nijmi nchja chinga profetare.”
66010008	'Ba jnda xi ja'ba kjint'e_ra̱, xi jendibani ngank'aa, jako nganina̱ 'ba kitsuna̱: “T'in 'ba chjube xujun xi kjitjundaya, xi kjiya ntsja ankje xi jngu ndsaku sejñasunre ndachikun 'ba xi jngu sejñasunre t'anangiu.”
66010009	Kui kjua kitsitiñat'ani_ra̱ ankjebiu 'ba tsi'a_ra̱ nga sjana̱ xujun chibiu. 'Ba kitsuna̱: “Chjube 'ba chine. Nga'a ndsu'bai ku̱an joni ntsjen, tunga ngaya ngats'ai sja ku̱an.”
66010010	'Ba 'batsa'en kiskjebia̱ xujun chibiu xi kjiya ntsja ankje 'ba kiskinia̱. Nga'a ndsu'baa̱ joni ntsjen kuán, tunga nga je kitjujia̱n, sja kuán ngaya ngands'aa̱.
66010011	'Ba jaskan kik'innaa̱: “Tjinne=re nga 'ba nde sikja'axtiuya ngani mé= xi 'enda Na'enchana ngat'are nkjin ntjere xuta, naxinanda, xuta xi nchja kja'e kjuanga en 'ba ko reyre.”
66011001	'Ba kika'ena̱ jngu ya chu̱ba̱ xi 'ba kji'i joni yanaxu, 'ba 'bi kik'innaa̱: “T'in 'ba t'echubai ningure Na'enchana ko altare. 'Ba t'exki jó tjin mani xi kio inyatsichjire Na'enchana ngayeje.
66011002	Tunga bi 'bechubai nga'nde xi tijña ngandetsinre ningu, ngat'a kui= nga'ndebiu xi kitsa'ere naxinanda xi bi makjainre ngat'are Na'enchana. Xi yachan jó sa kuinyane naxinanda tsje.
66011003	'Ba an sikasia̱n jó xi sikixiya ngat'ana̱. Xi kuaja najñu kjue 'ba sikja'axtiuya enna̱ nde 'batjinni jngu mi ko jó sientu yachute ko te nixtjin.”
66011004	Ngojó xutabiu, kui ngojó ya olivo 'ba ngojó tsajmi xi s'endusun ndi'i lámpara xi inya ngixkun Na'enre ngasun'ndio.
66011005	'Ba tsa tjin xi mejénre si'onre xutabiu xi jó, ndi'i= k'uetju ts'a xi kuaka xi mastike. 'Ba=tsa'en kjuinik'en tu'yañu xi mejénre si'onre.
66011006	Kui= xi kika'ere kjua'ñu nga k'uechja ngank'aa, tuxi bi nde kua'ani tsi jotjin nixtjin kua'ndayare nga sikja'axtiuya enre Na'enchana. 'Ba=nde kika'ere kjua'ñu nga sa'en nga nando ku̱an jin 'ba nga sikasenre ngasun'ndio ngayéje kuya kjuanima. Ku̱an 'ba sa'en jotjin ndiya mejénre.
66011007	'Ba kionga je ku̱ajngu xare ngojó xi tsikixiya ngat'ana̱, kui tjiuba xi ndibanijin nga'nde ña 'ñu nanga tixa, kui= xi skjanko, sa'enre 'ba sik'en.
66011008	'Ba s'e̱ndu yojore mik'ion ngaya ndiya tere naxinanda jio, ña 'ba nde kis'et'a kru Na'enre. Xi tsure xuta naxinanda “Sodoma” 'ba ko nangi “Egipto” joni kusun.
66011009	'Ba ján nixtjin masen kuekutsejen'a yojore mik'ion ngatsi'i xutare naxinanda xi tjin, ntjere xuta xi tjin, xi nchja kja'e kjuanga en, 'ba ko xutare nangi xi tjin. 'Ba bi sja'nde nga s'eyanijin yojore ngayeje.
66011010	'Ba ngatsi'i xuta xi tse'e ngasun'ndio tsja ku̱anre ngat'are kjuabeyare. S'e̱re kjuatsja 'ba sjakañare kjuatjo xinkjin, ngat'a je jesun nchja chinga profeta xi jó xi kitsjare kjuasti.
66011011	Tunga nga je ja'a ján nixtjin masen, Na'enchana kitsja nga'ñu nganire xutabiu 'ba kitsik'endukun ngani. 'Ba tsisetjen ngani, 'ba ngatsi'i xi tsabe 'ñu kitsakjun.
66011012	'Ba 'batsa'en ngojó xi tsikixiya ngat'are Na'enchana kjint'e jngu jnda xi 'ñu tinchja, xi jendibajenni ngank'aa xi kitsure: “¡Ndibanijiun nga'e!” 'Ba jngu yufi tjenjin nga kinijinko ngank'aa yejerañu xi mastike kiskutsejen'a.
66011013	'Ba ndekuini chubabiu ja'a jngu chon xi 'ñu, 'ba jekjua jngu yá ya xi mateni naxinando. 'Ba yatu mi xuta jesun. 'Ba xuta xi ts'angi 'ñu kitsakjun 'ba kitsikixiya nga tjinre kjuaje Na'enchana xi tijña ngank'aa.
66011014	Je ja'a kjuanima xi majóni, tunga je matiña xi majánni.
66011015	'Ba ankje xi mayatuni kitsikjane tjiore, 'ba kjinu'yare ngank'aa nkjin jnda xi 'ñu kinchja nga kitsu: Ngasun'nde ña yatexuma xuta, je kuán nga'nde ña batexuma Na'enchana ko Cristore, 'ba kuatexuma ka'nda ngantsjai nixtjin.
66011016	'Ba nchja chinga xi kañujun xi tjindusun yaxilere ngixkun Na'enchana kitsikindi nindaku 'nda t'anangiu 'ba kitsichjire Na'enchana
66011017	'ba 'bi kitsu: Teba'e=ri̱ kjuanda, ji Naini̱, Na'en xi tijña 'ba tsik'ejña, xi tse'e ngayéje kjua'ñu xi tjin. Ngat'a je tenichjen kjua'ñuri xi je, 'ba je te'betuts'in_ri nga tebatexumai.
66011018	'Ba je= kuastire naxinanda xi tse'e ngasun'ndio, tunga je= ja'e nixtjin nga kuakui kjuastiri xi je, chu̱ba̱ nga ku̱anre kjua xuta xi je jesun, 'ba kua'eri chjire xi 'bakore xuta xi tsiji, nchja chinga profeta ko xuta tsje xi tsiji 'ba ko ngatsi'i xi bekun ja'enri, ninga xi tjinre kjua'ñu ninga xi ni̱ma̱. 'Ba sikjeni xi inyatsikjetsun ngasun'ndio.
66011019	'Ba 'batsa'en kitju'i ningure Na'enchana xi kjijña ngank'aa, 'ba ngaya ningu kji'yare kaxa xi bakutsejen nga Na'enchana 'endako kjua xuta xi tse'e. 'Ba tsa'na ndi'i cho'on, 'ba kis'e si'a, jane cho'on, kuán jngu chon, 'ba 'ñu tsa'a tsindijo.
66012001	'Ba jaskan kuatsejen ngank'aa jngu chuba je xi yakutsejen mé= xi ku̱an. Kji'yare jngu chjun xi ts'atjijunre tsu'biu joni najñu, 'ba na'enso kis'ejña ngi ndsaku, 'ba tejó niñu tjisunre nindaku joni corona.
66012002	'Ba tji'yamore 'ba chajanre ki'ndiu tikji'ndayako. Tifa'a kjuanima nga s'e̱re ki'ndi.
66012003	'Ba jaskan kuatsejen ngani ngank'aa kja'e chuba xi yakutsejen mé= xi ku̱an. Kji'yare jngu tjiuye je xi ini kji'i. Xi tjinre yatu nindaku 'ba te turu, 'ba jngu corona tjisunre nga jngu jngu nindaku.
66012004	'Ba ko ndets'in kiskjefejenya jngu yá xi ján ya ka'a niñu xi tjin ngank'aa 'ba kiskanikja'a ngasun t'anangiu. 'Ba tjiuyebiu xi yatu ku tsakasen ngixkun chjunbiu xi je mején s'e̱re ki'ndi, tuxi skineni ki'ndiu kionga je tsin.
66012005	'Ba chjunbiu kis'ere jngu ki'ndi xi'in. Xi je 'batjinni nga kuatexumare ngayéje naxinanda xi tjin ngasun'ndio ko jngu yaníse xi kicha kuandani. Tunga ki'ndiu kitukja'axin 'ba kichanire Na'enchana ña nga tijña yaxilare.
66012006	'Ba chjunbiu tsanga 'ba kiji nangi t'axin ña Na'enchana 'endare jngu nga'nde, tuxi kio satesinnire jngu mi ko jó sientu yachute ko te nixtjin.
66012007	'Ba jaskan kis'e jngu kjuachan ngank'aa, ña ankje xi Miguel 'mi ko ankje xi tjenko kiskjanko tjiuye xi yatu ku. 'Ba kiskjan tjiuyebiu ko ankje xi tjenko,
66012008	tunga kitsichaja tjiuyebiu 'ba bi nde kuán tsik'endu ngisani ngank'aa.
66012009	Ngu tsichuxje tjiuye jebiu, tjiuye chingo xi chanayi 'mi, xi 'ba nde Satanás 'mi ngayeje, xi 'bonachare ngatsi'i xuta xi tjin ngasun'ndio. Kui 'ba ko ankjere tsichujenngi ngasun'ndio.
66012010	'Ba 'batsa'en kjint'e_ra̱ jngu jnda xi 'ñu kinchja ngank'aa xi 'bi kitsu: Nganda'e sik'angi= Na'enchana xuta xi tse'e, kuakutsejen kjua'ñure 'ba kuatexuma, 'ba Cristore sikjen kjua'ñure. Ngat'a je= tsichuxjejin xi baneje nts'ia, xi nga nixtjin nga nistjen baneje ngixkun Na'enchana.
66012011	Ngat'are jinre xi 'esten Ki'ndi borrego kitsa'en nts'ia, 'ba ngat'are en xi kui kitsuyakixi, ngat'a bi kitsakjun nga kueya.
66012012	'Bamani titsja_ru yojonu xi tetsubo ngank'aa. Tunga nimaxunu jun xi tetsubo t'anangiu 'ba ngajin ndachikun, ngat'a je ja'ejenkunnu chanayiu, 'ba 'ñu kuastire, ngat'a be= nga chuba nixtjin tijña ngisare.
66012013	'Ba nga je tsabe tjiuye jebiu nga je kichanikja'ajen ngasun t'anangiu, kitjenngi chjun xi kis'ere ki'ndi xi'in.
66012014	Tunga kika'ere chjunbiu jó jnga joni xi tse'e tjiuja tse, tuxi ku̱an kuasent'axin kjinnire tjiuye jebiu nga stutjen nga'nde xi je kis'endare nangi t'axin ña sa̱tesinre ján nu masen.
66012015	'Ba sa'e ts'a tjiuye jebiu ts'axje nanda joni jngu ndaje, tuxi nandabiu skjefeni chjunbiu.
66012016	Tunga t'anangiu tsakaseko chjunbiu. Ngu kitju'i jngu ngojo nangiu ña ja'as'en ndaje xi ts'axje ts'a tjiuye jebiu.
66012017	'Ba meni 'ñu kuastike tjiuye jebiu chjunbiu 'ba kiskjanko ntjere xi yak'a, xuta xi tsik'etjusun kjuatexumare Na'enchana 'ba xi kixi 'bejñatjo xi kitsuya Jesucristo.
66012018	'Ba tjiuye jebiu tsik'ejña ndai ndachikun.
66013001	'Ba tsa'bia̱ jngu tjiuba xi ti'betukajin ndachikun xi yatu mani nindaku 'ba te mani turúre. 'Ba nga jngu jngu turúre titsusunre corona. 'Ba nde nga jngu jngu nindaku tjitsut'a ja'en xi ch'o tsure Na'enchana.
66013002	'Ba tjiuba xi tsa'bia̱ 'ba= kji'i joni tjiuxa. 'Ba ndsaku 'ba= kun jo=ni ndsaku oso, 'ba ts'a jo=ni ts'a tjiuxa. 'Ba tjiuye jio kitsjare tjiubabiu kjua'ñure ko yaxilere 'ba ko xare, tuxi kuatexumani.
66013003	'Ba tsa'bia̱ nga kjini'onre jngu nindaku tjiubabiu 'ba 'batsa'en 'yare joni tsa sik'enre tsakaiñu, tunga je kuanda ña onre. 'Ba meni ngatsi'i xuta xi tse'e ngasun'ndio kuakunre 'ba kitjenngi tjiubabiu.
66013004	'Ba kitsichjire tjiuye jebiu, ngat'a je kitsjare kjua'ñure tjiubabiu nga kui kuatexuma. 'Ba 'ba nde kitsichjire tjiubabiu nga 'bi kitsu: “Ni'yá tjinre kjua'ñu xi 'batsa'en je joni xi tse'e tjiubabiu. Ni'yá ku̱an skjanko 'ba sa'enre.”
66013005	'Ba kika'e'ndere tjiubabiu nga ku̱an nk'a k'uaxje yojore ngat'are kjua'ñure 'ba nga kuinchja en xi ch'o tsure Na'enchana. 'Ba kitsa'ere kjua'ñu nga yachan jó sa kuatexuma.
66013006	'Ba meni kinchja en xi tsi'onre Na'enchana. Ch'o kitsure ja'enre Na'enchana ko nga'nde ña tijña 'ba ko ngat'are ngatsi'i xi tjin ngank'aa.
66013007	'Ba nde kika'e'ndere nga skjanko xuta tsje xi tse'e Na'enchana 'ba nga sa'enre. 'Ba kika'ere kjua'ñu nga kuatexumare ngatsi'i ntjere xuta xi tjin, naxinanda xi tjin, xutare nangi xi tjin 'ba ko xuta xi nchja kja'e kjuanga en.
66013008	'Ba ngatsi'i xuta xi tse'e ngasun'ndio, xi bi kua'indut'a ja'enre xujunre Ki'ndi borrego xi kjinik'en, kitsichjire tjiubabiu. Ngat'a nga kje majín ngasun'ndio, ngatsi'i xi k'uendukunntsjai kua'indut'a ja'enre xujunre Ki'ndi borrego.
66013009	Xi tjin ñojon ngatasen ñojon.
66013010	Xi je 'batjinni nga nduya kuaje, kui= xi kuaje nduya. 'Ba xi je 'batjinni nga kicha kjuinik'enkoni, kui= xi kicha kueya=ni. Kio= machjen nga xukjuakore xuta tsjere Na'enchana 'ba nga kixi inya ngat'are kjuamakjainre.
66013011	'Ba jaskan tsa'be ngañaa̱ kja'e tjiuba xi ti'betukanijin nangiu. Tjinre jó turu joni tse'e ki'ndi borrego, tunga 'batsa'en nchja joni tjiuye jio.
66013012	'Ba tjinre ngayéje kjua'ñure tjiuba xi titjun 'ba tibatexuma ngixkun. Titsa'en nga xuta xi tse'e ngasun'ndio sichjire tjiuba xi titjun, xi kuanda ña onre xi 'batsa'en 'yare joni tsa sik'enre tsakaiñu.
66013013	'Ba nde titsa'en kjuakun ya'e, ka'nda ngixkun xuta titsikasenjen ndi'i ngank'aa 'nda t'anangiu.
66013014	'Ba ngat'are nga kika'e'ndere nga sa'en kjuakun ngixkun tjiuba xi titjun, ti'bonachare xuta xi tse'e ngasun'ndio. 'Ba 'enere xuta nga sinda jngu isenre tjiuba xi tijñakun nisi tsa je kjini'onkonire kicha.
66013015	'Ba kika'e'ndere tjiuba xi majóni nga sik'ejñakun isenre tjiuba xi titjun, tuxi ku̱an kuinchjani 'ba 'batsa'en ku̱an k'uexa nga kjuinik'en ngatsi'i xi bi sichjire kui.
66013016	'Ba kitsa'en nga s'e̱t'are chu̱ba̱ ntsja kixi asa stjen ngatsi'i xuta, xi tjinre kjua'ñu asa xi ni̱ma̱, xi nyina asa xi tsajainre tsajmi, xi xuta ndai asa chu'nda xi tsindaa̱.
66013017	'Ba ni'yá kuán tsatse tsajmi asa yateña tsa tsajainre chubabiu, xi ja'enre tjiubabiu asa numerore ja'enre.
66013018	Kibi kjuankjin kakun machjenre. Xi mankjinre ngat'axje numerore tjiubabiu, ngat'a kui= xi numerore ja'enre jngu xuta. Kui= xi jon sientu masen ko tjio'on jngu.
66014001	'Ba jaskan kiskutsijaa̱n 'ba tsa'bia̱ Ki'ndi borrego nga sejñasun tjengi xi Sión 'mi. 'Ba kio inyat'are jngu sientu ko yachan ñujun mi xuta xi kua'indut'a stjen ja'enre Ki'ndi borrego ko ja'enre Na'enre Ki'ndi borrego.
66014002	'Ba kjint'e_ra̱ jngu jnda xi jendibani ngank'aa, xi 'batsa'en jane jotsa'en fane ña ntjai nanda asa jotsa'en fane nga 'ñu fane cho'on. Jndabiu jo=ni tsa 'ñu nkjin xuta inyatsikjane najni arpa.
66014003	'Ba inyase jngu son xatse ngankjain yaxilio, nga ñujun xi tjindukun 'ba ko nchja chinga xi kañujun. Tu'yá kuán kise ngisa sonbiu, tu kui sani xuta xi jngu sientu ko yachan ñujun mi xi ts'angi ngajinre xuta xi tjin ngasun'ndio.
66014004	Kui xutabiu kui xi bi kitsijndiko yojore yanchjin nga nisa jngu ndiyajín tsik'enduko chjun, xi fitjenngi Ki'ndi borrego tuña ña kui fi. Kui xi ts'angi ngajinre xuta 'ba 'ba= nguyare joni tu xi tjun macha, chje xi ba'ere Na'enchana ko Ki'ndi borrego.
66014005	Nimé en ndesu kinchja, ngu tsje ngixkun Na'enchana.
66014006	'Ba jaskan tsa'be ngañaa̱ kja'e ankje xi titutjen ngank'aa nga ndibako jngu en xatse xi bi fet'a. Xi sikja'axtiuyare xuta xi tjin ngasun'ndio, ngayéje naxinanda xi tjin, ngayéje ntjere xuta xi tjin, xutare nangi xi tjin 'ba ko xuta xi nchja kja'e kjuanga en.
66014007	'Ñu kinchja ankjebiu nga 'bi kitsu: “Chakun Na'enchana 'ba tikixiyo nga kui tjinre kjuaje, ngat'a je= ja'e chu̱ba̱ nga sa'en kjua. Tichji_ru xi kitsa'en ngank'aa, t'anangiu, ndachikun ko nga'nde ña tju nanda.”
66014008	'Ba jaskan kuatsejen kja'e ankje, xi majóni, xi 'bi kitsu: “Je= kjinikjekjua, je= kjinikjekjua naxinanda je xi Babilonia 'mi, ngat'a kitsa'en kjuachajngi nga mejénre tsitsjare yojore. 'Ba kitsa'en nga naxinanda xi yak'a kjuitjenngi kusunre. 'Ba 'batsa'en kitsich'i ngatsi'i xutare nangi xi tjin ko xanre kjuachajngire.”
66014009	'Ba jaskan kuatsejen ngani kja'e ankje. Xi majánni xi 'ñu kinchja nga 'bi kitsu: “Tsa tjin xi sichjire tjiubabiu ko isenre, asa sja'nde nga s'e̱t'are chubare stjen asa ntsja,
66014010	kui xi tjinnere nga sa̱ku yejere kjuasti jere Na'enchana. 'Ba 'ba ku̱anre jo mare xi 'bi yeje xan xi bi kichjujen nga'ñure. 'Ba ndi'i ko asufre kjua'ajin kjuanima ngixkun ankje tsjere Na'enchana 'ba ngixkun Ki'ndi borrego.
66014011	'Ba ni̱'ndire ndi'i xi tsikja'a kjuanima timijin ka'nda ngantsjai nixtjin. 'Ba nga nixtjin nga nistjen tsajain kjuanikja'ayare xi tsichjire tjiubabiu ko isenre 'ba xi sa̱kure chubare ja'enre.”
66014012	Kio= machjen nga bi sikjere kakun xuta tsjere Na'enchana, xi tsik'etjusun kjuatexumare 'ba xi kixi fitjenngi Jesús.
66014013	'Ba kjint'e_ra̱ jngu jnda xi jendibani ngank'aa xi 'bi kitsuna̱: “Ti'indi kibi: ¡Ndaxure xuta xi kueya nga tujngu mako Na'enna ba'anire 'nda nganda'e!” 'Ba Isennixtjintsjere Na'enchana tsu: “Jun. Kui xi sikja'aya ngat'are kjuanima xi kisakure nga 'ñu kitsa'exa. Ngat'a xa xi kitsa'en kuakutsejen 'yá= kuán kui nga kjuechu jan.”
66014014	'Ba jaskan kiskutsijaa̱n 'ba tsa'bia̱ jngu yufi tiba. 'Ba ngasun yufiu tijñasun jngu xi 'batsa'en matsejen joni xuta, 'ba tjisunre jngu corona xi oro ni. 'Ba ngaya ntsja kjiya jngu kicha yojó joni xi machjen nga ti trigo.
66014015	'Ba ningu xi kjijña ngank'aa 'etjuni kja'e ankje xi 'ñu kinchja nga 'bi kitsure xi tijñasun yufiu: “Je kuacha xi tjintje ngasun'ndio. Tichakuai kichari cho̱n 'ba t'ekui, ngat'a je= ja'e chu̱ba̱ nga s'e̱jñatjo cho̱n.”
66014016	'Ba 'batsa'en xi tijñasun yufiu tsateko kichare mé= xi tjintje ngasun'ndio, 'ba kis'eku chanre ngasun'ndio.
66014017	'Ba jaskan 'etju ngani kja'e ankje ningu xi kjijña ngank'aa xi 'ba nde ya'a jngu kicha yojó ngayeje.
66014018	'Ba ña kjijña altar 'etju kja'e ankje, xi batexumare ndi'u. Xi 'ñu kinchja nga 'bi kitsure xi ya'a kicha yojó: “Kicha yojóri tichakoni enre uva xi tjin ngasun'ndio, ngat'a je= ja'e chu̱ba̱ nga sti uva.”
66014019	'Ba 'batsa'en ankjebiu tsatekoni kicha yojóre uva xi tjin ngasun'ndio, 'eku 'ba 'etsojoya nga'nde ña nits'iungi, xi tsunire nga'nde ña kuakutsejen kjuasti jere Na'enchana.
66014020	'Ba kjinits'iungi uvabiu ngandaire naxinando. 'Ba nga'nde ña kjinits'iungi, jin 'etjuni. 'Ba jiun tsijin jo kji'i nk'a ka'nda ngi'ba chakabayu, 'ba jánru sientu kilómetro nga teya.
66015001	'Ba jaskan tsa'be ngañaa̱ ngank'aa kja'e chu̱ba̱ je xi makunna, xi yaku mé= xi ku̱an. Tsa'bia̱ yatu ankje xi ya'a yatu kjuana'en xi fet'ani, 'ba kionga je ku̱an kibiu, je kjuet'a kjuasti jere Na'enchana.
66015002	'Ba nde tsa'bia̱ tsajmi xi matsejen joni jngu ndachikun xi chutsin ni xi ts'atjijinkoni ndi'i. 'Ba ngandaire ndachikun chutsiun inyanduju xuta xi kiskjanko tjiubabiu 'ba kitsa'enre. Ngat'a bi kitsichjire isenre tjiubabiu ninga bi kitsja'nde nga kis'et'are numerore ja'enre. Kui xutabiu ya'a najni arpa xi Na'enchana kitsjare.
66015003	'Ba inyase sonre Moisés, jngu xi kitsa'exangire Na'enchana, 'ba inyase sonre Ki'ndi borrego. 'Ba inyatsu: Ji Naini̱, Na'en xi tse'e ngayéje kjua'ñu xi tjin, 'ñu= ya'e xi kjiñe'en 'ba makun=ni. Kixi 'ba kjuakixi= ndiya xi tsiji. Ji=ni reyre nangi xi tjin.
66015004	Ngatsi'i xuta tjinne=re nga sa̱kjunkeri, Naini̱. Ngatsi'i xuta tjinne=re nga sikixiya nga je ja'enri. Ngat'a tu ji sani xi tsjekjin. Ngatsi'i xuta xi tjin ngasun'ndio kjua'e= ngixkuin nga sichjiri, ngat'a je= kji'yare nga kixi ñe'en kjua.
66015005	'Ba nga je kuán kibiu, tsa'bia̱ nga kichju'i ningu xi kjijña ngank'aa, xi bakutsejen nga Na'enchana 'endako kjua xuta xi tse'e.
66015006	'Ba ningu 'etjuni ankje xi yatu xi ya'a kjuana'en xi yatu. Yaja najñu tiba xi tsje xi tiba'na, 'ba nisinre titsukjare tjiuxinjnde xi oro ni.
66015007	'Ba jngu xi ñujun xi tjindukun kitsjare nga jngu jngu ankje xi yatu jngu nisu xi oro ni xi kitse kjuasti jere Na'enchana xi tijñakun ka'nda ngantsjai nixtjin.
66015008	'Ba kitse ningu ni'ndi xi jendibanire kjuajere ko kjua'ñure Na'enchana, 'ba ni'yá kuán ja'as'en ningu 'nda nga jet'a kjuana'en xi yatu xi ya'a ankje xi yatu.
66016001	'Ba jaskan kjint'e_ra̱ jngu jnda xi 'ñu kinchja, xi jendibani ningu. 'Ba kitsure ankje xi yatu mani: “Tangik'estenjiun ngasun'ndio xi inya nisu xi yatu, xi kjuasti jere Na'enchana.”
66016002	'Ba meni ankje xi titjun kik'estensun t'anangiu xi inya nisure. 'Ba xuta xi kis'et'are chubare tjiubabiu 'ba xi kitsichjire isenre, kuatsejenne tse xi ch'o xi tsikja'a 'ñu tse kjuanima.
66016003	'Ba jaskan ankje xi majóni 'estejin ndachikun xi inya nisure. 'Ba ndachikun jin kuánni joni jinre xuta mik'en. 'Ba jesun ngayéje xi tjindukunjin ndachikun.
66016004	'Ba jaskan ankje xi majánni 'estejin ndajio ko nga'nde ña tju nanda xi inya nisure. 'Ba jin kuán.
66016005	'Ba kjint'ia̱ nga 'bi kitsu ankje xi batexumare nando: “Ji, Na'en, xi tsjekjin xi tijña 'ba tsik'ejña, kixi= teñe'en nga 'bitsa'en teñe'en kjua.
66016006	Ngat'a kui xutabiu 'esten jinre xuta tsjeri 'ba ko tse'e profeta. 'Ba nganda'e, ji kjiñe'en nga tjinnere k'ui jin. 'Ba=tsa'en machjenre.”
66016007	'Ba nde kjint'e_ra̱ ngijngu jnda xi jendibani ña tijña altar xi 'bi kitsu: “Jun, Na'en, xi tse'e ngayéje kjua'ñu xi tjin, ji xi kixi ñe'en kjua nga ko fani kjuakixi.”
66016008	'Ba jaskan ankje xi mañujunni 'esten ngasun tsu'biu xi inya nisure. 'Ba kitsa'en nga tsu'biu nga ko ndi'i kuakakoni xuta.
66016009	'Ba 'ñu kití xuta ngat'are ndi'u, tunga ninga 'ba kuánre, bi kitsik'antjaiya kjuafa'etsjenre 'ba bi kitsikixiya nga Na'enchana tjinre kjuaje. Tusa ch'o kitsure ja'enre Na'enchana xi tjinre kjua'ñu nga sja asa skja'axin kjuana'enbiu.
66016010	'Ba jaskan ankje xi ma'ónni 'esten xi inya nisure ngasun yaxile ña batexuma tjiubabiu. 'Ba kuajñu yeje ña batexuma tjiubabiu. Kiskineya najenre xuta ngat'are kjuanima xi inyafa'a.
66016011	Tunga tojo bi kitsik'antjaiya kjuafa'etsjenre ngat'are kjuach'o xi inyatsa'en. Tusa ch'o kitsure Na'enchana xi tijña ngank'aa ngat'are kjuanima xi inyafa'a 'ba ngat'are tse xi yajun yojore.
66016012	'Ba jaskan ankje xi majonni 'estejin ndaje je xi Eufrates 'mi xi inya nisure. 'Ba ndajio kixi, tuxi skjex'a'ndenire nga kjua'e nchja rey xi ndibani ngituts'ian.
66016013	'Ba tsa'bia̱ ján isennixtjin ch'o xi matsejen joni naxkje xi ti'betjuni ts'a tjiuye jio, ts'a tjiuba xi majóni 'ba ko tse'e profeta ndesu.
66016014	Kui isennixtjin ch'obiu tsa'exat'a=re chanayiu nga tsa'en kjuakun 'ba inya'betju nga k'ueku rey xi tjin jo kji'i ngasun'ndio, tuxi k'uendundani nga skjanko Na'enchana. Ngat'a s'e̱= kjuachan nixtjin je nga kuakutsejen yojore Na'enchana xi tse'e ngayéje kjua'ñu xi tjin.
66016015	“Chutsijon, an kjua'e=ña̱ joni chacheje. ¡Ndaxure xi tijñakun xi tijñanda najñure, tuxi bi k'uajme kjistini 'ba bi ku̱asubare nga xiare!”
66016016	'Ba nga ján isennixtjin ch'o 'eku reybiu nga'nde xi Armagedón 'mi nga en hebreo.
66016017	'Ba jaskan ankje xi mayatuni 'esten ngajin isen xi inya nisure. 'Ba kjinu'yare jngu jnda xi ne 'ñu kinchja, xi jendibani ningu ña sejña yaxilere Na'enchana nga batexuma. “Je kuajngu”, kitsu jndabiu.
66016018	'Ba 'batsa'en tsa'na ndi'i cho'on, kis'e si'a, jane cho'on, 'ba kuán jngu chon xi niki 'ñu=. Xi nisañajanni ma 'ndani nga xuta tjin ngasun'ndio, ngat'a niki 'ñu kuán chonbiu.
66016019	'Ba ján ya 'etju naxinanda jio nga tsakjanya, 'ba kjinikjekjua naxinanda xi tjin ngasun'ndio. 'Ba Na'enchana ja'etsjen yejere kjuach'o xi kitsa'en naxinanda je xi Babilonia 'mi 'ba kitsa'en nga k'ui xi kitse chutsin, xi kjuasti jere.
66016020	'Ba kichajajin isen ngayéje isla xi tjin, 'ba ngayéje nindu bi nde kji'yanire.
66016021	'Ba ngank'aa jendibani tsindijo ya'e xi tsixunere xuta, xi iyeru ts'axtiu yachan kilo. 'Ba xuta ch'o kitsure Na'enchana ngat'are kjuana'en xi tse'e tsindijo, ngat'a kjuana'en jebiu kitsikja'a 'ñu tse kjuanima.
66017001	'Ba kitsitiñat'ana̱ jngu ankje xi s'ejñajinre ankje xi yatu, ankje xi ya'a jngu nisu xi yatu tsakaiñu. 'Ba 'bi kitsuna̱: “Jabi. Kuakura̱ jótsa'en si'anre kjua chjun masen xi nda 'yare, xi tijñat'are nkjin ndaje ya'e.
66017002	Rey xi tjin ngasun'ndio kitsa'enko kjuachajngi chjunbiu, 'ba xuta xi tse'e ngasun'ndio kuach'i ko xanre kjuachajngire.”
66017003	'Ba jaskan ja'ejin nganina̱ Isennixtjintsjere Na'enchana 'ba kikona̱ ankje nangi t'axiun. 'Ba kio tsa'bia̱ jngu chjun xi tijñakjare jngu tjiuba xi ini kji'i xi kitsejunre ja'en xi ch'o tsure Na'enchana. Yatu= mani nindaku 'ba te mani turúre.
66017004	'Ba chjunbiu yaja najñu xi kuán kji'i 'ba ini koni, 'ba kitsejunre oro 'ba nkjin kuya ndiojo xi tsjakun. 'Ba ngaya ntsja ya'a jngu chutsin xi oro ni xi kitse kjuanayi ko xi jndi ngixkun Na'enchana, xi tsunire kjuachajngire chjunbiu.
66017005	'Ba stjen kua'indut'a jngu ja'en xi tu'yá mankjinre. 'Bi tsa'en kua'indut'a: “Naxinanda je xi Babilonia 'mi, nare yanchjin masen 'ba nare ngayéje kjuanayi xi tjin ngasun'ndio.”
66017006	'Ba tsa'bia̱ nga chjunbiu ch'i nga kits'i jinre xuta tsjere Na'enchana ko xi tse'e xuta xi kitsuyakixi ngat'are Jesucristo. Kionga tsa'bia̱, 'ñu kuakunna̱.
66017007	“¿Ánñu makunniri?”, tsiningiyana̱ ankjebiu. “Xinyara̱ jó tsunire ngat'are chjunbiu ko tjiuba xi tijñakjare, xi yatu mani nindaku 'ba xi te mani turúre.
66017008	Tjiuba xi kji'ye, kui xi tsik'ejña tsakaiñu tunga bi nde tijñakunni nganda'e. Tunga je mején k'uetukanijin=ni nga'nde ña 'ñu nanga tixa 'ba kuaje ña niki cha̱jakjin. 'Ba xuta xi tse'e ngasun'ndio, xi bi kua'indut'a ja'enre xujun xi tsu 'yá= xi k'uendukunntsjai xi kua'indu nga kje majín ngasun'ndio, ku̱akun=re nga skue tjiuba xi tsik'ejña tsakaiñu tunga bi nde tijñakunni nganda'e 'ba xi kjua'e ngani.
66017009	Kibi= xi kjuankjin kakun machjenre. Nindaku xi yatu, kui xi tsunire nga yatu tjengi xi tijñasun chjunbiu 'ba 'ba=nde tsunire yatu rey ngayeje.
66017010	Ón reybi je jesun, jngu xi tjin ngisare xa nganda'e, 'ba jngu xi kje fa'ejín, tunga bi tse ku̱anre xare nga kjua'e.
66017011	'Ba tjiuba ini xi tsik'ejña tsakaiñu tunga bi nde tijñakunni, kui rey xi majinni, tunga 'ba nde tse'e xi yatu ngayeje. 'Ba kuaje ña cha̱jakjin.
66017012	'Ba turú xi te mani xi kji'ye, kui xi tsunire nga te rey xi kje ba'e xajínre. Tunga kua'exa=re nga kuatexuma jngu hora sa joni rey 'ba ñatjen kuatexumako tjiubabiu.
66017013	Kui xi tujngu ku̱an 'ba sjare tjiubabiu kjua'ñure ko xa xi tjinre.
66017014	'Ba ñatjen skjanko Ki'ndi borrego, tunga Ki'ndi borrego sa'enre, ngat'a kui= xi Naire nai 'ba Reyre rey. 'Ba xuta xi tujngu ma Ki'ndi borrego, kui= xi kjinukjuare, xi kichja'ajin 'ba xi kixi tjenngire.”
66017015	'Ba ankje 'ba nde kitsuyana̱ ngayeje: “Ndaje xi nkjin mani xi kji'ye, ña tijñat'are chjun masenbiu, kui xi tsunire xutare nangi xi tjin, xutankjin, xuta xi nchja kja'e kjuanga en, 'ba ko naxinanda xi tjin.
66017016	'Ba turú xi te mani 'ba ko tjiuba inibiu xi kji'ye ku̱astike chjun masenbiu. Skja'axin yejere xi tjinre, sikasti, skine yojore chjunbiu, 'ba ko ndi'i kuakani xi 'bangi.
66017017	Ngat'a Na'enchana je 'ejñajin inimare turú xi te nga sa'en xi mejénre. Kui kjua tu jngu ku̱anni 'ba sja'ndere tjiuba inibiu nga kui xi kuatexuma 'nda nga k'uetjusun en xi kitsu Na'enchana.
66017018	'Ba chjunbiu xi kji'ye, kui xi tsunire naxinanda je xi batexumare rey xi tjin jo kji'i ngasun'ndio.”
66018001	Nga je kuán kibiu, tsa'be ngañaa̱ kja'e ankje xi jendibajenni ngank'aa. Kui xi 'ñu tse kjua'ñu tjinre, 'ba ngasun'ndio kua'isen ngat'are kjuajere ankjebiu.
66018002	'Ba 'ñu kinchja nga kitsu: “Je= kjinikjekjua, je= kjinikjekjua naxinanda je xi Babilonia 'mi. Je kuán ndaba isennixtjin xi tsa'exat'are chanayiu 'ba nga'nde ña tjindu ngayéje isennixtjin ch'o xi tjin. Je kuán ndaba ngatsi'i tjiunise xi jndi ngixkun Na'enchana ko tjiunise xi masticha.
66018003	Ngu xuta xi tse'e ngayéje nangi xi tjin ngasun'ndio je kuach'i ko xanre kjuachajngire. 'Ba rey xi tjin ngasun'ndio kitsa'enko kjuachajngi. 'Ba jo kji'i ngasun'ndio xuta xi bateñaya 'ba batseya kuanyina ngat'are nkjin tsajmi xi tsatse nga tsangisjaintsjai xi sitsjare yojore.”
66018004	'Ba jaskan kjint'e_ra̱ kja'e jnda xi jendibani ngank'aa. 'Bi kitsu: “T'etukajiun naxinandabiu jun xi xutana̱, tuxi bi skajinñu jere 'ba bi kuitjaxtiu kjuana'en xi sa̱kure.
66018005	Ngat'a je tifechu jere 'nda ngank'aa, 'ba tjijin kakun=re Na'enchana je xi inyatsa'en.
66018006	Nde 'batsa'en tingojoni_ru jo kitsiko xuta xi kja'ere. Ka'nda jó ndiya tingojo_ru xi kitsa'en. Tinyajiun chutsinre mé= xi k'ui, jó ndiya ngisa 'ñu kjan ngisa nga ko mare xi kitsjare xuta xi kja'ere.
66018007	Jotsa'en 'ñu nk'a ts'axje yojore 'ba nda tsik'ejña nga tsangisjaintsjai xi sitsjare yojore, 'ba nde tsa'en 'ñu ta'e_ru kjuanima ko kjuaba nganda'e. Ngat'a tsikja'etsjen nga 'bi tsu: An=ña̱ jngu reina 'ba tejñasaa̱n yaxile nga tebatexumaa̱. Bi chjun k'an kuáa̱n. Bi s'e̱na̱ kjuaba.
66018008	Kui= kjua nga jngu ka'a fani kjua'ene yejeni kjuana'en xi sikja'are kjuanima: kjuabeya, kjuaba 'ba ko kjindia. 'Ba ko ndi'i kuitini, ngat'a tjinre kjua'ñu Na'enchana xi titsa'enre kjua.”
66018009	'Ba rey xi tjin ngasun'ndio xi kitsa'enko kjuachajngi chjunbiu, xi tsangisjaintsjaiko xi sitsjare yojore, kui xi ski'nda 'ba ku̱abare nga skue ni'ndi xi ti'betju ña tití.
66018010	'Ba kjin kuinya, ngat'a sa̱kjunre kjuana'en xi tifa'axtiu chjunbiu, 'ba kuetsu: “¡Nimaxuni, nimaxuni naxinanda je, naxinanda xi Babilonia 'mi xi tjinre kjua'ñu! Ngat'a ngutjun fani kjiña'anre kjua.”
66018011	'Ba xuta xi tjin ngasun'ndio xi bateñaya 'ba batseya 'ba nde ski'nda 'ba ku̱abare ngat'are kui, ngat'a nde tsajainni xi kuatse ch'a xi kjua'eko.
66018012	Kui= xi ja'eko nga yateña oro, plata, nkjin kuya ndiojo xi tsjakun, nkjin kuya najñu xi chji, najñu xi kuán kun ko xi ini, nkjin kuya ya xi nda jen, nkjin kuya tsajmi xi kis'endakoni nindare tjiuniña, ya xi 'ñu chji, bronce, kicha, ndiojo,
66018013	canela, tjiuxin xi nda jen, tjingusja, nanda xi nda jen, chojo xi nda jen, binu, aseti, harina, trigo, tjiundija, chutsanga, chakabayu, carreta xi kjefe chakabayu, 'ba ka'nda chu'nda xi sateña.
66018014	'Ba nchja xi bateñaya 'ba batseya 'bi kuetsure naxinando: “¡Nde tsajainniri tsajmi xi tsjakun xi 'ñu kuamejénri! ¡Je= kjinichajakjin tsajmiri xi tsjakun ko kjuanyinari! ¡Niñajan nde sa̱kuniri!”
66018015	'Ba kjin kuinya nchja xi bateñaya 'ba batseya, xi kuanyina ngat'are naxinando, ngat'a sa̱kjunre kjuana'en xi tifa'axtiu naxinando. Ski'nda 'ba siba
66018016	nga 'bi kuetsu: “¡Nimaxuni, nimaxuni naxinanda jio! Xi yaja najñu chji xi kuán kji'i ko xi ini kji'i, xi yajunre oro ko nkjin kuya ndiojo xi tsjakun.
66018017	Ngu ngutjun fani je yeje kjuanyina jebiu.” 'Ba kjin tsikinya ngatsi'i nchja xi batexuma ngaya barku, ngatsi'i xi 'betsumajin ndachikun, ngatsi'i xi tsa'exako barku, ko ngatsi'i xi jenre ton nga tsa'exa ngaya barku.
66018018	'Ba nga tsabe ni'ndi xi ti'betju ña titi naxinando, 'ñu kinchja nga 'bi kitsu: “¿Ñá=re naxinanda xi 'ba kji'i joni naxinanda jio?”
66018019	'Ba 'etsojo'a chojo nindaku, kiski'nda, 'ba kitsiba nga 'bi kitsu: “¡Nimaxuni, nimaxuni naxinanda jio! 'Ñu= tsatse tsajmi xi chji, 'ba kuanyina ngatsi'i xi tjinre barku ngajin ndachikun. Tunga ngutjun fani kjinikjekjua ngayéje.”
66018020	Titsja_ru yojonu jun xi tetsubo ngank'aa, jun xi xuta tsjere Na'enchana kuon, nchja chinga apóstol 'ba ko jun xi profeta kuon ngat'are mé= xi tjimata'en naxinando. Ngat'a Na'enchana je= kitsa'enre kjua naxinando ngat'are xi kitsikonu.
66018021	'Ba jaskan jngu ankje xi 'ñu tjinre kjua'ñu kiskjenitjen jngu ndiojo xi 'ñu tse 'ba kiskanikja'ajin ndachikun nga 'bi kitsu: “'Bi= tsa'en 'ñu xanikja'ari ngi'ndio naxinanda je xi Babilonia 'miri, 'ba tu'yá nde skueniri.
66018022	Bi nde kjuinu'yanire ngaya ndiya teri nga kjuane najni arpa, flauta ko tjio. Bi nde s'e̱ni kio nchja xi mare ninda nkjin kuya tsajmi. Bi nde kjuinu'yanire nga s'iu trigo ngayeje.
66018023	Niñajan nde sitsejenni ndi'ire lámpara ngaya ndiya teri 'ba bi nde kjuinu'yanire s'ire kjuabixan, ngat'a xutari xi yateñaya 'ba tsatseya kuán xi nda 'yare jo kji'i ngasun'ndio, 'ba ngayéje naxinanda xi tjin ngasun'ndio kich'onacha=re ngat'are kjuacha xi ñe'en.”
66018024	Ngu kui naxinandabiu ya'anijin jinre nchja chinga profeta, xuta tsjere Na'enchana ko ngatsi'i xi kjinikjesun ngasun'ndio.
66019001	Nga je kuán kibiu, kjint'e_ra̱ xi 'batsa'en kjinu'yare joni jndare 'ñu nkjin xuta xi 'ñu kinchja ngank'aa nga 'bi kitsu: “¡Ngatjanichjire Na'enchana! Kui= xi tsik'angina 'ba xi tu kui tajngu tse̱'e̱ yeje kjuaje ko kjua'ñu.
66019002	Ngat'a kixi= tsa'en kjua nga ko fani kjuakixi, 'ba kitsa'enre kjua chjun masen xi nda 'yare, xi kitsijndi xuta xi tse'e ngasun'ndio ko kjuachajngire. 'Ba Na'enchana je= kitsingojore jinre xutare.”
66019003	'Ba nde 'ba= kitsu ngani: “¡Ngatjanichjire Na'enchana! Ni̱'ndi xi ti'betukajin naxinando, kuijinntsjai ka'nda ngantsjai nixtjin.”
66019004	'Ba jaskan kitsikindi yojore 'nda t'anangiu nchja chinga xi kañujun ko nga ñujun xi tjindukun nga kitsichjire Na'enchana xi tijñasun yaxile ña tibatexuma. 'Ba 'bi kitsu: “¡'Ba ngatjama! ¡Ngatjanichjire Na'enchana!”
66019005	'Ba kjinu'yare jngu jnda xi jendibani ña sejña yaxilio xi 'bi kitsu: “Tichji_ru Na'enchana ngatsi'u xi ña'axat'a_ru kui 'ba 'yakun, ninga xi ni̱ma̱ 'ba ninga xi tjinre kjua'ñu.”
66019006	'Ba jaskan kjint'e ngañaa̱ xi 'batsa'en kjinu'yare joni jndare 'ñu nkjin xuta. Kjinu'yare jotsa'en fane ña ntjai nanda 'ba joni nga 'ñu fane cho'on. Xi kitsu: “¡Ngatjanichjire Na'enchana! Ngat'a je tibatexuma Na'enchana, Na'en xi tjin yejere kjua'ñu xi tjin.
66019007	Sitsja_ra yojona 'ba 'ñu ngatjas'ena kjuatsja 'ba sikixiya nga kui tjinre kjuaje, ngat'a je ja'e chu̱ba̱re kjuabixanre Ki'ndi borrego, 'ba chjunre je tijñandare yojore.
66019008	Je kitsa'e'ndere nga kuaja najñu tiba xi chji, xi tsje, 'ba xi tiba'na, xi tsunire mé= xi kitsa'en xuta tsjere Na'enchana nga kixi fiko yojore.”
66019009	'Ba ankje kitsuna̱: “Ti'indi kibi: ¡Ndaxure xi kjinikjint'e s'ire kjuabixanre Ki'ndi borrego!” 'Ba nde kitsu ngisana̱: “Kui=bi xi en kjuakixire Na'enchana.”
66019010	'Ba jaskan tsakasenkunch'int'a_ra̱ ankje nga sichji_ra̱ tsakaiñu, tunga 'bi kitsuna̱: “Bi 'ba ñe'en. An= xi 'ba nde tetsa'exang_ra̱ Na'enchana joni ji ko nts'é xi kixi 'bejñatjo en xi kitsuyakixi Jesús. Na'enchana xi tjinnere nga sichji_ri.” Ngu en xi kitsuyakixi Jesús, enbi xi tsikinchjare nchja chinga profeta.
66019011	'Ba jaskan tsa'bia̱ nga kichjux'a ngank'aa. 'Ba kji'yare jngu chakabayu tiba. 'Ba xi tijñakjare, kui= xi Kixi 'ba Kjuakixi 'mi ngat'a kixi= tsa'en nga tsa'en kjua 'ba nga kjan.
66019012	'Ba 'ba kun tuxkun joni ndi'i, 'ba nkjin corona tjisunre, 'ba tjit'are jngu ja'en xi tu kui tajngu be.
66019013	'Ba yaja jngu najñu xi 'yajunre jin. 'Ba ja'enre, kui xi Enre Na'enchana.
66019014	'Ba tjenngire chasoldadu xi tjin ngank'aa. Tjindukjare chakabayu tiba nga yaja najñu xi chji, xi tiba 'ba xi tsje.
66019015	'Ba nga'a ts'a ti'betjuni jngu kicha xi 'ñu yojoxkun kji'i, tuxi sikja'ani kjuanima nangi xi tjin ngasun'ndio. 'Ba kuatexumakonire yaníse xi kicha kuandani. Sa'enre kjua joni xi basenne uva nga tsits'iungi, 'ba sikasennere kjuasti jere Na'enchana xi tjin yejere kjua'ñu xi tjin.
66019016	Najñu nduju xi yaja ko ngasure kua'indut'a ja'enbi: “Reyre rey 'ba Naire nai.”
66019017	'Ba tsa'bia̱ jngu ankje xi sejñajin ndi'ire tsu'biu. Xi 'ñu kinchja nga 'bi kitsu tsi'ire tjiunike xi inyatutjen ngank'aa: “Jabiu 'ba ngatamaku nga xino xichine xi 'ñu tse xi tsja Na'enchana.
66019018	Ndeninchjo yojore mik'en xi tse'e rey, xi tse'e ngakure chasoldadu, xi tse'e nchja xi 'ñu kakun, xi tse'e chakabayu ko xi 'bendukjare, ko xi tse'e ngatsi'i xuta, ninga xi ndai asa chu'nda xi tsindaa̱, 'ba ninga xi tjinre kjua'ñu asa xi ni̱ma̱.”
66019019	'Ba jaskan tsa'bia̱ tjiubabiu ko rey xi tjin jo kji'i ngasun'ndio nga tjenko chasoldadure. Xi kuañajan, tuxi skjankoni xi tijñakjare chakabayu ko chasoldadure.
66019020	'Ba tjiubabiu kjinduba'ñu ñatjen ko profeta ndesu xi ja'ba je kitsa'en kjuakun ngixkun. Ngat'are kjuakunbiu tsak'onachakonire xuta xi kitsja'nde nga kis'et'are chu̱ba̱re tjiubabiu 'ba xi kitsichjire isenre. Ngu kichanikja'ajin tjikun tjiubabiu ko profeta ndesu ngajin nga'nde xi kitse ndi'i xi titíkoni asufre.
66019021	'Ba ngatsi'i chasoldadure kjinikjesunkoni kicha xi ti'betjuni ts'a xi tijñakjare chakabayu. 'Ba ngatsi'i tjiunike kiskine yojore nchjabiu 'ba 'ñu kitsere.
66020001	'Ba jaskan tsa'bia̱ jngu ankje xi jendibajenni ngank'aa xi ya'a llavere nga'nde ña 'ñu nanga tixa. 'Ba nde ngaya tsja kji'ya jngu na'ñu kicha xi 'ñu je ngayeje.
66020002	'Ba ankjebiu kitsuba 'ba 'eta'ñu tjiuye jio, kui= xi tjiuye chinga, chanayi ko Satanás, 'ba jngu mi nu kis'eta'ñu.
66020003	'Ba kiskanikja'aya nga'nde ña 'ñu nanga tixa 'ba ko llavebiu 'echjakoni. 'Ba 'enere jngu sello xuntjare, tuxi bi nde k'onachanire nangi xi tjin ngasun'ndio 'nda nga kjua'a jngu mi nu. 'Ba nga je kjua'a jngu mi nu, tjinnere nga stjunda ngutjunchi.
66020004	'Ba jaskan tsa'bia̱ nkjin yaxile. 'Ba xi tjindusun yaxilio, kui xi kitsa'ere kjua'ñu nga sa'enre kjua xuta. 'Ba nde tsa'bia̱ isennixtjinre xuta xi kitisin ngat'a kitsikja'axtiuya en xi kitsuyakixi Jesús ko enre Na'enchana, xi bi kitsichjire tjiubabiu ninga isenre 'ba xi bi kitsja'nde nga kis'et'are chu̱ba̱re tjiubabiu stjen asa ntsja. Ja'aya nganire ngajinre mik'en 'ba ñatjen yatexumako Cristo jngu mi nu.
66020005	Tunga ngat'are mik'en xi yak'a, bi ja'ayare ngajinre mik'en 'nda nga je ja'a jngu mi nu. Xi kuatexumako Cristo, kui xi tjun ja'ayare.
66020006	¡Ndaxure xuta xi 'batsa'en k'uakot'are nga tjun kjua'ayare! Ngu xuta tsjere Na'enchana ku̱an 'ba kjuabeya xi majóni tsajainre kjua'ñu= tsa jó siko kui. Tusa na'mi ku̱an ngixkun Na'enchana 'ba ngixkun Cristo, 'ba jngu mi nu ñatjen kuatexumako.
66020007	Nga je kjua'a jngu mi nu, kjuinuntjin chanayiu nga'nde ña kjiya'ñu.
66020008	'Ba k'uetju nga k'onachare nangi xi tjindu nga ñujun ngatere ngasun'ndio. K'onachare nangi Gog ko nangi Magog 'ba k'ueku chasoldadure nga skjan xi 'batsa'en 'ñu nkjin mani joni tsumi xi tjin ndai ndachikun xi bi ma s'exki.
66020009	'Ba tsik'etsumasun jokji'i nga teya ngasun'ndio 'ba 'echjanga'ya naxinanda xi Na'enchana tsimején ña tjindu xuta tsjere. Tunga ngank'aa jendibajenni ndi'i xi niki yakakjin chasoldadubiu.
66020010	'Ba chanayi xi tsak'onachare nchjabiu, kichanikja'ajin nga'nde xi kitse ndi'i xi titikoni asufre, ña 'ba nde ja'ba je kichanikja'ajin tjiubabiu ko profeta ndesubiu. Kio kjua'a kjuanima nga nixtjin nga nistjen ka'nda ngantsjai nixtjin.
66020011	'Ba tsa'bia̱ jngu yaxile je xi tiba kji'i ko xi tijñasun. 'Ba ngixkun kui t'anangiu ko ngank'aa kitsichajakjin 'ba niñajan nde kji'yanire.
66020012	'Ba tsa'bia̱ xuta xi jesun, xi tjinre kjua'ñu ko xi ni̱ma̱, xi inya ngixkun yaxilio. 'Ba kichju'i nkjin xujun, 'ba nde kichju'i kja'e xujun xi tsu 'yá xi s'e̱re kjuabenichun xi bi fet'a. 'Ba kjiña'anre kjua xi jesun jotsa'en kua'indut'a xujun xi tsu mé= xi kitsa'en.
66020013	'Ba xuta xi jesunjin ndachikun 'etukajin 'ba kiji ngixkun xi tjijñasun yaxilio nga ku̱anre kjua. 'Ba tsisetjen xi tjindunijin t'anangiu ko xi tjindu nga'ndere mik'en. 'Ba kjiña'an tsi'ire kjua jo nga kitsa'en nga jngu jngu.
66020014	'Ba jaskan kjuabeyo ko nga'ndere mik'en kichanikja'ajin nga'ndebiu xi kitse ndi'i xi titikoni asufre. Nga'ndebiu xi kitse ndi'i, kui= xi kjuabeya xi majóni.
66020015	'Ba xi bi kua'indut'a ja'enre xujun xi tsu 'yá xi s'e̱re kjuabenichun xi bi fet'a, kui= xi 'ba nde kichanikja'ajin nga'ndebiu xi kitse ndi'i ngayeje.
66021001	'Ba jaskan tsa'bia̱ jngu ngank'a xatse ko jngu t'anangi xatse, ngat'a je kichajakjin ngank'a xi tjun ko t'anangi xi tjun. 'Ba bi nde kis'eni ndachikun.
66021002	'Ba tsa'bia̱ naxinanda tsjere Na'enchana, xi Jerusalén xatse, nga tjindibajenni ngank'aa. Xi kjinikasen ngat'are Na'enchana 'ba xi 'batsa'en kis'enda joni jngu chjun xi tibixan xi kjinikaja jngu xutji xi tsja=kji'i nga tikuyare xi xi'iun.
66021003	'Ba kjint'e_ra̱ jngu jnda xi 'ñu kinchja, xi jendibani ña sejña yaxilio nga 'bi kitsu: “Na'enchana je tijña ngajinre xuta nganda'e. Kui k'uejñajinre xuta, 'ba xutabiu naxinandare ku̱an. Na'enchana suba k'uejñajinre 'ba ku̱an Na'enre.
66021004	Kui sixijun yeje ndaxkun, 'ba bi nde kueyani ninga bi nde sibani. Bi nde ski'ndani ninga bi nde kjua'ani kjuanima, ngat'a ngasun'nde xi tjun je bi nde tjinni.”
66021005	'Ba xi tijñasun yaxilio 'bi kitsu: “An tetsixatse=ña̱ ngayéje xi tjin.” 'Ba nde kitsu ngayeje: “Ti'indi kibi, ngat'a kjuakixi= enbi 'ba ma chun_ra.”
66021006	'Ba nde kitsu ngisana̱: “Je kuajngu. An= ña̱ xi alfa ko omega, xi titjun 'ba xi fet'ani. Xi xindare an sjakjuatjo_ra̱ nga'nde ña tju nanda xi tsjare kjuabenichun xuta.
66021007	Xi sa'en, kui xi sa̱kure kjuandabiu. 'Ba an ku̱aa̱n Na'enre 'ba kui ku̱an ki'ndina̱.
66021008	Tunga kui xi tsakjun, xi bi makjainre, xi tsa'en kjuanayi, xi tsik'en xuta, xi tsa'en kjuachajngi, xi tsa'en kjuacha, xi bekun na'en xi ntsja xuta tsindani, ko ngatsi'i xi tsu en ndesu, kui xi 'ba tjinni nga kjuinikja'a kjuanima nga xanikja'ajin nga'nde xi kitse ndi'i xi ko asufre titíkoni. Kui xi kjuabeya xi majóni.”
66021009	'Ba kitsitiñat'ana̱ jngu ankje xi s'ejñajinre ankje xi yatu, ankje xi ya'a jngu nisu xi yatu tsakaiñu xi inya kjuana'en xi yatu xi fet'ani. 'Ba kitsuna̱: “Jabi. Kuakura̱ chjun xi kuixan xi ku̱an chjunre Ki'ndi borrego.”
66021010	'Ba meni ja'e ngajinna̱ Isennixtjintsjere Na'enchana 'ba ankje kikona̱ jngu nindu je xi 'ñu nk'a. 'Ba kio yakuna̱ naxinanda tsjere Na'enchana, xi naxinanda Jerusalén, nga tjindibajenni ngank'aa. Xi kjinikasen ngat'are Na'enchana.
66021011	'Ba ndi'ire kjuajere Na'enchana titsika'na naxinando joni ndiojo xi tsja kji'i xi 'ñu chji. Jo=ni ndiojo xi jaspe 'mi, xi 'na 'ba matsejenya joni chutsin.
66021012	'Ba naxinando tjinch'andaire jngu xjo je 'ba nk'akoni, xi tejó mani xuntjare. 'Ba nga jngu jngu xuntjo jngu ankje inyaxtiu. 'Ba xuntjabiu kua'indut'a ja'enre ntjere Israel xi tejó ka'a mani.
66021013	'Ba ján mani xuntja xi tixa ña tjenni ngituts'ian 'ba ján ña ntjai tsu'biu 'ba ján ngate skjun 'ba ján ngakixi.
66021014	'Ba tejó mani tuts'in xjore naxinando. Nga jngu jngu kua'indut'a ja'enre apóstore Ki'ndi borrego.
66021015	'Ba ankje xi tifakona̱ ya'a jngu ya chu̱ba̱ xi oro ni tuxi k'uechu̱ba̱koni naxinando, xuntjare ko xjore.
66021016	'Ba naxinando ngusun= tsa'en teya. Nga nduju 'ba nga teya tu jngu= chuba. 'Ba ankje 'echubakoni yachubare naxinando, 'ba jó mi ko jó sientu kilómetro tjinre. Nga nduju 'ba nga teya 'ba nga nk'a tu jngu chuba.
66021017	'Ba jaskan 'echu̱ba̱ xjo xi tjinch'andaire ngayeje. 'Ba yachute ko tjio'on metro tjinre. Chu̱ba̱ xi tsichjen xuta, ndekui xi kitsichjenni ankje.
66021018	'Ba xjo xi tjinch'andaire kuánni ndiojo xi tsjakun xi jaspe 'mi, 'ba naxinando kuandakoni suba oro xi 'na 'ba matsejenya joni chutsin.
66021019	'Ba tuts'in xjore naxinando yajunre ngayéje kuya ndiojo xi tsja kun xi chji. Xi titjun, jaspe. Xi majóni, zafiro. Xi majánni, ágata. Xi mañujunni, esmeralda.
66021020	Xi ma'ónni, ónice. Xi majonni, cornalina. Xi mayatuni, crisólito. Xi majinni, berilo. Xi mañajanni, topacio. Xi mateni, crisoprasa. Xi matejnguni, jacinto. 'Ba xi matejóni, amatista.
66021021	'Ba xuntja xi tejó, kui xi tejó ndiojo xi tsakjun xi perla 'mi. Nga jngu jngu xuntjo tu jngu perla kuandakoni. 'Ba ndiya te xi ngisa bitjajmeya, kui xi kuánkoni suba oro xi 'na 'ba matsejenya joni chutsin.
66021022	'Ba nijnguú ningu tsa'bia̱ ngajinre naxinando. Ngat'a ningure naxinando, kui xi Ki'ndi borrego ko Na'enchana, Na'en xi tjin yeje kjua'ñu xi tjin.
66021023	'Ba naxinando bi machjenre nga tsu'biu asa na'enso sitsejenre, ngat'a ndi'ire kjuajere Na'enchana tsitsejenre, 'ba Ki'ndi borrego kui xi ndi'ire naxinando.
66021024	'Ba ngatsi'i xuta xi tjin ngasun'ndio k'uetsumajin ndi'i xi ndibani naxinando, 'ba kio kjua'eko kjuanyinare rey xi tjin ngasun'ndio.
66021025	Bi s'e̱chja xuntjare naxinando nga nixtjin 'ba bi ku̱ajñu kio.
66021026	'Ba ngatsi'i xuta xi tjin ngasun'ndio kio kjua'eko kjuanyinare ko tsajmire xi tsjakun.
66021027	Nimé xi jndi tjin ngixkun Na'enchana ku̱an kjua'as'en kio, ninga xuta xi tsa'en kjuanayi, ninga xi tsu en ndesu. Tu kui sani kjua'as'en kio xi kua'indut'a ja'enre xujunre Ki'ndi borrego ña tsu 'yá xi s'e̱re kjuabenichun xi bi fet'a.
66022001	'Ba jaskan ankje yakuna̱ jngu ndaje xi tjinre nanda xi tsjare kjuabenichun xuta. Xi 'na 'ba matsejenya joni chutsin. 'Ba kio ti'betjuni ña sejña yaxile ña tibatexuma Na'enchana ko Ki'ndi borrego.
66022002	'Ba ngamasenre ndiya tere naxinando xi ngisa bitjajmeya 'ba nga jngu jngu ngatere ndajio inya yatuntje xi tsjare kjuabenichun xuta. Xi bajare tejó ka'a tu nga jngu nu. Jngu jngu ndiya bajare tu xki sa. 'Ba xkare yabiu nichjen= tuxi sindani ngatsi'i xuta xi tjin ngasun'ndio.
66022003	Tume nde s'e̱ni xi ch'o kik'inre ngat'are Na'enchana. 'Ba ngajinre naxinando sasen yaxile ña batexuma Na'enchana ko Ki'ndi borrego, 'ba xuta xi tse'e sichjire.
66022004	'Ba skuekjin fa nkjain 'ba stjen ku̱a'indut'a ja'enre.
66022005	'Ba kio bi nde s'e̱ni nistjen 'ba bi nde ku̱achjennire ndi'i lámpara ninga ndi'ire tsu'biu, ngat'a Na'enchana sitsejenre xuta xi kio k'uendu. 'Ba xutabiu kuatexuma ka'nda ngantsjai nixtjin.
66022006	'Ba jaskan ankje kitsuna̱: “Kui enbi xi kjuakixi 'ba ma chun_ra. Na'enchana, Na'en xi tsikinchja nchja chinga profeta, kui xi je kitsikasen ankjere, tuxi kuakutsejennire xutare mé= xi tjinnere ku̱an xati.”
66022007	“Chutsijon. ¡Je mején kjua'aa̱! ¡Ndaxure xi kixi 'bejñatjo en xi kua'indut'a xujunbi, xi titsuyatitjun xi tjinnere ku̱an!”
66022008	An, Juan, kjint'e=ña̱ 'ba tsa'be=ña̱ kibi. 'Ba jaskan nga je kjint'ia̱ 'ba tsa'bia̱, tsakasenkunch'int'a_ra̱ ankje xi yakuna̱ kibiu nga sichji_ra̱ tsakaiñu.
66022009	Tunga 'bi kitsuna̱: “Bi 'ba ñe'en. An= xi 'ba nde tetsa'exang_ra̱ Na'enchana joni ji ko nts'é xi profeta 'ba joni ngatsi'i xi kixi 'bejñatjo en xi kua'indut'a xujunbi. Na'enchana xi tjinnere nga sichji_ri.”
66022010	'Ba nde kitsuna̱: “Bi 'bejña'mai en xi kua'indut'a xujunbi, xi titsuyatitjun mé= xi tjinnere ku̱an, ngat'a je tifechu tiña nixtjin nga k'uetjusun kibiu.
66022011	Xi ch'okun, janda ngatatsa'en xi ch'o tjin. Xi jndi, janda ngatatsa'en xi jndi tjin. Xi nda, janda ngatatsa'en xi nda tjin. 'Ba xi tsje, ngisa ngatjamatsje ngisa.”
66022012	“Chutsijon, je kjuixatia̱. 'Ba kjua'eko=ña̱ chji xi sja_ra̱ nga jngu jngu xuta jo nga kitsa'en.
66022013	An= ña̱ xi alfa ko omega, xi titjun 'ba xi jaskanni, xi tuts'in 'ba xi fet'ani.”
66022014	¡Ndaxure xuta xi tibane najñure, tuxi kua'e'ndenire nga kjua'as'en xuntjare naxinando 'ba skine ture ya xi tsjare kjuabenichun xuta!
66022015	Tunga ngandetsian xinyandu xuta ch'okun, xi tsa'en kjuacha, xi tsa'en kjuachajngi, xi tsik'en xuta, xi bekun na'en xi ntsja xuta kuandani, ko ngatsi'i xi matsjare tsu en ndesu nga nchja.
66022016	“An, Jesús, je kitsikasia̱n ankjena̱, tuxi kuetsuyakixinire kibi xuta xi makjainre ngat'ana̱. An= ña̱ ntjere David, nts'en xi ndibanire jamare kui, 'ba an= ña̱ niñu xi ngisa 'ñu tsitsejen nga je tjis'e isen.”
66022017	“¡Jabi!”, titsu Isennixtjintsjere Na'enchana ko chjunre Ki'ndi borrego. 'Ba xi tibasen ñojon ngatatsu: “¡Jabi!” 'Ba xi xindare ngatjendiba, 'ba tu'yañu xi mejénre ngat'ikjuatjo nanda xi tsjare kjuabenichun xuta.
66022018	An xinyakixi titjun_ra̱ ngatsi'i xuta xi inyabasen ñojonre en xi kua'indut'a xujunbi, xi titsuya mé= xi tjinnere ku̱an: Tu'yañu xi k'uesunre en xi kua'indut'a nga'e, Na'enchana k'uesunre kjuana'en xi kjinukjua ngat'are xujunbi.
66022019	'Ba tu'yañu xi skja'axinre en xi kua'indut'a xujunbi, xi titsuya mé= xi tjinnere ku̱an, Na'enchana skja'axinre tu xi kua'ere tsakaiñu, xi bajare yatuntje xi tsjare kjuabenichun xuta. 'Ba Na'enchana skja'axinre nga'nde xi kua'ere tsakaiñu ngajin naxinanda tsjere xi kjinukjua ngat'are xujunbi.
66022020	Xi titsuyakixi kibi, kui= xi titsu: “Jun, je kjua'exatia̱.” ¡'Ba ngatjama! ¡Jabi, Na'en Jesús!
66022021	Ngatjas'enu ngatsi'u kjuandare Na'enna Jesucristo. 'Ba ngatjama.
