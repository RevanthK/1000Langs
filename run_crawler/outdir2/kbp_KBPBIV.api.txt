40001001	Yesu Krɩstʋ weyi ɛkɛ Daaviidi sayɩ, Abraham sayɩ yɔ, e-cejewiye yɔ.
40001002	Abraham lʋlɩ Izaakɩ, Izaakɩ lʋlɩ Yakubu, Yakubu lʋlɩ Yuda nɛ ɛ-ɖalaa nɛ e-neyaa.
40001003	Yuda kpaɣ Tamaarɩ nɛ ɛlʋlɩ Perɛsɩ nɛ Zara. Perɛsɩ lʋlɩ Esɩɖɔnɩ, Esɩɖɔnɩ lʋlɩ Aram.
40001004	Aram lʋlɩ Aminaadaabɩ, Aminaadaabɩ lʋlɩ Naasɔnɩ, Naasɔnɩ lʋlɩ Salɩmɔɔ.
40001005	Salɩmɔɔ kpaɣ Rahaabɩ nɛ ɛlʋlɩ Bohaazɩ. Bohaazɩ kpaɣ Rʋtɩ nɛ ɛlʋlɩ Obɛɛdɩ. Obɛɛdɩ lʋlɩ Isayii.
40001006	Isayii n̄alʋlɩ wiyaʋ Daaviidi. Daaviidi n̄akpaɣ Uurii halʋ nɛ ɛlʋlɩSalomɔɔ.
40001007	Salomɔɔ lʋlɩ Roboam, Roboam lʋlɩ Abiya, Abiya lʋlɩ Asaa.
40001008	Asaa lʋlɩ Yozafatɩ, Yozafatɩ lʋlɩ Yoram, Yoram lʋlɩ Oziyaasɩ.
40001009	Oziyaasɩ lʋlɩ Yoatam, Yoatam lʋlɩ Ahazɩ Ahazɩ lʋlɩ Ezekiyasɩ.
40001010	Ezekiyasɩ lʋlɩ Manaase, Manaase lʋlɩ Amɔɔnɩ, Amɔɔnɩ lʋlɩ Yoziyaasɩ.
40001011	Yoziyaasɩ lʋlɩ Yekoniyasɩ nɛ ɛ-ɖalaa nɛ e-neyaa alɩwaatʋ ndʋ pɛkɛzɩ Izrɛɛlɩ piya tɛtʋ Babilɔɔnɩ ɛjaɖɛ taa yɔ.
40001012	Pakpaɣ Izrɛɛlɩ piya nɛ powoni-wɛ Babilɔɔnɩ ɛjaɖɛ taa wayɩ lɛ, Yekoniyasɩ lʋlɩ Selatɩyɛlɩ, Selatɩyɛlɩ lʋlɩ Zorobaabɛɛlɩ.
40001013	Zorobaabɛɛlɩ lʋlɩ Abihuudɩ, Abihuudɩ lʋlɩ Eliyaakim, Eliyaakim lʋlɩ Azɔɔrɩ.
40001014	Azɔɔrɩ lʋlɩ Sadɔɔkɩ, Sadɔɔkɩ lʋlɩ Akɩm, Akɩm lʋlɩ Elihuudɩ.
40001015	Elihuudɩ lʋlɩ Eleyazaarɩ, Eleyazaarɩ lʋlɩ Maatan, Maatan lʋlɩ Yakɔɔbʋ.
40001016	Yakɔɔbʋ n̄alʋlɩ Maarɩɩ walʋ Yozɛɛfʋ. Maarɩɩ ɛnʋ lɛ Yesu weyi payaɣ-ɩ se Krɩstʋ yɔ, e-ɖoo.
40001017	Ɖɩkalɩɣ yɔ, ɖɩnaɣ se cejewe hiu nɛ naanza wɛnɩ kpaɣnɩ Abraham nɛ ŋtalɩ Daaviidi. Kpaɣ nɩ Daaviidi nɛ ŋtalɩ alɩwaatʋ ndʋ pakpaɣ Izrɛɛlɩ piya nɛ powoni Babɩlɔnɩ ɛjaɖɛ taa yɔ, cejewe hiu nɛ naanza wɛnɩ ɖɔɖɔ. Nɛ cejewe hiu nɛ naanza n̄ɛwɛnɩ kpaɣnɩ alɩwaatʋ ndʋ pakpaɣ Izrɛɛlɩ piya nɛ powoni Babɩlɔnɩ ɛjaɖɛ taa yɔ nɛ ŋtalɩ Krɩstʋ.
40001018	Ɩcɔnɩ ɩna ɛzɩma mbʋ palʋlɩ Yesu Krɩstʋ yɔ. E-ɖoo lɛ Maarɩɩ weyi Yozɛɛfʋ kosuwa yɔ. Pʋcɔ nɛ pacaɣ ɖama cɔlɔ lɛ, Maarɩɩ haɣ hoɣa Cɩɖɩcɩɖɩ Kalɩzaɣ ɖoŋ taa.
40001019	Ɛ-walʋ Yozɛɛfʋ kɛkɛ ɛyʋ kʋtʋʋzʋ. Ɛtaasɔɔlɩ se ekuli ɛ-wayɩ ɛyaa ɛsɩndaa. Ɛn̄ɩnaɣ se ekizi-i mɛɛsaɣ tɛɛ.
40001020	Ɛmaɣzaɣ tɩ-yɔɔ mbʋ lɛ, Kɩbaɣlʋ tiyiyu nɔɔyʋ kɔɔ ɛ-cɔlɔ ɖoziye taa nɛ eheyi-i se: Daaviidi sayɩ Yozɛɛfʋ, sɔɔndʋ ɛtaakpa-ŋ se ŋkpaɣ n̄a-halʋ Maarɩɩ nɛ ɛwɛɛ n̄ɔ-cɔlɔ. Pɩɣa ŋga kɛwɛ e-lotu taa yɔ, kalɩnɩ Cɩɖɩcɩɖɩ Kalɩzaɣ cɔlɔ.
40001021	Ɛkaɣ lʋlʋʋ abalɩpɩɣa nɛ ŋyaa-kɛ se Yesu mbʋ pʋyɔɔ yɔ, ŋga kaɣnɩ ka-n̄ɩma n̄ʋʋ yabʋ pa-kɩwɛɛkɩm taa.
40001022	Pɩtɩŋa payɩ pɩlaba se pɩsa nɛ ndʋ Kɩbaɣlʋ kɔyɔɔdɩnɩ ɛsɔtɔm ɖɛzɩyʋ nɔɔ yɔ, tɩla.
40001023	Ɛɛtɔm se: Cɔnɩ ŋna, pɛlɛ weyi ɛɛsɩŋ abalʋ yɔ, ɛhakɩ hoɣa, nɛ ɛlʋlɩ abalɩpɩɣa. Pakaɣ-kɛ yaʋ se Emanuyɛɛlɩ, pʋ-tɔbʋʋ lɛ se: Ɛsɔ wɛ ɖɔ-cɔlɔ.
40001024	Yozɛɛfʋ fema lɛ, ɛla mbʋ Kɩbaɣlʋ tiyiyu kapaɣ-ɩ se ɛla yɔ. Ɛkpaɣ ɛ-halʋ Maarɩɩ nɛ ɛwɛɛ ɛ-tɛ.
40001025	Ɛ nɛ ɩ patasʋʋ nɛ pʋkɔɔ pɩsɩnɩ alɩwaatʋ ndʋ ɛlʋlɩ ɛ-kɔɔnɔɔ pɩyalʋ yɔ. Ɛlʋlɩ-ɩ lɛ, Yozɛɛfʋ yaa-ɩ se Yesu.
40002001	Palʋlɩ Yesu Bɛtlɛhɛm tɛtʋ taa Galilee egeetiye taa alɩwaatʋ ndʋ Eroodi kɛkɛ wiyaʋ yɔ. Ɖɩnɛ lɔŋsɩnɖaa lɩnɩ wɩsɩ ɖɩlɩyɛ nɛ pɔkɔɔ Yeruusalɛm tɛtʋ taa.
40002002	Patalaa lɛ, pɔpɔzʋʋ se: Yuda n̄ɩma wiyaʋ weyi palʋlɩ-ɩ lɛɛlɛɛyɔ yɔ, ɛwɛ le? Ɖɩna ɛ-tɩɩŋa wɩsɩ ɖɩlɩyɛ nɛ ɖɩkɔɔ se ɖiluŋ ɛ-tɛɛ.
40002003	Wiyaʋ Eroodi nɩ tɔm ndʋ lɛ, ɛ nɛ Yeruusalɛm n̄ɩma tɩŋa pa-laŋa maa.
40002004	Peeye ekpeɣli Ɛsɔ layaa n̄ʋŋ tɩnaa tɩŋa nɛ samaɣ paɣtʋ wɩlɩyaa nɛ ɛpɔzɩ-wɛ se le pʋwɛɛ se palʋlɩ Meesiya.
40002005	Peheyi-i se: Pʋwɛɛ se palʋlɩ-ɩ Bɛtlɛhɛm tɛtʋ taa Yudee egeetiye taa, mbʋ pʋyɔɔ yɔ, ndʋ ɛsɔtɔm ɖɛzɩyʋ kɔyɔɔdaa.
40002006	Ɛmawa se: Nɛ n̄aBɛtlɛhɛm Yuda tɛtʋ yɔ, Paa pɩɩla ɛzɩma yɔ, pɩtɛkɛ n̄a pɩkɔzɩnɩ Yuda tɛtʋ sɔsɔtʋ taa, Toovenim mbʋ pʋyɔɔ yɔ, weyi eɖiyuu yɔ, ɛlɩɣnɩ n̄a-taa nɛ ɛcɔnɩ man-samaɣ Izrɛɛlɩ yɔɔ.
40002007	Peeye Eroodi ya lɔŋsɩnɖaa mba mɛɛsaɣ tɛɛ nɛ ɛpɔzɩ-wɛ se alɩwaatʋ ɛzɩma ɖeyi ɖeyi yɔ tɩɩŋa ŋga kalɩʋ nɛ pana-kɛ yɔ.
40002008	Ɛlɛ, etiyi-wɛ se powolo Bɛtlɛhɛm nɛ eheyi-wɛ se: Iwolo nɛ ɩn̄ɩnɩ pɩɣa ŋga camɩyɛ. Ɩtɩnaɣ-kɛ lɛ, ɩla nɛ manɩɩ nɛ pɩsa nɛ ma ɖɔɖɔ mowolo nɛ moluŋ kɛ-tɛɛ.
40002009	Lɔŋsɩnɖaa nɩ ndʋ wiyaʋ yɔɔdaa yɔ lɛ, palɩɩ nɛ pɛɖɛɛ. Ɛlɛ, pana tɩɩŋa ŋga paana-kɛ wɩsɩ ɖɩlɩyɛ yɔ, kɔɖɔŋaɣ pɛ-ɛsɩndaa nɛ katalɩ nɛ kasɩŋ ɖenɖe pɩɣa kɛwɛɛ yɔ, pɩ-n̄ʋʋ taa.
40002010	Pana tɩɩŋa ŋga mbʋ lɛ, pɩlabɩ-wɛ leleŋ siŋŋ.
40002011	Pasʋ ɖɩɣa lɛ, pana pɩɣa ŋga nɛ ko-ɖoo Maarɩɩ. Peeye poluŋ kɛ-tɛɛ nɛ paɖʋ-kɛ hɩɖɛ. Ɛlɛ pɛhɛɖɩ po-wondu nɛ paha-kɛ sika nɛ tilaaɖi ŋgʋ pɔhɔkɩ yɔ, nɛ sɔzɩŋ ketu.
40002012	Pɛtɛm labʋ mbʋ lɛ, Ɛsɔ paɣ-wɛ ɖoziye naɖɩyɛ taa se pataapɩsɩ Eroodi cɔlɔ. Peeye pakpaɣ nʋmɔʋ lɛɛkʋ nɛ pekpe pɛ-tɛ.
40002013	Lɔŋsɩnɖaa mba palɩwa nɛ pɛɖɛɛ lɛ, Ɛsɔ tiyiyu nɔɔyʋ kɔɔ Yozɛɛfʋ cɔlɔ ɖoziye taa nɛ eheyi-i se: Eroodi n̄ɩnɩɣ pɩɣa se ɛkʋ-kɛ. Pʋ-yɔɔ lɛ, kʋyɩ nɛ ŋkpaɣ ka nɛ ko-ɖoo nɛ ise nɛ iwolo Ejiptɩ ɛjaɖɛ taa. Ɩcaɣ peeye nɛ pʋkɔɔ nɛ pɩsɩnɩ alɩwaatʋ ndʋ mɔyɔɔdɩnɩ-ŋ yɔ.
40002014	Yozɛɛfʋ kʋyɩ ɖoo taa nɛ ɛkpaɣ pɩɣa ŋga nɛ ko-ɖoo nɛ pɛɖɛɛ Ejiptɩ ɛjaɖɛ taa.
40002015	Ɛcaɣ peeye nɛ pʋkɔɔ pɩsɩnɩ kɩyakʋ ŋgʋ Eroodi sɩba yɔ. Pɩlabɩ mbʋ se Kɩbaɣlʋ ɛla ndʋ ɛ-tɔm ɖɛzɩyʋ kɔyɔɔdaa yɔ. Ɛɛtɔm se: Maya man-pɩyalʋ se ɛlɩɩ Ejiptɩ ɛjaɖɛ taa.
40002016	Eroodi nawa se lɔŋsɩnɖaa mba pɛcɛtɩ-ɩ lɛ, ɛmʋ pana siŋŋ. Peeye ɛha nɔɔ se pɔcɔɔ Bɛtlɛhɛm tɛtʋ taa nɛ ndʋ tɩcɔ-tʋ yɔ, tɩ-taa nɛ pakʋ abalɩpiya nzɩ sɩwɛnɩ pɩnzɩ naalɛ nɛ pɩkpaɣ pitii yɔ. Ɛɛkɛdɩnɩ alɩwaatʋ ndʋ ɖeyi ɖeyi lɔŋsɩnɖaa keheyi-i yɔ.
40002017	Ɖɩnɛ ndʋ ɛsɔtɔm ɖɛzɩyʋ Yeremiya kɔyɔɔdaa yɔ, tɩlaba.
40002018	Ɛtɔm se: Panɩɣ nɔɔ nakɛyɛ taŋ Rama tɛtʋ taa. Pɩkɛ peenduu nɛ witu nɛ kʋn̄ɔwiye siŋŋ. Racɛɛlɩ wiɣ e-piya. Ɛɛn̄ɩnɩɣ se pɛhɛzɩ ɛ-laŋɩyɛ, mbʋ pʋyɔɔ yɔ, e-piya tɩtasɩ wɛʋ.
40002019	Eroodi sɩba lɛ, Kɩbaɣlʋ tiyiyu nɔɔyʋ kɔɔ Yozɛɛfʋ cɔlɔ ɖoziye taa Ejiptɩ ɛjaɖɛ taa.
40002020	Eheyi-i se: Kʋyɩ nɛ ŋkpaɣ pɩɣa nɛ ko-ɖoo nɛ ŋpɩsɩ Izrɛɛlɩ ɛjaɖɛ taa. Mba pan̄ɩnaɣ se pakʋ-kɛ yɔ, pasɩba.
40002021	Yozɛɛfʋ kʋyɩ nɛ ɛkpaɣ pɩɣa nɛ ko-ɖoo nɛ ɛpɩsɩ Izrɛɛlɩ ɛjaɖɛ taa.
40002022	Ɛlɛ ɛnɩwa pɔtɔm se Arkelayʋsɩ tɔkaɣ kewiyaɣ Yudee egeetiye yɔɔ ɛ-caa Eroodi lone taa. Ɖɩnɛ sɔɔndʋ kpa-ɩ se ewolo peeye. Ɛsɔ yɔɔdɩnɩ-ɩ ɖoziye taa nɛ ɛkʋyɩ ewolo Galilee egeetiye taa.
40002023	Ɛtalaa lɛ, ɛcaɣ Nazarɛɛtɩ tɛtʋ taa. Mbʋ ndʋ ɛsɔtɔm ɖɛzɩyaa kɔyɔɔdaa yɔ, tɩlaba. Paatɔm se: Pakaɣ-ɩ yaʋ se Nazarɛɛtɩ tʋ.
40003001	Alɩwaatʋ ndʋ Mɩɩsʋʋ sɔnzɩ laɖʋ Yohanɛɛsɩ kɔm Yudee egeetiye taa nɛ esuzuu tɔm lakʋ taa.
40003002	Ɛtɔŋaɣ se: Ɩpɩsɩnɩ mɩ-tɩ mbʋ pʋyɔɔ yɔ, ɛsɔdaa kewiyaɣ n̄ɔtaa.
40003003	Ɛ-tɔm ɛsɔtɔm ɖɛzɩyʋ Ezayii kɔyɔɔdɩ alɩwaatʋ ndʋ ɛtɔm se: Ɛyʋ nɔɔ nakɛyɛ makɩ kubusi lakʋ taa se: Ɩn̄ɔɔzɩ Kɩbaɣlʋ nʋmɔʋ. Ɩla nɛ ɛ-ɖɩɖɔnɛ tʋʋzɩ.
40003004	Yohanɛɛsɩ ɛnʋ, esuwaɣ toko ŋgʋ palʋnɩ kʋyʋndʋʋ kpaŋnɔ kpɛm yɔ nɛ ɛtaŋ ɛ-tɩnaɣ taa tɔnɛ tambaɖɛ. Nakaŋ nɛ tɛyɛ tɩŋ num ɛtɔkaɣ.
40003005	Peeye Yeruusalɛm n̄ɩma nɛ Yudee egeetiye tɩŋa taa n̄ɩma nɛ Yɔɔrdaŋ pɔɔ hɔɔlɩŋ taa n̄ɩma powokaɣ ɛ-cɔlɔ.
40003006	Petisaɣ pa-kɩwɛɛkɩm yɔɔ nɛ pakaɖɩɣ -pʋ kpayɩ nɛ ɛlakɩ-wɛ mɩɩsʋʋ sɔnzɩ Yɔɔrdaŋ pɔɔ taa.
40003007	Yohanɛɛsɩ na Farɩsɩ n̄ɩma nɛ Saduki n̄ɩma sakɩyɛ powokaɣ ɛ-cɔlɔ se ɛmɩɩsɩ-wɛ lɛ, eheyi-wɛ se: Paza tikaɣ kanɛ, awɩlɩ-mɩ se ise pana wena akɔŋ yɔ?
40003008	Ɩlʋlɩ pee wena awɩlɩɣ toovenim taa se ɩpɩsɩnɩ mɩ-tɩ yɔ.
40003009	Ɩtaamaɣzʋʋ se ɩpɩzɩɣ nɛ ɩyɔɔdɩ mɩ-taa yem se: Abraham lɛ ɖa-caa! Meheyiɣ -mɩ se Ɛsɔ pɩzɩɣ nɛ ɛlɩzɩ pɛ anɛ a-taa Abraham piya.
40003010	Laɖɩyɛ tɛm wɛʋ tɩŋ kila tɛɛ. Tɩʋ ŋgʋ kɩɩlʋlʋʋ pee kɩbana yɔ, pɛkpɛzɩɣ-kʋ nɛ pɛpɛɖɩ-kʋ miŋ taa.
40003011	Ma lɛ, lɩm taa mamɩɩsɩɣ -mɩ se pɩwɩlɩ se ɩpɩsɩnɩ mɩ-tɩ. Ma-wayɩ lɛ, weyi ɛkɔŋ yɔ, ɛkɩlɩ-m nɛ mantatɩɩmʋnaʋ se mankpaɣ ɛ-naataŋkpala nɛ mɔɖɔkɩ. Ɛnʋ yɔ, Cɩɖɩcɩɖɩ Kalɩzaɣ nɛ miŋ pa-taa ɛkaɣ-mɩ mɩɩsʋʋ.
40003012	Ɛɖɔkɩ e-nesi tɛɛ mbʋ pafalɩɣna yɔ nɛ ɛwɛɛ ɖɩfalɩyɛ. Ɛfalɩɣ mbʋ pɩtɩŋa payɩ pʋwɛ ɖɩfalɩyɛ yɔ nɛ ɛlɩzɩ tɔɔnaɣ pee nɛ esuu e-kpou nɛ ɛɖʋ lɔtʋ miŋ weyi eeɖeŋ kaʋ yɔ, ɩ-taa.
40003013	Peeye Yesu kʋyaa nɛ ewolo Yohanɛɛsɩ cɔlɔ Yɔɔrdaŋ pɔɔ nɔɔ Galilee egeetiye taa se Yohanɛɛsɩ ɛlabɩ-ɩ mɩɩsʋʋ sɔnzɩ.
40003014	Ɛlɛ Yohanɛɛsɩ tacaɣ tisuu, ekizini-i nɛ ɛtɔ se: Ma pʋwɛɛ se mɔnkɔɔ n̄ɔ-cɔlɔ nɛ ŋlabɩ-m mɩɩsʋʋ sɔnzɩ, nɛ n̄a n̄ɔkɔŋ mɔn-cɔlɔ na?
40003015	Yesu cosi-i nɛ ɛtɔŋ se: Yele nɛ pɩla mbʋ lɛɛlɛɛyɔ mbʋ pʋyɔɔ yɔ, mbʋ pʋmʋnaa se ɖɩla mbʋ pɩtɩŋa payɩ pʋtʋʋzaa yɔ. Peeye Yohanɛɛsɩ tisaa nɛ ɛlabɩ-ɩ mɩɩsʋʋ sɔnzɩ.
40003016	Yohanɛɛsɩ tɩtɛm Yesu mɩɩsʋʋ lɛ, Yesu lɩɣnɩ lɩm taa. Peeye ɛsɔtɔnʋʋ tʋlaa nɛ ɛna Ɛsɔ Kalɩzaɣ lɩ ɛzɩ ehooye yɔ, nɛ ketii ɛ-yɔɔ.
40003017	Ɛlɛ pʋyɔɔdɩnɩ ɛsɔdaa se: Ɛnɛ lɛ man-Pɩyalʋ kʋsɔɔlʋʋ weyi ɛkɛdɩnɩ-m yɔ.
40004001	Peeye Kalɩzaɣ ɖiyi Yesu nɛ kowoni-i lakʋ taa se aleewaa n̄ʋʋ tʋ ɛtakɩ-ɩ.
40004002	Yesu hɔkɩ nɔɔ avema 40 nɛ ɖoo 40 nɛ ɛtɛ lɛ, n̄ɔɔsɩ wɩɣ-ɩ.
40004003	Takɩyʋ n̄ɔtɩnɩ-ɩ nɛ eheyi-i se: Ye ŋkɛ Ɛsɔ Pɩyalʋ yɔ, heyi pɛɛ ana se apɩsɩ tɔɔnaɣ.
40004004	Yesu cosi se: Pama Ɛsɔtɔm Takayaɣ taa se: Pɩtɛkɛ tɔɔnaɣ ɖeke ɛyʋ cakɩnɩ wezuu, ɛlɛ tɔm ndʋ tɩtɩŋa payɩ tɩlɩɣnɩ Ɛsɔ nɔɔ taa yɔ.
40004005	Peeye aleewaa n̄ʋʋ tʋ kpaɣ-ɩ nɛ ewoni-i Yeruusalɛm tɛtʋ taa nɛ ɛkpazɩ-ɩ Ɛsɔ ɖɩɣa n̄ʋʋ taa.
40004006	Ɛlɛ eheyi-i se: Ye ŋkɛ Ɛsɔ Pɩyalʋ yɔ, tii nɛ ŋmaa tataa. Mbʋ pʋyɔɔ yɔ, pama ɛsɔtɔm takayaɣ taa se: Ɛkaɣ e-tiyiyaa paɣʋ n̄ɔ-yɔɔ. Nɛ pamawa ɖɔɖɔ se: Pakaɣ-ŋ pe-nesi taa ɖɔkʋʋ se n̄a-nɩŋgbaŋaɣ ɛtaatuuli pɩyɛ.
40004007	Yesu heyi-i se: Pamawa ɖɔɖɔ se: Pʋtɔpɔzɩ se ŋtakɩ Kɩbaɣlʋ n̄ɛ-Ɛsɔ.
40004008	Aleewaa n̄ʋʋtʋ tasɩ-ɩ kpaɣʋ nɛ ɛkpazɩ-ɩ pʋʋ sʋsɔʋ nakʋyʋ n̄ʋʋ taa. Ɛlɛ, ɛwɩlɩ-ɩ kedeŋa yɔɔ kewiisi kpeekpe nɛ si-koboyaɣ.
40004009	Ɛlɛ eheyi-i se: Mankaɣ kpaɣʋ pʋnɛ pɩtɩŋa payɩ nɛ maha-ŋ ye ŋluŋ mɛn-tɛɛ nɛ ŋɖʋ-m hɩɖɛ yɔ.
40004010	Peeye Yesu heyi-i se: Ɖɛɛ mɔ-yɔɔ Satanɩ! Pama Ɛsɔtɔm Takayaɣ taa se: Kɩbaɣlʋ n̄ɛ-Ɛsɔ tɛɛ pʋwɛɛ se ŋluŋ nɛ e-ɖeke koloŋ ŋlakɩ tʋmɩyɛ.
40004011	Peeye aleewaa n̄ʋʋ tʋ ɖɛwa nɛ eyebi-i nɛ Ɛsɔ tiyiyaa kɔɔ ɛ-cɔlɔ nɛ pasɩnɩ-ɩ.
40004012	Yesu nɩwa se pakpa Yohanɛɛsɩ nɛ paɖʋ-ɩ salaka lɛ, ɛkʋyɩ nɛ ewolo Galilee egeetiye taa.
40004013	Ɛkʋyɩ Nazarɛɛtɩ tɛtʋ taa nɛ ewolo nɛ ɛwɛɛ Kapɛrnayum n̄ɩndʋ taa. Tɛtʋ ndʋ, tɩɩn̄ɔtɩnɩ lɩŋgamʋʋ ŋgʋ kɩwɛ Zabulɔŋ nɛ Nɛfɩtalii pa-ageeta taa yɔ.
40004014	Mbʋ tɔm ndʋ Ɛsɔ tɔm ɖɛzɩyʋ Ezayii kɔyɔɔdaa yɔ, tɩlaba.
40004015	Ɛɛtɔm se: Ɩɩnaɣ, Zabulɔn nɛ Nɛfɩtalii pɛ-tɛtʋ lɩŋgamʋʋ hɔɔlʋʋ taa kiŋ, Yɔɔrdaŋ pɔɔ wayɩ, Galilee egeetiye taa, ɖende mba pɛtɛkɛ Yuda n̄ɩma yɔ, pɛwɛɛ yɔ.
40004016	Ɛyaa mba paawɛ cɩkpɛndʋʋ taa yɔ, pana n̄alɩmɩyɛ sɔsɔɖɛ. Mba paawɛ sɩm cɩkpɛndʋʋ ɛjaɖɛ taa yɔ, n̄alɩmɩyɛ n̄andɩ-wɛ.
40004017	Kpaɣnɩ alɩwaatʋ ndʋ, Yesu pazɩ tɔm suzuu nɛ ɛtɔŋ se: Ɩpɩsɩnɩ mɩ-tɩ mbʋ pʋyɔɔ yɔ, ɛsɔdaa kewiyaɣ n̄ɔtaa.
40004018	Yesu ɖɔŋaɣ Galilee lɩŋgamʋʋ nɔɔ yɔɔ lɛ, ɛna abalʋ nɔɔyʋ pɩyalaa naalɛ: Siimɔɔ weyi payaɣ aɣ-ɩ se Pɩyɛ yɔ nɛ e-neu Andree. Pɔlɔwaɣ piyuu lɩŋgamʋʋ taa mbʋ pʋyɔɔ yɔ, paakɛ kpakpasɩ kpayaa.
40004019	Ɛna-wɛ lɛ, eheyi-wɛ se: Ɩtɩŋ-m nɛ manpɩsɩ-mɩ ɛyaa kpayaa ɛzɩ ɩkpaɣʋ kpakpasɩ yɔ.
40004020	Peeye patiyebi pe-piyiŋ nɛ patɩŋ-ɩ.
40004021	Ɛtasɩ wobu nɛ ɛsɩndaa pazɩ lɛ, ɛna Zebedee pɩyalaa Yakubu nɛ e-neu Yohanɛɛsɩ. Pa nɛ pa-caa Zebedee paawɛ kpɩyʋ taa nɛ pɔñɔɔzʋʋ pe-piyiŋ. Yesu na-wɛ mbʋ lɛ, ɛyaa-wɛ.
40004022	Peeye pacaŋaa nɛ palɩɩ kpɩyʋʋ taa nɛ peyele pa-caa nɛ patɩŋ-ɩ.
40004023	Yesu cɔwaɣ Galilee egeetiye tɩŋa taa payɩ. Ɛwɩlaɣ ɛyaa tɔm Yuda n̄ɩma Ɛsɔ ɖɩsɛyɛ kpaamɩŋ taa nɛ esuzuu kewiyaɣ Tɔm Kɩbandʋ. Ɛlakaɣ ɖɔɖɔ nɛ kʋdɔndɩnaa nɛ ajama mba paawɛ samaɣ hɛkʋ taa yɔ, pɔ-yɔɔ cɛkɩ.
40004024	Peeye ɛ-hɩɖɛ sɛ Siirii egeetiye tɩŋa taa. Pʋ-yɔɔ pakpakaɣ kʋdɔndɩnaa tɩŋa mba paahɛnɩ kʋdɔmɩŋ ndɩ ndɩ yɔ, nɛ mba pʋcɔzaɣ-wɛ yɔ nɛ powokini ɛ-cɔlɔ. Eluukenaa nɛ aboyi tɔlɩyaa nɛ kalɩkalɩsɩ kɛwɛ pɛ-hɛkʋ taa ɖɔɖɔ. Yesu lakaɣ nɛ pɔ-yɔɔ cɛkɩ.
40004025	Ɛyaa samaɣ sakɩyɛ kpɛzɩnɩ hɔɔlɩŋ tɩŋa nɛ patɩŋɩɣ ɛ-wayɩ. Paalɩnɩ Galilee nɛ Dekapooli nɛ Yudee pa-ageeta taa nɛ Yeruusalɛm tɛtʋ taa nɛ Yɔɔrdaŋ pɔɔ wayɩ.
40005001	Yesu na ɛyaa samaɣ mbʋ lɛ, ɛkpa pʋʋ taa. Ɛcaɣaa lɛ, ɛ-tɔmkpɛlɩkɩyaa n̄ɔtɩnɩ-ɩ.
40005002	Peeye ɛkpaɣ tɔm nɛ ɛpazɩ-wɛ wɩlʋʋ.
40005003	Ɛtɔm se: Mba pɛkɛ kʋn̄ɔndɩnaa kalɩzaɣ taa yɔ, pehiɣ pa-tɩ, mbʋ pʋyɔɔ yɔ, mba tɩna ɛsɔdaa kewiyaɣ.
40005004	Mba pewiɣ yɔ, pehiɣ pa-tɩ, mbʋ pʋyɔɔ yɔ, Ɛsɔ kaɣ pa-laŋa hɛzʋʋ.
40005005	Mba pɛwɛ hɛɛ yɔ, pehiɣ pa-tɩ, mbʋ pʋyɔɔ yɔ, pakaɣ tɛtʋ tɩɣyʋʋ.
40005006	Mba pasɩkɩ tʋʋzʋtʋ n̄ɔɔsɩ nɛ lɔkɔtʋ yɔ, pehiɣ pa-tɩ, mbʋ pʋyɔɔ yɔ, pakaɣ haɣʋ.
40005007	Mba panaɣ pʋtɔdɩyɛ yɔ, pehiɣ pa-tɩ, mbʋ pʋyɔɔ yɔ, pakaɣ pa-pʋtɔdɩyɛ naʋ.
40005008	Mba pɛwɛnɩ cɩɖɩ cɩɖɩ laŋɩyɛ yɔ, pehiɣ pa-tɩ, mbʋ pʋyɔɔ yɔ, pakaɣ Ɛsɔ naʋ.
40005009	Mba palakɩ laŋhɛzɩyɛ tʋmɩyɛ yɔ, pehiɣ pa-tɩ, mbʋ pʋyɔɔ yɔ, pakaɣ-wɛ yaʋ se Ɛsɔ piya.
40005010	Mba paɖʋ pa-wayɩ kaŋ kaŋ tʋʋzʋtʋ yɔɔ yɔ, pehiɣ pa-tɩ, mbʋ pʋyɔɔ yɔ, mba tɩna ɛsɔdaa kewiyaɣ.
40005011	Ihiɣ mɩ-tɩ alɩwaatʋ ndʋ ɛyaa tʋʋ-mɩ nɛ paɖʋʋ mɩ-wayɩ kaŋ kaŋ nɛ pɛcɛtɩɣnɩ mɩ-taa tɔm ndɩ ndɩ mɔ-yɔɔ yɔ.
40005012	Mɩ-taa ɛhʋlʋmɩ nɛ ɩmɛyɩ amaya mbʋ pʋyɔɔ yɔ, mɩ-kɩhɛyʋʋ kaɣ ɖɔʋ ɛsɔdaa. Mbʋ paanazɩ ɛsɔtɔm ɖɛzɩyaa pʋcɔ pɩtalɩɣnɩ-mɩ.
40005013	Mɩ lɛ kedeŋa ɖɔm. Ɛlɛ ye ɖɔm leleŋ ɛsɩba lɛ, ɛzɩma palakɩ-pʋ nɛ pɩɖaɣnɩ leleŋ kpaʋ yɔ? Pɩtatasɩ wazaɣ nakɛyɛ wɛnaʋ. Pɔlɔʋ-pʋ awayɩ yem nɛ ɛyaa ɖɔ pʋ-yɔɔ.
40005014	Mɩ lɛ kedeŋa ɛyaa n̄alɩmɩyɛ. Ɖɩsɩ nzɩ sɩwɛ pʋʋ yɔɔ yɔ, panaɣ -sɩ paa le.
40005015	Nɔɔyʋ ɛɛsɔkɩ kanɖʋ nɛ ɛpam-kʋ ɖaakuɖe tɛɛ ɛlɛ, ɛsɩɣ -kʋ tilimiye yɔɔ. Peeye kɩnaɣ mba pa-tɩŋa payɩ pɛwɛ ɖɩɣa taa yɔ.
40005016	Mbʋ ɖɔɖɔ pʋwɛɛ se mɩ-n̄alɩmɩyɛ ɛn̄alɩ ɛyaa ɛsɩndaa nɛ pana mɩ-camɩyɛ lakasɩ nɛ pasa mɩ-Caa weyi ɛwɛ ɛsɔdaa yɔ.
40005017	Ɩtaamaɣzɩ se mɔnkɔma se menɖezi paɣtʋ nɛ ndʋ ɛsɔtɔm ɖɛzɩyaa wɩlaa yɔ. Mɔntɔkɔɔ se menɖezi-tʋ ɛlɛ mɔnkɔm se tɩla.
40005018	Toovenim taa meheyiɣ-mɩ se, alɩwaatʋ ndʋ ɛsɔtɔnʋʋ nɛ tɛtʋ pɛwɛɣ yɔ, mayaɣ nakɛyɛ yaa cacayaɣ nakɛyɛ fɛyɩ se kalɩɣ paɣtʋ taa. Pʋwɛɣ mbʋ nɛ pɩkɔɔ pɩtalɩ alɩwaatʋ ndʋ pɩ-tɩŋa payɩ pɩlaba yɔ.
40005019	Pʋ-yɔɔ yɔɔ, ɛyʋ weyi ɛlɩzɩɣ paɣtʋ ndʋ tɩ-taa ndʋ tɩwɛ kpaagbaa n̄ɩɩ yɔ, nɛ ɛwɩlɩɣ lɛlaa se pala mbʋ ɖɔɖɔ yɔ, ɛkaɣ kɛʋ tɔyaɣ ɛsɔdaa kewiyaɣ taa. Ɛlɛ, weyi ɛn̄aŋ paɣtʋ ndʋ nɛ ɛwɩlɩɣ lɛlaa se pan̄am-tʋ yɔ, ɛkaɣ kɛʋ sɔsɔ ɛsɔdaa kewiyaɣ taa.
40005020	Meheyiɣ -mɩ se, ye mɩ-tʋʋzʋtʋ ɛtɩkɩlɩ paɣtʋ wɩlɩyaa nɛ Farɩsɩ n̄ɩma n̄ɩndʋ yɔ, ɩɩkaɣ sʋʋ ɛsɔdaa kewiyaɣ taa.
40005021	Ɩnɩwa se paaheyi ɖa-kɩbɩma se: Taakʋ ɛyʋ. Weyi ɛkʋʋ ɛyʋ yɔ, ɛmʋnaa se powoni-i tɔm ɖɩhʋyɛ.
40005022	Ɛlɛ, ma meheyiɣ-mɩ se: Weyi ɛkɔʋ pana nɛ lɛlʋ ɖulum yem yɔ, ɛmʋnaa se powoni-i tɔm ɖɩhʋyɛ. Weyi ɛkaɣ ɛ-ɛgbaɣdʋ tʋʋ se: Kɩmɛlɛŋ n̄a! yɔ, ɛmʋnaa se powoni-i tɔm hʋyaa sɔsaa cɔlɔ. Weyi ɛlɛ n̄atʋʋ-ɩ se: Kpaŋsʋyʋ n̄a! yɔ, ɛmʋnaa se paɖʋ-ɩ Gehenna miŋ taa.
40005023	Pʋtɔma yɔ, ŋwoba se ŋha n̄a-haɖɛ kɩlaʋ ndene yɔɔ lɛ, ŋtɔzɩ se n̄ɛ-ɛgbaɣdʋ taa wɛnɩ-ŋ nɛ natʋyʋ.
40005024	Ɖɩnɛ lɛ, yele n̄a-haɖɛ kɩlaʋ ndene ɛsɩndaa nɛ ŋwolo n̄ɛ-ɛgbaɣdʋ cɔlɔ nɛ n̄a nɛ ɩ iceɣ. Pʋwayɩ lɛ, ŋpɩsɩ nɛ ŋha n̄a-haɖɛ.
40005025	Ye ŋyʋsɩnɩ nɔɔyʋ tɔm nɛ ewokini-ŋ tɔm hʋyʋ tɛ yɔ, n̄aɣ pana nɛ n̄anɛ ɩ ɩnɩnɩ ɖama lɔŋ alɩwaatʋ ndʋ ɩkpɛndɩ ɩwɛ nʋmɔʋ yɔ. Ye pɩtɛkɛ mbʋ yɔ, ɛkpakɩɣ-ŋ nɛ ɛɖʋzɩ tɔm hʋyʋ nee tɛɛ nɛ tɔm hʋyʋ n̄akpaɣ-ŋ nɛ ɛɖʋzɩ ɛ-tʋmlaɖʋ nee tɛɛ nɛ ɛlɛ n̄aɖʋ-ŋ salaka.
40005026	Toovenim lɛ, meheyiɣ-ŋ se, ŋwɛɣ peeye mbʋ, ŋŋkaɣ lɩʋ nɛ pʋkɔɔ nɛ pɩsɩnɩ alɩwaatʋ ndʋ ŋhɛyɩ n̄a-kɩmɩyɛ tɩŋa yɔ, pɩɩkazɩɣ paa kobo kʋɖʋmʋʋ.
40005027	Ɩnɩwa se pɔtɔm se: Taala hayitu.
40005028	Ɛlɛ, ma meheyiɣ-mɩ se weyi ɛcɔŋnɩ halʋ nɔɔyʋ nɛ ɛlabɩ-ɩ liu yɔ, ɛtɛm hayitu labʋ nɛ halʋ ɛnʋ ɛ-laŋɩyɛ taa.
40005029	Ye n̄a-nɩwaŋ ɛzɩyɛ eyekina se ŋtɔlɩ kɩwɛɛkɩm taa yɔ, hɔɔzɩ-ɖɩ nɛ ŋlɔ-ɖɩ poliŋ. Pɩkɩlɩ ɖeu se ŋlesi n̄o-tomnaɣ yɔɔ piliŋa kʋɖʋmaɣ se paakpaɣ n̄o-tomnaɣ pilim nɛ pɛpɛɖɩ-kɛ Gehenna miŋ taa.
40005030	Ye n̄a-nɩwaŋ eyekina se ŋtɔlɩ kɩwɛɛkɩm taa yɔ, sɛtɩ-sɩ nɛ ŋlɔ-sɩ poliŋ. Pɩkɩlɩ ɖeu se ŋlesi n̄o-tomnaɣ yɔɔ piliŋa kʋɖʋmaɣ se paakpaɣ n̄o-tomnaɣ pilim nɛ pɛpɛɖɩ Gehena miŋ taa.
40005031	Pɔtɔm se: Weyi ekiziɣ ɛ-halʋ yɔ, pʋwɛɛ se pʋdʋ ɛnʋ ɛcɛlɩ-ɩ kizuu takayaɣ.
40005032	Ɛlɛ, ma meheyiɣ-mɩ se weyi ekiziɣ ɛ-halʋ weyi ɛtala hayitu yɔ, ɛwɩlɩ-ɩ hayitu nʋmɔʋ. Ɛyʋ weyi ɛlɛ n̄akpakɩɣ halʋ weyi pekizi-i yɔ, ɛlabɩ hayitu.
40005033	Ɩnɩwa ɖɔɖɔ se peheyi ɖa-kɩbɩma se: Taayele mbʋ ŋɖuunaa se ŋlakɩ yɔ, labʋ, ɛlɛ, tamaɣ ŋga ŋɖʋ Kɩbaɣlʋ ɛsɩndaa nɛ ŋɖuuna se ŋlakɩ yɔ, la-kɛ.
40005034	Ɛlɛ, meheyiɣ-mɩ se ɩtaatɩɩɖuunaʋ. Ɩtaaɖuuna nɛ ɛsɔtɔnʋʋ, mbʋ pʋyɔɔ yɔ, ŋgʋ lɛ Ɛsɔ kewiyaɣ kpelaɣ.
40005035	Itaaɖuuni tɛtʋ, mbʋ pʋyɔɔ yɔ, ndʋ lɛ kpeɖe nɖɩ Ɛsɔ tɩnʋʋ ɛ-nɩŋkpanzɩ ɖɩ-yɔɔ yɔ. Itaaɖuuni Yerusaalɛmɩ, mbʋ pʋyɔɔ yɔ, wiyaʋ sɔsɔ tɛtʋ lɛ.
40005036	Itaaɖuuni ɖɔɖɔ mɩ-n̄ʋʋ, mbʋ pʋyɔɔ yɔ, ɩɩpɩzɩɣ nɛ ɛla nɛ kɩ-taa n̄ɔyaɣ nakɛyɛ hʋlʋmɩ yaa kepiyi.
40005037	Ndʋ ɩyɔɔdʋʋ yɔ, tɩkɛ ɛɛɛ yaa aayɩ. Ndʋ pɔsɔzʋʋ nɛ tɩkɩlɩ mbʋ yɔ, kan̄adʋ cɔlɔ tɩlɩnaa.
40005038	Ɩnɩwa pɔtɔm se: Ɛzɩyɛ, ɛzɩyɛ lone taa, nɛ keɖe, keɖe lone taa.
40005039	Ɛlɛ meheyiɣ-mɩ se ɩtaakaɖɩnɩ kan̄adʋ. Weyi ɛcɛkɩ n̄a-nɩwaŋ lɩkpaɣzaɣ kadaŋa yɔ, kɛzɩ lɛɛka nɛ ɛtɛzɩ-kɛ cɛbʋ.
40005040	Weyi ɛn̄ɩnɩɣ se ewoni-ŋ tɔm hʋyʋ tɛ nɛ ɛmʋ n̄o-toko cikpeluu yɔ, yebi-i ɖɔɖɔ nɛ ɛmʋ sɔsɔʋ.
40005041	Ye nɔɔyʋ ɛkpa-ŋ nɛ ɖoŋ se n̄a nɛ ɩ ɩɖɔ naataŋ kudoku yɔ, yele nɛ n̄a nɛ ɩ ɩɖɔ kudokiŋ naalɛ.
40005042	Ha ɛyʋ weyi ɛsʋlʋmʋʋ-ŋ yɔ nɛ kɩndɩ weyi ɛkɔm n̄ɛ-tɛ se ŋkɩndɩ-ɩ yɔ.
40005043	Ɩnɩwa se pɔtɔm se: Sɔɔlɩ n̄ɛ-ɛgbaɣdʋ nɛ ŋpaɖɩ n̄o-koyindu.
40005044	Ɛlɛ, meheyiɣ-mɩ se: Ɩsɔɔlɩ mi-koyindinaa nɛ ɩwazɩ mba pɔlɔʋ mɩ-yɔɔ nɔɔ kɩdɛkɛdaɣ yɔ. Ɩla camɩyɛ mba pɔtɔsɔɔlɩ-mɩ yɔ nɛ ɩtɩmɩnɩ Ɛsɔ mba panazɩɣ mɩ nɛ paɖʋʋ mɩ-wayɩ kaŋ kaŋ yɔ, pɔ-yɔɔ.
40005045	Ye ɩlakɩ mbʋ yɔ, ɩpɩsɩɣ mɩ-Caa weyi ɛwɛ ɛsɔdaa yɔ, e-piya. Ŋgʋ, ɛlɛ n̄eyeki nɛ wɩsɩ lɩʋ ɛyaa kan̄adɩnaa nɛ kɩbama pɔ-yɔɔ. Eyeki ɖɔɖɔ nɛ tɛʋ nɩɣ kɩtʋʋzaa nɛ kɩtatʋʋzɩŋ pɔ-yɔɔ.
40005046	Ye mba pɔsɔɔlɩ-mɩ yɔ, pe-ɖeke ɩsɔɔlaa lɛ, kɩhɛyʋʋ ŋgʋ ɩwɛɣna yɔ? Lambuu mʋyaa ɛɛlakɩ mbʋ ɖɔɖɔ yaa we?
40005047	Ye mɩ-taabalaa ɖeke ɩsɛɣ lɛ, pita lakasɩ nzɩ ɩlaba yɔ? Pɩtɛkɛ mbʋ lambuu mʋyaa lakɩ ɖɔɖɔ yaa we?
40005048	Pʋ-yɔɔ lɛ, iɖe nɛ ɩtɛ mɩ-taa ɛzɩ mɩ-Caa weyi ɛwɛ ɛsɔdaa yɔ, eɖeu nɛ ɛtɛ ɛ-taa yɔ.
40006001	Ɩkpa mɩ-tɩ! Ɩtaala mbʋ pʋwɛ ɖeu yɔ ɛyaa tɩŋa ɛsɩndaa se pana-mɩ. Pɩtɛkɛ mbʋ yɔ, ɩɩmʋʋ kɩhɛyʋʋ nakʋyʋ mɩ-Caa weyi ɛwɛ ɛsɔdaa yɔ, ɛ-cɔlɔ.
40006002	Alɩwaatʋ ndʋ ɩn̄ɩnɩɣ se ɩha nabʋyʋ kʋn̄ɔndɩnaa yɔ, ɩtaama agbogbo nɛ eheyi ɛyaa tɩŋa. Mbʋ pɩ-tɛɛ nɛ pɩ-yɔɔ n̄ɩma lakɩ Ɛsɔ ɖɩsɛyɛ kpaamɩŋ taa nɛ habɛɛ yɔɔ se ɛyaa ɛsam-wɛ. Meheyiɣ-mɩ toovenim taa se pɛtɛm pa-kɩhɛyʋʋ mʋʋ.
40006003	Ɛlɛ n̄a yɔ, alɩwaatʋ ndʋ ŋhaɣ pʋyʋ kʋn̄ɔndɩnaa yɔ, n̄a-nɩmɩyɛ ɛtaana mbʋ n̄a-nɩwaŋ haɣ yɔ.
40006004	Ye ŋlabɩ mbʋ yɔ, ŋhaɣ kʋn̄ɔndɩnaa mɛɛsaɣ tɛɛ. N̄a-Caa weyi ɛnaɣ mɛɛsaɣ tɛɛ yɔ, ɛkaɣ-ŋ pɩsɩnaʋ keɣlee.
40006005	Alɩwaatʋ ndʋ ŋtɩmʋʋnɩ Ɛsɔ yɔ, taanɩɣzɩnɩ pɩ-tɛɛ nɛ pɩ-yɔɔ n̄ɩma. Pɔsɔɔlɩ Ɛsɔ ɖɩsɛyɛ kpaamɩŋ taa nɛ habɛ nɔsɩ sɩŋʋʋ nɛ patɩmʋʋnɩ Ɛsɔ se ɛyaa ɛna-wɛ. Meheyiɣ-mɩ toovenim taa se pamʋʋ pa-kɩhɛyʋʋ.
40006006	Ɛlɛ, alɩwaatʋ ndʋ ŋtɩmʋʋnɩ Ɛsɔ yɔ, sʋʋ n̄a-ɖaŋ taa nɛ ŋɖɩɣ pɔɔyʋʋ nɛ ŋtɩmɩnɩ n̄a-Caa weyi ɛwɛ peeye mɛɛsaɣ tɛɛ yɔ. Nɛ n̄a-Caa weyi ɛnaɣ mɛɛsaɣ tɛɛ yɔ, ɛkaɣ-ŋ pɩsɩnaʋ keɣlee.
40006007	Ɛlɛ mɩ yɔ, alɩwaatʋ ndʋ ɩsɛɣ Ɛsɔ yɔ, ɩtaakpɩtɩɣ tɔm yem ɛzɩ mba pɛtɛkɛ yuda n̄ɩma yɔ, palakʋʋ yɔ. Pamaɣzɩɣ se alɩwaatʋ ndʋ pɔyɔɔdʋʋ sakɩyɛ yɔ, Ɛsɔ cosuu-wɛ.
40006008	Ɩtaanɩɣzɩnɩ-wɛ mbʋ pʋyɔɔ yɔ, mɩ-Caa sɩm mbʋ pɩtɛɖɩɣ-mɩ yɔ pʋcɔ nɛ ɩpɔzʋʋ-ɩ pʋ.
40006009	Ɛzʋnɔ pʋwɛɛ se ɩtɩmɩnɩ Ɛsɔ: Ɖa-Caa n̄a weyi ŋwɛ ɛsɔdaa yɔ, Paha n̄a-cɩɖɩcɩɖɩ hɩɖɛ n̄amtʋ.
40006010	N̄e-kewiyaɣ ɛkɔɔ . La mbʋ n̄e-liu wɛɛ yɔ tataa ɛzɩ ŋlakʋʋ-pʋ ɛsɔdaa yɔ.
40006011	Ha-ɖʋ sɔnɔ ɖa-kɩyakʋ tɔɔnaɣ.
40006012	Kpeɣ-ɖʋ ɖa-kɩma, ɛzɩ ɖikpeɣu ɖɔɖɔ ɖa-kɩmtɔɔyaa yɔ.
40006013	Taawoni-ɖʋ takɩm taa, ɛlɛ, holi-ɖʋ kan̄adʋ nesi tɛɛ. Mbʋ pʋyɔɔ yɔ, n̄atɩna kewiitu nɛ ɖoŋ nɛ koboyaɣ waasɩ nɛ waasɩ. Pɩla mbʋ!
40006014	Ye ikpeɣu ɛyaa alɩwaatʋ ndʋ payʋsʋʋnɩ-mɩ yɔ, mɩ-Caa weyi ɛwɛ ɛsɔdaa yɔ, ekpeɣu-mɩ ɖɔɖɔ.
40006015	Ɛlɛ ye iikpeɣu ɛyaa alɩwaatʋ ndʋ payʋsʋʋnɩ-mɩ yɔ, mɩ-Caa eekpeɣu-mɩ ɖɔɖɔ alɩwaatʋ ndʋ ɩyʋsʋʋ yɔ.
40006016	Alɩwaatʋ ndʋ ɩhɔkɩɣ nɔɔ yɔ, ɩtaawɛɛkɩ mɩ-ɛsɩndaa ɛzɩ pɩ-tɛɛ nɛ pɩ-yɔɔ n̄ɩma lakʋʋ yɔ. Pan̄ɩŋɩɣ pɛ-ɛsɩndaa se ɛyaa ɛna se pɔhɔkɩɣ nɔɔ. Meheyiɣ-mɩ toovenim taa se pamʋ pa-kɩhɛyʋʋ.
40006017	Ɛlɛ, n̄a yɔ, alɩwaatʋ ndʋ ŋhɔkɩɣ nɔɔ yɔ, mɩzɩ n̄a-n̄ʋʋ taa tilaaɖi nɛ ŋkɔ n̄ɛ-ɛsɩndaa.
40006018	La mbʋ nɛ pɩsa nɛ ŋtaawɩlɩ ɛyaa se ŋhɔkɩɣ nɔɔ ɛlɛ, n̄a-Caa weyi ɛwɛ mɛɛsaɣ tɛɛ yɔ. Nɛ n̄a-Caa weyi ɛnaɣ mɛɛsaɣ tɛɛ yɔ, ɛpɩsɩnɩ-ŋ mbʋ ŋlaba yɔ, pu-lone taa.
40006019	Ɩtaakaɣ mɩ-tɩ n̄ɩm kedeŋa yɔɔ. Ŋgbam nɛ kalɩkɔdaɣ pamʋʋ wondu peeye nɛ mɩlaa n̄ɛwɛɛ ɖɔɖɔ nɛ pɔyɔkɩɣ pɔɔyɩŋ se pamɩlɩ.
40006020	Ɛlɛ, ɩkaɣ mɩ-tɩ n̄ɩm ɛsɔdaa ɖenɖe ŋgbam nɛ kalɩkɔdaɣ paamʋʋ wondu yɔ, nɛ ɖenɖe mɩlaa fɛyɩ se paayɔkɩ nɛ pamɩlɩ yɔ.
40006021	Ɖɩnɛ lɛ, ɖenɖe n̄a-n̄ɩm wɛɛ yɔ, ɖɩnɛ ɖɔɖɔ n̄a-laŋɩyɛ wɛʋ.
40006022	Ɛzɩyɛ lɛ tomnaɣ kanɖʋ. Pʋ-yɔɔ lɛ, ye n̄ɛ-ɛzɩyɛ ɛwɛ camɩyɛ yɔ, n̄o-tomnaɣ tɩŋa wɛɣ n̄alɩmɩyɛ taa.
40006023	Ɛlɛ ye n̄ɛ-ɛzɩyɛ ɛfɛyɩ camɩyɛ yɔ, n̄o-tomnaɣ tɩŋa wɛɣ cɩkpɛndʋʋ taa. Ye mbʋ, n̄alɩmɩyɛ nɖɩ ɖɩwɛ n̄ɔ-yɔɔ yɔ, ɖɩpɩsɩ cɩkpɛndʋʋ lɛ, ɛzɩma cɩkpɛndʋʋ ŋgʋ kʋtɛzɩɣ ɖɔʋ kpem yɔ!
40006024	Nɔɔyʋ ɛɛpɩzɩɣ nɛ ɛla tʋmɩyɛ caanaa naalɛ. Toovenim mbʋ pʋyɔɔ yɔ, ɛpaɖɩɣ lɛlʋ nɛ ɛsɔɔlɩ lɛlʋ, ɛhɔkɩɣ ɛ-tɩ nɛ lɛlʋ nɛ ekizi lɛlʋ.Ɩɩpɩzɩɣ nɛ ɩlakɩ Ɛsɔ tʋmɩyɛ nɛ ɩtɛ nɛ ɩlakɩ n̄ɩm tʋmɩyɛ ɖɔɖɔ.
40006025	Pʋ-yɔɔ yɔ, meheyiɣ-mɩ se: Ɩtaanɩzɩɣ mi-wezuu yɔɔ se ɛbɛ ɩɩtɔɔ nɛ ɩɩn̄ɔɔ. Ɩtaanɩɣzɩɣ ɖɔɖɔ mi-tomnaɣ yɔɔ se ɛbɛ iisuu. Wezuu takɩlɩ tɔɔnaɣ wazaɣ yaa we? Nɛ tomnaɣ n̄atakɩlɩ wondu kususutu yaa we?
40006026	Ɩcɔnɩ ɛsɔdaa sumasɩ nɛ ɩna, mbʋ pʋyɔɔ yɔ, siiɖuu nɛ sɩɩkʋŋ ɖɔɖɔ. Sɩfɛyɩnɩ kpoŋ. Ɛlɛ mɩ-Caa weyi ɛwɛ ɛsɔdaa yɔ, ɛcalɩɣ-sɩ. Mɩ mɩtakɩlɩ-sɩ wazaɣ tɔm sakɩyɛ yaa we?
40006027	Mɩ-taa anɩ pɩzɩɣ nɛ etuzi ɛ-sɩm kɩyakʋ kpaagbaa n̄ɩɩ alɩwaatʋ ndʋ ɛnɩɣzɩɣ yɔ?
40006028	Pɩlabɩ ɛzɩma nɛ ɩnɩɣzɩɣ wondu kususutu yɔɔ yɔ? Ɩcɔnɩ camɩyɛ tɛyɛ n̄ɩtʋ lɩzɩɣ hɛtʋ ndʋ yɔ nɛ ɩna. Tɩn̄ɔʋ camɩyɛ nɛ tɩkpaɣ ɛlɛ tɩɩlakɩ tʋmɩyɛ nɛ tɩɩlʋʋ.
40006029	Meheyiɣ-mɩ se Salomɔɔ maɣ maɣ, e-koboyaɣ tɩŋa taa, etaasuu wondu ɛzɩ tɩ-taa nakʋyʋ yɔ.
40006030	Tɛyɛ yɔɔ n̄ɩtʋ wɛ sɔnɔ nɛ cee paɖʋ-tʋ miŋ. Ye Ɛsɔ esuu tɛyɛ yɔɔ n̄ɩtʋ wondu mbʋ lɛ,eesuu-mɩ wondu nɛ pɩkɩlɩ yaa we, ɛyaa lidaʋ n̄ɩɩ tɩnaa mɩ?
40006031	Ɩtaanɩɣzɩɣ nɛ ɩtaayɔɔdʋʋ se: Ɛbɛ ɖɩkaɣ tɔɔʋ? Ɛbɛ ɖɩkaɣ n̄ɔʋ? Ɛbɛ ɖɩkaɣ suu?
40006032	Mba pɛtɛkɛ Yuda n̄ɩma yɔ, mba n̄ɩnɩɣna wondu ndʋ tɩtɩŋa. Ɛlɛ mɩ-Caa weyi ɛwɛ ɛsɔdaa yɔ, ɛnawa se wondu ndu tɩtɩŋa tɩtɛɖɩɣ-mɩ.
40006033	Ɩlɛyɩ n̄ɩnɩɣ Ɛsɔ kewiyaɣ nɛ ɛ-tʋʋzʋtʋ nɛ ɛtɛzɩ-mɩ haʋ wondu ndʋ tɩtɩŋa payɩ.
40006034	Ɩtaanɩɣzɩ cee yɔɔ mbʋ pʋyɔɔ yɔ, cee maɣmaɣ kaɣnɩ nɩɣzʋʋ kɩ-tɩ yɔɔ. Paa kɩyakʋ ŋgʋ nɛ kʋ-sʋʋtʋ.
40007001	Ɩtaahʋnɩ nɔɔyʋ tɔm nɛ pataahʋʋnɩ-mɩ tɔm ɖɔɖɔ.
40007002	Ɛzɩma mbʋ ɩhʋʋnɩ lɛlaa yɔ, mbʋ ɖɔɖɔ pakaɣ-mɩ hʋnaʋ. Mbʋ ɩmaɣzɩɣnɩ lɛlaa yɔ, mbʋ ɖɔɖɔ pamaɣzɩɣnɩ-mɩ.
40007003	Pɩlabɩ ɛzɩma nɛ ŋcɔnɩ kemaɣ ŋga kɛwɛ n̄ɛ-ɛgbaɣdʋ ɛzɩyɛ taa yɔ nɛ ŋŋnaɣ ɖeɣa ŋga kɛwɛ n̄ɛ-ɛzɩyɛ taa yɔ?
40007004	Ɛzɩma ŋpɩzɩɣ nɛ ŋheyi n̄ɛ-ɛgbaɣdʋ se: Yele nɛ malɩzɩ n̄ɛ-ɛzɩyɛ taa kemaɣ ŋga yɔ? Ŋgʋ ŋyebi n̄a-n̄ɩnɖɛ taa ɖeɣa!
40007005	Pɩ-tɛɛ nɛ pʋ-yɔɔ tʋ n̄a, calɩ ɖeɣa ŋga kɛwɛ n̄ɛ-ɛzɩyɛ taa yɔ lɩzʋʋ, peeye lɛ, ŋnaɣ kpayɩ kpayɩ nɛ ŋpɩzɩ nɛ ŋlɩzɩ kemaɣ ŋga kɛwɛ n̄ɛ-ɛgbaɣdʋ ɛzɩyɛ taa yɔ.
40007006	Ɩtaakpaɣ mbʋ pʋwɛ cɩɖɩ cɩɖɩ yɔ nɛ ɩcɛlɩ hasɩ nɛ ɩtaapɛɖɩ mɩ-lɩtʋ afanaa ɛsɩndaa. Ye ɩlabɩ mbʋ yɔ, pamɩtɩɣ tɩ-yɔɔ nɛ papɩsɩnɩ mɩ-yɔɔ nɛ pacɩyɩ-mɩ.
40007007	Ɩsʋlʋmɩ nɛ paha-mɩ. Ɩn̄ɩnɩ nɛ ihiɣ. Ɩma pɔɔyʋʋ nɛ patʋlɩ-mɩ nɔnɔɔ.
40007008	Toovenim mbʋ pʋyɔɔ yɔ, weyi ɛsʋlʋmʋʋ yɔ, ɛmʋʋ, weyi ɛn̄ɩnɩɣ yɔ, ehikiɣ nɛ patʋlʋʋ nɔnɔɔ weyi ɛmakɩ pɔɔyʋʋ yɔ.
40007009	Mɩ-taa anɩ pɩzɩɣ ɛkpaɣ pɩyɛ nɛ ɛcɛlɩ ɛ-pɩyalʋ alɩwaatʋ ndʋ ɛsʋlʋmʋʋ-ɩ kpɔnɔ yɔ?
40007010	Ye ɛsʋlʋmɩ-ɩ kpakpayaɣ lɛ, ɛcɛlʋʋ-ɩ ɖʋm yaa we?
40007011	Ye mɩ mba ɩkɛ ɛyaa kɩdɛkɛdɩŋ yɔ, ɩsɩm pʋyʋ kɩbanʋ haʋ mi-piya lɛ, pɩɩkɩlɩ we nɛ mɩ-Caa weyi ɛwɛ ɛsɔdaa yɔ, ɛɛhaɣ mbʋ pʋwɛ ɖeu yɔ mba pasʋlʋmʋʋ-ɩ yɔ?
40007012	Mbʋ pɩtɩŋa payɩ ɩn̄ɩnɩɣ se ɛyaa ɛlabɩ-mɩ yɔ, ɩlabɩ-wɛ ɖɔɖɔ mbʋ ɖeyi ɖeyi. Mbʋ paɣtʋ nɛ ɛsɔtɔm ɖɛzɩyaa tɔm ɖʋwa se pala.
40007013	Ɩsʋʋnɩ nɔnɔɔ ŋga kɛwɛ kpɩyɔɔ yɔ, mbʋ pʋyɔɔ yɔ, nʋmɔʋ ngʋ patɩŋɩɣ nɛ peleki yɔ, kɩwɛ yem wemm nɛ nɔnɔɔ n̄awalɩ. Ɛyaa mba patɩŋɩɣnɩ nʋmɔʋ ŋgʋ nɛ pasʋʋnɩ nɔnɔɔ ŋga yɔ, pɔɖɔ sakɩyɛ.
40007014	Nʋmɔʋ ŋgʋ patɩŋɩɣ nɛ pehikiɣ wezuu yɔ, kɩwɛ kpɩyɔɔ nɛ nɔnɔɔ n̄atawalɩ. Ɛyaa mba panaɣ nɔnɔɔ ŋga nɛ nʋmɔʋ ŋgʋ yɔ, pɔtɔɖɔɔ.
40007015	Ɩkpa mɩ-tɩ nɛ ɛsɔtɔm ɖɛzɩyaa pɔpɔtɩnaa. Pɔkɔŋnɩ mɩ-yɔɔ ɛzɩ heyisi yɔ, naze lɛ, pɛkɛ kpemtɔɔyɩsɩ kan̄adɩnaa.
40007016	Ɩkɔŋ-wɛ sɩm nɛ pa-lakasɩ ɛzɩ pasɩŋʋʋ tɩʋ nɛ ki-pee yɔ. Pokoyuu pee wena payaɣ-yɛ se kɩrapɩ yɔ, cɔkɔyɛ yɔɔ ya we? Pokoyuu hiwee kpansɔɔ yɔɔ yaa we?
40007017	Mbʋ ɖɔɖɔ paa tɩʋ kɩbaŋgʋ ŋgʋ lɛ, kɩlʋlʋʋ pee kɩbana nɛ tɩʋ kɩtɛkɛdʋʋ n̄alʋlɩ pee kɩtɛkɛda.
40007018	Tɩʋ kɩbaŋʋ ɛɛpɩzɩɣ nɛ kɩlʋlɩ pee kɩtɛkɛda mbʋ ɖɔɖɔ tɩʋ kɩtɛkɛdʋʋ n̄aapɩzɩɣ nɛ kɩlʋlɩ pee kɩbana.
40007019	Tɩʋ ŋgʋ kɩɩlʋlʋʋ pee kɩbana yɔ, pɛsɛtɩɣ-kʋ nɛ paɖʋ-kʋ miŋ.
40007020	Pʋyɔɔ lɛ, pee wena palʋlʋʋ yɔ, a-yɔɔ ɩtɩŋɩɣna nɛ ɩtɩlɩ-wɛ.
40007021	Ɛyaa mba patɩŋa payɩ payaɣ-m se Kɩbaɣlʋ, Kɩbaɣ lʋ yɔ, pɩtɛkɛ patɩŋa pakaɣnɩ ɛsɔdaa kewiyaɣ taa sʋʋ. Ɛlɛ, weyi ɛlakɩ mbʋ man-Caa weyi ɛwɛ ɛsɔdaa yɔ, e-liu wɛɛ yɔ, ɛnʋ sʋʋna.
40007022	Puwiye nɖɩ, ɛyaa sakɩyɛ kaɣ-m heyuu se: Kɩbaɣlʋ, Kɩbaɣlʋ, ɖɩtɛɖɛzɩ tɔm n̄a-hɩɖɛ taa yaa we? Ɖɩtɔɖɔɔnɩ aleewaa n̄a-hɩɖɛ taa yaa we? Ɖɩtala pita lakasɩ sakɩyɛ n̄a-hɩɖɛ taa yaa we?
40007023	Peeye mankaɖɩɣ-wɛ kpayɩ se: Mantasɩm-mɩ ɖoli kaʋ. Kɩtɛkɛdɩŋ-mɩ, ɩkʋyɩ mɔn-cɔlɔ cɩnɛ nɛ ɩdɛɛ poliŋ.
40007024	Pʋ-yɔɔ yɔ weyi ɛnɩɣ mɔn-tɔm nɛ ɛɖɔŋ tɩ-yɔɔ yɔ, ɛwɛɣ ɛzɩ lɔŋsɩnɖʋ weyi ɛma e-kuduyuu ɛwaɣ yɔɔ yɔ.
40007025	Tɛʋ nɩwa nɛ pɔsɩ su nɛ sɩwadɩ nɛ heɣlim ma ɖoŋ kuduyuu ŋgʋ kʋ-yɔɔ. Ɛlɛ, kʋtɔtɔlɩ mbʋ pʋyɔɔ yɔ, pama-kʋ ɛwaɣ yɔɔ.
40007026	Weyi ɛlɛ n̄anɩɣ mɔn-tɔm nɛ ɛɛɖɔŋ tɩ-yɔɔ yɔ, ɛwɛɣ ɛzɩ kɩmɛlɛŋ ŋgʋ kɩma ki-kuduyuu kan̄ɩŋa yɔɔ yɔ.
40007027	Tɛʋ nɩwa nɛ pɔsɩ su nɛ sɩwadɩ nɛ heɣlim ma ɖoŋ kuduyuu ŋgʋ kʋ-yɔɔ nɛ kʋtɔlɩ kʋyɔkɩ kɩ-tɩŋa naŋa naŋa.
40007028	Yesu tɛm yɔɔdʋʋ lɛ, ɛ-wɩlɩtʋ la ɛyaa samaɣ piti.
40007029	Mbʋ pʋyɔɔ yɔ, ɛtaawɩlɩ-wɛ ɛzɩ paɣtʋ wɩlɩyaa wɩlʋʋ yɔ, ɛlɛ, ɛwɩlɩ-wɛ nɛ abalɩtʋ.
40008001	Yesu lɩnɩ pʋʋ taa nɛ etiki lɛ, samaɣ sɔsɔɔ nakɛyɛ tɩŋɩɣ ɛ-wayɩ.
40008002	Peeye canaɣ nakɛyɛ n̄ɔtɩnɩ-ɩ nɛ koluŋ ɛ-tɛɛ nɛ kɔtɔ se: Kɩbaɣlʋ, ye ŋsɔɔlaa yɔ, ŋpɩzɩɣ nɛ ŋla nɛ mɛwɛɛ cɩɖɩ cɩɖɩ.
40008003	Yesu posi e-nesi nɛ etukuni-kɛ nɛ ɛtɔ se: Mɔnsɔɔlaa, wɛɛ cɩɖɩ cɩɩ. Ɛtɩyɔɔdɩ mbʋ lɛ, ka-canɩtʋ caŋ nɛ tɩmʋʋ.
40008004	Ɛlɛ Yesu heyi-kɛ se: Welesi, taaheyi nɔɔyʋ mbʋ pɩlaba yɔ. Ɛlɛ wolo nɛ ŋwɩlɩ n̄a-tɩ Ɛsɔ layʋ nɛ ŋwoni ɖɔɖɔ haɖɛ nɖɩ Mooyiizi ɖʋwa yɔ nɛ pɩwɩlɩ-wɛ se ñɔ-yɔɔ cɛba.
40008005	Yesu sʋ Kapɛrnayum tɛtʋ taa lɛ, Room sɔɔjanaa mɩnʋʋ yɔɔ cɔnɩyʋ nɔɔyʋ n̄ɔtɩnɩ-ɩ.
40008006	Ɛlɛ, etendi-i nɛ ɛtɔŋ se: Kɩbaɣlʋ, man-tʋmlaɖʋ hɛnɩ mɛn-tɛ. Ɛkɛ kalɩkalaɣ nɛ ɛnɩɣ siziŋ siŋŋ.
40008007	Yesu heyi-i se: Mowoki nɛ mala nɛ ɛ-yɔɔ cɛ.
40008008	Sɔɔjanaa n̄ʋʋ tʋ ɛnʋ ecosi nɛ ɛtɔ se: Kɩbaɣlʋ, mantɩmʋna se ŋsʋʋ mon-cokiye tɛɛ. Ɛlɛ, yɔɔdɩ tɔm piye kʋɖʋmɖɩyɛ yem nɛ man-tʋmlaɖʋ yɔɔ cɛ.
40008009	Mɛwɛ nɔɔyʋ tɛɛ nɛ sɔɔjanaa wɛɛ mɛn-tɛɛ. Meheyi nɔɔyʋ se wolo yɔ, ewoki. Meheyi lɛlʋ se kɔɔ yɔ, ɛkɔŋ. Meheyi mo-yom se la pʋnɛ yɔ, ɛlakɩ-pʋ.
40008010	Yesu nɩ tɔm ndʋ lɛ, pɩɖɩɣ zɩ-ɩ. Ɛlɛ eheyi mba patɩŋaɣ-ɩ yɔ se: Meheyiɣ-mɩ toovenim taa se, mantana lidaʋ sɔsɔʋ kʋnɛ kɩ-ɖaɣʋ Izrɛɛlɩ n̄ɩma hɛkʋ taa.
40008011	Mankaɖɩɣ-mɩ kpayɩ se ɛyaa sakɩyɛ kaɣ lɩnaʋ wɩsɩ ɖɩlɩyɛ nɛ wɩsɩ ɖɩɖʋyɛ nɛ pɔkɔɔ nɛ pa nɛ Abraham nɛ Izaakɩ nɛ Yakubu pacaɣ tɔɔnaɣ ɖɩtɔɔyɛ ɛsɔdaa kewiyaɣ taa.
40008012	Ɛlɛ pakpakɩɣ kewiyaɣ ŋga ka-n̄ɩma nɛ pɔlɔ nɛ awayɩ cɩkpɛndʋʋ taa. Peeye wiluu nɛ kela salʋʋ pɛwɛɣ.
40008013	Yesu heyi sɔɔjanaa mɩnʋʋ yɔɔ cɔnɩyʋ se: Wolo, pɩla ɛzɩ ŋtisuu yɔ. Ɖɩnɛ ɛ-tʋmlaɖʋ ɛnʋ, ɛ-yɔɔ tɩcɛbɩ alɩwaatʋ ndʋ tɩ-taa.
40008014	Pʋwayɩ lɛ, Yesu wolo Pɩyɛ tɛ nɛ ɛmaɣnɩ se kɩnamɩyɛ kakpa Pɩyɛ yɔsɔ nɛ ɛhɛnɩ.
40008015	Etukini e-nesi nɛ ɛ-kɩnamɩyɛ cɛ nɛ ɛkʋyɩ nɛ ɛha-ɩ lɩm.
40008016	Pɩɖanaa lɛ, pakpaɣ eluukenaa sakɩyɛ nɛ powoni Yesu cɔlɔ. Ɛyɔɔdɩ tɔm nɛ ɛɖɔɔnɩ aleewaa mba nɛ ɛla nɛ kʋdɔndɩnaa tɩŋa yɔɔ cɛ.
40008017	Ɛlabɩ mbʋ se pɩsa nɛ tɔm ndʋ Ɛsɔ tɔm ɖɛzɩyʋ Ezayii kɔyɔɔdaa yɔ, tɩla. Ɛɛtɔm se: Ɛmʋʋ ɖɛ-ɛjandʋ nɛ ɛkpaɣ ɛ-yɔɔ ɖa-kʋdɔmɩŋ.
40008018	Yesu na samaɣ sɔsɔɔ nakɛyɛ cɔ-ɩ nɛ kata lɛ, ɛha nɔɔ se pɛtɛzɩ lɩŋgamʋʋ kidiiliŋ lɛɛkʋ yɔɔ.
40008019	Paɣtʋ wɩlɩyʋ nɔɔyʋ n̄ɔtɩnɩ-ɩ nɛ ɛtɔ se: Wɩlɩyʋ, paa le ŋwoki yɔ, mantɩŋɩɣ-ŋ.
40008020	Yesu heyi-i se: Pudanaa wɛnɩ pɔŋ nɛ sumasɩ n̄ɛwɛɛnɩ ɖandʋ. Ɛlɛ Ɛyʋ Pɩyalʋ fɛyɩnɩ ɛ-n̄ʋʋ ɖʋɖʋyɛ.
40008021	Ɛ-tɔmkpɛlɩkɩyaa taa lɛlʋ heyi-i se: Kɩbaɣlʋ, yele nɛ mowolo nɛ menpi man-caa nɛ pʋcɔ.
40008022	Ɛlɛ Yesu heyi-i se: Tɩŋ ma-wayɩ nɛ ŋyele sɩɖaa nɛ pepi pa-sɩɖaa.
40008023	Yesu kpa kpɩyʋʋ taa lɛ, ɛ-tɔmkpɛlɩkɩyaa tɩŋ ɛ-wayɩ.
40008024	Peeye heɣlim sɔsɔm nabʋyʋ pazɩ mabʋ lɩŋgamʋʋ yɔɔ nɛ pɩkʋsʋʋ lɩm hola nɛ pɩsʋʋ kpɩyʋʋ taa. Pɩlakaɣ mbʋ lɛ, Yesu ɖowaɣ.
40008025	Ɛ-tɔm kpɛlɩkɩyaa n̄ɔtɩnɩ-ɩ nɛ pefezi-i nɛ pɔtɔ se: Kɩbaɣlʋ, ya ɖa-n̄ʋʋ, ɖɩsɩkɩ!
40008026	Yesu pɔzɩ-wɛ se: Pɩlabɩ ɛzɩma nɛ sɔɔndʋ kpaɣ-mɩ, lidaʋ n̄ɩɩ tɩnaa mɩ? Peeye ɛkʋyaa nɛ eholini heɣlim nɛ lɩŋgamʋʋ nɛ pusu ɖiɣ ɖiɣ.
40008027	Pɩɩɖɩɣzɩ ɛyaa mba nɛ pɔtɔŋ se: Anɩ ɛnɛ ɛkɛnaa kpem nɛ pɩkpɛndɩnɩ heɣlim nɛ lɩŋgamʋʋ pɩn̄aŋ-ɩ?
40008028	Yesu talɩ kidiiliŋ lɛɛkʋ yɔɔ Gadara n̄ɩma ɛjaɖɛ taa. Peeye eluukenaa nabɛyɛ naalɛ lɩnɩ pɩlaŋ yɔɔ nɛ pakatɩ-ɩ. Paawɛ kan̄atʋ kpem nɛ nɔɔyʋ taakatɩɣ se ɛtɩŋɩnɩ nʋmɔʋ ŋgʋ.
40008029	Peeye papazɩ kubusi mabʋ nɛ pɔtɔŋ se: Ɛsɔ Pɩyalʋ Yesu, ɖa nɛ-ŋ se we? Ŋkɔma se ŋɖʋ-ɖʋ kʋn̄ɔŋ pʋcɔ nɛ alɩwaatʋ talɩ yaa we?
40008030	Afanaa tikaɣ sɔsɔɔ nakɛyɛ kɛwɛ peeye nɛ kacazɩɣ tɔɔnaɣ. Kaaposini-wɛ pazɩ.
40008031	Aleewaa tendaɣ Yesu nɛ pɔtɔŋ se: Ye ŋɖɔɔnʋʋ-ɖʋ yɔ, yele nɛ ɖɩsʋʋ afanaa tikaɣ ŋga yɔ, ka-taa.
40008032	Eheyi-wɛ se: Iwolo!Peeye palɩwa nɛ powolo nɛ pasʋʋ afanaa mba pa-taa nɛ paba kpaɣ seya pa-tɩŋa nɛ pʋʋ yɔɔ nɛ petii pafalɩ lɩŋgamʋʋ taa nɛ lɩm kpaɣ-wɛ nɛ pasɩ.
40008033	Afanaa yɔɔ cɔnɩyaa na mbʋ lɛ, pese nɛ powolo tɛtʋ taa. Patalaa lɛ, pɛkɛdɩ ɛyaa mbʋ pɩtɩŋa payɩ pɩlaba yɔ.
40008034	Peeye tɛtʋ taa n̄ɩma tɩŋa lɩwa nɛ pakatɩɣ Yesu. Patɩɩna-ɩ lɛ, petendi-i se ɛlɩɩ pɛ-tɛtʋ taa.
40009001	Yesu kpa kpɩyʋʋ taa nɛ ɛtɛzɩ lɩŋgamʋʋ nɛ ewolo ɛ-tɛtʋ taa.
40009002	Ɛtalaa lɛ, ɛyaa nabɛyɛ kɔnɩ kalɩkalaɣ nakɛyɛ, kɛhɛnɩ ka-n̄alʋʋ yɔɔ. Yesu nawa se pɛwɛnɩ lidaʋ ɛ-yɔɔ lɛ, eheyi kalɩkalaɣ se: Ɖɔkɩ n̄a-tɩ, man-pɩɣa. Pekpeɣ-ŋ n̄a-kɩwɛɛkɩm.
40009003	Paɣtʋ wɩlɩyaa nabɛyɛ kɛwɛ peeye nɛ pahʋʋ pa-taa nɛ pɔtɔŋ se: Abalʋ ɛnɛ, ɛtʋʋ Ɛsɔ!
40009004	Yesu kɛtɛm pa-lɩmaɣza sɩm nɛ ɛtɔ se: Ɛbɛ laba nɛ ɩwɛɛnɩ lɩmaɣza kɩdɛkɛda mɩ-taa mbʋ?
40009005	Ye meheyi kalɩkalaɣ se: Pekpeɣ-ŋ ña-kɩwɛɛkɩm, yaa kʋyɩ nɛ ŋɖɔ, tɩ-naalɛ tɩ-taa lɛ, ndʋ tɩfɛyɩ kaɖɛ?
40009006	Ɛlɛ mañɩnɩɣ se ɩtɩlɩ se Ɛyʋ Pɩyalʋ wɛnɩ ɖoŋ tɛtʋ yɔɔ cɩnɛ se ekpeɣ ɛyaa pa-kɩwɛɛkɩm. Peeye eheyi kalɩkalaɣ ŋga se: Kʋyɩ, kpaɣ ña-ñalʋʋ nɛ ŋkpe.
40009007	Ɛyʋ ɛnʋ ɛkʋyɩ nɛ ekpe ɛ-tɛ.
40009008	Ɛyaa samaɣ na mbʋ pɩlaba yɔ lɛ, sɔɔndʋ kpa-wɛ nɛ pasa Ɛsɔ weyi ɛha ɛyaa ɖoŋ ɛnɩ mbʋ yɔ.
40009009	Yesu kʋyɩ peeye nɛ ɛɖɛʋ lɛ, ɛna abalʋ nɔɔyʋ ɛɛcaɣ lambuu ɖɩmʋyɛ nɛ payaɣ-ɩ se Maatiyee. Ɛna-ɩ mbʋ lɛ, eheyi-i se: Tɩŋ ma-wayɩ. Peeye ɛlɛ kʋyaa nɛ ɛtɩŋ ɛ-wayɩ.
40009010	Kɩyakʋ nakʋyʋ Yesu kɛwɛ Maatiyee ɖɩɣa taa tɔɔnaɣ ɖɩtɔɔyɛ. Ŋgʋ lambuu mʋyaa sakɩyɛ nɛ ɛyaa azaɣa paakɔm peeye nɛ pacaɣ tɔɔnaɣ ɖɩtɔɔyɛ, Yesu nɛ ɛ-tɔmkpɛlɩkɩyaa pɔ-cɔlɔ.
40009011	Farɩsɩ n̄ɩma na mbʋ lɛ, pɔpɔzɩ Yesu tɔmkpɛlɩkɩyaa se: Pɩlabɩ ɛzɩma nɛ mɩ-wɩlɩyʋ nɛ lambuu mʋyaa nɛ ɛyaa azaɣa pɛkpɛndʋʋ nɛ pɔtɔkɩ?
40009012	Yesu nɩ mbʋ lɛ, ɛtɔ se: Kɔyɛ laɖʋ fɛyɩ wazaɣ nakɛyɛ tɔnʋʋ taa alaafɩya tɩnaa, kʋdɔntɩnaa ɛwɛ wazaɣ.
40009013	Iwolo nɛ ɩn̄ɩnɩ tɔm tʋnɛ tɩ-tɔbʋʋ: Pɩtɛkɛ kɩlaŋ man̄ɩnɩɣ ɛlɛ, pʋtɔdɩyɛ naʋ. Pʋ-yɔɔ lɛ, mɔntɔkɔɔ ɛyaa kʋtʋʋzaa yaʋ ɛlɛ, kɩwɛɛkɩm laɖaa yaʋ mɔnkɔma se papɩsɩnɩ pa-tɩ.
40009014	Yohanɛɛsɩ tɔmkpɛlɩkɩyaa n̄ɔtɩnɩ Yesu nɛ pɔpɔzɩ-ɩ se: Pɩlabɩ ɛzɩma nɛ ɖa nɛ Farɩsɩ n̄ɩma ɖɩhɔkɩɣ nɔɔ nɛ n̄ɔ-tɔmkpɛlɩkɩyaa n̄aahɔkɩɣ?
40009015	Yesu heyi-wɛ se: Halɩkpaɣ yʋ taabalaa pɩzɩɣ nɛ pɛwɛɛ laŋpɩsɩyɛ taa alɩwaatʋ ndʋ ɛwɛ pɔ-cɔlɔ yɔ, yaa we? Ɛlɛ kɩyakɩŋ nɩɩyɩ kaɣ kɔm nɛ palɩzɩ halɩkpaɣ yʋ ɛnʋ pɛ-hɛkʋ taa, peeye lɛ, pɔhɔkɩɣ nɔɔ.
40009016	Nɔɔyʋ ɛɛkpakɩɣ pɩsaʋ kɩfalʋʋ hɔɔlaɣ nɛ ɛtɔnɩ toko kɩbɩnʋʋ, ye ɛlabɩ mbʋ yɔ, hɔɔlaɣ kɩfalaɣ ŋga, kɛtɛzɩɣ toko kɩbɩnʋʋ ngʋ cɩyʋʋ.
40009017	Ɖɔɖɔ lɛ, nɔɔyʋ eesuu sʋlʋm kɩfam tɔna huyiŋ kɩbɩŋ taa. Ye ɛlabɩ mbʋ yɔ, sʋlʋm yasɩɣ huyiŋ ɛnɩ. Ɖɩnɛ lɛ, pelesiɣ huyiŋ ɛnɩ nɛ sʋlʋm ñekpe tataa. Ɛlɛ, posuu sʋlʋm kɩfam tɔna huyiŋ kɩfaŋ taa nɛ pɩtɩŋa payɩ pʋwɛɛ pi-ɖeɖe camɩyɛ.
40009018	Ɛyɔɔdaɣnɩ-wɛ mbʋ lɛ, Yuda n̄ɩma n̄ʋʋtʋ nɔɔyʋ talɩ. Eluŋ ɛ-tɛɛ nɛ ɛtɔ se: Mɛn-pɛlɛ sɩbɩna yɔ lɛɛlɛɛyɔ. Ɛlɛ, kɔɔ nɛ ŋtɩnɩ ɛ-yɔɔ nesi nɛ efe.
40009019	Yesu kʋyɩ nɛ ɛ nɛ ɛ-tɔmkpɛlɩkɩyaa patɩŋ n̄ʋʋ tʋ ɛnʋ, ɛ-wayɩ.
40009020	Alɩwaatʋ ndʋ tɩ-taa, halʋ nɔɔyʋ kɛwɛ peeye, calɩm kpeŋaɣnɩ-ɩ pɩlabɩ pɩnzɩ hiu nɛ naalɛ yɔ. Halʋ ɛnʋ ɛn̄ɔtɩnɩ Yesu nɛ ɛ-wayɩ nɛ etukini e-toko nɔsɩ.
40009021	Ɛɖʋ ɛ-taa se: Ye maatiitukini e-toko yeke yɔ, mɔ-yɔɔ kɛcɛba.
40009022	Yesu kisaa nɛ ɛna-ɩ lɛ, eheyi-i se: Ɖɔkɩ n̄a-tɩ, mɛn-pɛlɛ, n̄e-lidaʋ laba nɛ n̄ɔ-yɔɔ cɛ. Nɛ ɛ-yɔɔ tɩcɛbʋ alɩwaatʋ ndʋ tɩ-taa.
40009023	Yesu talɩ n̄ʋʋ tʋ ɛnʋ ɛ-ɖɩɣa taa lɛ, ɛna yɩsɩ hʋlɩyaa nɛ ɛyaa samaɣ posuni ɖɩɣa nɛ pamakɩ kubusi.
40009024	Yesu heyi-wɛ se: Ɩlɩɩ cɩnɛ mbʋ pʋyɔɔ yɔ, pɛlɛ ɖou kuɖou, ɛtasɩ kɩsɩbʋ. Peeye papazɩ-ɩ hoŋuu.
40009025	Palɩzɩ samaɣ nɛ awayɩ lɛ, ɛɖɔkɩ pɩɣa peliɣa ŋga ke-nesi nɛ kakʋyɩ.
40009026	Mbʋ pɩlaba yɔ, pɩ-tɔm cɔɔ hɔɔlɩŋ ɛnɩ ɛ-tɩŋa ɛ-taa payɩ.
40009027	Yesu kʋyɩ peeye nɛ ɛɖɛʋ lɛ, yʋlʋmaa nabɛyɛ naalɛ tɩŋɩɣ ɛ-wayɩ. Pamakaɣ kubusi nɛ pɔtɔŋ se: Daaviidi sayɩ, na ɖa-pʋtɔdɩyɛ!
40009028	Ɛsʋ ɖɩɣa lɛ, yʋlʋmaa mba pa-naalɛ pɔn̄ɔtɩnɩ-ɩ nɛ ɛpɔzɩ-wɛ se: Itisiɣ se manpɩzɩɣ nɛ mala mbʋ yaa we? Pocosi-i se: Ɛɛɛ Kɩbaɣlʋ.
40009029	Peeye etukuni pɛ-ɛza nɛ eheyi-wɛ se: Pɩtalɩ-mɩ ɛzɩ mi-lidaʋ wɛʋ yɔ.
40009030	Pɛ-ɛza kuli nɛ Yesu ka pa-n̄ʋŋ taa se: Ɩɖɔkɩ mɩ-tɩ nɛ nɔɔyʋ ɛtaanɩɩ-tʋ.
40009031	Ɛlɛ paba lɩwa lɛ, papazɩ ɛ-tɔm suzuu paa le tɛtʋ ndʋ tɩ-taa.
40009032	Pɛɖɛwaɣ lɛ, pɔkɔnɩ Yesu abalʋ nɔɔyʋ, eleeu kɛwɛ ɛ-taa nɛ ɛkɛ kaayɔɔdaɣ.
40009033	Ɛɖɔɔnɩ eleeu ɛnʋ lɛ, kaayɔɔdaɣ ŋga kapazɩ yɔɔdʋʋ. Pɩɖɩɣzɩ samaɣ tɩŋa nɛ kɔtɔŋ se: Ɖoo yɔ, ɖɩtanada nabʋyʋ ɛzʋnɔ Izrɛɛlɩ ɛjaɖɛ taa kaʋ.
40009034	Ɛlɛ Farɩsɩ n̄ɩma n̄ɔtɔ se: Aleewaa n̄ʋʋ tʋ ɛɖɔɔnʋʋnɩ aleewaa.
40009035	Yesu cɔwaɣ tɛtʋ cikpetu nɛ sɔsɔtʋ tɩŋa taa. Ɛwɩlaɣ tɔm Yuda n̄ɩma Ɛsɔ ɖɩsɛyɛ kpaamɩŋ taa nɛ esuzuu kewiyaɣ Tɔm Kɩbandʋ. Ɛlakaɣ ɖɔɖɔ nɛ kʋdɔndɩnaa nɛ ajama pɔ-yɔɔ cɛkɩ.
40009036	Ɛnaɣaɣ samaɣ lɛ, kɔ-tɔm lakɩ-ɩ pʋtɔdɩyɛ mbʋ pʋyɔɔ yɔ, ɛyaa mba pɩɩnɩ-wɛ nɛ po-toma taa tii yɔɔɔ. Pɛwɛ ɛzɩ heɣsi nzɩ sɩfɛyɩnɩ ɖiyiyu yɔ.
40009037	Ɛlɛ eheyi ɛ-tɔmkpɛlɩkɩyaa se: Tɔɔnaɣ kʋm ɖɔwa ɛlɛ tʋmlaɖaa tɔɖɔɔ.
40009038	Pʋyɔɔ lɛ, itendi kʋmtʋ n̄ʋʋ tʋ se etiyini tʋmlaɖaa hayɩm taa.
40010001	Yesu ya ɛ-tɔmkpɛlɩkɩyaa hiu nɛ naalɛ mba nɛ ɛha-wɛ ɖoŋ se pɔɖɔɔnɩ kalɩzasɩ kɩdɛkɛdɩsɩ nɛ pala nɛ kʋdɔmɩŋ tɩŋa nɛ ɛjandʋ tɩŋa tɛ.
40010002	Yesu tiyiyaa hiu nɛ naalɛ mba yɔ: Kɔɔnɔɔ tʋ, Siimɔɔ weyi ɛya-ɩ se Pɩyɛ yɔ nɛ e-neu Andree nɛ Zebedee pɩyalʋ Yakubu nɛ ɛlɛ neu Yohanɛɛsɩ nɛ
40010003	Filiipu nɛ Bartelemii nɛ Tomaa nɛ lambʋʋ mʋyʋ Maatiyee nɛ Alfee pɩyalʋ Yakubu nɛ Taadee nɛ
40010004	Siimɔɔ weyi payaɣ-ɩ ɖɔɖɔ se yɔɔ kandɩyʋ yɔ nɛ Yudaasɩ Iskarɩyɔɔtɩ-tʋ weyi ɛkpaɣ Yesu nɛ ɛɖʋzɩ koyindinaa nesi tɛɛ yɔ.
40010005	Yesu tiyi ɛyaa hiu nɛ naalɛ mba nɛ ɛpaɣ-wɛ se: Itaawolo ɛyaa mba pɛtɛkɛ Yuda n̄ɩma yɔ, pɔ-cɔlɔ. Ɩtaasʋʋ tɛtʋ ndʋ tɩwɛ Samaarɩɩ egeetiye taa yɔ, tɩ-taa.
40010006	Ɛlɛ, iwolo Izrɛɛlɩ heɣsi nzɩ sileba yɔ, sɩ-cɔlɔ.
40010007	Iwolo nɛ isuzi se: Ɛsɔdaa kewiyaɣ n̄ɔtaa.
40010008	Ɩla nɛ kʋdɔndɩnaa yɔɔ cɛ, ifezi sɩɖaa, ɩla nɛ canasɩ wɛɛ cɩɖɩ cɩɖɩ nɛ ɩɖɔɔnɩ aleewaa. Falaa ɩmʋwa, ɩha falaa ɖɔɖɔ.
40010009	Ɩtaakpaɣ sika yaa liidiye naɖɩyɛ mɩ-yɔɔ kaʋ.
40010010	Ɩtaakpaɣ ɖɔɖɔ huyuu yaa tokonaa naalɛ yaa naataŋgbala yaa nʋmɔɖaʋ, toovenim mbʋ pʋyɔɔ yɔ, pʋwɛɛ se pɛcɛlɩ tʋmlaɖʋ ɛ-tɔɔnaɣ.
40010011	Ɩsʋ tɛtʋ natʋyʋ yaa haɖaa nabɛyɛ taa lɛ, ɩpɔzɩ nɛ ɩna se an̄ɩnɩɣ se ɛmʋ-mɩ. Ye nɔɔyʋ ɛmʋ-mɩ lɛ, ɩcaɣ ɛ-tɛ pʋkɔɔ nɛ pɩsɩnɩ kɩyakʋ ŋgʋ ɩkʋyʋʋ peeye yɔ.
40010012	Ɩsʋ ɖɩɣa nakɛyɛ taa lɛ, ɩsɛɛ ka-taa n̄ɩma.
40010013	Ye pamʋ-mɩ yɔ, mɩ-laŋhɛzɩyɛ ɛkɔɔ pɔ-yɔɔ. Ɛlɛ, ye patamʋ-mɩ yɔ, mɩ-laŋhɛzɩyɛ ɛpɩsɩ mɩ-cɔlɔ.
40010014	Ye nɔɔyʋ ɛtamʋ-mɩ nɛ etewelesi mɩ-tɔm yɔ, ɩlɩɩ ɖɩɣa ŋga yaa tɛtʋ ndʋ tɩ-taa. Ikpizi mɩ-nɩŋgbanzɩ yɔɔ mʋzʋʋ.
40010015	Toovenim taa lɛ, meheyiɣ-mɩ se, kɩyakʋ ŋgʋ Ɛsɔ kaɣ ɛyaa tɔm hʋnaʋ yɔ, Sodomi nɛ Gomɔɔrɩ pa-ajɛyɛ kʋn̄ɔŋ ɛɛtalɩɣ tɛtʋ ndʋ tɩ-taa ɛyaa tamʋ-mɩ yɔ, pa-ñɩŋgʋ.
40010016	Iwelesi ɩnɩɩ! Mentiyiɣ-mɩ ɛzɩ heyisi yɔ kpentɔɔyɩsɩ hɛkʋ taa. Pʋyɔɔ lɛ, ɩwɛɛ lɔŋ ɛzɩ ɖʋmaa yɔ nɛ mɩ-taa wɛɛ cɩɖɩ cɩɖɩ ɛzɩ halikukunaa yɔ.
40010017	Ɩkpa mɩ-tɩ nɛ ɛyaa mbʋ pʋyɔɔ yɔ, pakaɣ-mɩ kpaɣʋ nɛ paɖʋzɩ tɔm hʋyaa nesi tɛɛ nɛ polu-mɩ agbazɛɛ pɛ-Ɛsɔ ɖɩsɛyɛ kpaamɩŋ taa.
40010018	Mɔ-yɔɔ lɛ, pakaɣ -mɩ hɔm nɛ powoni kominanaa nɛ awiya pɛ-ɛsɩndaa se ɩlɩzɩ aseɣ ɖe pa nɛ mba pɛtɛkɛ Yuda n̄ɩma yɔ.
40010019	Alɩwaatʋ ndʋ paɖʋzʋʋ-mɩ pe-nesi tɛɛ yɔ, ɩtaanɩɣzɩ ndʋ ɩɩyɔɔdɩ yɔ nɛ ɛzɩma mbʋ ɩɩyɔɔdɩ yɔ, pʋ-yɔɔ. Pakaɣ-mɩ haʋ ndʋ ɩyɔɔdɩ alɩwaatʋ ndʋ yɔ.
40010020	Pɩtɛkɛ mɩkaɣnɩ yɔɔdʋʋ ɛlɛ, mɩ-Caa Kalɩzaɣ kaɣnɩ yɔɔdʋʋ mɩ-taa.
40010021	Ɛyʋ kaɣ ɛ-ɖalʋ yaa e-neu kpaɣʋ nɛ ɛcɛlɩ se pakʋ-ɩ nɛ caa n̄ala mbʋ ɖɔɖɔ ɛ-pɩɣa. Piya kaɣ sɩ-caanaa yɔɔ kʋyʋʋ nɛ pakʋ-wɛ.
40010022	Ɛyaa tɩŋa kaɣ-mɩ paɖʋʋ ma-hɩɖɛ yɔɔ. Ɛlɛ weyi ɛɖɔkɩɣ ɛ-tɩ kpam nɛ pɩtalɩ tɩnaɣ yɔ, ɛwɛɣnɩ n̄ʋʋ yabʋ.
40010023	Ye paɖʋʋ mɩ-wayɩ kaŋ kaŋ tɛtʋ natʋyʋ taa yɔ, ise nɛ iwolo lɛɛtʋ taa. Toovenim lɛ, meheyiɣ-mɩ se, ɩɩtɛŋ Izrɛɛlɩ tɛtʋ tɩŋa taa cɔʋ pʋcɔ Ɛyʋ Pɩyalʋ kɔɔ.
40010024	Kpɛlɩkɩyʋ nɔɔyʋ takɩlɩ ɛ-wɩlɩyʋ. Yom takɩlɩ ɛ-tʋ.
40010025	Ɛlɛ ye kpɛlɩkɩyʋ ɛn̄ɩtaa nɛ ɛtalɩ ɛ-wɩlɩyʋ nɛ Yom n̄atalɩ ɛ-tʋ yɔ, pɩmaɣaa. Ye paya ɖɩɣa tʋ se Belzeebuuli yɔ, hɩla wena pakaɣ ɛ-hɔʋ taa n̄ɩma yaʋ yɔ, akɩlɩɣ nɖɩ.
40010026	Ɩtaase-wɛ sɔɔndʋ. Mbʋ pɩ-tɩŋa payɩ pɛmɛɛsaa yɔ, pɔkɔŋ-pʋ lɩzʋʋ nɛ pawɩlɩ. Mbʋ pɩtɩŋa payɩ pʋwɛ mɛɛsaɣ tɛɛ yɔ, pɔkɔŋ-pʋ tɩlʋʋ.
40010027	Tɔm ndʋ meheyi-mɩ cɩkpɛndʋʋ tɛɛ yɔ, ɩyɔɔdɩ-tʋ n̄alɩmɩyɛ taa. Ndʋ pɛwɛtɩɣ-mɩ mɩ-nɩŋgbaaŋ taa yɔ, isuzi-tʋ kuduyiŋ n̄ʋŋ taa.
40010028	Sɔɔndʋ ɛtaakpa-mɩ nɛ ɛyaa mba pakʋʋ tomnaɣ nɛ paapɩzɩɣ nɛ pakʋ kalɩzaɣ yɔ. Ɛlɛ sɔɔndʋ ɛkpa-mɩ nɛ weyi ɛpɩzɩɣ se ɛkʋ kalɩzaɣ nɛ tomnaɣ tam tam Gehena miŋ taa yɔ.
40010029	Paapɛdɩɣ sumasɩ cikpesi naalɛ liidiye pɔɔyaɣ yaa we? Paa nɛ mbʋ yɔ, sɩ-taa nakɛyɛ ɛɛtɔlɩɣ tataa yem nɛ pɩtɛkɛnɩ mbʋ mɩ-Caa Ɛsɔ liu wɛɛ yɔ.
40010030	Halɩ mɩ-n̄ʋŋ taa n̄ɔsɩ wɛʋ yɔ, Ɛsɔ kalɩ sɩtɩŋa payɩ.
40010031	Pʋ-yɔɔ lɛ, sɔɔndʋ ɛtaakpa-mɩ mbʋ pʋyɔɔ yɔ, ɩwɛ wazaɣ nɛ pɩkɩlɩ sumasɩ cikpesi sakɩyɛ.
40010032	Weyi ɛkaɖɩɣ ɛyaa ɛsɩndaa kpayɩ se mɛnkɛ ɛ-n̄ɩnʋ yɔ, mankaɖɩɣ man-Caa weyi ɛwɛ ɛsɔdaa yɔ, ɛ-ɛsɩndaa kpayɩ se ɛkɛ ma-n̄ɩnʋ.
40010033	Weyi ɛkpɛzɩɣ ɛyaa ɛsɩndaa se mɛntɛkɛ ɛ-n̄ɩnʋ yɔ, mɛnkpɛzɩɣ ɖɔɖɔ man-caa weyi ɛwɛ ɛsɔdaa yɔ, ɛ-ɛsɩndaa se ɛtɛkɛ ma-n̄ɩnʋ.
40010034	Ɩtaamaɣzɩ se mɔnkɔma se mɔnkɔnɩ laŋhɛzɩyɛ kedeŋa yɔɔ. Mɔntɔkɔɔ se mɔnkɔnɩ laŋhɛzɩyɛ ɛlɛ, you monkɔnaa.
40010035	Pʋ-yɔɔ lɛ, mɔnkɔma se mantayɩ ɛyʋ nɛ ɛ-caa pɛ-hɛkʋ taa, pɛlɛ nɛ e-ɖoo pɛ-hɛkʋ taa, wolu nɛ ɛ-waŋ pɛ-hɛkʋ taa.
40010036	Ɛyʋ koyindinaa kaɣ kɛʋ ɛ-ɖɩɣa taa n̄ɩma.
40010037	Ɛyʋ weyi ɛsɔɔlɩ ɛ-caa yaa e-ɖoo nɛ pɩkɩlɩ-m yɔ, ɛtɩmʋnɩ-m. Weyi ɛsɔɔlɩ ɛ-pɩyalʋ yaa ɛ-pɛlɛ nɛ pɩkɩlɩ-m yɔ, ɛtɩmʋnɩ-m.
40010038	Ye nɔɔyʋ ɛtakpaɣ ɛ-kaamaŋkaɣ nɛ ɛtɩŋ ma-wayɩ yɔ, ɛtɩmʋnɩ-m.
40010039	Weyi ɛn̄ɩnɩɣ se ehiɣ e-wezuu yɔ, ɛkaɣ-kʋ lesuu, ɛlɛ weyi elesiɣ e-wezuu mɔ-yɔɔ yɔ, ɛkaɣ -kʋ hiɣu.
40010040	Weyi ɛmʋʋ-mɩ yɔ, ma ɛmʋwa nɛ weyi ɛmʋʋ-m yɔ, ɛmʋ weyi etiyi-m yɔ.
40010041	Ɛyʋ weyi ɛmʋʋ Ɛsɔ tɔm ɖɛzɩyʋ mbʋ pʋyɔɔ yɔ ɛkɛ Ɛsɔ tɔm ɖɛzɩyʋ yɔ, ɛkaɣ Ɛsɔ tɔm ɖɛzɩyʋ kɩhɛyʋʋ mʋʋ. Ɛyʋ weyi ɛmʋʋ ɛyʋ kʋtʋʋzʋ mbʋ pʋyɔɔ yɔ, ɛtʋʋzaa yɔ, ɛkaɣ ɛyʋ kʋtʋʋzʋ kɩhɛyʋʋ mʋʋ.
40010042	Ɛyʋ weyi ɛhaɣ lɩm kiniɣdim yem ɛyaa cikpema panɛ pa-taa nɔɔyʋ mbʋ pʋyɔɔ yɔ, ɛkɛ mɔn-tɔmkpɛlɩkɩyʋ yɔ, ɛkaɣ mʋʋ kɩhɛyʋʋ. Toovenim taa lɛ, meheyiɣ-mɩ se, ɛɛkaɣ ɛ-kɩhɛyʋʋ lesuu.
40011001	Yesu tɛm ɛ-tɔmkpɛlɩkɩyaa hiu nɛ naalɛ mba tɔm wɩlʋʋ lɛ, ɛkʋyɩ peeye nɛ ɛɖɛɛ nɛ ɛcɔʋ tɛtʋ ndʋ tɩwɛ egeetiye nɖɩ ɖɩ-taa yɔ, tɩ-taa nɛ ɛwɩlɩɣ nɛ esuzuu ɛyaa tɔm.
40011002	Yohanɛɛsɩ weyi ɛkɛwɛ salaka taa yɔ, ɛnɩ tʋma wena Yesu lakaɣ yɔ, ataŋ. Pʋyɔɔ yɔɔ etiyi ɛ-tɔmkpɛlɩkɩyaa naalɛ ɛ-cɔlɔ.
40011003	Paba talaa lɛ, pɔpɔzɩ-ɩ se: NaÆ lɛ weyi ɛkɔŋ yɔ, yaa pʋwɛɛ se ɖɩɖaŋ nɔɔyʋ?
40011004	Yesu cosi-wɛ nɛ ɛtɔ se: Iwolo nɛ ɩkɛdɩ Yohanɛɛsɩ mbʋ ɩnaɣ nɛ ndʋ ɩnɩɣ yɔ.
40011005	Yʋlʋmaa naɣ nɛ talatɩnaa ɖɔŋ. Canasɩ yɔɔ cɛba nɛ sɩwɛɛ cɩɖɩ cɩɖɩ nɛ ŋdamaa nɩɣ. Sɩɖaa feŋ, posuzi Tɔm Kɩbandʋ kʋn̄ɔndɩnaa.
40011006	Ɛyʋ weyi ɛɛlɔʋ liu mɔ-yɔɔ yɔ, ehiɣ ɛ-tɩ.
40011007	Yohanɛɛsɩ tɔm kpɛlɩkɩyaa kʋyaa nɛ pɛɖɛʋ lɛ, Yesu pazɩ samaɣ yɔɔdɩnaʋ Yohanɛɛsɩ yɔɔ. Ɛtɔm se: Ɛbɛ iwobi naʋ lakʋ taa? Loku ŋgʋ heɣlim makɩ nɛ pɩcɔzʋʋ-kʋ yem yɔ yaa we?
40011008	Ɛbɛ iwobi naʋ lakʋ taa? Ɛyʋ weyi esu n̄ɩɣlɩm wondu yɔ yaa we? Ɩcɔnɩ ɩna, mba posuu n̄ɩɣlɩm wondu yɔ, pɛwɛ awii ɖɩsɩ taa.
40011009	Ɛlɛ ɛbɛ iwoba nɛ ɩna? Ɛsɔ tɔm ɖɛzɩyʋ nɔɔyʋ na? Ɛɛɛ, meheyiɣ-mɩ se, ɛkɩlɩ Ɛsɔ tɔm ɖɛzɩyʋ.
40011010	Ɛ-tɔm pamawa se: Welesi, mentiyiɣ men-tiyiyu nɛ ɛɖɛ-ŋ nɔɔ. Ɛkaɣ nʋmɔʋ n̄ɔɔzʋʋ n̄ɛ-ɛsɩndaa.
40011011	Toovenim taa lɛ, meheyiɣ -mɩ se ɛyaa mba pa-tɩŋa payɩ palɩnɩ halaa taa yɔ, pa-taa nɔɔyʋ fɛyɩ nɛ ɛkpaɖɩ Mɩɩsʋʋ sɔnzɩ laɖʋ Yohanɛɛsɩ. Ŋgʋ, weyi ɛkɔzɩ ɛsɔdaa kewiyaɣ taa yɔ, ɛkpaɖɩ-ɩ.
40011012	Kpaɣnɩ Mɩɩsʋʋ sɔnzɩ laɖʋ Yohanɛɛsɩ alɩwaatʋ nɛ ŋtalɩnɩ sɔnɔ, ɛyaa kʋyaa nɛ palakɩ kiɖi kiɖi lakasɩ ɛsɔdaa kewiyaɣ yɔɔ nɛ kan̄adɩnaa n̄ɩnɩɣ se palazɩ ka-taa n̄ɩm.
40011013	Ɛsɔ tɔm ɖɛzɩyaa tɩŋa nɛ paɣtʋ pɛɖɛzɩ tɔm nɛ pɩtalɩnɩ Yohanɛɛsɩ.
40011014	Ye ɩn̄ɩnɩɣ se ɩnɩɩ pɩ-tɔbʋʋ yɔ, ɛnʋ lɛ Elii weyi pɩɩwɛɛ se ɛkɔɔ yɔ.
40011015	Weyi ɛwɛnɩ nɩŋgbaaŋ se ɛnɩɩ yɔ, ɛnɩɩ.
40011016	Anɩ mankpakɩɣ alɩwaatʋ tʋnɛ tɩ-taa ɛyaa nɛ mɛnkɛdɩna? Pɛwɛ ɛzɩ piya nzɩ sɩcaɣ kacaɣ taa nɛ sɩyɔɔdʋʋnɩ sɩ-taabalaa nɛ sɩtɔŋ se:
40011017	Ɖɩya hɩlaɣ ɛlɛ, ɩtapaa. Ɖite kʋn̄ɔŋ wondu nɛ ikizi wiu.
40011018	Yohanɛɛsɩ kɔma, ɛɛtɔkɩ nɛ ɛɛn̄ɔʋ. Pɔtɔŋ se: Ɛwɛnɩ eleeu nɔɔyʋ.
40011019	Ɛyʋ Pɩyalʋ n̄ɔkɔma nɛ ɛtɔkɩ nɛ ɛn̄ɔʋ. Pɔtɔŋ se: Ɩna! Ɛkɛ ɛyʋ weyi ɛmaɣzɩɣ tɔɔʋ nɛ n̄ɔʋ pɔ-yɔɔ ɖeke yɔ. Ɛkɛ lambuu mʋyaa nɛ ɛyaa azaɣa taabalʋ. Ɛlɛ pasɩŋ lɔŋsɩnɖɛ se ɖɩtʋʋzaa ɖɩ-lakasɩ yɔɔ.
40011020	Peeye Yesu pazɩ kalʋʋ tɛtʋ ndʋ tɩ-taa ɛɛlabɩ pita lakasɩ sakɩyɛ yɔ. Ɛlabɩ mbʋ, mbʋ pʋyɔɔ yɔ, tɩ-taa n̄ɩma tapɩsɩnɩ pa-tɩ.
40011021	Ɛtɔm se: Pʋtɔɔ-ŋ Korazim tɛtʋ! Bɛtsayɩda tɛtʋ, pʋtɔɔ-ŋ! Toovenim mbʋ pʋyɔɔ yɔ, hama lakasɩ nzɩ palabɩ-sɩ mɩ-tɛ yɔ, ye paalabɩ-sɩ Tiiri nɛ Sidɔɔ pɛ-tɛtʋ taa yɔ, tɩ-taa n̄ɩma kapɩsɩnɩ pa-tɩ ɖooo lɔŋ. Paasu kutokiŋ nɛ pacaɣ tɔlɩma taa.
40011022	Paa nɛ mbʋ, meheyiɣ-mɩ se: Tɔm hʋʋ kɩyakʋ wiye Tiiri nɛ Sidɔɔ pɔ-tɔm kaɣ wɛʋ weewee nɛ mɩ-n̄ɩndʋ.
40011023	Piyele n̄a Kapɛrnayum tɛtʋ yɔ, pakaɣ-ŋ ɛsɔdaa kpazʋʋ yaa we? Aayɩ, petisuu-ŋ nɛ ŋtalɩ sɩɖaa lone taa. Pita lakasɩ nzɩ palabɩ-sɩ n̄ɛ-tɛ yɔ, paalabɩ-sɩ Sodomɩ tɛtʋ taa yɔ, tɛtʋ ndʋ tɩɩwɛɛ nɛ pɩtalɩnɩ sɔnɔ.
40011024	Paa mbʋ, meheyiɣ-ŋ se tɔm hʋʋ kɩyakʋ wiye, Sodomɩ tɛtʋ tɔm kaɣ wɛʋ weewee nɛ n̄a-n̄ɩndʋ.
40011025	Alɩwaatʋ ndʋ tɩ-taa, Yesu tɔm se: O Caa, ɛsɔdaa nɛ tɛtʋ pa-tʋ, mansam-ŋ. Mansam-ŋ mbʋ pʋyɔɔ yɔ, ŋmɛsɩ pʋnɛ lɔŋsɩnɖaa nɛ lɛɣtʋ tɩnaa ɛlɛ, ŋlɩzɩ-pʋ nɛ ŋwɩlɩ mba panɩɣzɩnɩ piya yɔ.
40011026	Ɛɛɛ Caa, pʋwɛ mbʋ, mbʋ pʋyɔɔ yɔ, ŋsɔɔlɩ mbʋ.
40011027	Man-Caa kpaɣ pɩtɩŋa nɛ ɛɖʋzɩ me-nesi tɛɛ. Caa ɖeke sɩmnɩ Pɩyalʋ. Pɩyalʋ nɛ ɛyʋ weyi Pɩyalʋ n̄ɩnɩɣ se ɛlɩzɩ Caa nɛ ɛwɩlɩ-ɩ yɔ, pe-ɖeke pasɩmnɩ Caa.
40011028	Ɩkɔɔ mɔn-cɔlɔ, mɩ mba mɩ-tɩŋa ɩsɩɣlaa nɛ pɩnɩɩ-mɩ yɔ, nɛ maha-mɩ hɛzɩyɛ.
40011029	Iluzi mɩ-tɩ mɛ-tɛɛ nɛ nɛ ɩkpɛlɩkɩ ma-wɩlɩtʋ mbʋ pʋyɔɔ yɔ, mɛwɛ leleŋ nɛ moluzi man-tɩ. Mbʋ mɩ-kalɩzasɩ hikiɣ hɛzʋʋ.
40011030	Toovenim mbʋ pʋyɔɔ yɔ, mɔn-tɔm fɛyɩ kaɖɛ nɛ sʋʋtʋ ndʋ mansʋkɩ-mɩ yɔ, tɩsɩɣ lɩɣ fɛyɩ kaɖɛ.
40012001	Alɩwaatʋ ndʋ tɩ-taa, Yesu nɛ ɛ-tɔmkpɛlɩkɩyaa pɔɖɔŋaɣ hayɩm nabʋyʋ taa nɛ pɛɖɛʋ Kɩyakʋ kɩhɛzʋʋ nakʋyʋ wiye. Poɖu hayɩm mbʋ pɩ-taa tɔɔnaɣ nakɛyɛ, kɛwɛ ɛzɩ mɩsɩ yɔ. N̄ɔɔsɩ kawɩwaɣ ɛ-tɔmkpɛlɩkɩyaa nɛ pɛpɛlɩɣ tɔɔnaɣ ŋga ke-pee ñʋŋ nɛ pɔtɔkɩ.
40012002	Farɩsɩ ñɩma na mbʋ lɛ, pɔtɔ se: Cɔnɩ ŋna ñɔ-tɔmkpɛlɩkɩyaa lakʋʋ mbʋ paɣtʋ taha nʋmɔʋ se pala kɩyakʋ kɩhɛzʋʋ wiye yɔ!
40012003	Ɛlɛ Yesu heyi-wɛ se: Ɩtakalɩ mbʋ Daaviidi labɩ alɩwaatʋ ndʋ n̄ɔɔsɩ wɩ ɛ nɛ mba paawɛ ɛ-cɔlɔ yɔ yaa we?
40012004	Ɛsʋ Ɛsɔ ɖɩɣa taa nɛ ɛtɔɔ kpɔnɔnaa mba paaha Ɛsɔ yɔ. Ŋgʋ pɩtaamʋna se Daaviidi nɛ mba paawɛ ɛ-cɔlɔ yɔ, pɔtɔɔ-wɛ. Ɛsɔ layaa ɖeke paɣtʋ kaha nʋmɔʋ se pɔtɔɔ kpɔnɔnaa mba.
40012005	Ɩtakalɩ paɣtʋ takayaɣ taa mbʋ Ɛsɔ layaa lakaɣ kɩyakʋ kɩhɛzʋʋ wiye yɔ, yaa we? Palakɩ tʋmɩyɛ kɩyakʋ kɩhɛzʋʋ wiye ɛlɛ paayʋsʋʋnɩ Ɛsɔ.
40012006	Ɛlɛ meheyiɣ -mɩ se nabʋyʋ wɛ cɩnɛ nɛ pɩkɩlɩ Ɛsɔ ɖɩɣa.
40012007	Pɩtɩtɩlɩ, ye ɩɩsɩm tɔm ndʋ pama se: Pɩtɛkɛ kɩlaŋ mɔnsɔɔlaa ɛlɛ pʋtɔdɩyɛ naʋ yɔ, tɩ-tɔbʋʋ yɔ, ɩtaakʋ mba patala pʋyʋ yɔ, pɔ-tɔm.
40012008	Toovenim, mbʋ pʋyɔɔ yɔ, Ɛyʋ Pɩyalʋ lɛ kɩyakʋ kɩhɛzʋʋ tʋ.
40012009	Yesu kʋyɩ peeye lɛ, ewolo nɛ ɛsʋʋ pɛ-Ɛsɔ ɖɩsɛyɛ kpaaŋ taa.
40012010	Abalʋ nɔɔyʋ kɛwɛ peeye nɛ e-nesi camaa. Mba paawɛ peeye yɔ, pɔpɔzɩ Yesu se: Pɩha nʋmɔʋ se pala nɛ kʋdɔndʋ nɔɔyʋ yɔɔ cɛ kɩyakʋ kɩhɛzʋʋ wiye yaa we? Pan̄ɩnaɣ se pehiɣ kawanaɣ nakɛyɛ nɛ pakʋyɩ ɛ-yɔɔ.
40012011	Yesu heyi-wɛ se: Ye mɩ-taa nɔɔyʋ ɛwɛnɩ heɣa kʋɖʋmaɣ nɛ kɔtɔlɩ pɔʋ nakʋyʋ taa kɩyakʋ kɩhɛzʋʋ wiye, pʋdʋ ɛnʋ, eewoki nɛ ɛlɩzɩ-kɛ yaa we?
40012012	Ŋgʋ, ɛyʋ n̄akɩlɩ heɣa wazaɣ tɔm sakɩyɛ! Pʋ-yɔɔ lɛ, paɣtʋ ha nʋmɔʋ se pala camɩyɛ lakasɩ kɩyakʋ kɩhɛzʋʋ wiye.
40012013	Peeye eheyi abalʋ weyi e-nesi camaa yɔ se: Losi ñe-nesi. Peeye ɛlɛ ñolosi e-nesi nɛ sɩpɩsɩ sɩwɛɛ camɩyɛ ɛzɩ lɛɛsɩ yɔ.
40012014	Pɩlabɩ mbʋ lɛ, Farɩsɩ ñɩma lɩɩ nɛ pala lɩmaɣza se pana ɛzɩma mbʋ paala nɛ pakʋ Yesu yɔ.
40012015	Yesu nɩ mbʋ lɛ, ɛkʋyɩ peeye nɛ ɛɖɛɛ. Samaɣ sɔsɔɔ nakɛyɛ tɩŋaɣ ɛ-wayɩ nɛ ɛla nɛ kʋdɔndɩnaa tɩŋa yɔɔ cɛ.
40012016	Ɛlɛ ɛka pa-n̄ʋŋ taa se pataala nɛ nɔɔyʋ nɩɩ.
40012017	Ɛɛlabɩ mbʋ se pɩsa nɛ ndʋ Ɛsɔ tɔm ɖɛzɩyʋ Ezayii kɔyɔɔdaa yɔ, tɩla.
40012018	Ɛɛtɔm se: Ɩna man-tʋmlaɖʋ weyi malɩzaa yɔ. Ɛnʋ mɔnsɔɔlɩ siŋŋ, nɛ ɛ-yɔɔ men-ciyam nɩɣ leleŋ. Mankaɣ man-Kalɩzaɣ sɩʋ ɛ-yɔɔ, nɛ esuzi ajɛɛ mɔn-tɔm hʋʋ.
40012019	Ɛ nɛ nɔɔyʋ paakaɣ tɔm hɔm nɛ ɛɛkaɣ kubusi mabʋ. Nɔɔyʋ ɛɛkaɣ ɛ-nɔɔ nɩʋ habɛ yɔɔ.
40012020	Ɛɛkaɣ loku ŋgʋ kukotiɣ yɔ pɛlʋʋ. Ɛɛkaɣ kanɖʋ nimaɣ ŋga kalɩɣ n̄ɔsɩ yɔ ɖezuu. Mbʋ ɛwɛɣ labʋ yɔɔ nɛ pʋkɔɔ pɩsɩnɩ alɩwaatʋ ndʋ mbʋ pʋtʋʋzaa yɔ, pɩwaba yɔ.
40012021	Ajɛyɛ taa n̄ɩma kaɣ-ɩ liu taʋ.
40012022	Peeye pakpaɣ abalʋ weyi ɛkɛwɛnɩ eleeu yɔ nɛ powoni ɛ-cɔlɔ. Abalʋ ɛnʋ, ɛɛkɛ yʋlʋm nɛ kaayɔɔdaɣ. Peeye Yesu laba nɛ ɛ-yɔɔ cɛ nɛ ɛnʋ weyi ɛɛkɛ yʋlʋm nɛ kaayɔɔdaɣ yɔ, ɛpazɩ naʋ nɛ yɔɔdʋʋ.
40012023	Peeye pɩɖɩɣzɩ samaɣ tɩŋa nɛ kɔtɔŋ se: Ɛzɩ abalʋ ɛnɛ ɛkɛ Daaviidi sayɩ na?
40012024	Farɩsɩ n̄ɩma nɩ mbʋ lɛ, pɔtɔ se: Ɛnɛ yɔ, aleewaa n̄ʋʋ tʋ Belzeebuuli ɛɖɔɔnʋʋnɩ aleewaa.
40012025	Yesu kaasɩm pa-lɩmaɣza nɛ eheyi-wɛ se: Kewiyaɣ ŋga ka-taa ñɩma kʋyʋʋ ɖama yɔɔ yɔ, kɔyɔkʋʋ. Tɛtʋ ndʋ yaa ɖɩɣa ŋga ka-taa n̄ɩma youni ɖama yɔ, kaatasɩɣ wɛʋ.
40012026	Ye Satanɩ ɛɖɔɔnʋʋ Satanɩ yɔ, pʋbʋ ɛtɛyaa. Ɛzɩma e-kewiyaɣ pɩzɩɣ nɛ katasɩ wɛʋ yɔ?
40012027	Ye Belzeebuuli mɔnɖɔɔnʋʋnɩ aleewaa lɛ, mɩ-pɩyalaa n̄ɔɖɔɔnʋʋ-wɛ nɛ anɩ yɔ? Pʋ-yɔɔ yɔɔ, pa-maɣmaɣ pɔkɔŋnɩ kɛʋ mɩ-tɔm hʋyaa.
40012028	Nɛ ye Ɛsɔ Kalɩzaɣ mɔnɖɔɔnʋʋnɩ aleewaa yɔ, ɖɩnɛ lɛ Ɛsɔ kewiyaɣ talɩ-mɩ.
40012029	Ɛzɩma ɛyʋ pɩzɩɣ nɛ ɛsʋʋ ɖoŋ tʋ nɔɔyʋ ɖɩɣa taa keɣlee nɛ ɛlazɩ ɛ-ñɩm alɩwaatʋ ndʋ ɛtakpa-ɩ nɛ ɛhɔkɩ-ɩ camɩyɛ yɔ? Ɛlɛ ye ɛkpa-ɩ nɛ ɛhɔkɩ-ɩ yɔ, ɛpɩzɩɣ nɛ ɛlazɩ ɛ-n̄ɩm ɛ-ɖɩɣa taa.
40012030	Weyi ɛɛtɩnɩɣ mɔ-yɔɔ yɔ, ɛkʋyʋʋnɩ-m. Weyi ɛɛsɩŋnɩ-m ɛyaa kpeɣluu yɔ, ɛmɩzɩɣ-wɛ kɩmɩzʋ.
40012031	Pʋyɔɔ yɔɔ, meheyiɣ -mɩ se, Ɛsɔ kaɣ ɛyaa kpeɣu kɩwɛɛkɩm tɩŋa nɛ tʋtʋ tɩŋa. Ɛlɛ, weyi ɛtʋʋ Cɩɖɩcɩɖɩ Kalɩzaɣ yɔ, Ɛsɔ ɛɛkaɣ-ɩ kɩwɛɛkɩm mbʋ kpeɣu kaʋ.
40012032	Ɛyʋ weyi ɛyɔɔdʋʋ tɔm natʋyʋ nɛ tɩkʋyɩnɩ Ɛyʋ Pɩyalʋ yɔɔ yɔ, Ɛsɔ kaɣ pʋdʋ ɛnʋ ɛ-kɩwɛɛkɩm kpeɣu. Ɛlɛ weyi ɛyɔɔdʋʋ nɛ pɩkʋyɩnɩ Cɩɖɩcɩɖɩ Kalɩzaɣ yɔɔ yɔ, Ɛsɔ ɛɛkaɣ-ɩ kpeɣu. Eekpeɣu-i alɩwaatʋ tʋnɛ nɛ ndʋ tɩkaɣ kɔm yɔ, tɩ-taa.
40012033	Ye tɩʋ nakʋyʋ ɛwɛ ɖeu yɔ, ki-piye wɛʋ ɖeu ɖɔɖɔ. Ye tɩʋ nakʋyʋ ɛtɛkɛdɩ yɔ, ki-piye ɛɛkɛdɩɣ ɖɔɖɔ. Pasɩŋ tɩʋ nɛ ki-piye.
40012034	Pazaa tikaɣ kanɛ! Mɩ mba ɩkɛ ɛyaa kɩdɛkɛdaa yɔ, ɛzɩma ɩpɩzɩɣ nɛ ɩyɔɔdɩ tɔm ndʋ tɩwɛ ɖeu yɔ? Ndʋ tisu ɛyʋ laŋɩyɛ taa yɔ, ndʋ lɩʋnɩ nɛ ɛ-nɔɔ.
40012035	Ɛyʋ kɩbanʋ lɩzɩɣ pʋyʋ kɩbanʋ nɛ e-koozaɣ kɩbaŋa taa. Ɛyʋ kɩdɛkɛdʋʋ n̄alɩzɩɣ pʋyʋ kɩtɛkɛdʋʋ nɛ e-koozaɣ kɩdɛkɛdaɣ taa.
40012036	Ɛlɛ meheyiɣ-mɩ se: Tɔm ndʋ ɛyaa yɔɔdʋʋ nɛ paamaɣzɩɣ tɩ-yɔɔ yɔ, tɔm hʋʋ wiye lɛ, pakaɣ-wɛ tɩtɩŋa payɩ tʋ-yɔɔ hʋnaʋ.
40012037	Mɩ-tɔm yɔɔ pakaɣ tɔm se ɩtʋʋzaa nɛ mɩ-tɔm yɔɔ ɖɔɖɔ pakaɣ mɩ-tɔm kʋʋ.
40012038	Peeye paɣtʋ wɩlɩyaa taa nabɛyɛ nɛ Farɩsɩ n̄ɩma nabɛyɛ pakpaɣ tɔm nɛ pɔtɔŋ se: Wɩlɩyʋ, ɖɩn̄ɩnɩɣ se ŋwɩlɩ kawɩlaɣ nakɛyɛ nɛ ɖɩna.
40012039	Ɛlɛ ecosi-wɛ nɛ ɛtɔ se: Alɩwaatʋ tʋnɛ tɩ-taa ɛyaa kɩtɛkɛdɩŋ nɛ hayitu laɖaa pan̄ɩnɩɣ se pawɩlɩ-wɛ kawɩlaɣ nakɛyɛ nɛ pana. Ɛsɔtɔm ɖɛzɩyʋ Yonaasɩ ɖeke kawɩlaɣ pakaɣ -wɛ wɩlʋʋ.
40012040	Yonaasɩ kacaɣ avema naadozo nɛ ɖoo naadozo kpakpayaɣ sɔsɔɔ nakɛyɛ lotu taa. Mbʋ ɖɔɖɔ Ɛyʋ Pɩyalʋ kaɣ caɣʋ avema naadozo nɛ ɖoo naadozo tɛtʋ tɛɛ.
40012041	Niniivɩ n̄ɩma kɔŋ kʋyʋʋ tɔm hʋʋ kɩyakʋ wiye nɛ pakʋ alɩwaatʋ tʋnɛ tɩ-taa ɛyaa tɔm. Pʋwɛɣ mbʋ mbʋ pʋyɔɔ yɔ, paapɩsɩnɩ pa-tɩ tɔm ndʋ Yonaasɩ heyi-wɛ yɔ, tʋ-yɔɔ. Cɔnɩ ŋna, weyi ɛlɛ n̄akɩlɩ Yonaasɩ yɔ, ɛwɛ cɩnɛ.
40012042	Hadɛ kiŋ ɛjaɖɛ taa abiɖe kaɣ kʋyʋʋ tɔm hʋʋ kɩyakʋ wiye nɛ ɖɩkʋ alɩwaatʋ tʋnɛ tɩ-taa ɛyaa tɔm. Pʋwɛɣ mbʋ mbʋ pʋyɔɔ yɔ, ɖɩɩlɩnɩ tɛtʋ kamaɣ yɔɔ nɛ ɖɩkɔɔ se ɖɩnɩɩ Salomɔɔ lɔŋsɩnɖɛ. Cɔnɩ ŋna, weyi ɛlɛ n̄akɩlɩ Salomɔɔ yɔ, ɛwɛ cɩnɛ.
40012043	Kalɩzaɣ kɩdɛkɛdaɣ lɩɣ ɛyʋ nɔɔyʋ taa lɛ, kowoki lakʋ taa ɖenɖe pɩwɩlaa yɔ. Kan̄ɩnɩɣ ɖɩhɛzɩyɛ ɛlɛ kaanaɣ.
40012044	Ɛlɛ, kɔtɔ se: Manpɩsɩɣ ɖɩɣa ŋga ka-taa malɩnaa yɔ. Katalɩɣ lɛ, kamaɣ na se nɔɔyʋ fɛyɩ ɖɩɣa taa ɛlɛ, pahazɩ-kɛ nɛ pɔn̄ɔɔzɩ camɩyɛ.
40012045	Ɛlɛ, kowolo nɛ kɛtɛɣ kalɩsazɩ lɛɛsɩ lʋbɛ nzɩ sɩkɩlɩ-kɛ kan̄atʋ yɔ nɛ sɩkpɛndɩ kɔ-yɔɔ nɛ sɩsʋʋ ɖɩɣa ŋga ka-taa nɛ sɩwɛɛ. Peeye lɛ, wɛtʋ ndʋ tɩ-taa ɛyʋ ɛnʋ ɛwɛɣ yɔ, tɩkɔzʋʋ nɛ pɩkɩlɩ ndʋ tɩ-taa ɛɛwɛ kajalaɣ yɔ. Mbʋ pɩkaɣ wɛʋ alɩwaatʋ tʋnɛ tɩ-taa kan̄adɩnaa.
40012046	Yesu ɖiɣni samaɣ yɔɔdɩnaʋ mbʋ lɛ, e-ɖoo nɛ e-neyaa abalɩñɩma patalɩ pasɩŋ awayɩ nɛ pan̄ɩnɩɣ se pɔyɔɔdɩnɩ-ɩ.
40012047	Nɔɔyʋ heyi-i se: Cɔnɩ ŋna, n̄o-ɖoo nɛ ñe-newaa abalɩñɩma pɛwɛ awayɩ nɛ pañɩnɩɣ se pɔyɔɔdɩnɩ-ŋ.
40012048	Ɛlɛ Yesu pɩsɩnɩ weyi ɛyɔɔdɩ mbʋ yɔ se: Anɩ lɛ mon-ɖoo ? Nɛ mba lɛ me-newaa ?
40012049	Eposi e-nesi nɛ ɛ-tɔmkpɛlɩkɩyaa yɔɔ nɛ ɛtɔ se: Ɩna, mon-ɖoo nɛ me-newaa abalɩñɩma yɔ.
40012050	Weyi ɛlakɩ mbʋ man-Caa weyi ɛwɛ ɛsɔdaa yɔ, e-liu wɛɛ yɔ, ɛnʋ lɛ me-neu abalɩñɩnʋ nɛ me-neu halɩñɩnʋ nɛ mon-ɖoo.
40013001	Kɩyakʋ ŋgʋ ki-wiye, Yesu lɩ ɖɩɣa nɛ ewolo nɛ ɛcaɣ lɩŋgamʋʋ kidiiliŋ yɔɔ.
40013002	Samaɣ nakɛyɛ kpeɣli ɛ-cɔlɔ sakɩyɛ pɩŋŋ. Pʋ-yɔɔ ɛkʋyaa ɛkpa kpɩyʋʋ taa lɩm yɔɔ nɛ ɛcaɣ nɛ ɛyaa wɛɛ lɩŋgamʋʋ nɔɔ.
40013003	Ɛwɩlɩ-wɛ tɔm sakɩyɛ nɛ aduwa taa. Ɛtɔm se: Ɖuyu nɔɔyʋ lɩnɩ mbʋ ɖomaɣ.
40013004	Ɛmɩzaɣ tɔɔnaɣ pee lɛ, naayɛ tɔlɩ nʋmɔʋ nɔɔ nɛ sumasɩ tii nɛ sɩtɔɔ-yɛ.
40013005	Pee lɛɛna tɔlɩ ɛwasɩ yɔɔ ɖenɖe tɛtʋ tɔɖɔɔ yɔ. Ɛzɩma mbʋ tɛtʋ telim lɛ, atɩñɔʋ.
40013006	Wɩsɩ kɔm sɩñaɣ lɛ, pɩwɩlɩ mbʋ pʋyɔɔ yɔ, hosi taawɛɛ.
40013007	Pee lɛɛna tɔlɩ kpaŋsɔɔ taa nɛ añɔ. Pʋn̄ɔwa nɛ ɛzɩ pɩɩkpa camɩyɛ lɛ, kpaŋsɔɔ n̄akpa nɛ alɛɣtɩ.
40013008	Pee lɛɛna ñɔtɔlɩ tɛtʋ kɩbandʋ taa, alɛ ñɔ nɛ pɩpaɣlɩ tɩŋ nɛ ɛlʋlɩ pee. Tɩʋ nakʋyʋ yɔɔ mɩnʋʋ nɛ lɛɛkʋ yɔɔ nɩɩnʋwa nɛ hiu nɛ lɛɛkʋ yɔɔ niidozo.
40013009	Weyi ɛwɛnɩ nɩŋgbaaŋ weyi ɛnɩɣ yɔ, ɛnɩɩ.
40013010	Ɛ-tɔmkpɛlɩkɩyaa n̄ɔtɩnɩ-ɩ nɛ pɔpɔzɩ-ɩ se: Pɩlabɩ ɛzɩma nɛ ŋyɔɔdʋʋnɩ-wɛ aduwa taa?
40013011	Yesu cosi-wɛ nɛ ɛtɔ se: Paha-mɩ waɖɛ se ɩtɩlɩ Ɛsɔdaa kewiyaɣ tɔm ndʋ tɩwɛ mɛɛsaɣ tɛɛ yɔ. Ɛlɛ pataha-wɛ waɖɛ nɖɩ.
40013012	Pahaɣ weyi ɛwɛna yɔ nɛ ɛwɛna nɛ pɩkɩlɩ. Ɛlɛ weyi ɛlɛ n̄ɛfɛyɩnɩ pʋyʋ yɔ, pamʋʋ mbʋ ɛtɩɩwɛnɩ pazɩ yɔ.
40013013	Pʋyɔɔ yɔ, mɔyɔɔdʋʋnɩ-wɛ aduwa taa. Pʋwɛ mbʋ se, alɩwaatʋ ndʋ pɔcɔŋna yɔ, paanaɣ. Nɛ alɩwaatʋ ndʋ pewelesiɣ yɔ, paanɩɣ nɛ paanɩɣ pɩ-tɔbʋʋ.
40013014	Ɖɩnɛ tɔm ndʋ Ɛsɔ tɔm ɖɛzɩyʋ Ezayii kɔyɔɔdaa yɔ, tɩlakɩ. Ɛɛtɔm se: Ɩkaɣ nɩʋ camɩyɛ ɛlɛ ɩɩnɩɣ pɩ-tɔbʋʋ Ɩkaɣ cɔnaʋ camɩyɛ ɛlɛ ɩɩnaɣ.
40013015	Mbʋ pʋyɔɔ yɔ, ɛyaa panɛ pa-laŋa wɛ kpɩzɩŋ. Paɖɩɣ pa-nɩŋgbaaŋ nɛ pohuuzi pɛ-ɛza yɔɔ. Palabɩ mbʋ se pataapɩzɩ nɛ pananɩ pɛ-ɛza nɛ panɩnɩ pa-nɩŋgbaaŋ. Nɛ pataapɩzɩ ɖɔɖɔ nɛ panɩɩ pɩ-tɔbʋʋ pa-laŋa taa nɛ papɩsɩnɩ mɔ-yɔɔ nɛ mala nɛ pɔ-yɔɔ cɛ.
40013016	Yesu wobi pʋ-yɔɔ nɛ ɛtɔ se: Mɩ-ɛza hiɣ a-tɩ mbʋ pʋyɔɔ yɔ, anaɣ. Mɩ-nɩŋgbaaŋ hiɣ ɩ-tɩ mbʋ pʋyɔɔ yɔ, ɩnɩɣ.
40013017	Meheyiɣ -mɩ toovenim taa se, ɛsɔtɔm ɖɛzɩyaa nɛ ɛyaa kʋtʋʋzaa sakɩyɛ pan̄ɩnaɣ se pana mbʋ ɩnaɣ ɛzʋnɔ yɔ, nɛ patana. Pan̄ɩnaɣ se panɩɩ ndʋ ɩnɩɣ ɛzʋnɔ yɔ, nɛ patanɩɩ.
40013018	Ye mbʋ, iwelesi ɖomaɣ ɖuyu eduuye tɔbʋʋ.
40013019	Alɩwaatʋ ndʋ nɔɔyʋ nɩɣ kewiyaɣ tɔm nɛ ɛɛnɩɣ tɩ-tɔbʋʋ lɛ, kan̄adʋ Satanɩ kɔŋ nɛ ɛlɩzɩ ndʋ poɖu ɛ-taa yɔ. Mbʋ lɛ, ɖomaɣ ŋga poɖu nʋmɔʋ nɔɔ yɔ.
40013020	Ɖomaɣ ŋga poɖu ɛwasɩ yɔɔ yɔ, ŋga lɛ weyi ɛnɩɣ tɔm nɛ ɛtɩmʋ-tʋ nɛ laŋhʋlʋmɩyɛ yɔ.
40013021	Ɛlɛ, ɛtaka hosi ɛ-taa. Ɛɛɖɔkɩɣ-tʋ nɛ pɩɖɛɛnɩ ɛsɩndaa. Cɛyɩtʋ natʋyʋ talɩɣ-ɩ yaa paɖʋʋ ɛ-wayɩ kaŋ kaŋ tɔm ndʋ tɩ-yɔɔ lɛ, ɛlɔ liu.
40013022	Ɖomaɣ ŋga poɖu kaka kpaŋsɔɔ taa yɔ, ŋga lɛ weyi ɛnɩɣ tɔm yɔ, ɛlɛ, wezuu kʋnɛ kʋ-yɔɔ nɩɣzʋʋ, nɛ ɛzɩma mbʋ ñɩm peɣzuu ɛyaa yɔ, pɩɖɩkɩ tɔm ndʋ nʋmɔʋ nɛ tɩɩpɩzɩɣ nɛ tɩlʋlɩ pee.
40013023	Ɛlɛ ɖomaɣ ŋga poɖu kaka tɛtʋ kɩbandʋ taa yɔ, ŋga lɛ weyi ɛnɩɣ tɔm nɛ ɛnɩɣ tɩ-tɔbʋʋ yɔ. Ɛɖɔkɩɣ pee: Naɖɩyɛ mɩnʋʋ nɛ lɛɛɖɛ nɩɩnʋwa nɛ hiu nɛ lɛɛɖɛ ɖɔɖɔ niidozo.
40013024	Yesu tasɩ-wɛ eduuye lɛɛɖɛ tuu. Ɛtɔm se: Ɛsɔdaa kewiyaɣ nɩɣzɩnɩ abalʋ weyi eɖu ɖomaɣ kɩbaŋa ɛ-hayɩm taa yɔ.
40013025	Ɖoo naayɛ taa lɛ, e-koyindu wolo alɩwaatʋ ndʋ ɛyaa ɖowaɣ yɔ nɛ eɖuu n̄ɩyʋʋ ɛzaɣʋ tɔɔnaɣ taa nɛ ɛɖɛɛ.
40013026	Tɔɔnaɣ n̄ɔwa nɛ kakpa camɩyɛ nɛ katʋlɩ lɛ, n̄ɩyʋʋ ɛzaɣʋ ŋgʋ kɩn̄ɔnɛ kɩkpa ɖɔɖɔ.
40013027	Ɖɩɣa tʋ ɛnʋ e-yomaa pɔzɩ-ɩ se: Ɖa-caa, pɩtɛkɛ ɖomaɣ kɩbaŋa ŋɖu n̄a-hayɩm taa yaa we? Le n̄ɩyʋʋ ɛzaɣʋ kʋnɛ kʋkʋ n̄alɩnaa yɔ?
40013028	Eheyi-wɛ se: Koyindu nɔɔyʋ labɩnɩ mbʋ. Yomaa mba, pɔpɔzɩ-ɩ se: Ŋn̄ɩnɩɣ se ɖiwolo nɛ ɖɩkpɛzɩ-kʋ yaa we?
40013029	Ecosi-wɛ se: Aayɩ, sɔɔndʋ kpaɣ-m se alɩwaatʋ ndʋ ɩɩkpɛzɩ n̄ɩyʋʋ ŋgʋ yɔ, ɩɩkpɛndɩnɩ tɔɔnaɣ.
40013030	Iyele pɩ-tɩŋa nɛ pɩpaɣlɩ nɛ pɩtalɩnɩ tɔɔnaɣ kʋm. Pɩtalɩɣ kʋm lɛ, meheyi kʋnɖaa se: Ɩcalɩnɩ n̄ɩyʋʋ ɛzaɣʋ ŋgʋ kpɛzɩɣ nɛ ɩhɔkɩ-kʋ nɛ ɩɖʋ miŋ. Ɛlɛ, ɩkʋ tɔɔnaɣ nɛ esuu-kɛ mon-kpou.
40013031	Ɛtasɩ-wɛ eduuye lɛɛɖɛ tuu. Ɛtɔm se: Ɛsɔdaa kewiyaɣ nɩɣzɩnɩ piye cikpeɖe nɖɩ nɔɔyʋ kpaɣaa nɛ eɖuu ɛ-hayɩm taa yɔ.
40013032	Piye nɖɩ ɖɩkɩlɩnɩ kɔzʋʋ pee lɛɛna wena poɖuu yɔ, a-taa. Ɛlɛ poɖu-ɖɩ lɛ, ɖɩñɔ nɛ pɩpaɣlɩ nɛ pɩkɩlɩ ñɩtʋ tɩŋa nɛ pɩpɩsɩ tɩʋ nɛ sumasɩ kɔŋ nɛ sɩcakɩ ki-piliŋzi yɔɔ.
40013033	Ɛtasɩ-wɛ eduuye lɛɛɖɛ tuu se: Ɛsɔdaa kewiyaɣ nɩɣzɩnɩ kpɔnɔ kɔyɛ nɖɩ halʋ nɔɔyʋ kpaɣ aa nɛ ɛɖʋ kpɔnɔ mʋlʋm ɖaakula naadozo taa pʋkɔɔ nɛ pɩtalɩ alɩwaatʋ ndʋ pɩ-tɩŋa pɩkpawa yɔ.
40013034	Yesu heyi samaɣ tɔm ndʋ tɩ-tɩŋa aduwa taa. Aduwa taa ɖeke ɛyɔɔdaɣnɩ-wɛ.
40013035	Mbʋ ndʋ ɛsɔtɔm ɖɛzɩyʋ yɔɔdaa yɔ, tɩlaba. Ɛɛtɔm se: Monkuluu mɔ-nɔɔ aduwa taa. Mankaɣ suzuu mbʋ paamɛsɩ ɖooo lɔŋ yɔ, kpaɣnɩ alɩwaatʋ ndʋ palabɩ kedeŋa yɔ.
40013036	Peeye Yesu heyi samaɣ se kekpe ɛlɛ, ɛsʋʋ ɖɩɣa. Ɛ-tɔmkpɛlɩkɩyaa n̄ɔtɩnɩ-ɩ nɛ pɔtɔ se: Lɩzɩ-ɖʋ n̄ɩyʋʋ ɛzaɣʋ ŋgʋ poɖu-kʋ hayɩm taa yɔ, ki-eduuye tɔbʋʋ.
40013037	Ecosi-wɛ se: Weyi eɖu ɖomaɣ kɩbaŋa ŋga yɔ, ɛnʋ lɛ Ɛyʋ Pɩyalʋ.
40013038	Kedeŋa lɛ hayɩm nɛ ɖomaɣ kɩbaŋa lɛ kewiyaɣ taa piya. N̄ɩyʋʋ ɛzaɣʋ lɛ kan̄adʋ Satanɩ piya.
40013039	Koyindu weyi eɖu-kʋ yɔ, ɛnʋ lɛ kan̄adʋ Satanɩ. Kʋmtʋ lɛ kedeŋa tɛm nɛ kʋnɖaa lɛ Ɛsɔ tiyiyaa.
40013040	Ɛzɩ pɛkpɛzɩɣ n̄ɩyʋʋ ɛzaɣʋ nɛ paɖʋ-kʋ miŋ yɔ, mbʋ pʋkɔŋ wɛʋ kedeŋa tɛm wiye.
40013041	Ɛyʋ Pɩyalʋ kaɣ e-tiyiyaa tiyuu nɛ paba n̄ɛkpɛzɩ e-kewiyaɣ taa mba pa-tɩŋa payɩ peyeki nɛ lɛlaa lakɩ kɩwɛɛkɩm nɛ paaɖɔkɩɣ paɣtʋ yɔ.
40013042	Pakaɣ pa-kpaɣʋ nɛ pɛpɛɖɩ miŋ ɖeɖeŋ taa. Peeye wiluu nɛ kela salʋʋ pɛwɛɣ.
40013043	Peeye lɛ, ɛyaa kʋtʋʋzaa kaɣ n̄ɩlɩnzʋʋ ɛzɩ wɩsɩ yɔ, pa-caa kewiyaɣ taa. Weyi ɛwɛnɩ nɩŋgbaaŋ weyi ɛnɩɣ yɔ, ɛnɩɩ.
40013044	Ɛsɔdaa kewiyaɣ tasɩ nɩɣ zɩnaʋ nɛ n̄ɩm mbʋ pɛmɛsɩ-pʋ hayɩm nabʋyʋ taa yɔ. Ɛyʋ nɔɔyʋ na n̄ɩm mbʋ lɛ, ɛtasɩ-pʋ mɛsʋʋ. Ɛlɛ, ɛɖɛɛ nɛ laŋhʋlɩmɩyɛ nɛ ewolo ɛpɛdɩ mbʋ pɩtɩŋa payɩ ɛwɛna yɔ nɛ ewolo nɛ ɛya hayɩm mbʋ.
40013045	Ɛsɔdaa kewiyaɣ tasɩ nɩɣzɩnaʋ nɛ tadɩyɛ laɖʋ weyi ɛn̄ɩnɩɣ lɩtʋ ndʋ tɩwɛ kɔcɔka yɔ.
40013046	Ɛkɔma nɛ ɛna lɩyʋʋ ŋgʋ kɩkɩlɩ liidiye yɔ lɛ, ewolo nɛ ɛpɛdɩ mbʋ pɩtɩŋa payɩ ɛwɛna yɔ, nɛ ɛyabɩ-kʋ.
40013047	Ɛsɔdaa kewiyaɣ tasɩ nɩɣ zɩnaʋ nɛ piyuu ŋgʋ pɔlɔ-kʋ lɩŋgamʋʋ taa se pakpa kpakpasɩ ndɩ ndɩ yɔ.
40013048	Kisuu lɛ, piyiŋ lɔyaa hɔm-kʋ nɛ palɩzɩ-kʋ kidiiliŋ yɔɔ. Ɛlɛ pacaɣ nɛ palɩzɩ kpakpasɩ nzɩ sɩwɛ ɖeu yɔ nɛ paɖʋ ɖɔkɩŋ taa nɛ pɔlɔ nzɩ sɩfɛyɩ ɖeu yɔ.
40013049	Mbʋ ɖɔɖɔ pɩkaɣ wɛʋ kedeŋa tɛm wiye. Ɛsɔ tiyiyaa kaɣ kɔm nɛ pɛtɛyɩ ɛyaa kan̄adɩnaa nɛ kʋtʋʋzaa pɛ-hɛkʋ taa.
40013050	Pɔlɔʋ kan̄adɩnaa miŋ ɖeɖeŋ taa. Peeye wiluu nɛ kela salʋʋ pɛwɛɣ.
40013051	Yesu heyi-wɛ se: Ɩnɩ tʋnɛ tɩtɩŋa payɩ tɩ-tɔbʋʋ na? Pocosi-i se: Ɛɛɛ, Kɩbaɣlʋ.
40013052	Eheyi-wɛ se: Paɣtʋ wɩlɩyʋ weyi ɛpɩsɩɣ ɛsɔdaa kewiyaɣ tɔmkpɛlɩkɩyʋ yɔ, ɛwɛ ɛzɩ ɖɩɣa tʋ weyi ɛlɩzɩɣ e-koozaɣ taa wondu kɩfatʋ nɛ wondu kɩbɩndʋ yɔ.
40013053	Yesu tɛm ɛ-aduwa ana tuu lɛ, ɛkʋyɩ peeye nɛ ɛɖɛɛ.
40013054	Ɛlɛ ɛtalɩ haɖaa mba pa-taa ɛɛcaɣaa nɛ ɛpaɣlɩ yɔ. Ɛwɩlaɣ tɔm Yuda n̄ɩma Ɛsɔ ɖɩsɛyɛ kpaaŋ taa nɛ pɩɖɩɣzɩ ɛyaa nɛ pɔpɔzɩɣ se: Le ɛlɩ lɔŋ ɛnʋ ɛ-yɔɔ? Ɛzɩma ɛpɩzɩɣ nɛ ɛlakɩ pita lakasɩ nzɩ mbʋ?
40013055	Pɩtɛkɛ kuduyiŋ kanɖʋ pɩyalʋ lɛ yaa we? Pɩtɛkɛ e-ɖoo lɛ Maarɩɩ yaa we? Yakubu nɛ Yozɛɛfʋ nɛ Siimɔɔ nɛ Yuudi pɛtɛkɛ e-newaa abalɩn̄ɩma yaa we?
40013056	E-newaa halɩn̄ɩma fɛyɩ ɖɛ-hɛkʋ taa na? Le ɛlɩ pʋnɛ pɩ-tɩŋa payɩ pʋ-yɔɔ?
40013057	Pʋnɛ pʋ-yɔɔ lɛ, pekizi Yesu. Peeye Yesu heyi-wɛ se: Ɛsɔtɔm ɖɛzɩyʋ wɛʋ mbʋ yɔ, ɛ-tɛtʋ nɛ ɛ-ɖɩɣa pa-taa ɖeke paaɖʋʋ-ɩ hɩɖɛ.
40013058	Petetisi tisuu mbʋ yɔ, pʋ-yɔɔ yɔɔ lɛ, ɛtala pita lakasɩ sakɩyɛ peeye.
40014001	Alɩwaatʋ ndʋ tɩ-taa lɛ, Galilee egeetiye n̄ʋʋ tʋ Eroodi nɩ pɔyɔɔdɩ tɔm Yesu yɔɔ.
40014002	Peeye eheyi ɛ-tʋmlaɖaa se: Mɩɩsʋʋ sɔnzɩ laɖʋ Yohanɛɛsɩ femni sɩɖaa taa! Pʋ-yɔɔ yɔɔ, ɛpɩzɩɣ nɛ ɛlakɩ pita lakasɩ nzɩ mbʋ.
40014003	Toovenim lɛ, Eroodi keyebina nɛ pakpa Yohanɛɛsɩ nɛ pɔhɔkɩ nimee nɛ paɖʋ-ɩ salaka e-neu Filiipu halʋ Erodiyaasɩ yɔɔ.
40014004	Mbʋ pʋyɔɔ yɔ, Yohanɛɛsɩ keheyi-i se: Paɣtʋ taha-ŋ nʋmɔʋ se ŋkpaɣ-ɩ ɛzɩ n̄a-halʋ yɔ.
40014005	Eroodi n̄ɩnaɣ se ɛkʋ-ɩ ɛlɛ esewaɣ ɛyaa samaɣ mbʋ pʋyɔɔ yɔ, pa-tɩŋa pɔcɔŋaɣ nɩ Yohanɛɛsɩ ɛzɩ ɛsɔtɔm ɖɛzɩyʋ nɔɔyʋ yɔ.
40014006	Pɔtɔkaɣ Eroodi lʋlʋʋ kazandʋ lɛ, Erodɩyaasɩ pɛlɛ paa ɛyaa mba paaya-wɛ kazandʋ ɖeɖe yɔ, pɛ-ɛsɩndaa.
40014007	Peeye ɛkɛdɩnɩ Eroodi siŋŋ nɛ ɛɖʋ-ɩ tamaɣ nɛ eɖuuna se ɛhaɣ-ɩ mbʋ ɛpɔzʋʋ-ɩ yɔ.
40014008	E-ɖoo tasɩ-ɩ lɔŋ lɛ, ɛtɔ se: Ha-m n̄anaɣ taa Mɩɩsʋʋ sɔnzɩ laɖʋ Yohanɛɛsɩ n̄ʋʋ.
40014009	Mbʋ ɛpɔzaa yɔ, pɩwɛɛkɩ Eroodi laŋɩyɛ. Ɛlɛ, ɛ-agɔma yɔɔ nɛ ɛzɩma mbʋ eɖuunaa yɔ, pʋ-yɔɔ lɛ, ɛha nɔɔ se pɛcɛlɩ pɛlɛ ɛnʋ mbʋ ɛpɔzaa yɔ.
40014010	Peeye etiyi nɔɔyʋ nɛ ewolo nɛ ɛsɛtɩ Yohanɛɛsɩ ñʋʋ salaka taa.
40014011	Pɔkɔnɩ-ɩ n̄ʋʋ ŋgʋ n̄anaɣ taa nɛ ewoni ɛcɛlɩ pɛlɛ ɛnʋ, ɛlɛ ñowoni-kʋ nɛ ɛcɛlɩ e-ɖoo.
40014012	Yohanɛɛsɩ tɔmkpɛlɩkɩyaa wolo nɛ pakpaɣ e-tomnaɣ nɛ pepi. Pʋwayɩ powolo nɛ peheyi-tʋ Yesu.
40014013	Yesu nɩ tɔm ndʋ lɛ, ɛkʋyɩ peeye nɛ ɛkpa kpɩyʋʋ taa nɛ ɛɖɛɛ kɩcaʋ lakʋ taa ɖenɖe ɛyaa fɛyɩ yɔ. Ɛyaa samaɣ nɩ mbʋ lɛ, patɩŋa palɩɩ tɛtʋ ndɩ ndɩ taa nɛ pakpaɣ nɩŋgbanzɩ nɛ patɩŋ ɛ-wayɩ.
40014014	Yesu lɩnɩ kpɩyʋʋ taa nɛ etii lɛ, ɛmaɣnɩ samaɣ sɔsɔɔ nakɛyɛ. Kɔ-tɔm labɩ-ɩ pʋtɔdɩyɛ pɩŋŋ nɛ ɛla nɛ kʋdɔndɩnaa yɔɔ cɛ.
40014015	Pʋkɔm ɖanaɣ yɔɔ kpaagbaa lɛ, ɛ-tɔmkpɛlɩkɩyaa wolo ɛ-cɔlɔ nɛ peheyi-i se: Alɩwaatʋ tɛm ɖɛʋ ŋgʋ lakʋ taa ɖɩwɛɛ. Yebi-wɛ powolo haɖaa taa nɛ paya tɔɔnaɣ.
40014016	Yesu heyi-wɛ se: Pʋtɔpɔzɩ se pekpe. Mɩ-maɣmaɣ ɛha-wɛ tɔɔnaɣ nɛ pɔtɔɔ.
40014017	Ɛlɛ peheyi-i se: Kpɔnɔnaa kagbaanzɩ nɛ kpakpasɩ naalɛ ɖeke ɖɩwɛnɩ cɩnɛ.
40014018	Eheyi-wɛ se: Ɩkɔnɩ-m wɛ cɩnɛ.
40014019	Eheyi samaɣ se kacaɣ n̄ɩtʋ yɔɔ. Ɛkpaɣ kpɔnɔnaa kagbaanzɩ mba nɛ kpakpasɩ naalɛ nzɩ nɛ ɛkʋsɩ ɛ-ɛza ɛcɔnɩ ɛsɔdaa nɛ ɛsɛɛ pʋ-yɔɔ Ɛsɔ. Ɛlɛ ɛcɩyɩ kpɔnɔnaa nɛ ɛcɛlɩ ɛ-tɔmkpɛlɩkɩyaa nɛ paba n̄atayɩ ɛyaa samaɣ.
40014020	Patɩŋa pɔtɔɔ nɛ pahaɣ. Poku hɔɔlasɩ nzɩ sɩkazaa yɔ lɛ, pusu ɖɔkɩŋ hiu nɛ naalɛ.
40014021	Ŋgʋ mba paatɔwaa yɔ, abalaa kɛkpɛndɩ ɛzɩ 5000 yɔ. Patakalɩnɩ halaa nɛ piya.
40014022	Pʋwayɩ Yesu cɛyɩ ɛ- tɔmkpɛl ɩkɩyaa se pakpa kpɩyʋʋ taa. Eheyi-wɛ se pɛɖɛɛ-ɩ nɔɔ nɛ pɛtɛzɩ kidiiliŋ lɛɛkʋ yɔɔ. Eheyiɣ s amaɣ se kepke lɛ, ewolo.
40014023	Eyebi samaɣ nɛ kekpe lɛ, ɛkpa pʋʋ taa se ɛwɛɛ kɩcaʋ nɛ ɛsɛɛ Ɛsɔ. Pɩlɛdaa lɛ, ɛkɛwɛ e-ɖeke.
40014024	Kpɩyʋʋ n̄aatɛm wɛʋ lɩŋgamʋʋ hɛkʋ taa nɛ lɩm cɔzʋʋ-kʋ mbʋ pʋyɔɔ heɣlim makaɣ tuliŋa.
40014025	Pɩkɔm pɩma ɛzɩ ɖoo taa ñɩɣtʋ naadozo yɔɔ lɛ, Yesu kʋyɩ ɛɖɔŋ lɩm yɔɔ nɛ ewoki pɔ-cɔlɔ.
40014026	Ɛ-tɔmkpɛlɩkɩyaa na-ɩ ɛɖɔŋaɣ lɩm yɔɔ mbʋ lɛ, pa-laŋa maa nɛ papazɩ seluu nɛ pɔtɔŋ se: N̄azɩn̄azʋʋ na ! Sɔɔndʋ kakpa-wɛ siŋŋ nɛ pamakɩ kubusi.
40014027	Peeye Yesu tɩyɔɔdɩnɩ-wɛ nɛ ɛtɔ se: Ɩɖɔkɩ mɩ-tɩ kpam! Ma na. Sɔɔndʋ ɛtaakpa-mɩ.
40014028	Pɩyɛ cosi-i nɛ ɛtɔ se: Kɩbaɣ lʋ, ye pɩkɛ n̄a toovenim yɔ, ŋyele nɛ mɔnɖɔ lɩm yɔɔ nɛ makatɩ-ŋ.
40014029	Eheyi-i se: Kɔɔ! Peeye Pɩyɛ lɩ kpɩyʋʋ taa nɛ ɛɖɔŋ lɩm yɔɔ se ɛkatɩ Yesu.
40014030	Ɛlɛ sɔɔndʋ kpa-ɩ mbʋ pʋyɔɔ yɔ, ɛnawa se heɣlim makaɣ ɖoŋ. Ɛpazɩ lɩm tɛɛ sʋʋ lɛ, ɛma kubuka nɛ ɛtɔ se: Kɩbaɣlʋ, ya ma-n̄ʋʋ.
40014031	Peeye Yesu tisezaa nɛ ɛkpa e-nesi taa nɛ ɛtɔ se: Lidaʋ n̄ɩɩ tʋ n̄a, pɩlabɩ ɛzɩma nɛ ŋpʋtɩ n̄a-taa?
40014032	Pakpa kpɩyʋʋ taa nɛ heɣlim yele mabʋ.
40014033	Mba paawɛ kpɩyʋʋ taa yɔ, poluŋ Yesu tɛɛ nɛ pɔtɔŋ se: Toovenim, n̄a lɛ Ɛsɔ Pɩyalʋ.
40014034	Pɛtɛzɩ lɩŋgamʋʋ lɛ, patalɩ Jenezaarɛɛtɩ ɛjaɖɛ taa.
40014035	Peeye ɛyaa sɩm-ɩ lɛ, petiyi ɛyaa egeetiye nɖɩ ɖɩ-tɩŋa ɖɩ-taa se peheyi se ewobi peeye. Ɛlɛ pakpaɣ kʋdɔndɩnaa tɩŋa nɛ pɔkɔnɩ ɛ-cɔlɔ.
40014036	Petendi-i se eyele nɛ potukuni e-toko sɔsɔʋ nɔsɩ. Mba patɩŋa payɩ potukaɣ ni-kʋ yɔ, pɔ-yɔɔ cɛkaɣ.
40015001	Paɣtʋ wɩlɩyaa nɛ Farɩsɩ ɛgbɛyɛ taa nabɛyɛ palɩnɩ mbʋ Yeruusalɛm nɛ powolo pekpeɣli Yesu cɔlɔ.
40015002	Patalaa lɛ, pɔpɔzɩ-ɩ se: Pɩlabɩ ɛzɩma nɛ ñɔ-tɔmkpɛlɩkɩyaa maanɩ caanaʋ sɔnzɩ yɔɔ? Paasaŋɩɣ pe-nesi pʋcɔ nɛ pɔtɔkɩ tɔɔnaɣ.
40015003	Peeye ecosi-wɛ nɛ ɛtɔ se: Nɛ mɩ yɔ, pɩlabɩ ɛzɩma nɛ mɩ-sɔnzɩ yɔɔ lɛ, ɩɩn̄aŋ Ɛsɔ paɣtʋ?
40015004	Ɛsɔ ɖʋ paɣtʋ se: Ɖʋ n̄a-caa nɛ n̄o-ɖoo hɩɖɛ. Weyi ɛyɔɔdʋʋ tɔm ɛzaɣtʋ ɛ-caa yaa e-ɖoo yɔɔ yɔ, pʋwɛɛ se pakʋ-ɩ.
40015005	Ɛlɛ, mɩ mɩtɔŋ se: Ye nɔɔyʋ eheyi ɛ-caa yaa e-ɖoo se: “Mbʋ pɩɩwɛɛ se mankpaɣ nɛ masɩnɩ-ŋ yɔ, maha-pʋ Ɛsɔ” yɔ,
40015006	pɩtɛkɛnɩ-ɩ kɩcɛyʋʋ se ɛtasɩ hɩɖɛ ɖʋʋ ɛ-caa yaa e-ɖoo. Mbʋ ɩkpakɩɣ mɩ-sɔnzɩ nɛ ɩwɛɛkɩɣnɩ Ɛsɔ paɣtʋ.
40015007	Pɩ-tɛɛ nɛ pʋ-yɔɔ ñɩma mɩ, ɛsɔtɔm ɖɛzɩyʋ Ezayii yɔɔdɩ camɩyɛ mɩ-yɔɔ.
40015008	Ɛtɔm se: Ɛyaa panɛ, pɔ-nɔsɩ taa yem pɔn̄ɔtɩɣnɩ-m, po-ndomee yɔɔ yem paɖʋʋ-m hɩɖɛ ɛlɛ pa-laŋa posini-m.
40015009	Falaa yem poluŋuu mɛn-tɛɛ. Toovenim mbʋ pʋyɔɔ yɔ, tɔm ndʋ pawɩlɩɣ yɔ, tɩkɛ ɛyaa paɣtʋ yem.
40015010	Ɛya samaɣ lɛ, eheyi-kɛ se: Iwelesi nɛ ɩnɩɩ.
40015011	Mbʋ pipisiɣ ɛyʋ yɔ, pɩtɛkɛ mbʋ pɩsʋʋ ɛ-nɔɔ taa yɔ. Ɛlɛ, mbʋ pɩlɩɣnɩ ɛyʋ nɔɔ taa yɔ, mbʋ pisiɣni-i.
40015012	Peeye ɛ-tɔmkpɛlɩkɩyaa n̄ɔtɩnɩ-ɩ nɛ peheyi-i se: Ŋnawa se ŋɖʋ ɖɩwɩzɩyɛ Farɩsɩ n̄ɩma alɩwaatʋ ndʋ panɩ tɔm ndʋ yɔ yaa we?
40015013	Ecosi nɛ ɛtɔ se: Tɩʋ ŋgʋ man-Caa tɔsɔ-kʋ yɔ, ɛkaɣ-kʋ kpɛzʋʋ.
40015014	Iyebi-wɛ. Pɛkɛ yʋlʋmaa mba pɔhɔŋ yʋlʋmaa lɛlaa yɔ. Ye yʋlʋm ɛhɔŋ yʋlʋm lɛlʋ yɔ, pa-naalɛ pɔtɔlɩɣ pɔʋ taa.
40015015	Pɩyɛ cosi-i nɛ ɛtɔ se: Lɩzɩ-ɖʋ eduuye nɖɩ ɖɩ-tɔbʋʋ.
40015016	Yesu tɔ se: Mɩ-ɖɔɖɔ, halɩ nɛ sɔnɔ ɩɩnɩɣ pʋ-tɔbʋʋ na?
40015017	Ɩtanɩɩ se mbʋ pɩtɩŋa payɩ pʋsʋʋ ɛyʋ nɔɔ taa yɔ, pitiki e-lotu taa nɛ pʋwayɩ ewolo nɛ ɛlɩɩ awayɩ yaa we?
40015018	Ɛlɛ ndʋ tɩlɩɣnɩ ɛyʋ nɔɔ taa yɔ, ɛ-laŋɩyɛ taa tɩlɩɣna. Mbʋ pisiɣni-i.
40015019	Ɛyʋ laŋɩyɛ taa lɩmaɣza kɩdɛkɛda nɛ ɛyaa kʋʋ nɛ hayitu nɛ acɛyɛ nɛ mɩlɩm nɛ ɛyaa taa cɛtɩnaʋ nɛ ɛyaa tɔm yɔɔdʋʋ palɩɣna.
40015020	Pʋnɛ pipisiɣni ɛyʋ. Ɛlɛ ye ŋtasaŋ n̄e-nesi pʋcɔ nɛ ŋtɔkɩ yɔ, piipisiɣ-ŋ.
40015021	Yesu kʋyɩ peeye nɛ ewolo Tiiri nɛ Sidɔɔ pa-ageeta taa.
40015022	Ɛtalaa lɛ, Kanaanɩ halʋ nɔɔyʋ, weyi ɛkɛwɛ peeye yɔ, ewolo ɛ-cɔlɔ nɛ ɛma kubuka nɛ eheyi-i se: Kɩbaɣlʋ, Daaviidi sayɩ, na man-pʋtɔdɩyɛ. Mɛn-pɛlɛ wɛnɩ eleeu nɔɔyʋ nɛ ɛnazɩɣ-ɩ siŋŋ.
40015023	Ɛlɛ etocosi-i natʋyʋ. Ɛ-tɔmkpɛlɩkɩyaa n̄ɔn̄ɔtɩnɩ-ɩ nɛ pentendi-i se: Ɖɔɔnɩ halʋ ɛnʋ mbʋ pʋyɔɔ yɔ, ɛwɛɛ nɛ ɛtɩŋɩɣ ɖa-wayɩ nɛ ɛmakɩ kubusi.
40015024	Yesu cosi-i nɛ ɛtɔ se: Ɛsɔ tiyi-m Izrɛɛlɩ heyisi nzɩ sileba yɔ, si-ɖeke sɩ-cɔlɔ na.
40015025	Ɛlɛ halʋ ɛnʋ ɛkɔɔ nɛ eluŋ ɛ-tɛɛ nɛ ɛtɔ se: Kɩbaɣlʋ, sɩnɩ-m!
40015026	Ecosi nɛ ɛtɔ se: Pɩfɛyɩ ɖeu se pakpaɣ piya tɔɔnaɣ nɛ pɛpɛɖɩ hayisi.
40015027	Halʋ ɛnʋ ɛtɔ se: Toovenim Kɩbaɣlʋ, ɛlɛ hayisi maɣmaɣ tɔzʋʋ mbʋ pɩtɔlʋʋ sɩ-caa taabɩlɩ tɛɛ yɔ nɛ sɩtɔkɩ.
40015028	Peeye Yesu cosaa nɛ ɛtɔ se: Halʋ n̄a, n̄e-lidaʋ paɣlaa! Pɩla ɛzɩ n̄e-liu wɛʋ yɔ. Nɛ Ɛsɔ la nɛ ɛ-pɛlɛ yɔɔ cɛ alɩwaatʋ ndʋ tɩ-taa.
40015029	Yesu kʋyɩ peeye nɛ ewolo Galilee lɩŋgamʋʋ nɔɔ. Ɛtalaa lɛ, ɛkpa pʋʋ nakʋyʋ yɔɔ nɛ ɛcaɣ.
40015030	Samaɣ sɔsɔɔ nakɛyɛ kɔm ɛ-cɔlɔ. Talatɩnaa nɛ yʋlʋmaa nɛ kaayɔɔdasɩ nɛ mba pe-nesi camaa yɔ nɛ kʋdɔndɩnaa lɛlaa sakɩyɛ kɛwɛ kɛ-hɛkʋ taa. Paakɔnɩ-wɛ nɛ pasɩɩ Yesu naŋgbanzɩ tɛɛ nɛ ɛla nɛ pɔ-yɔɔ cɛ.
40015031	Ɛyaa nawa se kaayɔɔdasɩ yɔɔdaɣ nɛ mba pe-nesi camaa yɔ, pɔ-yɔɔ cɛba nɛ talatɩnaa ɖɔŋaɣ camɩyɛ nɛ yʋlʋmaa naɣ aɣ lɛ, pɩɖɩɣzɩ-wɛ. Ɛlɛ pasaŋ Izrɛɛlɩ Ɛsɔ.
40015032	Yesu ya ɛ-tɔmkpɛlɩkɩyaa nɛ eheyi-wɛ se: Ɛyaa panɛ, pɛwɛ-m pʋtɔdɩyɛ. Ɩcɔnɩ ɩna, kɩyakɩŋ naadozo yɔ, pɛwɛʋ mɔn-cɔlɔ nɛ pɛfɛyɩnɩ nabʋyʋ se pɔtɔɔ yɔ. Maan̄ɩnɩɣ se meyebi-wɛ nɛ pekpemni n̄ɔɔsɩ. Pɩtɩtɩlɩ yɔ, pɛ-ɛza yɔɔ piyiɣ nɛ pɔtɔlɩ nʋmɔʋ taa.
40015033	Ɛ-tɔmkpɛlɩkɩyaa pɔzɩ-ɩ se: Le ɖɩnaɣ lakʋ kʋnɛ kɩ-taa tɔɔnaɣ nɛ ɖɩcɛlɩ samaɣ sɔsɔɔ kanɛ yɔ?
40015034	Peeye Yesu pɔzɩ-wɛ se: Kpɔnɔnaa ɛzɩma ɩwɛna? Pocosi-i se: Ɖɩwɛnɩ kpɔnɔnaa lʋbɛ nɛ kpakpasɩ cikpesi nasɩyɩ pazɩ.
40015035	Eheyi samaɣ se kacaɣ tataa.
40015036	Ɛlɛ ɛkpaɣ kpɔnɔnaa lʋbɛ mba nɛ kpakpasɩ nzɩ nɛ ɛsɛɛ Ɛsɔ pʋ-yɔɔ nɛ ɛcɩyɩ nɛ ɛcɛlɩ ɛ-tɔmkpɛlɩkɩyaa nɛ paba tayɩ samaɣ.
40015037	Pa-tɩŋa pɔtɔɔ nɛ pahaɣ. Pɛtɛm tɔɔʋ lɛ, pekpeɣ li hɔɔlasɩ nzɩ sɩkazaa yɔ nɛ pusu ɖɔkɩŋ lʋbɛ.
40015038	Ɛyaa mba paatɔwaa yɔ, pa-taa abalaa kɛkpɛndɩ ɛzɩ ɛyaa 4000 mbʋ yɔ. Patakalɩnɩ halaa nɛ piya.
40015039	Ɛɖɔɔnɩ samaɣ se kekpe lɛ, ɛkpa kpɩyʋʋ taa nɛ ewolo Magdanɩ haɖaa hɔɔlɩŋ taa.
40016001	Farɩsɩ ñɩma nɛ Saduki n̄ɩma pɔkɔm Yesu cɔlɔ se patakɩ-ɩ nɛ pana. Peheyi-i se ɛwɩlɩ-wɛ kawɩlaɣ nakɛyɛ, ŋga kalɩnɩ ɛsɔdaa yɔ.
40016002	Eheyi-wɛ se: Pɩn̄ɔtɩɣnɩ ɖanaɣ lɛ, ɩtɔŋ se: Alɩwaatʋ wɛɣ camɩyɛ mbʋ pʋyɔɔ yɔ, ɛsɔdaa sɛwa.
40016003	Tanaŋ cu lɛ, ɩtɔŋ se: Sɔnɔ tɛʋ nɩɣ mbʋ pʋyɔɔ ɛsɔdaa sɛwa nɛ pʋwɛɛ yuulee. Pɩ-tɛɛ nɛ pʋ-yɔɔ n̄ɩma mɩ! Ɩsɩm ɛsɔdaa wɛtʋ tɔbʋʋ camɩyɛ ɛlɛ ɩɩsɩŋ kawɩlasɩ alɩwaatʋ.
40016004	Alɩwaatʋ tʋnɛ tɩ-taa ɛyaa kɩtɛkɛdɩŋ nɛ mba peyebi Ɛsɔ nɛ poluŋuu lɛɛbʋ tɛɛ yɔ, pan̄ɩnɩɣ se pawɩlɩ-wɛ kawɩlasɩ nɛ pana. Ɛsɔtɔm ɖɛzɩyʋ Yonaasɩ kawɩlaɣ ɖeke pakaɣ -wɛ wɩlʋʋ. Peeye eyebi-wɛ nɛ ɛɖɛɛ.
40016005	Yesu tɔmkpɛlɩkɩyaa kɔsɔwa nɛ patakpaɣ kpɔnɔnaa alɩwaatʋ ndʋ pɛtɛzɩ lɩŋgamʋʋ kidiiliŋ lɛɛkʋ yɔɔ yɔ.
40016006	Yesu heyi-wɛ se: Heyi ! Ɩkpa mɩ-tɩ ɖeu nɛ Farɩsɩ ñɩma nɛ Saduki n̄ɩma pɔ-kpɔnɔ kɔyɛ.
40016007	Ɛlɛ papazɩ ɖama yɔɔdɩnaʋ nɛ pɔtɔŋ se: Ɖɩtakpaɣ kpɔnɔnaa yɔ ɛyɔɔdʋʋ mbʋ.
40016008	Yesu nawa se pɔyɔɔdaɣnɩ ɖama mbʋ lɛ, ɛpɔzɩ-wɛ se: Lidaʋ n̄ɩɩ tɩnaa mɩ, pɩlabɩ ɛzɩma nɛ ɩhɔŋnɩ ɖama tɔm? Ɩtakpaɣ kpɔnɔnaa yɔɔ yɔɔ, yaa we?
40016009	Ɩtatɩɩnɩda ɖɔɖɔ? Ɩɩtɔzʋʋ kpɔnɔnaa kagbaanzɩ mba ɩtayɩ abalaa 5000 nɛ ɖɔkɩŋ weyi pɩkazaa nɛ ɩkpaɣ yɔ yaa we?
40016010	Ɩɩtɔzʋʋ abalaa 4000 nɛ kpɔnɔnaa lʋbɛ mba ɩtayaa nɛ ɖɔkɩŋ weyi ɩ-taa ɩkpaɣ hɔɔlasɩ nzɩ sɩkazaa yɔ, yaa we?
40016011	Pɩlabɩ ɛzɩma nɛ ɩɩnɩɣ pɩ-tɔbʋʋ se pɩtɛkɛ kpɔnɔ yɔɔ mɔyɔɔdɩnɩ-mɩ? Ɩkpa mɩ-tɩ nɛ Farɩsɩ n̄ɩma nɛ Saduki n̄ɩma pɔ-kpɔnɔ kɔyɛ.
40016012	Peeye panɩwa se ɛtaayɔɔdʋʋ se pakpa pa-tɩ nɛ kpɔnɔ kɔyɛ. Ɛlɛ eheyi-wɛ se pakpa pa-tɩ nɛ mbʋ Farɩsɩ n̄ɩma nɛ Saduki n̄ɩma pawɩlaɣ yɔ.
40016013	Pʋwayɩ Yesu nɛ ɛ-tɔmkpɛlɩkɩyaa patalɩ Sezaaree-Filiipu hɔɔlʋʋ taa. Ɛpɔzɩ ɛ-tɔm kpɛlɩkɩyaa se: Ɛyaa tɔŋ se Ɛyʋ Pɩyalʋ ma lɛ anɩ?
40016014	Pocosi-i se: Nabɛyɛ tɔŋ se n̄a lɛ Mɩɩsʋʋ sɔnzɩ laɖʋ Yohanɛɛsɩ nɛ lɛlaa se n̄a lɛ Elii nɛ lɛlaa ɖɔɖɔ se n̄a lɛ Yeremiya yaa Ɛsɔ tɔm ɖɛsɩyaa taa nɔɔyʋ.
40016015	Eheyi-wɛ se: Nɛ mɩ yɔ, mɩtɔŋ se ma lɛ anɩ?
40016016	Siimɔɔ Pɩyɛ cosi nɛ ɛtɔ se: N̄a lɛ Meesiya, Ɛsɔ weyi ɛ nɛ ɛ-ɛza yɔ, ɛ-Pɩyalʋ.
40016017	Yesu cosi-i nɛ ɛtɔ se: Yonaasɩ pɩyalʋ Siimɔɔ, ŋhiɣ n̄a-tɩ, mbʋ pʋyɔɔ yɔ, pɩtɛkɛ ɛyʋ nɔɔyʋ lɩzɩnɩ pʋnɛ nɛ ɛwɩlɩ-ŋ ɛlɛ, man-Caa weyi ɛwɛ ɛsɔdaa yɔ.
40016018	Nɛ ma meheyiɣ-ŋ se n̄a lɛ Pɩyɛ nɛ mankaɣ mɛ-Ɛgbɛyɛ maʋ pɩyɛ nɖɩ ɖɩ-yɔɔ. Sɩm ɖoŋ ɛɛkaɣ-ɖɩ wabʋ.
40016019	Mankaɣ-ŋ ɛsɔdaa kewiyaɣ nɔnɔɔ n̄ɩma cɛlʋʋ. Mbʋ ŋkaɣ tataa cɩnɛ tam yɔ, pakaɣ-pʋ tam ɛsɔdaa. Mbʋ ŋkaɣ tataa cɩnɛ yɛɖʋʋ yɔ, pakaɣ-pʋ yɛɖʋʋ ɛsɔdaa.
40016020	Peeye ɛpaɣ ɛ-tɔmkpɛlɩkɩyaa se pataaheyi nɔɔyʋ se ɛnʋ lɛ Meesiya.
40016021	Kpaɣnɩ alɩwaatʋ ndʋ Yesu pazɩ ɛ-tɔmkpɛlɩkɩyaa yɔɔdɩnaʋ nɛ ɛwɩlɩɣ-wɛ se pʋwɛɛ se ewolo Yeruusalɛm tɛtʋ taa. Pʋwɛɛ se Yuda ñɩma sɔsaa nɛ Ɛsɔ layaa sɔsaa nɛ paɣtʋ wɩlɩyaa paɖʋ-ɩ kʋnɔŋ siŋŋ. Pʋwɛɛ se pakʋ-ɩ nɛ efemni sɩɖaa taa kɩyakɩŋ naadozo wiye.
40016022	Pɩyɛ yaa-ɩ nɛ ɛkɛzɩ-ɩ nɛ kɩjaʋ nɛ ɛkalɩ-ɩ nɛ ɛtɔŋ se: Kɩbaɣ lʋ, Ɛsɔ ehuuzi n̄ɔ-yɔɔ! Nabʋyʋ ɛɛlakɩ-ŋ kaʋ.
40016023	Peeye Yesu kisaa nɛ eheyi Pɩyɛ se: Ɖɛɛ mɔ-yɔɔ Satanɩ! Ŋwɛɛ ŋn̄ɩkɩ-m kpaca mbʋ pʋyɔɔ yɔ, n̄a-lɩmaɣza tɛkɛ Ɛsɔ ñɩna, ɛyaa ñɩna akɛnaa.
40016024	Peeye Yesu heyi ɛ-tɔmkpɛlɩkɩyaa se: Ye nɔɔyʋ liu ɛwɛɛ se ɛtɩŋɩɣ ma-wayɩ yɔ, pʋwɛɛ se ekizi ɛ-tɩ nɛ ɛkpaɣ ɛ-kaamaŋkaɣ nɛ ɛtɩŋ ma-wayɩ.
40016025	Weyi ɛn̄ɩnɩɣ se ehiɣ e-wezuu yɔ, ɛkaɣ-kʋ lesuu, ɛlɛ weyi elesiɣ e-wezuu mɔ-yɔɔ yɔ, ɛkaɣ-kʋ hiɣu.
40016026	Ye ɛyʋ ehiɣ kedeŋa kanɛ ka-tɩŋa payɩ nɛ elesi e-wezuu lɛ, pʋwazɩɣ-ɩ we? Ɛbɛ ɛyʋ pɩzɩɣ ɛkpaɣ ɛlɛɣzɩ e-wezuu lone taa?
40016027	Toovenim, mbʋ pʋyɔɔ yɔ, ɛyʋ Pɩyalʋ kaɣ kɔm ɛ-Caa koboyaɣ taa. Ɛ nɛ Ɛsɔ tiyiyaa pakaɣnɩ kɔm. Peeye lɛ, ɛhɛyɩɣ paa weyi mbʋ ɛlaba yɔ, pu-lone taa.
40016028	Toovenim lɛ, meheyiɣ-mɩ se mba pɛwɛ cɩnɛ yɔ, pa-taa lɛlaa naɣ Ɛyʋ Pɩyalʋ kɔm e-kewiyaɣ taa pʋcɔ nɛ pasɩ.
40017001	Kɩyakɩŋ loɖo ɖɛwa lɛ, Yesu yaa Pɩyɛ nɛ Yakubu nɛ e-neu Yohanɛɛsɩ nɛ ɛ nɛ wɛ pakpa pʋʋ sɔsɔʋ nakʋyʋ yɔɔ pe-ɖeke.
40017002	Peeye Yesu lɛɣzɩ pɛ-ɛsɩndaa nɛ ɛ-ɛsɩndaa n̄ɩlɩnzɩɣ ɛzɩ wɩsɩ yɔ. E-wondu hʋlʋmɩ layɩ layɩ nɛ tɩñɩlɩnzɩɣ ɛzɩ n̄alɩmɩyɛ yɔ.
40017003	Peeye Mooyiizi nɛ Elii palɩ pɔ-yɔɔ nɛ pa nɛ Yesu pɔyɔɔdʋʋ.
40017004	Pɩyɛ kpaɣ tɔm nɛ eheyi Yesu se: Kɩbaɣlʋ, pʋwɛ ɖeu pɩŋŋ se ɖɩwɛɛ cɩnɛ. Ye ŋn̄ɩnɩɣ yɔ, ɖɩpɩzɩɣ nɛ ɖisiɣ kɩɖanɖɩŋ naadozo, ñalɛɛkʋ, Mooyiizi lɛɛkʋ nɛ Elii lɛɛkʋ.
40017005	Ɛyɔɔdaɣ mbʋ lɛ, ɛsɔmɩnʋʋ kɩn̄ɩlɩzʋʋ nakʋyʋ kɔɔ nɛ kihuuzi pɔ-yɔɔ. Ɛlɛ pɩyɔɔdɩnɩ ɛsɔmɩnʋʋ ŋgʋ kɩ-tɛɛ se: Ɛnɛ lɛ man-Pɩyalʋ kʋsɔɔlʋ weyi ɛkɛdɩnɩ-m pɩŋŋ yɔ. Ɩnɩnɩ-ɩ.
40017006	Tɔmkpɛlɩkɩyaa mba, panɩ mbʋ lɛ, sɔɔndʋ kpa-wɛ siŋŋ nɛ pɔtɔlɩ tataa papa pɛ-ɛza nɛ tɛtʋ.
40017007	Yesu wobi pɔ-cɔlɔ nɛ etukini-wɛ nɛ ɛtɔ se: Ɩkʋyɩ, sɔɔndʋ ɛtaakpa-mɩ.
40017008	Pakʋsɩ pɛ-ɛza nɛ pɔcɔna lɛ, panaɣ Yesu ɖeke.
40017009	Pakʋyɩ pʋʋ yɔɔ nɛ petiki lɛ, Yesu paɣ-wɛ nɛ ɛtɔŋ se: Itaaheyi nɔɔyʋ mbʋ ɩnawa yɔ nɛ pʋkɔɔ pɩsɩnɩ kɩyakʋ ŋgʋ Ɛyʋ Pɩyalʋ femni sɩɖaa taa yɔ.
40017010	Peeye ɛ-tɔmkpɛlɩkɩyaa kpaɣ tɔm nɛ pɔpɔzɩɣ-ɩ se: Pɩlabɩ ɛzɩma paɣtʋ wɩlɩyaa tɔŋ se pʋwɛɛ se Elii ɛlɛyɩ kɔm yɔ?
40017011	Yesu cosi-wɛ nɛ ɛtɔŋ se : Toovenim lɛ, Elii kɔŋ nɛ ɛɖaɣnɩ pɩ-tɩŋa camɩyɛ.
40017012	Ɛlɛ meheyiɣ -mɩ se: Elii tɛm kɔm, ɛlɛ, ɛyaa tasɩmɩ-ɩ nɛ palabɩ-ɩ mbʋ pɔsɔɔlaa yɔ. Mbʋ ɖɔɖɔ pakaɣ Ɛyʋ Pɩyalʋ kʋñɔŋ ɖʋʋ siŋŋ.
40017013	Peeye ɛ-tɔmkpɛlɩkɩyaa nɩ pɩ-taa se Mɩɩsʋʋ sɔnzɩ laɖʋ Yohanɛɛsɩ yɔɔ tɔm ɛyɔɔdaɣ.
40017014	Petibini pʋʋ yɔɔ nɛ patalɩ ɖenɖe samaɣ kɛwɛɛ yɔ lɛ, abalʋ nɔɔyʋ n̄ɔtɩnɩ Yesu nɛ eluŋ ɛ-tɛɛ.
40017015	Ɛlɛ ɛtɔ se: Kɩbaɣlʋ, na man-pɩyalʋ pʋtɔdɩyɛ. Abom kpa-ɩ nɛ pɩcɛyɩɣ-ɩ pɩŋŋ. Ɛɛlaɣ zɩɣ tɔlʋʋ miŋ nɛ lɩm pa-taa.
40017016	Mɔkɔnɩ-ɩ n̄ɔ-tɔmkpɛlɩkɩyaa cɔlɔ, ɛlɛ, patapɩzɩ nɛ pala nɛ ɛ-yɔɔ cɛ.
40017017	Peeye Yesu pɩsɩnɩ-wɛ se: Ɩkɛ ɛyaa mba petetisi yɔ nɛ kɩdɛkɛdɩŋ. Mɛwɛɣ mɩ-cɔlɔ nɛ pɩsɩnɩ kɩyakʋ ŋgʋ? Mankatɩɣ-mɩ nɛ pɩsɩnɩ alɩwaatʋ ndʋ? Ɩkɔnɩ-m ɩ cɩnɛ.
40017018	Yesu kalɩ eleeu nɛ ɛlɩɩ ɛ-taa. Mbʋ Yesu laba nɛ ɛ-yɔɔ cɛ alɩwaatʋ ndʋ tɩ-taa.
40017019	Yesu tɔmkpɛlɩkɩyaa kɛzɩ-ɩ nɛ kɩjaʋ nɛ pɔpɔzɩ-ɩ se: Pɩlabɩ ɛzɩma nɛ ɖɩtapɩzɩ nɛ ɖɩɖɔɔnɩ-ɩ?
40017020	Yesu heyi-wɛ se: Itetisi yɔɔ, ɩtapɩzɩ. Toovenim lɛ, meheyiɣ-mɩ se, ye ɩɩwɛnɩ lidaʋ ɛzɩ piye nɖɩ ɖɩkɩlɩ kɔzʋʋ yɔ yɔ, ɩpɩzaɣ se iheyi pʋʋ kʋnɛ se: Kpɛzɩ cɩnɛ nɛ ŋwolo ŋsɩŋ peeye yɔ. Nɛ kɩla mbʋ ɖɔɖɔ. Nabʋyʋ taawɛɛ se ɩɩpɩzɩɣ nɛ ɛla-pʋ.
40017021	Ɛlɛ, papɩzɩɣ nɛ palɩzɩ eleeu ɛnɛ yɔ alɩwaatʋ ndʋ patɩmɩɣnɩ Ɛsɔ nɛ pɔhɔkɩɣ nɔɔ yɔ, pi-ɖeke.
40017022	Paawɛ Galilee egeetiye taa lɛ, Yesu heyi-wɛ se: Piileɖuu pakpakɩɣ Ɛyʋ Pɩyalʋ nɛ paɖʋzɩ ɛyaa nesi tɛɛ.
40017023	Paba n̄akʋʋ-ɩ nɛ efemni sɩɖaa taa kɩyakɩŋ naadozo wiye. Panɩ mbʋ lɛ, pa-laŋa wɛɛkɩ.
40017024	Yesu nɛ ɛ-tɔmkpɛlɩkɩyaa patalɩ Kapɛrnayum tɛtʋ taa lɛ, Ɛsɔ ɖɩɣa taa lambuu mʋyaa wolo Pɩyɛ cɔlɔ nɛ pɔpɔzɩ-ɩ se: Mɩ-wɩlɩyʋ ɛɛhɛyɩɣ Ɛsɔ ɖɩɣa taa lambuu yaa we?
40017025	Ɛtɔ se: Ɛɛɛ, ɛhɛyɩɣ. Ɛsʋ ɖɩɣa lɛ, Yesʋ lɛyɩ tɔm kpaɣʋ nɛ ɛpɔzɩ-ɩ se: Ŋmaɣzɩɣ se we, Siimɔɔ? Mba cɔlɔ kedeŋa kanɛ kɔ-yɔɔ awiya mʋʋ lambuu? Tɛtʋ n̄ɩma cɔlɔ yaa agɔma cɔlɔ pamʋʋ-kʋ?
40017026	Pɩyɛ tɔ se: Agɔma cɔlɔ. Yesu heyi-i se: Ye mbʋ, pʋtɔpɔzɩ se tɛtʋ n̄ɩma ɛhɛyɩ-kʋ.
40017027	Ɛlɛ, ɖɩɩn̄ɩnɩɣ se ɖɩɖʋ ɛyaa panɛ ɖɩwɩzɩyɛ. Wolo lɩŋgamʋʋ taa nɛ ŋlɔ kolaɣ. Kpakpayaɣ ŋga ŋcalɩɣ kpaʋ yɔ, haa kɔ-nɔɔ, ŋmakɩnɩ liidiye nɖɩ pʋpɔzɩɣ yɔ. Kpaɣ-ɖɩ nɛ ŋwolo nɛ ŋhɛyɩ ma nɛ-ŋ ɖɔ-yɔɔ.
40018001	Al ɩwaatʋ ndʋ tɩ-taa, Yesu tɔmkpɛlɩkɩyaa wobi ɛ-cɔlɔ nɛ pɔpɔzɩ-ɩ se: Ye mbʋ, akɩlɩ sɔsɔtʋ ɛsɔdaa kewiyaɣ taa?
40018002	Peeye Yesu ya pɩɣa cikpelaɣ nakɛyɛ nɛ ɛsɩɩ-kɛ pɛ-hɛkʋ taa.
40018003	Ɛtɔ se: Meheyiɣ-mɩ toovenim taa se ye ɩtɩpɩsɩnɩ mɩ-tɩ Ɛsɔ yɔɔ nɛ ɩwɛɛ ɛzɩ piya cikpesi yɔ, ɩɩkaɣ ɛsɔdaa kewiyaɣ taa sʋʋ.
40018004	Pʋ-yɔɔ yɔɔ, weyi eluzuu ɛ-tɩ nɛ ɛwɛɛ ɛzɩ pɩɣa cikpelaɣ kanɛ yɔ ɛnʋ kɩlɩɣnɩ sɔsɔtʋ ɛsɔdaa kewiyaɣ taa.
40018005	Ɛyʋ weyi ɛmʋʋ pɩɣa cikpelaɣ nakɛyɛ ɛzɩ kanɛ yɔ, ma-hɩɖɛ taa yɔ, ma ɛmʋwa.
40018006	Ɛlɛ, ye nɔɔyʋ eyeba nɛ piya cikpesi nzɩ sitisi mɔ-yɔɔ yɔ, sɩ-taa nakɛyɛ la kɩwɛɛkɩm yɔ, pɩkɩlɩ-ɩ weewee se paɖɩ e-liu nɛ namɩyɛ nɛ potuzi-i pɛpɛɖɩ teŋgu taa pitisi-i lim tɛɛ nɛ ɛn̄ɔɔ lɩm nɛ ɛsɩ.
40018007	Pʋtɔɔ kedeŋa yɔɔ ɛyaa mbʋ piyeki se ɛyaa ɛla kɩwɛɛkɩm yɔ, pʋ-yɔɔ! Toovenim mbʋ pʋyɔɔ yɔ, pʋwɛɛ se mbʋ piyeki se ɛyaa ɛla kɩwɛɛkɩm yɔ, pʋwɛɛ. Ɛlɛ, pʋtɔɔ ɛyʋ weyi ɛ-yɔɔ pɩtɩŋɩɣna yɔ.
40018008	Ye n̄e-nesi yaa n̄a-nɩŋgbaŋaɣ eyekina se ŋtɔlɩ kɩwɛɛkɩm taa yɔ, sɛtɩ nesi nzɩ yaa nɩŋgbaŋaɣ ŋga nɛ ŋlɔ poliŋ. Pɩkɩlɩ ɖeu se ŋwɛnɩ nesi kʋɖʋmsɩ yaa nɩŋgbaŋaɣ kʋɖʋmaɣ nɛ ŋsʋʋ wezuu taa ɛzɩ ŋŋwɛnɩ nesi naalɛ yaa nɩŋgbanzɩ naalɛ nɛ pɛpɛɖɩ-ŋ tam tam miŋ taa.
40018009	Ye n̄ɛ-ɛzɩyɛ eyekina nɛ ŋtɔlɩɣ kɩwɛɛkɩm taa yɔ, hɔɔzɩ-ɖɩ nɛ ŋlɔ poliŋ. Pɩkɩlɩ ɖeu se ŋwɛnɩ ɛzɩyɛ kʋɖʋmɖɩyɛ nɛ ŋsʋʋ wezuu taa ɛzɩ ŋŋwɛnɩ ɛza naalɛ nɛ pɛpɛɖɩ-ŋ Gehenna miŋ taa.
40018010	Ɩkpa mɩ-tɩ se itaaniɣzi ɛyaa cikpema panɛ pa-taa nɔɔyʋ. Meheyiɣ-mɩ se pɛ-Ɛsɔ tiyiyaa naɣ man-Caa weyi ɛwɛ ɛsɔdaa yɔ, ɛ-ɛsɩndaa.
40018011	Ɛyʋ Pɩyalʋ kɔma se ɛya mba peleba yɔ, pa-n̄ʋʋ.
40018012	Ɩmaɣzɩɣ se ye nɔɔyʋ ɛwɛnɩ heŋ mɩnʋʋ nɛ ɩ-taa kʋɖʋm le, ɛlakɩ ɛzɩma? Eeyeki heŋ 99 weyi ɛsaɣaa yɔ pʋʋ yɔɔ nɛ ɛɖɛɛ nɛ ɛn̄ɩnɩ weyi eleba yɔ yaa we?
40018013	Ye ɛna-ɩ yɔ, meheyiɣ-mɩ toovenim se, ɛ-taa hʋlʋmʋʋnɩ-ɩ nɛ pɩkɩlɩ kʋɖʋm fɛyɩ mɩnʋʋ weyi ɛsaɣaa yɔ.
40018014	Mbʋ ɖɔɖɔ mɩ-Caa weyi ɛwɛ ɛsɔdaa yɔ, ɛɛcaɣ se ɛyaa cikpema panɛ pa-taa nɔɔyʋ ele.
40018015	Ye n̄ɛ-ɛgbaɣdʋ ɛyʋsɩnɩ-ŋ yɔ, wolo nɛ ŋwɩlɩ-ɩ mbʋ ɛlaba nɛ pɩfɛyɩ ɖeu yɔ, mɩ-taa mi-ɖeke. Ye ɛnɩnɩ-ŋ yɔ, ɖɩnɛ lɛ, ŋwabɩ n̄ɛ-ɛgbaɣdʋ.
40018016	Ye ɩtanɩnɩ-ŋ yɔ, kpaɣ ɛyʋ kʋɖʋm yaa ɛyaa naalɛ nɛ n̄a nɛ wɛ iwolo. Pʋbʋ lɛ, pɔn̄ɔɔzɩ tɔm tɩŋa aseɣɖe tɩnaa naalɛ yaa naadozo tɔm yɔɔ.
40018017	Ye ekizaa se ɛɛnɩɣnɩ-wɛ yɔ, yɔɔdɩ-tʋ Krɩstʋ ɛgbɛyɛ taa. Ɛlɛ ye pɩkpɛndɩnɩ Krɩstʋ ɛgbɛyɛ ɖɔɖɔ, ekizaa se ɛɛnɩɣnɩ-ɖɩ yɔ, kpaɣ-ɩ ɛzɩ weyi ɛtɛkɛnɩ Yuda tʋ yɔ, yaa lambuu mʋyʋ.
40018018	Meheyiɣ-mɩ toovenim se, mbʋ ɩtaŋ tɛtʋ yɔɔ cɩnɛ yɔ, pataŋ-pʋ ɛsɔdaa. Mbʋ ɩyɛɖɩɣ tɛtʋ yɔɔ cɩnɛ yɔ, pɛyɛɖɩɣ-pʋ ɛsɔdaa.
40018019	Mantasɩɣ-mɩ heyuu se, ye mɩ-taa ɛyaa nabɛyɛ naalɛ ɛnɩnɩ ɖama tɛtʋ yɔɔ cɩnɛ nɛ pasʋlʋmɩ pʋyʋ yɔ, man-Caa weyi ɛwɛ ɛsɔdaa yɔ, ɛhaɣ-wɛ pʋ.
40018020	Toovenim mbʋ pʋyɔɔ yɔ, ɖenɖe ɛyaa naalɛ yaa naadozo kpeɣli ma-hɩɖɛ taa yɔ, mɛwɛ pɔ-cɔlɔ.
40018021	Pɩyɛ n̄ɔtɩnɩ-ɩ nɛ ɛpɔzɩ-ɩ se: Kɩbaɣlʋ, tɔm ɛzɩma pʋwɛɛ se menkpeɣ mɛ-ɛgbaɣdʋ weyi ɛyʋsʋʋnɩ-m yɔ? Pɩsɩnɩ tɔm lʋbɛ yaa we?
40018022	Yesu heyi-i se: Maaheyiɣ-ŋ se pɩsɩnɩ tɔm lʋbɛ, ɛlɛ, tɔm 70 tɔm lʋbɛ taa.
40018023	Pʋyɔɔ ɛsɔdaa kewiyaɣ nɩɣzɩnɩ wiyaʋ weyi ɛn̄ɩnaɣ se e-yomaa ɛhɛyɩ-ɩ pa-kɩma yɔ.
40018024	Ɛpazɩ ɛ-kɩma pɔzʋʋ lɛ, pɔkɔnɩ-ɩ e-yom nɔɔyʋ, ɛɛtɔɔ-ɩ kɩmɩyɛ liidiyee kutokiŋ ɛgbaŋ ɛgbaŋ.
40018025	Abalʋ ɛnʋ, ɛɛnaɣ ɛzɩma mbʋ ɛla nɛ ɛhɛyɩ yɔ lɛ, ɛ-caa ha nɔɔ se pɛpɛdɩ ɛ nɛ ɛ-halʋ nɛ e-piya nɛ ɛ-n̄ɩma tɩŋa payɩ nɛ pɛhɛyɩ ɛ-kɩmɩyɛ.
40018026	Yom ɛnʋ, ɛtɔlɩ tataa nɛ eluŋ ɛ-caa tɛɛ nɛ ɛtɔ se: Man-caa, tɔɔ n̄ɔ-hɔyɛ nɛ ŋna man-pʋtɔdɩyɛ, mankaɣ-ŋ ɖɩ hɛyʋʋ.
40018027	Ɛ-caa na ɛ-pʋtɔdɩyɛ nɛ ekpeɣ-i ɛ-kɩmɩyɛ nɖɩ nɛ eyebi-i nɛ ɛɖɛɛ.
40018028	Yom ɛnʋ, ɛlɩwa lɛ, esuluni ɛ-taabalʋ tʋmlaɖʋ lɛlʋ. Ɛlɛ n̄aatɔɔ-ɩ kɩmɩyɛ liidiye pazɩ yem. Ɛlɛ ɛta e-liu tɛɛ nɛ ɛtɔ se: Hɛyɩ-m kɩmɩyɛ nɖɩ ŋtɔɔ-m yɔ!
40018029	Peeye taabalʋ ɛnʋ eluŋ ɛ-tɛɛ nɛ etendiɣ-i se: Tɔɔ n̄ɔ-hɔyɛ nɛ ŋna man-pʋtɔdɩyɛ, mankaɣ-ŋ ɖɩ hɛyʋʋ.
40018030	Ɛlɛ, lɛlʋ ɛnʋ etetisi nɛ ɛkpa-ɩ nɛ ewona ɛɖʋ salaka pʋkɔɔ pɩsɩnɩ alɩwaatʋ ndʋ ɛhɛyɩ ɛ-kɩmɩyɛ yɔ.
40018031	Tʋmlaɖaa lɛlaa nɩ mbʋ pa-taabalʋ laba yɔ lɛ, pa-laŋa wɛɛkɩ siŋŋ. Peeye powoba nɛ pɛkɛdɩ pa-caa mbʋ pɩlaba yɔ, pɩ-tɩŋa payɩ.
40018032	Peeye pa-caa ya yom ɛnʋ nɛ eheyi-i se: Yom kan̄adʋ n̄a! Menkpeɣ-ŋ n̄a-kɩmɩyɛ tɩŋa mbʋ pʋyɔɔ yɔ, ŋŋtendi-m se menkpeɣ-ŋ.
40018033	Pɩtaamʋna se ŋna n̄a-taabalʋ pʋtɔdɩyɛ ɛzɩ manaʋ n̄a-pʋtɔdɩyɛ yɔ yaa we?
40018034	Pa-caa ɛnʋ, ɛ-pana kpa nɛ eyele nɛ pakpa-ɩ nɛ paɖʋzɩ mba panazɩɣ ɛyaa yɔ pe-nesi tɛɛ se panazɩ-ɩ nɛ pʋkɔɔ pɩsɩnɩ kɩyakʋ ŋgʋ ɛhɛyɩ ɛ-kɩmɩyɛ tɩŋa yɔ.
40018035	Mbʋ ɖɔɖɔ pʋwɛɛ. Ye mɩ-taa nɔɔyʋ etekpeɣ ɛ-ɛgbaɣ dʋ nɛ ɛ-laŋɩyɛ tɩŋa alɩwaatʋ ndʋ ɛyʋsʋʋnɩ-ɩ yɔ, man-Caa weyi ɛwɛ ɛsɔdaa yɔ, mbʋ ɛkɔŋ-ɩ labʋ ɖɔɖɔ.
40019001	Yesu tɛm tɔm ndʋ yɔɔdʋʋ lɛ, ɛkʋyɩ Galilee egeetiye taa nɛ ewolo Yudee egeetiye taa Yɔɔrdaŋ pɔɔ wayɩ.
40019002	Samaɣ sɔsɔɔ nakɛyɛ tɩŋ ɛ-wayɩ nɛ ɛla nɛ kʋdɔndɩnaa yɔɔ cɛ.
40019003	Farɩsɩ n̄ɩma wobi ɛ-cɔlɔ se patakɩ-ɩ. Peeye pɔpɔzɩ-ɩ se: Pɩha nʋmɔʋ ɛyʋ se ɛɖɔɔnɩ ɛ-halʋ paa mbʋ pʋ-yɔɔ yaa we?
40019004	Ɛlɛ, Yesu pɔzɩ-wɛ se: Ɩtakalɩ se ɖooo kiɖe tɛɛ lɛ, Laɖʋ Ɛsɔ labɩ abalʋ nɛ halʋ na, yaa we?
40019005	Nɛ Ɛsɔ tɔ se: Pʋ-yɔɔ yɔɔ, abalʋ yeki ɛ-caa nɛ e-ɖoo nɛ ɛhɔkɩnɩ ɛ-tɩ nɛ ɛ-halʋ. Pa naalɛ papɩsɩ tomnaɣ kʋɖʋmaɣ.
40019006	Pʋ-yɔɔ lɛ, patatasɩ kɛʋ ɛyaa naalɛ, ɛlɛ, papɩsɩ tomnaɣ kʋɖʋmaɣ. Ye mbʋ, ɛyʋ ɛtaayasɩ mbʋ Ɛsɔ kpɛndaa yɔ.
40019007	Peeye pɔpɔzɩ-ɩ se: Ye pɩkɛ mbʋ lɛ, pɩlabɩ ɛzɩma ɖɔɖɔ nɛ Mooyiizi n̄aɖʋ se abalʋ ɛcɛlɩ halʋ kizuu takayaɣ nɛ ɛɖɔɔnɩ-ɩ yɔ?
40019008	Ecosi-wɛ se: Mɩ-laŋa kpɩzɩŋ yɔɔ Mooyiizi ha-mɩ nʋmɔʋ se ikizi mɩ-halaa. Ɛlɛ, pɩtaawɛɛ mbʋ ɖooo kiɖe tɛɛ.
40019009	Ɛlɛ, meheyiɣ-mɩ se, ye nɔɔyʋ halʋ ɛtala acɛyɛ nɛ ɛɖɔɔnɩ-ɩ nɛ ewolo nɛ ɛkpaɣ lɛlʋ yɔ, ɛlabɩ hayitu.
40019010	Peeye ɛ-tɔmkpɛlɩkɩyaa heyi-i se: Ye mbʋ pʋwɛɛ yɔ, pɩkɩlɩ wee wee se abalʋ ɛtaacazɩ kpaɣʋ halʋ.
40019011	Eheyi-wɛ se: Pɩtɛkɛ ɛyaa tɩŋa pɩzɩɣna nɛ petisi tɔm tʋnɛ, ɛlɛ, mba pe-ɖeke Ɛsɔ ha-wɛ ɖoŋ yɔ, mba pɩzɩɣna.
40019012	Nabɛyɛ wɛɛ nɛ paapɩzɩɣ nɛ pakpaɣ halaa mbʋ pʋyɔɔ yɔ, palʋlɩ-wɛ mbʋ. Ɛyaa nabɛyɛ n̄alabɩna nɛ lɛlaa n̄ɛwɛɛ mbʋ. Piyele lɛlaa n̄aakpakɩɣ halaa ɖɔɖɔ ɛsɔdaa kewiyaɣ yɔɔ. Weyi ɛpɩzɩɣ se etisi-tʋ yɔ, etisi.
40019013	Pʋwayɩ ɛyaa kpaɣ piya cikpesi nɛ powoni Yesu cɔlɔ se ɛtɩnɩ sɩ-yɔɔ nesi nɛ ɛsɛɛ sɩ-yɔɔ Ɛsɔ. Ɛlɛ, ɛ-tɔmkpɛlɩkɩyaa kalɩ ɛyaa mba.
40019014	Peeye Yesu tɔm se: Iyele piya cikpesi. Ɩtaaɖaŋ-sɩ se sɩkɔɔ mɔn-cɔlɔ mbʋ pʋyɔɔ yɔ, ɛyaa mba pɛwɛ ɛzɩ nzɩ yɔ, mba tɩnɩ ɛsɔdaa kewiyaɣ.
40019015	Ɛtɩnɩ sɩ-yɔɔ nesi nɛ ɛkʋyɩ peeye nɛ ɛɖɛɛ.
40019016	Peeye abalʋ nɔɔyʋ wobi Yesu cɔlɔ nɛ ɛtɔ se: Wɩlɩyʋ kɩbanʋ, pʋyʋ kɩbanʋ weyi pʋwɛɛ se mala nɛ mɛwɛnɩ tam tam wezuu?
40019017	Ɛtɔ se: Pɩlabɩ ɛzɩma nɛ ŋyaɣ -m se kɩbanʋ? Nɔɔyʋ tɛkɛ kɩbanʋ nɛ pɩtasɩnɩ Ɛsɔ. Ye ŋcaɣ se ŋsʋʋ wezuu taa yɔ, ɖɔ paɣtʋ yɔɔ.
40019018	Ɛpɔzɩ-ɩ se: Tʋtʋ lɛ ndʋ? Yesu tɔ se: Taakʋ ɛyʋ. Taala hayitu. Taamɩlɩ. Taacɛtɩnɩ lɛlʋ taa
40019019	Ɖʋ hɩɖɛ n̄a-caa nɛ n̄o-ɖoo. Nɛ ŋsɔɔlɩ ɛyʋ lɛlʋ ɛzɩ ŋsɔɔlʋʋ n̄a-maɣmaɣ n̄a-tɩ yɔ.
40019020	Evebu ɛnʋ ecosi-i se: Mɔnɖɔm paɣtʋ ndʋ tɩ-tɩŋa payɩ, tɩ-yɔɔ ɖooo me-evebitu taa. Ɛbɛ pʋwɛɛ se mantasɩ labʋ yɔ?
40019021	Yesu heyi-i se: Ye ŋcaɣ se ŋtʋʋzɩ nɛ ŋtɛ yɔ, wolo nɛ ŋpɛdɩ mbʋ ŋwɛna yɔ. Ŋkpaɣ pi-liidiye nɛ ŋtayɩ kʋn̄ɔndɩnaa nɛ ŋwɛnɩ n̄ɩm ɛsɔdaa. Ŋlabɩ mbʋ lɛ, ŋkɔɔ nɛ ŋtɩŋ ma-wayɩ.
40019022	Evebu ɛnʋ, ɛnɩ mbʋ lɛ, ɛɖɛɛnɩ laŋwɛɛkɩyɛ mbʋ pʋyɔɔ yɔ, ɛkɛwɛnɩ n̄ɩm sakɩyɛ.
40019023	Yesu heyi ɛ-tɔmkpɛlɩkɩyaa se: Toovenim lɛ, meheyiɣ-mɩ se: Pʋwɛ kaɖɛ n̄ɩm tʋ se ɛsʋʋ ɛsɔdaa kewiyaɣ taa.
40019024	Mantasɩɣ -mɩ heyuu se, Pʋwɛ kʋyʋndʋʋ kpaŋnɔ kɛlɛʋ se ɛsʋʋnɩ ɛcɔʋ pɔʋ taa pɩkɩlɩ ñɩm tʋ se ɛsʋʋ ɛsɔdaa kewiyaɣ taa.
40019025	Ɛ-tɔmkpɛlɩkɩyaa nɩ tɔm ndʋ lɛ, tɩɖɩɣzɩ-wɛ pɩŋŋ nɛ pɔtɔŋ se: Ɖɩnɛ lɛ, apɩzɩɣ nɛ ɛwɛnɩ n̄ʋʋ yabʋ yɔ?
40019026	Yesu cɔnɩ-wɛ nɛ ɛtɔ se: Ɛyaa ɛɛpɩzɩɣna, ɛlɛ, Ɛsɔ ñapɩzɩɣ pɩtɩŋa.
40019027	Peeye Pɩyɛ cosi-i nɛ ɛtɔ se: Cɔnɩ ŋna, ɖɩyebi pɩtɩŋa payɩ nɛ ɖɩtɩŋ ña-wayɩ. Ɛbɛ pɩlɩɣ-ɖʋ pɩ-taa?
40019028	Yesu heyi-wɛ se: Toovenim lɛ, meheyiɣ-mi se alɩwaatʋ kɔŋ nɛ Ɛsɔ la pɩtɩŋa kɩfam. Alɩwaatʋ ndʋ tɩ-taa Ɛyʋ Pɩyalʋ kɔŋ caɣʋ e-kewiyaɣ kpelaɣ koboyaɣ n̄ɩŋga yɔɔ. Alɩwaatʋ ndʋ lɛ, mba mɩ ɩtɩŋɩɣ ma-wayɩ yɔ, ɩcakɩ ɖɔɖɔ kewiyaɣ kpelesi hiu nɛ naalɛ yɔɔ nɛ ɩhʋʋnɩ Izrɛɛlɩ cejewe hiu nɛ naalɛ tɔm.
40019029	Ɛyaa mba patɩŋa payɩ, peyebi ɖɩsɩ yaa ɖalaa yaa kɔɔnaa yaa neyaa yaa caa yaa ɖoo yaa halʋ yaa piya yaa hayɩm ma-hɩɖɛ yɔɔ yɔ, pakaɣ-pʋ mʋʋ tɔm mɩnʋʋ. Pakaɣ tam tam wezuu tɩɣyʋʋ.
40019030	Ɛlɛ, ɛyaa mba pɛkɛ kɔɔnɔɔ ñɩma yɔ, pa-taa sakɩyɛ kɔŋ kɛʋ kɛtɛzaɣ ñɩma nɛ kɛtɛzaɣ ñɩma taa sakɩyɛ ñɛkɛ kɔɔnɔɔ ñɩma.
40020001	Ɩcɔnɩ nɛ ɩna mbʋ ɛsɔdaa kewiyaɣ nɩɣzɩnaa kpem yɔ: Hayɩm tʋ nɔɔyʋ lɩnɩ mbʋ tanaŋ nakʋyʋ tɛɛ cu se ɛmʋ tʋmlaɖaa nɛ pala tʋmɩyɛ e-viin̄ɩ hayɩm taa.
40020002	Ɛ nɛ wɛ panɩnɩ ɖama se ɛhɛyɩɣ-wɛ liidiye deeniye kʋɖʋm evemiye taa. Peeye ewoni-wɛ se pala tʋmɩyɛ ɛ-hayɩm mbʋ pɩ-taa.
40020003	Pʋkɔma ɛzɩ n̄ɩɣtʋ nakʋ yɔ lɛ, ɛlɩɩ samaɣ ɖikpeɣliye nɛ ɛtasɩ nabɛyɛ naʋ, paba sɩŋ yem, paalakɩ pʋyʋ.
40020004	Ɛlɛ, eheyi-wɛ se: Mɩ-ɖɔɖɔ, iwolo ɩla tʋmɩyɛ ma-hayɩm taa nɛ mɛhɛyɩ-mɩ mbʋ pʋmʋnaa yɔ. Nɛ paba wolo.
40020005	Ɛtasɩ lɩʋ wɩsɩ siɣu taa nɛ ɖanaɣ n̄ɩɣtʋ naadozo yɔɔ nɛ ɛla mbʋ ɖɔɖɔ.
40020006	Pʋkɔma ɛzɩ ɖanaɣ n̄ɩɣtʋ kagbaanzɩ yɔ lɛ, ɛtasɩ lɩʋ nɛ ɛmaɣnɩ nabɛyɛ, pasɩŋ ɖɔɖɔ yem. Ɛpɔzɩ-wɛ se: Pɩlabɩ ɛzɩma nɛ ɩsɩŋ cɩnɛ kɩyakʋ nɛ kɩ-tɛɛ pilim nɛ ɩɩlakɩ pʋyʋ?
40020007	Pocosi-i se: Nɔɔyʋ tamʋ-ɖʋ se ɖɩlabɩ-ɩ tʋmɩyɛ yɔɔ, ɖɩsɩŋ cɩnɛ yem. Eheyi-wɛ se: Mɩ-ɖɔɖɔ, iwolo ma-hayɩm taa nɛ mɛhɛyɩ-mɩ mbʋ pʋmʋnaa yɔ.
40020008	Wɩsɩ tɛma lɛ, hayɩm tʋ ɛnʋ eheyi weyi ɛcɔŋnɩ tʋmlaɖaa yɔɔ yɔ se: Yaa tʋmlaɖaa mba nɛ ŋhɛyɩ-wɛ pe-liidiye. Pazɩnɩ wayɩ wayɩ n̄ɩma nɛ ŋɖɩɣnɩ kajalaɣ n̄ɩma.
40020009	Mba powobi hayɩm taa ɖanaɣ n̄ɩɣtʋ kagbaanzɩ yɔɔ yɔ, ɛhɛyɩ pa-taa paa weyi liidiye deeniye kʋɖʋm.
40020010	Kajalaɣ n̄ɩma na mbʋ lɛ, pamaɣzɩ se pamʋʋ nɛ pɩkɩlɩ mbʋ. Ɛlɛ pɛhɛyɩ paba ɖɔɖɔ paa weyi deeniye kʋɖʋm.
40020011	Peeye papazɩ pɩɣyɩnaʋ hayɩm tʋ ɛnʋ.
40020012	Pɔtɔm se: Ɛyaa panɛ, n̄ɩɣyʋʋ kʋɖʋmʋʋ palabɩ tʋmɩyɛ, ɛlɛ, ŋhɛyɩ ɖa nɛ wɛ liidiye ɖeyi ɖeyi. Ŋgʋ ɖa, pɩnɩ-ɖʋ nɛ tʋmɩyɛ labʋ evemiye pilim nɛ wɩsɩ n̄aɣ-ɖʋ.
40020013	Ɛlɛ, ecosi pa-taa lɛlʋ nɛ ɛtɔ se: Man-taabalʋ, montomuli-ŋ. Ma nɛ ŋ ɖɩɩnɩnɩ ɖama se ŋlakɩ tʋmɩyɛ nɛ mɛhɛyɩ-ŋ liidiye deeniye kʋɖʋm na.
40020014	Mʋ n̄e-liidiye nɛ ŋɖɛɛ. Ɛlɛ, man̄ɩnɩɣ se mɛhɛyɩ n̄anɛ wayɩ wayɩ tʋ ɖeyi ɖeyi.
40020015	Mɛnfɛyɩnɩ waɖɛ se malabɩnɩ me-liidiye mbʋ me-liu wɛɛ yɔ yaa we? Yaa man-camɩyɛ lakasɩ yɔɔ ŋlakɩ ɛzɩsɛmɩyɛ mbʋ?
40020016	Mbʋ wayɩ wayɩ n̄ɩma kaɣ kɛʋ kajalaɣ n̄ɩma nɛ kajalaɣ n̄ɩma n̄apɩsɩ wayɩ wayɩ n̄ɩma.
40020017	Yesu kʋyaa nɛ ɛkpaɣ Yeruusalɛm tɛtʋ taa lɛ, ɛkɛzɩ ɛ-tɔmkpɛlɩkɩyaa hiu nɛ naalɛ mba nɛ hɔɔlʋʋ.
40020018	Ɛlɛ eheyi-wɛ nʋmɔʋ taa se: Iwelesi, ɖɩkpaɣʋ Yeruusalɛm tɛtʋ taa yɔ, pakaɣ kpaʋ Ɛyʋ Pɩyalʋ nɛ paɖʋzɩ Ɛsɔ layaa sɔsaa nɛ paɣtʋ wɩlɩyaa pe-nesi taa. Paba kaɣ ɛ-tɔm hʋʋ nɛ pakʋ-tʋ nɛ paɖʋ se pakʋ-ɩ.
40020019	Pakaɣ-ɩ kpaɣʋ nɛ paɖʋzɩ mba pɛtɛkɛ Yuda n̄ɩma yɔ, pe-nesi taa nɛ paba woŋ-i nɛ polu-i agbazɛɛ nɛ pakam-ɩ kaamaŋkaɣ yɔɔ nɛ efemni siɖaa taa kɩyakɩŋ naadoo wiye.
40020020	Peeye Zebedee halʋ kpaɣ ɛ-pɩyalaa Yakubu nɛ Yohanɛɛsɩ nɛ powolo Yesu cɔlɔ. Ɛlɛ, eluŋ ɛ-tɛɛ nɛ ewiini-i.
40020021	Yesu pɔzɩ-ɩ se: Ɛbɛ ŋn̄ɩnɩɣ? Ecosi-i se: Man-pɩyalaa naalɛ yɔ. Ɖʋ-m tamaɣ se pakaɣ caɣʋ n̄e-kewiyaɣ taa, lɛlʋ n̄a-nɩwaŋ yɔɔ nɛ lɛlʋ n̄a-nɩmɩyɛ yɔɔ.
40020022	Yesu cosi nɛ ɛtɔ se: Ɩɩsɩŋ mbʋ ɩsʋlʋmʋʋ yɔ. Ɩpɩzɩɣ ɩñɔɔ kɔpʋ ŋgʋ mɔnkɔŋ ñɔʋ yɔ? Ɩpɩzɩɣ itisi mɩɩsʋʋ sɔnzɩ nzɩ mankaɣ tisuu yɔ ? Pocosi-i se : Ɛɛɛ, ɖɩpɩzɩɣ.
40020023	Ɛlɛ, Yesu heyi-wɛ se: Toovenim, ɩkaɣ ñɔʋ kɔpʋ ŋgʋ mɔnkɔŋ ñɔʋ yɔ nɛ itisi mɩɩsʋʋ sɔnzɩ nzɩ mɔnkɔŋ tisuu yɔ. Ɛlɛ, pɩtɛkɛ ma mahaɣnɩ nʋmɔʋ weyi ɛkaɣ ma-nɩwaŋ yɔɔ yaa ma-nɩmɩyɛ yɔɔ caɣʋ yɔ. Man-Caa kɔñɔɔzɩ lona ana nɛ ɛsɩ mba yɔ, mba ɛkaɣ-yɛ cɛlʋʋ.
40020024	Yesu tɔmkpɛlɩkɩyaa hiu mba pɩkazaa yɔ, paba nɩ mbʋ lɛ, pa-taa wɩzɩnɩ Yakubu nɛ Yohanɛɛsɩ.
40020025	Ɛlɛ, Yesu yaa-wɛ ɛ-cɔlɔ nɛ eheyi-wɛ se: Ɩsɩm mbʋ se, mba pɛkɛ awiya yɔ, ponuutuu pa-ajɛɛ taa ñɩma nɛ mba paba kɛ ɖoŋ tɩnaa yɔ, pawɩlɩɣ-wɛ po-ɖoŋ.
40020026	Pɩɩkaɣ mbʋ wɛʋ mɩhɛkʋ taa. Ɛlɛ, mɩ-taa weyi ɛcaɣ se ɛpɩsɩ sɔsɔ yɔ, ɛkɛ mɩ-tʋmlaɖʋ.
40020027	Weyi ɛcaɣ se ɛkɛ kɔɔnɔɔ tʋ mɩ-taa yɔ, ɛpɩsɩ mi-yom.
40020028	Pʋwɛ mbʋ, mbʋ pʋyɔɔ yɔ, Ɛyʋ Pɩyalʋ tɔkɔɔ se ɛyaa ɛlabɩ-ɩ tʋmɩyɛ. Ɛlɛ, ɛkɔma se ɛla ɛyaa tʋmɩyɛ nɛ ɛkpaɣ e-wezuu nɛ ɛha nɛ pɩkɛnɩ kɩhɛyʋʋ ŋgʋ kiholuu sakɩyɛ yɔ.
40020029	Palɩnɩ Yeriikoo tɛtʋ taa nɛ pɛɖɛɣ lɛ, samaɣ sɔsɔɔ nakɛyɛ tɩŋɩɣ pa-wayɩ.
40020030	Yʋlʋmaa naalɛ nabɛyɛ kacaɣ peeye nʋmɔʋ nɔɔ. Panɩwa se Yesu tɩŋaɣnɩ peeye nɛ ɛɖɛɣ lɛ, pama kubusi nɛ pɔtɔŋ se: Kɩbaɣlʋ Daaviidi sayɩ, na ɖa-pʋtɔdɩyɛ!
40020031	Peeye samaɣ n̄azɩ-wɛ se posu. Ɛlɛ, pɛtɛzɩ kubusi mabʋ ɖoŋ se: Daaviidi Sayɩ, na ɖa-pʋtɔdɩyɛ!
40020032	Ɛlɛ, Yesu sɩŋ nɛ ɛyaa-wɛ nɛ ɛtɔ se: Ɛbɛ ɩn̄ɩnɩɣ se malabɩ-mɩ?
40020033	Pocosi-i se: Kɩbaɣlʋ, ɖɩcaɣ se ɖɛ-ɛza ɛna.
40020034	Peeye Yesu na pa-pʋtɔdɩyɛ nɛ etukini pɛ-ɛza nɛ patɩpazɩ naʋ nɛ patɩŋ ɛ-wayɩ.
40021001	Pɔñɔtɩnɩ Yeruusalɛm, Bɛtfaajee haɖaa taa Oliiviye pʋʋ cɔlɔ lɛ, Yesu yaa ɛ-tɔmkpɛlɩkɩyaa naalɛ nɛ etiyi-wɛ.
40021002	Eheyi-wɛ se: Iwolo haɖaa mba pɛwɛ mɩ-ɛsɩndaa yɔ pa-taa. Ɩtɩtalɩɣ lɛ, ɩmakɩnɩ paɖɩ kpaŋaɣ nakɛyɛ nɛ ke-piye. Ɩhɛɖɩ-wɛ nɛ ɩkɔnɩ-m.
40021003	Ye nɔɔyʋ ɛpɔzɩ-mɩ natʋyʋ lɛ, icosi-i se: Kɩbaɣlʋ liu wɛ-wɛ. Pʋdʋ tiyeki-mɩ nɛ ɩɖɛɛ.
40021004	Pʋnɛ pɩlabɩ pɩtɩŋa payɩ se tɔm ndʋ ɛsɔtɔm ɖɛzɩyʋ kɔyɔɔdaa yɔ, tɩla.
40021005	Ndʋ lɛ se: Iheyi Siiyɔn tɛtʋ taa pɛlɛ se: Cɔnɩ ŋna, n̄e-wiyaʋ kɔŋ n̄ɔ-cɔlɔ, ɛwɛ hɛɛɛ nɛ ɛcaɣ kpaŋaɣ nɛ ke-piye.
40021006	Yesu tɔmkpɛlɩkɩyaa woba nɛ pala ɛzɩ eeheyuu-wɛ yɔ.
40021007	Patanɩ kpaŋaɣ nɛ ke-piye nɖɩ ɛ-cɔlɔ lɛ, pɔpɔ pɔ-yɔɔ wondu kpaŋaɣ ŋga nɛ ke-piye pɔ-yɔɔ nɛ pakpazɩ-ɩ nɛ ɛcaɣ.
40021008	Ɛyaa sakɩyɛ hɔzɩ pɔ-yɔɔ wondu nɛ pɔpɔ nʋmɔʋ taa ɖenɖe ɛtɩŋaɣ naɣ yɔ, nɛ lɛlaa ñɛcɛ tɩŋ hatʋ nɛ pɔpɔ.
40021009	Ɛyaa mba paawɛ Yesu ɛsɩndaa nɛ mba patɩŋaɣ ɛ-wayɩ yɔ, pokoɣaɣ nɛ pɔtɔŋ se: Ozaana, Daaviidi sayɩ! Pasa weyi ɛkɔŋ Kɩbaɣlʋ hɩɖɛ taa yɔ! Ozaana! Pasa Ɛsɔ ɖooo ɛsɔdaa.
40021010	Ɛsʋ Yeruusalɛm tɛtʋ taa lɛ, piseɣti ɛyaa tɩŋa nɛ pɔpɔzʋʋ se: Anɩ yɔ ɛnɛ?
40021011	Samaɣ kocosaɣ se: Ɛnʋ lɛ Ɛsɔtɔm ɖɛzɩyʋ Yesu weyi ɛlɩnɩ Nazarɛɛtɩ, Galilee egeetiye taa yɔ.
40021012	Yesu sʋ Ɛsɔ ɖɩɣa taa nɛ ɛɖɔɔnɩ pɛdɩyaa nɛ yaɖaa pa-tɩŋa payɩ peeye. Etuzi liidiye lɛɣzɩyaa taabɩlɩnaa nɛ halikukunaa pɛdɩyaa kpelesi nɛ ɛpɛɖɩ.
40021013	Eheyi-wɛ se: Pamawa se: Pakaɣ man-ɖɩɣa yaʋ se, Ɛsɔ ɖɩsɛyɛ. Ɛlɛ mɩkpaɣ-kɛ nɛ ɩpɩsɩ mɩlaa sɔsaa ɖɩmɛlɩyɛ!
40021014	Ɛwɛ peeye mbʋ lɛ, taladɩnaa nɛ yʋlʋmaa powolo ɛ-cɔlɔ nɛ ɛla nɛ pɔ-yɔɔ cɛ.
40021015	Ɛsɔ layaa sɔsaa nɛ paɣtʋ wɩlɩyaa paawɛ peeye ɖɔɖɔ. Pana pita lakasɩ nzɩ ɛlakaɣ yɔ nɛ panɩɩ piya kou se: Ozaana Daaviidi sayɩ! Peeye pɩwɩzɩ-wɛ.
40021016	Pɔpɔzɩ-ɩ se: Ŋnɩɣ ndʋ piya nzɩ yɔ, sɩyɔɔdʋʋ yɔ? Yesu cosi-wɛ se: Ɛɛɛ. Ɩtakalɩ ndʋ pamawa yɔ yaa we? Ndʋ lɛ se: Ŋyeba nɛ piya ajama nɛ nzɩ siɖiɣni mʋzʋʋ yɔ, sɩsam-ŋ nɛ sɩ-nɔsɩ.
40021017	Pʋwayɩ Yesu yebi-wɛ nɛ ɛlɩnɩ tɛtʋ taa nɛ ewolo Betaanii haɖaa taa nɛ ɛsʋʋ.
40021018	Tɛʋ fema lɛ, Yesu kʋyɩ nɛ ɛpɩsɩɣ tɛtʋ taa nɛ n̄ɔɔsɩ kpa-ɩ.
40021019	Ɛna fiigiye tɩʋ nakʋyʋ nʋmɔʋ nɔɔ nɛ ewolo kɩ-tɛɛ. Ɛlɛ, ɛmaɣ nɩ hatʋ ɖeke kʋ-yɔɔ kpemm nɛ ɛtɔ se: Ŋŋkaɣ tasʋʋ piye lʋlʋʋ wiɖiyi kaʋ. Ɛyɔɔdɩ mbʋ lɛ, tɩʋ ŋgʋ kɩcaŋ nɛ kɩwɩlɩ kpaagbaa.
40021020	Ɛ-tɔmkpɛlɩkɩyaa na mbʋ lɛ, pɩɖɩɣzɩ-wɛ nɛ pɔpɔzɩ-ɩ se: Ɛzɩma fiigiye tɩʋ ŋgʋ kɩwɩlɩ kpaagbaa mbʋ?
40021021	Yesu cosi-wɛ nɛ ɛtɔ se: Toovenim lɛ, meheyiɣ-mɩ se, ye ɩwɛnɩ lidaʋ nɛ ɩɩpʋtʋʋ yɔ, ɩpɩzɩɣ ɩla mbʋ malabɩ fiigiye tɩʋ kʋnɛ yɔ. Ɛlɛ pɩɩsɩɣnɩ pi-ɖeke, halɩ ɩpɩzaɣ se iheyi pʋʋ kʋnɛ se: “Kpɛzɩ peeye nɛ ŋwolo ŋtɔlɩ teŋgu taa” nɛ pɩla mbʋ ɖɔɖɔ.
40021022	Mbʋ pɩ-tɩŋa payɩ ɩsʋlʋmʋʋ Ɛsɔ mɩ-adɩma taa nɛ lidaʋ yɔ, ɩmʋʋ-pʋ.
40021023	Yesu sʋ Ɛsɔ ɖɩɣa taa nɛ ɛwɩlaɣ tɔm lɛ, Ɛsɔ layaa sɔsaa nɛ Yuda n̄ɩma sɔsaa powolo ɛ-cɔlɔ nɛ pɔpɔzɩ-ɩ se: Ɖoŋ weyi ŋlakɩnɩ mbʋ? Aha-ŋ ɖoŋ ɛnɩ?
40021024	Yesu cosi-wɛ nɛ ɛtɔ se: Ma ɖɔɖɔ mɔnpɔzɩɣ-mɩ tɔm natʋyʋ. Ye icosi-m yɔ, meheyiɣ-mɩ ɖɔɖɔ ɖoŋ weyi malakɩnɩ mbʋ yɔ.
40021025	Yohanɛɛsɩ mɩɩsʋʋ sɔnzɩ lɩnɩ le? Ɛsɔdaa yaa ɛyaa cɔlɔ? Peeye pɔyɔɔdaɣnɩ ɖama nɛ pɔtɔŋ se: Ye ɖɩtɔm se: Ɛsɔdaa yɔ, ɛkaɣ-ɖʋ pɔzʋʋ se: Pɩlabɩ ɛzɩma nɛ itetisi ɛ-yɔɔ yɔ?
40021026	Ɛlɛ, ye ɖɩtɔm se: Ɛyaa cɔlɔ yɔ, sɔɔndʋ kpaɣ-ɖʋ nɛ samaɣ mbʋ pʋyɔɔ yɔ, ɛyaa tɩŋa tisaa se Yohanɛɛsɩ kɛkɛ ɛsɔtɔm ɖɛzɩyʋ nɔɔyʋ.
40021027	Peeye pocosi Yesu nɛ pɔtɔ se: Ɖɩɩsɩŋ. Eheyi-wɛ se: Ma ɖɔɖɔ, maaheyiɣ-mɩ ɖoŋ weyi malakɩnɩ mbʋ yɔ.
40021028	Yesu heyi-wɛ se: Se we ɩmaɣzɩɣ tɔm tʋnɛ tɩ-yɔɔ? Abalʋ nɔɔyʋ kɛwɛnɩ mbʋ piya naalɛ. Nakʋyʋ wiye lɛ, eheyi sɩ-taa sɔsɔɔ se: Man-pɩɣa, sɔnɔ wolo ma-hayɩm taa nɛ ŋlabɩ-m tʋmɩyɛ.
40021029	Ɛlɛ, kocosi-i se: Maawoki. Pɩkɛdaa lɛ, kapɩsɩnɩ ka-tɩ nɛ kowolo.
40021030	Abalʋ ɛnʋ, ewobi lɛɛka cɔlɔ nɛ eheyi kaka ɖɔɖɔ mbʋ. Kaka cosi-i se: Caa, mowoki. Ɛlɛ kotowolo.
40021031	Sɩ-naalɛ sɩ-taa lɛ, ŋga labɩ mbʋ ka-caa liu wɛɛ yɔ? Pɔtɔ se: Kajalaɣ tʋ. Yesu heyi-wɛ se: Toovenim taa lɛ, meheyiɣ-mɩ se, lambuu mʋyaa nɛ halaa hayitu laɖaa pɛɖɛɣ-mɩ nɔɔ ɛsɔdaa kewiyaɣ taa.
40021032	Yohanɛɛsɩ kɔmnɩ mɩ-yɔɔ nɛ tʋʋzʋtʋ nʋmɔʋ nɛ itetisi ɛ-yɔɔ. Lambuu mʋyaa nɛ halaa hayisi petisi ɛ-yɔɔ. Ɩna mbʋ lɛ, ɩtapɩsɩnɩ nɩ-tɩ se itisi ɛ-tɔm.
40021033	Yesu tɔm se: Iwelesi eduuye lɛɛɖɛ. Tɛtʋ tʋ nɔɔyʋ kɛwɛnɩ mbʋ nɛ ɛsɔ tɩŋ weyi popuu e-pee sʋlʋm yɔ ɛ-hayɩm nabʋyʋ taa nɛ ɛcɔzɩ-pʋ koloŋa. Ehuyi pɔʋ ŋgʋ kɩ-taa pañazʋʋ tɩŋ pee lɩm yɔ nɛ ɛma tilimiye ŋɖɩ ɖɩ-yɔɔ pasɩŋɩɣ nɛ pefeŋuu yɔ. Ɛkpaɣ ɛyaa se pɔcɔnɩ hayɩm mbʋ pʋ-yɔɔ nɛ ɛɖɛɛ nʋmɔʋ.
40021034	Tɩŋ pee koyuu talaa lɛ, abalʋ ɛnʋ ɛkʋsɩ e-yomaa nɛ etiyi-wɛ se powolo tʋmlaɖaa cɔlɔ nɛ pamʋ e-ɖeɖe nɛ pɔkɔnɩ-ɩ.
40021035	Ɛlɛ tʋmlaɖaa mba, pakpa yomaa mba. Pamabɩ lɛlʋ nɛ pakʋ lɛlʋ nɛ payaɣ lɛlʋ pɛɛ.
40021036	Hayɩm tʋ ɛnʋ, ɛtasɩ kʋsʋʋ yomaa lɛlaa nɛ pakɩlɩ mba eetiyaa yɔ ɖɔʋ nɛ etiyi-wɛ. Patalaa lɛ, tʋmlaɖaa mba, pakpa-wɛ nɛ palabɩ-wɛ ɛzɩ paalabʋ kajalaɣ n̄ɩma yɔ.
40021037	Pʋwayɩ ɛtɛzɩnɩ-wɛ ɛ-pɩyalʋ tiyinaʋ nɛ ɛtɔŋ se: Pakaɣ man-pɩyalʋ ñam.
40021038	Ɛlɛ tʋmlaɖaa mba, pana ɛ-pɩyalʋ lɛ, pɔyɔɔdɩnɩ ɖama se: Ɩɩnaɣ weyi ɛkaɣ kpaɣʋ ɛ-caa ñɩm yɔ, ɩkɔɔ nɛ ɖɩkʋ-ɩ nɛ ɖɩmʋ ɛ-ñɩm.
40021039	Peeye pakpa-ɩ nɛ pɔlɔ nɛ koloŋa wayɩ nɛ pakʋ-ɩ.
40021040	Hayɩm tʋ ɛnʋ ɛkɔŋ lɛ, ɛbɛ ɛkaɣ tʋmlaɖaa mba labʋ?
40021041	Pɔtɔ se: Ɛkaɣ ɛyaa ɛzaɣaa mba kʋʋ, pɩɩlakɩ-ɩ pʋtɔdɩyɛ kaʋ. Ɛlɛ, ɛkpaɣ ɛ-hayɩm mbʋ nɛ ɛɖʋzɩ tʋmlaɖaa lɛlaa nesi tɛɛ nɛ paba n̄aacɛlɩ e-ɖeɖe pee koyuu alɩwaatʋ.
40021042	Yesu heyi-wɛ se: Ɩtakalɩ Ɛsɔ tɔm yaa we ? Pamawa se: Pɩyɛ ŋɖɩ kuduyiŋ mayaa kpaɣaɣ nɛ pɔlɔ yɔ, Ŋɖɩ pɩsɩnɩ, ŋɖɩ ɖɩkɩlɩ wɛnaʋ wazaɣ yɔ. Kɩbaɣlʋ cɔlɔ pɩlɩnaa. Pɩkɛ mbʋ piɖe pɩŋŋ ɖɛ-ɛsɩndaa yɔ.
40021043	Pʋ-yɔɔ meheyiɣ-mɩ se, pakaɣ -mɩ lɩzʋʋ Ɛsɔ kewiyaɣ taa nɛ pakpaɣ-kɛ nɛ pɛcɛlɩ ɛyaa mba pakaɣ lʋlʋʋ ke-pee yɔ.
40021044	Weyi ɛtɔlʋʋ pɩyɛ nɖɩ ɖɩ-yɔɔ yɔ, ɛmɩzɩɣ kpɛdɛɛɛ. Weyi ɛ-yɔɔ pɩyɛ nɖɩ ɖɩtɔlʋʋ yɔ, pʋtɔyɩtɩɣ-ɩ.
40021045	Ɛsɔ layaa sɔsaa nɛ Farɩsɩ n̄ɩma panɩ aduwa ana lɛ, pana se mba etuu-yɛ.
40021046	Pan̄ɩnaɣ nʋmɔʋ ŋgʋ paatɩŋ nɛ pakpa-ɩ yɔ, ɛlɛ, peseɣaɣ samaɣ mbʋ pʋyɔɔ yɔ, kakpaɣ-ɩ se ɛkɛ ɛsɔtɔm ɖɛzɩyʋ nɔɔyʋ.
40022001	Yesu kakpaɣ tɔm nɛ ɛtasɩ-wɛ yɔɔdɩnaʋ aduwa taa.
40022002	Ɛtɔm se: Ɛsɔdaa kewiyaɣ wɛ ɛzɩ wiyaʋ weyi ɛlabɩ ɛ-pɩyalʋ halɩkpaɣyɛ kazandʋ yɔ.
40022003	Etiyi e-yomaa se powolo nɛ payaa mba paaya-wɛ ti-ɖeɖe yɔ. Paya-wɛ lɛ, paba kizi se paawoki.
40022004	Ɛtasɩ e-yomaa lɛlaa tiyuu nɛ ɛtɔ se: Iheyi mba ɖɩyawa yɔ se: Ɩcɔnɩ ɩna, mɛntɛm naŋ nɛ kpɩna wena awɛ num yɔ kʋʋ nɛ mala tɔɔnaɣ. Mɔn̄ɔɔzɩ pɩtɩŋa payɩ nɛ maɖaŋnɩ-mɩ. Ɩkɔɔ halɩgbaɣyɛ kazandʋ tɔɔnaɣ ɖeɖe.
40022005	Ɛlɛ piteheyi mba paaya-wɛ yɔ, natʋyʋ nɛ pɛɖɛɛ pe-ɖeɖe pe-ɖeɖe: Lɛlʋ ɛ-hayɩm taa nɛ lɛlʋ ɛ-tadɩyɛ ɖeɖe.
40022006	Pɩsɛɣ mba yɔ, paba n̄akpa yomaa mba nɛ panazɩ-wɛ nɛ pakʋ-wɛ.
40022007	Wiyaʋ nɩ tɔm ndʋ lɛ, pɩwɩzɩ-ɩ. Peeye etiyi ɛ-sɔjanaa nɛ powolo nɛ pakʋ ɛyaa kʋyaa mba nɛ pɔsɔ pɛ-tɛtʋ miŋ.
40022008	Ɛlɛ eheyi e-yomaa se: Halɩkpaɣyɛ kazandʋ tɔɔnaɣ pɩwa, ɛlɛ mba paaya-wɛ yɔ, pataamʋna.
40022009	Ye mbʋ, iwolo habɛ yɔɔ nɛ ɩyaa mba patɩŋa payɩ ɩkatɩɣ yɔ nɛ pɔkɔɔ halɩkpaɣ yɛ kazandʋ tɔɔnaɣ ɖeɖe.
40022010	Yomaa mba palɩɩ habɛɛ yɔɔ nɛ pekpeɣli mba patɩŋa payɩ pakataa yɔ. Paya kɩbama nɛ azaɣaa nɛ powoni-wɛ nɛ posu kuduyuu ŋgʋ kɩ-taa pɔtɔkɩ kazandʋ ndʋ yɔ pam.
40022011	Wiyaʋ sʋwa se ɛna mba paya-wɛ yɔ lɛ, ɛmaɣnɩ abalʋ nɔɔyʋ peeye etosuu halɩkpaɣ yɛ kazandʋ toko.
40022012	Ɛlɛ ɛpɔzɩ-ɩ se: Taŋ! ŋgʋ ŋtɩŋaa nɛ ŋsʋʋ cɩnɛ nɛ ŋtosuu halɩkpaɣyɛ kazandʋ toko? Ɛlɛ abalʋ ɛnʋ esuma.
40022013	Peeye wiyaʋ ɛnʋ eheyi ɛ-tʋmlaɖaa se: Ɩhɔkɩ e-nesi nɛ ɛ-nɩŋgbanzɩ nɛ ɩlɔ-ɩ awayɩ cɩkpɛndʋʋ taa. Peeye wiluu nɛ kela salʋʋ pɛwɛɣ.
40022014	Paya ɛyaa sakɩyɛ, ɛlɛ, pazɩ palɩzɩɣ pa-taa.
40022015	Farɩsɩ ñɩma woba nɛ pala ketizaɣ se pana ɛzɩma mbʋ paala nɛ pan̄ɩ Yesu nɔɔ cɔlɔ tɔm nɛ pakpa-ɩ yɔ.
40022016	Peeye petiyi pɔ-tɔmkpɛlɩkɩyaa nabɛyɛ nɛ Eroodi hɔɔlʋʋ taa n̄ɩma nabɛyɛ se powolo nɛ peheyi-i se: Wɩlɩyʋ, ɖɩnawa se ŋkɛ ɛyʋ weyi ɛyɔɔdʋʋ toovenim yɔ nɛ ŋwɩlɩɣ Ɛsɔ nʋmɔʋ toovenim yɔɔ. Sɔɔndʋ ɛɛkpaɣ-ŋ nɛ nɔɔyʋ mbʋ pʋyɔɔ yɔ, ŋŋcɔŋnɩ ɛyaa ɛsɩndaa.
40022017	Heyi-ɖʋ ndʋ ŋmaɣ zɩɣ tʋnɛ tɩ-yɔɔ yɔ: Ɖa-paɣtʋ haɣ-ɖʋ nʋmɔʋ se ɖɩhɛyɩ wiyaʋ sɔsɔ Sezaarɩ lambuu yaa ɖɩtaahɛyɩ-ɩ?
40022018	Yesu n̄ɛtɛm sɩm pa-kan̄atʋ nɛ eheyi-wɛ se: Pɩ-tɛɛ nɛ pɩ-yɔɔ ñɩma mɩ, ɛbɛ yɔɔ ɩtakʋʋ-m ?
40022019	Liidiye pɔɔyaɣ ŋga pɛhɛyɩɣ nɩ-kɛ lambuu yɔ, ɩkɔnɩ-m kɛ nɛ mana. Peeye pɔkɔnɩ-ɩ liidiye pɔɔyaɣ ŋga payaɣ se Deniye yɔ.
40022020	Ɛlɛ, ɛpɔzɩ-wɛ se: A-kɩlɛmʋʋ nɛ a-hɩɖɛ pɛwɛ kɔ-yɔɔ ?
40022021	Pocosi-i se: Sezaarɩ. Ɛlɛ eheyi-wɛ se: Ɩcɛlɩ Sezaarɩ mbʋ pɩkɛ ɛ-ñɩm yɔ, nɛ Ɛsɔ mbʋ pɩkɛ ɛlɛ ñɩm yɔ.
40022022	Panɩ mbʋ lɛ, pɩɖɩɣzɩ-wɛ yem nɛ peyebi-i nɛ pacaŋ nɛ pɛɖɛɛ.
40022023	Saduki ñɩma mba pɔtɔŋaɣ se sɩɖaa eefeŋ yɔ, pɔkɔm puwiye nɖɩ ɖɔɖɔ Yesu cɔlɔ nɛ pɔpɔzɩ-ɩ tɔm natʋyʋ.
40022024	Pɔtɔm se: Wɩlɩyʋ, Mooyiizi tɔm se: Ye ɛyʋ nɔɔyʋ ɛsɩba nɛ ɛfɛyɩnɩ pɩɣa yɔ, e-neu hɔŋ e-lelu nɛ ɛlʋlɩ-ɩ piya ɖalʋ hɩɖɛ taa.
40022025	Ŋgʋ ɛyaa nabɛyɛ kɛwɛnɩ mbʋ ɖɛ-hɛkʋ taa, pɛkpɛndɩ lʋbɛ pa-caa cɔlɔ. Pa-taa sɔsɔ kpaɣ halʋ nɛ ɛkɔɔ ɛsɩ ɛfɛyɩnɩ pɩɣa. Mbʋ eyebi ɛ-halʋ nɛ e-neu.
40022026	Mbʋ ɖɔɖɔ pɩlabɩ naalɛ-tʋ nɛ tozo tʋ mbʋ nɛ pɩtalɩnɩ lʋbɛ tʋ.
40022027	Pʋwayɩ halʋ ɛnʋ ɛsɩ ɖɔɖɔ.
40022028	Lɛɛlɛɛyɔ, ɖɩpɔzʋʋ-ŋ se: Sɩɖaa fem wiye, pa-taa anɩ kɛɣnɩ halʋ tʋ ? Ŋgʋ patɩŋa pakpaɣ-ɩ.
40022029	Yesu cosi-wɛ nɛ ɛtɔ se: Ɩwɛɛ nɛ ɩcɛtɩɣ mɩ-tɩ mbʋ pʋyɔɔ yɔ, ɩɩsɩŋ Ɛsɔ tɔm nɛ Ɛsɔ ɖoŋ.
40022030	Alɩwaatʋ ndʋ Ɛsɔ fezuu sɩɖaa yɔ, abalaa ɛɛkpakɩɣ halaa nɛ halaa ñaawalɩɣ ɖɔɖɔ. Pɛwɛɣ ɛzɩ Ɛsɔ tiyiyaa mba pɛwɛ ɛsɔdaa yɔ.
40022031	Piyele sɩɖaa fem tɔm yɔɔ lɛ, ɩtakalɩ ndʋ Ɛsɔ heyi-mɩ yɔ, yaa we?
40022032	Ɛtɔm se: Ma lɛ Abraham Ɛsɔ nɛ Izaakɩ Ɛsɔ nɛ Yakubu Ɛsɔ. Ɛsɔ tɛkɛnɩ sɩɖaa Ɛsɔ, ɛlɛ, mba pɛwɛnɩ pɛ-ɛzaa yɔ, pɛ-Ɛsɔ .
40022033	Samaɣ nɩ tɔm ndʋ lɛ, pɩɖɩɣ zɩ-kɛ yem ɖɩɣ ɖɩɣ.
40022034	Farɩsɩ n̄ɩma nɩwa se Yesu yɔɔdaa nɛ Saduki n̄ɩma tapɩzɩ nɛ pocosi natʋyʋ lɛ, pekpeɣli ɖama.
40022035	Pa-taa lɛlʋ weyi ɛkɛ paɣtʋ wɩlɩyʋ yɔ, ɛpɔzɩ Yesu tɔm se ɛtakɩ-ɩ.
40022036	Ɛtɔm se: Wɩlɩyʋ, Ɛsɔ paɣtʋ tɩŋa taa lɛ, ndʋ tɩkɩlaa?
40022037	Yesu cosi-i se: Pʋwɛɛ se ŋsɔɔlɩ Kɩbaɣlʋ ñɛ-Ɛsɔ nɛ ña-laŋɩyɛ pilim nɛ ñe-ciyam tɩŋa nɛ ña-lɩmaɣza tɩŋa.
40022038	Ndʋ lɛ kajalaɣ paɣtʋ nɛ ndʋ tɩkɩlɩ Ɛsɔ paɣtʋ tɩŋa taa payɩ yɔ.
40022039	Tɩ-wayɩ n̄ɩndʋ ndʋ tɩwɛ ɛzɩ ndʋ yɔ, tʋtʋ yɔ: Pʋwɛɛ se ŋsɔɔlɩ ɛyʋ lɛlʋ ɛzɩ ŋsɔɔlʋʋ ña-maɣmaɣ ña-tɩ yɔ.
40022040	Paɣtʋ tɩŋa nɛ ɛsɔtɔm ɖɛzɩyaa tɔm palɩnɩ paɣtʋ tʋnɛ tɩ-naalɛ tɩ-taa.
40022041	Farɩsɩ n̄ɩma kpeɣli ɖama lɛ, Yesu pɔzɩ-wɛ tɔm natʋyʋ.
40022042	Ɛtɔm se: Se we ɩmaɣzɩɣ Meesiya yɔɔ? Ɛkɛ a-sayɩ? Pocosi-i se: Daaviidi sayɩ.
40022043	Eheyi-wɛ se: Ye mbʋ, pɩlabɩ ɛzɩma nɛ Kalɩzaɣ yele nɛ Daaviidi yaa-ɩ se Kɩbaɣlʋ yɔ?
40022044	Ɛtɔm se: Kɩbaɣlʋ heyi man-Kɩbaɣlʋ se: Caɣ ma-nɩwaŋ yɔɔ Pʋkɔɔ pɩsɩnɩ alɩwaatʋ ndʋ manpɩsɩ ño-koyindinaa n̄a-nɩŋgbanzɩ ɖɩsɩyɛ yɔ.
40022045	Ye Daaviidi maɣmaɣ ɛya-ɩ se Kɩbaɣlʋ, ɛzɩma ɛtasɩ kɛʋ ɛ-sayɩ yɔ?
40022046	Nɔɔyʋ taapɩzɩɣ se ecosi natʋyʋ. Kpaɣnɩ puwiye nɖɩ, nɔɔyʋ tɩtasɩ katʋʋ se ɛpɔzɩ-ɩ natʋyʋ.
40023001	Peeye Yesu kɛzɩ ɛ-tɩ nɛ ɛyaa samaɣ nɛ ɛ-tɔmkpɛlɩkɩyaa pɔ-yɔɔ nɛ ɛyɔɔdɩnɩ-wɛ.
40023002	Ɛtɔm se: Paɣtʋ wɩlɩyaa nɛ Farɩsɩ n̄ɩma pacakɩ Mooyiizi kpelaɣ yɔɔ.
40023003	Ɩɖɔkɩ ndʋ tɩ-tɩŋa payɩ peheyiɣ-mɩ yɔ nɛ ɩɖɔ tɩ-yɔɔ. Ɛlɛ, ɩtaala ɛzɩ palakʋʋ yɔ, mbʋ pʋyɔɔ yɔ, paalakɩ mbʋ pa-maɣmaɣ peheyiɣ ɛyaa se pala yɔ.
40023004	Pɔhɔkɩɣ yuŋ sʋʋtʋ ndʋ tɩwɛ kaɖɛ sɩɣlʋʋ yɔ nɛ pasɩɣ ɛyaa hasazɩ yɔɔ ɛlɛ, pa-maɣmaɣ paan̄ɩnɩɣ tukunaʋ nɛ pe-niye.
40023005	Palakɩ pɩtɩŋa payɩ se ɛyaa ɛna-wɛ. Pamaɣ Ɛsɔ tɔm nɛ paɖʋ aɖakasɩ cikpesi nzɩ sɩkɩlɩ walʋʋ yɔ, sɩ-taa nɛ paɖʋʋ pɔ-yɔɔ. Palakaɣ ɖɔɖɔ nɛ nimee wena paɖʋʋ po-tokonaa tɛɛ yɔ, akɩlɩɣ ɖalʋʋ.
40023006	Pɔsɔɔlaa se pacaɣ lona sɔsɔna taa Yuda ñɩma Ɛsɔ ɖɩsɛyɛ kpaamɩŋ taa nɛ kazandʋ ɖeɖe.
40023007	Pe-liu wɛɛ se ɛyaa ɛsɛʋ-wɛ ɛyaa ɖikpeɣliye nɛ payaɣ-wɛ se Raabii Raabii.
40023008	Ɛlɛ, mɩ yɔ, itaayele nɛ payaa-mɩ se Raabii. Ɛyʋ kʋɖʋm ɖeke kɛŋnɩ mɩ-wɩlɩyʋ, ɛnʋ lɛ Meesiya. Mɩ-tɩŋa ɩkɛ ɛgbaɣ dɩnaa.
40023009	Ɩtaayaa nɔɔyʋ kedeŋa yɔɔ cɩnɛ se Caa, mbʋ pʋyɔɔ yɔ, Caa kʋɖʋm koŋ ɩwɛna, ɛnʋ lɛ weyi ɛwɛ ɛsɔdaa yɔ.
40023010	Mɩ-taa nɔɔyʋ etaayele nɛ payaa-ɩ se n̄ʋʋ tʋ, mbʋ pʋyɔɔ yɔ, N̄ʋʋ tʋ kʋɖʋm koŋ ɩwɛna. Ɛnʋ lɛ Meesiya.
40023011	Mɩ-taa sɔsɔ ɛkɛnɩ mɩ-tʋmlaɖʋ.
40023012	Weyi ɛkpazɩɣ ɛ-tɩ yɔ, Ɛsɔ tisiɣ-i nɛ weyi etisiɣ ɛ-tɩ yɔ, Ɛsɔ kpazɩɣ-ɩ.
40023013	Paɣtʋ wɩlɩyaa nɛ Farɩsɩ n̄ɩma mɩ, pʋtɔɔ-mɩ! Ɩkɛ pɩ-tɛɛ nɛ pɩ-yɔɔ n̄ɩma. Ɩɖɩkɩ ɛyaa nʋmɔʋ se pataasʋʋ ɛsɔdaa kewiyaɣ taa. Ŋgʋ, mɩ-maɣmaɣ ɩɩsʋʋ, ɛlɛ, iiyeki mba pe-liu wɛ sʋʋ yɔ se paba ɛsʋʋ.
40023014	Paɣtʋ wɩlɩyaa nɛ Farɩsɩ n̄ɩma mɩ, pʋtɔɔ-mɩ! Ɩkɛ pɩ-tɛɛ nɛ pɩ-yɔɔ n̄ɩma. Ɩhɔɔzɩɣ lelaa nesi tɛɛ nɛ ɩsɛɣ Ɛsɔ nɛ pɩɖaɣlʋʋ se ɛyaa ɛna-mɩ. Pʋyɔɔ pakaɣ mɩ-tɔm kʋʋ siŋŋ nɛ pɩkɩlɩ lɛlaa.
40023015	Paɣtʋ wɩlɩyaa nɛ Farɩsɩ n̄ɩma mɩ pʋtɔɔ-mɩ! Ɩkɛ pɩ-tɛɛ nɛ pɩ-yɔɔ n̄ɩma. Ɩcɔʋ paa le teŋgʋ yɔɔ nɛ ajɛɛ taa se ihiɣ nɔɔyʋ nɛ ɩla nɛ ɛpɩsɩ mɩ-tɔmkpɛlɩkɩyʋ. Ɩtɛŋ-ɩ hiɣ u lɛ, ɩlakɩ-ɩ nɛ ɛpɩsɩ weyi ewoki Gehɛna miŋ taa yɔ, tɔm nabʋlɛ nɛ pɩkɩlɩ-mɩ.
40023016	Pʋtɔɔ-mɩ, nʋmɔʋ wɩlɩyaa yʋlʋmaa mɩ. Ɩtɔŋ se: Ye nɔɔyʋ eɖuuni Ɛsɔ ɖɩɣa yɔ, pɩtɛkɛ pʋyʋ. Ɛlɛ ye nɔɔyʋ eɖuuni Ɛsɔ ɖɩɣa sika yɔ, ɛla mbʋ ɛɖʋ tamaɣ se ɛlakɩ yɔ.
40023017	Kɩmɛlɛmɩŋ nɛ yʋlʋmaa mɩ! Ɛbɛ kɩlɩ wazaɣ? Sika yaa Ɛsɔ ɖɩɣa ŋga kapɩsɩ sika ŋga ɛ-n̄ɩm yɔ?
40023018	Ɩtɔŋ ɖɔɖɔ se: Ye nɔɔyʋ eɖuuni Ɛsɔ kɩlaʋ kumoɖe yɔ, pɩtɛkɛnɩ pʋyʋ. Ɛlɛ, ye nɔɔyʋ eɖuuni kɩlaʋ ŋgʋ kɩwɛ kumoɖe yɔɔ yɔ, ɛla mbʋ ɛɖʋ tamaɣ se ɛlakɩ yɔ.
40023019	Kɩmɛlɛmɩŋ nɛ yʋlʋmaa mɩ! Ɛbɛ kɩlɩ wazaɣ? Kɩlaʋ yaa kumoɖe nɖɩ ɖɩpɩsɩ kɩlaʋ ŋgʋ Ɛsɔ n̄ɩm yɔ?
40023020	Weyi eɖukini kumoɖe yɔ, eɖukini-ɖɩ nɛ mbʋ pɩtɩŋa payɩ pʋwɛ ɖɩ-yɔɔ yɔ.
40023021	Weyi eɖukini Ɛsɔ ɖɩɣa yɔ, eɖukini-kɛ nɛ weyi ɛwɛ ka-taa yɔ.
40023022	Weyi eɖukini ɛsɔdaa yɔ, eɖukini Ɛsɔ kewiyaɣ kpelaɣ nɛ weyi ɛcakɩ kɔ-yɔɔ yɔ.
40023023	Paɣtʋ wɩlɩyaa nɛ Farɩsɩ n̄ɩma mɩ, pʋtɔɔ-mɩ! Ɩkɛ pɩ-tɛɛ nɛ pɩ-yɔɔ n̄ɩma. Ɩhaɣ sɔzɩŋ n̄ɩtʋ ndʋ pehiliɣni ɖozi nɛ payaɣ-tʋ se mɛntɩ nɛ anɛɛtɩ nɛ kʋmɛɛ yɔ, tɩ-hiu haɖɛ. Ɩlakɩ mbʋ nɛ ɩɩtasɩɣ nɩɣzʋʋ mbʋ pɩkɩlɩ wazaɣ wɛnaʋ Ɛsɔ paɣtʋ taa yɔ, pʋ-yɔɔ. Pʋbʋ yɔ: tʋʋzʋtʋ nɛ pʋtɔdɩyɛ naʋ nɛ lidaʋ. Pɩɩwɛɛ se mbʋ ɩla nɛ ɩtaasɔɔ lɛɛbʋ yɔɔ.
40023024	Nʋmɔʋ wɩlɩyaa yʋlʋmaa mɩ! Ɩcatɩɣ mɩ-sʋlʋm se ɩlɩzɩ sʋŋn̄ɔɔyɩŋ nɛ piyele ilikini kʋyʋndʋʋ kpaŋnaŋ pilim.
40023025	Paɣtʋ wɩlɩyaa nɛ Farɩsɩ n̄ɩma mɩ, pʋtɔɔ-mɩ! Ɩkɛ pɩ-tɛɛ nɛ pɩ-yɔɔ n̄ɩma. Ɩn̄alɩɣ kɔpɩ nɛ n̄anaɣ pa-wayɩ ɖeke, ɛlɛ pɩ-taa suni lɛɛɣʋ nɛ mbʋ pɩtatʋʋzɩ yɔ.
40023026	Farɩsɩ tʋ yʋlʋm n̄a! Calɩnɩ kɔpɩ nɛ n̄anaɣ pa-taa n̄alʋʋ nɛ pa-wayɩ wɛɛ cɩɖɩ cɩɖɩ ɖɔɖɔ.
40023027	Paɣtʋ wɩlɩyaa nɛ Farɩsɩ n̄ɩma mɩ, pʋtɔɔ-mɩ! Ɩkɛ pɩ-tɛɛ nɛ pɩ-yɔɔ n̄ɩma. Ɩwɛ ɛzɩ pɩlaŋ weyi pahʋlʋnzɩ-ɩ yɔ. Ɛwɛ ɖeu ɛ-yɔɔ n̄ɩlɩ n̄ɩlɩ. Ŋgʋ ɩ-taa suni sɩɖaa mɔɔ nɛ mbʋ pʋwɛ azumna yɔ.
40023028	Mbʋ ɖɔɖɔ ɩwɛ ɛzɩ ɛyaa kʋtʋʋzaa yɔ ɛyaa ɛsɩndaa, ɛlɛ, mɩ-taa lɛ pɩ-tɛɛ nɛ pɩ-yɔɔ lakasɩ nɛ kaatʋʋzʋtʋ posuni ɖo.
40023029	Paɣtʋ wɩlɩyaa nɛ Farɩsɩ n̄ɩma mɩ, pʋtɔɔ-mɩ! Ɩkɛ pɩ-tɛɛ nɛ pɩ-yɔɔ n̄ɩma. Ɩmaɣ ɛsɔtɔm ɖɛzɩyaa pɩlaŋ nɛ ɩcanɩɣ ɛyaa kʋtʋʋzaa pɩlaŋ.
40023030	Ɩtɔŋ se: Ye ɖɩɩwɛ ɖɔ-cɔzɔnaa alɩwaatʋ taa yɔ, ɖɩtaatisi ɖɩtɩnɩ pɔ-yɔɔ nɛ ɖa nɛ wɛ ɖɩkpɛdɩ ɛsɔtɔm ɖɛzɩyaa calɩm.
40023031	Mbʋ ɩwɩlɩɣnɩ mɩ-tɩ se mɩ lɛ ɛsɔtɔm ɖɛzɩyaa kʋyaa pɩyalaa.
40023032	Tɔ, ɩla mbʋ mɩ-cɔzɔnaa lakaɣ yɔ nɛ ɩtɛzɩ-pʋ.
40023033	Ɖʋmaa, tikaɣ kanɛ! Ɛzɩma ɩlakɩ nɛ Ɛsɔ ɛtaakʋ mɩ-tɔm nɛ ɛpɛɖɩ-mɩ Gehena miŋ taa yɔ?
40023034	Pʋyɔɔ yɔ, ɩcɔnɩ ɩna, mentiyiɣni-mɩ ɛsɔtɔm ɖɛzɩyaa nɛ lɔŋsɩnɖaa nɛ paɣtʋ wɩlɩyaa. Ɩkaɣ kʋʋ lɛlaa nɛ ɩka lɛlaa kaamaŋkasɩ yɔɔ nɛ ilu lɛlaa agbazɛɛ mɩ-Ɛsɔ ɖɩsɛyɛ kpaamɩŋ taa. Ɩwɛɣ pa-wayɩ kaŋ kaŋ tɛtʋ ndɩ ndɩ taa.
40023035	Mbʋ mba patɩŋa payɩ pakʋ-wɛ ɖulum tɛtʋ yɔɔ yɔ, pasʋkɩ-mɩ pa-calɩm. Calɩm mbʋ pɛkpɛdaa kpaɣnɩ Abɛɛlɩ nɛ ŋtalɩnɩ Baraki pɩyalʋ Zakarɩ sɩm yɔ. Zakarɩ ɛnʋ pakʋ Ɛsɔ ɖɩɣa taa cɩɖɩcɩɖɩ lone nɛ kɩlaŋ ndene pɛ-hɛkʋ taa.
40023036	Toovenim taa lɛ, meheyiɣ-mɩ se pʋnɛ pɩtɩŋa payɩ pʋ-sʋʋtʋ cakɩ alɩwaatʋ tʋnɛ tɩ-taa ɛyaa yɔɔ.
40023037	Yeruusalɛm, Yeruusalɛm, n̄a weyi ŋkʋʋ ɛsɔtɔm ɖɛzɩyaa yɔ nɛ ŋyakɩ pɛɛ mba petiyini-ŋ yɔ, tɔm ɛzɩma mɔntɔsɔɔlɩ se menkpeɣli n̄e-piya mɔn-cɔlɔ ɛzɩ ɖoyuu kpeɣluu kɩ-kalɩmasɩ ki-keŋ tɛɛ yɔ? Ɛlɛ, itetisi.
40023038	Ɩcɔnɩ ɩna, pakaɣ -mɩ yebu mɩ-ɖɩɣa nɛ kapɩsɩ ŋjɛyɛ nɛ nɔɔyʋ ɛɛwɛɣ ka-taa.
40023039	Meheyiɣ-mɩ se, ɩɩtasɩɣ-m naʋ nɛ pʋkɔɔ pɩsɩnɩ kɩyakʋ ŋgʋ ɩyɔɔdʋʋ se: Pasa weyi ɛkɔŋ Kɩbaɣlʋ hɩɖɛ taa yɔ.
40024001	Yesu lɩnɩ Ɛsɔ ɖɩɣa taa se ɛɖɛɣ lɛ, ɛ-tɔmkpɛlɩkɩyaa n̄ɔtɩnɩ-ɩ nɛ pɔyɔɔdʋʋnɩ-ɩ se ɛna ɛzɩma mbʋ pama Ɛsɔ ɖɩɣa kuduyiŋ yɔ.
40024002	Yesu cosi-wɛ nɛ ɛtɔ se: Ɩnaɣʋ pɩtɩŋa payɩ ɛzʋnɔ yɔ, meheyiɣ-mɩ toovenim se, pɩɩkaɣ pɩyɛ naɖɩyɛ kazʋʋ lɛɛɖɛ yɔɔ. Pɔyɔlɩsʋʋ pɩtɩŋa payɩ.
40024003	Ɛkpa tɩŋ weyi payaɣ se oliiviye yɔ, e-piyaɣ yɔɔ nɛ ɛcaɣ lɛ, ɛ-tɔmkpɛlɩkɩyaa wolo ɛ-cɔlɔ. Ɛlɛ pɛkɛzɩ-ɩ kɩjaʋ nɛ peheyi-i se: Heyi-ɖʋ alɩwaatʋ ndʋ pɩtɩŋa pʋkɔŋ talʋʋ yɔ. Ɛbɛ kɔŋ wɩlʋʋ se n̄ɔ-kɔm nɛ kedeŋa tɛm pawɩzaa?
40024004	Peeye Yesu cosaa nɛ eheyi-wɛ se: Ɩkpa mɩ-tɩ nɛ nɔɔyʋ etaapeɣzi-mɩ.
40024005	Toovenim mbʋ pʋyɔɔ yɔ, ɛyaa sakɩyɛ kaɣ kɔm ma-hɩɖɛ taa nɛ pɔtɔŋ se: Ma lɛ Meesiya. Pakaɣ ɛyaa sakɩyɛ peɣ zuu.
40024006	Ɩkaɣ nɩʋ yoŋ taŋ nɛ ɛyaa yɔɔdʋʋ yoŋ tɔm. Ɛlɛ, sɔɔndʋ ɛtaakpa-mɩ, mbʋ pʋyɔɔ yɔ, pʋwɛɛ se pɩla mbʋ. Ɛlɛ, kɛtɛzaɣ alɩwaatʋ tatalɩda.
40024007	Ɛjaɖɛ naɖɩyɛ taa ɛyaa kaɣ kʋyɩnaʋ lɛɛɖɛ taa ñɩma. Kewiyaɣ nakɛyɛ taa ɛyaa kaɣ kʋyɩnaʋ lɛɛka taa ñɩma. Ñɔɔsɩ nɛ kɩsɩkʋ pakaɣ lɩʋ nɛ tɛtʋ n̄añamsɩ lona ndɩ ndɩ taa.
40024008	Pɩ-tɩŋa payɩ pɩkɛ lʋlʋʋ wɩzasɩ ɖɩpazɩyɛ. Peeye ɛyaa kaɣ-mɩ kpaɣʋ nɛ paɖʋzɩ tɔm hʋyaa nesi tɛɛ se paɖʋ-mɩ kʋn̄ɔŋ. Pakaɣ-mɩ kʋʋ nɛ ajɛɛ kpeekpe taa ɛyaa paɖɩ-mɩ ma-hɩɖɛ yɔɔ.
40024010	Peeye ɛyaa sakɩyɛ kaɣ liu lɔʋ nɛ palɩɩ ɖama wayɩ nɛ papaɖɩ ɖama.
40024011	Cɛtɩm tɔm ɖɛzɩyaa sakɩyɛ kaɣ lɩʋ nɛ pepeɣzi ɛyaa sakɩyɛ.
40024012	Kaatʋʋzʋtʋ kaɣ tɛzʋʋ ɖɔʋ nɛ ɛyaa lesi pɔ-sɔɔlɩm.
40024013	Weyi ɛɖɔkɩɣ ɛ-tɩ kpam nɛ pʋkɔɔ pɩtɛ yɔ, ɛwɛɣnɩ n̄ʋʋ yabʋ.
40024014	Posuzuu kewiyaɣ Tɔm Kɩbandʋ kedeŋa kpeekpe nɛ pɩkɛnɩ aseɣɖe ajɛɛ tɩŋa payɩ. Pʋwayɩ lɛ, kɛtɛzaɣ alɩwaatʋ talɩ.
40024015	Piyele mɩ-yɔ, ɩkaɣ naʋ fɛyɛ wonuu ŋgʋ kɩwɛ kiniŋ yɔ, kɩsɩŋ cɩɖɩcɩɖɩ lone taa. Kɩ-tɔm ɛsɔtɔm ɖɛzɩyʋ Danɩyɛɛlɩ kɔyɔɔdaa. Weyi ɛkalɩɣ tɔm tʋnɛ yɔ, ɛnɩɩ tɩ-tɔbʋʋ.
40024016	Alɩwaatʋ ndʋ ɩnaɣ mbʋ yɔ, ɛyaa mba pɛwɛɣ Yudee egeetiye taa yɔ, pese nɛ pakpa pʋŋ yɔɔ.
40024017	Weyi ɛwɛɣ e-kuduyuu ñʋʋ taa yɔ, etaatii nɛ ɛsʋʋ ɛ-ɖɩɣa taa se ɛkpakɩɣ pʋyʋ.
40024018	Weyi ɛwɛɣ hayɩm taa yɔ, ɛtaapɩsɩ ɖɩɣa se ɛkpaɣ e-toko sɔsɔʋ.
40024019	Pʋtɔɔ halaa mba pahakɩ hɔsɩ nɛ mba pɛkɛɣ asɔŋ kɩyakɩŋ ɩnɩ ɩ-taa yɔ.
40024020	Ɩtɩmɩnɩ Ɛsɔ se mi-seɣa alɩwaatʋ ɛtaatʋʋzɩnɩ niŋkaɣ taa yaa kɩyakʋ kɩhɛzʋʋ wiye.
40024021	Kɩyakɩŋ ɛnɩ ɛkɛɣnɩ kʋñɔŋ sɔsɔʋ kɩyakɩŋ. Kpaɣnɩ alɩwaatʋ ndʋ Ɛsɔ ma pɩ-tɩŋa payɩ nɛ pʋkɔɔ pɩsɩnɩ sɔnɔ yɔ, kʋñɔŋ nakʋyʋ fɛyɩ ɛzɩ ŋgʋ yɔ. Nakʋyʋ ɛɛtasɩɣ wɛʋ mbʋ ɖɔɖɔ kaʋ.
40024022	Ye Kɩbaɣlʋ ɛtaapasɩ kɩyakɩŋ ɛnɩ yɔ, nɔɔyʋ taakaɣ pɩ-taa lɩʋ. Ɛlɛ, Kɩbaɣlʋ pasɩ kɩyakɩŋ ɛnɩ ɛyaa mba ɛlɩzaa yɔ, pɔ-yɔɔ.
40024023	Ɖɩnɛ, ye nɔɔyʋ eheyi-mɩ se: Ɩcɔna, Meesiya wɛ cɩnɛ yaa ɛwɛ peeye yɔ yɔ, itaatisini-i.
40024024	Mba pɛcɛtɩɣ se pɛkɛ Meesiya yɔ nɛ mba pɛcɛtɩɣ se pɛkɛ ɛsɔtɔm ɖɛsɩyaa yɔ, pakaɣ lɩʋ. Pakaɣ kawɩlasɩ sɔsɔsɩ wɩlʋʋ nɛ pala pita lakasɩ sɔsɔsɩ se ye papɩzɩɣ yɔ, pepeɣzi pɩkpɛndɩnɩ ɛyaa mba Ɛsɔ lɩzaa yɔ.
40024025	Iwelesi nɛ ɩnɩɩ, meheyi-mɩ se pʋcɔ pʋkɔɔ nɛ pɩla mbʋ.
40024026	Ye mbʋ, ye peheyi-mɩ se: Ɩcɔnɩ ɩna, ɛwɛ lakʋ taa yɔ, itaawolo. Ye peheyi-mɩ se: Ɩcɔnɩ ɩna, ɛwɛ kʋlɔmʋʋ taa kuduyuu nakʋyʋ tɛɛ yɔ, itaatisi.
40024027	Ɛzɩ tɛʋ n̄ɩlɩzʋʋ tɔm kʋɖʋm peleu wɩsɩ ɖɩlɩyɛ nɛ pɩnaɣ wɩsɩ ɖʋɖʋyɛ yɔ, mbʋ Ɛyʋ Pɩyalʋ kaɣ kɔm.
40024028	Iwelesi, namɖazʋʋ wayɩ kpeliŋ fɛtɩɣ.
40024029	Kʋñɔŋ sɔsɔʋ ŋgʋ kɩ-kɩyakɩŋ tɩɖɛʋ lɛ, wɩsɩ ɖe. Fenaɣ ɛɛtasɩɣ ñaɣʋ. Tɩɩnzɩ kaɣ kpɛzʋʋ nɛ Ɛsɔdaa nɛ sɩtɔlɩ, nɛ ɖoŋ weyi ɛwɛ ɛsɔdaa yɔ, ɛñamsɩ.
40024030	Peeye pɩwɩlɩɣ Ɛyʋ Pɩyalʋ kawɩlasɩ ɛsɔdaa nɛ ajɛɛ kpeekpe taa ɛyaa pazɩ peenduu nɛ pana Ɛyʋ Pɩyalʋ nɛ e-ɖoŋ sɔsɔŋ nɛ e-koboyaɣ ɛsɔmɩndʋ yɔɔ ɛɖɔŋ kɔm.
40024031	Pɔkɔŋ yaʋ ɛgandɩyɛ sɔsɔɖɛ nɛ etiyi ɛ-ɛsɔdaa tiyiyaa kedeŋa kpeekpe yɔɔ nɛ pekpeɣli ɛyaa mba patɩŋa payɩ Ɛsɔ lɩzaa nɛ pɛkɛ ɛ-ñɩma yɔ.
40024032	Ɩkpɛlɩkɩ tɔm pɩlɩɩnɩ fiigiye tɩʋ eduuye yɔɔ. Alɩwaatʋ ndʋ kɩnɛɣdɩɣ yɔ, ɩsɩm kpaagbaa se tɛsoŋiye wɩzaa.
40024033	Mbʋ ɖɔɖɔ mɩ, alɩwaatʋ ndʋ ɩnaɣ pɩlakɩ mbʋ lɛ, ɩtɩlɩ kpaagbaa se Ɛyʋ Pɩyalʋ talɩ mɩ-cɔlɔ kpam, ɛwɛ nɔnɔɔ taa.
40024034	Toovenim lɛ, meheyiɣ-mɩ se, alɩwaatʋ tʋnɛ tɩ-taa ɛyaa ɛɛɖɛɣ pʋcɔ nɛ pɩtɩŋa payɩ pɩla.
40024035	Ɛsɔdaa nɛ tɛtʋ pɛɖɛɣ, ɛlɛ mɔn-tɔm ɛɛkaɣ ɖɛʋ.
40024036	Nɔɔyʋ ɛɛsɩŋ kɩyakʋ ŋgʋ yaa alɩwaatʋ ndʋ pɩ-tɩŋa payɩ pʋkɔŋ talʋʋ yɔ. Pɩkpɛndɩnɩ Ɛsɔ tiyiyaa mba pɛwɛ ɛsɔdaa yɔ, paasɩŋ. Man-Caa ɖeke koŋ sɩmna alɩwaatʋ ndʋ.
40024037	Mbʋ pɩtalɩ Nowee alɩwaatʋ yɔ, mbʋ talɩɣnɩ ɖɔɖɔ alɩwaatʋ ndʋ Ɛyʋ Pɩyalʋ kɔŋ yɔ.
40024038	Pʋcɔ nɛ kɩyakʋ ŋgʋ tɛʋ sɔsɔʋ nɩwa yɔ, kɩtalɩ lɛ, ɛyaa tɔkaɣ nɛ pɔn̄ɔʋ, abalaa kpakaɣ halaa nɛ peyeki nɛ pɛ-pɛlaa n̄awalɩɣ. Palakaɣ mbʋ nɛ pɩtalɩ kɩyakʋ ŋgʋ Nowee sʋ mɛlɛ taa yɔ.
40024039	Pataatɩlɩ se tɛʋ kɔŋ nɩʋ sɔsɔʋ mbʋ nɛ pʋkɔɔ pɩsɩnɩ alɩwaatʋ ndʋ lɩm suwa nɛ pasɩ patɩŋa payɩ yɔ. Mbʋ ɖɔɖɔ pɩkaɣ wɛʋ alɩwaatʋ ndʋ Ɛyʋ Pɩyalʋ kɔŋ yɔ.
40024040	Alɩwaatʋ ndʋ, abalaa naalɛ wɛɣ hayɩm taa nɛ pakpaɣ kʋɖʋm nɛ peyele lɛlʋ.
40024041	Halaa naalɛ wɛɣ namɩyɛ yɔɔ nɛ pakpaɣ kʋɖʋm nɛ peyele lɛlʋ.
40024042	Pʋ-yɔɔ lɛ, ɩcaɣnɩ mɩ-ɛza mbʋ pʋyɔɔ yɔ, ɩɩsɩŋ alɩwaatʋ ndʋ tɩ-yɔɔ mɩ-Kɩbaɣlʋ kaɣ talʋʋ yɔ.
40024043	Ɩtɩlɩ camɩyɛ se: Ye ɖɩɣa tʋ ɛɛna alɩwaatʋ ndʋ tɩ-yɔɔ mɩlʋ woki-i mɩlʋʋ ɖoo taa yɔ yɔ, ɛɛcaɣnɩ ɛ-ɛza, ɛtaayebi-i nɛ ɛhʋyɩ ɛ-ɖɩɣa pɔʋ.
40024044	Pʋ-yɔɔ lɛ, mɩ-ɖɔɖɔ ɩn̄ɔɔzɩ mɩ-tɩ kpam nɛ ɩɖaŋ, mbʋ pʋyɔɔ yɔ, Ɛyʋ Pɩyalʋ kɔŋ alɩwaatʋ ndʋ ɩtamaɣzɩ yɔ, tɩ-yɔɔ.
40024045	Anɩ lɛ yom weyi ɛmʋnaa se pataa-ɩ liu nɛ ɛwɛ lɛɣtʋ nɛ ɛ-tʋ sɩɩ-ɩ se ɛcɔŋnɩ e-yomaa lɛlaa yɔɔ nɛ ɛcɛlɩɣ-wɛ tɔɔnaɣ alɩwaatʋ ndʋ pʋmʋnaa yɔ, tɩ-yɔɔ yɔ?
40024046	Yom ɛnʋ, ehiɣ ɛ-tɩ alɩwaatʋ ndʋ ɛ-tʋ kɔŋ nɛ ɛmaɣnɩ-ɩ eɖiɣni tʋmɩyɛ nɖɩ labʋ camɩyɛ yɔ.
40024047	Toovenim lɛ, meheyiɣ-mɩ se, ɛsɩɣ-ɩ ɛ-n̄ɩm tɩŋa yɔɔ.
40024048	Ɛlɛ, pɩtɩtɩlɩ yɔ, yom ɛnʋ ɛwɛ kan̄atʋ nɛ ɛɖʋ ɛ-taa se: Man-caa ɛɛkɔŋ lɔŋ.
40024049	Pɩtɩtɩlɩ yɔ, ɛsʋʋ ɛ-taabalaa yomaa lɛlaa mabʋ nɛ ɛ nɛ sʋlʋm kpaŋɩyaa pɔtɔkɩ nɛ pɔn̄ɔʋ.
40024050	Ɖɩnɛ lɛ, yom ɛnʋ ɛ-tʋ kɔŋ kɩyakʋ ŋgʋ ɛtaɖaŋ-ɩ yɔ nɛ alɩwaatʋ ndʋ ɛɛsɩŋ yɔ, tɩ-yɔɔ.
40024051	Ɛ-tʋ ɛnʋ, ɛpɛlɩɣ-ɩ tɔm nabʋlɛ, nɛ ɛɖʋ-ɩ kʋn̄ɔŋ ŋgʋ paɖʋʋ pɩ-tɛɛ nɛ pɩ-yɔɔ n̄ɩma yɔ. Peeye wiluu nɛ kela salʋʋ pɛwɛɣ.
40025001	Ɛsɔdaa kewiyaɣ nɩɣzɩnɩ pɛlaa hiu mba pakpaɣ kanɖʋnaa nɛ palɩɩ se pakatɩ halɩkpaɣyʋ yɔ. Pɛlaa mba, paasɩŋ abalʋ.
40025002	Pa-taa lɛ, pɛlaa kagbaanzɩ kɛ lɔŋsɩnɖaa nɛ kagbaanzɩ n̄ɛkɛ kɩmɛlɛmɩŋ.
40025003	Kɩmɛlɛmɩŋ ɛnɩ, ɩkpaɣ kanɖʋnaa nɛ ɩtakpaɣ num mbʋ paɖʋʋ pa-taa yɔ.
40025004	Piyele lɔŋsɩnɖaa n̄akpaɣ pa-kanɖʋnaa nɛ pɛkpɛndɩnɩ num fisi taa nɛ powolo.
40025005	Halɩkpaɣyʋ tɔkɔɔ lɔŋ lɛ, ɖom kpa pɛlaa mba patɩŋa nɛ poɖoo.
40025006	Pʋkɔm ɛzɩ ɖoo hɛkʋ lɛ, panɩɩ kubuka nakɛyɛ se: Ɩɩnaɣ, halɩkpaɣyʋ ɖiɣni kɔm! Iwolo nɛ ɩkatɩ-ɩ.
40025007	Peeye pɛlaa mba, pakʋyɩ patɩŋa nɛ pɔn̄ɔɔzʋʋ pa-kanɖʋnaa.
40025008	Kɩmɛlɛmɩŋ heyi lɔŋsɩnɖaa se: Ɩha-ɖʋ mi-num pazɩ mbʋ pʋyɔɔ yɔ, ɖa-kanɖʋnaa ɖeŋ.
40025009	Paba n̄ocosi-wɛ nɛ pɔtɔŋ se: Aayɩ, ɖo-num makɩnɩ-ɖʋ, pɩɩtalɩɣnɩ-mɩ. Iwolo pɛdɩyaa cɔlɔ nɛ ɩcɛ.
40025010	Pɛɖɛ cɛbʋ lɛ, halɩkpaɣyʋ talɩ. Ɛ nɛ mba paan̄ɔɔzɩ pa-tɩ nɛ paɖaŋ yɔ, pasʋʋ halɩkpaɣyɛ kuduyuu tɛɛ nɛ paɖɩɣ pɔɔyʋʋ nɛ pakaɖɩ.
40025011	Pɩkɛdaa lɛ, kɩmɛlɛmɩŋ ɛnɩ ɩtalaa nɛ ɩtɔŋ se: Kɩbaɣlʋ, Kɩbaɣ lʋ, tʋlɩ-ɖʋ nɔnɔɔ.
40025012	Ɛlɛ, ecosi-wɛ nɛ ɛtɔ se: Toovenim lɛ, meheyiɣ-mɩ se mantasɩm-mɩ.
40025013	Pʋ-yɔɔ lɛ, ɩcaɣnɩ mɩ-ɛza mbʋ pʋyɔɔ yɔ, ɩɩsɩŋ kɩyakʋ ŋgʋ yaa alɩwaatʋ ndʋ Ɛyʋ Pɩyalʋ kɔŋ yɔ.
40025014	Ɛzʋnɔ ɛsɔdaa kewiyaɣ kɔŋ wɛʋ ɖɔɖɔ: Abalʋ nɔɔyʋ wɛnɩ mbʋ nɛ ɛɖʋ se ewoki nʋmɔʋ. Ɛɖɛɣaɣ lɛ, ɛyaa e-yomaa nɛ ɛtayɩ-wɛ ɛ-n̄ɩm.
40025015	Ɛcɛlɩ kajalaɣ tʋ liidiye tenlentonaa kagbaanzɩ. Ɩcɛlɩ naalɛ tʋ talentonaa naalɛ nɛ tozo tʋ talento kʋɖʋm. Ɛcɛlɩ-wɛ mbʋ nɛ ɛmaɣzɩnɩ paa weyi e-ɖoŋ nɛ piyele nɛ ɛcaŋ ɛɖɛɛ.
40025016	Weyi ɛmʋ talentonaa kagbaanzɩ yɔ, ɛtɩkpaɣ e-liidiye nɖɩ nɛ ewolo nɛ ɛlabɩnɩ tadɩyɛ nɛ pɩsɛɛ-ɩ talentonaa kagbaanzɩ ɖɔɖɔ.
40025017	Mbʋ ɖɔɖɔ weyi ɛlɛ n̄amʋ naalɛ yɔ, ɛlɛ laba ɖɔɖɔ nɛ pɩsɛɛ-ɩ talentonaa naalɛ.
40025018	Ɛlɛ, weyi ɛmʋ ɛ-caa talento kʋɖʋm yɔ, ewolo nɛ ehuyi pɔʋ nɛ epim-kʋ.
40025019	Pileɖaa lɛ, yomaa mba pa-tʋ pɩsɩ nɛ ɛkɔɔ. Ɛlɛ ɛyaa-wɛ se powolo nɛ peheyi mbʋ palabɩnɩ liidiye nɖɩ ɛcɛlɩ-wɛ yɔ.
40025020	Weyi ɛmʋ talentonaa kagbaanzɩ yɔ, ewobi ɛ-caa cɔlɔ nɛ ɛwɩlɩ-ɩ talentonaa kagbaanzɩ lɛlaa ɖɔɖɔ. Ɛlɛ eheyi-i se: Man-caa, talentonaa kagbaanzɩ ŋŋcɛlɩ-m. Na, pɩsɛ-m kagbaanzɩ ɖɔɖɔ.
40025021	Peeye ɛ-caa heyi-i se: Pʋwɛ ɖeu, ŋkɛ yom kɩbanʋ nɛ ŋmʋna se pata-ŋ liu. Ŋlabɩ mbʋ pʋpɔzʋʋ yɔ cikpem taa. Pʋ-yɔɔ lɛ, meyekini-ŋ mbʋ pʋɖɔwa pɩtɩɩfɛyɩ yɔ. Kɔɔ nɛ ma nɛ ŋ ɖɩwɛɛ laŋhʋlʋmɩyɛ taa.
40025022	Weyi ɛlɛ n̄amʋ talentonaa naalɛ yɔ, ewolo ɛ-cɔlɔ nɛ eheyi-i se: Man-caa, talentonaa naalɛ ŋcɛlɩ-m. Na, pɩsɛ-m naalɛ ɖɔɖɔ.
40025023	Peeye ɛ-caa heyi-i se: Pʋwɛ ɖeu, ŋkɛ yom kɩbanʋ nɛ ŋmʋna se pata-ŋ liu. Ŋlabɩ mbʋ pʋpɔzʋʋ yɔ cikpem taa. Pʋ-yɔɔ lɛ, meyekini-ŋ mbʋ pʋɖɔwa pɩtɩɩfɛyɩ yɔ. Kɔɔ nɛ ma nɛ ŋ ɖɩwɛɛ laŋhʋlʋmɩyɛ taa.
40025024	Piyele weyi ɛlɛ mʋ kʋɖʋm yɔ, ewolo ɛ-cɔlɔ nɛ eheyi-i se: Man-caa, manawa se n̄ɔ-tɔm wɛ kaɖɛ pɩtɩɩfɛyɩ. Ɖenɖe ŋtoɖuu yɔ, peeye ŋkʋŋ nɛ ɖenɖe ŋtamɩzɩ yɔ, peeye ŋkuu.
40025025	Pʋ-yɔɔ sɔɔndʋ kpa-m nɛ mowolo mɛmɛsɩ n̄a-talento tɛtɛɛ. Ŋgʋ yɔ, mʋ.
40025026	Peeye ɛ-caa cosi-i se: Yom ɛzaɣʋ nɛ feendu n̄a! Ŋsɩm mbʋ se ɖenɖe montoɖuu yɔ, peeye mankʋŋ nɛ ɖenɖe mantɩmɩzɩ yɔ, peeye monkuu.
40025027	Ye mbʋ, pɩɩwɛɛ se ŋwoni me-liidiye nɛ ŋɖʋ liidiye koozaɣ taa. Tɛtɛɣ, mɔnkɔm ɛzʋnɔ yɔ, maawobi mamʋ-ɖɩ nɛ ɖɩ-kɛzɛɣ.
40025028	Ɩmʋ talento ŋgʋ e-nesi tɛɛ nɛ ɩcɛlɩ weyi ɛwɛnɩ Talentonaa hiu yɔ.
40025029	Mbʋ pʋyɔɔ yɔ, pɔsɔzʋʋ weyi ɛtɛm nabʋyʋ wɛnaʋ yɔ nɛ puhuuni-i. Ɛlɛ weyi ɛfɛyɩnɩ pʋyʋ yɔ, halɩ pɛtɛzɩɣ lɛɣʋ mbʋ ɛwɛna yɔ.
40025030	Piyele yom wazaɣ fɛyɩ tʋ ɛnɛ yɔ lɛ, ɩkpaɣ-ɩ nɛ ɩlɔ-ɩ awayɩ cɩkpɛndʋʋ taa. Peeye wiluu nɛ kela salʋʋ pɛwɛɣ.
40025031	Puwiye nɖɩ Ɛyʋ Pɩyalʋ kpɛndʋʋnɩ Ɛsɔ tiyiyaa cɩɖɩcɩɖɩ n̄ɩma tɩŋa nɛ ɛkɔɔ e-koboyaɣ taa yɔ, ɛcakɩ e-kewiyaɣ koboyaɣ kpeɣlaɣ yɔɔ.
40025032	Ajɛɛ kpeekpe n̄ɩma kpeɣluu ɛ-ɛsɩndaa. Ɛlɛ ɛkɛzɩ lɛlaa hɔɔlʋʋ nɛ piyele lɛlaa hɔɔlʋʋ lɛɛkʋ ɛzɩ niŋɖiɣyu kpeɣ luu puŋ nɛ heŋ nɖeke nɖeke yɔ.
40025033	Ɛkɛzɩɣ heŋ ɛ-nɩwaŋ yɔɔ nɛ pʋŋ ɛ-nɩmɩyɛ yɔɔ.
40025034	Peeye wiyaʋ kaɣ heyuu mba pɛwɛ ɛ-nɩwaŋ yɔɔ yɔ se: Ɩkɔɔ, mɩ mba man-Caa wazaa yɔ. Ɩkɔɔ nɛ ɩtɔɔ kewiyaɣ ŋga ɛɛn̄ɔɔzɩ-mɩ ɖooo alɩwaatʋ ndʋ ɛlabɩ kedeŋa yɔ.
40025035	N̄ɔɔsɩ kawɩ-m nɛ ɩha-m tɔɔnaɣ nɛ mɔntɔɔ. Lɔkɔtʋ kɛɖɛ-m nɛ ɩha-m lɩm nɛ mɔn̄ɔɔ. Maakɛ ɛgɔm nɛ ɩmʋ-m mɩ-tɛ.
40025036	Mɔɖɔŋaɣ ŋtaakpeɖe nɛ ɩha-m wondu nɛ monsuu. Pɩwɩɣ aɣ-m nɛ ɩkɔɔ nɛ ɩna-m. Maawɛ salaka taa nɛ ɩkɔɔ mɔn-cɔlɔ.
40025037	Peeye mba patʋʋzaa yɔ, pocosuu-i se: Kɩbaɣlʋ, ɖooye ɖɩna-ŋ nɛ n̄ɔɔsɩ wɩɣaɣ-ŋ nɛ ɖɩha-ŋ tɔɔnaɣ nɛ ŋtɔɔ? Ɖooye ɖɩna-ŋ nɛ lɔkɔtʋ ɖɛ-ŋ nɛ ɖɩha-ŋ lɩm nɛ ŋn̄ɔɔ?
40025038	Ɖooye ɖɩna-ŋ ɛgɔm nɛ ɖɩmʋ-ŋ ɖɛ-tɛ? Ɖooye ɖɩna-ŋ ŋtaakpeɖe nɛ ɖɩha-ŋ wondu nɛ ŋsuu?
40025039	Ɖooye ɖɩna-ŋ pɩwɩɣaɣ-ŋ yaa ŋwɛ salaka taa nɛ ɖɩkɔɔ nɛ ɖɩna-ŋ?
40025040	Wiyaʋ kaɣ po-cosuu nɛ eheyi-wɛ se: Toovenim lɛ, meheyiɣ -mɩ se, alɩwaatʋ ndʋ ɛlabɩ pʋnɛ mon-koobiya taa mba pakɩlɩ kɔzʋʋ yɔ, ma ɩlabɩ mbʋ.
40025041	Ɛkaɣ heyuu ɛ-nɩmɩyɛ yɔɔ n̄ɩma se: Ɩkʋyɩ mɔn-cɔlɔ cɩnɛ nɛ ɩɖɛɛ poliŋ, mɩ mba pawɩlɩ-mɩ kpalʋʋ yɔ. Iwolo tam tam miŋ weyi Ɛsɔ n̄ɔɔzaa nɛ ɛsɩɩ Satanɩ nɛ e-tiyiyaa yɔ, ɩ-taa.
40025042	N̄ɔɔsɩ wɩɣ-m ɛlɛ, ɩtaha-m tɔɔnaɣ nɛ mɔntɔɔ. Lɔkɔtʋ kɛɖɛ-m nɛ ɩtaha-m lɩm nɛ mɔn̄ɔɔ.
40025043	Maakɛ ɛgɔm nɛ ɩtamʋ-m mɩ-tɛ. Maawɛ ŋtaakpeɖe nɛ ɩtaha-m wondu nɛ monsuu. Pɩɩwɩ-m nɛ maawɛ salaka taa ɛlɛ, ɩtɔkɔɔ se ɩna-m.
40025044	Peeye paba kaɣ tɔm se: Kɩbaɣlʋ, ɖooye ɖɩna-ŋ n̄ɔɔsɩ wɩɣaɣ-ŋ yaa lɔkɔtʋ kɛɖɛ-ŋ yaa ŋkɔm ɛgɔmdʋ yaa ŋɖɔŋaɣ ŋtaakpeɖe yaa pɩwɩɣaɣ-ŋ yaa ŋkɛwɛ salaka taa nɛ ɖɩtasɩnɩ-ŋ?
40025045	Wiyaʋ kaɣ-wɛ cosuu se: Toovenim lɛ, meheyiɣ-mɩ se, alɩwaatʋ ndʋ ɩtala pʋnɛ mɛ-ɛyaa taa mba pakɩlɩ kɔzʋʋ yɔ, ma ɩtala-pʋ.
40025046	Powokini-wɛ ɖenɖe tam tam kʋn̄ɔŋ wɛɛ yɔ, nɛ mba patʋʋzaa yɔ powolo tam tam wezuu taa.
40026001	Yesʋ tɛm ɛ-tɔmkpɛlɩkɩyaa wɩlɩtʋ ndʋ tɩ-tɩŋa wɩlʋʋ lɛ, eheyi-wɛ se:
40026002	Ɩnawa se pɩkazɩ kɩyakɩŋ naalɛ se pɔtɔɔ Yuda ñɩma yɔɔ ɖɛʋ kazandʋ. Pakaɣ Ɛyʋ Pɩyalʋ kpaɣʋ nɛ paɖʋzɩ-ɩ koyindinaa nesi taa se paba ɛkam-ɩ kaamaŋkaɣ yɔɔ.
40026003	Peeye Ɛsɔ layaa sɔsaa nɛ paɣtʋ wɩlɩyaa nɛ Yuda n̄ɩma sɔsaa pekpeɣli Ɛsɔ layaa n̄ʋʋ tʋ weyi payaɣaɣ-ɩ se Kayifu yɔ, ɛ-tɛ.
40026004	Panɩnɩ ɖama se pala ajitu nɛ pakpa Yesu nɛ pakʋ-ɩ.
40026005	Ɛlɛ, pɔtɔm se: Ɖɩtaakpa-ɩ kazandʋ alɩwaatʋ. Pɩtɛkɛ mbʋ yɔ, ɛyaa samaɣ kʋyʋʋ ɖɔ-yɔɔ.
40026006	Yesu kowobi Betaanii haɖaa taa nɛ ɛsʋʋ canaɣ Siimɔɔ ɖɩɣa taa.
40026007	Ɛkɛwɛ peeye lɛ, halʋ nɔɔyʋ ɖɔkɩ fiɣa kʋhʋlʋmaɣ ŋga kɛwɛ liidiye nɛ kañɩlɩsʋʋ yɔ nɛ ɛkɔɔ. Fiɣa ŋga, ka-taa wɛ tɩlaaɖɩ ŋgʋ kʋwɛ liidiye pɩtɩɩfɛyɩ yɔ. Yesu kɛwɛ tɔɔnaɣ ɖɩtɔɔyɛ lɛ, halʋ ɛnʋ ɛpɩyɩ tɩlaaɖɩ ŋgʋ ɛ-ñʋʋ taa.
40026008	Ɛ-tɔmkpɛlɩkɩyaa na mbʋ lɛ, pa-taa wɩɩnɩ halʋ ɛnʋ nɛ pɔtɔ se: Pɩlabɩ ɛzɩma nɛ ɛwɛɛkʋʋ tɩlaaɖɩ ŋgʋ mbʋ ?
40026009	Papɩzaɣ se pɛpɛdɩ-kʋ liidiye sɔsɔɖɛ nɛ pakpaɣ-ɖɩ nɛ paha kʋñɔndɩnaa.
40026010	Ɛlɛ, Yesu kanɩ ndʋ pɔyɔɔdaa yɔ nɛ ɛtɔ se: Pɩlabɩ ɛzɩma nɛ ɩcɛyɩɣ halʋ ɛnʋ mbʋ? Mbʋ ɛlabɩ-m yɔ, pʋwɛ ɖeu.
40026011	Kʋñɔndɩnaa wɛ mɩ-hɛkʋ taa tam. Piyele ma yɔ, maawɛɣ mɩ-cɔlɔ tam yɔɔ mbʋ.
40026012	Ɛpɩyɩ mon-tomnaɣ yɔɔ tɩlaaɖɩ ŋgʋ se ɛn̄ɔɔzɩ-kɛ pʋcɔ nɛ pepim-m.
40026013	Toovenim lɛ, meheyiɣ-mɩ se paa le posusuu Tɔm Kɩbandʋ kedeŋa kpeekpe yɔɔ yɔ, pɛkɛdɩɣ ɖɔɖɔ mbʋ halʋ ɛnɛ ɛlaba yɔ nɛ pɔtɔzʋʋnɩ ɛ-yɔɔ.
40026014	Peeye Yesu tɔmkpɛlɩkɩyaa hiu nɛ naalɛ taa weyi payaɣ-ɩ se Yudaasɩ Ɩskarɩyɔɔtɩ yɔ, ɛkʋyaa nɛ ewolo Ɛsɔ layaa sɔsaa cɔlɔ.
40026015	Ɛlɛ, ɛpɔzɩ-wɛ se: Ye mankpaɣ Yesu nɛ manɖʋzɩ mi-nesi tɛɛ, ɛbɛ ɩn̄ɩnɩɣ se ɩha-m? Peeye pakalɩ liidiye pɔɔyɩsɩ niidozo nɛ pɛhɛyɩ-ɩ.
40026016	Pɩkpaɣʋnɩ alɩwaatʋ ndʋ yɔ, ɛn̄ɩnaɣ nʋmɔʋ ŋgʋ ɛɛtɩŋ nɛ ɛkpaɣ Yesu nɛ ɛɖʋzɩ pe-nesi taa yɔ.
40026017	Kpɔnɔnaa mba paaɖʋ pa-taa kɔyɛ yɔ, pa-kazandʋ kajalaɣ kɩyakʋ wiye, Yesu tɔmkpɛlɩkɩyaa pɔzɩ-ɩ se: Le ŋcaɣ se ɖiwolo nɛ ɖɩñɔɔzɩ-ŋ lone nɛ ŋtɔɔ Ɛsɔ tiyiyu ɖɛʋ kazandʋ ?
40026018	Peeye ɛtɔm se: Iwolo tɛtʋ taa akele cɔlɔ nɛ iheyi-i se: Wɩlɩyʋ se: Ma-alɩwaatʋ n̄ɔtaa. N̄ɛ-tɛ ma nɛ mɔn-tɔmkpɛlɩkɩyaa ɖɩkaɣ Ɛsɔ tiyiyu ɖɛʋ kazandʋ tɔɔnaɣ tɔɔʋ.
40026019	Tɔmkpɛlɩkɩyaa wolo nɛ pala mbʋ Yesu heyi-wɛ se pala yɔ nɛ patɩzɩ kazandʋ tɔɔnaɣ.
40026020	Pɩɖanaɣ lɛ, Yesu nɛ ɛ-tɔmkpɛlɩkɩyaa hiu nɛ naalɛ mba pacaɣ tɔɔnaɣ ɖɩtɔɔyɛ.
40026021	Pɔtɔkaɣ tɔɔnaɣ lɛ, Yesu heyi-wɛ se: Toovenim lɛ, meheyiɣ-mɩ se, mɩ-taa nɔɔyʋ kaɣ-m kpaɣʋ nɛ ɛɖʋzɩ koyindinaa nesi tɛɛ.
40026022	Peeye pa-laŋa wɛɛkɩ siŋŋ nɛ papazɩ-ɩ pɔzʋʋ kʋɖʋm kʋɖʋm se: Kɩbaɣlʋ, ma na? Ɛnɛ se ma na ?
40026023	Ɛlɛ Yesu cosi-wɛ nɛ ɛtɔ se: Weyi ma nɛ-ɩ ɖɩkpɛndɩ kpɔnɔ nɛ ɖiliɣ ñanaɣ taa yɔ, ɛnʋ kaɣnɩ-m ɖʋzʋʋ.
40026024	Ɛyʋ Pɩyalʋ ɖɛɣ ɛzɩ pamaʋ tɔm pɩlɩnɩ ɛ-yɔɔ yɔ. Ɛlɛ pʋtɔɔ weyi ɛɖʋzʋʋ-ɩ koyindinaa nesi taa yɔ. Ye pataalʋlɩ pʋdʋ ɛnʋ yɔ, pɩɩkɩlɩ-ɩ sɛʋ.
40026025	Yudaasɩ weyi ɛkpakaɣ-ɩ se ɛɖʋzɩ yɔ, ɛtɔ se: Raabii, ma na? Yesu heyi-i se: N̄ɔyɔɔdɩnɩ mbʋ.
40026026	Pɔtɔkaɣ tɔɔnaɣ lɛ, Yesu kpaɣ kpɔnɔ, ɛsa Ɛsɔ nɛ ɛpɛlɩ-kʋ nɛ ɛcɛlɩ ɛ-tɔmkpɛlɩkɩyaa nɛ ɛtɔ se: Ɩmʋ nɛ ɩtɔɔ, pʋnɛ lɛ mon-tomnaɣ.
40026027	Pʋwayɩ lɛ, ɛkpaɣ kɔpʋ nɛ ɛsa Ɛsɔ nɛ ɛcɛlɩ-wɛ nɛ ɛtɔ se: Ɩmʋ nɛ ɩn̄ɔɔ mɩ-tɩŋa.
40026028	Pʋnɛ lɛ man-calɩm, nɔɔ haʋ kɩfam calɩm mbʋ pɛkpɛdɩ ɛyaa sakɩyɛ yɔɔ se Ɛsɔ ekpeɣ-wɛ pa-kɩwɛɛkɩm yɔ.
40026029	Meheyiɣ-mɩ se maatasɩɣ viin̄ɩ kʋnɛ, kɩ-tɩʋ pee lɩm ñɔʋ pʋkɔɔ pɩsɩnɩ kɩyakʋ ŋgʋ ma nɛ mɩ ɖɩñɔʋ kɩfam man-Caa kewiyaɣ taa yɔ.
40026030	Pɛtɛm hondu teu lɛ, powolo nɛ pakpa Oliiviye pʋʋ yɔɔ.
40026031	Peeye Yesu heyi-wɛ se: Ɖoo anɛ a-taa, iseɣ mɩ-tɩŋa payɩ nɛ iyebi-m. Toovenim mbʋ pʋyɔɔ yɔ, pama tɔm se: Mankaɣ ninɖiyuu mabʋ sɩm yɔɔ sɩm yɔɔ nɛ e-heŋ tɩŋa mɩzɩ ɖama.
40026032	Ɛlɛ, mefeŋni sɩɖaa taa lɛ, mɛnɖɛɣ-mɩ nɔɔ nɛ mowolo Galilee egeetiye taa.
40026033	Ɛlɛ, Pɩyɛ heyi-i se: Paa lɛlaa eseɣ patɩŋa se peyebi-ŋ yɔ, ma maalakɩ mbʋ kaʋ.
40026034	Yesu heyi-i se: Meheyiɣ-ŋ toovenim se sɔnɔ ɖoo taa pʋcɔ nɛ kalɩmaʋ koo lɛ, ŋkpɛzɩɣ tɔm nabudozo se ŋtasɩm-m.
40026035	Peeye Pɩyɛ heyi-i se: Paa sɩm pʋwɛɛ se ma nɛ-ŋ ɖɩsɩ yɔ, maakpɛzɩɣ kaʋ se mantasɩm-ŋ. Ɛ-tɔmkpɛlɩkɩyaa tɩŋa yɔɔdɩ tɔm kʋɖʋmtʋ ndʋ.
40026036	Pʋwayɩ, Yesu nɛ ɛ-tɔmkpɛlɩkɩyaa pakʋyaa nɛ powolo ɖenɖe payaɣ se Jesemaanɩ yɔ. Patalaa lɛ, Yesu heyi-wɛ se: Ɩcaɣ cɩnɛ nɛ mowolo peeye yɔ mantɩmɩnɩ Ɛsɔ nɛ mɔnkɔɔ.
40026037	Ɛya Pɩyɛ nɛ Zebedee pɩyalaa mba pa-naalɛ nɛ ɛ nɛ wɛ pɛɖɛʋ. Pɛɖɛɣaɣ lɛ, ɛ-laŋɩyɛ pazɩ wɛɛkʋʋ nɛ ɛ-yɔɔ kpɛyɩ siŋŋ.
40026038	Ɛlɛ eheyi-wɛ se: Men-ciyam nɩɣzɩɣ sɩm yɔɔ sɩm yɔɔ. Ɩwɛɛ cɩnɛ nɛ ma nɛ mɩ ɖɩcaɣnɩ ɖɛ-ɛza.
40026039	Eposini-wɛ pasɩ lɛ, ɛtɔlɩ ɛpa ɛ-ɛza nɛ tɛtʋ nɛ ɛtɔ se: Man-Caa ye pɩsaŋ yɔ, posini-m nɛ kʋn̄ɔŋ kɔpʋ kʋnɛ. Ɛlɛ, la mbʋ n̄e-liu wɛɛ yɔ, pɩtaakɛ mbʋ me-liu wɛɛ yɔ.
40026040	Ɛpɩsɩ ɛ-tɔmkpɛlɩyaa cɔlɔ lɛ, ɛmaɣnɩ-wɛ pɔɖɔŋ ɖou. Peeye ɛpɔzɩ Pɩyɛ se: Ɩtapɩzɩ se ɩcaɣnɩ mɩ-ɛza ñɩɣyʋʋ kʋɖʋmʋʋ na ?
40026041	Ɩcaɣnɩ mɩ-ɛza nɛ ɩtɩmɩnɩ Ɛsɔ nɛ ɩtaasʋʋ takɩm taa. Ɛyʋ kalɩzaɣ liu wɛɛ se kala mbʋ pʋwɛ ɖeu yɔ ɛlɛ, tomnaɣ wɛ ɛjandʋ taa.
40026042	Eposini-wɛ nabʋlɛ ɖeɖe nɛ etendi Ɛsɔ se: Man-Caa, pɩtɩtɩlɩ yɔ, kʋn̄ɔŋ kɔpʋ kʋnɛ kɩɩpɩzɩɣ nɛ kɩɖɛɛ mɔ-yɔɔ nɛ mɔntɔn̄ɔɔ-kʋ. Ye mbʋ yɔ, la mbʋ n̄e-liu wɛɛ yɔ.
40026043	Ɛɖaɣnɩ ɛ-tɔmkpɛlɩkɩyaa cɔlɔ pɩsʋʋ lɛ, ɛmaɣnɩ-wɛ peɖiɣni ɖou ɖɔɖɔ, mbʋ pʋyɔɔ yɔ, ɖom kɔhɔkɩ pɛ-ɛza.
40026044	Yesu tasɩ ɛ-tɩ tuzuu tozo ɖeɖe nɛ ɩla adɩma kʋɖʋmɛɛ ana.
40026045	Ɛlɛ, ɛpɩsɩ ɛ-tɔmkpɛlɩkɩyaa cɔlɔ nɛ eheyi-wɛ se: Iɖoo lɛɛlɛɛyɔ nɛ ɩhɛzɩ. Ɩcɔnɩ nɛ ɩna, alɩwaatʋ n̄ɔtaa se pakpaɣ Ɛyʋ Pɩyalʋ nɛ paɖʋzɩ kɩwɛɛkɩm laɖaa nesi taa.
40026046	Ɩkʋyɩ nɛ ɖɩɖɛɛ. Ɩcɔna, weyi ɛkpaɣ-m se ɛɖʋzɩ pe-nesi taa yɔ, ɛkɔŋ naɣ yɔ.
40026047	Yesu yɔɔdaɣ mbʋ lɛ, e-tiyiyaa hiu nɛ naalɛ taa lɛlʋ weyi payaɣ-ɩ se Yudaasɩ yɔ nɛ ɛyaa samaɣ sɔsɔɔ nakɛyɛ patalɩ. Samaɣ ŋga, kɔɖɔkɩ abalɩsɛsɩ nɛ pɔla. Ɛsɔ layaa sɔsaa nɛ Yuda ñɩmaa sɔsaa paatiyini-wɛ.
40026048	Weyi ɛɖʋzaɣ-ɩ pe-nesi taa yɔ ɛɛtɛm-wɛ heyuu ɛzɩma mbʋ ɛlakɩ nɛ pasɩm-ɩ yɔ. Ɛtɔm se: Ɛyʋ weyi mɛnsɛɣ nɛ mamʋzɩ ɛ-laɣzaɣ yɔɔ yɔ, ɛnʋ lɛ. Ɩkpa-ɩ.
40026049	Yudaasɩ tɩtalaa lɛ, ɛñɔtɩnɩ Yesu nɛ ɛtɔ se: Raabii, sɛɛ ɖeu? Nɛ ɛmʋzɩ ɛ-laɣzaɣ yɔɔ.
40026050	Ɛlɛ Yesu pɔzɩ- ɩ se: Man-taabalʋ, ɛbɛ yɔɔ ŋkɔm cɩnɛ? Peeye pɔn̄ɔtɩnɩ Yesu nɛ paɖʋ nesi ɛ-yɔɔ nɛ pakpa-ɩ.
40026051	Mba paawɛ Yesu cɔlɔ yɔ, pa-taa lɛlʋ kpɛɛ ɛ-abalɩsɩɣa nɛ ɛsɛtɩ Ɛsɔ layaa ñʋʋtʋ yom nɩŋgbaaŋ.
40026052	Peeye Yesu heyi-i se: Pɩsɩnɩ n̄a-sɩɣa ko-huyuu taa mbʋ pʋyɔɔ yɔ, mba patɩŋa payɩ pakpakɩɣ sɛsɩ yɔ, sɩɣa ɖɔɖɔ pakʋʋnɩ-wɛ.
40026053	Ŋmaɣzɩɣ se maapɩzɩɣ nɛ mayaa man-Caa nɛ etiyini-m alɩwaatʋ tʋnɛ tɩ-yɔɔ Ɛsɔ tiyiyaa sɔɔjanaa tikasi hiu nɛ pɩkɩlɩ yaa we?
40026054	Ŋgʋ, ye malabɩ mbʋ, ɛzɩma tɔm ndʋ pama Ɛsɔtɔm takayaɣ taa yɔ, tɩpɩzɩɣ nɛ tɩla? Pamawa se pʋwɛɛ se pɩla mbʋ.
40026055	Peeye Yesu pɩsɩnɩ ɛyaa samaɣ yɔɔ nɛ ɛpɔzɩ-wɛ se: Ɛzɩ mɛnkɛ mɩlʋ sɔsɔ nɛ ɩkɔŋ ma-wayɩ nɛ abalɩsɛsɩ nɛ pɔla se ɩkpa-m? Maawɛ mɩ-hɛkʋ taa kɩyakɩŋ tɩŋa. Mancakaɣ Ɛsɔ ɖɩɣa taa nɛ mawɩlɩɣ tɔm, ɛlɛ, ɩtakpa-m.
40026056	Pɩlabɩ pɩtɩŋa mbʋ se tɔm ndʋ Ɛsɔtɔm ɖɛzɩyaa kamawa yɔ, tɩla. Peeye ɛ-tɔmkpɛlɩkɩyaa tɩŋa yebi-i nɛ pese nɛ pɛɖɛɛ.
40026057	Ɛyaa mba paakpa Yesu yɔ, powoni-i Ɛsɔ layaa ñʋʋ tʋ Kayifu tɛ. Paɣtʋ wɩlɩyaa nɛ Yuda ñɩma sɔsaa pekpeɣli peeye.
40026058	Pɩyɛ tɩŋaɣ ɛ-wayɩ poliŋ taa nɛ ɛkɔɔ nɛ ɛtalɩ Ɛsɔ layaa ñʋʋ tʋ taɣ yɔɔ. Ɛlɛ ɛsʋʋ nɛ ɛcaɣ n̄ʋʋ tʋ ɛnʋ, ɛ-tʋmlaɖaa cɔlɔ se ɛna mbʋ pʋkɔŋ tɛmnaʋ yɔ.
40026059	Ɛsɔ layaa sɔsaa nɛ Yuda ñɩma kɩbɩma nɛ pɔ-tɔm hʋyaa sɔsaa tɩŋa pañɩnaɣ aseɣɖe tɩnaa se powolo nɛ pɛcɛtɩnɩ Yesu taa nɛ pɩsa nɛ pakʋ-ɩ.
40026060	Ɛlɛ, petehiɣ nɔɔyʋ. Ŋgʋ ɛyaa sakɩyɛ woba nɛ pɛcɛtɩɣnɩ ɛ-taa. Pɩkɛdaa lɛ, pa-taa naalɛ wolo.
40026061	Cɛtɩm aseɣɖe tɩnaa mba pɔtɔ se: Abalʋ ɛnɛ yɔ, ɛtɔm se: Manpɩzɩɣ nɛ mɔyɔkɩ Ɛsɔ ɖɩɣa nɛ manɖaɣnɩ-kɛ maʋ nɛ kɩyakɩŋ naadozo.
40026062	Ɛsɔ layaa ñʋʋ tʋ kʋyaa nɛ ɛsɩŋ nɛ ɛpɔzʋʋ Yesu se: Ŋŋcosuu natʋyʋ yaa we ? Aseɣɖe nɖɩ ɛyaa panɛ palɩzɩɣ ñɔ-yɔɔ mbʋ ?
40026063	Ɛlɛ, Yesu su tamɩyɛ nɛ etocosi natʋyʋ. Ɛsɔ layaa n̄ʋʋ tʋ heyi-i se: Man̄ɩnɩɣ se ŋɖuuni Ɛsɔ weyi ɛwɛnɩ ɛ-ɛza yɔ nɛ ŋheyi-ɖʋ nɛ ɖɩnɩɩ se n̄a lɛ Meesiya, Ɛsɔ Pɩyalʋ yaa we?
40026064	Peeye Yesu cosi-i se: N̄ɔtɔmnɩ mbʋ. Ɛlɛ, meheyiɣ-mɩ se, pɩkpaɣʋnɩ lɛɛlɛɛyɔ yɔ, ɩkaɣ Ɛyʋ Pɩyalʋ naʋ ɛcaɣ Ɛsɔ ɖoŋ nɩwaŋ yɔɔ. Ɩkaɣ-ɩ naʋ ɖɔɖɔ ɛkɔŋ ɛsɔdaa ɛsɔmɩndʋ yɔɔ.
40026065	Peeye Ɛsɔ layaa ñʋʋtʋ cɩyɩ ɛ-yɔɔ wondu nɛ ɛtɔ se: Ɛtʋ Ɛsɔ! Ɛbɛ yɔɔ ɖɩtasɩɣ aseɣɖe tɩnaa ñɩnʋʋ ɖɔɖɔ yɔ ? Mɩ maɣmaɣ ɩnɩ ɛzɩma mbʋ ɛtʋ Ɛsɔ yɔ.
40026066	Ɩmaɣ zʋʋ se we? Pocosi-i se: Pʋpɔzʋʋ se ɛsɩ.
40026067	Peeye pɔtɔ ɛ-ɛsɩndaa ndaatʋ nɛ pamakɩ-ɩ ŋguluma nɛ pɛcɛkɩ ɛ-nɔɔ kadanzɩ.
40026068	Pɔtɔŋ se: Meesiya, kpeɣ nɛ ɖɩna weyi ɛmabɩ-ŋ yɔ.
40026069	Pɩyɛ kacaɣ awayɩ taɣ yɔɔ lɛ, tʋmlaɖʋ halɩñɩnʋ nɔɔyʋ wolo ɛ-cɔlɔ nɛ ɛtɔ se: Naã ɖɔɖɔ ŋŋwɛ Yesu Galilee egeetiye taa tʋ cɔlɔ.
40026070	Ɛlɛ, Pɩyɛ kpɛzɩ pa-tɩŋa pɛ-ɛsɩndaa nɛ ɛtɔŋ se: Maasɩŋ ndʋ ŋcaɣ yɔɔdʋʋ yɔ.
40026071	Ɛyɔɔdɩ mbʋ lɛ, ɛlɩɩ nɛ ewolo nɔnɔɔ taa. Tʋmlaɖʋ halɩn̄ɩnʋ lɛlʋ na-ɩ nɛ eheyi mba paawɛ peeye yɔ se: Abalʋ ɛnɛ yɔ ɛkɛwɛ Yesu Nazarɛɛtɩ tʋ cɔlɔ.
40026072	Pɩyɛ tasɩ kpɛzʋʋ nɛ eɖuu se: Mantasɩ abalʋ ɛnʋ!
40026073	Pɩkɛdaa lɛ, mba paawɛ peeye yɔ, pɔn̄ɔtɩnɩ Pɩyɛ nɛ peheyi-i se: Toovenim taa ŋkɛ pa-taa lɛlʋ mbʋ pʋyɔɔ yɔ, ŋyɔɔdʋʋ ɛzɩ pɔyɔɔdʋʋ yɔ.
40026074	Ɛlɛ, ɛpazɩ tɔm se ye ɛcɛtɩɣ yɔ, Ɛsɔ ɛkʋ ɛ-tɔm. Eɖuu se: Mantasɩ abalʋ ɛnʋ. Kpaagbaa mbʋ lɛ, kalɩmaʋ koo.
40026075	Peeye Pɩyɛ tɔzɩ tɔm ndʋ Yesu keheyi-i yɔ se: Pʋcɔ nɛ kalɩmaʋ koo lɛ, ŋkpɛzɩɣ tɔm nabudozo se ŋtasɩm-m. Pɩyɛ lɩɩ nɛ ewili siŋŋ.
40027001	Tɛʋ fem tanaŋ tɛɛ cu lɛ, Ɛsɔ layaa sɔsaa tɩŋa nɛ Yuda n̄ɩma sɔsaa pɔyɔɔdɩ pa-tɩŋa payɩ nɛ panɩnɩ ɖama se pakʋ Yesu.
40027002	Peeye pɔhɔkɩ-ɩ nɛ powoni-i tɛtʋ n̄ʋʋ tʋ Pɔɔnsɩ Pilaatɩ tɛ nɛ paɖʋzɩ-ɩ e-nesi taa.
40027003	Yudaasɩ weyi ɛɛɖʋzɩ Yesu koyindinaa nesi taa yɔ, ɛnawa se pakʋʋ Yesu lɛ, ɛpazɩ kpiɖuu. Peeye ɛkpaɣ liidiye pɔɔyɩsɩ niidozo nzɩ paahɛyɩ-ɩ yɔ nɛ ɛpɩsɩnɩ Ɛsɔ layaa sɔsaa nɛ Yuda n̄ɩma sɔsaa.
40027004	Ɛtɔm se: Malabɩ kɩwɛɛkɩm alɩwaatʋ ndʋ mankpa ɛyʋ ɛnɛ ɖulum nɛ mɛncɛlɩ se pakʋ-ɩ yɔ! Pocosi-i se: Pɩtana-ɖʋ, n̄ɔ-cɔlɔ lɛ!
40027005	Peeye ɛkpaɣ liidiye nɖɩ nɛ ɛmɩzɩ Ɛsɔ ɖɩɣa taa nɛ ewolo ɛɖɩ ɛ-tɩ nimiye nɛ ɛsɩ.
40027006	Ɛsɔ layaa sɔsaa tɔzɩ liidiye pɔɔyɩsɩ nzɩ nɛ pɔtɔ se: Pataha nʋmɔʋ se ɖɩɖʋ liidiye nɖɩ Ɛsɔ ɖɩɣa koozaɣ taa mbʋ pʋyɔɔ yɔ, pɩkɛ calɩm liidiye.
40027007	Panɩnɩ ɖama nɛ pakpaɣ liidiye nɖɩ nɛ payabɩnɩ tɛtʋ pɛŋ mayʋ cɔlɔ se pepi agɔma.
40027008	Mbʋ labɩna nɛ payaɣ tɛtʋ ndʋ halɩ nɛ sɔnɔ se calɩm Tɛtʋ.
40027009	Pɩlaba ɛzɩ Ɛsɔtɔm ɖɛsɩyʋ Yereemii kɔyɔɔdʋʋ yɔ: Pakpaɣ liidiye pɔɔyɩsɩ niidozo. Liidiye nɖɩ paɖʋ ɛ-yɔɔ yɔ, nɖɩ Izrɛɛlɩ n̄ɩma ɖʋ ɛ-yɔɔ yɔ.
40027010	Pakpaɣ-ɖɩ nɛ payabɩnɩ pɛŋ mayʋ tɛtʋ, ɛzɩ Kɩbaɣlʋ kaɖʋʋ-m yɔ.
40027011	Yesu kɛwɛ tɛtʋ n̄ʋʋ tʋ Pilaatɩ ɛsɩndaa lɛ, ɛlɛ pɔzɩ-ɩ se: N̄a lɛ Yuda n̄ɩma wiyaʋ yaa we? Yesu cosi-i se: N̄ɔyɔɔdɩnɩ mbʋ.
40027012	Ɛsɔ layaa sɔsaa nɛ Yuda n̄ɩma sɔsaa pakʋyɩ ɛ-yɔɔ se ɛyʋsaa ɛlɛ, etocosi-wɛ natʋyʋ.
40027013	Peeye Pilaatɩ pɔzɩ-ɩ se: Ŋŋnɩɣ ɛzɩma mbʋ pakʋyʋʋ ñɔ-yɔɔ siŋŋ yɔ yaa we?
40027014	Ɛlɛ Yesu suma, ɛtatasɩ natʋyʋ cosuu. Peeye pɩɖɩɣzɩ tɛtʋ n̄ʋʋ tʋ siŋŋ.
40027015	Paa Ɛsɔ tiyiyu ɖɛʋ kazandʋ ndʋ tɩ-yɔɔ lɛ, Pilaatɩ lɩzɩɣ salaka tɩnaa taa kʋɖʋm weyi ɛyaa samaɣ sɔɔlaa se ɛlɩzɩ yɔ.
40027016	Ŋgʋ, salaka tʋ nɔɔyʋ kɛwɛɛ nɛ pasɩm-ɩ paa le, payaɣaɣ-ɩ se Barabaasɩ.
40027017	Pekpeɣlaa lɛ, Pilaatɩ pɔzɩ-wɛ se: Ɛyaa panɛ pa-naalɛ pa-taa lɛ, anɩ mi-liu wɛɛ se meyele? Barabaasɩ yaa Yesu weyi payaɣ-ɩ se Krɩstʋ yɔ?
40027018	Ɛɛnawa se ɛzɩsɛmɩyɛ palaba nɛ pakpa Yesu nɛ paɖʋzɩ-ɩ e-nesi taa.
40027019	Pilaatɩ kacaɣ tɔm ɖɩhʋyɛ. Peeye ɛ-halʋ tiyaa se peheyi-i se: Taaɖʋ n̄ɔ-nɔɔ ɛyʋ kʋtʋʋzʋ ɛnʋ ɛ-tɔm taa. Ɖeɖe ɖoo taa malabɩ kʋn̄ɔŋ siŋŋ ɛ-yɔɔ ɖoziye taa.
40027020	Ɛlɛ, Ɛsɔ layaa sɔsaa nɛ Yuda n̄ɩma sɔsaa peseɣti ɛyaa samaɣ se kɔtɔ se Pilaatɩ eyele Barabaasɩ nɛ ɛkʋ Yesu.
40027021	Peeye Pilaatɩ tasɩ-wɛ pɔzʋʋ se: Ɛyaa panɛ pa-naalɛ pa-taa lɛ, anɩ mi-liu wɛɛ se meyele? Pocosi-i se : Barabaasɩ.
40027022	Peeye Pilaatɩ se: Ye mbʋ, mala Yesu weyi payaɣ-ɩ se Krɩstʋ yɔ ɛzɩma? Pocosi-i patɩŋa se: Kam-ɩ kaamaŋkaɣ yɔɔ!
40027023	Tɛtʋ n̄ʋʋ tʋ pɔzɩ-wɛ se: Kɩwɛɛkɩm mbʋ kpem ɛlaba? Ɛlɛ pɛtɛzɩ kubusi mabʋ ɖoŋ se: Kam-ɩ kaamaŋkaɣ yɔɔ!
40027024	Pilaatɩ nawa se pɩɩlɛzɩɣ pʋyʋ, ɛlɛ, pɩtɛzɩɣ miŋ saʋ kɩsaʋ. Peeye ɛkpaɣ lɩm nɛ ɛkɔ e-nesi samaɣ ɛsɩndaa nɛ ɛtɔ se: Mɛnfɛyɩ ɛyʋ kʋtʋʋzʋ ɛnɛ, ɛ-calɩm tɔm taa. Mɩ-cɔlɔ lɛ.
40027025	Samaɣ tɩŋa cosi-i se: Ɛ-calɩm ɛpɩyɩ ɖa nɛ ɖe-piya ɖa-ñʋŋ taa.
40027026	Ɛlɛ ɛlɩzɩ Barabaasɩ salaka taa nɛ eyele polu Yesu agbazɛɛ nɛ ɛkpaɣ-ɩ ɛcɛlɩ-wɛ se powoni-i nɛ pakam-ɩ kaamaŋkaɣ yɔɔ.
40027027	Pʋwayɩ lɛ, tɛtʋ n̄ʋʋ tʋ ɛnʋ, ɛ-sɔɔjanaa woni Yesu n̄ʋʋ tʋ ɛnʋ, ɛ-kadaɣ taa. Peeye sɔɔjanaa tikaɣ tɩŋa woba nɛ kekpeɣ lini-i.
40027028	Pɔhɔzɩ ɛ-yɔɔ wondu nɛ posuu-i awiitoko kɩsɛɛmʋʋ nakʋyʋ waaa.
40027029	Palʋ awiihulaɣ nɛ sɔɔ nɛ papam-ɩ nɛ pɛcɛlɩ-ɩ loku nɛ ɛɖɔkɩ e-nesi kɩbanzɩ taa. Ɛlɛ, poluŋ pa-nʋŋbɔla yɔɔ ɛ-tɛɛ nɛ powoŋuu-i nɛ pɔtɔŋ se: Sɛɛ ɖeu, Yuda n̄ɩma wiyaʋ!
40027030	Pɔtɔ ɛ-yɔɔ ndaatʋ nɛ pamʋ loku ŋgʋ paacɛlɩ-ɩ yɔ, nɛ pamakɩ ɛ-n̄ʋʋ taa.
40027031	Pɛtɛm-ɩ tɛtɛ pɛŋʋʋ lɛ, pɔhɔzɩ ɛ-yɔɔ awiitoko kɩsɛɛmʋʋ ŋgʋ paasu-i yɔ nɛ posuu-i ɛ-maɣmaɣ e-wondu nɛ palɩnɩ-ɩ awayɩ se powoni-i nɛ pakam-ɩ kaamaŋkaɣ yɔɔ.
40027032	Sɔɔjanaa lɩ nʋmɔʋ taa lɛ, pakatɩ Siirɛɛnɩ tɛtʋ taa tʋ nɔɔyʋ, payaɣ-ɩ se Siimɔɔ. Sɔɔjanaa kpa-ɩ nɛ ɖoŋ se ɛhɔɔlɩ Yesu kaamaŋkaɣ.
40027033	Patalɩ ɖenɖe payaɣ se Goligota yɔ, pɩ-tɔbʋʋ se ñʋŋbɔɔyaɣ lone.
40027034	Patanɩ Yesu lɛ, pɛcɛlɩ-ɩ sʋlʋm mbʋ pesidi pɩ-taa kɔyɛ nɖɩ ɖɩwɛ n̄aŋ yɔ se ɛñɔɔ. Ɛɖɩkaa lɛ, ekisi n̄ɔʋ.
40027035	Pakam-ɩ kaamaŋkaɣ yɔɔ lɛ, patayɩ ɖama ɛ-yɔɔ wondu. Paɖʋ miika se pana wonuu ŋgʋ paa weyi ɛkpakɩɣ yɔ.
40027036	Pɛtɛma lɛ, pacaɣ peeye nɛ paɖaŋ ɛ-yɔɔ.
40027037	Paama kpata yɔɔ mbʋ pɩlaba nɛ pakʋ-ɩ yɔ nɛ paka ɛ-n̄ʋʋ yɔɔ. Pamawa se: Ɛnɛ yɔ lɛ Yesu, Yuda ñɩma Wiyaʋ.
40027038	Ɛ nɛ mɩlaa sɔsaa nabɛyɛ naalɛ paakama, lɛlʋ ɛ-nɩwaŋ yɔɔ nɛ lɛlʋ ɛ-nɩmɩyɛ yɔɔ.
40027039	Nʋmɔɖɔnaa mba pɛɖɛɣaɣnɩ peeye yɔ, patʋɣ aɣ-ɩ nɛ pekpiɣyuu n̄ʋŋ.
40027040	Pɔtɔm se: N̄aweyi ŋyɔkʋʋ Ɛsɔ ɖɩɣa nɛ ŋma-kɛ kɩyakɩŋ naadozo taa yɔ, ya ña-maɣmaɣ ña-ñʋʋ. Ye n̄a lɛ Ɛsɔ Pɩyalʋ yɔ, tibini kaamaŋkaɣ yɔɔ.
40027041	Mbʋ ɖɔɖɔ Ɛsɔ layaa sɔsaa nɛ paɣtʋ wɩlɩyaa nɛ Yuda n̄ɩma kɩbɩma nɛ Farɩsɩ n̄ɩma pɛpɛŋaɣ -ɩ tɛtɛ.
40027042	Pɔtɔm se: ‘’Ɛyabɩ lɛlaa ñʋŋ ɛlɛ, ɛɛpɩzɩɣ se ɛya ɛ-maɣmaɣ ɛ-ñʋʋ. Ye ɛkɛ Izrɛɛlɩ ñɩma wiyaʋ yɔ, lɛɛlɛɛyɔ, etibini kaamaŋkaɣ yɔɔ nɛ ɖɩna. Peeye lɛ, ɖitisiɣ ɛ-yɔɔ.
40027043	Ɛta Ɛsɔ liu. Ye Ɛsɔ ɛsɔɔlɩ-ɩ yɔ, ɛya ɛ-n̄ʋʋ lɛɛlɛɛyɔ. Mbʋ ɛɛtɔm se: Ma lɛ Ɛsɔ Pɩyalʋ.’’
40027044	Halɩ pɩkpɛndɩnɩ mɩlaa sɔsaa mba paakam ɛ-cɔlɔ yɔ, nɛ patʋʋ-ɩ ɖɔɖɔ mbʋ.
40027045	Puwiye nɖɩ wɩsɩ siɣaa lɛ, cɩkpɛndʋ yu ɛjaɖɛ tɩŋa yɔɔ kpemm nɛ pʋkɔɔ pɩsɩnɩ wɩsɩ wɛlʋʋ ñɩɣtʋ naadozo.
40027046	Pɩmabɩ ɛzɩ wɩsɩ wɛlʋʋ ñɩɣtʋ naadozo lɛ, Yesu ma kubuka nɛ ɛtɔ se: ‘’Eli, Eli, lama sapakɩtanɩɩ? ‘’Pɩ-tɔbʋʋ se: ‘’Mɛ-Ɛsɔ, mɛ-Ɛsɔ, pɩlabɩ ɛzɩma nɛ ŋlɔ-m?’’
40027047	Mba paawɛ peeye yɔ, pa-taa nabɛyɛ nɩ mbʋ lɛ, pɔtɔŋ se: Ɛyaɣ Eli.
40027048	Peeye pa-taa lɛlʋ tisewa nɛ ewolo ɛkpaɣ kʋca nɛ elii sʋlʋm kɩñɩŋɩm taa nɛ ɛtʋʋ-kʋ ɖaʋ yɔɔ nɛ ɛcɛlɩ Yesu se ɛmʋzɩ.
40027049	Ɛlɛ, lɛlaa n̄ɔtɔŋaɣ se: Yebi-i nɛ ɖɩna se Elii kɔŋ nɛ ɛlɩzɩ-ɩ yaa we.
40027050	Peeye Yesu tasɩ kubuka mabʋ ɖoŋ nɛ etisi fezuu.
40027051	Pɩsaʋ sɔsɔʋ ŋgʋ paakaɣ Ɛsɔ ɖɩɣa taa yɔ, kɩkpaɣnɩ ñʋʋ taa faɣʋ nɛ kitii kɩkaɖɩnɩ pɩ-tɛɛ hɔɔlɩŋ naalɛ. Tɛtʋ n̄amsaa nɛ ɛwasɩ ya.
40027052	Pɩlaŋ yɔɔ kulaa nɛ cɩɖɩcɩɖɩ n̄ɩma sakɩyɛ mba paasɩba yɔ, pefe.
40027053	Yesu kɔma nɛ efe lɛ, palɩɩnɩ pɩlaŋ taa nɛ powolo Yerusaalɛɛmɩ nɛ ɛyaa sakɩyɛ na-wɛ.
40027054	Room sɔɔjanaa mɩnʋʋ yɔɔ cɔnɩyʋ nɛ mba paawɛ peeye nɛ paɖaŋ Yesu yɔɔ yɔ, pana tɛtʋ n̄amsʋʋ nɛ mbʋ pɩtɩŋa payɩ pɩlabɩ mbʋ yɔ. Peeye sɔɔndʋ kpa-wɛ pɩŋŋ nɛ pɔtɔ se: Toovenim, ɛyʋ ɛnɛ ɛkɛ Ɛsɔ Pɩyalʋ.
40027055	Halaa nabɛyɛ kɛwɛ poliŋ taa nɛ pɔcɔŋna ɖɔɖɔ, pɔɖɔ sakɩyɛ. Paatɩŋ Yesu wayɩ ɖooo Galilee egeetiye taa se pasɩnɩ-ɩ.
40027056	Pa-taa lɛlaa yɔ: Maarɩɩ Magdala tʋ nɛ Yakubu nɛ Yozɛɛfʋ po-ɖoo Maarɩɩ nɛ Zebedee pɩyalaa ɖoo.
40027057	Ɖanaɣ ɖanaa lɛ, Ariimatee tɛtʋ taa n̄ɩm tʋ weyi payaɣ-ɩ se Yozɛɛfʋ yɔ, ɛtalɩ. Ɛɛkɛ Yesu tɔmkpɛlɩkɩyʋ ɖɔɖɔ.
40027058	Ewobi Pilaatɩ cɔlɔ nɛ ɛpɔzɩ-ɩ Yesu tomnaɣ. Ɛlɛ, Pilaatɩ tisi nɛ ɛha nɔɔ se pɛcɛlɩ-kɛ.
40027059	Yozɛɛfʋ kpaɣ Yesu tomnaɣ nɛ ɛhɔkɩ-kɛ pɩsaʋ kɩbaŋʋ nakʋyʋ taa.
40027060	Ɛlɛ, ewoni-kɛ nɛ epi pɩlaʋ kɩfalʋʋ ŋgʋ eeyeba nɛ pɛcɛsɩ-ɩ ɛwaɣ taa yɔ, kɩ-taa nɛ epilinzi pɩyɛ sɔsɔɖɛ naɖɩyɛ nɛ ɛɖɩɣ kʋ-nɔɔ nɛ ɛɖɛɛ.
40027061	Maarɩɩ Magdala tʋ nɛ Maarɩɩ lɛlʋ paacaɣ peeye nɛ patʋʋzɩnɩ pɩlaʋ nɔɔ nɛ pɔcɔŋna.
40027062	Kɩyakʋ ŋgʋ Yuda n̄ɩma n̄ɔɔzʋʋ pa-tɩ pʋcɔ pɩtalɩ kɩyakʋ kɩhɛzʋʋ yɔ, kɩɖɛwa nɛ tɛʋ fe. Puwiye nɖɩ, Ɛsɔ layaa sɔsaa nɛ Farɩsɩ n̄ɩma powoba nɛ pekpeɣ li Pilaatɩ tɛ.
40027063	Ɛlɛ, peheyi-i se: Ɖajaa, ɖɩtɔzʋʋ se alɩwaatʋ ndʋ pɔpɔtʋ ɛnɛ ɛwɛnɩ ɛ-ɛza yɔ, ɛtɔm se: Kɩyakɩŋ naadozo wayɩ lɛ, menfeŋ.
40027064	Pʋ-yɔɔ lɛ, ɖʋ se paɖaŋ ɛ-pɩlaʋ yɔɔ nɛ pʋkɔɔ pɩsɩnɩ kɩyakɩŋ naadozo ɛnʋ. Pɩtɛkɛ mbʋ yɔ, ɛ-tɔmkpɛlɩkɩyaa woki ɖoo taa nɛ pamɩlɩ e-tomnaɣ nɛ peheyi samaɣ se: Efemni sɩɖaa taa. Pa-kpaagbaa cɛtɩm mbʋ, pʋkɔŋ nɛ pɩkɩlɩ kajalaɣ n̄ɩmbʋ.
40027065	Pilaatɩ heyi-wɛ se: Ɩwɛnɩ sɔɔjanaa. Iwolo nɛ ɩɖaŋ pɩlaʋ yɔɔ ɛzɩ ɩsɔɔlʋʋ yɔ.
40027066	Peeye powoba nɛ pan̄ɩ pɩyɛ nɖɩ paɖɩɣ pɩlaʋ nɔɔ yɔ, ɖɩ-yɔɔ se nɔɔyʋ etukunaa lɛ, pana nɛ pasɩɩ sɔɔjanaa se paɖaŋ kpam.
40028001	Kɩyakʋ kɩhɛzʋʋ ɖɛwa nɛ kife kpɩtaʋ kɔɔnɔɔ kɩyakʋ wiye lɛ, Maarɩɩ Magdala tʋ nɛ Maarɩɩ lɛlʋ pakʋyɩ tanaŋ cu nɛ powolo se pana Yesu pɩlaʋ.
40028002	Peeye tɛtʋ n̄amsɩ pɩŋŋ mbʋ pʋyɔɔ yɔ, Kɩbaɣlʋ tiyiyu nɔɔyʋ lɩnɩ ɛsɔdaa nɛ etii nɛ epilinzi pɩlaʋ nɔɔ pɩyɛ nɛ ɛsɩɩ kɩjaʋ nɛ ɛcaɣ ɖɩ-yɔɔ.
40028003	Tiyiyu ɛnʋ, ɛn̄ɩlɩzaɣ ɛzɩ tɛʋ n̄ɩlɩnzʋʋ yɔ nɛ e-wondu hʋlʋmɩ layɩ layɩ.
40028004	Sɔɔjanaa mba paaɖaŋ pɩlaʋ yɔɔ yɔ, pana mbʋ lɛ, sɔɔndʋ kpa-wɛ siŋŋ nɛ peseliɣ yem kpa kpa kpa nɛ pefiɣni.
40028005	Ɛlɛ, Ɛsɔ tiyiyu heyi halaa mba se: ‘’Sɔɔndʋ ɛtaakpa-mɩ mbʋ pʋyɔɔ yɔ, manawa se Yesu weyi pakam kaamaŋkaɣ yɔɔ yɔ, ɛnʋ ɩn̄ɩnɩɣ.
40028006	Ɛfɛyɩ cɩnɛ, efemni sɩɖaa taa ɛzɩ ɛɛyɔɔdʋʋ yɔ. Ɩkɔɔ nɛ ɩna ɖenɖe paahɛzɩ Kɩbaɣlʋ yɔ.
40028007	Iwolo lɔŋ nɛ iheyi ɛ-tɔmkpɛlɩkɩyaa se efemni nɛ sɩɖaa taa. Ɛɖɛɣ-mɩ nɔɔ nɛ ewolo Galilee egeetiye taa. Peeye ɩkaɣ-ɩ naʋ. Ɩna, meheyi-mɩ lɛ.
40028008	Peeye patɩkʋyɩ pɩlaʋ yɔɔ nɛ sɔɔndʋ nɛ laŋhʋlʋmɩyɛ siŋŋ nɛ peseɣ se powolo peheyi ɛ-tɔmkpɛlɩkɩyaa.
40028009	Pɩkɛdaa lɛ, Yesu katɩ-wɛ nɛ ɛtɔ se: Mɛnsɛ-mɩ. Peeye powoba nɛ poluŋ ɛ-tɛɛ nɛ pakpa ɛ-nɩŋgbanzɩ nɛ paɖʋ-ɩ hɩɖɛ.
40028010	Ɛlɛ, Yesu heyi-wɛ se: Sɔɔndʋ ɛtaakpa-mɩ. Iwolo nɛ iheyi mɛ-ɛgbaɣdɩnaa se powolo Galilee egeetiye taa. Peeye pakaɣ-m naʋ.
40028011	Halaa mba, paawɛ nʋmɔʋ lɛ, sɔɔjanaa mba paaɖaŋ pɩlaʋ yɔɔ yɔ, pa-taa nabɛyɛ sʋʋ tɛtʋ taa. Patalaa lɛ, pɛkɛdɩ Ɛsɔ layaa sɔsaa mbʋ pɩtɩŋa payɩ pɩlaba yɔ.
40028012	Ɛsɔ layaa sɔsaa nɛ Yuda n̄ɩma sɔsaa pekpeɣli ɖama nɛ pɔyɔɔdɩ. Ɛlɛ paɖʋ se pɛcɛlɩɣ sɔɔjanaa mba liidiye sɔsɔɖɛ.
40028013	Pɔtɔ se: Ɩtɔ se: Ɛ-tɔmkpɛlɩkɩyaa kɔm ɖoo taa nɛ pamɩlɩ e-tomnaɣ alɩwaatʋ ndʋ ɖiɖowaɣ yɔ.
40028014	Ye tɛtʋ n̄ʋʋ tʋ ɛnɩ mbʋ yɔ, ɖɩsɩm mbʋ ɖɩɩla nɛ ɖɩhɛzɩ ɛ-laŋɩyɛ nɛ ɛtaalabɩ-mɩ pʋyʋ yɔ.
40028015	Ɛlɛ sɔɔjanaa mba, pamʋ liidiye nɛ pala ɛzɩ peheyuu-wɛ yɔ. Nɛ tɔm ndʋ tɩwɛɛ nɛ tɩcɔʋ Yuda n̄ɩma cɔlɔ halɩ nɛ sɔnɔ.
40028016	Yesu tɔmkpɛlɩkɩyaa hiu nɛ kʋɖʋm kowobi Galilee egeetiye taa nɛ pakpa pʋʋ ŋgʋ ɛɛwɩlɩ-wɛ yɔ, kʋ-yɔɔ.
40028017	Pana-ɩ lɛ, poluŋ ɛ-tɛɛ, ɛlɛ, pa-taa nabɛyɛ wɛɛ nɛ papʋtʋʋ pa-taa.
40028018	Peeye Yesu wobi pɔ-cɔlɔ nɛ eheyi-wɛ se: Ɛsɔ ha-m ɖoŋ tɩŋa payɩ ɛsɔdaa nɛ tataa.
40028019	Iwolo ajɛɛ kpeekpe taa nɛ ɩla nɛ ɛyaa pɩsɩ mɔn-tɔmkpɛlɩkɩyaa. Ɩlabɩ-wɛ lɩm mɩɩsʋʋ sɔnzɩ Caa nɛ Pɩyalʋ nɛ Cɩɖɩcɩɖɩ Kalɩzaɣ hɩɖɛ taa.
40028020	Ɩwɩlɩ-wɛ nɛ pɔɖɔ mbʋ pɩtɩŋa payɩ maɖʋ-mɩ yɔ, pʋ-yɔɔ. Ɩtɩlɩ se mɛwɛ mɩ-cɔlɔ kɩyakɩŋ tɩŋa nɛ pʋkɔɔ pɩsɩnɩ kedeŋa tɛm wiye.
41001001	Ɛsɔ pɩyalʋ Yesu Krɩstʋ Tɔm Kɩbandʋ ɖɩpazɩyɛ yɔ.
41001002	Tɩpazɩ ɛzɩ pamaʋ ɛsɔtɔm ɖɛzɩyʋ Ezayii takayaɣ taa yɔ. Pamawa se : Na, mentiyiɣ men-tiyiyu se ɛɖɛ-ŋ nɔɔ nɛ ɛñɔɔzɩ ña-nʋmɔʋ. (Malachie 3:1)
41001003	Ɛnʋ lɛ ɛyʋ nɔɔ ŋga kamakɩ kubusi lakʋ taa yɔ se : Ɩñɔɔzɩ Kɩbaɣlʋ nʋmɔʋ, Ɩla nɛ ɛ-ɖɩɖɔnɛ tʋʋzɩ. Ɛsayii 40:3
41001004	Yohanɛɛsɩ kɔm lakʋ taa nɛ ɛmɩɩsɩɣ ɛyaa lɩm taa. Esuzaɣ mɩɩsʋʋ sɔnzɩ tɔm se pɩwɩlɩ se pʋwɛɛ se ɛyaa ɛpɩsɩnɩ pa-tɩ nɛ Ɛsɔ kpeɣ-wɛ pa- kɩwɛɛkɩm.
41001005	Yeruusalɛm ñɩma tɩŋa nɛ Yudee egeetiye hɔɔlɩŋ tɩŋa taa ñɩma powokaɣ Yohanɛɛsɩ cɔlɔ nɛ petisiɣ pa-kɩwɛɛkɩm yɔɔ nɛ pakaɖɩɣ-pʋ kpayɩ nɛ ɛlɛ n̄alakɩ patɩŋa mɩɩsʋʋ sɔnzɩ Yɔɔrdaŋ pɔɔ taa.
41001006	Yohanɛɛsɩ ɛnʋ, esuwaɣ toko ŋgʋ palʋnɩ kʋyʋndʋʋ kpaŋnɔ kpɛm yɔ. Ɛtaŋaɣ tambaɖɛ nɖɩ palabɩnɩ tɔnɛ yɔ. Nakaŋ nɛ tɛyɛ tɩŋ num ɛtɔkaɣ.
41001007	Esuzaɣ tɔm nɛ ɛtɔŋ se : Ma-wayɩ lɛ, weyi ɛkɔŋ yɔ, ɛkɩlɩ-m. Mantatɩɩmʋna se moluŋ nɛ mɛyɛɖɩ ɛ-naataŋgbala tɔnzɩ.
41001008	Ma lɛ, lɩm taa mamɩɩsɩ-mɩ, ɛlɛ ɛnʋ yɔ, Cɩɖɩcɩɖɩ Kalɩzaɣ taa ɛkaɣ-mɩ mɩɩsʋʋ.
41001009	Kɩyakɩŋ ɛnʋ ɛ-taa, Yesu lɩnɩ Nazarɛɛtɩ, Galilee egeetiye taa, ewolo Yohanɛɛsɩ cɔlɔ nɛ ɛlɛ ñamɩɩsɩ-ɩ Yɔɔrdaŋ pɔɔ taa.
41001010	Yesu lɩnɩ lɩm taa lɛ, ɛtɩnaʋ ɛsɔtɔnʋʋ tʋlaa nɛ Ɛsɔ Kalɩzaɣ lɩɩ nɛ ketii ɛ-yɔɔ ɛzɩ ehoye yɔ.
41001011	Nɔɔ nakɛyɛ yɔɔdɩnɩ ɛsɔdaa se : Ŋkɛ man-pɩyalʋ kʋsɔɔlʋ. Man-taa wɛnɩ-ŋ leleŋ.
41001012	Kpaagbaa mbʋ lɛ, Ɛsɔ Kalɩzaɣ ɖiyi Yesu nɛ kowoni-i lakʋ taa.
41001013	Ɛcaɣ lakʋ ŋgʋ kɩ-taa kɩyakɩŋ nɩɩnaza. Peeye Satanɩ takɩ-ɩ. Tɛtɛkpɩna hɛkʋ taa ɛkɛwɛɛ nɛ Ɛsɔ tiyiyaa wolo ɛ-cɔlɔ nɛ pasɩɣnɩ-ɩ.
41001014	Paɖʋ Yohanɛɛsɩ salaka wayɩ lɛ, Yesu kʋyɩ nɛ ewolo Galilee nɛ esuzuu Ɛsɔ kewiyaɣ Tɔm Kɩbandʋ.
41001015	Ɛtɔŋaɣ se : Alɩwaatʋ talaa nɛ Ɛsɔ kewiyaɣ ñɔñɔtɩ kpam. Ɩpɩsɩnɩ mɩ-tɩ nɛ itisi Tɔm Kɩbandʋ.
41001016	Kɩyakʋ nakʋyʋ Yesu cɔlaɣ Galilee lɩŋgamʋʋ. Pɩkɛdaa lɛ, ɛna kpakpasɩ kpayaa nabɛyɛ naalɛ pɔlɔwaɣ piyiŋ lɩŋgamʋʋ taa : Siimɔɔ nɛ e-neu Andree.
41001017	Ɛlɛ, Yesu heyi-wɛ se : Ɩtɩŋ-m nɛ manpɩsɩ-mɩ ɛyaa kpayaa ɛzɩ ɩkpaɣʋ kpakpasɩ yɔ.
41001018	Peeye patiyebi pe-piyiŋ nɛ patɩŋ-ɩ.
41001019	Ɛtasɩ wobu nɛ ɛsɩndaa pasɩ lɛ, ɛna Zebedee pɩyalaa : Yakubu nɛ e-neu Yohanɛɛsɩ. Paawɛ kpɩyʋʋ taa nɛ pɔñɔɔzʋʋ pe-piyiŋ.
41001020	Ɛlɛ ɛtɩyaʋ-wɛ nɛ peyele pa-caa Zebedee nɛ tʋmlaɖaa kpɩyʋʋ taa nɛ patɩŋ ɛ-wayɩ.
41001021	Pa nɛ Yesu powobi Kapɛrnayum tɛtʋ taa. Kɩyakʋ kɩhɛzʋʋ wiye, Yesu tɩsʋʋ Yuda ñɩma Ɛsɔ ɖɩsɛyɛ kpaaŋ taa nɛ ɛpazɩ tɔm wɩlʋʋ.
41001022	Ɛ-wɩlɩtʋ labɩ-wɛ piti, mbʋ pʋyɔɔ yɔ, ɛtaawɩlɩ-wɛ ɛzɩ paɣtʋ wɩlɩyaa wɩlʋʋ yɔ, ɛlɛ, ɛwɩlɩ-wɛ nɛ abalɩtʋ.
41001023	Abalʋ nɔɔyʋ kɛwɛ peeye nɛ ɛwɛnɩ kalɩzaɣ kɩdɛkɛdaɣ. Abalʋ ɛnʋ ɛma kubuka nɛ ɛtɔ se :
41001024	Heyi! Yesu Nazarɛɛtɩ-tʋ, ɖa nɛ-ŋ se we? Ŋkɔma se ŋkʋ-ɖʋ yaa we ? Mansɩm weyi ŋkɛnaa yɔ, ña lɛ Ɛsɔ n̄ɩnʋ cɩɖɩcɩɖɩ tʋ.
41001025	Peeye Yesu holini-i nɛ ɛtɔ se: Heyi suli ñɔ-nɔɔ nɛ ŋlɩ abalʋ ɛnɛ ɛ-taa.
41001026	Kalɩzaɣ kɩdɛkɛdaɣ ŋga kañamsɩ abalʋ ɛnʋ ɖoŋ, kama kubuka sɔsɔɔ nɛ kalɩɩ ɛ-taa.
41001027	Pɩɖɩɣzɩ ɛyaa mba paawɛ peeye yɔ patɩŋa pɩŋŋ nɛ pɔpɔzʋʋ ɖama se : Ɛbɛ lɛ mbʋ? Ɛwɩlɩɣ tɔm kɩfatʋ nɛ abalɩtʋ ! Ɛñazʋʋ pɩkpɛndɩnɩ kalɩzasɩ kɩdɛkɛdɩsɩ nɛ sɩñaŋ-ɩ.
41001028	Kpaagbaa mbʋ lɛ, Yesu hɩɖɛ sɛɛ Galilee egeetiye tɩŋa taa payɩ.
41001029	Palɩnɩ Yuda ñɩma Ɛsɔ ɖɩsɛyɛ peeye lɛ, pa nɛ Yakubu nɛ Yohanɛɛsɩ pacaŋ pasʋʋ Siimɔɔ nɛ Andree pɛ-tɛ.
41001030	Kɩnamɩyɛ kakpa Siimɔɔ yɔsɔ nɛ ɛhɛnɩ. Patalaa lɛ, pakpaɣ halʋ ɛnʋ ɛ-tɔm nɛ peheyi Yesu.
41001031	Peeye Yesu wobi ɛ-cɔlɔ, ɛɖɔkɩ e-nesi taa nɛ ɛkʋsɩ-ɩ. Ɛ-kɩnamɩyɛ caŋ nɛ pɩcɛ kpaagbaa, ɛkʋyɩ nɛ ɛha-wɛ lɩm.
41001032	Wɩsɩ ɖʋwa lɛ, pakpaɣ kʋdɔndɩnaa nɛ mba pɛwɛnɩ aleewaa yɔ, powoni-wɛ Yesu cɔlɔ.
41001033	Tɛtʋ taa ɛyaa tɩŋa kpeɣli ɖɩɣa ŋga kɔ-nɔnɔɔ taa.
41001034	Yesu laba nɛ ɛyaa mba paahɛnɩ kʋdɔmɩŋ ndɩ ndɩ yɔ, pa-taa sakɩyɛ yɔɔ cɛ. Ɛɖɔɔnɩ ɖɔɖɔ aleewaa sakɩyɛ. Ɛtaahaɣ aleewaa mba nʋmɔʋ se pɔyɔɔdɩ tɔm natʋyʋ mbʋ pʋyɔɔ yɔ, paasɩm-ɩ.
41001035	Yesu kʋyɩ tɛbɩyɛ tɛɛ nɛ ewolo ɖenɖe ɛyaa fɛyɩ yɔ Ɛsɔ sɛʋ.
41001036	Siimɔɔ nɛ mba paawɛ ɛ-cɔlɔ yɔ papazɩ-ɩ ñɩnʋʋ.
41001037	Pana-ɩ lɛ, peheyi-i se : Ɛyaa tɩŋa payɩ ñɩnɩɣ-ŋ.
41001038	Peeye Yesu cosi-wɛ se : Ɖiwolo tɛtʋ lɛɛtʋ taa nɛ monsuzi ɛsɔtɔm ɖɔɖɔ. Pɩ-maɣmaɣ pʋ-yɔɔ mɔnkɔma.
41001039	Peeye ɛpazɩ cɔʋ Galilee egeetiye hɔɔlɩŋ tɩŋa taa payɩ nɛ esuzuu ɛsɔtɔm pɛ-Ɛsɔ ɖɩsɛyɛ kpaamɩŋ ndɩ ndɩ taa. Ɛɖɔɔnaɣ ɖɔɖɔ aleewaa.
41001040	Canaɣ nakɛyɛ ñɔtɩnɩ Yesu, koluŋ ɛ-tɛɛ nɛ ketendi-i nɛ kɔtɔŋ se : Ye ŋsɔɔlaa yɔ, ŋpɩzɩɣ ŋla nɛ mɛwɛɛ cɩɖɩ cɩɖɩ.
41001041	Kɔ-tɔm labɩ Yesu pʋtɔdɩyɛ pɩŋŋ. Peeye ɛkʋsɩ e-nesi etukini-kɛ nɛ eheyi-kɛ se : Mɔnsɔɔlaa, wɛɛ cɩɖɩ cɩɖɩ.
41001042	Ɛtɩyɔɔdɩ mbʋ lɛ, ka-canatʋ caŋ nɛ tɩmʋʋ nɛ kapɩsɩ ɛyʋ weyi ɛwɛ cɩɖɩ cɩɖɩ yɔ.
41001043	Yesu heyi-i se ɛɖɛɛ lɛ, ɛka ɛ-ñʋʋ taa nɛ ɛtɔ se :
41001044	Taaheyi nɔɔyʋ mbʋ pɩlaba yɔ. Ɛlɛ, wolo ŋwɩlɩ ña-tɩ Ɛsɔ layʋ nɛ ŋwoni ɖɔɖɔ mbʋ Mooyiizi ɖʋwa yɔ nɛ pɩwɩlɩ-wɛ se ñɔ-yɔɔ cɛba.
41001045	Ɛlɛ ɛlɩwa lɛ, ɛpazɩ tɔm ndʋ kɛdʋʋ nɛ esuzuu-tʋ paa le. Pʋ-yɔɔ Yesu taapɩzɩɣ se ɛsʋʋ tɛtʋ taa keɣlee. Ɛcakaɣ lakɩŋ taa nɛ ɛyaa lɩɣnɩ hɔɔlɩŋ tɩŋa taa nɛ powoki ɛ-cɔlɔ.
41002001	Pɩlabɩ kɩyakɩŋ cabɩ lɛ, Yesu pɩsɩ Kapɛrnayum tɛtʋ taa. Ɛyaa nɩwa se ɛwɛ ɖɩɣa.
41002002	Panɩ mbʋ lɛ, pekpeɣli pɩtɩɩfɛyɩ nɛ posu pɩkpɛndɩnɩ awayɩ nɔnɔɔ taa nɛ ɛtasɩ-wɛ Ɛsɔtɔm heyuu.
41002003	Ɛyaa nabɛyɛ wokaɣnɩ kalɩkalaɣ nakɛyɛ ɛ-cɔlɔ. Ɛyaa naanza kpaɣnɩ-kɛ.
41002004	Ɛyaa samaɣ yɔɔ lɛ, pataapɩzɩɣ se pɔñɔtɩnɩ Yesu. Pʋ-yɔɔ pakpa kuduyuu ŋgʋ ɛɛwɛ kɩ-tɛɛ yɔ, kʋ-ñʋʋ taa, patʋʋsɩnɩ ɖenɖe ɛwɛɛ yɔ, patʋlɩ pɔʋ nɛ petisi kalɩkalaɣ ŋga nɛ ka-ñalʋʋ.
41002005	Yesu nawa se ɛyaa mba petisi ɛ-yɔɔ lɛ, eheyi kalɩkalaɣ ŋga se : Man-pɩɣa, pekpeɣ-ŋ ña-kɩwɛɛkɩm.
41002006	Paɣtʋ mayaa nabɛyɛ kɛwɛ peeye nɛ pahʋʋ pa-taa nɛ pɔtɔŋ se :
41002007	Ɛyʋ ɛnɛ, ɛcalɩ ɛ-taa se we nɛ ɛyɔɔdʋʋ mbʋ? Ɛtʋʋ Ɛsɔ. Apɩzɩɣ nɛ ekpeɣ ɛyʋ ɛ-kɩwɛɛkɩm nɛ pɩtasɩnɩ Ɛsɔ?
41002008	Kpaagbaa mbʋ lɛ, Yesu tɩlɩ ɛ-kalɩzaɣ taa tɔm ndʋ pahʋwaɣ pa-taa mbʋ yɔ. Pʋ-yɔɔ ɛpɔzɩ-wɛ se : Pɩlabɩ ɛzɩma nɛ ɩhʋʋ mɩ-taa mbʋ?
41002009	Ye meheyi kalɩkalaɣ se : Pekpeɣ-ŋ ña-kɩwɛɛkɩm, yaa kʋyɩ, kpaɣ ña-ñalʋʋ nɛ ŋɖɔ, tɩ-naalɛ tɩ-taa ndʋ tɩfɛyɩ kaɖɛ?
41002010	Eheyi-wɛ se : Mañɩnɩɣ se ɩtɩlɩ se Ɛyʋ Pɩyalʋ wɛnɩ ɖoŋ tɛtʋ yɔɔ cɩnɛ se ekpeɣ ɛyaa pa-kɩwɛɛkɩm. Pʋcɔ ɩpɩzɩ nɛ ɩtɩlɩ lɛ, meheyiɣ kalɩkalaɣ kanɛ se :
41002011	Naã, kʋyɩ, kpaɣ ña-ñalʋʋ nɛ ŋkpe.
41002012	Peeye kalɩkalaɣ ŋga kakʋyɩ kpaka, kakpaɣ ka-ñalʋʋ ɛyaa tɩŋa ɛsɩndaa nɛ kalɩɩ. Pana-kɛ mbʋ lɛ, pɩɖɩɣzɩ patɩŋa pɩŋŋ nɛ pasaŋ Ɛsɔ nɛ pɔtɔŋ se : Ɖooo yɔ, ɖɩtanada mbʋ ɛlabɩ ɛzʋnɔ yɔ, pɩ-lɛzʋʋ.
41002013	Yesu tasɩ wobu lɩŋgamʋʋ nɔɔ nɛ ɛyaa samaɣ tɩŋa wolo ɛ-cɔlɔ nɛ ɛwɩlɩ-wɛ tɔm.
41002014	Ɛɖɔŋaɣ nɛ ɛɖɛɣ lɛ, ɛna Alfee pɩyalʋ Leevi ɛcaɣ lambuu ɖɩmʋyɛ. Peeye Yesu heyi-i se : Tɩŋ-m. Ɛlɛ ñakʋyɩ nɛ ɛtɩŋ-ɩ.
41002015	Yesu kacaɣ tɔɔnaɣ ɖɩtɔɔyɛ Leevi ɖɩɣa taa lɛ, lambuu mʋyaa sakɩyɛ nɛ ɛyaa azaɣaa pɔkɔ nɛ pa nɛ-ɩ nɛ ɛ-tɔmkpɛlɩkɩyaa pacaɣ nɛ pɔtɔkɩ tɔɔnaɣ. Paaɖɔ sakɩyɛ nɛ patɩŋɩɣ ɛ-wayɩ.
41002016	Paɣtʋ mayaa nɛ Farɩsɩ ñɩma panawa se Yesu nɛ lambuu mʋyaa nɛ ɛyaa azaɣ aa pɛkpɛndaa nɛ pɔtɔkɩ tɔɔnaɣ lɛ, pɔpɔzɩ ɛ-tɔmkpɛlɩkɩyaa se : Pɩlabɩ ɛzɩma nɛ, ɛ nɛ lambuu mʋyaa nɛ azaɣaa pɛkpɛndɩɣ pɔtɔkɩ nɛ pɔñɔʋ?
41002017	Yesu nɩ mbʋ lɛ eheyi -wɛ se : Kɔyɛ laɖʋ fɛyɩ wazaɣ nakɛyɛ tɔnʋʋ taa alaafɩya tɩnaa, kʋdɔndɩnaa ɛwɛ wazaɣ. Mɔntɔkɔɔ ɛyaa kʋtʋʋzaa yaʋ, ɛlɛ azaɣaa yaʋ mɔnkɔma se papɩsɩnɩ pa-tɩ.
41002018	Yohanɛɛsɩ tɔmkpɛlɩkɩyaa nɛ Farɩsɩ ñɩma tɔmkpɛlɩkɩyaa pɔhɔkaɣ nɔɔ. Ɛyaa nabɛyɛ wolo Yesu cɔlɔ nɛ peheyi-i se : Yohanɛɛsɩ tɔmkpɛlɩkɩyaa nɛ Farɩsɩ ñɩma tɔmkpɛlɩkɩyaa pɔhɔkʋʋ nɔɔ. Pɩlabɩ ɛzɩma nɛ ña-ñɩma ñaahɔkʋʋ?
41002019	Peeye Yesu cosi-wɛ se : Ɩmaɣzɩɣ se mba paya-wɛ halɩkpaɣ yɛ kazandʋ ɖeɖe yɔ, pɔhɔkʋʋ nɔɔ halʋ kɩfalʋ walʋ ɛsɩndaa yaa we? Alɩwaatʋ ndʋ ɛwɛɣ pɔ-cɔlɔ yɔ, paahɔkʋʋ nɔɔ.
41002020	Ɛlɛ, pɔkɔŋ lɩzʋʋ walʋ ɛnʋ pɛ- hɛkʋ taa kɩyakɩŋ nɩɩyɩ. Alɩwaatʋ ndʋ tɩ-taa pakaɣ nɔɔ hɔkʋʋ.
41002021	Nɔɔyʋ ɛɛkpakɩɣ pɩsaʋ kɩfalʋʋ hɔɔlaɣ ɛtɔnɩ toko kɩbɩnʋʋ, ye ɛlabɩ mbʋ yɔ, hɔɔlaɣ kɩfalaɣ ŋga, kɛtɛzɩɣ toko kɩbɩnʋʋ ngʋ cɩyʋʋ.
41002022	Ɖɔɖɔ lɛ, nɔɔyʋ eesuu sʋlʋm kɩfam tɔna huyiŋ kɩbɩŋ taa. Ye ɛlabɩ mbʋ yɔ, sʋlʋm yasɩɣ huyiŋ ɛnɩ. Ɖɩnɛ lɛ, pelesiɣ huyiŋ ɛnɩ nɛ sʋlʋm ñekpe tataa. Ɛlɛ, posuu sʋlʋm kɩfam tɔna huyiŋ kɩfaŋ taa.
41002023	Kɩyakʋ kɩhɛzʋʋ nakʋyʋ wiye, Yesu nɛ ɛ-tɔmkpɛlɩkɩyaa pɔɖɔŋaɣ hayɩm nabʋyʋ taa nɛ pɛɖɛʋ. Poɖu hayɩm mbʋ pɩ-taa tɔɔnaɣ nakɛyɛ, kɛwɛ ɛzɩ mɩsɩ yɔ. Pɛɖɛwaɣ lɛ, ɛ-tɔmkpɛlɩkɩyaa pɛlɩɣ tɔɔnaɣ pee ñʋŋ nɛ ponuutuu.
41002024	Peeye Farɩsɩ ñɩma pɔzɩ Yesu se : Pɩlabɩ ɛzɩma nɛ ñɔ-tɔmkpɛlɩkɩyaa lakɩ mbʋ paɣtʋ tɩha nʋmɔʋ se pala kɩyakʋ kɩhɛzʋʋ wiye yɔ?
41002025	Peeye Yesu cosi-wɛ se : Ɩtakalɩ mbʋ Daaviidi labɩ alɩwaatʋ ndʋ n̄ɔɔsɩ wɩ ɛ nɛ mba paawɛ ɛ-cɔlɔ yɔ, nɛ pɛwɛɛ cɛyɩtʋ taa yɔ yaa we?
41002026	Alɩwaatʋ ndʋ Abiyaataarɩ kɛkɛnɩ Ɛsɔ layʋ sɔsɔ yɔ, Daaviidi sʋ Ɛsɔ ɖɩɣa taa nɛ ɛtɔɔ kpɔnɔnaa mba paaha Ɛsɔ yɔ. Ŋgʋ layaa ɖeke paɣtʋ kaha nʋmɔʋ se pɔtɔɔ-wɛ. Ɛha ɖɔɖɔ mba paawɛ ɛ-cɔlɔ yɔ.
41002027	Ɛlɛ eheyi-wɛ se : Ɛsɔ ɖʋ kɩyakʋ kɩhɛzʋʋ se kɩwazɩ ɛyʋ. Ɛtala ɛyʋ kɩyakʋ kɩhɛzʋʋ yɔɔ.
41002028	Ɛyʋ Pɩyalʋ kɛ ɖɔɖɔ kɩyakʋ kɩhɛzʋʋ-tʋ.
41003001	Yesu ɖaɣnɩ sʋʋ Yuda ñɩma Ɛsɔ ɖɩsɛyɛ kpaaŋ taa. Abalʋ nɔɔyʋ kɛwɛ peeye nɛ e-nesi camaa.
41003002	Mba paawɛ peeye yɔ, pɔcɔŋaɣnɩ Yesu pɩŋŋ se pana se ɛlakɩ nɛ abalʋ ɛnʋ ɛ-yɔɔ cɛ kɩyakʋ kɩhɛzʋʋ wiye naa ɛɛlakɩ. Mbʋ pʋyɔɔ yɔ, pañɩnaɣ mbʋ paawana nɛ palɩɩ ɛ-wayɩ yɔ.
41003003	Yesu heyi abalʋ weyi e-nesi camaa yɔ se : Kʋyɩ ŋsɩŋ ɛyaa hɛkʋ taa cɩnɛ.
41003004	Ɛlɛ, ɛpɔzɩ mba pɔcɔŋaɣnɩ-ɩ yɔ se : ɛbɛ paɣtʋ ha nʋmɔʋ se pala kɩyakʋ kɩhɛzʋʋ wiye? Kɩbandʋ naa ɛzaɣtʋ? Paya ɛyaa ñʋŋ naa pakʋ-wɛ? ƐÌlɛ nɔɔyʋ tocosi-i natʋyʋ.
41003005	Peeye Yesu cɔnɩ pɛ-ɛsɩndaa kpɛɛɛ nɛ pana. Ɛ-hɔyɛ kapɩsɩnɩ ɖɔɖɔ pa-laŋkpɩzɩyɛ nɛ eheyi abalʋ weyi e-nesi camaa yɔ se : Losi ñe-nesi. Peeye ɛlɛ ñolosi e-nesi nɛ sɩpɩsɩ nɛ sɩwɛɛ camɩyɛ ɛzɩ lɛɛsɩ yɔ.
41003006	Pɩlabɩ mbʋ lɛ, Farɩsɩ ñɩma tɩlɩʋ nɛ pa nɛ Eroodi ɛgbɛyɛ taa ñɩma pɛkpɛyɩ tɔm se pana ɛzɩma mbʋ paala nɛ pakʋ Yesu yɔ.
41003007	Pʋwayɩ lɛ, Yesu nɛ ɛ-tɔmkpɛlɩkɩyaa palɩwa nɛ powolo lɩŋgamʋʋ nɔɔ nɛ ɛyaa samaɣ sɔsɔɔ nakɛyɛ kpɛzɩ nɛ katɩŋ-ɩ. Ɛyaa mba, palɩnɩ Galilee nɛ Yudee pa-ageeta taa.
41003008	Palɩnɩ ɖɔɖɔ Yeruusalɛm tɛtʋ taa, Iduumee egeetiye taa, Yɔɔrdaŋ pɔɔ wayɩ, Tiiri nɛ Sidɔɔ pɛ-tɛtʋ hɔɔlɩŋ taa. Samaɣ sɔsɔɔ ŋga kowobi Yesu cɔlɔ mbʋ pʋyɔɔ yɔ, kanɩ mbʋ pɩtɩŋa payɩ ɛlakaɣ yɔ.
41003009	Ɛyaa samaɣ yɔɔ lɛ, eheyi ɛ-tɔmkpɛlɩkɩyaa se pɔñɔɔzɩ-ɩ kpɩyʋʋ nakʋyʋ nɛ ɛcaɣ kɩ-taa nɛ ɛyaa ɛtaañɩɣ-ɩ.
41003010	Ɛlakaɣ nɛ kʋdɔndɩnaa sakɩyɛ yɔɔ cɛkɩ. Pʋ-yɔɔ mba mba pɩwɩɣaɣ-wɛ yɔ, pekpedesaɣ se potukini-i.
41003011	Kalɩzasɩ kɩdɛkɛdɩsɩ naɣaɣ-ɩ lɛ, siluŋuu ɛ-tɛɛ nɛ sɩmakɩ kubusi nɛ sɩtɔŋ se : Ŋkɛ Ɛsɔ Pɩyalʋ.
41003012	Ɛlɛ, Yesu ka sɩ-ñʋŋ taa siŋŋ se sɩtaala nɛ nɔɔyʋ tɩlɩ-ɩ.
41003013	Pʋwayɩ lɛ, Yesu kpa pʋʋ taa. Ɛya mba e-liu wɛ-wɛ yɔ nɛ powolo ɛ-cɔlɔ.
41003014	Ɛlɩzɩ pa-taa ɛyaa hiu nɛ naalɛ se pɛwɛɛ ɛ-cɔlɔ nɛ ɛpɩzɩ etiyiɣ-wɛ nɛ posuzuu ɛ-tɔm.
41003015	Ɛlɩzɩ-wɛ se ɛha-wɛ ɖɔɖɔ ɖoŋ nɛ papɩzɩ pawazɩ kʋdɔndɩnaa yɔɔ nɛ pɔɖɔɔnɩ ɖɔɖɔ aleewaa.
41003016	Ɛyaa hiu nɛ naalɛ mba ɛlɩzaa yɔ, mba yɔ : Siimɔɔ weyi ɛkʋm-ɩ hɩɖɛ se Pɩyɛ yɔ nɛ
41003017	Zebedee pɩyalʋ Yakubu nɛ e-neu Yohanɛɛsɩ, ɛkʋm paba hɩɖɛ se Boanɛrjɛsɩ pɩ-tɔbʋʋ lɛ se tɛʋ tiluu pɩyalaa.
41003018	Ɛlɩzɩ ɖɔɖɔ Andree nɛ Filiipu nɛ Bartelemii nɛ Maatiyee nɛ Tomaa nɛ Alfee pɩyalʋ Yakubu nɛ Taadee nɛ Siimɔɔ kpeɣtaɣ tʋ
41003019	nɛ Yudaasɩ Iskarɩyɔɔtɩ, weyi ɛɖʋzɩ Yesu koyindinaa nesi tɛɛ yɔ.
41003020	Papɩsɩ ɖɩɣa lɛ, ɛyaa samaɣ tasɩ kpeɣluu nɛ patapɩzɩɣ se pɔtɔɔ tɔɔnaɣ maɣmaɣ.
41003021	Yesu ñɩma nɩ mbʋ pɩlakaɣ yɔ lɛ, pakʋyɩ powolo se pakpa-ɩ mbʋ pʋyɔɔ yɔ, pɔtɔŋaɣ se ɛsʋ kpaaŋ.
41003022	Paɣtʋ mayaa mba palɩnɩ Yeruusalɛm yɔ, pɔtɔm se : Yesu kem Belzeebuuli. Aleewaa n̄ʋʋ tʋ haɣnɩ-ɩ ɖoŋ nɛ ɛɖɔɔnʋʋ aleewaa.
41003023	Peeye Yesu ya-wɛ nɛ etuu-wɛ aduwa se : Ɛzɩma Satanɩ pɩzɩɣ nɛ ɛɖɔɔnɩ Satanɩ?
41003024	Ye kewiyaɣ nakɛyɛ taa ñɩma ɛkʋyɩnɩ ɖama yɔ, kewiyaɣ ŋga kaapɩzɩɣ nɛ kɛwɛɛ.
41003025	Ye ɖɩɣa nakɛyɛ taa ɛyaa eyouni ɖama yɔ, ɖɩɣa ŋga kɔyɔkʋʋ.
41003026	Ye Satanɩ ɛkʋyɩnɩ ɛ-maɣmaɣ ɛ-tɩ yɔ, pʋbʋ ɛtɛyaa. Ɛɛpɩzɩɣ ɛtasɩ wɛʋ, ɛ-tɔm tɛma.
41003027	Nɔɔyʋ ɛɛpɩzɩɣ ɛsʋʋ ɖoŋ tʋ nɔɔyʋ ɖɩɣa taa keɣlee nɛ ɛlazɩ ɛ-ñɩm ye ɛtɔhɔkɩ-ɩ camɩyɛ nɛ pʋcɔ yɔ.
41003028	Meheyiɣ-mɩ toovenim se, Kɩwɛɛkɩm mbʋ pɩtɩŋa payɩ ɛyaa lakɩ yɔ, Ɛsɔ kpeɣu-wɛ pʋ. Paa tʋtʋ ndʋ patʋ Ɛsɔ yɔ, ɛpɩzɩɣ ekpeɣ-wɛ.
41003029	Ɛlɛ, weyi ɛtʋʋ Cɩɖɩcɩɖɩ kalɩzaɣ yɔ, ɛɛkaɣ-ɩ kɩwɛɛkɩm mbʋ kpeɣu kaʋ. Toovenim mbʋ pʋyɔɔ yɔ, ɛwɛ tam tam tɔm hʋʋ tɛɛ.
41003030	Payʋsaa mbʋ pʋyɔɔ yɔ, pɔtɔŋaɣ se Yesu wɛnɩ kalɩzaɣ kɩdɛkɛdaɣ.
41003031	Yesu yɔɔdaɣ mbʋ lɛ, e-ɖoo nɛ e-newaa abalɩñɩma patalɩ pasɩŋ awayɩ nɛ petiyi se payaa-ɩ.
41003032	Ɛyaa samaɣ kɛwɛ Yesu cɔlɔ. Peeye peheyi-i se : Noã -ɖoo nɛ ñe-newaa abalɩñɩma pɛwɛ awayɩ nɛ pañɩnɩɣ-ŋ.
41003033	Ɛlɛ Yesu pɩsɩnɩ-wɛ se : Anɩ lɛ mon-ɖoo ? Mba lɛ me-newaa ?
41003034	Ɛkʋsɩ ɛ-ɛza nɛ ɛcɔnɩ ɛyaa mba pacaɣ ɛ-cɔlɔ yɔ kpɛɛɛ nɛ ɛtɔ se : Ɩna, mon-ɖoo nɛ me-newaa abalɩñɩma yɔ.
41003035	Weyi ɛlakɩ mbʋ Ɛsɔ liu wɛɛ yɔ, ɛnʋ lɛ me-neu abalɩñɩnʋ nɛ me-neu halɩñɩnʋ nɛ mon-ɖoo.
41004001	Yesu tasaɣ Ɛsɔ tɔm wɩlɩɣ lɩŋgamʋʋ nɔɔ lɛ, ɛyaa samaɣ kpeɣli ɛ-cɔlɔ sakɩyɛ pɩŋŋ. Pʋ-yɔɔ ɛkʋyaa nɛ ɛkpa kpɩyʋʋ taa lɩm yɔɔ nɛ ɛcaɣ nɛ ɛyaa wɛɛ lɩŋgamʋʋ nɔɔ.
41004002	Ɛwɩlɩ-wɛ tɔm sakɩyɛ nɛ aduwa taa. Ndʋ eheyi-wɛ ɛ-wɩlɩtʋ taa yɔ, ndʋ yɔ :
41004003	Iwelesi camɩyɛ. Ɖuyu nɔɔyʋ lɩnɩ mbʋ ɖomaɣ.
41004004	Ɛmɩzaɣ tɔɔnaɣ pee lɛ, naayɛ tɔlɩ nʋmɔʋ nɔɔ nɛ sumasɩ tii nɛ sɩtɔɔ-yɛ.
41004005	Pee lɛɛna tɔlɩ ɛwaɣ yɔɔ ɖenɖe tɛtʋ tɔɖɔɔ yɔ. Ɛzɩma mbʋ tɛtʋ telim lɛ, atɩñɔʋ.
41004006	Wɩsɩ kɔm sɩñaɣ lɛ, pɩwɩlɩ mbʋ pʋyɔɔ yɔ, hosi tetii tɛtɛɛ.
41004007	Pee lɛɛna tɔlɩ kpaŋsɔɔ taa nɛ añɔ. Ɛzɩ pɩɩkpa camɩyɛ lɛ, kpaŋsɔɔ lɛɣtɩ nɛ pɩtapɩzɩ lʋlʋʋ.
41004008	Pee lɛɛna ñɔtɔlɩ tɛtʋ kɩbandʋ taa, alɛ ñɔ nɛ pɩpaɣ lɩ tɩŋ nɛ ɛlʋlɩ pee. Tɩʋ nakʋyʋ yɔɔ niidozo, lɛɛkʋ yɔɔ nɩɩnʋwa nɛ hiu nɛ lɛɛkʋ yɔɔ mɩnʋʋ.
41004009	Ɛtɛm yɔɔdʋʋ mbʋ lɛ, eheyi-wɛ se : Weyi ɛwɛnɩ nɩŋgbaaŋ se ɛnɩɣ yɔ, ɛnɩɩ.
41004010	Yesu nɛ ɛ-tɔmkpɛlɩkɩyaa nɛ mba paawɛ ɛ-cɔlɔ yɔ, pɛkɛsɩ pa-tɩ kɩjaʋ lɛ, pɔpɔzɩ-ɩ eduuye nɖɩ ɖɩ-tɔbʋʋ.
41004011	Peeye ecosi-wɛ se : Paha-mɩ se ɩtɩlɩ Ɛsɔ kewiyaɣ tɔm ndʋ tɩwɛ mɛɛsaɣ tɛɛ yɔ, tɩ-tɔbʋʋ. Piyele lɛlaa yɔ, aduwa potuki-wɛ
41004012	se pɩsa nɛ alɩwaatʋ ndʋ pɔcɔŋna yɔ, panaɣ ɛlɛ paasɩŋ mbʋ panaɣ yɔ. Nɛ alɩwaatʋ ndʋ pewelesiɣ yɔ, panɩɣ ɛlɛ paanɩɣ pɩ-tɔbʋʋ. Pʋwɛ mbʋ se pataapɩzɩ nɛ papɩsɩnɩ Ɛsɔ yɔɔ nɛ ekpeɣ-wɛ pa-kɩwɛɛkɩm. (Ezayii 6:9-10)
41004013	Peeye ɛpɔzɩ-wɛ se : Ye ɩɩnɩɣ eduuye ɖɩnɛ ɖɩ tɔbʋʋ lɛ, ɛzɩma ɩlakɩ nɛ ɩnɩɩ lɛɛna tɔbʋʋ yɔ?
41004014	Ɖuyu ɖuu Ɛsɔ tɔm.
41004015	Ɛyaa nabɛyɛ wɛɛ, panɩɣ Ɛsɔ tɔm ndʋ lɛ, Satanɩ tɩŋ nɛ ɛhɔɔzɩ-tʋ pa-taa. Mba wɛna ɛzɩ nʋmɔʋ nɔɔ ɖenɖe pee tɔlaa yɔ.
41004016	Mba paba wɛ ɛzɩ ɛwaɣ ŋga kɔ-yɔɔ pee tɔlaa yɔ, panɩɣ-tʋ lɛ, petisi-tʋ kpaagbaa nɛ laŋhʋlʋmɩyɛ.
41004017	Ɛlɛ tɔm ndʋ, paaɖɔkʋʋ-tʋ nɛ pɩɖɛɣnɩ ɛsɩndaa mbʋ pʋyɔɔ yɔ, tɩtaka hosi pa-taa. Cɛyɩtʋ natʋyʋ talɩɣ -wɛ yaa paɖʋʋ pa-wayɩ kaŋ kaŋ tɔm ndʋ tɩ-yɔɔ lɛ, patɩlɔ liu.
41004018	Lɛlaa wɛ ɛzɩ kpaŋsɔɔ taa ɖenɖe pee tɔlaa yɔ. Panɩɣ Ɛsɔ tɔm.
41004019	Ɛlɛ, wezuu kʋnɛ kʋ-yɔɔ nɩɣzʋʋ, nɛ ɛzɩma mbʋ ñɩm peɣzuu ɛyaa yɔ nɛ sɔɔlɩm ndɩ ndɩ pasʋʋ pa-taa nɛ pɩlɛɣtɩ tɔm ndʋ nɛ tɩɩpɩzɩɣ se tɩlʋlɩ pee.
41004020	Lɛlaa n̄ɛwɛɛ ɛzɩ tɛtʋ kɩbandʋ taa ɖenɖe pee tɔlaa yɔ. Panɩɣ Ɛsɔ tɔm lɛ, pamʋ-tʋ nɛ palʋlɩ pee. Nabɛyɛ niidozo, nabɛyɛ nɩɩnʋwa ne hiu nɛ nabɛyɛ mɩnʋʋ.
41004021	Pʋwayɩ lɛ, Yesu pɔzɩ-wɛ se : Pɔsɔkɩ kanɖʋ lɛ, le pasɩɣ -kʋ ? Paapaŋ-kʋ ɖaakuɖe tɛɛ nɛ paasʋzʋʋ-kʋ kaɖʋ tɛɛ. Ɛlɛ, pasɩɣ-kʋ kanɖu tilimiye yɔɔ.
41004022	Mbʋ pɩtɩŋa payɩ ɛyʋ mɛsaa yɔ, Ɛsɔ kɔŋ-pʋ lɩzʋʋ nɛ ɛwɩlɩ. Mbʋ pɩtɩŋa pʋwɛ cɩkpɛndʋʋ tɛɛ yɔ, ɛkɔŋnɩ-pʋ ñalɩmɩyɛ taa.
41004023	Weyi ɛwɛnɩ nɩŋgbaaŋ weyi ɛnɩɣ yɔ, ɛnɩɩ.
41004024	Ɛlɛ ɛtasɩ-wɛ heyuu se : Ɩkpa mɩ-tɩ nɛ ndʋ ɩnɩɣ yɔ. Mbʋ ɩmaɣzɩɣnɩ lɛlaa yɔ, mbʋ ɖɔɖɔ pamaɣzɩɣnɩ-mɩ. Mɩ mba ɩnɩɣ yɔ, pahaɣ-mɩ nɛ pɩkɩlɩ.
41004025	Pahaɣ weyi ɛwɛna yɔ. Ɛlɛ weyi ɛfɛyɩna yɔ, pɛlɛɣ mbʋ ɛwɛna yɔ.
41004026	Pʋwayɩ, ɛtasɩ yɔɔdʋʋ se : Ɛsɔ kewiyaɣ nɩɣzɩnɩ abalʋ weyi eɖuu ɖomaɣ ɛ-hayɩm taa yɔ.
41004027	Ɛtɛŋ-kɛ ɖuu lɛ, ɛhɛnɩɣ nɛ ɛkʋyʋʋ ɖoo nɛ wɩsɩ, ɖomaɣ ŋga kɔñɔʋ nɛ pɩpaɣlɩɣ. Ɛlɛ, ɛɛsɩŋ ɛzɩma mbʋ pɩlakɩ mbʋ yɔ.
41004028	Tɛtʋ maɣmaɣ lakɩna nɛ pɩpaɣlɩɣ. Pɩcalɩɣnɩ hɔʋ nɛ pʋkɔɔ pɩñɔ. Pʋwayɩ lɛ, pɩlɩɩ hɛtʋ nɛ pʋtʋlɩ ñʋŋ nɛ pʋɖʋ pee.
41004029	Pee ana apɩɣ lɛ, pakpaɣ loozonaa mbʋ pʋyɔɔ yɔ, kʋmtʋ talaa.
41004030	Ɛlɛ, ɛtɔ se : ɛbɛ ɖɩkɛtʋʋnɩ Ɛsɔ kewiyaɣ lee? Eduuye nɖɩ ɖituki kɔ-yɔɔ kɛ ?
41004031	Kɛwɛ ɛzɩ piye nɖɩ ɖɩkɩlɩ kɔzʋʋ pee lɛɛna wena poɖuu kedeŋa yɔɔ cɩnɛ yɔ.
41004032	Poɖuu-ɖɩ lɛ, ɖɩñɔ nɛ pɩpaɣlɩ nɛ pɩkɩlɩ ñɩtʋ tɩŋa. Pɩyɛzɩɣ pilinzi sɔsɔsɩ nɛ sumasɩ ɖʋ ɖandʋ hɔtʋ taa.
41004033	Mbʋ Yesu tukaɣ aduwa sakɩyɛ nɛ eheyuu-wɛ Ɛsɔ tɔm. Tɔm ndʋ papɩzaɣ se panɩɩ yɔ, ndʋ eheyaɣ-wɛ.
41004034	Aduwa ɖeke etukaɣ-wɛ. Ɛlɛ, ɛ-nɛ ɛ-tɔmkpɛlɩkɩyaa pɛwɛɣ pe-ɖeke lɛ, ɛlɩzɩɣ-wɛ pɩtɩŋa pɩ-tɔbʋʋ.
41004035	Kɩyakʋ ŋgʋ kɩ-ɖanaɣ yɔɔ, Yesu heyi-wɛ se : Ɖɩtɛzɩ lɩŋgamʋʋ kidiiliŋ lɛɛkʋ yɔɔ.
41004036	Peheyi ɛyaa samaɣ se pekpe lɛ, pakpa kpɩyʋʋ ŋgʋ kɩ-taa Yesu kɛwɛɛ yɔ nɛ pɛɖɛɛ. Kpɩyɩŋ lɛɛŋ kɛwɛ ɛ-cɔlɔ peeye.
41004037	Pɛɖɛwaɣ lɛ, heɣlim sɔsɔm nabʋyʋ pazɩ mabʋ yem nɛ lɩm huu nɛ pʋsʋʋ pa-kpɩyʋʋ taa nɛ lɩm caɣaɣaɣ suu kɩ-taa.
41004038	Yesu hɛnɩ wayɩ nɛ ɛɖʋ ɛ-ñʋʋ ñʋʋ kʋɖʋɖʋʋ nɛ eɖou. Peeye ɛ-tɔmkpɛlɩkɩyaa woba nɛ pefezi-i nɛ pɔpɔzɩ-ɩ se : Wɩlɩyʋ, piteheyi-ŋ natʋyʋ se ɖɩsɩkɩ cɩnɛ yaa we ?
41004039	Ɛkʋyaa lɛ, ɛkalɩ heɣlim nɛ eheyi lɩŋgamʋʋ se : Hɛɛ, caɣ n̄e-ɖeɖe. Peeye heɣlim yebi mabʋ nɛ pusu ɖiɣɖiɣ.
41004040	Ɛlɛ, ɛpɔzɩ-wɛ se : Pɩlabɩ ɛzɩma nɛ sɔɔndʋ kpa-mɩ mbʋ ? Ɩfɛyɩnɩ lidaʋ yaa we ?
41004041	Peeye sɔɔndʋ tɛzɩ-wɛ kpaʋ nɛ pɔpɔzʋʋ ɖama se : Anɩ ɛnɛ ɛkɛnaa kpem nɛ pɩkpɛndɩnɩ heɣlɩm nɛ lɩŋgamʋʋ pɩñaŋ-ɩ ?
41005001	Pʋwayɩ lɛ, patalɩ lɩŋgamʋʋ kidiiliŋ lɛɛkʋ yɔɔ Gadara n̄ɩma ɛjaɖɛ taa.
41005002	Yesu lɩnɩ kpɩyʋʋ taa nɛ etii lɛ, abalʋ nɔɔyʋ tɩlɩʋnɩ pɩlaŋ yɔɔ nɛ ɛkatɩ-ɩ. Abalʋ ɛnʋ, ɛɛwɛnɩ kalɩzaɣ kɩdɛkɛdaɣ.
41005003	Ɛ-ɖɩcaɣyɛ lɛ pɩlaŋ yɔɔ. Nɔɔyʋ taapɩzɩɣ se ɛhɔkɩ-ɩ. Yoŋgbasɩ maɣmaɣ ɛɛlakɩ-ɩ pʋyʋ.
41005004	Alɩwaatʋ sakɩyɛ yɔɔ, pakam kpasɩ ɛ-naŋgbanzɩ taa nɛ pɔhɔkɩnɩ-ɩ yoŋgbasɩ nɛ ɛpʋʋtɩ pɩtɩŋa. Nɔɔyʋ fɛyɩ se ɛpɩzɩɣ ɛ-tɔm.
41005005	Ɖoo nɛ wɩsɩ, ɛwɛɛ nɛ ɛcɔʋ pɩlaŋ nɛ pʋŋ pɔ-yɔɔ. Ɛmakaɣ kubusi nɛ ɛhɛdɩɣ ɛ-tɩ nɛ pɛɛ.
41005006	Ɛlɛ, elosi Yesu poliŋ taa lɛ, ese nɛ ewolo eluŋ ɛ-tɛɛ.
41005007	Ɛma kubusi ɖoŋ nɛ ɛtɔ se : Ɛsɔ Caabiyuu Pɩyalʋ Yesu, ma nɛ-ŋ se we? Mentendiɣ-ŋ Ɛsɔ hɩɖɛ taa se ŋtaaɖʋ-m kʋñɔŋ.
41005008	Kalɩzaɣ kɩdɛkɛdaɣ ŋga kɔyɔɔdɩ mbʋ, mbʋ pʋyɔɔ yɔ, Yesu keheyi-kɛ se : Kalɩzaɣ kɩtɛkɛdaɣ n̄a, lɩɩ abalʋ ɛnɛ ɛ-taa.
41005009	Yesu pɔzɩ-ɩ se payaɣ-ɩ se we lɛ, ecosi se : Ma-hɩɖɛ lɛ you laɖaa tikaɣ mbʋ pʋyɔɔ yɔ, ɖɩɖɔwa.
41005010	Peeye kewini Yesu cɔɔɔ se ɛtaaɖɔɔnɩ-wɛ nɛ palɩɩ ɛjaɖɛ taa.
41005011	Ŋgʋ, afanaa tikaɣ nakɛyɛ kɛwɛ pɔ-cɔlɔ peeye pʋʋ hɔɔlʋʋ taa kiŋ nɛ kacazɩɣ tɔɔnaɣ.
41005012	Aleewaa mba, petendi Yesu se : Ha-ɖʋ nʋmɔʋ nɛ ɖiwolo ɖisʋʋ afanaa mba yɔ, pa-taa.
41005013	Peeye Yesu ha-wɛ nʋmɔʋ se powolo nɛ pasʋʋ. Aleewaa mba palɩ abalʋ ɛnʋ ɛ-taa lɛ, powolo nɛ pasʋʋ afanaa mba pa-taa. Afanaa mba paakpɛndɩ ɛzɩ kudokiŋ naalɛ yɔ. Pese nɛ powolo pafalɩ lɩŋgamʋʋ taa nɛ lɩm kpaɣ-wɛ.
41005014	Afanaa yɔɔ cɔnɩyaa na mbʋ lɛ, pese nɛ powolo peheyi tɛtʋ taa ɛyaa nɛ tɛyɛ yɔɔ ñɩma tɔm ndʋ. Patɩŋa pakʋyɩ se powolo pana mbʋ pɩlaba yɔ.
41005015	Patalɩ Yesu cɔlɔ lɛ, pana abalʋ weyi ɛɛwɛnɩ aleewaa tikaɣ yɔ. Abalʋ ɛnʋ ɛ-kpaaŋ cɛba nɛ esuu wondu camɩyɛ nɛ ɛcaɣ. Peeye sɔɔndʋ kpa-wɛ pɩŋŋ.
41005016	Mba paawɛ peeye nɛ pana yɔ, pɛkɛdɩ-wɛ mbʋ pɩlabɩ abalʋ weyi ɛɛwɛnɩ aleewaa yɔ nɛ afanaa mba paawɛ peeye yɔ.
41005017	Peeye ɛyaa mba pasʋ Yesu tenduu yɔɔ se ɛkʋyɩ pɛ-ɛjaɖɛ taa nɛ ɛɖɛɛ.
41005018	Yesu sʋ kpɩyʋʋ taa se ɛɖɛɣ lɛ, abalʋ weyi ɛɛwɛnɩ aleewaa yɔ, etendi Yesu se eyele nɛ ɛtɩŋ-ɩ nɛ ɛwɛɛ ɛ-cɔlɔ.
41005019	Yesu tetisi, ɛlɛ eheyi-i se : Pɩsɩ ɖɩɣa ña-ñɩma cɔlɔ nɛ ŋheyi-wɛ mbʋ Kɩbaɣlʋ labɩ-ŋ yɔ, nɛ ɛzɩma mbʋ ɛna ña-pʋtɔdɩyɛ yɔ.
41005020	Peeye abalʋ ɛnʋ ɛɖɛwa nɛ ɛpazɩ suzuu mbʋ pɩtɩŋa payɩ Yesu labɩ-ɩ yɔ Dekapooli egeetiye taa. Pɩlakaɣ ɛyaa tɩŋa piti.
41005021	Yesu sʋ kpɩyʋʋ taa nɛ ɛpɩsɩ lɩŋgamʋʋ kidiiliŋ lɛɛkʋ yɔɔ lɛ, ɛyaa sakɩyɛ kpeɣli ɛ-cɔlɔ lɩm nɔɔ.
41005022	Pɩkɛdaa lɛ, Yuda ñɩma Ɛsɔ ɖɩsɛyɛ kpaaŋ yɔɔ cɔnɩyaa taa nɔɔyʋ kɔɔ Yesu cɔlɔ. Ɛ-hɩɖɛ lɛ Yayiruusi. Ɛna Yesu lɛ, ɛtɔlɩ ɛ-naŋgbanzɩ tɛɛ.
41005023	Ewini-i kʋñɔŋ cɔɔɔ nɛ ɛtɔ se : Man-pɩɣa peliɣa sɩkɩ kɩsɩbʋ, pɩsɛɣ fezuu ɖaaa. Kɔɔ ŋtɩnɩ kɔ-yɔɔ nesi nɛ kɔ-yɔɔ cɛ nɛ kɛwɛɛ.
41005024	Yesu nɩ mbʋ lɛ, ɛkʋyɩ nɛ ɛ nɛ-ɩ pɛɖɛɛ. Ɛyaa sakɩyɛ tɩŋaɣ-ɩ nɛ pañɩkɩɣ-ɩ cemince.
41005025	Calɩm kpeŋaɣnɩ halʋ nɔɔyʋ ɖooo pɩnzɩ hiu nɛ naalɛ.
41005026	Halʋ ɛnʋ, ɛnɩ siziŋ pɩtɩɩfɛyɩ fɛɖaa sakɩyɛ tɛ nɛ e-nesi tɛɛ kpizi cɩɖɩ cɩɖɩ. Ɛlɛ, ɛ-kʋdɔŋ tatɩɩpasɩ, kɩtɛzaɣ kɩtɛzʋ.
41005027	Ɛyaa yɔɔdɩ Yesu tɔm nɛ halʋ ɛnʋ ɛnɩɩ lɛ, ɛkɔɔ samaɣ taa nɛ etukini Yesu toko nɛ wayɩ.
41005028	Eheyaɣ ɛ-tɩ se : Ye maatɩɩpɩzaa nɛ montukini e-toko yeke yɔ, mɔ-yɔɔ kɛcɛba.
41005029	Etukuni-i mbʋ lɛ, ɛ-calɩm lɩɣ aɣnɩ ɖenɖe nɛ pikpeŋ yɔ, pʋsɔɔ kpaagbaa. Ɛnɩɩ e-tomnaɣ taa se ɛ-yɔɔ cɛba.
41005030	Ɛlɛ, Yesu tɩnaʋ se ɖoŋ nɩɩyɩ lɩnɩ ɛ-taa. Peeye, ɛtɩkɛzɩ ɛ-tɩ nɛ ɛyaa samaɣ yɔɔ nɛ ɛpɔzɩ-kɛ se : Atukini mon-toko ?
41005031	Ɛ-tɔmkpɛlɩkɩyaa cosi-i se : Ŋnaɣ ɛzɩma ɛyaa samaɣ ñɩkɩɣ-ŋ yɔ nɛ ŋtasɩɣ pɔzʋʋ ɖɔɖɔ se atukini-m?
41005032	Peeye Yesu cɔnɩ ɛ-cɔlɔ se ɛna halʋ weyi etukini-i yɔ.
41005033	Halʋ ɛnʋ, ɛna mbʋ ɛlabɩ-ɩ yɔ lɛ, ɛ-laŋɩyɛ maa nɛ ɛ-nandʋ pazɩ paʋ. Ewolo nɛ eluŋ Yesu tɛɛ nɛ ɛkɛdɩ-ɩ mbʋ pɩtɩŋa payɩ pɩlaba yɔ.
41005034	Peeye Yesu heyi-i se : Mɛn-pɛlɛ, ñe-lidaʋ yeba nɛ ñɔ-yɔɔ cɛ. Ɖɛɛnɩ laŋhɛzɩyɛ. Nãa-kʋdɔŋ ɛwaa.
41005035	Yesu yɔɔdaɣ mbʋ lɛ, nabɛyɛ lɩɩnɩ Ɛsɔ ɖɩsɛyɛ kpaaŋ yɔɔ cɔnɩyʋ ɛnʋ ɛ-tɛ nɛ pɔkɔɔ peheyi-i se : NɛÃ -pɛlɛ sɩba. Taatasɩ wɩlɩyʋ mɩzɩnaʋ ɖɔɖɔ.
41005036	Ɛlɛ Yesu kanɩ tɔm ndʋ pɔyɔɔdaɣ yɔ. Kpaagbaa mbʋ lɛ, eheyi Ɛsɔ ɖɩsɛyɛ kpaaŋ yɔɔ cɔnɩyʋ ɛnʋ se : Sɔɔndʋ ɛtaakpa-ŋ, tisi yem.
41005037	Peeye ɛya Pɩyɛ nɛ Yakubu nɛ e-neu Yohanɛɛsɩ se pasɩɩ-ɩ. Ɛlɛ, eteyele se lɛlaa ɛsɩɩ-ɩ.
41005038	Ɛtalɩ Ɛsɔ ɖɩsɛyɛ kpaaŋ yɔɔ cɔnɩyʋ ɛnʋ ɛ-tɛ lɛ, ɛna se kɔkɔɖɛ kɛwɛ peeye. Ɛyaa wilaɣ nɛ pamakɩ kubusi sɔsɔsɩ.
41005039	Ɛlɛ, ɛsʋʋ ɖɩɣa nɛ ɛpɔzɩ-wɛ se : Pɩlabɩ ɛzɩma nɛ iwiliɣ nɛ ɩyakɩ kɔkɔɖɛ mbʋ ? Pɩɣa ŋga, katasɩ kɩsɩbʋ ɛlɛ, koɖou kuɖou.
41005040	Panɩ mbʋ lɛ, papazɩ-ɩ woŋuu. Peeye ɛɖɔɔnɩ-wɛ se palɩɩ nɛ ɛ nɛ mba paasɩ-ɩ yɔ nɛ pɩɣa caa nɛ ko-ɖoo pasʋʋ ɖenɖe pɛhɛzɩ-kɛ yɔ.
41005041	Ɛɖɔkɩ pɩɣa ŋga ke-nesi taa nɛ eheyi-kɛ se : Taliita kum. Pɩ-tɔbʋʋ se : Pɩɣa peliɣa meheyiɣ-ŋ se ŋkʋyɩ.
41005042	Pɩɣa peliɣa ŋga, katɩkʋyʋʋ nɛ kapazɩ ɖɔm. Kaawɛnɩ pɩnzɩ hiu nɛ naalɛ. Pana-kɛ mbʋ lɛ, pɩɖɩɣzɩ-wɛ pɩŋŋ.
41005043	Yesu ka pa-n̄ʋŋ taa se pataayɔɔdɩ mbʋ pɩlaba yɔ nɔɔyʋ cɔlɔ, ɛlɛ se paha pɩɣa ŋga tɔɔnaɣ nɛ kɔtɔɔ.
41006001	Yesu kʋyɩnɩ peeɖe lɛ, ewolo ɛ-haɖaa taa. Ɛ-tɔmkpɛlɩkɩyaa tɩŋ ɛ-wayɩ.
41006002	Pɩtalɩ Kɩyakʋ kɩhɛzʋʋ wiye lɛ, Yesu sʋʋ Yuda ñɩma Ɛsɔ ɖɩsɛyɛ kpaaŋ taa nɛ ɛpazɩ tɔm wɩlʋʋ. Ɛyaa sakɩyɛ nɩ-tʋ lɛ, pɩlabɩ-wɛ piti. Pɔpɔzaɣ se : Le ɛlɩ tɔm ndʋ tɩ-yɔɔ ? Lɔŋ weyi pɩha-ɩ mbʋ ? Ɛzɩma ɛpɩzɩɣ nɛ ɛlakɩ hama lakasɩ nzɩ?
41006003	Pɩtɛkɛ ɛnʋ lɛ kuduyiŋ kanɖʋ yaa we? Pɩtɛkɛ ɛnʋ lɛ Maarɩɩ pɩyalʋ ? Yaa pɩtɛkɛ e-newaa lɛ Yakubu nɛ Yoosi nɛ Yuudi nɛ Siimɔɔ ? Pɩtɛkɛ ɖa nɛ e-newaa halɩñɩma ɖɩwɛnɩ cɩnɛ yɔ ? Peeye ɛpɩsɩ nɔɔtuliye pe-lidaʋ.
41006004	Ɛlɛ, Yesu heyi-wɛ se : Ɛyaa ɖʋʋ Ɛsɔtɔm ɖɛzɩyʋ hɩɖɛ paa le. Ɛlɛ, ɛ-tɛtʋ nɛ ɛ-hɔʋ nɛ ɛ-ɖɩɣa pa-taa paaɖʋʋ-ɩ hɩɖɛ.
41006005	Mbʋ labɩna nɛ ɛtapɩzɩ se ɛla hama lakasɩ nasɩyɩ peeye. Ɛlɛ, kʋdɔndɩnaa nabɛyɛ yɔɔ ɛtɩnɩ nesi nɛ ɛla nɛ pɔ-yɔɔ cɛ.
41006006	Pɩɖɩɣzaɣ Yesu nɛ ɛzɩma mbʋ petetisuu ɛ-yɔɔ yɔ.
41006007	Ɛlɛ ɛyaa ɛ-tɔmkpɛlɩkɩyaa hiu nɛ naalɛ nɛ ɛha-wɛ ɖoŋ se papɩzɩ pɔɖɔɔnɩ kalɩzasɩ kɩdɛkɛdɩsɩ nɛ etiyi-wɛ naalɛ naalɛ.
41006008	Ɛpaɣ-wɛ se pataaɖɔkɩ pʋyʋ pa-nʋmɔʋ wobu taa nɛ pɩtasɩnɩ nʋmɔ-ɖaʋ. Pɩtɔpɔzɩ ɖɔɖɔ se pakpaɣ huyuu yaa tɔɔnaɣ yaa se liidiye ɛwɛɛ pɔ-yɔɔ.
41006009	Papɩzɩɣ pɛlɛɛ naataŋgbala ɛlɛ, pataasuu tokonaa naalɛ naalɛ.
41006010	Eheyi-wɛ se : Ɩsʋ ɖɩɣa nakɛyɛ taa lɛ, ɩcaɣ peeye nɛ pʋkɔɔ pɩsɩnɩ kɩyakʋ ŋgʋ ɩɖɛɣ yɔ.
41006011	Nabɛyɛ ɛɛkaɣ-mɩ mʋʋ pɛ-tɛ yaa tɔm ndʋ ɩyɔɔdʋʋ yɔ, paakaɣ-tʋ welesuu. Alɩwaatʋ ndʋ palakɩ mbʋ yɔ, ɩlɩɩ pɛ-tɛtʋ ndʋ tɩ-taa. Ikpizi-wɛ mɩ-naŋgbanzɩ yɔɔ mʋzʋʋ nɛ pɩkɛnɩ-wɛ aseɣɖe lɩzʋʋ. Meheyiɣ-mɩ toovenim se, kɩyakʋ ŋgʋ Ɛsɔ kɔŋ ɛyaa tɔm hʋnaʋ yɔ, pɩwɛɣ kaɖɛ Sodomi nɛ Gomɔɔrɩ pa-ajɛyɛ. Ɛlɛ, tɛtʋ ndʋ tɩ-taa ɛyaa tamʋ-mɩ yɔ, pa-ñɩndʋ ñakaɣ kɩlʋʋ kaɖɛ Sodomi nɛ Gomɔɔrɩ.
41006012	Peeye Yesu tɔmkpɛlɩkɩyaa ɖɛwa nɛ papazɩ ɛyaa tɔm suzuu se papɩsɩnɩ pa-tɩ.
41006013	Pɔɖɔɔnɩ aleewaa sakɩyɛ nɛ pataa kʋdɔndɩnaa sakɩyɛ nʋm nɛ pala nɛ pɔ-yɔɔ cɛ.
41006014	Yesu hɩɖɛ sɛ paa le nɛ wiyaʋ Eroodi nɩɩ lɛ, ɛtɔ se : Yohanɛɛsɩ, mɩɩsʋʋ sɔnzɩ laɖʋ femni sɩɖaa taa, pʋ-yɔɔ ɛpɩzɩɣ ɛlakɩ hama lakasɩ nzɩ mbʋ.
41006015	Nabɛyɛ ñɔtɔŋaɣ se : ɛnʋ lɛ Elii. Piyele lɛlaa se ɛnʋ lɛ Ɛsɔtɔm ɖɛzɩyʋ ɛzɩ Ɛsɔtɔm ɖɛzɩyaa taa lɛlʋ yɔ.
41006016	Ɛlɛ, Eroodi ñanɩwa lɛ, ɛtɔ se : Ɛkɛɣnɩ Yohanɛɛsɩ Mɩɩsʋʋ sɔnzɩ laɖʋ weyi meyeba nɛ pɔkɔ ɛ-ñʋʋ yɔ, ɛnʋ femna nɛ sɩɖaa taa.
41006017	Eroodi ɛɛlɛɣ e-neu Filiipu halʋ Eroodiyaasɩ nɛ ɛpɩsɩ-ɩ ɛ-ñɩnʋ. Eroodiyaadɩ ɛnʋ ɛ-yɔɔ Eroodi maɣmaɣ tiyaa se pakpa Yohanɛɛsɩ nɛ pɔhɔkɩ-ɩ nɛ paɖʋ-ɩ salaka.
41006018	Toovenim mbʋ pʋyɔɔ yɔ, Yohanɛɛsɩ keheyi Eroodi se : Paɣtʋ taha-ŋ nʋmɔʋ se ŋkpaɣ nẽ-neu halʋ.
41006019	Peeye pɩwɩzɩ halʋ ɛnʋ pɩŋŋ nɛ ɛñɩnɩɣ se ɛkʋ Yohanɛɛsɩ. Ɛlɛ, ɛtapɩzɩɣ.
41006020	Eroodi sewaɣ Yohanɛɛsɩ mbʋ pʋyɔɔ yɔ, ɛsɩm-ɩ se ɛkɛ Ɛsɔ ñɩnʋ nɛ ɛtʋʋzaa. Pʋ-yɔɔ ɛɖaŋaɣ ɛ-yɔɔ. Ɛyɔɔdʋʋ tɔm nɛ Eroodi nɩɣ lɛ, pɩcɛyɩɣ-ɩ. Ŋgʋ, e-liu kɛwɛɛ se ewelesini-i siŋŋ.
41006021	Eroodi lʋlʋʋ kazandʋ kɩyakʋ talaa lɛ, ɛyaa e-kewiyaɣ taa sɔsaa nɛ sɔɔjanaa sɔsaa nɛ Galilee egeetiye ñʋŋ tɩnaa se powolo nɛ pɔtɔɔ. Kɩyakʋ ŋgʋ kɩhanɩ halʋ ɛnʋ waɖɛ.
41006022	Toovenim mbʋ pʋyɔɔ yɔ, Eroodiyaadɩ ɛnʋ, ɛ-pɛlɛ sʋ ɖenɖe ɛyaa mba pacaɣaɣ yɔ nɛ ɛpaa nɛ pɩla Eroodi nɛ ɛyaa mba pɔtɔkaɣ yɔ, pa-tɩŋa leleŋ. Peeye Wiyaʋ heyi pɛlɛ ɛnʋ se : Pɔzɩ-m mbʋ ŋsɔɔlaa yɔ, mahaɣ-ŋ pʋ.
41006023	Ɛlɛ, eɖuu nɛ ɛtɔ se : Paa ɛbɛ ŋpɔzɩ-m yɔ, mahaɣ -ŋ pʋ, paa pɩɩkɛ men-kewiyaɣ hɔɔlʋ yɔ.
41006024	Peeye pɛlɛ ɛnʋ ɛlɩwa nɛ ewolo ɛpɔzɩ e-ɖoo se : Mɔnpɔzɩ-ɩ ɛbɛ? Ɛlɛ cosi-i se : Pɔzɩ-ɩ se ɛha-ŋ Yohanɛɛsɩ Mɩɩsʋʋ sɔnzɩ laɖʋ ñʋʋ.
41006025	Ɛtɩpɩsɩ wiyaʋ cɔlɔ lɛ, eheyi-i se : Mancaɣ se ŋɖʋ mɩɩsʋʋ sɔnzɩ laɖʋ Yohanɛɛsɩ ñʋʋ tɛlɛm taa lɛɛlɛɛyɔ nɛ ŋcɛlɩ-m.
41006026	Wiyaʋ Eroodi nɩ tɔm ndʋ lɛ, ɛ-laŋɩyɛ wɛɛkɩ siŋŋ. Ŋgʋ, ɛ-agɔma nɛ ɖuu mbʋ e-ɖuwaa yɔ, pɔ-yɔɔ lɛ, ɛtaan̄ɩnɩɣ se ekizi.
41006027	Peeye etiyi ɛ-sabaabɩ lɛlʋ se ewolo nɛ ɛsɛtɩ Yohanɛɛsɩ ñʋʋ nɛ ɛkɔnɩ-ɩ kʋ. Ɛlɛ ñowolo salaka taa nɛ ɛsɛtɩ Yohanɛɛsɩ ñʋʋ,
41006028	ɛɖʋ-kʋ tɛlɛm taa nɛ ewoni ɛcɛlɩ pɛlɛ ɛnʋ, ɛlɛ ñowoni-kʋ nɛ ɛcɛlɩ e-ɖoo.
41006029	Yohanɛɛsɩ tɔmkpɛlɩkɩyaa nɩ mbʋ lɛ, powolo pakpaɣ e-tomnaɣ nɛ pepi.
41006030	Pʋwayɩ lɛ, Yesu tiyiyaa kpeɣli ɛ-cɔlɔ nɛ pɛkɛdɩ-ɩ mbʋ mbʋ palaba yɔ nɛ tɔm ndʋ pawɩlaa yɔ.
41006031	Mba powokaɣ ɛ-cɔlɔ nɛ pɛɖɛɣ yɔ, pɔɖɔ pɩtɩɩfɛyɩ lɛ, Yesu nɛ ɛ-tɔmkpɛlɩkɩyaa petehikiɣ nʋmɔʋ se pɔtɔɔ tɔɔnaɣ. Pʋ-yɔɔ eheyi-wɛ se : Ɩkɔɔ ɖɩkɛzɩ ɖa-tɩ ɖenɖe ɛyaa fɛyɩ yɔ nɛ ɩhɛzɩ pazɩ.
41006032	Peeye pasʋ kpɩyʋʋ taa se pɛkɛzɩ pa-tɩ kɩjaʋ, ɖenɖe ɛyaa fɛyɩ yɔ.
41006033	Pɛɖɛɣaɣ lɛ, ɛyaa samaɣ na-wɛ nɛ sakɩyɛ tɩlɩ Yesu. Peeye pakpaɣ seya nɛ tɛtʋ ndɩ ndɩ taa nɛ pɛlɛyɩ-wɛ talʋʋ ɖenɖe powokaɣ yɔ nɛ pekpeɣli.
41006034	Yesu lɩnɩ kpɩyʋʋ taa nɛ etii lɛ, ɛmaɣnɩ ɛyaa samaɣ sɔsɔɔ nakɛyɛ nɛ pɩlabɩ-ɩ pʋtɔdɩyɛ pɩŋŋ. Mbʋ pʋyɔɔ yɔ, paawɛ ɛzɩ heŋ weyi ɩfɛyɩnɩ ninɖiyuu yɔ. Peeye ɛpazɩ-wɛ tɔm sakɩyɛ wɩlʋʋ.
41006035	Pʋkɔm ɖanaɣ yɔɔ kpaagbaa lɛ, ɛ-tɔmkpɛlɩkɩyaa wolo ɛ-cɔlɔ nɛ peheyi-i se : Alɩwaatʋ tɛm ɖɛʋ ŋgʋ ñɩtʋ hɛkʋ taa ɖɩwɛɛ.
41006036	Yebi-wɛ powolo tɛyɛ yɔɔ nɛ haɖaa mba pɔñɔtɩnɩ-ɖʋ yɔ, pa-taa nɛ paya tɔɔnaɣ nɛ pɔtɔɔ mbʋ pʋyɔɔ yɔ, nabʋyʋ fɛyɩ cɩnɛ se pɔtɔɔ.
41006037	Ɛlɛ, ecosi-wɛ se : Mɩ-maɣ maɣ ɩha-wɛ tɔɔnaɣ nɛ pɔtɔɔ. Peeye pɔpɔzɩ-ɩ se : Pʋbʋ ɖɩkpaɣ liidiye Deeniyenaa nasɩlɛ nɛ ɖɩyanɩ tɔɔnaɣ nɛ ɖɩcɛlɩ-wɛ yɔ?
41006038	Peeye Yesu heyi-wɛ se : Kpɔnɔnaa ɛzɩma ɩwɛna? Iwolo nɛ ɩna. Pewilaa lɛ, peheyi-i se pɛwɛna kpɔnɔnaa kagbaanzɩ nɛ kpakpasɩ naalɛ.
41006039	Mbʋ eheyi-wɛ se peheyi ɛyaa nɛ pacaɣ tataa ñɩtʋ lɛŋ n̄ɩndʋ yɔɔ cabɩ cabɩ.
41006040	Pacaɣ cabɩ cabɩ, lɛlaa mɩnʋʋ nɛ lɛlaa nɩɩnʋwa.
41006041	Yesu kpaɣ kpɔnɔnaa kagbaanzɩ mba nɛ kpakpasɩ naalɛ nzɩ lɛ, ɛkʋsɩ ɛ-ɛza ɛcɔnɩ ɛsɔdaa nɛ ɛsɛɛ Ɛsɔ pʋ-yɔɔ. Ɛlɛ, ɛcɩyɩ kpɔnɔnaa mba nɛ ɛcɛlɩ ɛ-tɔmkpɛlɩkɩyaa se patayɩ ɛyaa tɩŋa. Pʋwayɩ ɛtayɩ-wɛ kpakpasɩ nzɩ ɖɔɖɔ.
41006042	Ɛyaa tɩŋa tɔɔ nɛ pahaɣ.
41006043	Ɛ-tɔmkpɛlɩkɩyaa kpeɣ li kpɔnɔnaa hɔɔlasɩ nɛ kpakpasɩ nzɩ sɩkazaa yɔ lɛ, pusu ɖɔkɩŋ hiu nɛ naalɛ.
41006044	Ɛyaa mba pɔtɔɔ tɔɔnaɣ ŋga yɔ, abalaa kɛkpɛndɩ ɛzɩ kutokiŋ kagbaanzɩ yɔ.
41006045	Patɩtɛm tɔɔnaɣ tɔɔʋ lɛ, Yesu cɛyɩ ɛ-tɔmkpɛlɩkɩyaa se pasʋʋ kpɩyʋʋ taa nɛ pɛɖɛɛ-ɩ nɔɔ nɛ pɛtɛzɩ lɩŋgamʋʋ kidiiliŋ lɛɛkʋ yɔɔ Bɛtsayɩda kiŋ. Piyele ɛnʋ yɔ, ɛcaɣ peeye se eeheyi samaɣ se kekpe.
41006046	Eyebi samaɣ nɛ kekpe lɛ, ɛkpa pʋʋ yɔɔ Ɛsɔ sɛʋ.
41006047	Pɩlɛdaa lɛ, patalɩ lɩŋgamʋʋ hɛkʋ taa. Ŋgʋ, Yesu ñaawɛ e-ɖeke tataa.
41006048	Elosi-wɛ lɛ, pɩɩwɛ-wɛ kaɖɛ nɛ kpɩyʋʋ saʋ, mbʋ pʋyɔɔ yɔ heɣlim makaɣ tuliŋa. Pɩkɔm pɩma ɛzɩ ɖoo taa ñɩɣtʋ naadozo yɔ lɛ, Yesu kʋyɩ ɛɖɔŋ lɩm yɔɔ nɛ ewoki pɔ-cɔlɔ nɛ ɛcaɣaɣ pɔ-yɔɔ ɖɛʋ.
41006049	Pana-ɩ ɛɖɔŋaɣ lɩm yɔ mbʋ lɛ, pama kubusi mbʋ pʋyɔɔ yɔ, pɛwɛ yem se ñazɩñazʋʋ nakʋyʋ.
41006050	Pana-ɩ pa-tɩŋa nɛ sɔɔndʋ kpa-wɛ. Peeye Yesu tɩyɔɔdɩnɩ-wɛ nɛ ɛtɔ se : Ɩɖɔkɩ mɩ-tɩ kpam, sɔɔndʋ ɛtaakpa-mɩ, ma na.
41006051	Ɛyɔɔdɩ mbʋ lɛ, ɛkpa pɔ-cɔlɔ kpɩyʋʋ taa nɛ heɣlim yele mabʋ. Peeye pɩlabɩ ɛ-tɔmkpɛlɩkɩyaa piti nɛ pɩɖɩɣzɩ-wɛ pɩŋŋ.
41006052	Pɩɖɩɣ zɩ-wɛ mbʋ pʋyɔɔ yɔ, pa-laŋa wɛ kpɩzɩŋ nɛ pataanɩɩ kpɔnɔnaa hama lakasɩ tɔbʋʋ.
41006053	Pɛtɛzɩ lɩŋgamʋʋ lɛ, patalɩ Jeneezaarɛɛtɩ ɛjaɖɛ taa nɛ paɖɩ pa-kpɩyʋ nimiye kidiiliŋ liu tɛɛ.
41006054	Palɩnɩ kpɩyʋʋ taa nɛ petii lɛ, ɛyaa na Yesu nɛ patɩlɩ-ɩ kpaagbaa.
41006055	Peeye pakpaɣ seya nɛ pɔcɔʋ ɛjaɖɛ tɩŋa taa nɛ pakpakɩɣ kʋdɔndɩnaa pa-ñalɩŋ taa nɛ powokini-wɛ ɖenɖe panɩɣaɣ se ɛwɛɛ yɔ.
41006056	Paa Yesu ewobi tɛtʋ cikpetu yaa sɔsɔtʋ taa yaa tɛyɛ yɔɔ yɔ, pasɩɣ kʋdɔndɩnaa ɖenɖe ɛyaa kpeɣ luu yɔ. Petendaɣ-ɩ se eyele nɛ potukuni e-toko sɔsɔʋ nɔsɩ. Ɛyaa mba potukaɣnɩ kʋ yɔ, ɛlakaɣ nɛ pɔ-yɔɔ cɛkɩ.
41007001	Farɩsɩ ñɩma nɛ paɣtʋ mayaa nabɛyɛ palɩnɩ Yeruusalɛm nɛ powolo pekpeɣ li Yesu cɔlɔ.
41007002	Peeye pana Yesu tɔmkpɛlɩkɩyaa tɔkaɣ tɔɔnaɣ nɛ nesi nzɩ sɩwɛ asumna yɔ, pɩ-tɔbʋʋ lɛ se pɔtɔkɔ pe-nesi. Pʋ-yɔɔ pakʋyɩ pɔ-yɔɔ.
41007003	Ŋgʋ, Farɩsɩ ñɩma nɛ Yuda ñɩma tɩŋa paatɔkɩ tɔɔnaɣ nɛ pɔtɔkɔ pe-nesi ɛzɩ pɔ-sɔnzɩ pɔzʋʋ yɔ mbʋ pʋyɔɔ yɔ, paaɖɔkɩ pa-caanaʋ sɔnzɩ kpam.
41007004	Ye palɩnɩ kɩyakʋ nɛ patɩmɩɩsɩ pa-tɩ lɩm tɛɛ yɔ, paatɔkɩ. Palakaɣ ɖɔɖɔ caanaʋ taa sɔnzɩ lɛɛsɩ sakɩyɛ ɛzɩ caɖasɩ nɛ ɖeɣsi nɛ ñɩɣtʋ wondu nɛ kaɖʋnaa pa-mɩɩsʋʋ.
41007005	Peeye Farɩsɩ ñɩma nɛ paɣtʋ mayaa mba pɔpɔzɩ Yesu se : Pɩlabɩ ɛzɩma nɛ ñɔ-tɔmkpɛlɩkɩyaa ɛɛɖɔŋ caanaʋ sɔnzɩ yɔɔ? Ɛbɛ yɔɔ pɔtɔkɩ tɔɔnaɣ nɛ nesi nzɩ sɩwɛ azumna yɔ?
41007006	Ɛlɛ, ecosi-wɛ nɛ ɛtɔ se : Pɩ-tɛɛ nɛ pʋ-yɔɔ ñɩma mɩ, ɛsɔtɔm ɖɛzɩyʋ Ezayii yɔɔdɩ camɩyɛ mɩ-yɔɔ alɩwaatʋ ndʋ ɛmawa se : Ɛyaa panɛ, paɖʋʋ-m hɩɖɛ pɔ-nɔsɩ taa yem, ɛlɛ pa-laŋa posini-m.
41007007	Poluŋuu mɛn-tɛɛ yɔ pɩfɛyɩ-m kazʋwa nakɛyɛ. Toovenim mbʋ pʋyɔɔ yɔ, pawɩlɩɣ tɔm ndʋ tɩkɛ ɛyaa paɣtʋ yem yɔ. (Ezayii 29:13)
41007008	Iyebi Ɛsɔ paɣtʋ nɛ ɩnɩɣnɩ ndʋ ɛyaa ɖʋwa yɔ ɛzɩ ɩmɩɩsʋʋ caɖasɩ nɛ ɖeɣsi yɔ. Ɩlakɩ ɖɔɖɔ sɔnzɩ sakɩyɛ nzɩ sɩwɛ ɛzɩ sɩnɛ yɔ.
41007009	Eheyi-wɛ se : Toovenim, ɩñaɣ pana nɛ ɩlɔ Ɛsɔ paɣtʋ nɛ ɩɖɔŋ mɩ-sɔnzɩ yɔɔ.
41007010	Mooyiizi tɔm se : Ɖʋ ña-caa nɛ ño-ɖoo hɩɖɛ. Nɛ Weyi ɛyɔɔdʋʋ tɔm ɛzaɣtʋ ɛ-caa yaa e-ɖoo yɔɔ yɔ, pʋwɛɛ se pakʋ-ɩ.
41007011	Ɛlɛ, mɩ mɩtɔŋ se : Ye nɔɔyʋ eheyi ɛ-caa nɛ e-ɖoo se mbʋ pɩɩwɛɛ se ɛha-wɛ yɔ, pɩkɛ “Kɔrbaŋ”, pʋ-tɔbʋʋ se ɛha-pʋ Ɛsɔ yɔ,
41007012	ɩɩtasɩɣ-ɩ haʋ waɖɛ se ɛsɩnɩ-wɛ.
41007013	Mbʋ ɩkpakɩɣ mɩ-sɔnzɩ nzɩ mɩ-maɣmaɣ ɩɖʋwa yɔ nɛ ɩwɛɛkɩɣnɩ Ɛsɔtɔm. Ɩlakɩ lakasɩ lɛɛsɩ ndɩ ndɩ mbʋ ɖɔɖɔ.
41007014	Ɛɛya ɛyaa samaɣ tɩŋa ɛ-cɔlɔ lɛ, eheyi-wɛ se : Iwelesini-m mɩ-tɩŋa nɛ ɩnɩɩ.
41007015	Nabʋyʋ fɛyɩ awayɩ se pitiki ɛyʋ taa nɛ pipisi-i. Ɛlɛ mbʋ pɩlɩɣnɩ ɛ-taa yɔ, mbʋ pisiɣni-i.
41007016	Weyi ɛwɛnɩ nɩŋgbaaŋ se ɛnɩɣ yɔ, ɛnɩɩ.
41007017	Yesu kʋyɩ ɛyaa samaɣ taa nɛ ɛsʋʋ ɖɩɣa nakɛyɛ taa lɛ, ɛ-tɔmkpɛlɩkɩyaa pɔzɩ-ɩ eduuye nɖɩ ɖɩ-tɔbʋʋ.
41007018	Peeye ɛpɔzɩ-wɛ se : Pɩkpɛndɩnɩ-mɩ ɖɔɖɔ ɩɩnɩɣ pʋ-tɔbʋʋ na? Ɩtatɩlɩ se pʋyʋ fɛyɩ se pɩlɩɣnɩ awayɩ nɛ pitiki ɛyʋ taa nɛ pipisi-i yaa we?
41007019	Toovenim mbʋ pʋyɔɔ yɔ, mbʋ pɩlɩɣnɩ awayɩ nɛ pʋsʋʋ ɛyʋ taa yɔ, piitiki ɛ-laŋɩyɛ taa, e-lotu taa pitiki, pʋwayɩ lɛ, pɩlɩɩnɩ ɛ-tɔbʋʋ. Yesu yɔɔdʋʋ mbʋ yɔ, ɛwɩlɩɣ se tɔɔnɩsɩ tɩŋa wɛ cɩɖɩ cɩɖɩ.
41007020	Nɛ ɛtɔ se : Mbʋ pɩlɩɣnɩ ɛyʋ taa yɔ, mbʋ pisiɣni-i.
41007021	Ɛyʋ taa kɩwɛɛkɩm lɩɣna : ɛzɩ lɩmaɣ za kɩdɛkɛda nɛ hayitu nɛ acɛyɛ nɛ ɛyaa kʋʋ nɛ
41007022	mɩlɩm nɛ ɛza naɣnaɣ nɛ kañatʋ nɛ mulum nɛ ɛzaɣtʋ nɛ ɛzɩsɛmɩyɛ nɛ ɛyaa tɔm yɔɔdʋʋ nɛ kʋndʋʋ nɛ kɩmɛlɛndʋ labʋ.
41007023	Lakasɩ kɩdɛkɛdɩsɩ nzɩ sɩ-tɩŋa payɩ, ɛyʋ taa sɩlɩɣna nɛ sipisiɣ-i.
41007024	Pʋwayɩ, Yesu kʋyɩ peeye nɛ ewolo Tiiri nɛ Sidɔɔ pɔ-hɔɔlɩŋ taa. Ɛsʋ ɖɩɣa nakɛyɛ taa lɛ, ɛtaañɩnɩɣ se nɔɔyʋ ɛna se ɛwɛ peeye. Ɛlɛ ɛtapɩzɩɣ se ɛmɛlɩ.
41007025	Toovenim mbʋ pʋyɔɔ yɔ, pɔyɔɔdɩ ɛ-tɔm nɛ halʋ nɔɔyʋ nɩɩ. Halʋ ɛnʋ, ɛ-pɩɣa peliɣa kɛwɛnɩ kalɩzaɣ kɩdɛkɛdaɣ. Ɛnɩ mbʋ lɛ, ewolo nɛ ɛtɔlɩ ɛ-naŋkpanzɩ tɛɛ.
41007026	Halʋ ɛnʋ ɛtɛkɛ Yuda tʋ nɛ palʋlɩ-ɩ Siirii Fenisii egeetiye taa. Peeye etendi Yesu se ɛla nɛ eleeu lɩɩ ɛ-pɩɣa peliɣa ŋga ka-taa.
41007027	Ɛlɛ, Yesu heyi-i se : Yele piya tɔɔ sɩhaɣ nɛ pʋcɔ. Pɩfɛyɩ ɖeu se pakpaɣ piya tɔɔnaɣ nɛ pɛpɛɖɩ hayisi.
41007028	Ɛlɛ halʋ ɛnʋ ecosi-i se : Ɛɛɛ Kɩbaɣlʋ, ɛlɛ hayisi maɣmaɣ tɔzʋʋ mbʋ pɩtɔlʋʋ piya ñanzɩ tɛɛ yɔ nɛ sɩtɔkɩ.
41007029	Peeye Yesu heyi-i se : Tɔm ndʋ ŋcosaa yɔ tɩ-yɔɔ lɛ, pɩsɩ ɖɩɣ a. Eleeu ɛnʋ, ɛlɩ ña-pɩɣa peliɣa ŋga ka-taa.
41007030	Ekpema lɛ, ɛmaɣnɩ ɛ-pɩɣa ŋga kɛhɛnɩ kaɖʋ yɔɔ, eleeu kɛtɛm ka-taa lɩʋ.
41007031	Pʋwayɩ lɛ, Yesu kʋyɩ Tiiri nɛ Sidɔɔ pa-ageeta taa, ɛtɩŋɩnɩ Dekapooli egeetiye taa nɛ ɛtalɩ Galilee lɩŋgamʋʋ nɔɔ.
41007032	Peeye powoni ndam kaayɔɔdaɣ nakɛyɛ ɛ-cɔlɔ nɛ pewiini-i se ɛtɩnɩ kɔ-yɔɔ nesi.
41007033	Ɛlɛ, ɛkpaɣ-kɛ nɛ ɛkɛzɩ kɩjaʋ nɛ ɛlɛkɩ e-niwee ka-nɩŋgbaaŋ taa nɛ ɛla ndaatʋ nɛ ɛtaa ka-nzʋlʋmɩyɛ yɔɔ.
41007034	Ɛtɛma lɛ, ɛkpazɩ ɛ-ɛza ɛsɔdaa nɛ etisi fezuu nɛ ɛtɔ se : Efata. Pɩ-tɔbʋʋ se : Tʋlɩ ña-tɩ.
41007035	Kpaagbaa mbʋ lɛ, ndam kaayɔɔdaɣ ŋga, ka-nɩŋgbaaŋ taa tʋlɩ nɛ ka-nzʋlʋmɩyɛ yɛɖɩ nɛ kapazɩ yɔɔdʋʋ camɩyɛ.
41007036	Yesu paɣ-wɛ se pataaheyi-tʋ nɔɔyʋ. Ɛlɛ, alɩwaatʋ ndʋ ekizaɣ nɩ-wɛ yɔ, alɩwaatʋ ndʋ pɛtɛzaɣ -tʋ suzuu.
41007037	Peeye Yesu lakasɩ labɩ-wɛ piti pɩŋŋ nɛ pɔtɔŋ se : Mbʋ ɛlabɩ payɩ yɔ, pɩtɩŋa pʋwɛ ɖeu. Ɛlakɩ nɛ ndamaa nɩɣ nɛ kaayɔɔdasɩ yɔɔdʋʋ.
41008001	Kɩyakɩŋ ɩnʋ ɛ-taa, ɛyaa samaɣ tasɩ kpeɣluu Yesu cɔlɔ ɛlɛ, pɛfɛyɩnɩ pʋyʋ se pɔtɔɔ. Peeye Yesu ya ɛ-tɔmkpɛlɩkɩyaa nɛ eheyi-wɛ se :
41008002	Ɛyaa panɛ, pɔ-tɔm lakɩ-m pʋtɔdɩyɛ. Toovenim mbʋ pʋyɔɔ yɔ, kɩyakɩŋ naadozo yɔ pɛwɛʋ mɔn-cɔlɔ cɩnɛ yɔ ɛlɛ, pɛfɛyɩnɩ pʋyʋ se pɔtɔɔ.
41008003	Ye meyebi-wɛ se pekpemni ñɔɔsɩ yɔ, pɛ-ɛza yɔɔ piyiɣ nɛ pɔtɔlɩ nʋmɔʋ taa mbʋ pʋyɔɔ yɔ, pa-taa lɛlaa lɩnɩ poliŋ.
41008004	Ɛ-tɔmkpɛlɩkɩyaa pɔzɩ-ɩ se : Le ɖɩnaɣ lakʋ kʋnɛ kɩ-taa kpɔnɔnaa nɛ ɖɩcalɩnɩ-wɛ?
41008005	Mbʋ ɛpɔzɩ-wɛ se : Kpɔnɔnaa ɛzɩma ɩwɛna ? Pocosi-i se lʋbɛ.
41008006	Ɖɩnɛ eheyi ɛyaa se pacaɣ tataa. Peeye, ɛkpaɣ kpɔnɔnaa lʋbɛ mba nɛ ɛsɛɛ Ɛsɔ pɔ-yɔɔ. Ɛtɛma lɛ, ɛcɩyɩ-wɛ nɛ ɛcɛlɩ ɛ-tɔmkpɛlɩkɩyaa se patayɩ-wɛ ɛyaa samaɣ nɛ paba ñala mbʋ ɖɔɖɔ.
41008007	Paawɛnɩ ɖɔɖɔ kpakpasɩ cikpesi nasɩyɩ pazɩ. Yesu wazɩ Ɛsɔ sɩ-yɔɔ nɛ ɛcɛlɩ ɛ-tɔmkpɛlɩkɩyaa se pamʋ nɛ patayɩ-wɛ ɖɔɖɔ.
41008008	Patayɩ-wɛ pɔtɔɔ pa-tɩŋa nɛ pahaɣ. Pekpeɣli hɔɔlasɩ nzɩ sɩkazaa yɔ nɛ pusu ɖɔkɩŋ lʋbɛ.
41008009	Ɛyaa mba pɔtɔɔ tɔɔnaɣ ŋga yɔ, patalɩ ɛzɩ kutokiŋ naanza yɔ. Pɛtɛma lɛ, Yesu ɖɔɔnɩ-wɛ se pekpe.
41008010	Kpaagbaa mbʋ lɛ, ɛ-nɛ ɛ-tɔmkpɛlɩkɩyaa pakpa kpɩyʋʋ taa nɛ powolo Dalmanuuta egeetiye taa.
41008011	Peeye Farɩsɩ ñɩma lɩwa nɛ pa-nɛ Yesu pɔhɔŋnɩ ɖama tɔm. Pacaɣaɣ se patakɩ-ɩ lɛ, pɔpɔzɩ-ɩ se ɛwɩlɩ-wɛ kawɩlaɣ nakɛyɛ, ŋga kalɩnɩ ɛsɔdaa yɔ.
41008012	Yesu hʋʋ ɛ-taa, emuzi nɛ ɛtɔ se : Pɩlabɩ ɛzɩma nɛ nɔɔnɔɔ ɛyaa panɛ pañɩnɩɣ kawɩlaɣ nakɛyɛ ? Meheyiɣ-mɩ toovenim se, Ɛsɔ ɛɛkaɣ-wɛ kawɩlaɣ nakɛyɛ wɩlʋʋ.
41008013	Ɛlɛ, Yesu yebi-wɛ nɛ ɛɖaɣnɩ kpɩyʋʋ taa kpaʋ nɛ ɛtɛzɩ lɩŋgamʋʋ kidiiliŋ lɛɛkʋ yɔ.
41008014	Yesu tɔmkpɛlɩkɩyaa kɔsɔwa nɛ patakpaɣ kpɔnɔnaa. Kʋɖʋmʋʋ ɖeke kɛwɛnɩ pɔ-cɔlɔ kpɩyʋʋ taa.
41008015	Yesu paɣ-wɛ se : Heyi ! Ɩkpa mɩ-tɩ ɖeu nɛ Farɩsɩ ñɩma kpɔnɔ kɔyɛ nɛ Eroodi n̄ɩma ñɩnɖɛ.
41008016	Ɛlɛ papazɩ ɖama yɔɔdɩnaʋ se : Ɖɩfɛyɩnɩ kpɔnɔnaa yɔɔ ɛyɔɔdʋʋ mbʋ.
41008017	Yesu nawa se pɔyɔɔdaɣnɩ ɖama mbʋ lɛ, ɛpɔzɩ-wɛ se : Pɩlabɩ ɛzɩma nɛ ɩhɔŋnɩ ɖama tɔm? Ɩtakpaɣ kpɔnɔnaa yɔɔ yɔɔ yaa we? Ɩfɛyɩnɩ lɛɣtʋ yaa we? Ɩɩnɩɣ pʋ-tɔbʋʋ na ? Mɩ-laŋa tasɩ wɛʋ kpɩzɩŋ ɖɔɖɔ ?
41008018	Ɩwɛnɩ ɛza ɛlɛ, pɩlabɩ ɛzɩma nɛ ɩɩnaɣ? Ɩwɛnɩ nɩŋgbaaŋ ɛlɛ, pɩlabɩ ɛzɩma nɛ ɩɩnɩɣ? Ɩɩtɔzʋʋ yaa we?
41008019	Alɩwaatʋ ndʋ mancɩyɩ kpɔnɔnaa kagbaanzɩ nɛ ɛyaa kutokiŋ kagbaanzɩ tɔɔ yɔ, ɖɔkɩŋ ɛzɩma taa iku hɔɔlasɩ nzɩ sɩkazaa yɔ ? Pocosi-i se : Hiu nɛ naalɛ.
41008020	Ɛtasɩ-wɛ pɔzʋʋ se : Alɩwaatʋ ndʋ mancɩyɩ kpɔnɔnaa lʋbɛ nɛ ɛyaa kutokiŋ naanza tɔɔ yɔ, ɖɔkɩŋ ɛzɩma taa iku hɔɔlasɩ nzɩ sɩkazaa yɔ ? Pocosi-i se : lʋbɛ.
41008021	Peeye ɛpɔzɩ-wɛ se : Pɩlabɩ ɛzɩma nɛ ɩtatɩɩnɩda ɖɔɖɔ yɔ ?
41008022	Yesu nɛ ɛ-tɔmkpɛlɩkɩyaa patalɩ Bɛtsayɩda haɖaa taa. Peeye powoni-i yʋlʋm nɔɔyʋ nɛ petendi-i se etukuni-i.
41008023	Peeye Yesu ɖɔkɩ e-nesi taa nɛ ɛhɔm-ɩ ɛlɩzɩ-ɩ tɛtʋ kɩjaʋ yɔɔ. Ɛlɛ, ɛtɔ yʋlʋm ɛnʋ ɛ-ɛza yɔɔ ndaatʋ nɛ ɛtɩnɩ ɛ-yɔɔ nesi nɛ ɛpɔzɩ-ɩ se : Ŋnaɣ nabʋyʋ yaa we?
41008024	Yʋlʋm kʋsɩ ɛ-ɛza nɛ ɛtɔ se : Manaɣ ɛyaa, pɛwɛ ɛzɩ tɩŋ yɔ nɛ pɔɖɔŋ.
41008025	Ɛlɛ, Yesu tasɩ e-nesi tɩnʋʋ yʋlʋm ɛnʋ ɛ-ɛza yɔɔ nɛ ekuli-yɛ. Ɛ-yɔɔ cɛ nɛ ɛnaɣ pɩ-tɩŋa camɩyɛ kpayɩ kpayɩ.
41008026	Ɛlɛ, Yesu heyi-i se ɛɖɛɛ ekpe nɛ ɛtɔ ɖɔɖɔ se : Taasʋʋ tɛtʋ taa nɛ taaheyi nɔɔyʋ peeye mbʋ pɩlaba yɔ.
41008027	Pʋwayɩ lɛ, Yesu nɛ ɛ-tɔmkpɛlɩkɩyaa pakʋyɩ se powoki haɖaa mba pɛwɛ Sezaaree-Filiipu egeetiye taa yɔ, pa-taa. Palɩ nʋmɔʋ taa lɛ, ɛpɔzɩ-wɛ se : Ɛyaa tɔŋ se ma lɛ anɩ?
41008028	Pocosi se : Nabɛyɛ tɔŋ se ña lɛ mɩɩsʋʋ sɔnzɩ laɖʋ Yohanɛɛsɩ. Lɛlaa se ña lɛ Elii nɛ lɛlaa se ña lɛ Ɛsɔtɔm ɖɛzɩyaa taa lɛlʋ.
41008029	Peeye ɛpɔzɩ-wɛ se : Ɛlɛ mɩ yɔ, mɩtɔŋ se ma lɛ anɩ ? Pɩyɛ cosi-i nɛ ɛtɔ se : Naã lɛ Meesiya.
41008030	Ɛlɛ, Yesu paɣ-wɛ siŋŋ se pataaheyi nɔɔyʋʋ natʋyʋ pɩlɩɩnɩ ɛ-yɔɔ.
41008031	Yesu pazɩ ɛ-tɔmkpɛlɩkɩyaa tɔm wɩlʋʋ nɛ ɛtɔŋ se : Pʋwɛɛ se Ɛyʋ Pɩyalʋ ɛtɔɔ kʋñɔŋ siŋŋ nɛ Yuda ñɩma kɩbɩma nɛ Ɛsɔ layaa sɔsaa nɛ paɣtʋ wɩlɩyaa pekizi ɛ-tɔm. Pʋwɛɛ se pakʋ-ɩ ɛsɩ nɛ efemni sɩɖaa taa kɩyakɩŋ naadozo wiye.
41008032	Eheyaɣ-wɛ tɔm ndʋ keɣlee. Ɛlɛ, Pɩyɛ yaa-ɩ nɛ ɛkɛzɩ kɩjaʋ nɛ ekizini-i tʋ.
41008033	Peeye Yesu kisini ɛ-tɔmkpɛlɩkɩyaa yɔɔ nɛ ɛkalɩ Pɩyɛ nɛ ɛtɔŋ se : Ɖɛɛ mɔ-yɔɔ Satanɩ! Ña-lɩmaɣza tɛkɛ Ɛsɔ ñɩna, ɛyaa ñɩna akɛnaa.
41008034	Pʋwayɩ lɛ, Yesu yaa ɛyaa samaɣ nɛ ɛ-tɔmkpɛlɩkɩyaa nɛ eheyi-wɛ se : Weyi e-liu wɛɛ se ɛtɩŋɩɣ ma-wayɩ yɔ, pʋwɛɛ se ekizi ɛ-tɩ nɛ ɛkpaɣ ɛ-kaamaŋkaɣ nɛ ɛtɩŋ ma-wayɩ.
41008035	Weyi ɛñɩnɩɣ se ɛya e-wezuu ñʋʋ yɔ, elesuu-kʋ. Ɛlɛ, weyi elesuu e-wezuu ma nɛ Tɔm Kɩbandʋ ɖɔ-yɔɔ yɔ, ɛyakɩ kʋ-ñʋʋ.
41008036	Ye ɛyʋ ehiɣ kedeŋa yɔɔ cɩnɛ ñɩm tɩŋa payɩ nɛ elesi e-wezuu lɛ, pɩwazɩɣ-ɩ we ?
41008037	Ɛbɛ ɛyʋ pɩzɩɣ ɛkpaɣ ɛlɛɣzɩ e-wezuu lone taa ?
41008038	Alɩwaatʋ tʋnɛ tɩ-taa ɛyaa panɛ pɛkɛ kɩtɛkɛdɩŋ nɛ mba peyebi Ɛsɔ nɛ poluŋuu lɛɛbʋ tɛɛ yɔ. Ye nɔɔyʋ ɛsɩkɩ fɛyɛ ma nɛ mɔn-tɔm ɖɔ-yɔɔ ɛyaa panɛ pɔ-cɔlɔ yɔ, Ɛyʋ Pɩyalʋ kaɣ fɛyɛ sɩbʋ pʋdʋ ɛnʋ ɛ-yɔɔ alɩwaatʋ ndʋ ɛ nɛ Ɛsɔ tiyiyaa cɩɖɩcɩɖɩ n̄ɩma pɔkɔŋ ɛ-Caa koboyaɣ taa yɔ.
41009001	Ɛlɛ, Yesu heyi-wɛ se : Toovenim lɛ, meheyiɣ-mɩ se mba pɛwɛ cɩnɛ yɔ, pa-taa lɛlaa naɣ ɛzɩma mbʋ Ɛsɔ kewiyaɣ kɔŋnɩ ɖoŋ yɔ nɛ pʋcɔ pasɩ
41009002	Kɩyakɩŋ loɖo ɖɛwa lɛ, Yesu yaa Pɩyɛ nɛ Yakubu nɛ Yohanɛɛsɩ nɛ ɛkpanɩ-wɛ pʋʋ sɔsɔʋ nakʋyʋ yɔɔ pe-ɖeke. Peeye Yesu wɛtʋ lɛɣzɩ pɛ-ɛsɩndaa.
41009003	E-wondu hʋlʋmɩ layɩ layɩ nɛ tɩñɩlɩzɩɣ. Wondu cɔtɩyʋ nɔɔyʋ fɛyɩ kedeŋa yɔɔ cɩnɛ se ɛpɩzɩɣ ɛhʋlɩsɩ-tʋ mbʋ.
41009004	Peeye Elii nɛ Mooyiizi palɩ pɔ-yɔɔ nɛ pa nɛ Yesu pɔyɔɔdʋʋ.
41009005	Pɩyɛ kpaɣ tɔm nɛ eheyi Yesu se : Raabii, pʋwɛ ɖeu pɩŋŋ se ɖɩcaɣ cɩnɛ. Yele nɛ ɖisiɣ kɩɖanɖɩŋ naadozo, ñalɛɛkʋ, Mooyiizi lɛɛkʋ nɛ Elii lɛɛkʋ.
41009006	Pɩyɛ taana ndʋ ɛyɔɔdɩ yɔ, mbʋ pʋyɔɔ yɔ, sɔɔndʋ kakpa-wɛ pɩŋŋ.
41009007	Ɛlɛ, ɛsɔmɩnʋʋ nakʋyʋ kɔɔ kuhuuzi pɔ-yɔɔ nɛ panɩɩ pʋyɔɔdʋʋnɩ kɩ-tɛɛ se : ɛnɛ lɛ man-Pɩyalʋ kʋsɔɔlʋ, iwelisini-i.
41009008	Ɛ-tɔmkpɛlɩkɩyaa mba patɩcɔnɩ pɔ-cɔlɔ kpɛɛɛ lɛ, patatasɩ nɔɔyʋ naʋ nɛ pɩtasɩnɩ Yesu.
41009009	Pakʋyɩ pʋʋ yɔɔ nɛ petiki lɛ, Yesu paɣ-wɛ se : Itaaheyi nɔɔyʋ mbʋ ɩnawa yɔ nɛ pʋkɔɔ pɩsɩnɩ kɩyakʋ ŋgʋ Ɛyʋ Pɩyalʋ femni sɩɖaa taa nɛ ɛlɩɩ yɔ.
41009010	Ɛlɛ, pɔɖɔkɩ tɔm ndʋ nɛ pɔpɔzʋʋ ɖama se : Ɛyɔɔdʋʋ se fem nɛ sɩɖaa taa yɔ, pʋ-tɔbʋʋ se we?
41009011	Peeye pɔpɔzɩ-Yesu se : Pɩlabɩ ɛzɩma nɛ paɣtʋ mayaa tɔŋ se pʋwɛɛ se Elii ɛlayɩ kɔm?
41009012	Yesu cosi-wɛ se : Toovenim lɛ, Elii layʋʋ kɔm nɛ ɛɖaɣnɩ pɩ-tɩŋa camɩyɛ. Pama tɔm pɩlɩɩna Ɛyʋ Pɩyalʋ yɔɔ se : Pʋwɛɛ se ɛtɔɔ kʋñɔŋ pɩŋŋ nɛ ɛyaa ɛtaakpaɣ-ɩ nɛ payaa pʋyʋ.
41009013	Ɛlɛ meheyiɣ-mɩ se Elii tɛm kɔm nɛ ɛyaa labɩ-ɩ mbʋ pɔsɔɔlaa yɔ ɛzɩ pamaʋ tɔm pɩlɩɩnɩ ɛ-yɔɔ yɔ.
41009014	Petibini pʋʋ yɔɔ nɛ patalɩ tɔmkpɛlɩkɩyaa lɛlaa cɔlɔ lɛ, pamaɣnɩ ɛyaa samaɣ kpeɣlini-wɛ. Paɣtʋ mayaa kɛwɛ peeye nɛ pɔhɔŋnɩ-wɛ tɔm.
41009015	Ɛyaa samaɣ tɩna Yesu lɛ, pɩɖɩɣzɩ pa-tɩŋa pɩŋŋ nɛ pese powolo ɛ-cɔlɔ se pɛsɛɛ-ɩ.
41009016	Ɛlɛ, ɛpɔzɩ paɣtʋ mayaa se : Ɛbɛ yɔɔ mɩ nɛ wɛ ɩhɔŋaɣnɩ ɖama tɔm mbʋ ?
41009017	Peeye ɛyaa samaɣ taa nɔɔyʋ cosi-i se : Wɩlɩyʋ, mɔnkɔnɩ man-pɩyalʋ ñɔ-cɔlɔ. Ɛwɛnɩ kalɩzaɣ kɩdɛkɛdaɣ nakɛyɛ nɛ kapɩsɩ-ɩ kaayɔɔdaɣ.
41009018	Paa le ɛwɛɛ, eleeu ɛnʋ ɛkpaɣ-ɩ nɛ ɛyakɩnɩ tɛtʋ nɛ ɛ-nɔɔ ñɛyɩɣ huluu nɛ ɛsalɩɣ e-kela nɛ ɛwɛɛ canjanaa. Mɔyɔɔdɩnɩ ñɔ-tɔmkpɛlɩkɩyaa se pɔɖɔɔnɩ-ɩ, ɛlɛ, patɩpɩzɩ.
41009019	Peeye Yesu cosi-wɛ se : Ɛyaa lidaʋ fɛyɩ tɩnaa mɩ, alɩwaatʋ ɛzɩma mancakɩ mɩ-cɔlɔ ? Alɩwaatʋ ɛzɩma mɔɖɔkʋʋ mɔ-hɔyɛ mɩ-yɔɔ? Ɩkɔnɩ-m pɩɣa ŋga cɩnɛ.
41009020	Ɛlɛ, powoni-i kɛ. Eleeu na Yesu lɛ, ɛpazɩ pɩɣa ŋga nazʋʋ nɛ ɛpɩsʋʋ-kɛ kpɛndɛlɩsɩ. Kɔtɔlɩ tɛtaa nɛ kepilimi nɛ huluu ñɛyɩnɩ kɔ-nɔɔ.
41009021	Ye su pɔzɩ caj a se : Pɩlakʋʋ-kɛ mbʋ yɔ, pɩlabɩ alɩwaatʋ ɛzɩma? Ɛlɛ cosi se : Ɖooo ka-pɩjatʋ taa.
41009022	Wiɖiyi wiɖiyi etuzuu-kɛ nɛ ɛpɛɖɩɣ miŋ nɛ lɩm pa-taa se ɛkʋ-kɛ. Ye ŋpɩzɩɣ se ŋla pʋyʋ yɔ, na ɖa-pʋtɔdɩyɛ nɛ ŋsɩnɩ-ɖʋ.
41009023	Peeye Yesu heyi-i se : Ye ŋpɩzɩɣ ŋtisi, weyi etisaa yɔ ɛpɩzɩɣ pɩtɩŋa.
41009024	Ɛlɛ pɩɣa ŋga ka-caa tɩmabʋ kubuka nɛ ɛzɩtɛɣlɩm nɛ ɛtɔ se : Kɩbaɣlʋ, mentisaa. Ɛlɛ sɩnɩ-m mbʋ pʋyɔɔ yɔ, pɩwɛ-m kaɖɛ se mentisi.
41009025	Yesu na ɛyaa samaɣ seɣ aɣ kowoki ɛ-cɔlɔ lɛ, eholini kalɩzaɣ kɩdɛkɛdaɣ ŋga nɛ ɛtɔ se : Kalɩzaɣ ndam nɛ kaayɔɔdaɣ ña, mañazʋʋ-ŋ se ŋlɩɩ pɩɣa kanɛ ka-taa. Taatasɩ sʋʋ wiɖiyi.
41009026	Eleeu ɛnʋ ɛma kubuka nɛ ɛñamsɩ pɩɣa ŋga ɖoŋ nɛ ɛlɩɩ ka-taa. Ɛlɛ kefiɣni halɩ pʋwɛɛ ɛzɩ kasɩba yɔ nɛ ɛyaa tɔŋ se kasɩba.
41009027	Ɛlɛ, Yesu ɖɔkɩ ke-nesi taa nɛ ɛkʋsɩ-kɛ nɛ kasɩŋ.
41009028	Yesu wobi ɛsʋʋ ɖɩɣa nɛ ɛ nɛ ɛ-tɔmkpɛlɩkɩyaa pacaɣ pe-ɖeke lɛ, pɔpɔzɩ-ɩ se : Pɩlabɩ ɛzɩma nɛ ɖɩtapɩzɩ ɖɩɖɔɔnɩ kalɩzaɣ ŋga ?
41009029	Peeye Yesu cosi-wɛ se : Ɛsɔ sɛʋ nɛ nɔɔ hɔkʋʋ pe-ɖeke peyekina nɛ pɔɖɔɔnɩ pɩtɛ kalɩzaɣ ŋga.
41009030	Yesu nɛ ɛ-tɔmkpɛlɩkɩyaa palɩ ɖɩɣa lɛ, patɩŋɩnɩ Galiile egeetiye taa. Yesu taañɩnɩɣ se nɔɔyʋ ɛna ɖenɖe ɛwɛɛ yɔ.
41009031	Ɛkawɩlaɣ tɔm ɛ-tɔmkpɛlɩkɩyaa nɛ eheyiɣ-wɛ se : Pakaɣ Ɛyʋ Pɩyalʋ kpaɣʋ nɛ paɖʋzɩ ɛyaa nesi taa nɛ pakʋ-ɩ nɛ ɛsɩ nɛ pʋwayɩ efemni sɩɖaa taa kɩyakɩŋ naadozo wiye.
41009032	Ɛyɔɔdɩ mbʋ lɛ, ɛ-tɔmkpɛlɩkɩyaa tanɩɩ pʋ-tɔbʋʋ. Ŋgʋ, sɔɔndʋ kakpa-wɛ nɛ patakatɩɣ se pɔpɔzɩ-ɩ natʋyʋ tɩ-yɔɔ.
41009033	Ɛlɛ, ɛtalɩ Kapɛrnayum tɛtʋ taa. Pasʋ ɖɩɣa lɛ, Yesu pɔzɩ-wɛ se : Tɔm ndʋ ɩhɔŋaɣnɩ ɖama nʋmɔʋ taa ?
41009034	Posu tamɩyɛ mbʋ pʋyɔɔ yɔ, nʋmɔʋ taa pɔhɔŋaɣnɩ ɖama tɔm se pana weyi ɛkɩlɩ sɔsɔtʋ pa-taa yɔ.
41009035	Peeye Yesu caɣaɣ nɛ ɛyaa ɛ-tɔmkpɛlɩkɩyaa hiu nɛ naalɛ mba ɛ-cɔlɔ nɛ eheyi-wɛ se : Ye nɔɔyʋ ɛñɩnɩɣ se ɛkɛ kajalaɣ tʋ yɔ, pʋwɛɛ se ɛkɛ kɛtɛzaɣ tʋ nɛ patɩŋa pe-tiyiyu.
41009036	Ɛkpaɣ pɩɣa cikpelaɣ nakɛyɛ nɛ ɛsɩɩ-kɛ pɛ-hɛkʋ taa. Ɛɖɔkɩ-kɛ e-nesi taa nɛ eheyi-wɛ se :
41009037	Weyi ɛmʋʋ piya cikpesi sɩnɛ sɩ-taa nakɛyɛ ma-hɩɖɛ taa yɔ, ma ɛmʋwa. Weyi ɛmʋʋ-m yɔ, pɩtɛkɛ ma ɛmʋwa, ɛlɛ, weyi etiyi-m yɔ ɛmʋwa.
41009038	Yohanɛɛsɩ heyi-i se : Wɩlɩyʋ, ɖɩna nɔɔyʋ ɖɔɔnaɣ aleewaa ña-hɩɖɛ taa ɛlɛ, pʋdʋ ɛnʋ ɛɛtɩŋɩɣ ɖa-wayɩ. Pʋyɔɔ ɖikizini-i se ɛtaala mbʋ.
41009039	Ɛlɛ, Yesu heyi-wɛ se : Ɩtaaɖaŋ-ɩ mbʋ pʋyɔɔ yɔ, ye nɔɔyʋ ɛlabɩ hama lakasɩ ma-hɩɖɛ taa yɔ, ɛɛpɩzɩɣ kpaagbaa peeye mbʋ nɛ ɛyɔɔdɩ tɔm kɩdɛkɛdɩtʋ mɔ-yɔɔ.
41009040	Weyi ɛɛkʋyʋʋ mɩ-yɔɔ yɔ, ɛkɛ mɩ-ñɩnʋ.
41009041	Ye nɔɔyʋ ɛha-mɩ ma-hɩɖɛ taa lɩm ehiɣa mbʋ pʋyɔɔ yɔ ɩkɛ Krɩstʋ ñɩma yɔ, meheyiɣ-mɩ toovenim se pʋdʋ ɛnʋ eelesuu ɛ-kɩhɛyʋʋ.
41009042	Ye nɔɔyʋ eyeba nɛ piya cikpesi nzɩ sitisi mɔ-yɔɔ yɔ, sɩ-taa nakɛyɛ la kɩwɛɛkɩm yɔ, pɩkɩlɩ-ɩ weewee se paɖɩ e-liu nɛ namɩyɛ nɛ potuzi-i pɛpɛɖɩ teŋgu taa.
41009043	Ye ñe-nesi eyekina se ŋla kɩwɛɛkɩm yɔ, sɛtɩ-sɩ nɛ ŋlɔ. Pɩkɩlɩ-ŋ ɖeu se ŋsʋʋ wezuu taa nɛ nesi kʋɖʋmsɩ se ŋŋwɛnɩ nesi naalɛ nɛ ŋwolo Gehenna miŋ taa. Miŋ sɔsɔŋ weyi eeɖeŋ kaʋ yɔ.
41009044	Peeye po-sonzooye ɛɛsɩkɩ nɛ miŋ ñaaɖeŋ kaʋ. (Ezayii 66:24)
41009045	Ye ña-naŋgbaŋaɣ eyekina se ŋla kɩwɛɛkɩm yɔ, sɛtɩ-kɛ nɛ ŋlɔ. Pɩkɩlɩ-ŋ ɖeu se ŋsʋʋ wezuu taa nɛ naŋgbaŋaɣ kʋɖʋmaɣ se ŋŋwɛna ña-naŋgbansɩ naalɛ nɛ pɛpɛɖɩ-ŋ Gehenna miŋ taa. Miŋ sɔsɔŋ weyi eeɖeŋ kaʋ yɔ.
41009046	Peeye po-sonzooye ɛɛsɩkɩ nɛ miŋ ñaaɖeŋ kaʋ. (Ezayii 66:24)
41009047	Ye ñɛ-ɛzɩyɛ eyekina se ŋla kɩwɛɛkɩm yɔ, hɔɔzɩ-ɖɩ nɛ ŋpɛɖɩ. Pɩkɩlɩ-ŋ ɖeu se ŋsʋʋ Ɛsɔ kewiyaɣ taa nɛ ɛzɩyɛ kʋɖʋmɖɩyɛ se ŋŋwɛnɩ ɛza naalɛ nɛ pɛpɛɖɩ-ŋ Gehenna miŋ taa.
41009048	Peeye po-sonzooye ɛɛsɩkɩ nɛ miŋ ñaaɖeŋ kaʋ. (Ezayii 66:24)
41009049	Ɛsɔ kaɣ miŋ ɖʋʋ ɛyaa tɩŋa yɔɔ ɛzɩ paɖʋʋ ɖɔm kɩlaʋ kpɩna tɩŋa yɔɔ yɔ.
41009050	Ɖɔm kɛ pʋyʋ kɩbanʋ. Ɛlɛ, ye pilesi pi-leleŋ lɛ, ɛzɩma palakɩ-pʋ nɛ pɩɖaɣnɩ leleŋ kpaʋ yɔ? Pʋwɛɛ se ɖɔm ɛwɛɛ mɩ-taa nɛ laŋhɛzɩyɛ ñɛwɛɛ mɩ-hɛkʋ taa.
41010001	Yesu kʋyɩ peeye lɛ, ɛtɛzɩ Yɔɔrdaŋ pɔɔ wayɩ nɛ ɛtalɩ Yudee egeetiye taa. Ɛyaa samaɣ kpeɣli ɛ-cɔlɔ nɛ ɛtasɩ-wɛ tɔm wɩlʋʋ ɛzɩ ɛtɩɩlakʋʋ yɔ.
41010002	Peeye Farɩsɩ ñɩma nabɛyɛ wobi ɛ-cɔlɔ se patakɩ-ɩ. Peeye pɔpɔzɩ-ɩ se : Pɩha nʋmɔʋ abalʋ se ɛɖɔɔnɩ ɛ-halʋ yaa we ? Patakaɣ-ɩ kɩtakʋʋ se pana.
41010003	Ɛlɛ, Yesu pɔzɩ-wɛ se : Paɣtʋ ndʋ Mooyiizi ɖʋ-mɩ ?
41010004	Pocosi-i se : Mooyiizi ha nʋmɔʋ se ɛyʋ pɩzɩɣ ɛma kizuu takayaɣ nɛ ɛɖɔɔnɩ ɛ-halʋ.
41010005	Peeye Yesu cosi-wɛ se : Mɩ-laŋa kpɩzɩŋ yɔɔ Mooyiizi ɖʋ-mɩ paɣtʋ ndʋ.
41010006	Ɛlɛ, ɖooo kiɖe tɛɛ Ɛsɔ labɩ pɩtɩŋa lɛ, ɛla abalʋ nɛ halʋ.
41010007	Pʋ-yɔɔ abalʋ yeki ɛ-caa nɛ e-ɖoo nɛ ɛhɔkɩnɩ ɛ-tɩ nɛ ɛ-halʋ.
41010008	Pa naalɛ papɩsɩɣ tomnaɣ kʋɖʋmaɣ. Pʋ-yɔɔ lɛ patatasɩ kɛʋ ɛyaa naalɛ ɛlɛ, papɩsɩ tomnaɣ kʋɖʋmaɣ.
41010009	Ye mbʋ, ɛyʋ ɛtaayasɩ mbʋ Ɛsɔ kpɛndaa yɔ.
41010010	Yesu nɛ ɛ-tɔmkpɛlɩkɩyaa pɛwɛ ɖɩɣa lɛ, patasɩ-ɩ pɔzʋʋ tɔm ndʋ tɩ-yɔɔ.
41010011	Ɛlɛ, ecosi-wɛ se : Ɛyʋ weyi ɛɖɔɔnʋʋ ɛ-halʋ nɛ ɛkpaɣ lɛlʋ yɔ, ɛyʋsɩnɩ kajalaɣ ñɩnʋ, ɛlabɩ hayitu.
41010012	Ye halʋ nɔɔyʋ ɛkʋyɩ ɛ-walʋ yɔɔ nɛ ɛɖɛɛ ɛwalɩ lɛlʋ yɔ, ɛlabɩ hayitu.
41010013	Ɛyaa wokaɣni piya cikpesi Yesu cɔlɔ se etukini-si ɛlɛ, ɛ-tɔmkpɛlɩkɩyaa wɛɛ nɛ pakalɩɣ mba powokaɣnɩ-sɩ yɔ.
41010014	Yesu na mbʋ lɛ, pɩtɛkɛdɩnɩ-ɩ. Peeye ɛtɔm se : Iyele piya cikpesi nɛ sɩkɔɔ mɔn-cɔlɔ. Ɩtaaɖaŋ-sɩ mbʋ pʋyɔɔ yɔ, ɛyaa mba pɛwɛ ɛzɩ nzɩ yɔ, mba tɩnɩ Ɛsɔ kewiyaɣ.
41010015	Meheyiɣ-mɩ toovenim se ye nɔɔyʋ ɛtɩmʋ Ɛsɔ kewiyaɣ ɛzɩ pɩɣa cikpelaɣ yɔ, ɛɛpɩzɩɣ ɛsʋʋ ka-taa ɖɔɖɔ.
41010016	Peeye ɛkpaɣ piya cikpesi nzɩ ɛ-yɔɔ, ɛtɩnɩ sɩ-yɔɔ nesi nɛ ɛwazɩ-sɩ.
41010017	Yesu kpaɣ nʋmɔʋ nɛ ɛɖɛɣ lɛ, abalʋ nɔɔyʋ se nɛ ewolo eluŋ ɛ-tɛɛ nɛ ɛpɔzɩ-ɩ se : Wɩlɩyʋ kɩbanʋ, ɛbɛ pʋwɛɛ se mala nɛ mɛwɛnɩ tam tam wezuu ?
41010018	Ɛlɛ, Yesu cosi-i se : Pɩlabɩ ɛzɩma nɛ ŋyaɣ-m se kɩbanʋ ? Nɔɔyʋ tɛkɛ kɩbanʋ nɛ pɩtasɩnɩ Ɛsɔ.
41010019	Ŋsɩm paɣtʋ : Taala hayitu, Taakʋ ɛyʋ, Taamɩlɩ, Taacɛtɩnɩ lɛlʋ taa, Taamuli lɛlʋ, Ɖʋ hɩɖɛ ña-caa nɛ ño-ɖoo.
41010020	Abalʋ ɛnʋ ecosi-i se : Wɩlɩyʋ, mɔnɖɔm paɣtʋ ndʋ tɩtɩŋa payɩ tɩ-yɔɔ ɖooo me-evebitu taa.
41010021	Yesu cɔnɩ-ɩ nɛ ɛsɔɔlɩ-ɩ. Peeye eheyi-i se : Pʋyʋ kʋɖʋm koŋ pɩkazɩ-ŋ se ŋla : Wolo ŋpɛdɩ mbʋ pɩtɩŋa payɩ ŋwɛna yɔ nɛ ŋtayɩ kʋñɔndɩnaa pi-liidiye nɛ ŋwɛnɩ ñɩm ɛsɔdaa. Ye ŋlabɩ mbʋ lɛ, ŋkɔɔ ŋkpaɣ ña-kaamaŋkaɣ nɛ ŋtɩŋ-m.
41010022	Abalʋ ɛnʋ ɛnɩ mbʋ lɛ, ɛñɩŋ ɛ-ɛsɩndaa nɛ ɛcaŋ ɛɖɛɛ hɛɛɛ mbʋ pʋyɔɔ yɔ, ɛɛwɛnɩ ñɩm sakɩyɛ.
41010023	Yesu cɔnɩ ɛ-cɔlɔ kpɛɛɛ nɛ eheyi ɛ-tɔmkpɛlɩkɩyaa se : Pʋwɛ ñɩm tɩnaa kaɖɛ pɩŋŋ se pasʋʋ Ɛsɔ kewiyaɣ taa.
41010024	Tɔm ndʋ ɛyɔɔdaɣ yɔ, tɩlakaɣ ɛ-tɔmkpɛlɩkɩyaa piti. Peeye ɛtasɩ-wɛ heyuu se : Men-piya, pʋwɛ kaɖɛ mba pataɣ pa-ñɩm liu yɔ se pasʋʋ Ɛsɔ kewiyaɣ taa.
41010025	Pʋwɛ kʋyʋndʋʋ kpaŋnɔ kɛlɛʋ se ɛsʋʋnɩ ɛcɔʋ pɔʋ taa pɩkɩlɩ ñɩm tʋ se ɛsʋʋ Ɛsɔ kewiyaɣ taa.
41010026	Peeye ɛ-wɩlɩtʋ ndʋ tɩɖɩɣ zɩ-wɛ pɩŋŋ nɛ pɔpɔzʋʋ ɖama se : Apɩzɩɣ nɛ ɛwɛnɩ ñʋʋ yabʋ yɔ?
41010027	Yesu cɔnɩ-wɛ nɛ ɛtɔ se : Ɛyaa ɛɛpɩzɩɣna ɛlɛ, Ɛsɔ ñapɩzɩɣ, toovenim mbʋ pʋyɔɔ yɔ, Ɛsɔ pɩzɩɣ nɛ ɛla pɩtɩŋa payɩ.
41010028	Peeye Pɩyɛ pazɩ-ɩ heyʋʋ se : Cɔnɩ ŋna, ɖɩyebi pɩtɩŋa payɩ nɛ ɖɩtɩŋ ña-wayɩ.
41010029	Yesu cosi-i nɛ ɛtɔ se : Toovenim lɛ, meheyiɣ-mi se ma nɛ Tɔm Kɩbandʋ ɖɔ-yɔɔ lɛ, ɛyaa nabɛyɛ yebi ɖɩsɩ yaa ɖalaa yaa kɔɔnaa yaa neyaa yaa caa yaa ɖoo yaa halʋ yaa piya yaa hayɩm.
41010030	Ɛyaa mba, patɩŋa pamʋʋ alɩwaatʋ tʋnɛ tɩ-taa tɔm mɩnʋʋ ɖɩsɩ nɛ ɖalaa nɛ kɔɔnaa nɛ ɖoonaa nɛ piya nɛ hayɩm. Ɖɔɖɔ lɛ, ɛyaa kʋyʋʋ pɔ-yɔɔ kaŋ kaŋ. Nɛ alɩwaatʋ ndʋ tɩkɔŋ yɔ tɩ-taa, pamʋ tam tam wezuu.
41010031	Ɛlɛ ɛyaa mba pɛkɛ kɔɔnɔɔ ñɩma yɔ, pa-taa sakɩyɛ kɔŋ kɛʋ kɛtɛzaɣ ñɩma nɛ kɛtɛzaɣ ñɩma taa sakɩyɛ ñɛkɛ kɔɔnɔɔ ñɩma.
41010032	Pakpaɣ nʋmɔʋ se pakpaɣ Yeruusalɛm lɛ, Yesu ɖɛɛ-wɛ nɔɔ. Pɩɩɖɩɣzɩ ɛ-tɔmkpɛlɩkɩyaa pɩŋŋ. Patɩŋaɣ ɛ-wayɩ nɛ sɔɔndʋ. Peeye ɛkɛzɩ ɛ-tɔmkpɛlɩkɩyaa hiu nɛ naalɛ mba nɛ hɔɔlʋ nɛ ɛpazɩ-wɛ kɛdʋʋ mbʋ pʋkɔŋ-ɩ tɛmnaʋ alɩwaatʋ pazɩ taa yɔ.
41010033	Eheyi-wɛ se : Ɩcɔna, ɖɩkpaɣ Yeruusalɛm. Pakaɣ Ɛyʋ Pɩyalʋ kpaɣʋ nɛ paɖʋzɩ Ɛsɔ layaa sɔsaa nɛ paɣtʋ mayaa pe-nesi taa. Paba hʋʋ ɛ-tɔm nɛ pakʋ-tʋ nɛ paɖʋ se pakʋ-ɩ nɛ paɖʋzɩ-ɩ mba pɛtɛkɛ Yuda ñɩma yɔ, pe-nesi taa.
41010034	Paba kaɣ-ɩ woŋuu nɛ polodi-i agbazɛɛ, pɔtɔ ɛ-yɔɔ ndaatʋ nɛ pakʋ-ɩ. Ɛlɛ, efeŋni sɩɖaa taa kɩyakɩŋ naadozo wiye.
41010035	Zebedee pɩyalaa Yakubu nɛ Yohanɛɛsɩ powobi Yesu cɔlɔ nɛ peheyi-i se : Wɩlɩyʋ ɖɩcaɣ se ŋlabɩ-ɖʋ mbʋ ɖɩpɔzʋʋ-ŋ yɔ.
41010036	Peeye ɛpɔzɩ-wɛ se : ɛbɛ ɩcaɣ se malabɩ-mɩ ?
41010037	Pocosi-i se : Alɩwaatʋ ndʋ ŋsʋʋ ño-koboyaɣ taa yɔ, ha-ɖʋ waɖɛ nɛ ɖɩcaɣ ɖa-naalɛ ñɔ-cɔlɔ, lɛlʋ ña-nɩwaŋ yɔɔ nɛ lɛlʋ ña-nɩmɩyɛ yɔɔ.
41010038	Ɛlɛ yesu heyi-wɛ se : Ɩɩsɩŋ mbʋ ɩsʋlʋmʋʋ yɔ. Ɩpɩzɩɣ ɩñɔɔ kɔpʋ ŋgʋ mɔnkɔŋ ñɔʋ yɔ yaa we? Ɩpɩzɩɣ ɩmʋ mɩɩsʋʋ sɔnzɩ nzɩ mankaɣ mʋʋ yɔ ?
41010039	Pocosi-i se : Ɛɛɛ, ɖɩpɩzɩɣ. Ɛlɛ, Yesu heyi-wɛ se : Ɩñɔʋ kɔpʋ ŋgʋ mɔnkɔŋ ñɔʋ yɔ nɛ ɩmʋ mɩɩsʋʋ sɔnzɩ nzɩ mɔnkɔŋ mʋʋ yɔ.
41010040	Ɛlɛ, pɩtɛkɛ ma mahaɣnɩ nʋmɔʋ weyi ɛkaɣ ma-nɩwaŋ yɔɔ yaa ma-nɩmɩyɛ yɔɔ caɣʋ yɔ. Ɛsɔ kɔñɔɔzɩ lona ana nɛ ɛsɩ mba yɔ, mba ɛkaɣ-yɛ cɛlʋʋ.
41010041	Yesu tɔmkpɛlɩkɩyaa hiu mba pɩkazaa yɔ, paba nɩ mbʋ lɛ, pa-taa pazɩ wɩnaʋ Yakubu nɛ Yohanɛɛsɩ.
41010042	Ɛlɛ, Yesu yaa-wɛ ɛ-cɔlɔ nɛ eheyi-wɛ se : Ɩsɩm mbʋ se, mba pasɩ awiya yɔ, ponuutuu pa-ajɛɛ taa ñɩma nɛ mba paba kɛ ɖoŋ tɩnaa yɔ, pawɩlɩɣ-wɛ po-ɖoŋ.
41010043	Pɩtaawɛɛ mbʋ mɩ-hɛkʋ taa. Ɛlɛ mɩ-taa weyi ɛcaɣ se ɛpɩsɩ sɔsɔ yɔ, ɛkɛ mɩ-tʋmlaɖʋ.
41010044	Weyi ɛcaɣ se ɛkɛ kɔɔnɔɔ tʋ yɔ, ɛpɩsɩ ɛyaa tɩŋa yom.
41010045	Toovenim, mbʋ pʋyɔɔ yɔ, Ɛyʋ Pɩyalʋ tɔkɔɔ se ɛyaa ɛlabɩ-ɩ tʋmɩyɛ. Ɛlɛ, ɛkɔma se ɛla ɛyaa tʋmɩyɛ nɛ ɛkpaɣ e-wezuu nɛ ɛha nɛ pɩkɛnɩ kɩhɛyʋʋ ŋgʋ kiholuu sakɩyɛ yɔ.
41010046	Yesu nɛ ɛ-tɔmkpɛlɩkɩyaa patalɩ Yeriikoo tɛtʋ taa. Palɩ tɩ-taa se pɛɖɛɣ lɛ, ɛyaa samaɣ kɛwɛ pɔ-cɔlɔ. Tiimee pɩyalʋ yʋlʋm weyi payaɣaɣ se Bartiimee yɔ, ɛɛcaɣ nʋmɔʋ nɔɔ nɛ ɛsʋlʋmʋʋ.
41010047	Ɛnɩwa se Yesu Nazarɛɛtɩ tʋ ɖɛɣaɣna lɛ, ɛpazɩ kubusi mabʋ nɛ ɛtɔŋ se : Daaviidi Sayɩ Yesu, na man-pɔtɔdɩyɛ.
41010048	Peeye ɛyaa sakɩyɛ ñazɩ-ɩ se esu. Ɛlɛ, ɛtɛzʋʋ kubusi mabʋ ɖoŋ se : Daaviidi Sayɩ, na man-pɔtɔdɩyɛ.
41010049	Yesu sɩŋ nɛ ɛtɔ se payaa-ɩ. Peeye peheyi yʋlʋm ɛnʋ se : Naã ɣ pana nɛ ŋkʋyɩ, ɛyaɣ-ŋ.
41010050	Peeye ɛlɔ e-toko sɔsɔʋ, ɛkʋyɩ kpaka nɛ ewolo Yesu cɔlɔ.
41010051	Ɛtalaa lɛ, Yesu pɔzɩ-ɩ se : Ɛbɛ ŋcaɣ se malabɩ-ŋ ? Ɛlɛ, ecosi-i se : Raabii, mancaɣ se mana.
41010052	Yesu heyi-i se : Wolo, ñe-lidaʋ laba nɛ ñɔ-yɔɔ cɛ. Peeye ɛtɩpazɩ naʋ nɛ ɛtɩŋɩɣ Yesu wayɩ.
41011001	Pɔñɔtɩnɩ Yeruusalɛm, Bɛtfaajee nɛ Betaanii pa-haɖaa taa Oliiviyee pʋʋ cɔlɔ lɛ, Yesu yaa ɛ-tɔmkpɛlɩkɩyaa naalɛ nɛ etiyi-wɛ se :
41011002	Iwolo haɖaa mba pɛwɛ mɩ-ɛsɩndaa yɔ, pa-taa. Ɩtɩtalɩɣ lɛ, ɩmakɩnɩ paɖɩ kpaŋaɣ piye naɖɩyɛ, nɔɔyʋ tacaɣdɩ ɖɩ-yɔɔ wiɖiyi. Ɩkpɛzɩ-ɖɩ nɛ ɩkɔna.
41011003	Ye nɔɔyʋ ɛpɔzɩ-mɩ se pɩlabɩ ɛzɩma nɛ ɩkpɛzʋʋ-ɖɩ lɛ, iheyi-i se : Kɩpaɣlʋ liu wɛ-ɖɩ, ɛpɩsɩɣnɩ-ɖɩ lɛɛlɛɛyɔ.
41011004	Powoba lɛ, pamaɣnɩ paaɖɩ kpaŋaɣ piye nɖɩ nʋmɔʋ nɔɔ ɖɩɣa nakɛyɛ nɔɔnɔɔ taa nɛ pɛkpɛzɩ-ɖɩ.
41011005	Ɛyaa mba paasɩŋ peeye yɔ, pa-taa nabɛyɛ pɔzɩ-wɛ se : Pɩlabɩ ɛzɩma nɛ ɩkpɛzʋʋ kpaŋaɣ piye nɖɩ ?
41011006	Ɛlɛ, pocosi ɛzɩ Yesu keheyuu-wɛ yɔ nɛ peyebi-wɛ nɛ pɛkpɛzɩ-ɖɩ.
41011007	Yesu tɔmkpɛlɩkɩyaa tanɩ kpaŋaɣ piye nɖɩ ɛ-cɔlɔ lɛ, pɔhɔzɩ pɔ-yɔɔ wondu lɛɛtʋ nɛ pɔpɔ ɖɩ-yɔɔ nɛ ɛkpa ɛcaɣ.
41011008	Ɛyaa sakɩyɛ hɔzɩ pɔ-yɔɔ wondu lɛɛtʋ nɛ pɔpɔ nʋmɔʋ taa ɖenɖe ɛtɩŋaɣnaɣ yɔ nɛ lɛlaa n̄ɔpɔ tɩŋ hatʋ ndʋ paacɛbɩ hayɩm taa yɔ.
41011009	Ɛyaa mba paawɛ Yesu ɛsɩndaa nɛ mba patɩŋaɣ ɛ-wayɩ yɔ, pokowaɣ nɛ pɔtɔŋ se : Ozaana ! Pasa weyi ɛkɔŋ Kɩbaɣlʋ hɩɖɛ taa yɔ.
41011010	Pasa ɖɔ-cɔzɔ Daviidi kewiyaɣ ŋga kɔkɔŋ Kɩbaɣlʋ hɩɖɛ taa yɔ. Ozaana! Pasa Ɛsɔ ɖooo ɛsɔdaa.
41011011	Yesu talɩ Yeruusalɛm nɛ ɛsʋʋ Ɛsɔ ɖɩɣa taa. Ɛna mbʋ pɩtɩŋa payɩ pɩlakaɣ yɔ lɛ, ɛ nɛ ɛ-tɔmkpɛlɩkɩyaa hiu nɛ naalɛ mba palɩɩ nɛ pɛɖɛɛ Betaanii. Mbʋ pʋyɔɔ yɔ, alɩwaatʋ kɛtɛm ɖɛʋ.
41011012	Tɛʋ fema nɛ palɩɩ Betaanii tɛtʋ wayɩ lɛ, ñɔɔsɩ wɩɣaɣ Yesu.
41011013	Peeye elosi tɩʋ nakʋyʋ kɩwɛ ɛzɩ hiyuu yɔ poliŋ taa, kʋlɔbɩ kpemm. Ɛñɔtɩnɩ-kʋ se ɛna se piye naɖɩyɛ kɛwɛɛ kɩ-yɔɔ yaa we. Ɛtalɩ kɩ-tɛɛ lɛ, ɛmaɣnɩ hatʋ ɖeke. Kɩtalʋlɩ mbʋ pʋyɔɔ yɔ, pɩtɛkɛ kʋ-lʋlʋʋ alɩwaatʋ.
41011014	Peeye Yesu heyi tɩʋ ŋgʋ se : Nɔɔyʋ ɛɛtasɩɣ ñe-piye tɔɔʋ wiɖiyi kaʋ. Ɛ-tɔmkpɛlɩkɩyaa nɩ ndʋ ɛyɔɔdaa yɔ.
41011015	PatalɩYeruusalɛm lɛ, Yesu sʋʋ Ɛsɔ ɖɩɣa taa nɛ ɛpazɩ ɖɔɔnʋʋ pɛdɩyaa nɛ yaɖaa peeye. Etuzi liidiye lɛɣzɩyaa taabɩlɩnaa nɛ halikukunaa pɛdɩyaa kpelesi nɛ ɛpɛɖɩ.
41011016	Etetisiɣ se nɔɔyʋ ɛsɩɣlɩ pʋyʋ nɛ ɛtɩŋɩnɩ Ɛsɔ ɖɩɣa taa.
41011017	Ɛwɩlaɣ-wɛ tɔm nɛ ɛtɔŋ se : Pama Ɛsɔtɔm takayaɣ taa se : Pakaɣ man-ɖɩɣa yaʋ se ajɛyɛ kpeekpe Ɛsɔ ɖɩsɛyɛ. Pɩtɛkɛ mbʋ yaa we ? Ŋgʋ mɩ, mɩpɩsɩ-kɛ mɩlaa sɔsaa ɖɩmɛlɩyɛ.
41011018	Paɣtʋ mayaa nɛ layaa sɔsaa panɩ mbʋ lɛ, pañɩnɩɣ nʋmɔʋ ŋgʋ paatɩŋ nɛ pakʋ-ɩ yɔ, mbʋ pʋyɔɔ yɔ, peseɣaɣ-ɩ. Pɩɩwɛ mbʋ, mbʋ pʋyɔɔ yɔ, ɛ-wɩlɩtʋ ɖɩɣzaɣ ɛyaa samaɣ tɩŋa payɩ.
41011019	Pɩɖanaa lɛ, ɛlɩɩ Yeruusalɛm tɛtʋ ndʋ tɩ-taa nɛ ɛɖɛɛ.
41011020	Tɛʋ fema nɛ Yesu nɛ ɛ-tɔmkpɛlɩkɩyaa pɛɖɛɣ lɛ, pana se tɩʋ ŋgʋ kɩwɩlaa pɩkpɛndɩnɩ ki-lila.
41011021	Peeye Pɩyɛ tɔzɩ mbʋ pɩɩlaba yɔ nɛ eheyi Yesu se : Raabii, cɔna, tɩʋ ŋgʋ ŋlɔ kɩ-yɔɔ nɔɔ kɩdɛkɛdaɣ yɔ, kɩwɩlɩ kɩ-tɩŋa.
41011022	Yesu cosi-wɛ nɛ ɛtɔ se : Ɩwɛnɩ lidaʋ Ɛsɔ yɔɔ.
41011023	Ɖɩkpaɣ se nɔɔyʋ heyi pʋʋ kʋnɛ se : Pʋʋ ña, kpɛzɩ nɛ ŋwolo ŋtɔlɩ lɩŋgamʋʋ taa. Meheyiɣ-mɩ toovenim se, ye pʋdʋ ɛnʋ ɛtapʋtɩ ɛ-taa ɛlɛ, etisaa se ndʋ ɛyɔɔdaa yɔ tɩlakɩ yɔ, pɩlakɩ mbʋ ɖɔɖɔ.
41011024	Pʋ-yɔɔ meheyiɣ-mɩ se : Mbʋ pɩtɩŋa payɩ ɩsʋlʋmʋʋ Ɛsɔ yɔ, itisi se ɩmʋʋ-pʋ. Pʋbʋ ɩkaɣ-pʋ mʋʋ ɖɔɖɔ.
41011025	Alɩwaatʋ ndʋ ɩkʋyʋʋ se ɩsɛɛ Ɛsɔ yɔ, ye mɩ-taa ɩwɛnɩ nɔɔyʋ yɔ, ikpeɣ pʋdʋ ɛnʋ. Peeye mɩ-Caa weyi ɛwɛ ɛsɔdaa yɔ, ekpeɣu-mi mbʋ ɩyʋsaa yɔ ɖɔɖɔ.
41011026	Ɛlɛ ye iikpeɣ u-i yɔ, mɩ-caa weyi ɛwɛ ɛsɔdaa yɔ, ɛɛkaɣ-mɩ kpeɣu alɩwaatʋ ndʋ ɩyʋsʋʋ yɔ.
41011027	Patasɩ Yeruusalɛm pɩsʋʋ. Yesu sʋ Ɛsɔ ɖɩɣa taa nɛ ɛcɔʋ lɛ, Ɛsɔ layaa sɔsaa nɛ paɣtʋ mayaa nɛ Yuda ñɩma sɔsaa powolo pekpeɣlini-i.
41011028	Peeye pɔpɔzɩ-ɩ se : Ɖoŋ weyi ŋlakɩnɩ lakasɩ nzɩ ? Aha-ŋ ɖoŋ nɛ ŋlakɩ mbʋ ?
41011029	Ɛlɛ, Yesu cosi-wɛ nɛ ɛtɔ se : Ma ɖɔɖɔ mɔnpɔzʋʋ-mɩ tɔm natʋyʋ. Ye icosi-m yɔ, meheyiɣ -mɩ ɖoŋ weyi malakɩnɩ mbʋ yɔ.
41011030	Yohanɛɛsɩ mɩɩsʋʋ sɔnzɩ lɩnɩ Ɛsɔdaa yaa ɛyaa cɔlɔ ? Icosi-m nɛ manɩɩ.
41011031	Ɛlɛ pɔyɔɔdɩnɩ ɖama se : Ye ɖicosaa se : “Ɛsɔdaa yɔ”, ɛpɔzʋʋ-ɖʋ se : “Ye mbʋ, pɩlabɩ ɛzɩma nɛ itetisi ɛ-yɔɔ yɔ ?”
41011032	Ɛlɛ ɖɩɩkatɩ nɛ ɖɩtɔ se ɛyaa cɔlɔ yaa we? Pɔyɔɔdɩ mbʋ, mbʋ pʋyɔɔ yɔ peseɣaɣ ɛyaa samaɣ sɔɔndʋ, mbʋ pʋyɔɔ yɔ, pa-tɩŋa petisaa se Yohanɛɛsɩ kɛ Ɛsɔtɔm ɖɛzɩyʋ siŋŋ.
41011033	Peeye pocosi Yesu nɛ pɔtɔ se : “Ɖɩɩsɩŋ.” Eheyi-wɛ se : “Ye mbʋ ma ɖɔɖɔ maaheyiɣ-mɩ ɖoŋ weyi malakɩnɩ mbʋ yɔ.”
41012001	Yesu pasɩ aduwa tuu nɛ ɛyɔɔdʋʋnɩ-wɛ. Ɛtɔm se : Tɛtʋ tʋ nɔɔyʋ kɛwɛnɩ mbʋ nɛ ɛsɔ tɩŋ weyi popuu e-pee sʋlʋm yɔ ɛ-hayɩm nabʋyʋ taa nɛ ɛcɔzɩ-pʋ nɛ koloŋa. Ehuyi pɔʋ ŋgʋ kɩ-taa pañazʋʋ tɩŋ pee lɩm yɔ nɛ ɛma tilimiye ŋɖɩ ɖɩ-yɔɔ pasɩŋɩɣ nɛ pefeŋuu yɔ. Ɛkpaɣ ɛyaa se pɔcɔnɩ hayɩm mbʋ pʋ-yɔɔ nɛ ɛɖɛɛ nʋmɔʋ.
41012002	Tɩŋ pee koyuu talaa lɛ, abalʋ ɛnʋ ɛkʋsɩ e-yom nɛ etiyi-i se ewolo tʋmlaɖaa cɔlɔ nɛ ɛmʋ e-ɖeɖe nɛ ɛkɔnɩ-ɩ.
41012003	Ɛlɛ pakpa yom ɛnʋ, pamabɩ-ɩ nɛ pɔɖɔɔnɩ-ɩ nɛ ɛpɩsɩ ŋtaakpasɩ.
41012004	Ɛtasɩ-wɛ tiyinaʋ yom lɛlʋ. Payaɣ ɛlɛ pɛɛ nɛ patʋlɩ ɛ-ñʋʋ, patʋʋ-ɩ nɛ pɔɖɔɔnɩ-ɩ.
41012005	Hayɩm tʋ ɛnʋ etiyini lɛlʋ nɛ pakpa-ɩ nɛ pakʋ-ɩ. Etiyi yomaa sakɩyɛ ɛlɛ, pama nabɛyɛ nɛ pakʋ lɛlaa.
41012006	Ɛ-pɩyalʋ weyi ɛsɔɔlaa yɔ, e-ɖeke koŋ pɩzaɣaɣ se etiyina. Peeye ɛtɛzɩnɩ-wɛ ɛ-pɩyalʋ ɛnʋ tiyinaʋ. Ɛtɔŋaɣ se : Pakaɣ man-pɩyalʋ ñam.
41012007	Ɛlɛ tumlaɖaa mba pana-ɩ lɛ, pɔyɔɔdɩnɩ ɖama se : Ɩɩnaɣ weyi ɛkaɣ kpaɣʋ ɛ-caa ñɩm yɔ, ɩkɔɔ nɛ ɖɩkʋ-ɩ nɛ ñɩm mbʋ pɩpɩsɩ ɖɛ-mbʋ.
41012008	Peeye pakpa-ɩ nɛ pakʋ-ɩ nɛ pɔlɔ nɛ koloŋa wayɩ.
41012009	Ɛbɛ hayɩm tʋ ɛnʋ ɛkɔŋ labʋ ? Ɛkɔŋ nɛ ɛkʋ tʋmlaɖaa mba nɛ ɛkpaɣ ɛ-hayɩm mbʋ nɛ ɛɖʋzɩ lɛlaa nesi tɛɛ.
41012010	Ɩtakalɩ matʋ tʋnɛ yaa we ? Pɩyɛ ŋɖɩ kuduyiŋ mayaa kpaɣaɣ nɛ pɔlɔ yɔ, Ŋɖɩ pɩsɩnɩ, ŋɖɩ ɖɩkɩlɩ wɛnaʋ wazaɣ yɔ.
41012011	Kɩbaɣlʋ cɔlɔ pɩlɩnaa. Pɩkɛ mbʋ piɖe pɩŋŋ ɖɛ-ɛsɩndaa yɔ.
41012012	Pañɩnaɣ nʋmɔʋ ŋgʋ paatɩŋ nɛ pakpa-ɩ yɔ mbʋ pʋyɔɔ yɔ, pasɩm mbʋ se mba etuuni eduuye nɖɩ. Ɛlɛ, peseɣaɣ ɛyaa samaɣ. Peeye peyebi-i nɛ pɛɖɛɛ.
41012013	Petiyi Farɩsɩ ñɩma nɛ Eroodi hɔɔlʋʋ taa ñɩma se powolo nɛ pañɩ Yesu nɔɔ cɔlɔ tɔm nɛ pɩtɔma yɔ ɛtɔlɩ natʋyʋ taa nɛ pakpa-ɩ.
41012014	Patalaa lɛ, peheyi-i se : Wɩlɩyʋ, ɖɩnawa se ŋkɛ ɛyʋ weyi ɛyɔɔdʋʋ toovenim yɔ. Sɔɔndʋ ɛɛkpaɣ-ŋ nɛ nɔɔyʋ mbʋ pʋyɔɔ yɔ, ŋŋcɔŋnɩ ɛyaa ɛsɩndaa. Ɛlɛ, ŋwɩlɩɣ Ɛsɔ nʋmɔʋ toovenim yɔɔ. Pʋwɛɛ se pɛhɛyɩ wiyaʋ sɔsɔ Sezaarɩ lambuu yaa pataahɛyɩ-ɩ ? Ɖɩhɛyɩ-kʋ yaa ɖɩtaahɛyɩ?
41012015	Yesu nawa se paakɛ pɩ-tɛɛ nɛ pɩ-yɔɔ ñɩma. Peeye ɛpɔzɩ-wɛ se : Ɛbɛ yɔɔ ɩtakʋʋ-m ? Ɩkɔnɩ-m liidiye pɔɔyaɣ ŋga payaɣ se Deeniye yɔ nɛ mana kɛ.
41012016	Pɔkɔnɩ kɛ. Peeye Yesu pɔzɩ-wɛ se : A kɩlɛmʋʋ nɛ a matʋ pɛwɛ kɔ-yɔɔ ? Pocosi se wiyaʋ sɔsɔ Sezaarɩ.
41012017	Yesu cosi-wɛ nɛ ɛtɔ se : Ɩcɛlɩ Sezaarɩ mbʋ pɩkɛ ɛ-ñɩm yɔ, nɛ Ɛsɔ mbʋ pɩkɛ ɛlɛ ñɩm yɔ. Tɔm ndʋ ecosaa yɔ, tɩɖɩɣzɩ-wɛ.
41012018	Saduki ñɩma mba pɔtɔŋaɣ se sɩɖaa eefeŋ yɔ pɔkɔm Yesu cɔlɔ nɛ pɔpɔzɩ-ɩ tɔm natʋyʋ.
41012019	Pɔtɔm se : Wɩlɩyʋ, Mooyiizi ma-ɖʋ tɔm tʋnɛ se : Pɩtɩtɩlɩ nɔɔyʋ wɛnɩ ɖalʋ nɔɔyʋ nɛ ɖalʋ ɛnʋ ɛsɩ. Ye eyebi halʋ nɛ ɛfɛyɩnɩ pɩɣa nakɛyɛ yɔ, e-neu hɔŋ lelu nɛ ɛlʋlɩ piyaa ɛ-ɖalʋ hɩɖɛ taa.
41012020	Ɛyaa nabɛyɛ kɛwɛnɩ mbʋ, pɛkpɛndɩ lʋbɛ pa-caa cɔlɔ. Kɔɔnɔɔ tʋ kpaɣ halʋ nɛ ɛsɩ eteyele cejewiye.
41012021	Naalɛ tʋ ñɔhɔ lelu nɛ ɛsɩ. Ɛnʋ ɖɔɖɔ eteyele cejewiye naɖɩyɛ. Tozotu ñala mbʋ ɖɔɖɔ.
41012022	Peeye ɛyaa lʋbɛ mba pakpaɣ halʋ ɛnʋ ɛlɛ, peteyele cejewiye naɖɩyɛ. Pʋwayɩ halʋ ɛnʋ ɛsɩ ɖɔɖɔ.
41012023	Kɩyakʋ ŋgʋ sɩɖaa feŋ yɔ, pa-taa anɩ kɛɣnɩ halʋ tʋ ? Ŋgʋ pa-lʋbɛ paakpaɣ-ɩ.
41012024	Yesu cosi-wɛ se : Ɩwɛɛ nɛ ɩcɛtɩɣ mɩ-tɩ mbʋ pʋyɔɔ yɔ, ɩtatɩlɩ Ɛsɔ tɔm nɛ Ɛsɔ ɖoŋ, pɩtɛkɛ mbʋ yaa we ?
41012025	Alɩwaatʋ ndʋ sɩɖaa feŋ yɔ, ɛyaa ɛɛkpakɩɣ halaa nɛ halaa ñaawalɩɣ ɖɔɖɔ. Pɛwɛɣ ɛzɩ Ɛsɔ tiyiyaa mba pɛwɛ Ɛsɔdaa yɔ.
41012026	Piyele sɩɖaa fem tɔm yɔɔ lɛ, ɩtakalɩ Mooyizi takayaɣ yaa we? Alɩwaatʋ ndʋ Ɛsɔ yɔɔdɩnɩ-ɩ cɔkɔyɛ tɛɛ yɔ, ɛtɔm se : Ma lɛ Abraham Ɛsɔ nɛ Izaakɩ Ɛsɔ nɛ Yakubu Ɛsɔ.
41012027	Ɛsɔ tɛkɛnɩ ɛyaa mba pasɩba yɔ pɛ-Ɛsɔ ɛlɛ, ɛkɛ ɛyaa mba pɛwɛnɩ pɛ-ɛza yɔ, pɛ-Ɛsɔ. Ɩwɛ cɛtɩm sɔsɔm taa.
41012028	Paɣtʋ mayaa taa lɛlʋ nɩwa se pɔhɔŋaɣnɩ ɖama tɔm nɛ ɛna ɖɔɖɔ se Yesu cosi-wɛ camɩyɛ lɛ, ɛkɔɔ nɛ ɛpɔzɩ-ɩ se : Paɣtʋ tɩŋa taa lɛ ndʋ kɩlaa?
41012029	Yesu cosi-i se : Paɣtʋ ndʋ tɩkɩlɩ paɣtʋ tɩŋa taa yɔ, ndʋ yɔ : Izrɛɛlɩ ñɩma mɩ, iwelesi ! Ɖa-Kɩbaɣlʋ Ɛsɔ ɖeke kɛŋnɩ Kɩbaɣlʋ.
41012030	Pʋwɛɛ se ŋsɔɔlɩ Kɩbaɣlʋ ñɛ-Ɛsɔ nɛ ña-laŋɩyɛ pilim nɛ ñe-ciyam tɩŋa nɛ ña-lɩmaɣ za tɩŋa nɛ ño-ɖoŋ tɩŋa. Paɣtʋ ndʋ tɩkɩlɩnɩ lɛɛtʋ.
41012031	Tɩ-wayɩ ñɩndʋ yɔ : Sɔɔlɩ ɛyʋ lɛlʋ ɛzɩ ŋsɔɔlʋʋ ña-maɣmaɣ ña-tɩ yɔ. Paɣtʋ natʋyʋ fɛyɩ nɛ tɩkɩlɩ tɩ-naalɛ.
41012032	Peeye paɣtʋ mayʋ heyi-i se : Wɩlɩyʋ, pʋwɛ ɖeu. Ŋtɔm se Ɛsɔ kʋɖʋm wɛna nɛ nɔɔyʋ fɛyɩ nɛ pɩtasɩnɩ-ɩ yɔ, ŋyɔɔdɩ toovenim.
41012033	Pʋwɛɛ se ɛyʋ ɛsɔɔlɩ-ɩ nɛ ɛ-laŋɩyɛ pilim nɛ ɛ-lɩmaɣza tɩŋa nɛ e-ciyam tɩŋa nɛ e-ɖoŋ tɩŋa, nɛ ɛsɔɔlɩ ɖɔɖɔ ɛyʋ lɛlʋ ɛzɩ ɛsɔɔlʋʋ ɛ-maɣmaɣ ɛ-tɩ yɔ. Pʋwɛ ɖeu nɛ pɩkɩlɩ pahaɣʋ Ɛsɔ kpɩna wena paɖʋ miŋ taa yɔ, a-tɩŋa nɛ kɩlaŋ.
41012034	Yesu nawa se ecosini lɛɛtʋ lɛ, eheyi-i se : Ŋtoposini Ɛsɔ kewiyaɣ. Nɔɔyʋ tɩtasɩ katʋʋ se ɛpɔzɩ-ɩ tɔm natʋyʋ.
41012035	Yesu wɩlaɣ tɔm Ɛsɔ ɖɩɣa taa lɛ, ecosi nɛ ɛtɔ se : Ɛzɩma paɣtʋ mayaa pɩzɩɣ nɛ pɔtɔ se Meesiya kɛ Daaviidi sayɩ ?
41012036	Cɩɖɩcɩɖɩ Kalɩzaɣ yeba nɛ Daaviidi maɣmaɣ tɔ se : Kɩbaɣlʋ heyi man-Kɩbaɣ lʋ se : Caɣ ma-nɩwaŋ yɔɔ Pʋkɔɔ pɩsɩnɩ alɩwaatʋ ndʋ manpɩsɩ ño-koyindinaa ña-nɩŋgbanzɩ ɖɩsɩyɛ yɔ.
41012037	Daaviidi maɣmaɣ yaɣ-ɩ se Kɩbaɣlʋ. Ɛzɩma ɛtasɩ kɛʋ ɛ-sayɩ yɔ ? Ɛyaa samaɣ welesaɣnɩ Yesu nɛ pɩkɛdʋʋnɩ-wɛ.
41012038	Ɛwɩlaɣ-wɛ tɔm nɛ ɛtɔŋ se : Ɩkpa mɩ-tɩ nɛ paɣtʋ mayaa. Pe-liu wɛɛ se posuu tokonaa kitibaa nɛ pɛyɛlɩɣ. Pɔsɔɔlaa se ɛyaa ɛsɛʋ-wɛ ɛyaa ɖikpeɣliye.
41012039	Pɔsɔɔlaa se pacaɣ kajalaɣ lona taa Yuda ñɩma Ɛsɔ ɖɩsɛyɛ kpaamɩŋ ndɩ ndɩ taa nɛ kazandʋ ɖeɖe.
41012040	Pɔtɔkɩ lelaa ñɩm. Pɛsɛɣ Ɛsɔ nɛ pɩɖaɣlʋʋ se ɛyaa ɛcɔnɩ-wɛ. Pɔkɔŋ pɔ-tɔm kʋʋ siŋŋ nɛ pɩkɩlɩ lɛlaa.
41012041	Yesu wobi Ɛsɔ ɖɩɣa taa nɛ ɛcaɣ haɖɛ aɖakaɣ ɛsɩndaa nɛ ɛcɔŋnɩ ɛzɩma mbʋ ɛyaa samaɣ ɖʋwaɣ liidiye aɖakaɣ taa yɔ. Nãɩmtɩnaa sakɩyɛ ɖʋwaɣ liidiye sakɩyɛ.
41012042	Pɩkɛdaa lɛ, lelu kʋñɔndʋ nɔɔyʋ kɔɔ nɛ ɛɖʋ liidiye pɔɔyɩsɩ cikpesi naalɛ.
41012043	Yesu yaa ɛ-tɔmkpɛlɩkɩyaa nɛ eheyi-wɛ se : Meheyiɣ-mɩ toovenim se lelu kʋñɔndʋ ɛnɛ ɛɖʋwa nɛ pɩkɩlɩ mba patɩŋa payɩ paɖʋ haɖɛ aɖakaɣ taa yɔ.
41012044	Mbʋ pʋyɔɔ yɔ, n̄ɩmtɩnaa kpaɣ pe-liidiye nɖɩ ɖɩɩwazɩɣ-wɛ pʋyʋ yɔ nɛ pɔkɔnɩ paɖʋ. Ɛlɛ ɛnʋ yɔ, ɛ-kʋñɔndɩtʋ taa ɛɖʋ mbʋ pɩ-tɩŋa payɩ ɛwɛna yɔ, mbʋ ɛɛwɛna se ɛcaɣnɩ wezuu yɔ.
41013001	Ɛlɩwaɣnɩ Ɛsɔ ɖɩɣa taa se ɛɖɛɛ lɛ, ɛ-tɔmkpɛlɩkɩyʋ lɛlʋ heyi-i se : Wɩlɩyʋ, cɔna. Pɛɛ kɩbana wena yɔ! Kuduyiŋ sɔsɔŋ weyi yɔ!
41013002	Yesu cosi nɛ eheyi-i se : Ŋna kuduyiŋ sɔsɔŋ ɛnɩ ? Pɩɩkaɣ pɩyɛ naɖɩyɛ kazʋʋ lɛɛɖɛ yɔɔ. Pɔyɔlɩsʋʋ pɩtɩŋa payɩ.
41013003	Ɛkpa tɩŋ weyi payaɣ se oliviye yɔ, e-piyaɣ yɔɔ nɛ ɛcaɣ nɛ ɛha ɛza nɛ Ɛsɔ ɖɩɣa. Peeye Pɩyɛ nɛ Yakubu nɛ Yohanɛɛsɩ nɛ Andree pɛkɛzɩ-ɩ kɩjaʋ nɛ pɔpɔzʋʋ-ɩ tɔm.
41013004	Pɔtɔm se : Heyi-ɖʋ alɩwaatʋ ndʋ pɩtɩŋa payɩ pʋkɔŋ talʋʋ yɔ nɛ mayaɣ ŋga kɔkɔŋ wɩlʋʋ se pɩwɩzɩ talʋʋ yɔ ?
41013005	Peeye Yesu cosaa nɛ ɛpazɩ-wɛ heyuu se : Ɩkpa mɩ-tɩ nɛ nɔɔyʋ etaapeɣzi-mɩ
41013006	Mbʋ pʋyɔɔ yɔ, ɛyaa sakɩyɛ kaɣ kɔm ma-hɩɖɛ taa nɛ pɔtɔŋ se : Ma lɛ Meesiya. Pakaɣ ɛyaa sakɩyɛ peɣzuu.
41013007	Ye ɩnɩɣ you taŋ nɛ ɛyaa yɔɔdʋʋ you tɔm lɛ, sɔɔndʋ ɛtaakpa-mɩ. Mbʋ pʋyɔɔ yɔ, pʋwɛɛ se pɩla mbʋ ɛlɛ, kɛtɛzaɣ alɩwaatʋ tatalɩda.
41013008	Ɛjaɖɛ naɖɩyɛ taa ɛyaa kaɣ kʋyɩnaʋ lɛɛɖɛ taa ñɩma. Kewiyaɣ nakɛyɛ taa ɛyaa kaɣ kʋyɩnaʋ lɛɛka taa ñɩma. Tɛtʋ kaɣ ñamsʋʋ lona ndɩ ndɩ taa. Nɔã ɔsɩ kaɣ lɩʋ nɛ ɛyaa kʋyɩnɩ pa-n̄ʋʋ yɔɔ n̄ɩma. Pɩ-tɩŋa payɩ pɩkɛ lʋlʋʋ wɩzasɩ ɖɩpazɩyɛ.
41013009	Mɩ lɛ, ɩkpa mɩ-tɩ camɩyɛ. Pakaɣ-mɩ ɖʋzʋʋ tɔm hʋyaa nesi tɛɛ nɛ pamabɩ-mɩ Yuda ñɩma Ɛsɔ ɖɩsɛyɛ kpaamɩŋ taa. Mɔ-yɔɔ lɛ, pakaɣ-mɩ komina nɛ awiya pɛ-ɛsɩndaa wonaʋ se ɩlɩzɩ-wɛ aseɣɖe.
41013010	Pʋwɛɛ se posuzi Tɔm Kɩbandʋ ajɛyɛ kpeekpe taa ñɩma nɛ pʋcɔ.
41013011	Alɩwaatʋ ndʋ pakpaɣ-mɩ se paɖʋzɩ nabɛyɛ nesi tɛɛ yɔ, ɩtaanɩɣzɩ tɔm ndʋ ɩkaɣ yɔɔdʋʋ yɔ tɩ-yɔɔ nɛ ɩtaamaɣzɩ tɩ-yɔɔ ɖɔɖɔ. Ɩyɔɔdɩ ndʋ pahaɣ-mɩ alɩwaatʋ ndʋ tɩ-taa yɔ. Pɩtɛkɛ mɩkaɣnɩ yɔɔdʋʋ ɛlɛ, Ɛsɔ Kalɩzaɣ.
41013012	Ɛyaa kaɣ pa-ɖalaa yaa pe-newaa pɛdʋʋ se pakʋ-wɛ. Caa kaɣ mbʋ labʋ ɛ-pɩɣa ɖɔɖɔ. Piya kaɣ sɩ-caanaa yɔɔ kʋyʋʋ nɛ sɩkʋ-wɛ.
41013013	Ɛyaa tɩŋa kaɣ-mɩ paɖʋʋ ma-hɩɖɛ yɔɔ. Ɛlɛ, weyi ɛɖɔkʋʋ ɛ-tɩ kpam nɛ pʋkɔɔ pɩtɛ yɔ, ɛwɛɣnɩ ñʋʋ yabʋ.
41013014	Ɩkaɣ naʋ fɛyɛ wonuu ŋgʋ kɩwɛ kiniŋ yɔ, kɩsɩŋ ɖenɖe pɩtɩmʋna se kɩsɩŋ yɔ. Tɔm ndʋ Ɛsɔtɔm ɖɛzɩyʋ Danɩyɛɛlɩ yɔɔdaa. Weyi ɛkalɩɣ tɔm tʋnɛ yɔ, ɛnɩɩ tɩ-tɔbʋʋ. Alɩwaatʋ ndʋ ɩnaɣ mbʋ yɔ, ɛyaa mba pɛwɛɣ Yuudee egeetiye taa yɔ, pese nɛ pakpa pʋŋ yɔɔ.
41013015	Weyi ɛwɛ kuduyuu ñʋʋ taa yɔ, ɛtaatii nɛ ɛsʋʋ ɛ-ɖɩɣa taa se ɛkpakɩɣ pʋyʋ.
41013016	Weyi ɛwɛɣ tɛyɛ yɔɔ yɔ, ɛtaapɩsɩ ɖɩɣa se ɛkpaɣ e-toko sɔsɔʋ.
41013017	Pʋtɔɔ halaa mba pahaɣ hɔsɩ nɛ mba pɛkɛ asɔŋ kɩyakɩŋ ɛnɩ ɛ-taa yɔ.
41013018	Ɩsɛɛ Ɛsɔ se mi-seɣa alɩwaatʋ ɛtaatʋʋzɩnɩ yolum taa.
41013019	Kɩyakɩŋ ɛnɩ ɛkɛɣnɩ kʋñɔŋ sɔsɔʋ kɩyakɩŋ. Kpaɣnɩ alɩwaatʋ ndʋ Ɛsɔ ma pɩ-tɩŋa payɩ nɛ pʋkɔɔ pɩsɩnɩ sɔnɔ yɔ, kʋñɔŋ nakʋyʋ fɛyɩ ɛzɩ ŋgʋ yɔ. Nakʋyʋ ɛɛtasɩɣ wɛʋ mbʋ ɖɔɖɔ kaʋ.
41013020	Ye Kɩbaɣlʋ ɛtaapasɩ kɩyakɩŋ ɛnɩ yɔ nɔɔyʋ taakaɣ pɩ-taa lɩʋ. Ɛlɛ, Kɩbaɣlʋ pasɩ kɩyakɩŋ ɛnɩ ɛyaa mba ɛɛlɩzaa yɔ, pɔ-yɔɔ.
41013021	Peeye ye nɔɔyʋ eheyi-mɩ se : Ɩcɔna, Meesiya wɛ cɩnɛ yaa ɛwɛ peeye yɔ yɔ, itaatisini-i.
41013022	Mba pɛcɛtɩɣ se pɛkɛ Meesiya yɔ nɛ mba pɛcɛtɩɣ se pɛkɛ Ɛsɔtɔm ɖɛzɩyaa yɔ, pakaɣ lɩʋ. Pakaɣ hama lakasɩ nɛ pita lakasɩ labʋ se ye papɩzɩɣ yɔ, pepeɣzi pɩkpɛndɩnɩ ɛyaa mba pɛkɛ Ɛsɔ ñɩma yɔ.
41013023	Ɛlɛ mɩ yɔ, ɩkpa mɩ-tɩ ɖeu. Iwelesi camɩyɛ nɛ ɩnɩɩ, meheyi-mɩ pɩtɩŋa payɩ se pʋcɔ pʋkɔɔ nɛ pɩla mbʋ.
41013024	Ɛlɛ, kʋñɔŋ sɔsɔʋ ŋgʋ kɩ-wayɩ kɩyakɩŋ ɛnɩ ɛ-taa, wɩsɩ kaɣ ɖem. Fenaɣ ɛɛtasɩɣ ñaɣʋ.
41013025	Tɩɩnzɩ kaɣ kpɛzʋʋ nɛ Ɛsɔdaa nɛ sɩtɔlɩ, nɛ ɖoŋ weyi ɛwɛ Ɛsɔdaa yɔ, ɛñamsɩ.
41013026	Dɩnɛ pakaɣ ɛyʋ Pɩyalʋ naʋ nɛ ɛkɔŋ ɛsɔmɩndʋ yɔɔ nɛ ɖoŋ sɔsɔŋ nɛ koboyaɣ.
41013027	Peeye etiyiɣ Ɛsɔ tiyiyaa nɛ pekpeɣli ɛyaa mba ɛɛlɩzaa nɛ pɛkɛ ɛ-ñɩma hɔɔlɩŋ tɩŋa taa yɔ, kpaɣnɩ tɛtʋ kamaɣ yɔɔ pʋkɔɔ pɩsɩnɩ Ɛsɔdaa kamaɣ yɔɔ.
41013028	Ɩkpɛlɩkɩ tɔm pɩlɩnɩ eduuye nɖi montuki tɩʋ ŋgʋ kɩwɛ ɛzɩ hiyuu tɩʋ yɔ, kɩ-yɔɔ : Alɩwaatʋ ndʋ kɩnɛɣdɩɣ yɔ, ɩsɩm kpaagbaa se tɛsoŋiye wɩzaa.
41013029	Mbʋ ɖɔɖɔ mɩ, alɩwaatʋ ndʋ ɩnaɣ pɩlakɩ mbʋ lɛ, ɩtɩlɩ se mawɩzɩ talʋʋ, mɛwɛ nɔnɔɔ taa.
41013030	Toovenim lɛ, meheyiɣ -mɩ se : Kpanɖaʋ kʋnɛ kɩ-taa n̄ɩma ɛɛɖɛɣ pʋcɔ nɛ pɩ-tɩŋa payɩ pɩla.
41013031	Ɛsɔdaa nɛ tɛtʋ pɛɖɛɣ, ɛlɛ mɔn-tɔm ɛɛkaɣ ɖɛʋ.
41013032	Nɔɔyʋ ɛɛsɩŋ kɩyakʋ ŋgʋ yaa alɩwaadʋ ndʋ pɩ-tɩŋa payɩ pʋkɔŋ talʋʋ yɔ. Paa Ɛsɔ tiyiyaa mba pɛwɛ ɛsɔdaa yɔ yaa ɛ-Pɩyalʋ maɣmaɣ. Caa ɖeke koŋ sɩmna alɩwaatʋ ndʋ.
41013033	Ɩkpa mɩ-tɩ ɖeu, ɩcaɣnɩ mɩ-ɛza nɛ ɩtɩmɩ mbʋ pʋyɔɔ yɔ, ɩɩsɩŋ alɩwaatʋ ndʋ tɩ-yɔɔ pʋkɔŋ talʋʋ yɔ.
41013034	Pʋwɛɣ ɛzɩ ɛyʋ nɔɔyʋ ɖɛɣʋ nʋmɔʋ yɔ. Eyeki ɛ-ɖɩɣa nɛ e-yomaa se pɔcɔnɩ kɔ-yɔɔ. Ɛɖʋʋ paa weyi ɛ-tʋmɩyɛ nɛ eheyi nɔnɔɔ yɔɔ ɖaŋɩyʋ se ɛɖaŋ camɩyɛ.
41013035	Pʋ-yɔɔ lɛ, ɩcaɣnɩ mɩ-ɛza, mbʋ pʋyɔɔ yɔ, ɩɩsɩŋ alɩwaatʋ ndʋ ɖɩɣa-tʋ kɔŋ yɔ. Pɩtɩtɩlɩ ɛkɔŋ ɖanaɣ yɔɔ yaa ɖoo hɛkʋ yaa kalɩmaŋ kou yaa tanaŋ tɛɛ.
41013036	Ɩcaɣnɩ mɩ-ɛza nɛ ɛtaakɔɔ ɛmaɣnɩ-mɩ iɖiɣni ɖou.
41013037	Tɔm ndʋ meheyiɣ-mɩ yɔ, ɛyaa tɩŋa meheyiɣ-tʋ : Ɩcaɣnɩ mɩ-ɛza.
41014001	Ŋgʋ, pɩkazɩ kɩyakɩŋ naalɛ se pɔtɔɔ Yuda ñɩma Ɛsɔ tiyiyu ɖɛʋ nɛ kpɔnɔnaa mba paaɖʋʋ pa-taa kɔyɛ yɔ, pa kazandʋ. Ɛsɔ layaa sɔsaa nɛ paɣtʋ mayaa pañɩnaɣ ɛzɩma mbʋ paala ajitu nɛ pakpa Yesu nɛ pakʋ-ɩ nɛ nɔɔyʋ ɛtaana yɔ.
41014002	Pɔtɔŋaɣ se : Ɖɩtaakpa-ɩ kazandʋ alɩwaatʋ. Pɩtɛkɛ mbʋ yɔ, ɛyaa samaɣ kʋyʋʋ ɖɔ-yɔɔ.
41014003	Yesu kowobi Betaanii haɖaa taa nɛ ɛsʋʋ canaɣ Siimɔɔ ɖɩɣa taa. Ɛtɔkaɣ tɔɔnaɣ lɛ, halʋ nɔɔyʋ ɖɔkɩ fiɣa kʋhʋlʋmaɣ ŋga kɛwɛ liidiye nɛ kañɩlɩsʋʋ yɔ nɛ ɛkɔɔ. Fiɣa ŋga, ka-taa wɛ tɩlaaɖɩ ŋgʋ petesidi kɩ-taa pʋyʋ nɛ payaɣ-kʋ se naarɩ yɔ. Tɩlaaɖɩ ŋgʋ, palabɩ-kʋ nɛ tɩʋ ŋgʋ kɩwɛ liidiye pɩtɩɩfɛyɩ yɔ. Ɛkpalɩ fiɣa ŋga kɔ-nɔɔ lɛ, ɛpɩyɩ tɩlaaɖɩ ŋgʋ Yesu ñʋʋ taa.
41014004	Mba pacaɣ peeye yɔ pa-taa nabɛyɛ taa wɩɩ nɛ pɔyɔɔdʋʋ pa-taa pe-ɖeke se : Pɩlabɩ ɛzɩma nɛ ɛwɛɛkʋʋ tɩlaaɖɩ ŋgʋ mbʋ ?
41014005	Papɩzaɣ se pɛpɛdɩ-kʋ nɛ ki-liidiye ɖɛɛ liidiye Deeniyenaa nasidozo nɛ patayɩ-ɖɩ kʋñɔndɩnaa. Mbʋ pɛwɛɛ nɛ pakʋʋ halʋ ɛnʋ ɛ-tɔm.
41014006	Ɛlɛ, Yesu tɔ se : Iyele halʋ ɛnʋ! Pɩlabɩ ɛzɩma nɛ ɩcɛyɩɣ-ɩ mbʋ ? Mbʋ ɛlabɩ-m yɔ, pʋwɛ ɖeu.
41014007	Kʋñɔndɩnaa wɛ mɩ-hɛkʋ taa tam. Paa alɩwaatʋ ndʋ ɩsɔɔlaa yɔ, ɩpɩzɩɣ ɩsɩnɩ-wɛ. Ma lɛ, maawɛɣ mɩ-cɔlɔ tam yɔɔ mbʋ.
41014008	Ɛlabɩ mbʋ ɛpɩzaɣ se ɛla yɔ. Ɛkɔm se ɛtaa mon-tomnaɣ nʋm se pʋcɔ nɛ pepim-kɛ.
41014009	Toovenim lɛ, meheyiɣ-mɩ se paa le posuzuu Tɔm Kɩbandʋ kedeŋa kpeekpe yɔɔ yɔ, pɛkɛdʋʋ ɖɔɖɔ mbʋ halʋ ɛnɛ ɛlaba yɔ nɛ pɔtɔzʋʋ nɛ ɛ-yɔɔ.
41014010	Peeye Yesu tɔmkpɛlɩkɩyaa hiu nɛ naalɛ taa weyi payaɣ se Yudaasɩ Iskarɩyɔɔtɩ yɔ, ewobi Ɛsɔ layaa sɔsaa cɔlɔ nɛ eheyi-wɛ se ɛcaɣ se ɛɖʋzɩ Yesu pe-nesi taa.
41014011	Panɩ mbʋ lɛ, pɩlabɩ-wɛ leleŋ pɩŋŋ nɛ paɖʋ se pahaɣ-ɩ liidiye. Peeye Yudaasɩ ñɩnaɣ nʋmɔʋ ŋgʋ ɛɛtɩŋ nɛ ɛkpaɣ Yesu nɛ ɛɖʋzɩ pe-nesi taa yɔ.
41014012	Kpɔnɔnaa mba paaɖʋʋ pa-taa kɔyɛ yɔ pa-kazandʋ kajalaɣ kɩyakʋ wiye, kɩyakʋ ŋgʋ palaɣ Ɛsɔ tiyiyu ɖɛʋ kazandʋ heɣa yɔ, Yesu tɔmkpɛlɩkɩyaa pɔzɩ-ɩ se : Le ŋcaɣ se ɖiwolo nɛ ɖɩñɔɔzɩ-ŋ lone nɛ ŋtɔɔ tiyiyu ɖɛʋ kazandʋ?
41014013	Peeye etiyi pa-taa ɛyaa naalɛ se : Iwolo tɛtʋ taa. Isuluuni abalʋ nɔɔyʋ, ɛsɩɣlɩ lɩm nɛ peɣa. Ɩtɩŋ-ɩ.
41014014	Ɛsʋʋ ɖenɖe yɔ, ɩpɔzɩ ɖɩɣa-tʋ se : Wɩlɩyʋ se kuduyuu ŋgʋ tɛɛ ɛ nɛ ɛ-tɔmkpɛlɩkɩyaa pɔtɔkɩ Ɛsɔ tiyiyu ɖɛʋ kazandʋ tɔɔnaɣ?
41014015	Ɛwɩlɩɣ-mɩ ɛsɔdaa kuduyuu sɔsɔʋ nakʋyʋ, kɩ-taa nɛ kpelesi nɛ pɩ-tɩŋa pʋwɛ kɩ-tɛɛ. Peeye ɩlakɩ-ɖʋ tɔɔnaɣ.
41014016	Ɛ-tɔmkpɛlɩkɩyaa ɖɛwa nɛ pasʋʋ tɛtʋ taa lɛ, pamaɣna ɛzɩ Yesu keheyuu-wɛ yɔ. Mbʋ palabɩ tiyiyu ɖɛʋ kazandʋ tɔɔnaɣ.
41014017	Pɩɖanaa lɛ, Yesu nɛ ɛ-tɔmkpɛlɩkɩyaa hiu nɛ naalɛ mba patalɩ.
41014018	Pacaɣaa nɛ pɔtɔkɩ tɔɔnaɣ lɛ, Yesu tɔ se : Toovenim lɛ, meheyiɣ-mɩ se mba mɩ ma nɛ mɩ ɖɩcaɣaa nɛ ɖɩtɔkɩ ɛzʋnɔ yɔ, mɩ-taa nɔɔyʋ kaɣ-m kpaʋ nɛ ɛɖʋzɩ koyindinaa nesi taa.
41014019	Peeye ɛ-tɔmkpɛlɩyaa laŋa pazɩ wɛɛkʋʋ nɛ pɔpɔzʋʋ-ɩ kʋɖʋm kʋɖʋm se : Ma na ? Ɛnɛ se Ma na?
41014020	Ɛlɛ Yesu cosi-wɛ nɛ ɛtɔ se : Mi-hiu nɛ naalɛ mɩ-taa weyi ma nɛ-ɩ ɖiliɣ kpɔnɔ ñanaɣ kʋɖʋmaɣ taa yɔ.
41014021	Ɛɛɛ, Ɛyʋ Pɩyalʋ ɖɛɣ ɛzɩ pamaʋ tɔm pɩlɩnɩ ɛ-yɔɔ yɔ. Ɛlɛ pʋtɔɔ weyi ɛɖʋzʋʋ-ɩ koyindinaa nesi taa yɔ. Ye pataalʋlɩ pʋdʋ ɛnʋ yɔ, pɩɩkɩlɩ-ɩ sɛʋ.
41014022	Pɔtɔkaɣ tɔɔnaɣ lɛ, Yesu kpaɣ kpɔnɔ nɛ ɛwazɩ kɩ-yɔɔ nɛ ɛpɛlɩ-kʋ nɛ ɛcɛlɩ-wɛ nɛ ɛtɔ se : Ɩmʋ nɛ ɩtɔɔ, pʋnɛ lɛ mon-tomnaɣ.
41014023	Pʋwayɩ lɛ, ɛkpaɣ kɔpʋ nɛ ɛsa Ɛsɔ nɛ ɛcɛlɩ-wɛ nɛ pɔñɔɔ pa-tɩŋa.
41014024	Eheyi-wɛ se : Pʋnɛ lɛ man-calɩm, nɔɔ haʋ kɩfam calɩm mbʋ pɛkpɛdɩ ɛyaa sakɩyɛ yɔɔ yɔ.
41014025	Toovenim lɛ, meheyiɣ - mɩ se : Maatasɩɣ tɩŋ pee lɩm ñɔʋ pʋkɔɔ pɩsɩnɩ kɩyakʋ ŋgʋ mɔñɔʋ tɩŋ pee lɩm kɩfam Ɛsɔ kewiyaɣ taa yɔ.
41014026	Pɛtɛm hondu teu lɛ, powolo nɛ pakpa Oliiviye pʋʋ yɔɔ.
41014027	Yesu heyi-wɛ se : Ɖoo anɛ a-taa, iseɣ mɩtɩŋa payɩ nɛ iyebi-m. Toovenim mbʋ pʋyɔɔ yɔ, pama tɔm se : Mankaɣ ninɖiyuu mabʋ sɩm yɔɔ sɩm yɔɔ nɛ heŋ mɩzɩ ɖama.
41014028	Ɛlɛ, mefeŋni sɩɖaa taa lɛ, mɛnɖɛɣ-mɩ nɔɔ nɛ mowolo Galilee egeetiye taa.
41014029	Ɛlɛ, Pɩyɛ heyi-i se : Paa lɛlaa eseɣ patɩŋa se peyebi-ŋ yɔ, ma maalakɩ mbʋ.
41014030	Yesu cosi-i se : Meheyiɣ-ŋ toovenim se sɔnɔ ɖoo taa pʋcɔ nɛ kalɩmaʋ koo tɔm nabʋlɛ lɛ, ŋkpɛzɩɣ tɔm nabudozo se ŋtasɩm-m.
41014031	Ɛlɛ, Pɩyɛ ñɩŋɩ nɛ ɛtɔ se : Paa sɩm pʋwɛɛ se ma nɛ-ŋ ɖɩsɩ yɔ, maakpɛzɩɣ se mantasɩm-ŋ. Pa-tɩŋa pɔyɔɔdɩ tɔm kʋɖʋmtʋ ndʋ.
41014032	Pʋwayɩ lɛ, patalɩ ɖenɖe payaɣ se Jesemaanɩ yɔ. Peeye Yesu heyi ɛ-tɔmkpɛlɩkɩyaa se : Ɩcaɣ cɩnɛ nɛ mowolo peeye yɔ nɛ mantɩmɩnɩ Ɛsɔ nɛ mɔnkɔɔ.
41014033	Ɛyaa Pɩyɛ nɛ Yakubu nɛ Yohanɛɛsɩ nɛ ɛ nɛ-wɛ pɛɖɛʋ. Pɛɖɛɣaɣ lɛ, ɛ-yɔɔ kpɛyɩ nɛ ɛ-laŋɩyɛ lɩɩ.
41014034	Ɛlɛ eheyi-wɛ se : Men-ciyam nɩɣzɩɣ sɩm yɔɔ sɩm yɔɔ. Ɩwɛɛ cɩnɛ nɛ ɩcaɣnɩ mɩ-ɛza.
41014035	Eposini-wɛ pasɩ lɛ, ɛtɔlɩ tataa. Peeye ɛtɩmaa se pɩsaŋ yɔ, alɩwaatʋ ndʋ tiposini-i.
41014036	Ɛlɛ, ɛtɔ se : Caa Paaba, manawa se ŋpɩzɩɣ ŋla pɩ-tɩŋa. Posini-m kʋn̄ɔŋ kɔpʋ kʋnɛ. Ɛlɛ, la mbʋ n̄e-liu wɛɛ yɔ, pɩtaakɛ mbʋ me-liu wɛɛ yɔ.
41014037	Ɛpɩsaa lɛ, ɛmaɣnɩ-wɛ pɔɖɔŋ ɖou. Peeye ɛpɔzɩ Pɩyɛ se : Siimɔɔ ŋwɛɛ ŋɖou? Ɩtapɩzɩ se ɩcaɣnɩ mɩ-ɛza ñɩɣyʋʋ kʋɖʋmʋʋ na ?
41014038	Ɩcaɣnɩ mɩ-ɛza nɛ ɩsɛɛ Ɛsɔ nɛ ɩtaasʋʋ takɩm taa. Ɛyʋ kalɩzaɣ liu wɛɛ se kala mbʋ pʋwɛ ɖeu yɔ ɛlɛ, tomnaɣ wɛ ɛjandʋ taa.
41014039	Ɛtasɩ ɛ-tɩ tuzuu nɛ ɛtasɩ adɩma kʋɖʋmɛɛ ana labʋ.
41014040	Ɛɖaɣnɩ ɛ-tɔmkpɛlɩkɩyaa cɔlɔ pɩsʋʋ lɛ, ɛmaɣnɩ-wɛ peɖiɣni ɖou ɖɔɖɔ mbʋ pʋyɔɔ yɔ, ɖom kɔhɔkɩ pɛ-ɛsɩndaa siŋŋ. Pataatɩlɩ se pocosi-i se we.
41014041	Ɛpɩsɩ tozo ɖeɖe lɛ, eheyi-wɛ se : Iɖoo lɛɛlɛɛyɔ nɛ ɩhɛzɩ. Pɩmaɣaɣ mbʋ. Alɩwaatʋ talaa. Pakpaɣ Ɛyʋ Pɩyalʋ nɛ paɖʋzɩ-ɩ kɩwɛɛkɩm laɖaa nesi taa.
41014042	Ɩkʋyɩ nɛ ɖɩɖɛɛ. Ɩcɔna, weyi ɛkpaɣ-m se ɛɖʋzɩ pe-nesi taa yɔ, ɛkɔŋ naɣ yɔ.
41014043	Yesu yɔɔdaɣ mbʋ lɛ, ɛ-tɔmkpɛlɩkɩyaa hiu nɛ naalɛ taa lɛlʋ weyi payaɣ se Yudaasɩ yɔ nɛ ɛyaa samaɣ nakɛyɛ patɩtalɩ. Samaɣ kɔɖɔkɩ abalɩsɛsɩ nɛ pɔla. Ɛsɔ layaa sɔsaa nɛ paɣ tʋ mayaa nɛ Yuda ñɩma sɔsaa petiyini-wɛ.
41014044	Weyi ɛɖʋzaɣ-ɩ pe-nesi taa yɔ ɛɛtɛm-wɛ heyuu ɛzɩma mbʋ ɛlakɩ nɛ pasɩm-ɩ yɔ. Ɛtɔm se : Ɛyʋ weyi mɛnsɛɣ nɛ mamʋzɩ ɛ-laɣzaɣ yɔɔ yɔ, ɛnʋ lɛ. Ɩkpa-ɩ ɩɖɔkɩ-ɩ ɖeʋ nɛ ɩɖɛnɩ-ɩ.
41014045	Yudaasɩ tɩtalaa lɛ, ɛñɔtɩnɩ Yesu nɛ ɛtɔ se : Raabii ! Raabii! ɛlɛ ɛmʋzɩ ɛ-laɣzaɣ yɔɔ.
41014046	Peeye lɛlaa sesi nesi nɛ pakpa Yesu.
41014047	Mba paawɛ peeye yɔ, pa-taa lɛlʋ kpɛɛ abalɩsɩɣa nɛ ɛsɛtɩ Ɛsɔ layaa ñʋʋ tʋ yom nɩŋgbaaŋ.
41014048	Peeye Yesu pɔzɩ-wɛ se : Ɛzɩ mɛnkɛ mɩlʋ sɔsɔ nɛ ɩkɔŋ ma-wayɩ nɛ abalɩsɛsɩ nɛ pɔla se ɩkpa-m ?
41014049	Ma nɛ mɩ ɖɩɩwɛ Ɛsɔ ɖɩɣa taa kɩyakɩŋ tɩŋa nɛ mawɩlɩɣ tɔm ɛlɛ, ɩtakpa-m. Pɩlabɩ mbʋ se tɔm ndʋ paamawa yɔ tɩla.
41014050	Peeye ɛ-tɔmkpɛlɩkɩyaa tɩŋa yebi-i nɛ pese nɛ pɛɖɛɛ.
41014051	Evebu nɔɔyʋ tɩŋaɣ Yesu wayɩ. Pɩsaʋ ɖeke ehu ɛ-yɔɔ. Evebiya lɛlaa na-ɩ lɛ, pakpa-ɩ.
41014052	Peeye eyebini-wɛ ɛ-pɩsaʋ nɛ ese nɛ ɛɖɛɛ ŋtaakpeɖe.
41014053	Powoni Yesu Ɛsɔ layaa ñʋʋ tʋ tɛ, ɖenɖe Ɛsɔ layaa sɔsaa tɩŋa nɛ Yuda ñɩma sɔsaa nɛ paɣtʋ mayaa pekpeɣlaa yɔ.
41014054	Pɩyɛ tɩŋaɣ ɛ-wayɩ poliŋ taa nɛ ɛkɔɔ nɛ ɛtalɩ Ɛsɔ layaa ñʋʋ tʋ taɣ yɔɔ nɛ ɛcaɣ ɛ-tʋmlaɖaa cɔlɔ nɛ ehoyuu miŋ.
41014055	Ɛsɔ layaa sɔsaa nɛ Yuda ñɩma tɔm hʋyaa sɔsaa pañɩnaɣ ɛyaa se palɩzɩ aseɣɖe Yesu yɔɔ nɛ pɩsa nɛ pakʋ-ɩ ɛlɛ, patana nɔɔyʋ.
41014056	Ɛyaa sakɩyɛ woba nɛ pɛcɛtɩnɩ Yesu taa ɛlɛ, pɔ-tɔm tɛkɛ kʋɖʋmtʋ.
41014057	Peeye ɛyaa nabɛyɛ kʋyaa nɛ pɛcɛtɩnɩ ɛ-taa tɔm nɛ pɔtɔŋ se :
41014058	Ɛyɔɔdaa nɛ ɖɩnɩɩ se : Mɔyɔkʋʋ Ɛsɔ ɖɩɣa kanɛ, ŋga ɛyaa manɩ pe-nesi yɔ nɛ kɩyakɩŋ naadozo taa mama kɩfalaɣ, ɛlɛ maamaɣ-kɛ nɛ ɛyaa nesi.
41014059	Ɛlɛ, pa-aseɣɖe tɩkpɛndɩ ɖɔɖɔ.
41014060	Peeye Ɛsɔ layaa ñʋʋ tʋ kʋyaa nɛ ɛsɩŋ pɛ-hɛkʋ taa nɛ ɛpɔzʋʋ Yesu se : Ŋŋcosuu natʋyʋ yaa we ? Aseɣɖe nɖɩ ɛyaa panɛ palɩzɩɣ ñɔ-yɔɔ mbʋ ?
41014061	Ɛlɛ, Yesu su tamɩyɛ nɛ etocosi natʋyʋ. Ɛsɔ layaa ñʋʋtʋ tasɩ-ɩ pɔzʋʋ se : Nãa lɛ Meesiya, Ɛsɔ weyi ɖɩsaŋ yɔ, ɛ-Pɩyalʋ yaa we?
41014062	Peeye Yesu cosi-i se : Ɛɛɛ Ma. Ɩkaɣ Ɛyʋ Pɩyalʋ naʋ ɛcaɣ Ɛsɔ ɖoŋ nɩwaŋ yɔɔ. Ɩkaɣ-ɩ naʋ ɖɔɖɔ ɛkɔŋ ɛsɔdaa ɛsɔmɩndʋ taa.
41014063	Peeye Ɛsɔ layaa ñʋʋtʋ cɩyɩ ɛ-yɔɔ wondu nɛ ɛtɔ se : Ɛbɛ yɔɔ ɖɩtasɩɣ aseɣɖe tɩnaa ñɩnʋʋ ɖɔɖɔ yɔ ?
41014064	Mɩ maɣmaɣ ɩnɩ ɛzɩma mbʋ ɛtʋ Ɛsɔ yɔ. Ɩmaɣzʋʋ se we ? Pa-tɩŋa pakʋ Yesu tɔm se pʋwɛɛ se ɛsɩ.
41014065	Pa-taa nabɛyɛ pazɩ ɛ-yɔɔ ndaatʋ tɔʋ. Pohuuzi ɛ-ɛza yɔɔ nɛ pamakɩ-ɩ ŋguluma nɛ pɔtɔŋ se : Kpeɣ nɛ ɖɩna weyi ɛmabɩ-ŋ yɔ. Ɛlɛ sɔɔjanaa ñɛcɛbɩ-ɩ katanzɩ.
41014066	Pɩyɛ kɛwɛ taɣ yɔɔ lɛ, Ɛsɔ layaa ñʋʋ tʋ tʋmlaɖʋ halɩñɩnʋ nɔɔyʋ wolo peeye.
41014067	Ɛna Pɩyɛ eɖiɣni miŋ hoyuu lɛ, ɛcɔnɩ-ɩ nɛ ɛtɔ se : Naã ɖɔɖɔ ŋŋwɛ Yesu Nazarɛtɩ tʋ cɔlɔ.
41014068	Ɛlɛ, Pɩyɛ kpɛzɩ nɛ ɛtɔŋ se : Maasɩŋ yaa maatɩɩnɩɣ tɔm ndʋ ŋyɔɔdʋʋ yɔ, tɩ-tɔbʋʋ. Ɛyɔɔdɩ mbʋ lɛ, ɛlɩɩ nɔnɔɔ taa nɛ kalɩmaʋ nakʋyʋ koo.
41014069	Tʋmlaɖʋ halɩñɩnʋ ɛnʋ ɛtasɩ-ɩ naʋ lɛ, ɛpazɩ mba paawɛ peeye yɔ heyuu se : Abalʋ ɛnɛ yɔ ɛkɛ pa-taa lɛlʋ.
41014070	Pɩyɛ tasɩ kpɛzʋʋ. Pʋwayɩ mba paawɛ peeye yɔ, peheyi Pɩyɛ ɖɔɖɔ se : Toovenim taa ŋkɛ pa-taa lɛlʋ mbʋ pʋyɔɔ yɔ ŋlɩnɩ Galilee egeetiye taa. Ŋyɔɔdʋʋ ɛzɩ pɔyɔɔdʋʋ yɔ.
41014071	Ɛlɛ, ɛpazɩ tɔm se ye ɛcɛtɩɣ yɔ, Ɛsɔ ɛkʋ ɛ-tɔm. Eɖuuna nɛ ɛtɔ se : Mantɩsɩ abalʋ weyi ɩyɔɔdʋʋ ɛ-tɔm yɔ.
41014072	Ɛtɩyɔɔdɩ mbʋ lɛ, kalɩmaʋ tasɩ kou nabʋlɛ ɖeɖe. Ɛlɛ Pɩyɛ tɔzɩ tɔm ndʋ Yesu keheyi-i yɔ, tɩ-yɔɔ. Ndʋ le se : Pʋcɔ nɛ kalɩmaʋ koo tɔm nabʋlɛ lɛ, ŋkpɛzʋʋ tɔm nabudozo se ŋtasɩm-m. Pɩyɛ maɣzɩ tɩ-yɔɔ lɛ, ɛpazɩ wiluu.
41015001	Kifem tanaŋ tɛɛ cu lɛ, Ɛsɔ layaa sɔsaa nɛ Yuda ñɩma sɔsaa nɛ paɣtʋ mayaa nɛ tɔm hʋyaa sɔsaa tɩŋa pekpeɣli ɖama se pala lɩmaɣza. Pɛtɛma lɛ, pɔhɔkɩ Yesu nɛ powoni-i paɖʋzɩ Pilaatɩ nesi tɛɛ.
41015002	Peeye Pilaatɩ pɔzɩ-ɩ se : Nãa lɛ Yuda ñɩma wiyaʋ yaa we ? Yesu cosi-i se : N̄ɔyɔɔdɩnɩ mbʋ.
41015003	Ɛsɔ layaa sɔsaa kʋyɩ ɛ-yɔɔ se ɛyʋsɩ tɔm sakɩyɛ ɛlɛ, etocosi natʋyʋ.
41015004	Peeye Pilaatɩ tasɩ-ɩ pɔzʋʋ se : Ŋŋcosuu natʋyʋ yaa we? Nɩɩ ɛzɩma mbʋ pakʋyʋʋ ñɔ-yɔɔ siŋŋ yɔ!
41015005	Ɛlɛ Yesu tatasɩ natʋyʋ cosuu. Peeye pɩɖɩɣzɩ Pilaatɩ.
41015006	Paa Ɛsɔ tiyiyu ɖɛʋ kazandʋ ndʋ tɩ-yɔɔ lɛ, Pilaatɩ lɩzɩɣ salaka tɩnaa taa kʋɖʋm weyi ɛyaa samaɣ sɔɔlaa se palɩzɩ yɔ.
41015007	Salaka tʋ nɔɔyʋ kɛwɛɛ nɛ payaɣ-ɩ se Barabaasɩ. Paaɖɩɣ ɛ nɛ ɛyaa lɛlaa salaka alɩwaatʋ ndʋ paalaba nɛ putuli tɛtʋ taa nɛ pakʋ ɛyʋ nɔɔyʋ yɔ.
41015008	Peeye ɛyaa samaɣ makaɣ kubusi nɛ pɔpɔzʋʋ Pilaatɩ se ɛla ɛzɩ ɛtɩɩlakʋʋ yɔ.
41015009	Ɛlɛ, Pilaatɩ pɔzɩ-wɛ se : Ɩcaɣ se meyele-mɩ Yuda ñɩma wiyaʋ yaa we?
41015010	Ɛpɔzɩ-wɛ mbʋ mbʋ pʋyɔɔ yɔ, ɛnawa se ɛzɩsɛmɩyɛ Ɛsɔ layaa sɔsaa laba nɛ pakpa Yesu nɛ paɖʋzɩ-ɩ e-nesi taa.
41015011	Ɛlɛ, Ɛsɔ layaa sɔsaa mba peseɣti ɛyaa samaɣ se pɔtɔ se ɛzɩ Pilaatɩ keyele Yesu lɛ, ɛlɩzɩ Barabaasɩ salaka taa.
41015012	Peeye Pilaatɩ tasɩ-wɛ pɔzʋʋ se : Ye mbʋ, ɛbɛ ɩcaɣ se mala ɛyʋ weyi ɩyaɣ se Yuda ñɩma wiyaʋ yɔ?
41015013	Ɛlɛ patasɩ kubusi mabʋ nɛ pɔtɔŋ se : Kam-ɩ kaamaŋkaɣ yɔɔ.
41015014	Peeye Pilaatɩ pɔzɩ-wɛ se : Ɛlɛ, kɩwɛɛkɩm mbʋ kpem ɛlaba ? Ɛlɛ pɛtɛzɩ kubusi mabʋ ɖoŋ se : Kam-ɩ kaamaŋkaɣ yɔɔ.
41015015	Pilaatɩ ñɩnaɣ se ɛla mbʋ pɩkɛdɩnɩ ɛyaa samaɣ yɔ. Pʋ-yɔɔ ɛlɩzɩ Barabaasɩ salaka taa nɛ eyele polu Yesu agbazɛɛ nɛ ɛkpaɣ-ɩ ɛcɛlɩ-wɛ se powolo nɛ pakam-ɩ kaamaŋkaɣ yɔɔ.
41015016	Pʋwayɩ lɛ, sɔɔjanaa yaa ɖama patɩŋa nɛ pakpaɣ-ɩ powoni-i n̄ʋʋ tʋ ɖɩɣa taa tɔm hʋʋ kʋjɔŋ tɛɛ.
41015017	Peeye posu-i awiitoko kɩsɛɛmʋʋ nakʋyʋ waaa nɛ papam-ɩ awiihulaɣ ŋga palʋ-kɛ nɛ sɔɔ yɔ.
41015018	Papazɩ-ɩ sɛʋ nɛ pɔtɔŋ se : Sɛɛ ɖeu Yuda ñɩma Wiyaʋ.
41015019	Pamakaɣ ɛ-ñʋʋ taa loku nɛ pɔtɔʋ ɛ-yɔɔ ndaatʋ. Poluŋaɣ pa-nʋŋbɔla yɔɔ ɛ-tɛɛ nɛ paɖʋʋ-ɩ hɩɖɛ.
41015020	Pɛtɛm-ɩ tɛtɛ pɛŋʋʋ lɛ, pɔhɔzɩ ɛ-yɔɔ awii toko kɩsɛɛmʋʋ ŋgʋ paasu-i yɔ nɛ posuu-i ɛ-maɣmaɣ e-wondu nɛ palɩnɩ-ɩ awayɩ se powoni-i nɛ pakam-ɩ kaamaŋkaɣ yɔɔ.
41015021	Palɩ nʋmɔʋ taa lɛ, pakatɩ Alɛksandrɩ nɛ Ruufuusi pa-caa Siimɔɔ weyi ɛkɛ Siirɛɛnɩ tɛtʋ taa tʋ yɔ, ɛlɩnɩ tɛyɛ nɛ epkeŋ. Sɔɔjanaa kpa-ɩ nɛ ɖoŋ se ɛhɔɔlɩ Yesu Kaamaŋkaɣ.
41015022	Powoni-i ɖenɖe payaɣ se Goligota yɔ, pɩ-tɔbʋʋ se ñʋmbɔɔyaɣ lone.
41015023	Patanɩ Yesu lɛ, pɛcɛlɩ-ɩ sʋlʋm mbʋ pesidi pɩ-taa kɔyɛ nɖɩ payaɣ se miiri yɔ se ɛñɔɔ ɛlɛ, ekisi.
41015024	Peeye pakam-ɩ kaamaŋkaɣ yɔɔ. Pɛtɛma lɛ, patayɩ ɖama e-wondu. Paɖʋ miika se pana wonuu ŋgʋ paa weyi ɛkpakɩɣ yɔ.
41015025	Pakaŋaɣ-ɩ lɛ, pɩmabɩ ɛzɩ tanaŋ tɛɛ ñɩɣtʋ nakʋ yɔ.
41015026	Paama mbʋ pɩlaba nɛ pakʋ-ɩ yɔ. Pamawa se : Yuda ñɩma Wiyaʋ.
41015027	Paakam ɖɔɖɔ mɩlaa sɔsaa nabɛyɛ naalɛ ɛ-cɔlɔ, lɛlʋ ɛ-nɩwaŋ yɔɔ nɛ lɛlʋ ɛ-nɩmɩyɛ yɔɔ.
41015028	Pakam-ɩ pɛ-hɛkʋ taa mbʋ se tɔm ndʋ Ɛsɔtɔm kɔyɔɔdaa yɔ, tɩna tɩ-ñʋʋ. Ndʋ lɛ se : Paɖʋ-ɩ mba paañaŋ paɣtʋ yɔ, pɛ-hɛkʋ taa.
41015029	Nʋmɔɖɔnaa mba patɩŋaɣ nɩ peeye yɔ pekpiɣyaɣ ñʋŋ nɛ patʋʋ-ɩ nɛ pɔtɔŋ se : Heyi, ña weyi ŋyɔkʋʋ Ɛsɔ ɖɩɣa nɛ ŋma-kɛ kɩyakɩŋ naadozo taa yɔ,
41015030	ya ña-maɣmaɣ ña-ñʋʋ nɛ ŋtibini kaamaŋkaɣ yɔɔ.
41015031	Mbʋ ɖɔɖɔ Ɛsɔ layaa sɔsaa nɛ paɣtʋ mayaa pɛpɛŋaɣ-ɩ tɛtɛ. Pɔyɔɔdaɣnɩ ɖama se : Ɛyabɩ lɛlaa ñʋŋ ɛlɛ, ɛɛpɩzɩɣ se ɛya ɛ-maɣmaɣ ɛ-ñʋʋ.
41015032	Meesiya weyi ɛkɛ Izrɛɛlɩ ñɩma wiyaʋ yɔ, etibini kaamaŋkaɣ yɔɔ nɛ ɖɩna nɛ ɖitisi ɛ-yɔɔ. Mba paakam ɛ-cɔlɔ yɔ, patʋɣaɣ-ɩ ɖɔɖɔ.
41015033	Puwiye nɖɩ wɩsɩ siɣa lɛ, cɩkpɛndʋʋ yu ɛjaɖɛ tɩŋa yɔɔ kpemm nɛ pʋkɔɔ pɩsɩnɩ wɩsɩ wɛlʋʋ ñɩɣtʋ naadozo.
41015034	Pɩmabɩ wɩsɩ wɛlʋʋ ñɩɣtʋ naadozo lɛ, Yesu ma kubuka nɛ ɛtɔ se : Eloyi, Eloyi, lama sapaktanɩɩ? Pɩ-tɔbʋʋ se : Mɛ-Ɛsɔ, mɛ-Ɛsɔ, pɩlabɩ ɛzɩma nɛ ŋlɔm ?
41015035	Mba paawɛ peeye yɔ, pa-taa lɛlaa nɩ mbʋ lɛ, pɔtɔŋ se : Ɩnɩɩ ɛyaɣʋ Eli.
41015036	Pa-taa lɛlʋ se nɛ ewolo ɛkpaɣ kʋca nɛ elii sʋlʋm kɩñɩŋɩm taa nɛ ɛtʋʋ-kʋ loku ɖaʋ yɔɔ nɛ ɛcɛlɩ Yesu se ɛmʋzɩ nɛ ɛtɔŋ se : Iyele-i nɛ ɖɩna se Eli kɔŋ nɛ etisi-i yaa we.
41015037	Peeye Yesu mabɩ kubuka ɖoŋ nɛ ɛhɛɛ.
41015038	Pɩsaʋ sɔsɔʋ ŋgʋ paakaɣ Ɛsɔ ɖɩɣa taa yɔ, kɩkpaɣnɩ ñʋʋ taa faɣʋ nɛ kitii kɩkaɖɩnɩ pɩ-tɛɛ hɔɔlɩŋ naalɛ.
41015039	Room sɔɔjanaa mɩnʋʋ yɔɔ cɔnɩyʋ weyi ɛɛsɩŋ Yesu ɛsɩndaa yɔ, ɛna Yesu mabɩ kubuka nɛ ɛhɛɛ mbʋ lɛ, ɛtɔ se : Toovenim, ɛyʋ ɛnɛ ɛkɛ Ɛsɔ Pɩyalʋ.
41015040	Halaa nabɛyɛ kasɩŋ poliŋ nɛ pɔcɔŋna. Pa-taa lɛlaa yɔ : Maarɩɩ Magdala tʋ nɛ Maarɩɩ weyi ɛkɛ Yakubu cikpelu nɛ Yose po-ɖoo yɔ, nɛ Salome.
41015041	Halaa mba, paatɩŋ Yesu wayɩ alɩwaatʋ ndʋ ɛɛwɛ Galilee egeetiye taa yɔ nɛ pasɩŋnɩ-ɩ. Halaa lɛlaa sakɩyɛ katɩŋɩ-ɩ ɖɔɖɔ nɛ pakpa Yeruusalɛm.
41015042	Pɩɩkɛ kɩyakʋ ŋgʋ pɔñɔɔzʋʋ pɩ-tɩŋa pʋcɔ nɛ pifeŋ kɩyakʋ kɩhɛzʋʋ yɔ, kɩ-ɖanaɣ yɔɔ.
41015043	Ariimatee tʋ weyi payaɣ se Yozɛɛfʋ yɔ, ɛkɔɔ nɛ ɛkaɖɩ ewolo Pilaatɩ cɔlɔ nɛ ɛpɔzɩ-ɩ Yesu tomnaɣ. Yozɛɛfʋ ɛnʋ, ɛɛkɛ Yuda ñɩma tɔm hʋyaa taa lɛlʋ weyi ɛyaa ñaŋaɣ yɔ. Ɛɛɖaŋ ɖɔɖɔ Ɛsɔ kewiyaɣ.
41015044	Peeye, pɩɖɩɣzɩ Pilaatɩ se Yesu tɛm sɩbʋ. Ɛlɛ, ɛyaa sɔɔja sɔsɔ weyi ɛcɔŋnɩ sɔɔjanaa mɩnʋʋ yɔɔ yɔ nɛ ɛpɔzɩ-ɩ se ɛna se Yesu sɩbʋ yɔ, pɩleɖaa yaa we.
41015045	Sɔɔja ɛnʋ ecosi-i lɛ, Pilaatɩ ha Yozɛɛfʋ nʋmɔʋ se ewolo nɛ etisi Yesu tomnaɣ kaamaŋkaɣ yɔɔ.
41015046	Yozɛɛfʋ yabɩ pɩsaʋ kɩbaŋʋ nakʋyʋ. Etisi Yesu lɛ, ɛhɔkɩ-ɩ kɩ-taa nɛ ewoni-i nɛ ɛhɛzɩ pɩlaʋ ŋgʋ pɛcɛsɩ ɛwaɣ taa yɔ kɩ-taa. Ɛlɛ, epilinzi pɩyɛ sɔsɔɖɛ naɖɩyɛ nɛ ɛɖɩɣ kʋ-nɔɔ.
41015047	Maarɩɩ Magdala tʋ nɛ Yose ɖoo Maarɩɩ paawɛɛ nɛ pɔcɔŋna ɖenɖe ɛhɛzaɣ-ɩ yɔ.
41016001	Kɩyakʋ kɩhɛzʋʋ ɖɛwa lɛ, Maarɩɩ Magdala tʋ nɛ Yakubu ɖoo Maarɩɩ, nɛ Salome powolo paya sɔzɩŋ nʋm se powoni pataa Yesu tomnaɣ.
41016002	Kpɩtaʋ kɔɔnɔɔ kɩyakʋ wiye, palɩ tanaŋ tɛɛ cʋ ɛzɩ wɩsɩ hɔʋ yɔ nɛ powolo pɩlaŋ yɔɔ.
41016003	Pɛɖɛɣaɣ lɛ, pɔpɔzʋʋ ɖama se : Apilinziɣ -ɖʋ pɩyɛ nɖɩ ɖɩwɛ pɩlaʋ nɔɔ yɔ?
41016004	Pakʋsɩ pɛ-ɛza nɛ pɔcɔna lɛ, pana se nɔɔyʋ tɛm pɩyɛ sɔsɔɖɛ nɖɩ pilinzuu.
41016005	Pasʋ pɩlaʋ taa lɛ, pana evebu nɔɔyʋ pa-nɩwaŋ yɔɔ esu toko kʋhʋlʋmʋʋ waaa nɛ ɛcaɣ. Pana-ɩ mbʋ lɛ, sɔɔndʋ kpa-wɛ siŋŋ.
41016006	Peeye eheyi-wɛ se : Sɔɔndʋ ɛtaakpa-mɩ. Yesu Nazarɛɛtɩ tʋ weyi pakam-ɩ kaamaŋkaɣ yɔɔ yɔ, ɛnʋ ɩñɩnɩɣ. Efema, ɛfɛyɩ. Ɩna ɖenɖe paahɛzɩ-ɩ yɔ.
41016007	Ɛlɛ, iwolo nɛ iheyi Pɩyɛ nɛ ɛ-tɔmkpɛlɩkɩyaa lɛlaa se ɛɖɛɣ-mɩ nɔɔ nɛ ewolo Galilee egeetiye taa. Peeye ɩnaɣ -ɩ ɛzɩ eeheyuu-mɩ yɔ.
41016008	Peeye halaa mba pakpaɣ seya nɛ palɩɩ pɩlaʋ taa. Pɩɩɖɩɣzɩ-wɛ pɩŋŋ nɛ peseluu. Pataayɔɔdʋʋnɩ nɔɔyʋ mbʋ pʋyɔɔ yɔ sɔɔndʋ kakpa-wɛ pɩŋŋ.
41016009	Yesu fem kpɩtaʋ kɔɔnɔɔ kɩyakʋ wiye tanaŋ tɛɛ cu. Ɛcalɩ ɛ-tɩ lɩzʋʋ nɛ ɛwɩlɩ Maarɩɩ Magdala tʋ weyi ɛɛwɛnɩ aleewaa lʋbɛ nɛ Yesu ɖɔɔnɩ-wɛ yɔ.
41016010	Maarɩɩ ɖɛɛ nɛ ewolo eheyi tɔm ndʋ mba pa nɛ Yesu paawɛɛ yɔ. Paawɛ kʋñɔŋ taa nɛ pewiluu.
41016011	Panɩwa se Yesu nɛ ɛ-ɛza nɛ Maarɩɩ na-ɩ lɛ, petetisini-i tɔm ndʋ.
41016012	Pʋwayɩ Yesu lɩzɩ ɛ-tɩ nɛ ɛwɩlɩ ɛ-tɔmkpɛlɩkɩyaa naalɛ wɛtʋ kɩfatʋ taa alɩwaatʋ ndʋ petikaɣ tɛyɛ yɔ.
41016013	Paba ɖɔɖɔ pɩsɩ nɛ pɛkɛdɩ-tʋ lɛlaa ɛlɛ, petetisini-wɛ tʋ ɖɔɖɔ.
41016014	Pʋwayɩ lɛ, Yesu lɩzɩ ɛ-tɩ nɛ ɛwɩlɩ ɛ-tɔmkpɛlɩkɩyaa hiu nɛ kʋɖʋm alɩwaatʋ ndʋ pacaɣaa nɛ pɔtɔkɩ tɔɔnaɣ yɔ. Ɛkalɩ-wɛ pa-kaatisitu nɛ pa-laŋkpɩzɩyɛ pɔ-yɔɔ mbʋ pʋyɔɔ yɔ, petetisi ɛyaa mba pana efemni sɩɖaa taa nɛ peheyi-wɛ yɔ, pɔ-tɔm.
41016015	Eheyi-wɛ se : Ɩcɔɔ kedeŋa kpeekpe yɔɔ nɛ isuzi ɛyaa mba pa-tɩŋa payɩ Ɛsɔ laba yɔ Tɔm Kɩbandʋ.
41016016	Weyi etisuu tɔm ndʋ nɛ eyele nɛ palabɩ-ɩ mɩɩsʋʋ sɔnzɩ yɔ, ɛwɛɣnɩ n̄ʋʋ yabʋ ɛlɛ, weyi eetisuu-tʋ yɔ, pakʋʋ ɛ-tɔm.
41016017	Ɛyaa mba petisuu yɔ, ɩɩnaɣ masɩ nzɩ sɩwɩlɩɣ se petisaa yɔ : Pɔɖɔɔnʋʋ aleewaa ma-hɩɖɛ taa, pɔyɔɔdɩ kʋnʋmɩŋ kɩfaŋ.
41016018	Pekpiki ɖʋmaa mba pɛwɛ sɔtʋ yɔ nɛ pe-nesi. Paa pɔñɔ mbʋ pʋkʋʋ ɛyaa yɔ yɔ, pɩɩlakɩ-wɛ pʋyʋ. Patɩnɩɣ pe-nesi kʋdɔndɩnaa yɔɔ nɛ Ɛsɔ la nɛ pɔ-yɔɔ cɛ.
41016019	Kɩbaɣlʋ tɛm ɛ-tɔmkpɛlɩkɩyaa yɔɔdɩnaʋ mbʋ lɛ, pɩkpaɣ-ɩ nɛ pɩkpazɩ-ɩ ɛsɔdaa nɛ ɛcaɣ Ɛsɔ nɩwaŋ yɔɔ.
41016020	Peeye ɛ-tɔmkpɛlɩkɩyaa ɖɛwa nɛ posuzuu Tɔm Kɩbandʋ ndʋ paa le. Kɩbaɣlʋ kɛwɛ pɔ-cɔlɔ nɛ ɛ nɛ wɛ palakɩ pa-tʋmɩyɛ. Eyekaɣ nɛ palakɩ hama lakasɩ nɛ pɩwɩlɩɣ se tɔm ndʋ posusaɣ yɔ, tɩkɛ toovenim. Pɩla mbʋ.
42001001	Ɛyaa sakɩyɛ n̄aɣ pana nɛ pama mbʋ pɩɩlabɩ ɖɛ-hɛkʋ taa yɔ, pʋ-tɔm takayasɩ taa.
42001002	Ɛyaa mba, pama-tʋ ɛzɩ mba paananɩ pɛ-ɛza ɖooo kiɖe tɛɛ mbʋ pɩlaba yɔ, nɛ pɛkɛ Tɔm tʋmlaɖaa yɔ, pɛkɛdɩɣ-ɖʋ yɔ.
42001003	Sʋsɔ Tewofiilɩ, mamaɣzaa se pʋwɛ ɖeu se mama-ŋ takayaɣ. Mɔnpɔzaa nɛ pɛkɛdɩ-m mbʋ mbʋ pɩɩlabɩ ɖooo kiɖe tɛɛ yɔ camɩyɛ nɛ man̄ɩnɩ se mama-ŋ takayaɣ nɛ mawɩlɩ-ŋ tʋ ɛzɩ tɩɖɔm yɔ.
42001004	Ɖɩnɛ ŋpɩzɩɣ nɛ ŋtɩlɩ se ndʋ pawɩlɩ-ŋ yɔ, tɩkɛ toovenim.
42001005	Alɩwaatʋ ndʋ Eroodi kaakɛ wiyaʋ Galilee egeetiye taa yɔ, Ɛsɔ layʋ nɔɔyʋ kɛwɛɛ nɛ payaɣ-ɩ se Zakarɩ. Ɛkɛwɛ Abiya Ɛsɔ layaa canɖaʋ taa. Ɛ-halʋ Elizaabɛɛtɩ kɛkɛ Aarɔnɩ liɖe taa tʋ.
42001006	Pa-naalɛ paawɛ siɣsiɣ Ɛsɔ ɛsɩndaa. Pɔɖɔŋaɣ Ɛsɔ paɣtʋ nɛ mbʋ Ɛsɔ ɖʋwa yɔ, pɩ-tɩŋa payɩ pʋ-yɔɔ camɩyɛ.
42001007	Pataawɛɛnɩ pɩɣa mbʋ pʋyɔɔ yɔ, Elizaabɛɛtɩ kaakɛ kaalʋlaɣ. Pa-naalɛ paakpadɩyaa.
42001008	Pɩɩtalɩnɩ Zakarɩ nɛ ɛlakɩ ɛ-tʋmɩyɛ ɛzɩ layʋ yɔ Ɛsɔ ɛsɩndaa.
42001009	Ɛzɩ Ɛsɔ layaa tɩɩlakʋʋ yɔ, paɖʋ mɩɩka nɛ palɩzɩ-ɩ se ɛsʋʋ Kɩbaɣlʋ cɩɖɩcɩɖɩ lone taa nɛ ɛhɔ tɩlaaɖɩ.
42001010	Alɩwaatʋ ndʋ pɔhɔkaɣ tɩlaaɖɩ yɔ, samaɣ sʋsɔɔ nakɛyɛ kekpeɣ li awayɩ nɛ katɩmʋʋnɩ Ɛsɔ.
42001011	Peeye Ɛsɔ tiyiyu nɔɔyʋ lɩ Zakarɩ yɔɔ nɛ ɛsɩŋ ɖenɖe pɔhɔkɩ tɩlaaɖɩ yɔ, pɩ-nɩwaŋ yɔɔ.
42001012	Zakarɩ na-ɩ lɛ, ɛn̄a kpekpeyi nɛ sɔɔndʋ kpa-ɩ.
42001013	Ɛlɛ, Ɛsɔ tiyiyu heyi-i se : Zakarɩ taasɔɔndɩ mbʋ pʋyɔɔ yɔ, Ɛsɔ nɩ n̄a-adɩma. N̄a-halʋ Elizaabɛɛtɩ kaɣ-ŋ lʋlʋʋ abalɩbɩɣa nɛ ŋyaa-kɛ se Yohanɛɛsɩ.
42001014	Kakaɣ-ŋ kɛʋ laŋhʋlʋmɩyɛ nɛ amɛya pʋyʋ. Ɛyaa sakɩyɛ taa hʋlʋmʋʋ kɩyakʋ ŋgʋ palʋlʋʋ-kɛ yɔ.
42001015	Kɛkɛɣ ɛyʋ sʋsɔ Kɩbaɣlʋ ɛsɩndaa. Kaakaɣ vɛŋ yaa sʋlʋm ɖoŋ n̄ɩmbʋ n̄ɔʋ. Ɛsɔ lakɩ nɛ Cɩɖɩcɩɖɩ Kalɩzaɣ su ka-taa ɖooo ko-ɖoo lotu taa.
42001016	Kalakɩ nɛ Izrɛɛlɩ piya sakɩyɛ pɩsɩnɩ pa-Kɩbaɣlʋ Ɛsɔ yɔɔ.
42001017	Kɔɖɔŋ Kɩbaɣlʋ ɛsɩndaa nɛ Elii kalɩzaɣ nɛ e-ɖoŋ. Kalakɩ nɛ caanaa laŋa pɩsɩnɩ pe-piya yɔɔ nɛ mba paan̄aŋ yɔ, papɩsɩnɩ lɔŋsɩnɖaa lɔŋ yɔɔ. Mbʋ kɔn̄ɔɔzʋʋ samaɣ nɛ kaɖaŋ Kɩbaɣlʋ.
42001018	Ɛlɛ Zakarɩ pɔzɩ Ɛsɔ tiyiyu se : Ɛbɛ kaɣ-m wɩlʋʋ se pɩkaɣ labʋ? Mankpadɩyaa nɛ ma-halʋ n̄akpadɩyɩ ɖɔɖɔ.
42001019	Ɛsɔ tiyiyu ɛnʋ ecosi-i se : Ma lɛ Gabriyɛɛlɩ. Masɩŋɩɣna Ɛsɔ ɛsɩndaa. Ɛnʋ tiyini-m se mɔyɔɔdɩnɩ-ŋ ne meheyi-ŋ Tɔm Kɩbandʋ tʋnɛ.
42001020	Cɔnɩ ŋna, ŋpɩsɩɣ kaayɔɔdaɣ. Ŋŋtasɩɣ pɩzʋʋ nɛ ŋyɔɔdɩ pʋkɔɔ pɩsɩnɩ kɩyakʋ ŋgʋ pʋnɛ pɩlakɩ yɔ. Pʋwɛ mbʋ mbʋ pʋyɔɔ yɔ, ŋtetisi ndʋ meheyi-ŋ yɔ, tɩ-yɔɔ. Pʋcɔ tʋtʋ n̄akaɣ labʋ tɩ-alɩwaatʋ yɔɔ.
42001021	Ɛyaa samaɣ kɛwɛ awayɩ nɛ paɖaŋ Zakarɩ. Pɩlakaɣ-wɛ piti se ɛkɛwɛ cɩɖɩcɩɖɩ lone nɖɩ ɖɩ-taa nɛ pileɖi.
42001022	Ɛlɩnɩ peeye lɛ, ɛtaapɩzɩɣ se ɛyɔɔdɩnɩ-wɛ. Ɖɩnɛ panawa se ɛna natʋ natʋyʋ cɩɖɩcɩɖɩ lone nɖɩ ɖɩ-taa. Nesi ɛwɩlaɣ yem, ɛtaapɩzɩɣ se ɛyɔɔdɩ.
42001023	Ɛtɛm ɛ-kɩyakɩŋ weyi pɩɩwɛɛ se ɛla tʋmɩyɛ yɔ lɛ, ɛpɩsɩ nɛ ekpe ɛ-tɛ.
42001024	Pʋwayɩ fenaɣ ɖɛɛ ɛ-halʋ Elizaabɛɛtɩ yɔɔ. Elizaabɛɛtɩ na mbʋ lɛ, ɛmɛlɩ fenasɩ kagbaanzɩ.
42001025	Ɛtɔm se : Ɩcɔnɩ nɛ ɩna mbʋ Kɩbaɣlʋ labɩ-m yɔ. Ɛcɔnɩ-m nɛ ɛkʋsɩ mɛn-fɛyɛ ɛyaa ɛsɩndaa.
42001026	Fenasɩ loɖo wayɩ Ɛsɔ tiyi e-tiyiyu Gabriyɛɛlɩ tɛtʋ natʋyʋ taa Galilee egeetiye taa. Payaɣ-tʋ se Nazarɛɛtɩ.
42001027	Ɛsɔ tiyi-i pɩɣa peleɣa ŋga kaasɩŋ abalʋ yɔ, kɔ-cɔlɔ. Payaɣ-kɛ se Maarɩɩ. Paca-kɛ abalʋ nɔɔyʋ Daaviidi cejewiye taa. Abalʋ ɛnʋ lɛ Yosɛɛfʋ.
42001028	Ɛsɔ tiyiyu sʋ Maarɩɩ cɔlɔ nɛ eheyi-i se : N̄a weyi Ɛsɔ labɩ-ŋ lootiye yɔ, n̄a-taa ɛhʋlʋmɩ. Kɩbaɣlʋ wɛ n̄ɔ-cɔlɔ. Ɛwazɩ-ŋ halaa taa.
42001029	Ɛna-ɩ lɛ, ɛ-laŋɩyɛ ma nɛ ndʋ ɛyɔɔdaa yɔ nɛ ɛpɔzʋʋ ɛ-tɩ se sɛtʋ ndʋ tɩ-tɔbʋʋ se we?
42001030	Ɛsɔ tiyiyu heyi-i se : Maarɩɩ, sɔɔndʋ ɛtaakpa-ŋ mbʋ pʋyɔɔ yɔ, Ɛsɔ labɩ-ŋ lootiye.
42001031	Cɔnɩ ŋna, ŋkaɣ hoɣa haɣʋ nɛ ŋlʋlɩ abalɩbɩɣ a nɛ ŋyaa-kɛ se Yesu.
42001032	Kabaɣ lʋʋ nɛ payaa-kɛ se Ɛsɔ Cabiyuu Pɩyalʋ. Kɩbaɣlʋ Ɛsɔ kaɣ-kɛ cɛlʋʋ kɔ-cɔzɔ Daaviidi kewiyaɣ kpelaɣ.
42001033	Kakaɣ tɔɔʋ kewiyaɣ Yakubu ɖɩɣa yɔɔ tam tam. Ke-kewiyaɣ ɛɛkaɣ sɩʋ tɩnaɣ.
42001034	Maarɩɩ pɔzɩ tiyiyu se : Maasɩŋ abalʋ yɔ, ɛzɩma pɩpɩzɩɣ nɛ pɩla mbʋ?
42001035	Ɛsɔ tiyiyu cosi-i nɛ ɛtɔŋ se : Cɩɖɩcɩɖɩ Kalɩzaɣ tiki n̄ɔ-yɔɔ nɛ Cabiyuu ɖoŋ kuzotuu huuzi n̄ɔ-yɔɔ. Pʋyɔɔ yɔɔ, cɩɖɩcɩɖɩ pɩɣa ŋga kalɩɣnɩ n̄a-taa yɔ, pɔkɔŋ-kɛ yaʋ se Ɛsɔ Pɩyalʋ.
42001036	Cɔnɩ ŋna n̄ɛ-ɖɛdʋ Elizabɛɛtɩ ɖɔɖɔ haɣ hoɣa nɛ ɛkaɣ abalɩbɩɣ a lʋlʋʋ ɛ-akpadayɩtʋ taa. Weyi payaɣaɣ-ɩ se kaalʋlaɣ yɔ, ɛhaɣ hoɣa e-fenasɩ loɖo yɔ.
42001037	Nabʋyʋ fɛyɩ se Ɛsɔ ɛɛpɩzɩɣ nɛ ɛlabɩ-pʋ.
42001038	Maarɩɩ tɔ se : Cɔnɩ ŋna, mɛnkɛ Kɩbaɣlʋ tʋmlaɖʋ. Pɩla ɛzɩ ŋheyuu-m yɔ. Peeye Ɛsɔ tiyiyu kʋyɩ ɛ-cɔlɔ nɛ ɛɖɛɛ.
42001039	Maarɩɩ kʋyɩ kɩyakɩŋ ɛnɩ ɛ-taa nɛ ɛɖɔmnɩ seya nɛ ɛkpa pʋŋ taa Yudee egeetiye tɛtʋ natʋyʋ taa.
42001040	Ɛtalaa lɛ, ɛsʋʋ Zakarɩ ɖɩɣa taa nɛ ɛmaɣnɩ Elizabɛɛtɩ nɛ ɛsɛɛ-ɩ.
42001041	Elizabɛɛtɩ nɩ ɛ-sɛtʋ lɛ, pɩɣa ciidi e-lotu taa nɛ Cɩɖɩcɩɖɩ Kalɩzaɣ suni-i ɖo.
42001042	Ɖɩnɛ ɛmabɩ kubuka nɛ ɛtɔŋ se : Ɛsɔ wazɩ-ŋ halaa taa nɛ ɛwazɩ ɖɔɖɔ n̄o-lotu taa pɩɣa.
42001043	Koboyaɣ ŋga mehiɣ mbʋ se man-Kɩbaɣlʋ ɖoo ɛkɔɔ mɛn-tɛ?
42001044	Cɔnɩ ŋna, mantɩɩnɩ n̄ɛ-sɛtʋ lɛ, man-pɩɣa sʋʋ mɛyʋʋ yɔɔ mo-lotu taa.
42001045	Weyi etisaa yɔ, ehiɣ ɛ-tɩ mbʋ pʋyɔɔ yɔ, mbʋ pɩtɩŋa payɩ Kɩbaɣlʋ heyi-i yɔ, pʋkɔŋ labʋ.
42001046	Ɖɩnɛ Maarɩɩ tɔm se : Men-ciyam n̄ɔkʋʋ Kɩbaɣlʋ.
42001047	Man-kalɩzaɣ taa hʋlʋmɩnɩ Ɛsɔ ma-N̄ʋʋyaɖʋ.
42001048	Etisi ɛ-ɛza nɛ ɛcɔnɩ ɛ-tʋmlaɖʋ weyi ɛtɛkɛ pʋyʋ yɔ. Kpaɣnɩ lɛɛlɛɛyɔ, ɛyaa tɩŋa kpaɖaŋ tɩŋa taa tɔŋ se mehiɣ man-tɩ.
42001049	Mbʋ pʋyɔɔ yɔ, Ɖoŋtɩŋatʋ labɩ-m pʋyʋ sɔsɔ nɛ ɛ-hɩɖɛ wɛ cɩɖɩcɩɖɩ.
42001050	Mba pan̄aŋ-ɩ paa alɩwaatʋ ndʋ tɩ-taa yɔ, ɛnaɣ pa-pʋtɔdɩyɛ.
42001051	Ɛlɩzɩ e-nesi taa ɖoŋ nɛ ɛwɩlɩ. Ɛmɩzɩ ɛyaa mba pa-tɩŋa pakʋndʋʋ pa-taa yɔ.
42001052	Etuzi n̄ʋndɩnaa pe-kewiisi kpelesi yɔɔ nɛ ɛpɛɖɩ nɛ ɛkpazɩ ajama.
42001053	Ɛhaɣzɩ n̄ɔɔsɩ tɩnaa n̄ɩm nɛ ɛɖɔɔnɩ n̄ɩmtɩnaa ŋtaakpasɩ.
42001054	Ɛsɩnɩ ɛ-tʋmlaɖʋ Izrɛɛlɩ nɛ ɛtɔzɩ ɛ-pʋtɔdɩyɛ naʋ yɔɔ.
42001055	Ɛsɩnɩ-ɩ ɛzɩ ɛɛɖʋʋ ɖɔ-cɔzɔnaa yɔ, Abraham nɛ e-cejewiye taa n̄ɩma tamaɣ tam yɔɔ yɔ.
42001056	Maarɩɩ caɣ Elizabɛɛtɩ cɔlɔ ɛzɩ fenasɩ naadozo yɔ lɛ, ɛpɩsɩ nɛ ekpe ɛ-tɛ.
42001057	Elizabɛɛtɩ yɔ, ɛ-kɩyakʋ talaa se ɛlʋlɩ lɛ, ɛlʋlɩ abalɩbɩɣa.
42001058	Ɛ-cɔlɔ n̄ɩma nɛ ɛ-hɔʋ taa n̄ɩma panɩ ɛzɩma mbʋ Ɛsɔ na ɛ-pʋtɔdɩyɛ yɔ lɛ, powolo se pa nɛ-ɩ pɛmɛyɩ amɛya.
42001059	Powobi kɩyakʋ lutozo n̄ɩŋgʋ wiye nɛ pɛpɛlɩ pɩɣa ŋga. Paya-kɛ se Zakarɩ ɛzɩ ka-caa yɔ.
42001060	Ɖɩnɛ ko-ɖoo cosaa nɛ ɛtɔŋ se : Pɩtɛkɛ mbʋ, ɛlɛ ka-hɩɖɛ lɛ Yohanɛɛsɩ.
42001061	Papɩsɩnɩ-ɩ se : Nɔɔyʋ fɛyɩ mi-cejewiye taa nɛ payaɣ-ɩ se Yohanɛɛsɩ.
42001062	Peeye pawɩlɩ nesi ka-caa nɛ pɔpɔzʋʋ-ɩ se hɩɖɛ nɖɩ ɛn̄ɩnɩɣ se ɛyaa-kɛ.
42001063	Zakarɩ pɔzɩ nɛ pɔkɔnɩ-ɩ pɩtaahɛlɛŋa nɛ ɛma kɔ-yɔɔ se : Ka-hɩɖɛ lɛ Yohanɛɛsɩ.
42001064	Peeye Ɛsɔ tikuli Zakarɩ nɔɔ nɛ ɛhɛɖɩ ɛ-ŋsʋlʋmɩyɛ nɛ ɛpazɩ yɔɔdʋʋ nɛ ɛsaŋ Ɛsɔ.
42001065	Sɔɔndʋ kpa ɛyaa mba patɩŋa payɩ paawɛ pɔ-cɔlɔ peeye yɔ. Samaɣ ŋga ka-tɩŋa payɩ kaawɛ Yudee pʋŋ taa yɔ, kɔyɔɔdaɣ tɔm ndʋ.
42001066	Mba patɩŋa payɩ panɩ-tʋ yɔ, pasɩ-tʋ pa-taa. Pɔpɔzaɣ pa-tɩ se : Ɛzɩ pɩɣa ŋga kɔkɔŋ anɩ kɛʋ kpem? Ɛsɔ nesi kɛwɛ kɔ-yɔɔ.
42001067	Cɩɖɩcɩɖɩ Kalɩzaɣ kosu ka-caa Zakarɩ taa ɖo nɛ ɛpazɩ tɔm ɖɛzʋʋ.
42001068	Ɛtɔm se : Pasa Kɩbaɣlʋ, Izrɛɛlɩ Ɛsɔ, Mbʋ pʋyɔɔ yɔ, ewili ɛ-samaɣ nɛ ɛya ka-n̄ʋʋ.
42001069	Ɛlɩzɩ holiyu ɛ-tʋmlaɖʋ Daaviidi ɖɩɣa taa.
42001070	Pɩlabɩ ɛzɩ Ɛsɔ katɩŋɩɣnɩ ɖooo lɔŋ ɛ-cɩɖɩcɩɖɩ tɔm ɖɛzɩyaa nɔsɩ yɔɔ nɛ ɛɖʋ tamaɣ yɔ.
42001071	Ɛɛɖʋ tamaɣ se eholuu-ɖʋ ɖo-koyindinaa nɛ mba pɔtɔsɔɔlɩ-ɖʋ yɔ, pe-nesi tɛɛ.
42001072	Mbʋ ɛwɩlɩɣ ɛ-pʋtɔdɩyɛ naʋ ɖɔ-cɔzɔnaa nɛ ɛtɔzʋʋ ɛ-cɩɖɩcɩɖɩ nɔɔ haʋ yɔɔ.
42001073	Ɛlabɩ tamaɣ ŋga ɛɛɖʋ-kɛ ɖa-caa Abraham nɛ eɖuuna yɔ.
42001074	Ɛɖʋ tamaɣ se eholuu-ɖʋ ɖo-koyindinaa nesi tɛɛ se pɩsa nɛ ɖɩlabɩ-ɩ tʋmɩyɛ kaalɛyɩtʋ.
42001075	Ɖɩlakɩ tʋmɩyɛ ɛ-ɛsɩndaa kɩyakɩŋ tɩŋa cɩɖɩ cɩɖɩ wɛtʋ nɛ tʋʋzʋtʋ pa-taa.
42001076	Piyele n̄ayɔ, pɩɣa cikpelaɣ, pakaɣ-ŋ yaʋ se Cabiyuu tɔm ɖɛzɩyʋ. Ŋkaɣ Kɩbaɣlʋ ɛ-ɛsɩndaa ɖɔm nɛ ŋn̄ɔɔzɩ ɛ-nʋmɔʋ.
42001077	Ŋkaɣ nɔɔ ɖɛʋ se pɩsa nɛ ɛ-samaɣ tɩlɩ se Ɛsɔ yakɩ ka-n̄ʋʋ alɩwaatʋ ndʋ ekpeɣu-kɛ ka-kɩwɛɛkɩm yɔ.
42001078	Ɖɛ - Ɛs ɔ kpeɣu-kɛ ka-kɩwɛɛkɩm ɛ-pʋtɔdɩyɛ naʋ siŋŋ yɔɔ. Mbʋ labɩna nɛ wɩsɩ lɩɣ nɛ sɩcɔŋnɩ-ɖʋ nɛ ɛsɔdaa.
42001079	Eyeki nɛ n̄alɩmɩyɛ n̄andɩ ɛyaa mba pɛwɛ cɩkpɛndʋʋ taa yɔ, nɛ mba pacaɣ sɩm kuzotuu taa yɔ. Eɖiyiɣ ɖa-nɩŋgbanzɩ laŋhɛzɩyɛ nʋmɔʋ taa.
42001080	Pɩɣa paɣlaɣ nɛ kakpaɣ ɖoŋ kalɩzaɣ taa. Kacaɣ lakʋ taa nɛ pʋkɔɔ pɩsɩnɩ kɩyakʋ ŋgʋ kalɩzɩ ka-tɩ nɛ kawɩlɩ Izrɛɛlɩ n̄ɩma yɔ.
42002001	Kɩyakɩŋ ɛnɩ ɛ-taa wiyaʋ sɔsɔ Sezaarɩ Ogusɩtɩ takayaɣ lɩwa se pakalɩ ɛyaa mba pa-tɩŋa payɩ pɛkɛwɛ e-kewiyaɣ taa yɔ.
42002002	Palabɩ kɩkalʋʋ kɔɔnɔɔ n̄ɩŋgʋ ŋgʋ alɩwaatʋ ndʋ Kiriniyuusɩ kɛkɛ Siirii egeetiye n̄ʋʋ tʋ yɔ.
42002003	Pɩɩwɛɛ se paa ɛyʋ weyi ekpe ɛ-tɛ nɛ pakalɩ-ɩ.
42002004	Mbʋ ɖɔɖɔ Yozɛɛfʋ kʋyɩ Nazarɛɛtɩ tɛtʋ taa Galilee egeetiye taa nɛ ewolo Bɛtlɛhɛm tɛtʋ taa Yudee egeetiye taa. Bɛtlɛhɛm tɛtʋ kɛkɛ Daaviidi tɛtʋ nɛ Yozɛɛfʋ n̄ɛkɛ Daaviidi dɩɣa taa tʋ.
42002005	Eewoba se pakalɩ ɛ nɛ ɛ-halʋ Maarɩɩ weyi ɛkahaɣ hoɣa yɔ.
42002006	Pɛkɛwɛ peeye lɛ, alɩwaatʋ ndʋ pɩɩwɛɛ se Maarɩɩ ɛlʋlɩ yɔ, tɩtalɩ.
42002007	Peeye ɛlʋlɩ ɛ-kɔɔnɔɔ pɩɣa. Ɛhɔkɩ-kɛ pɩsaŋ taa nɛ ɛhɛzɩ-kɛ pulone taa mbʋ pʋyɔɔ yɔ, petehiɣ ɖɩcaɣyɛ agɔma ɖɩɣa taa.
42002008	Ninɖiɣyaa nabɛyɛ kɛwɛ egeetiye nɖɩ ɖɩ-taa tɛyɛ yɔɔ nɛ pefeŋiɣ po-wondu yɔɔ ɖoo taa.
42002009	Peeye Ɛsɔ tiyiyu nɔɔyʋ kɔm pɔ-cɔlɔ nɛ ɛsɩŋ nɛ Ɛsɔ koboyaɣ n̄andɩ pɔ-yɔɔ. Pana-ɩ mbʋ lɛ, sɔɔndʋ kpa-wɛ siŋŋ.
42002010	Ɛsɔ tiyiyu heyi-wɛ se : Sɔɔndʋ ɛtaakpa-mɩ. Ɩcɔnɩ ɩna, mɔnkɔma se monsuzi-mɩ Tɔm Kɩbandʋ ndʋ tɩkɔŋnɩ laŋhʋlɩmɩyɛ ɛyaa tɩŋa taa yɔ.
42002011	Sɔnɔ, halʋ nɔɔyʋ lʋlɩ-mɩ N̄ʋʋyaɖʋ Daaviidi tɛtʋ taa. Ɛnʋ lɛ Krɩstʋ Yesu.
42002012	Mbʋ ɩsɩŋnɩ-ɩ yɔ, mbʋ yɔ : Ɩmakɩnɩ pɩɣa nakɛyɛ paɖʋ-kɛ pɩsaŋ taa nɛ pɛhɛzɩ-kɛ pulone taa.
42002013	Kpaagbaa mbʋ lɛ, ɛsɔdaa you laɖaa sakɩyɛ kɔɔ Ɛsɔ tiyiyu ɛnʋ ɛ-cɔlɔ nɛ pasaŋ Ɛsɔ.
42002014	Pɔtɔŋaɣ se : Pasa Ɛsɔ ɖooo ɛsɔdaa nɛ tɛtʋ yɔɔ lɛ, laŋhɛzɩyɛ nɛ kɩbandʋ pɛwɛɛ ɛyaa yɔɔ.
42002015	Ɛsɔ tiyiyaa kʋyɩ nɛ pakpa ɛsɔdaa. Peeye ninɖiɣyaa tɔm se : Ɖɩwolo Bɛtlɛhɛm tɛtʋ taa nɛ ɖɩna mbʋ pɩlaba yɔ, mbʋ Kɩbaɣlʋ yeba nɛ ɖɩtɩlɩ yɔ.
42002016	Peeye patɩkʋyaa nɛ pɔɖɔmnɩ seya nɛ powolo nɛ pamaɣnɩ Maarɩɩ nɛ Yozɛɛfʋ nɛ pɩɣa ŋga kaawɛ pulone taa yɔ.
42002017	Pana pɩɣa ŋga lɛ, posuzi tɔm ndʋ Ɛsɔ tiyiyu keheyi-wɛ kɔ-yɔɔ yɔ.
42002018	Mba pa-tɩŋa payɩ panɩwaɣ-tʋ yɔ, pɩɖɩɣzaɣ-wɛ nɛ ndʋ ninɖiɣ yaa kɛdaɣ yɔ.
42002019	Ɛlɛ Maarɩɩ n̄ɔɖɔkaɣ tɔm ndʋ ɛ-taa nɛ ɛmaɣ zɩɣ tɩ-yɔɔ.
42002020	Peeye ninɖiɣyaa kʋyaa nɛ papɩsɩ. Pasaŋaɣ Ɛsɔ nɛ pɔn̄ɔkʋʋ-ɩ mbʋ panɩwa nɛ pana yɔ, pʋ-yɔɔ. Pɩtɩŋa pɩlaba ɛzɩ Ɛsɔ tiyiyu keheyuu-wɛ yɔ.
42002021	Kɩyakʋ lutozo n̄ɩŋgʋ kɛkɛ kɩyakʋ ŋgʋ pɩɩwɛɛ se pɛpɛlɩ pɩɣa ŋga yɔ. Paha-kɛ hɩɖɛ se Yesu. Hɩɖɛ nɖɩ lɛ nɖɩ Ɛsɔ tiyiyu kaha-kɛ pʋcɔ nɛ ko-ɖoo hakɩ ko-hoɣa yɔ.
42002022	Kɩyakɩŋ weyi paaɖʋ Moyiizi paɣtʋ taa se palabɩnɩ cɩɖɩ cɩɖɩ sɔnzɩ yɔ, ɩtɛmaa lɛ, powoni pɩɣa ŋga Yeruusalɛm tɛtʋ taa se pawɩlɩ-kɛ Kɩbaɣlʋ.
42002023	Pɩɩwɛ ɛzɩ Moyiizi kamaʋ Kɩbaɣlʋ paɣtʋ takayaɣ taa yɔ. Ɛmawa se : Kɔɔnɔɔ abalɩpɩɣa ŋga palʋlʋʋ-kɛ yɔ, pasɩɩ-kɛ nɛ hɔɔlʋʋ nɛ kɛkɛ Kɩbaɣlʋ n̄ɩŋga.
42002024	Powoba ɖɔɖɔ se pala kɩlaʋ ŋgʋ Kɩbaɣlʋ paɣtʋ pɔzʋʋ yɔ. Pɩɩpɔzaa se palaa ahowa naalɛ yaa halikukunaa naalɛ.
42002025	Abalʋ nɔɔyʋ kɛwɛ Yeruusalɛm tɛtʋ taa nɛ payaɣ-ɩ se Siimeyɔɔ. Ɛɛkɛ ɛyʋ kʋtʋʋzʋ nɛ ɛ-paa kɛwɛnɩ Ɛsɔ. Ɛɛɖaŋ weyi ɛkaɣ Israyɛlɩ n̄ɩma laŋa hɛzʋʋ yɔ. Cɩɖɩcɩɖɩ Kalɩzaɣ kɛwɛ ɛ-yɔɔ.
42002026	Cɩɖɩcɩɖɩ Kalɩzaɣ kaaheyi-i se ɛnaɣ Kɩbaɣlʋ Meesiya pʋcɔ nɛ ɛsɩ.
42002027	Kalɩzaɣ ɖiyi Simeyɔn nɛ ewolo Ɛsɔ ɖɩɣa taa. Alɩwaatʋ ndʋ tɩ-taa lɛ, Yesu caanaa kowoni-i se pala mbʋ paɣtʋ pɔzʋʋ yɔ.
42002028	Siimeyɔɔ mʋ Yesu e-nesi taa nɛ ɛsa Ɛsɔ.
42002029	Ɛtɔm se : Lɛɛlɛɛyɔ Kɩbaɣlʋ Ɛsɔ, yele n̄a-tʋmlaɖʋ nɛ ɛɖɛɛ laŋhɛzɩyɛ taa ɛzɩ ŋŋyɔɔdʋʋ yɔ.
42002030	Ma-maɣmaɣ mana n̄a-nʋʋyabʋ nɛ mɛ-ɛza.
42002031	Ŋn̄ɔɔzɩ-pʋ samaɣ tɩŋa ɛsɩndaa.
42002032	Ɛkɛɣ n̄alɩmɩyɛ nɖɩ ɖiyeki nɛ mba pɛtɛkɛ Yuda n̄ɩma yɔ, pasɩm-ŋ yɔ. Nɛ n̄a-samaɣ Izrɛɛlɩ koboyaɣ.
42002033	Tɔm ndʋ pɔyɔɔdaɣ kɔ-yɔɔ yɔ, tɩlakaɣ ka-caa nɛ ko-ɖoo piti.
42002034	Siimeyɔɔ wazɩ-wɛ nɛ eheyiɣ ko-ɖoo Maarɩɩ se : Cɔnɩ ŋna, Ɛsɔ lɩzɩ pɩɣa kanɛ nɛ ɛsɩɩ-kɛ se kɔ-yɔɔ lɛ, ɛyaa sakɩyɛ tɔlʋʋ nɛ sakɩyɛ kʋyɩ Izrɛɛlɩ ɛjaɖɛ taa. Kɛkɛɣ mayaɣ ŋga pakaɣ kɔ-yɔɔ kʋyɩnaʋ yɔ.
42002035	Mbʋ Ɛsɔ kaɣ lɩzʋʋ mbʋ ɛyaa sakɩyɛ maɣzʋʋ pa-taa yɔ, nɛ ɛwɩlɩ. Piyele n̄ayɔ, abalɩsɩɣa nakɛyɛ kaɣ n̄e-ciyam tʋlʋʋ.
42002036	Ɛsɔtɔm ɖɛzɩyʋ halɩn̄ɩnʋ nɔɔyʋ kɛwɛ peeye nɛ payaɣ-ɩ se Ana. Ɛɛkɛ Asɛɛrɩ liɖe taa tʋ Fanʋɛlɩ pɛlɛ. Ɛ-pɩnzɩ kɔɖɔ pɩŋŋ. Ɛlabɩ halʋ lɛ, ɛ nɛ ɛ-walʋ pacaɣ pɩnzɩ lʋbɛ.
42002037	Ɛɛkɛ lelu nɛ ɛwɛnɩ pɩnzɩ ɛzɩ 84 yɔ. Ɛtaalɩɣ Ɛsɔ ɖɩɣa taa ɛlɛ, ɛlakaɣ Ɛsɔ tʋmɩyɛ ɖoo nɛ wɩsɩ nɔɔ hɔkʋʋ nɛ Ɛsɔ sɛtʋ pa-taa.
42002038	Ɛnʋ ɖɔɖɔ, ɛtalɩ alɩwaatʋ ndʋ tɩ-yɔɔ lɛ, ɛsa Ɛsɔ nɛ esuzuu Yesu tɔm mba patɩŋa payɩ paɖaŋ Yeruusalɛm se poholi-wɛ yɔ.
42002039	Palabɩ mbʋ pɩtɩŋa payɩ Kɩbaɣlʋ paɣtʋ kɔpɔzaa yɔ lɛ, Yozɛɛfʋ nɛ Maarɩ papɩsɩ nɛ pekpe pɛ-tɛ Nazarɛɛtɩ tɛtʋ taa Galilee egeetiye taa.
42002040	Pɩɣa paɣlaɣ nɛ kakpasɩɣ kalɩzaɣ taa. Ka-taa kosuni lɔŋsɩnɖɛ nɛ Ɛsɔ lootiye wɛɛ kɔ-yɔɔ.
42002041	Paa Ɛsɔ tiyiyu ɖɛʋ kazandʋ ndʋ tɩ-yɔɔ, Yesu caanaa kpaɣaɣ Yeruusalɛm tɛtʋ taa kazandʋ tɔɔʋ.
42002042	Yesu talɩ pɩnzɩ hiu nɛ naalɛ lɛ, pa nɛ-ɩ powolo kazandʋ ɖeɖe ɛzɩ patɩɩlakʋʋ yɔ.
42002043	Kazandʋ kɩyakɩŋ ɖɛwa nɛ ɛ-caanaa pɩsɩ nɛ pekpeŋ lɛ, pɩɣa Yesu kɛɛ kacaɣ Yeruusalɛm. Ɛlɛ Yozɛɛfʋ nɛ ko-ɖoo pataana.
42002044	Pamaɣzaɣ se Yesu kɛwɛ pa-nʋmɔɖɔnaa lɛlaa cɔlɔ. Pɔɖɔm evemiye pilim nɛ patana-ɩ lɛ, papazɩ-ɩ n̄ɩnʋʋ pɔ-hɔʋ taa n̄ɩma nɛ pa-taabalaa pɔ-cɔlɔ.
42002045	Pan̄ɩnɩ-ɩ nɛ patana-ɩ. Peeye pakʋyaa nɛ papɩsɩ Yeruusalɛm se pan̄ɩnɩ-ɩ.
42002046	Tozo wiye lɛ, pamakɩnɩ-ɩ Ɛsɔ ɖɩɣa taa. Ɛɛwɛ wɩlɩyaa hɛkʋ taa nɛ ewelesiɣ ni-wɛ nɛ ɛpɔzʋʋ-wɛ tɔm.
42002047	Ɛyaa mba patɩŋa pewelesaɣnɩ-ɩ yɔ, ɛ-lɔŋsɩnɖɛ nɛ ɛ-tɔm cosuu lakaɣ -wɛ piti.
42002048	Pana-ɩ lɛ, pɩɖɩɣzɩ-wɛ. E-ɖoo heyi-i se : Pɩɣa, pɩlabɩ ɛzɩma nɛ ŋlabɩ-ɖʋ mbʋ? Na ma nɛ n̄a-caa ɖɩn̄ɩnɩ-ŋ nɛ laŋɩyɛ lɩʋ.
42002049	Ɛpɔzɩ-wɛ se : Pɩlabɩ ɛzɩma nɛ ɩn̄ɩnɩɣ-m? Ɩtana se pʋwɛɛ se mala man-caa tʋmɩyɛ yaa we?
42002050	Ɛlɛ patɩnɩɩ ndʋ ɛyɔɔdaa yɔ, tɩ-tɔbʋʋ.
42002051	Ɛ nɛ ɛ-caanaa papɩsɩ Nazarɛtɩ tɛtʋ taa nɛ ɛn̄aŋ-wɛ. E-ɖoo ɖɔkaɣ tɔm ndʋ tɩtɩŋa payɩ ɛ-taa.
42002052	Yesu pɩɣaɣ ɛ-lɔnsɩŋɖɛ taa nɛ ɛɖaɣlɩɣ. Ɛkɛwɛ ɖeu Ɛsɔ nɛ ɛyaa pɛ-ɛsɩndaa.
42003001	Pɩɩkɛ wiyaʋ sɔsɔ Sezaarɩ Tɩbɛɛrɩ pɩnaɣ hiu nɛ kagbaanzɩ n̄ɩŋga. Pɔnsɩ Pilaatɩ cɔŋaɣnɩ Yudee egeetiye yɔɔ. Eroodi n̄ɛkɛ Galiilee egeetiye n̄ʋʋ tʋ. Ɛ-ɖalʋ Filiipu n̄ɛkɛ Ituree nɛ Tɩrakonitɩ pa-ageeta n̄ʋʋ tʋ. Lisaniyaasɩ n̄ɛkɛ Abilɛɛnɩ egeetiye n̄ʋʋ tʋ.
42003002	Ana nɛ Kayifu paakɛ Ɛsɔ layaa n̄ʋŋ tɩnaa. Alɩwaatʋ ndʋ tɩ-taa Ɛsɔ yɔɔdɩnɩ Zakarɩ pɩyalʋ Yohanɛɛsɩ lakʋ taa.
42003003	Peeye ɛlɛ kʋyaa nɛ ewolo Yɔɔrdaŋ pɔɔ hɔɔlɩŋ tɩŋa taa nɛ esuzuu mɩɩsʋʋ sɔnzɩ tɔm se pɩwɩlɩ se pʋwɛɛ se ɛyaa ɛpɩsɩnɩ pa-tɩ nɛ Ɛsɔ kpeɣ-wɛ pa- kɩwɛɛkɩm.
42003004	Ɛsɔtɔm ɖɛzɩyʋ Ezayii kama ndʋ ɛ-takayaɣ taa yɔ, ndʋ lɛ. Ɛmawa se : Ɛyʋ nɔɔ nakɛyɛ makɩ kubusi lakʋ taa se : Ɩn̄ɔɔzɩ Kɩbaɣlʋ nʋmɔʋ lakʋ taa, ɩla nɛ ɛ-ɖʋɖɔnɛ tʋʋzɩ.
42003005	Isuyi kɛtɛnzɩ tɩŋa ɩyɔlɩsɩ pʋŋ nɛ piyisi tɩŋa, ɩla nɛ habɛ wena akotaa yɔ, atʋʋzɩ nɛ nʋmɔŋ weyi ɛwɛ kucokiŋ yɔ, esuyi lantam.
42003006	Ɛyaa tɩŋa kaɣ Ɛsɔ n̄ʋʋyabʋ naʋ.
42003007	Ɛyaa sakɩyɛ wokaɣ ɛ-cɔlɔ se ɛlabɩ-wɛ mɩɩsʋʋ sɔnzɩ. Peeye eheyi-wɛ se : Paza tikaɣ kanɛ, awɩlɩ-mɩ se ise pana wena akɔŋ yɔ?
42003008	Mba papɩsɩnɩ pa-tɩ yɔ, palʋlʋʋ pee wena yɔ, ɩlʋlɩ yɛ. Ɩtaayɔɔdʋʋ mɩ-taa yem se : Abraham lɛ ɖa-caa. Meheyiɣ-mɩ se Ɛsɔ pɩzɩɣ nɛ ɛlɩzɩ pɛ ana a-taa Abraham piya.
42003009	Laɖɩyɛ tɛm wɛʋ tɩŋ kila tɛɛ. Tɩʋ ŋgʋ kɩɩlʋlʋʋ pee kɩbana yɔ, pɛkpɛzɩɣ-kʋ nɛ pɛpɛɖɩ-kʋ miŋ taa.
42003010	Ɛyaa samaɣ pɔzɩ-ɩ se : Ɛbɛ pʋwɛɛ se ɖɩla yɔ?
42003011	Yohanɛɛsɩ cosi-wɛ nɛ ɛtɔŋ se : Weyi ɛwɛnɩ tokonaa naalɛ yɔ, ɛha kʋɖʋmʋʋ weyi ɛfɛyɩnɩ nakʋyʋ yɔ. Weyi ɛwɛnɩ tɔɔnaɣ yɔ, ɛla mbʋ ɖɔɖɔ.
42003012	Lambuu mʋyaa kɔm ɖɔɖɔ se palabɩ-wɛ lɩm mɩɩsʋʋ sɔnzɩ. Pɔpɔzɩ-ɩ se : Wɩlɩyʋ, ɛbɛ pʋwɛɛ se ɖɩla?
42003013	Eheyi-wɛ se : Ɩtaamʋ nɛ pɩkɩlɩ mbʋ paɖʋwa se pamʋ yɔ.
42003014	Sɔɔjanaa n̄ɔpɔzɩ-ɩ se : Nɛ ɖa yɔ, ɛbɛ pʋwɛɛ se ɖɩla? Eheyi-wɛ se : Ɩtaamʋ nɔɔyʋ liidiye nɛ ɖoŋ yaa ɩtaacɛtɩnɩ nɔɔyʋ taa. Mɩ-taa ɛla leleŋ nɛ mbʋ pɛhɛyɩɣ-mɩ yɔ.
42003015	Samaɣ tɩŋa ɖaŋaa nɛ kɔpɔzʋʋ ka-tɩ se ɛzɩ Yohanɛɛsɩ ɛnʋ lɛ Meesiya na.
42003016	Yohanɛɛsɩ cosi ɛyaa tɩŋa nɛ ɛtɔŋ se : Ma lɛ, lɩm taa mamɩɩsɩɣ-mɩ. Ɛlɛ weyi ɛkɩlɩ-m ɖoŋ yɔ, ɛkɔŋ. Mantɩmʋna se moluŋ nɛ mɛhɛɖɩ ɛ-naataŋkpala tɔnzɩ. Ɛnʋ yɔ, ɛkaɣ-mɩ mɩɩsʋʋ sɔnzɩ labʋ nɛ Cɩɖɩcɩɖɩ Kalɩzaɣ nɛ miŋ.
42003017	Ɛɖɔkɩ e-nesi tɛɛ mbʋ pafalɩɣna yɔ nɛ ɛwɛɛ ɖɩfalɩyɛ. Ɛfalɩɣ nɛ ɛlɩzɩ tɔɔnaɣ pee nɛ esuu e-kpou. Piyele nɛ ɛsɔ lɔtʋ miŋ weyi eeɖeŋ kaʋ yɔ, ɛ-taa.
42003018	Yohanɛɛsɩ tasɩ-wɛ lɔŋ sɩɣsɩɣ sakɩyɛ nɛ esuzi-wɛ Tɔm Kɩbandʋ.
42003019	Egeetiye n̄ʋʋ tʋ Eroodi kakpaɣ ɛ-ɖalʋ halʋ Erodiyasɩ. Yohanɛɛsɩ nɩ mbʋ lɛ, ɛkalɩ-ɩ pʋ-yɔɔ nɛ lakasɩ kɩdɛkɛdɩsɩ nzɩ sɩ-tɩŋa ɛlakaɣ yɔ, sɩ-yɔɔ ɖɔɖɔ.
42003020	Peeye Eroodi kpa-ɩ nɛ ɛɖʋ salaka nɛ ɛla mbʋ pɩdɛkɛdɩ yɔ nɛ ɛsɔzɩ lakasɩ lɛɛsɩ yɔɔ.
42003021	Samaɣ tɩŋa wokaɣ nɛ palakɩ-kɛ lɩm mɩɩsʋʋ sɔnzɩ lɛ, Yesu wolo nɛ palabɩ-ɩ ɖɔɖɔ. Ɛsɛwaɣ Ɛsɔ lɛ, ɛsɔdaa tʋlɩ.
42003022	Peeye Cɩɖɩcɩɖɩ Kalɩzaɣ tibi ɛ-yɔɔ ɛzɩ ehoye yɔ. Ɛlɛ pʋyɔɔdʋʋnɩ ɛsɔdaa se : N̄alɛ man-Pɩyalʋ kʋsɔɔlʋʋ weyi ɛkɛdɩnɩ-m yɔ.
42003023	Yesu kɛwɛnɩ ɛzɩ pɩnzɩ niidozo alɩwaatʋ ndʋ ɛpazɩ ɛ-tʋmɩyɛ yɔ. Ɛyaa maɣzaɣ se ɛɛkɛ Yozɛɛfʋ pɩyalʋ, Eli pɩyalʋ.
42003024	Eli kɛkɛ Mataatɩ pɩyalʋ Levii pɩyalʋ Mɛlɩkɩ pɩyalʋ, Yanayɩ pɩyalʋ Yozɛɛfʋ pɩyalʋ.
42003025	Yozɛɛfʋ ɛnʋ lɛ Matatɩyasɩ pɩyalʋ, Amɔɔsɩ pɩyalʋ, Nahumɩ pɩyalʋ, Eslii pɩyalʋ, Nagayii pɩyalʋ.
42003026	Nagayii n̄ɛkɛ Maatɩ pɩyalʋ, Matatɩyaasɩ pɩyalʋ, Semeyii pɩyalʋ, Yozɛɛkɩ pɩyalʋ, Yodaa pɩyalʋ.
42003027	Yodaa kɛkɛ Yoaanaanɩ pɩyalʋ, Reeza pɩyalʋ, Zorobaabɛlɩ pɩyalʋ, Salaatɩyɛlɩ pɩyalʋ, Neerii pɩyalʋ.
42003028	Neeri n̄ɛkɛ Mɛlɩkii pɩyalʋ, Adii pɩyalʋ, Koozam pɩyalʋ, Ɛlmaadam pɩyalʋ, Ɛɛrɩ pɩyalʋ.
42003029	Ɛɛrɩ n̄ɛkɛ Yesu pɩyalʋ, Eliyeezɛɛrɩ pɩyalʋ, Yoorim pɩyalʋ, Mataatɩ pɩyalʋ, Leevi pɩyalʋ.
42003030	Leevi n̄ɛkɛ Siimeyɔɔ pɩyalʋ, Yuda pɩyalʋ, Yozɛɛfʋ pɩyalʋ, Yonam pɩyalʋ, Eliyaakim pɩyalʋ.
42003031	Eliyaakim n̄ɛkɛ Meleya pɩyalʋ, Menaa pɩyalʋ, Matataa pɩyalʋ, Naataɣ pɩyalʋ, Daaviidi pɩyalʋ.
42003032	Daaviidi n̄ɛkɛ Isayii pɩyalʋ, Yobɛɛdɩ pɩyalʋ, Boozi pɩyalʋ, Salɩmɔɔ pɩyalʋ, Naasɔɔnɩ pɩyalʋ.
42003033	Naasɔɔnɩ n̄ɛkɛ Aminadaabɩ pɩyalʋ, Admi pɩyalʋ, Arnii pɩyalʋ, Ɛsrɔm pɩyalʋ, Perɛɛzɩ pɩyalʋ, Yuda pɩyalʋ.
42003034	Yuda n̄ɛkɛ Yakɔɔbʋ pɩyalʋ, Izaakɩ pɩyalʋ, Abraham pɩyalʋ, Taara pɩyalʋ, Naacɔɔrɩ pɩyalʋ.
42003035	Naacɔɔrɩ n̄ɛkɛ Seruuki pɩyalʋ, Raagoo pɩyalʋ, Faalɛɛkɩ pɩyalʋ, Ebɛɛrɩ pɩyalʋ, Sala pɩyalʋ.
42003036	Sala n̄ɛkɛ Kayɩnam pɩyalʋ, Arpaksaadɩ pɩyalʋ, Sem pɩyalʋ, Nowee pɩyalʋ, Laamɛɛkɩ pɩyalʋ.
42003037	Laamɛɛkɩ n̄ɛkɛ Matuusalaa pɩyalʋ, Enɔɔkɩ pɩyalʋ, Yaarɛɛdɩ pɩyalʋ, Maleleyɛɛlɩ pɩyalʋ, Kayɩnanɩ pɩyalʋ.
42003038	Kayɩnanɩ n̄ɛkɛ Enɔɔsɩ pɩyalʋ, Sɛɛtɩ pɩyalʋ, Aɖam pɩyalʋ, Ɛsɔ pɩyalʋ.
42004001	Cɩɖɩcɩɖɩ Kalɩzaɣ kosu Yesu taa ɖo nɛ ɛlɩnɩ Yɔɔrdaŋ pɔɔ nɔɔ nɛ ɛpɩsɩ. Kalɩzaɣ ŋga keɖiyi-i nɛ kowoni-i ɖenɖe ɛyaa fɛyɩ yɔ.
42004002	Eleeu takɩ-ɩ kɩyakɩŋ nɩɩnaza pilim. Yesu taatɔɔ pʋyʋ nɔɔyʋ kɩyakɩŋ ɛnɩ ɛ-taa. Kɩyakɩŋ nɩɩnaza ɛnɩ ɛɖɛwa lɛ, n̄ɔɔsɩ wɩɣ-ɩ.
42004003	Peeye eleeu heyi-i se : Ye ŋkɛ Ɛsɔ Pɩyalʋ yɔ, la nɛ pɩyɛ ɖɩnɛ ɖɩpɩsɩ kpɔnɔ.
42004004	Yesu cosi-i nɛ ɛtɔŋ se : Pamawa se : Pɩtɛkɛ tɔɔnaɣ ɖeke ɛyʋ cakɩnɩ wezuu, ɛlɛ tɔm ndʋ tɩtɩŋa payɩ tɩlɩɣnɩ Ɛsɔ nɔɔ taa yɔ.
42004005	Eleeu kpaɣ-ɩ nɛ ɛkpazɩ pʋʋ sʋsɔʋ nakʋyʋ n̄ʋʋ taa. Ɛlɛ, ɛtɩlɩzɩ kedeŋa kewiisi kpeekpe nɛ ɛwɩlɩ-ɩ.
42004006	Eleeu heyi-i se : Mankaɣ-ŋ ɖoŋ ɛnɛ ɛ-tɩŋa nɛ e-koboyaɣ haʋ mbʋ pʋyɔɔ yɔ paha-m ɩ. Nɛ ɛyʋ weyi me-liu wɛɛ yɔ, ɛnʋ mahaɣ-ɩ.
42004007	Ye ŋluŋ mɛn-tɛɛ yɔ, mɛncɛlɩɣ-ŋ ɩ-tɩŋa.
42004008	Yesu cosi-i nɛ ɛtɔŋ se : Ɖɛɛ mɔ-yɔɔ Satanɩ! Pamawa se : Kɩbaɣlʋ n̄ɛ-Ɛsɔ tɛɛ pʋwɛɛ se ŋluŋ nɛ e-ɖeke ŋlakɩ tʋmɩyɛ.
42004009	Eleeu kpaɣ-ɩ nɛ ewoni-i Yeruusalɛm tɛtʋ taa nɛ ɛkpazɩ-ɩ Ɛsɔ ɖɩɣa n̄ʋʋ taa nɛ eheyi-i se : Ye ŋkɛ Ɛsɔ Pɩyalʋ yɔ, tii nɛ ŋmaa tataa.
42004010	Pama ɛsɔtɔm takayaɣ taa se : Ɛkaɣ e-tiyiyaa paɣʋ n̄ɔ-yɔɔ se paɖaŋ-ŋ.
42004011	Nɛ ɖɔɖɔ se : Pɔɖɔkɩɣ-ŋ pe-nesi taa se n̄a-nɩŋgbaŋaɣ ɛtaatuuli pɩyɛ.
42004012	Yesu cosi-i nɛ ɛtɔŋ se : Ɛsɔtɔm tɔŋ se : Pɩtɔpɔzɩ se ŋtakɩ Kɩbaɣlʋ n̄ɛ-Ɛsɔ.
42004013	Eleeu tɛm-ɩ takʋʋ wɛtʋ ndɩ ndɩ taa mbʋ lɛ, eyebi-i alɩwaatʋ natʋyʋ nɛ eposini-i.
42004014	Kalɩzaɣ ɖoŋ kɛwɛ Yesu yɔɔ nɛ ɛpɩsɩ Galilee egeetiye taa. Ɛ-hɩɖɛ sɛ egeetiye nɖɩ ɖɩ-tɩŋa payɩ ɖɩ-taa.
42004015	Ɛwɩlɩ tɔm pɛ-Ɛsɔ ɖɩsɛyɛ kpaamɩŋ taa nɛ ɛyaa tɩŋa payɩ yɩkɩɣ-ɩ.
42004016	Ɛkʋyaa nɛ ewolo Nazarɛɛtɩ tɛtʋ taa ɖenɖe ɛkɛwɛɛ nɛ ɛpaɣlɩ yɔ. Peeye ɛsʋ kɩyakʋ kɩhɛzʋʋ wiye Ɛsɔ ɖɩsɛyɛ kpaaŋ taa ɛzɩ ɛtɩɩlakʋʋ yɔ. Ɛkʋyɩ se ɛkalɩ tɔm.
42004017	Pɛcɛlɩ-ɩ ɛsɔtɔm ɖɛzɩyʋ Ezayii takayaɣ, ekuli-kɛ nɛ ɛtalɩ ɖenɖe Ezayii ma se :
42004018	Kɩbaɣlʋ Kalɩzaɣ wɛ mɔ-yɔɔ mbʋ pʋyɔɔ yɔ, ɛɖʋ-m se monsuzi Tɔm Kɩbandʋ kʋn̄ɔndɩnaa. Etiyi-m se mala nɛ mba pa-laŋa wɛɛkaa yɔ, pɔ-yɔɔ cɛ,
42004019	se monsuzi mba pakpa-wɛ yɔ se poholuu-wɛ, nɛ yʋlʋmaa se panaɣ. Etiyi-m ɖɔɖɔ se malɩzɩ mba paɖʋ-wɛ kʋn̄ɔŋ yɔ, nɛ monsuzi Kɩbaɣlʋ pɩnaɣ kɩbaŋa tɔm.
42004020	Ɛlɛ ekpiyi takayaɣ ŋga nɛ ɛcɛlɩ-kɛ kpaaŋ taa tʋmlaɖʋ nɛ etii nɛ ɛcaɣ. Mba patɩŋa payɩ paawɛ Ɛsɔ ɖɩsɛyɛ kpaaŋ taa peeye yɔ, papam-ɩ nɛ pɛ-ɛza.
42004021	Ɛpazɩ-wɛ yɔɔdʋnaʋ nɛ ɛtɔŋ se : Tɔm ndʋ ɩnɩ-tʋ ɛzʋnɔ yɔ, tɩna tɩ-n̄ʋʋ sɔnɔ.
42004022	Patɩŋa payɩɣyaɣ-ɩ nɛ pɩɖɩɣ zɩɣ-wɛ nɛ lootiye tɔm ndʋ tɩlɩɣ aɣnɩ ɛ-nɔɔ taa yɔ. Peeye pɔtɔŋaɣ se : Pɩtɛkɛ ɛnʋ lɛ Yozɛɛfʋ pɩyalʋ yaa we?
42004023	Yesu heyi-wɛ se : Paa pɩɩla ɛzɩma yɔ, ɩkaɣ-m eduuye ɖɩnɛ tuu se : Fɛɖʋ, fɛ n̄a-tɩ n̄a-maɣmaɣ. Mbʋ pɩtɩŋa payɩ ɖɩnɩwa se ŋlabɩ Kapɛrnayum tɛtʋ taa yɔ, la-pʋ ɖɔɖɔ n̄ɛ-tɛtʋ taa Nazarɛɛtɩ cɩnɛ.
42004024	Eheyi-wɛ se : Meheyiɣ-mɩ toovenim taa se : Paatisiɣ ɛsɔtɔm ɖɛzɩyʋ ɛ-maɣmaɣ ɛ-tɛtʋ taa.
42004025	Toovenim meheyiɣ-mɩ. Elii alɩwaatʋ taa, Ɛsɔ kaɖɩɣ ɛsɔdaa se tɛʋ ɛtaanɩɩ pɩnzɩ naadozo nɛ fenasɩ loɖo lɛ, lelaa kɔɖɔ Izɩrɛɛlɩ ɛjaɖɛ taa. Alɩwaatʋ ndʋ n̄ɔɔsɩ kalɩ pɩŋŋ.
42004026	Ɛsɔ tetiyi Elii lelaa mba paawɛ Izrɛɛlɩ ɛjaɖɛ taa yɔ, pa-taa nɔɔyʋ cɔlɔ. Ɛlɛ, etiyi-i Sarɛpɩta haɖaa taa lelu nɔɔyʋ cɔlɔ na. Sarɛpɩta kɛwɛ Sidɔɔ tɛtʋ cɔlɔ.
42004027	Canasɩ kɔɖɔ Izrɛɛlɩ ɛjaɖɛ taa Ɛsɔtɔm ɖɛzɩyʋ Elisee alɩwaatʋ taa. Ɛtala nɛ sɩ-taa nakɛyɛ yɔɔ cɛ nɛ pɩtasɩnɩ Naaman weyi ɛɛkɛ Siirii egeetiye taa tʋ yɔ.
42004028	Ɛyaa mba patɩŋa payɩ paawɛ Ɛsɔ ɖɩsɛyɛ kpaaŋ taa peeye yɔ, panɩ tɔm ndʋ lɛ, pɩwɩzɩ-wɛ.
42004029	Peeye pakʋyaa nɛ palɩzɩ-ɩ tɛtʋ taa nɛ pakpanɩ-ɩ pʋʋ ŋgʋ kʋ-yɔɔ paama tɛtʋ ndʋ yɔ, kʋ-n̄ʋʋ taa. Pan̄ɩnaɣ se potuzi-i nɛ pɛpɛɖɩ-ɩ kajalaŋa taa.
42004030	Ɛlɛ, ɛtɩŋnɩ pɛ-hɛkʋ taa nɛ ɛɖɛɛ.
42004031	Ɛɖ ɛwa l ɛ, ewo lo Kapɛrnayum tɛtʋ taa Galilee egeetiye taa. Ɛwɩlaɣ-wɛ tɔm kɩyakʋ kɩhɛzʋʋ wiye.
42004032	Ɛ-wɩlɩtʋ labɩ-wɛ piti mbʋ pʋyɔɔ yɔ, ɛyɔɔdaɣ nɛ abalɩtʋ.
42004033	Abalʋ nɔɔyʋ kɛwɛ Ɛsɔ ɖɩsɛyɛ kpaaŋ taa peeye nɛ ɛwɛnɩ kalɩzaɣ kɩdɛkɛdaɣ. Abalʋ ɛnʋ ɛmabɩ kubuka ɖoŋ.
42004034	Ɛtɔm se : Heyi! Yesu Nazarɛɛtɩ-tʋ, ɖa nɛ-ŋ se we? Ŋkɔma se ŋɖezi-ɖʋ yaa we? Mansɩm weyi ŋkɛnaa yɔ. N̄alɛ Ɛsɔ n̄ɩnʋ cɩɖɩcɩɖɩ tʋ.
42004035	Peeye Yesu holini-i nɛ ɛtɔ se : Suli ñɔ-nɔɔ nɛ ŋlɩɩ abalʋ ɛnɛ ɛ-taa. Eleeu pɛɖɩ-ɩ tataa ɛyaa hɛkʋ taa nɛ ɛlɩɩ ɛ-taa. Eleeu talabɩ-ɩ kɩdɛkɛdɩm nabʋyʋ.
42004036	Pɩɖɩɣzɩ patɩŋa nɛ pɔpɔzʋʋ ɖama se : Tɔm ndʋ yɔ? Ɛñazʋʋ kalɩzasɩ kɩdɛkɛdɩsɩ nɛ abalɩtʋ nɛ ɖoŋ nɛ sɩlɩʋ.
42004037	Yesu hɩɖɛ sɛɛ hɔɔlɩŋ ɛnɩ ɛ-tɩŋa ɛ-taa payɩ.
42004038	Yesu lɩnɩ Yuda ñɩma Ɛsɔ ɖɩsɛyɛ peeye lɛ, ɛcaŋ ɛsʋʋ Siimɔɔ tɛ. Kɩnamɩyɛ kakpa Siimɔɔ yɔsɔ siŋŋ. Pɔpɔzɩ Yesu se ɛsɩnɩ-ɩ.
42004039	Peeye Yesu n̄ɔtɩnɩ-ɩ nɛ ɛn̄azɩ kɩnamɩyɛ nɛ ɖɩɖɛɛ. Ɛlɛ halʋ ɛnʋ ɛtɩkʋyɩ nɛ ɛha-wɛ lɩm.
42004040	Wɩsɩ ɖʋwa lɛ, mba patɩŋa payɩ pɛwɛnɩ kʋdɔndɩnaa ndɩ ndɩ yɔ, pakpaɣ-wɛ nɛ powoni-wɛ Yesu cɔlɔ. Ɛtɩnɩ pa-taa paa weyi ɛ-yɔɔ nesi nɛ ɛla nɛ pɔ-yɔɔ cɛ.
42004041	Aleewaa lɩɣaɣnɩ pa-taa ɛyaa sakɩyɛ taa. Pɔyɔɔdaɣ ɖoŋ se : N̄a lɛ Meesiya, Ɛsɔ Pɩyalʋ! Yesu kalɩ-wɛ. Ɛtaahaɣ-wɛ nʋmɔʋ se pɔyɔɔdɩ tɔm natʋyʋ mbʋ pʋyɔɔ yɔ, paasɩm-ɩ se ɛnʋ lɛ Meesiya.
42004042	Tɛʋ tiifema lɛ, Yesu kʋyɩ nɛ ewolo ɖenɖe ɛyaa fɛyɩ yɔ. Ɛyaa samaɣ n̄ɩnɩ-ɩ nɛ powolo ɛ-cɔlɔ. Pan̄ɩnaɣ se pakpa-ɩ nɛ pasɩ-ɩ se ɛtaatasɩ-wɛ yebu nɛ ɛɖɛɛ.
42004043	Ɛlɛ eheyi-wɛ se : Pʋwɛɛ se monsuzi Ɛsɔ kewiyaɣ Tɔm Kɩbandʋ tʋnɛ tɛtʋ lɛɛtʋ taa ɖɔɖɔ. Pɩ-maɣmaɣ pʋ-yɔɔ Ɛsɔ tiyi-m.
42004044	Esuzaɣ tɔm Yuda n̄ɩma Ɛsɔ ɖɩsɛyɛ kpaamɩŋ taa Galilee egeetiye taa.
42005001	Nakʋyʋ wiye Yesu kɛwɛ Genezarɛɛtɩ lɩŋgamʋʋ nɔɔ. Ɛyaa samaɣ n̄ɩkaɣ ɖama ɛ-cɔlɔ se pewelesi Ɛsɔ tɔm.
42005002	Ɛna kpɩyɩŋ naalɛ lɩŋgamʋʋ nɔɔ. Kpakpasɩ kpayaa kalɩnɩ ɛ-taa nɛ petii se pan̄alɩ pe-piyiŋ.
42005003	Yesu kpa kpɩyʋʋ ŋgʋ kɩɩkɛ Siimɔɔ n̄ɩŋgʋ yɔ, kɩ-taa lɛ eheyi-i se eposini kidiiliŋ pazɩ. Peeye Yesu caɣ kɩ-taa nɛ ɛwɩlɩ ɛyaa samaɣ tɔm.
42005004	Ɛtɛm yɔɔdʋʋ lɛ, eheyi Siimɔɔ se : Tuzi kpɩyʋʋ nɛ ŋwoni lɩm cukaŋ taa nɛ ŋlɔ n̄e-piyiŋ.
42005005	Siimɔɔ cosi-i nɛ ɛtɔŋ se : Wɩlɩyʋ, ɖɩlabɩ tʋmɩyɛ ɖoo pilim ɖɩtakpa pʋyʋ. Ɛlɛ n̄ɔ-tɔm yɔɔ lɛ mɔlɔʋ piyuu.
42005006	Palabɩ mbʋ lɛ, pakpa kpakpasɩ sakɩyɛ nɛ pe-piyiŋ pazɩ cɛbʋ.
42005007	Peeye paya pa-taabalaa mba paawɛ kpɩyʋʋ lɛɛkʋ taa yɔ se pɔkɔɔ nɛ pasɩnɩ-wɛ. Paba n̄ɔkɔɔ nɛ palɩzɩ kpakpasɩ nɛ sisu kpɩyɩŋ ɛnɩ ɛ-naalɛ nɛ ɛlɛ n̄apazɩ lɩm tɛɛ sʋʋ.
42005008	Sɩɩmɔɔ Pɩyɛ na mbʋ lɛ, ɛtɔlɩ Yesu nɩŋbɔla tɛɛ nɛ ɛtɔ se : Kɩbaɣlʋ, posini-m nɛ n̄a-tɩ mbʋ pʋyɔɔ yɔ, mɛnkɛ kɩwɛɛkɩm laɖʋ.
42005009	Ɛyɔɔdɩ mbʋ mbʋ pʋyɔɔ yɔ, pɩɩɖɩɣzɩ ɛ nɛ ɛ-taabalaa kpakpasɩ sakɩyɛ nzɩ paakpawa yɔ, sɩ-yɔɔ.
42005010	Pɩɩɖɩɣzɩ ɖɔɖɔ Zebedee pɩyalaa Yakubu nɛ Yohanɛɛsɩ mba pa nɛ Pɩyɛ palakaɣ tʋmɩyɛ yɔ. Yesu heyi Sɩɩmɔɔ se : Sɔɔndʋ ɛtaakpa-m. Kpaɣnɩ lɛɛlɛɛyɔ lɛ, ɛyaa ŋkaɣ kpaʋ.
42005011	Powoni pa-kpɩyɩŋ kidiiliŋ yɔɔ lɛ, peyele pɩtɩŋa nɛ patɩŋ Yesu.
42005012	Nakʋyʋ wiye Yesu kɛwɛ tɛtʋ natʋyʋ taa. Canɩtʋ kakpa abalʋ nɔɔyʋ tɩ-taa peeye siŋŋ. Ɛna Yesu lɛ, ɛñɔtɩnɩ-ɩ, ɛtɔlɩ ɛ-tɛɛ nɛ ɛpa ɛ-ɛza nɛ tɛtʋ nɛ etendi-i nɛ ɛtɔŋ se : Kɩbaɣlʋ, ye ŋsɔɔlaa yɔ, ŋpɩzɩɣ ŋla nɛ mɛwɛɛ cɩɖɩ-cɩɖɩ.
42005013	Yesu kʋsɩ e-nesi nɛ etukuni-i nɛ eheyi-i se : Mɔnsɔɔlaa, wɛɛ cɩɖɩ cɩɖɩ. Ɛtɩyɔɔdɩ mbʋ lɛ, ɛ-canatʋ caŋ nɛ tɩmʋʋ.
42005014	Yesu paɣ-ɩ se : Taayɔɔdɩ mbʋ pɩlaba yɔ nɔɔyʋ cɔlɔ. Ɛlɛ, wolo nɛ ŋwɩlɩ ña-tɩ Ɛsɔ layʋ nɛ ŋwoni ɖɔɖɔ haɖɛ nɖɩ Mooyiizi ɖʋwa se paha yɔ nɛ pɩwɩlɩ-wɛ se ñɔ-yɔɔ cɛba.
42005015	Ɛlɛ Yesu hɩɖɛ tɛzaɣ sɛʋ. Ɛyaa samaɣ kpeɣlaa se pewelesini-i nɛ ɛla nɛ pɔ-yɔɔ cɛ.
42005016	Ɛlɛ Yesu n̄owokaɣ ɖenɖe ɛyaa fɛyɩ yɔ se ɛsɛɛ Ɛsɔ.
42005017	Nakʋyʋ wiye Yesu wɩlaɣ Ɛsɔtɔm. Farɩsɩ n̄ɩma nɛ paɣtʋ wɩlɩyaa paacaɣ ɛ-cɔlɔ. Palɩnɩ Galilee nɛ Yudee pa-ageeta haɖaa tɩŋa taa nɛ Yeruusalɛm tɛtʋ taa. Kɩbaɣlʋ ɖoŋ kɛwɛ ɛ-yɔɔ se ɛla nɛ kʋdɔndɩnaa yɔɔ cɛ.
42005018	Cɔnɩ ŋna, ɛyaa nabɛyɛ kasɩɣlɩ kalɩkalaɣ nakɛyɛ n̄alʋʋ taa. Pan̄ɩnaɣ se powoni-kɛ nɛ pasɩɩ-kɛ Yesu ɛsɩndaa.
42005019	Ɛyaa samaɣ yɔɔ lɛ, pataapɩzɩɣ se pasʋnɩ-kɛ. Pʋyɔɔ pakpa kuduyuu ñʋʋ taa, patʋlɩ pɔʋ nɛ petisi kalɩkalaɣ ŋga nɛ ka-n̄alʋʋ ɛyaa hɛkʋ taa Yesu ɛsɩndaa.
42005020	Yesu nawa se ɛyaa mba pɛwɛnɩ lidaʋ ɛ-yɔɔ lɛ, eheyi kalɩkalaɣ ŋga se : Abalʋ n̄a, pekpeɣ-ŋ ña-kɩwɛɛkɩm.
42005021	Peeye paɣtʋ wɩlɩyaa nɛ Farɩsɩ n̄ɩma papazɩ pa-taa hʋʋ nɛ pɔtɔŋ se : Anɩ yɔ ɛyʋ ɛnɛ nɛ ɛtʋʋ Ɛsɔ? Apɩzɩɣ nɛ ekpeɣ ɛyʋ ɛ-kɩwɛɛkɩm nɛ pɩtasɩnɩ Ɛsɔ?
42005022	Yesu kasɩm ndʋ pahʋwaɣ pa-taa yɔ. Peeye ecosi-wɛ nɛ ɛtɔŋ se : Pɩlabɩ ɛzɩma nɛ ɩhʋʋ mɩ-taa mbʋ?
42005023	Ye meheyi kalɩkalaɣ se : Pekpeɣ-ŋ ña-kɩwɛɛkɩm, yaa kʋyɩ nɛ ŋɖɔ, tɩ-naalɛ tɩ-taa ndʋ tɩfɛyɩ kaɖɛ yɔɔdʋʋ ?
42005024	Ɛlɛ mañɩnɩɣ se ɩtɩlɩ se Ɛyʋ Pɩyalʋ, wɛnɩ ɖoŋ tɛtʋ yɔɔ cɩnɛ se ekpeɣ ɛyaa pa-kɩwɛɛkɩm. Peeye eheyi kalɩkalaɣ se : Meheyiɣ-ŋ se, kʋyɩ, kpaɣ ña-ñalʋʋ nɛ ŋkpe.
42005025	Peeye kalɩkalaɣ ŋga katɩkʋyɩ kpaka ɛyaa tɩŋa ɛsɩndaa, kakpaɣ ka-ñalʋʋ ŋgʋ kʋ-yɔɔ kaahɛnaɣ yɔ nɛ kalɩɩ. Kekpe kɛ-tɛ nɛ kasa Ɛsɔ.
42005026	Pɩɩɖɩɣzɩ patɩŋa nɛ pasaŋ Ɛsɔ. Sɔɔndʋ kakpa-wɛ nɛ pɔtɔŋ se : Ɖɩna pita lakasɩ sɔnɔ.
42005027	Pʋwayɩ Yesu lɩɩ nɛ ɛna lambuu mʋyʋ nɔɔyʋ ɛɛcaɣ lambuu ɖɩmʋyɛ. Ɛ-hɩɖɛ lɛ Leevi. Peeye Yesu heyi-i se : Tɩŋ-m.
42005028	Ɛlɛ ñakʋyɩ nɛ eyele pɩtɩŋa nɛ ɛtɩŋ-ɩ.
42005029	Leevi kɔtɔɔ Yesu kazandʋ ɛ-tɛ. Lambuu mʋyaa sakɩyɛ nɛ ɛyaa lɛlaa paakɔma nɛ pa nɛ wɛ pacaɣ tɔɔnaɣ ɖɩtɔɔyɛ.
42005030	Paɣtʋ wɩlɩyaa nɛ Farɩsɩ n̄ɩma pemindiɣ Yesu tɔmkpɛlɩkɩyaa yɔɔ nɛ pɔpɔzɩɣ-wɛ se : Pɩlabɩ ɛzɩma nɛ mɩ nɛ lambuu mʋyaa nɛ ɛyaa azaɣa ɩkpɛndɩɣ ɩtɔkɩ nɛ ɩñɔʋ?
42005031	Yesu cosi-wɛ nɛ ɛtɔŋ se : Kɔyɛ laɖʋ fɛyɩ wazaɣ nakɛyɛ tɔnʋʋ taa alaafɩya tɩnaa, kʋdɔndɩnaa ɛwɛ wazaɣ.
42005032	Mɔntɔkɔɔ ɛyaa kʋtʋʋzaa yaʋ, ɛlɛ kɩwɛɛkɩm laɖaa mɔnkɔm yaʋ, se papɩsɩnɩ pa-tɩ.
42005033	Pɔpɔzɩ Yesu se : Pɩlabɩ ɛzɩma nɛ Yohanɛɛsɩ tɔmkpɛlɩkɩyaa nɛ Farɩsɩ ñɩma tɔmkpɛlɩkɩyaa pɔhɔkɩɣ nɔɔ ɖoŋ ɖoŋ nɛ pɛsɛʋ Ɛsɔ nɛ ña-ñɩma n̄ɛwɛɛ nɛ pɔtɔkɩ nɛ pɔn̄ɔʋ yem?
42005034	Peeye Yesu cosi-wɛ se : Ɩpɩzɩɣ nɛ ɩpɔzɩ walʋ taabalaa se pɔhɔkɩ nɔɔ alɩwaatʋ ndʋ ɛwɛ pɔ-cɔlɔ yɔ yaa we?
42005035	Ɛlɛ, pɔkɔŋ lɩzʋʋ walʋ ɛnʋ pɛ- hɛkʋ taa kɩyakɩŋ nɩɩyɩ. Alɩwaatʋ ndʋ tɩ-taa pakaɣ nɔɔ hɔkʋʋ.
42005036	Eduu-wɛ eduuye naɖɩyɛ se : Nɔɔyʋ ɛɛkpakɩɣ toko kɩfalʋʋ hɔɔlaɣ nɛ ɛtɔnɩ toko kɩbɩnʋʋ. Ye ɛlabɩ mbʋ yɔ, ɛcɩyɩɣ toko kɩfalʋʋ. Piyele hɔɔlaɣ kɩfalaɣ ŋga, kaamʋʋnɩ toko kɩbɩnʋʋ.
42005037	Nɔɔyʋ eesuu sʋlʋm kɩfam tɔna huyiŋ kɩbɩŋ taa. Ye ɛlabɩ mbʋ yɔ, sʋlʋm yasɩɣ huyiŋ ɛnɩ. Ɖɩnɛ lɛ, pelesiɣ huyiŋ ɛnɩ nɛ sʋlʋm ñekpe tataa.
42005038	Ɛlɛ, posuu sʋlʋm kɩfam tɔna huyiŋ kɩfaŋ taa nɛ sʋlʋm nɛ huyiŋ pɛwɛɛ pa-naalɛ.
42005039	Nɔɔyʋ ɛɛpɩzɩɣ nɛ ɛn̄ɔɔ sʋlʋm kɩbɩm nɛ ɛn̄ɩnɩɣ se ɛn̄ɔɔ kɩfam. Pʋwɛ mbʋ, mbʋ pʋyɔɔ yɔ, pɔtɔŋ se : Kɩbɩm kɩlɩ ɖeu.
42006001	Kɩyakʋ kɩhɛzʋʋ nakʋyʋ wiye, Yesu nɛ ɛ-tɔmkpɛlɩkɩyaa pɔɖɔŋaɣ hayɩm nabʋyʋ taa nɛ pɛɖɛʋ. Poɖu hayɩm mbʋ pɩ-taa tɔɔnaɣ nakɛyɛ, kɛwɛ ɛzɩ mɩsɩ yɔ. Pɛɖɛwaɣ lɛ, ɛ-tɔmkpɛlɩkɩyaa pɛlɩɣ tɔɔnaɣ pee ñʋŋ nɛ ponuutuu nɛ palɩzɩɣ pee nɛ pɔtɔkɩ.
42006002	Peeye Farɩsɩ ñɩma nabɛyɛ pɔzɩ-wɛ se : Pɩlabɩ ɛzɩma nɛ ɩlakɩ mbʋ pʋtɔpɔzɩ se pala kɩyakʋ kɩhɛzʋʋ wiye yɔ?
42006003	Yesu cosi-wɛ nɛ ɛtɔŋ se : Ɩtakalɩ mbʋ Daaviidi labɩ alɩwaatʋ ndʋ n̄ɔɔsɩ wɩ ɛ nɛ mba paawɛ ɛ-cɔlɔ yɔ, yaa we ?
42006004	Ɛsʋ Ɛsɔ ɖɩɣa taa nɛ ɛkpaɣ kpɔnɔnaa mba paaha Ɛsɔ yɔ nɛ ɛtɔɔ. Ɛha ɖɔɖɔ mba paawɛ ɛ-cɔlɔ yɔ. Ŋgʋ Ɛsɔ layaa ɖeke paaha nʋmɔʋ se pɔtɔɔ-wɛ.
42006005	Ɛlɛ eheyi-wɛ se : Ɛyʋ Pɩyalʋ lɛ kɩyakʋ kɩhɛzʋʋ tʋ ɖɔɖɔ.
42006006	Kɩyakʋ kɩhɛzʋʋ lɛɛkʋ wiye Yesu sʋ Yuda n̄ɩma Ɛsɔ ɖɩsɛyɛ kpaaŋ taa nɛ ɛwɩlɩɣ tɔm. Abalʋ nɔɔyʋ kɛwɛ peeye nɛ ɛ-nɩwaŋ camaa.
42006007	Paɣtʋ wɩlɩyaa nɛ Farɩsɩ n̄ɩma pɔcɔŋaɣnɩ Yesu se pana se ɛlakɩ nɛ abalʋ ɛnʋ ɛ-yɔɔ cɛ kɩyakʋ kɩhɛzʋʋ wiye yaa ɛɛlakɩ. Pan̄ɩnaɣ se pana mbʋ paawaana nɛ pakʋyɩ ɛ-yɔɔ yɔ.
42006008	Ɛlɛ Yesu kaatɩlɩ ndʋ pamaɣzaɣ yɔ. Peeye eheyi abalʋ weyi e-nesi camaa yɔ se : Kʋyɩ nɛ ŋsɩŋ ɛyaa hɛkʋ taa. Ɛlɛ n̄akʋyɩ nɛ ɛsɩŋ.
42006009	Ɛlɛ Yesu heyi-wɛ se : Mɔnpɔzʋʋ-mɩ se paha ɛyʋ nʋmɔʋ se ɛla kɩbandʋ yaa kɩtɛkɛdɩtʋ kɩyakʋ kɩhɛzʋʋ wiye, se ɛkʋ ɛyʋ yaa ɛya ɛ-n̄ʋʋ?
42006010	Yesu cɔnɩ pɛ-ɛsɩndaa nɛ eheyi abalʋ ɛnʋ se : Losi n̄e-nesi. Ɛlɛ la mbʋ nɛ sɩpɩsɩ sɩwɛɛ camɩyɛ ɛzɩ lɛɛsɩ yɔ.
42006011	Peeye paɣtʋ wɩlɩyaa nɛ Farɩsɩ n̄ɩma pa-taa wɩzaa nɛ pɔyɔɔdʋʋnɩ ɖama se pana mbʋ papɩzɩɣ nɛ pala Yesu yɔ.
42006012	Alɩwaatʋ ndʋ tɩ-taa Yesu kpa pʋʋ taa Ɛsɔ sɛʋ. Ɛcaɣ peeye ɖoo pilim nɛ ɛtɩmɩnɩ Ɛsɔ.
42006013	Ɛya ɛ-tɔmkpɛlɩkɩyaa tɛbɩyɛ tɛɛ nɛ ɛlɩzɩ pa-taa ɛyaa hiu nɛ naalɛ nɛ ɛyaa-wɛ se tiyiyaa.
42006014	Ɛlɩzɩ Siimɔɔ weyi ɛkʋm-ɩ hɩɖɛ se Pɩyɛ yɔ nɛ ɛ-ɖalʋ Andree, Yakubu nɛ Yohanɛɛsɩ, Filiipu nɛ Bartelemii,
42006015	Maatiyee nɛ Tomaasɩ nɛ Alfee pɩyalʋ Yakubu nɛ Siimɔɔ kpeɣtaɣ-tʋ
42006016	nɛ Yakubu pɩyalʋ Yuudi nɛ Yudaasɩ Iskarɩyɔɔtɩ weyi ɛɖʋzɩ Yesu koyindinaa nesi tɛɛ yɔ.
42006017	Ɛ nɛ wɛ palɩnɩ pʋʋ taa nɛ petiki lɛ, patalɩ ɖenɖe pɩwɛ lantam yɔ nɛ pasɩŋ. Ɛ-tɔmkpɛlɩkɩyaa sakɩyɛ kɛwɛ peeye. Samaɣ sɔsɔɔ nakɛyɛ kɛwɛ peeye ɖɔɖɔ. Samaɣ ŋga, kaalɩnɩ Yudee egeetiye hɔɔlɩŋ tɩŋa taa nɛ Yeruusalɛm tɛtʋ taa nɛ tɛtʋ ndʋ tɩwɛ teŋgu nɔɔ Tiiri nɛ Sidɔɔ pɔ-hɔɔlɩŋ taa yɔ, tɩ-taa. Pɔkɔma se pewelesini-i nɛ ɛla nɛ pa-kʋdɔmɩŋ waa.
42006018	Ɛlaba nɛ mba kalɩzasɩ kɩdɛkɛdɩsɩ cɛyaɣ -wɛ yɔ, pɔ-yɔɔ cɛ.
42006019	Samaɣ tɩŋa n̄ɩnaɣ se kotukuni-i mbʋ pʋyɔɔ yɔ, ɖoŋ nɩɩyɩ lɩɣaɣnɩ ɛ-taa nɛ ɛlakɩ nɛ ka-tɩŋa payɩ kɔ-yɔɔ cɛkɩ.
42006020	Ɛcɔnɩ ɛ-tɔmkpɛlɩkɩyaa nɛ ɛtɔ se : Kʋn̄ɔndɩnaa mɩ, ihiɣ mɩ-tɩ mbʋ pʋyɔɔ yɔ, mɩtɩnɩ Ɛsɔ kewiyaɣ.
42006021	Mɩ mba n̄ɔɔsɩ wɩɣ-mɩ lɛɛlɛɛyɔ yɔ, ihiɣ mɩ-tɩ mbʋ pʋyɔɔ yɔ, ɩkɔŋ haɣʋ. Mɩ mba iwiɣ lɛɛlɛɛyɔ yɔ, ihiɣ mɩ-tɩ mbʋ pʋyɔɔ yɔ, ɩkɔŋ woŋuu.
42006022	Ihiɣ mɩ-tɩ alɩwaatʋ ndʋ ɛyaa paɖɩɣ-mɩ nɛ pɔɖɔɔnʋʋ-mɩ nɛ patʋʋ-mɩ nɛ pɛwɛɛkɩɣ mɩ-hɩɖɛ Ɛyʋ Pɩyalʋ yɔɔ yɔ.
42006023	Mɩ-taa ɛhʋlʋmɩ puwiye nɖɩ nɛ ɩmɛyɩ amaya mbʋ pʋyɔɔ yɔ, mɩ-kɩhɛyʋʋ kaɣ ɖɔʋ ɛsɔdaa. Mbʋ ɖɔɖɔ pɔ-cɔzɔnaa nazɩ ɛsɔtɔm ɖɛzɩyaa.
42006024	N̄ɩmtɩnaa mɩ, pʋtɔɔ-mɩ mbʋ pʋyɔɔ yɔ, pɛtɛm mɩ-laŋa hɛzʋʋ.
42006025	Mba mɩ ɩhaɣ yɔ, pʋtɔɔ-mɩ mbʋ pʋyɔɔ yɔ, n̄ɔɔsɩ kɔŋ-mɩ wɩʋ. Mba mɩ iwoŋuu lɛɛlɛɛyɔ yɔ, pʋtɔɔ-mɩ mbʋ pʋyɔɔ yɔ, ɩkɔŋ wiluu nɛ ipeendi.
42006026	Pʋtɔɔ-mɩ alɩwaatʋ ndʋ ɛyaa yɩɣyɩɣ-mɩ yɔ, mbʋ pʋyɔɔ yɔ, mbʋ ɖɔɖɔ pɔ-cɔzɔnaa kalabɩ ɛsɔtɔm ɖɛzɩyaa pɔpɔtɩnaa.
42006027	Mba mɩ iwelesiɣ yɔ, meheyiɣ-mɩ se : Ɩsɔɔlɩ mi-koyindinaa. Ɩla kɩbandʋ mba pɔtɔsɔɔlɩ-mɩ yɔ.
42006028	Ɩwazɩ mba pɔlɔʋ mɩ-yɔɔ nɔɔ kɩdɛkɛdaɣ yɔ. Ɩtɩmɩnɩ Ɛsɔ mba panazɩɣ-mɩ yɔ, pɔ-yɔɔ.
42006029	Weyi ɛcɛkɩ n̄a-lɩkpaɣ zaɣ kadaŋa yɔ, tɛzɩ-ɩ lɛɛka cɛlʋʋ. Weyi ɛmʋʋ n̄o-toko sʋsɔʋ yɔ, taaɖaŋ-ɩ se ɛkpaɣ cikpeluu.
42006030	Ha ɛyaa mba pa-tɩŋa payɩ pasʋlʋmʋʋ-ŋ pʋyʋ yɔ. Ye nɔɔyʋ ɛkpaɣ n̄a-pʋyʋ yɔ, taapɔzɩ-ɩ.
42006031	Mbʋ ɩn̄ɩnɩɣ se ɛyaa ɛlabɩ-mɩ yɔ, ɩlabɩ-wɛ ɖɔɖɔ mbʋ ɖeyi ɖeyi.
42006032	Ye mba pɔsɔɔlɩ-mɩ yɔ, mba ɩsɔɔlʋʋ lɛ, kɩhɛyʋʋ ŋgʋ ɩwɛɣna yɔ? Ɛyaa azaɣa ɖɔɖɔ sɔɔlɩ mba pɔsɔɔlɩ-wɛ yɔ.
42006033	Ye ɩlakɩ kɩbandʋ mba palakɩ-mɩ kɩbandʋ yɔ lɛ, kɩhɛyʋʋ ŋgʋ ɩwɛɣna yɔ? Ɛyaa azaɣa lakɩ mbʋ ɖɔɖɔ.
42006034	Ye ɩkɩndɩɣ nɛ ɩɖaŋɩɣ se paahɛyɩ-mɩ yɔ, kɩhɛyʋʋ ŋgʋ ɩtasɩ wɛnaʋ yɔ? Ɛyaa azaɣa ɖɔɖɔ kɩndɩɣ lɛlaa se paahɛyɩ-wɛ mbʋ pakɩndaa yɔ.
42006035	Ɛlɛ, ɩsɔɔlɩ mi-koyindinaa nɛ ɩla kɩbandʋ. Ɩkɩndɩ nɛ ɩtaataɣ liu se paahɛyɩ-mɩ. Peeye mɩ-kɩhɛyʋʋ ɖɔʋ nɛ ɩkɛ Caa Piyuu piya mbʋ pʋyɔɔ yɔ, ɛlakɩ ɖeu kʋcɔkpalɩyaa nɛ kan̄adɩnaa.
42006036	Ɩna ɛyaa pʋtɔdɩyɛ ɛzɩ mɩ-Caa naɣʋ ɛyaa pʋtɔdɩyɛ yɔ.
42006037	Ɩtaahʋʋnɩ nɔɔyʋ tɔm nɛ pataahʋʋnɩ-mɩ ɖɔɖɔ. Ɩtaakʋ nɔɔyʋ tɔm nɛ pataakʋ mɩ-n̄ɩndʋ ɖɔɖɔ. Ikpeɣ lɛlaa pa-kɩwɛɛkɩm nɛ pekpeɣ-mɩ mɩ-n̄ɩmbʋ.
42006038	Ɩha nɛ paha-mɩ. Pamaɣzʋʋ camɩyɛ, petiti, peciɣdi, pusu nɛ pɩwadɩ nɛ paha-mɩ. Mbʋ ɩmaɣzʋʋnɩ lɛlaa yɔ, mbʋ pamaɣzʋʋnɩ-mɩ ɖɔɖɔ.
42006039	Eduu-wɛ eduuye se : Yʋlʋm pɩzɩɣ nɛ ɛhɔ lɛlʋ na? Pa-naalɛ paatɔlʋʋ pɔʋ taa yaa we?
42006040	Tɔmkpɛlɩkɩyʋ takpaɖɩ ɛ-wɩlɩyʋ. Ɛlɛ tɔmkpɛlɩkɩyʋ weyi pawɩlɩ-ɩ camɩyɛ yɔ, ɛwɛɣ ɛzɩ ɛ-wɩlɩyʋ yɔ.
42006041	Pɩlabɩ ɛzɩma nɛ ŋcɔnɩ kemaɣ ŋga kɛwɛ n̄ɛ-ɛgbaɣdʋ ɛzɩyɛ taa yɔ nɛ ŋŋnaɣ ɖeekukulaɣ ŋga kɛwɛ n̄ɛ-ɛzɩyɛ taa yɔ?
42006042	Ɛzɩma ŋpɩzɩɣ nɛ ŋheyi n̄ɛ-ɛgbaɣdʋ se : Mɛ-ɛgbaɣdʋ, yele nɛ malɩzɩ n̄ɛ-ɛzɩyɛ taa kemaɣ ŋga yɔ? Ŋŋnaɣ ɖeɣkukulaɣ n̄ɛ-ɛzɩyɛ taa yaa we? Pɩ-tɛɛ nɛ pɩ-yɔɔ tʋ n̄a, calɩ ɖeɣkukulaɣ ŋga kɛwɛ n̄ɛ-ɛzɩyɛ taa yɔ lɩzʋʋ. Peeye lɛ, ŋnaɣ kpayɩ kpayɩ nɛ ŋpɩzɩ nɛ ŋlɩzɩ kemaɣ ŋga kɛwɛ n̄ɛ-ɛgbaɣdʋ ɛzɩyɛ taa yɔ.
42006043	Tɩʋ kɩbaŋgʋ ɛɛlʋlʋʋ pee kɩdɛkɛdɛɛ. Tɩʋ kɩdɛkɛdʋʋ n̄aalʋlʋʋ pee kɩbana.
42006044	Pasɩŋ paa tɩʋ ŋgʋ nɛ ki-pee. Pokoyuu hiwee kpansɔɔ yɔɔ yaa we? Pokoyuu leemiŋ cɔkɩyɛ yɔɔ ya we?
42006045	Ɛyʋ kɩbanʋ lɩzʋʋ pʋyʋ kɩbanʋ nɛ ɛ-laŋɩyɛ kɩbanɖɛ koozaɣ taa. Ɛyʋ kɩtɛkɛdʋʋ lɩzʋʋ pʋyʋ kɩtɛkɛdʋʋ nɛ ɛ-laŋɩyɛ kɩtɛkɛdɩyɛ koozaɣ taa. Ndʋ tisu ɛyʋ laŋɩyɛ taa yɔ, ndʋ lɩʋnɩ nɛ ɛ-nɔɔ.
42006046	Pɩlabɩ ɛzɩma nɛ ɩyaɣ-m se Kɩbaɣlʋ, Kɩbaɣlʋ nɛ ɩɩlakɩ ndʋ mɔyɔɔdʋʋ yɔ?
42006047	Weyi ɛkɔŋ mɔ-cɔlɔ nɛ ɛnɩɣ mɔn-tɔm nɛ ɛɖɔŋ tɩ-yɔɔ yɔ, mawɩlɩɣ-mɩ ɛyʋ weyi ɛnɩɣzɩnaa yɔ.
42006048	Ɛwɛ ɛzɩ weyi ɛma kuduyuu nakʋyʋ yɔ. Pʋcɔ nɛ ɛma-kʋ lɛ, ehuyaa nɛ pilim nɛ ɛsɩɩ tikiɖe ɛwaɣ yɔɔ. Pɔɔ taa lɩm wadaa lɛ, pikpemni ɖoŋ nɛ pɩfalɩ kuduyuu ŋgʋ kɩ-yɔɔ. Ɛlɛ kɩtan̄amsɩ mbʋ pʋyɔɔ yɔ, pama-kʋ ɛwaɣ yɔɔ.
42006049	Weyi ɛnɩɣ mɔn-tɔm nɛ ɛɛɖɔŋ tɩ-yɔɔ yɔ, ɛlɛ n̄ɛwɛ ɛzɩ weyi ɛmaɣ kuduyuu tataa yem yɔ. Lɩm tɩɩfalɩɣ kʋ-yɔɔ lɛ, kɩtɔlɩ nɛ kɩpɩsɩ ŋcɛyɛ sɔsɔɖɛ.
42007001	Yesu tɛm samaɣ heyuu ndʋ ɛkɛwɛna se eheyi-kɛ yɔ lɛ, ɛsʋʋ Kapɛrnayum tɛtʋ taa.
42007002	Roomɩ sɔɔja weyi ɛcɔŋnɩ sɔɔjanaa mɩnʋʋ yɔɔ yɔ, ɛkɛwɛnɩ yom nɔɔyʋ nɛ pɩwɩɣ-ɩ sɩm yɔɔ sɩm yɔɔ. Ɛkɔsɔɔlɩ e-yom ɛnʋ siŋŋ.
42007003	Ɛnɩ pɔyɔɔdɩ Yesu tɔm lɛ, etiyi Yuda n̄ɩma kɩbɩma Yesu cɔlɔ se pɔpɔzɩ-ɩ nɛ ewolo nɛ ɛla nɛ e-yom yɔɔ cɛ.
42007004	Paba talɩ Yesu cɔlɔ lɛ, pewiini-i cɔɔɔ se : Sɔɔja sɔsɔ ɛnʋ ɛmʋnaa se ŋlabɩ-ɩ mbʋ.
42007005	Ɛsɔɔlɩ ɖa Yuda n̄ɩma nɛ ɛ-maɣmaɣ ɛma-ɖʋ Ɛsɔ ɖɩsɛyɛ kpaaŋ.
42007006	Yesu nɩ mbʋ lɛ, ɛkʋyɩ ɛ nɛ wɛ pɛɖɛɛ. Ɛn̄ɔtɩnɩ ɖɩɣa lɛ, sɔɔja sɔsɔ ɛnʋ etiyi ɛ-taabalaa se peheyi-i se : Kɩbaɣlʋ, taacɛyɩ n̄a-tɩ mbʋ pʋyɔɔ yɔ, mantɩmʋna se ŋsʋʋ mon-cokiye tɛɛ.
42007007	Pʋyɔɔ yɔɔ, mantakatɩ se mɔnkɔɔ n̄ɔ-cɔlɔ. Ɛlɛ yɔɔdɩ tɔm piye nɛ mo-yom yɔɔ cɛ.
42007008	Ma ɖɔɖɔ mɛwɛnɩ ma-n̄ʋʋ yɔɔ n̄ɩma nɛ sɔɔjanaa wɛɛ mɛn-tɛɛ. Meheyiɣ nɔɔyʋ se : Wolo!nɛ ewolo. Meheyi lɛlʋ se : Kɔɔ! nɛ ɛkɔɔ. Meheyiɣ mo-yom se : La pʋnɛ! nɛ ɛla.
42007009	Yesu nɩ tɔm ndʋ lɛ, pɩɖɩɣ zɩ-ɩ. Peeye ɛpɩsɩnɩ samaɣ ŋga katɩŋaɣ ɛ-wayɩ yɔ, kɔ-yɔɔ nɛ ɛtɔ se : Meheyiɣ-mɩ se, mantana lidaʋ sɔsɔʋ kʋnɛ kɩ-ɖaɣʋ Izrɛɛlɩ n̄ɩma maɣmaɣ hɛkʋ taa.
42007010	Sɔɔja sɔsɔ ɛnʋ eetiyi ɛyaa mba yɔ, papɩsɩ ɖɩɣa nɛ pamaɣnɩ yom weyi pɩwɩɣaɣ-ɩ yɔ nɛ alaafɩya.
42007011	Yesu wobi tɛʋ kifemuu tɛtʋ natʋyʋ taa payaɣ-tʋ se Nayiinɩ. Ɛ-tɔmkpɛlɩkɩyaa sakɩyɛ nɛ samaɣ sɔsɔɔ nakɛyɛ patɩŋaɣ ɛ-wayɩ.
42007012	Ɛn̄ɔtaɣnɩ tɛtʋ ndʋ tɩ-nɔnɔɔ lɛ, ɛkatɩ ɛyaa pasɩɣlɩ sɩɖʋ nɔɔyʋ nɛ powokini pim. Ɛɛkɛ lelu nɔɔyʋ pɩyalʋ ɛgbamɩyɛ. Tɛtʋ ndʋ tɩ-taa samaɣ sɔsɔɔ nakɛyɛ sɩɣaɣ lelu ɛnʋ.
42007013	Kɩbaɣ lʋ na-ɩ lɛ, ɛ-tɔm labɩ-ɩ pʋtɔdɩyɛ nɛ eheyi-i se : Taawii.
42007014	Ɛn̄ɔtɩnɩ ɛyaa nɛ etukini kpatɩya. Mba paasɩɣlɩ sɩɖʋ ɛnʋ yɔ, pasɩŋ. Peeye Yesu tɔm se : Evebu n̄a, meheyiɣ-ŋ se ŋkʋyɩ.
42007015	Sɩɖʋ kʋyɩ nɛ ɛcaɣ nɛ ɛpazɩ yɔɔdʋʋ. Yesu cɛlɩ-ɩ e-ɖoo.
42007016	Sɔɔndʋ kpa ɛyaa tɩŋa. Pasaŋaɣ Ɛsɔ nɛ pɔtɔŋ se : Ɛsɔtɔm ɖɛzɩyʋ sɔsɔ nɔɔyʋ lɩ ɖɛ-hɛkʋ taa. Ɛsɔ wili ɛ-samaɣ yɔɔ.
42007017	Pɛkɛdɩ mbʋ mbʋ ɛlabɩ Yudee egeetiye tɩŋa nɛ hɔɔlɩŋ lɛɛŋ taa yɔ.
42007018	Yohanɛɛsɩ tɔmkpɛlɩkɩyaa woba nɛ pɛkɛdɩ-ɩ pɩtɩŋa payɩ.
42007019	Peeye Yohanɛɛsɩ ya ɛ-tɔmkpɛlɩkɩyaa taa naalɛ nɛ etiyi-wɛ Yesu cɔlɔ. Pɔpɔzɩ-ɩ se : N̄a lɛ weyi ɛkɔŋ yɔ yaa pʋwɛɛ se ɖɩɖaŋ lɛlʋ?
42007020	Ɛyaa mba patalɩ Yesu cɔlɔ lɛ, peheyi-i se : Mɩɩsʋʋ sɔnzɩ laɖʋ Yohanɛɛsɩ tiyini-ɖʋ se ɖɩpɔzɩ-ŋ se : N̄a lɛ weyi ɛkɔŋ yɔ yaa pʋwɛɛ se ɖɩɖaŋ lɛlʋ?
42007021	Alɩwaatʋ ndʋ tɩ-yɔɔ, Yesu laba nɛ ɛyaa sakɩyɛ mba paawɛnɩ kʋdɔmɩŋ nɛ kalɩkalɩtʋ nɛ aleewaa yɔ, pɔ-yɔɔ cɛ. Ɛlaba nɛ yʋlʋmaa sakɩyɛ na ɖɔɖɔ.
42007022	Yesu cosi-wɛ se : Iwolo nɛ ɩkɛdɩ Yohanɛɛsɩ mbʋ ɩnawa nɛ ɩnɩɩ yɔ. Yʋlʋmaa naɣ nɛ talatɩnaa ɖɔŋ. Canasɩ yɔɔ cɛba nɛ sɩwɛɛ cɩɖɩ cɩɖɩ nɛ ndamaa nɩɣ. Sɩɖaa feŋ, posuzi Tɔm Kɩbandʋ kʋn̄ɔndɩnaa.
42007023	Ɛyʋ weyi ɛɛlɔʋ liu mɔ-yɔɔ yɔ, ehiɣ ɛ-tɩ.
42007024	Mba Yohanɛɛsɩ ketiyaa yɔ, pɛɖɛwa lɛ, Yesu pazɩ samaɣ yɔɔdɩnaʋ Yohanɛɛsɩ yɔɔ nɛ ɛtɔŋ se : Ɛbɛ iwoba naʋ lakʋ taa? Loku ŋgʋ heɣlim makɩ nɛ pɩcɔzʋʋ-kʋ yem yɔ yaa we?
42007025	Ɛbɛ iwoba naʋ lakʋ taa ? Ɛyʋ weyi esu n̄ɩɣlɩm wondu yɔ yaa we? Ɩcɔnɩ ɩna, mba posuu n̄ɩɣlɩm wondu nɛ pacakɩ wezuu n̄ɩm taa yɔ, pɛwɛ awii ɖɩsɩ taa.
42007026	Ɛlɛ ɛbɛ iwoba nɛ ɩna? Ɛsɔtɔm ɖɛzɩyʋ na? Ɛɛɛ, meheyiɣ-mɩ se, ɛkɩlɩ ɛsɔtɔm ɖɛzɩyʋ.
42007027	Ɛ-yɔɔ pamawa se : Welesi, mentiyiɣ men-tiyiyu nɛ ɛɖɛ-ŋ nɔɔ. Ɛkaɣ nʋmɔʋ n̄ɔɔzʋʋ n̄ɛ-ɛsɩndaa.
42007028	Meheyiɣ-mɩ se ɖooo yɔ, patɩlʋlɩda nɔɔyʋ nɛ ɛkpaɖɩ Mɩɩsʋʋ sɔnzɩ laɖʋ Yohanɛɛsɩ ɛnʋ. Ŋgʋ, weyi ɛkɔzɩ Ɛsɔ kewiyaɣ taa yɔ, ɛlɛ n̄akpaɖɩ-ɩ.
42007029	Samaɣ tɩŋa nɛ lambuu mʋyaa mba Yohanɛɛsɩ kalabɩ-wɛ lɩm mɩɩsʋʋ sɔnzɩ yɔ, panɩwa nɛ pɔtɔ se Ɛsɔ tʋʋzaa.
42007030	Ɛlɛ Farɩsɩ n̄ɩma nɛ paɣtʋ wɩlɩyaa n̄ekizi se Yohanɛɛsɩ ɛtaalabɩ-wɛ lɩm mɩɩsʋʋ sɔnzɩ. Mbʋ pawɩlɩnaa se pekizi mbʋ Ɛsɔ n̄ɩnaɣnɩ-wɛ yɔ.
42007031	Anɩ mankpakɩɣ nɛ mɛnkɛdɩnɩ alɩwaatʋ tʋnɛ tɩ-taa ɛyaa? Anɩ panɩɣzɩnaa?
42007032	Panɩɣ zɩnɩ piya nzɩ sɩcaɣ kacaɣ taa nɛ sɩyɔɔdʋʋnɩ ɖama nɛ sɩtɔŋ se : Ɖɩya hɩlaɣ ɛlɛ, ɩtapaa. Ɖite kʋn̄ɔŋ wondu nɛ ekizi wiluu.
42007033	Mɩɩsʋʋ sɔnzɩ laɖʋ Yohanɛɛsɩ kɔma, ɛɛtɔkɩ kpɔnɔ nɛ ɛɛn̄ɔʋ sʋlʋm. Ɩtɔŋ se : Ɛwɛnɩ eleeu.
42007034	Ɛyʋ Pɩyalʋ kɔma nɛ ɛtɔkɩ nɛ ɛn̄ɔʋ. Ɩtɔŋ se : Ɩna! Ɛyʋ ɛnɛ, ɛmaɣzɩɣ tɔɔʋ nɛ n̄ɔʋ pɔ-yɔɔ ɖeke. Ɛkɛ lambuu mʋyaa nɛ ɛyaa azaɣa taabalʋ.
42007035	Ɛlɛ lɔŋsɩnɖɛ piya tɩŋa wɩlɩɣ se lɔŋsɩnɖɛ tʋʋzaa.
42007036	Farɩsɩ tʋ nɔɔyʋ ya Yesu se ewolo ɛ-tɛ nɛ ɛ nɛ-ɩ pɔtɔɔ tɔɔnaɣ. Yesu wolo Farɩsɩ-tʋ ɛnʋ ɛ-ɖɩɣa taa nɛ ɛ nɛ-ɩ pɛwɛɛ tɔɔnaɣ ɖɩtɔɔyɛ.
42007037	Halʋ ɛzaɣʋ nɔɔyʋ weyi ɛkɛwɛ tɛtʋ ndʋ tɩ-taa yɔ, ɛkanɩwa se Yesu tɔkaɣ tɔɔnaɣ Farɩsɩ-tʋ nɔɔyʋ tɛ. Peeye ɛɖɔkɩ tilaaɖɩ fiɣa kʋhʋlʋmaɣ ŋga kɛwɛ liidiye nɛ kan̄ɩlɩzʋʋ yɔ, nɛ ewolo.
42007038	Ɛtalaa lɛ, ɛsɩŋ ɛ-wayɩ ɛ-nɩŋgbanzɩ cɔlɔ nɛ ɛpazɩ wiluu nɛ ɛ-ɛzɩtɛɣlɩm tiki Yesu nɩŋgbanzɩ yɔɔ. Ɛhɛzaɣ sɩ-yɔɔ nɛ ɛ-n̄ʋʋ taa n̄ɔsɩ nɛ ɛmʋzʋʋ-sɩ nɛ ɛpɩyɩɣ sɩ-yɔɔ tɩlaaɖɩ.
42007039	Farɩsɩ tʋ weyi ɛɛya Yesu yɔ, ɛna mbʋ lɛ, ɛyɔɔdɩ ɛ-taa e-ɖeke se : Ye ɛyʋ ɛnɛ ɛɛkɛ ɛsɔtɔm ɖɛzɩyʋ yɔ, ɛɛna mbʋ halʋ weyi etukuuni-i yɔ, ɛkɛnaa yɔ. Ɛɛnawa se ɛkɛ halʋ ɛzaɣʋ.
42007040	Yesu cosi-i se : Siimɔɔ, mɛwɛnɩ natʋyʋ se meheyi-ŋ. Peeye eheyi-i se : Wɩlɩyʋ, yɔɔdɩ.
42007041	Ɛyaa naalɛ kakɩndɩ liidiye kɩndɩyʋ nɔɔyʋ cɔlɔ. Nɔɔyʋ kakɩndɩ liidiye pɔɔyɩsɩ taŋga nɛ lɛlʋ nɩɩnʋwa.
42007042	Pa-naalɛ pɛfɛyɩnɩ se pɛhɛyɩ lɛ, kɩndɩyʋ kpeɣ-wɛ. Heyi-m nɛ manɩɩ se pa-naalɛ pa-taa lɛ, akɩlɩɣ-ɩ sɔɔlʋʋ?
42007043	Siimɔɔ cosi nɛ ɛtɔŋ se : Mamaɣzʋʋ se weyi ekpeɣ-i liidiye nɖɩ ɖɩkɩlɩ ɖɔʋ yɔ. Yesu heyi-i se : Ŋhʋ tɔm camɩyɛ.
42007044	Peeye Yesu pɩsɩnɩ halʋ yɔɔ nɛ eheyi Siimɔɔ se : Ŋnaɣ halʋ ɛnɛ? Mansʋ n̄a-ɖɩɣa taa. Ŋtaha-m lɩm se mɔnkɔ ma-nɩŋgbanzɩ ɛlɛ, halʋ ɛnɛ ɛn̄alɩ-sɩ nɛ ɛ-ɛzɩtɛɣlɩm nɛ ɛhɛzɩ sɩ-yɔɔ nɛ ɛ-n̄ɔsɩ.
42007045	Ŋtamʋzɩ ma-lɩkpaɣzaɣ yɔɔ. Ɖooo mansʋʋ cɩnɛ yɔ, halʋ ɛnɛ eteyele man-nɩngbanzɩ yɔɔ mʋzʋʋ.
42007046	Ŋtɩpɩyɩ ma-n̄ʋʋ taa num. Ɛlɛ halʋ ɛnɛ ɛpɩyɩ ma-nɩŋgbanzɩ yɔɔ tɩlaaɖɩ.
42007047	Pʋyɔɔ yɔɔ meheyiɣ -mɩ se : Sɔɔlɩm sɔsɔm tʋmɩyɛ nɖɩ ɛlaba yɔ, ɖɩwɩlɩɣ se pɛtɛm-ɩ kpeɣu ɛ-kɩwɛɛkɩm sakɩyɛ mbʋ ɛlaba yɔ. Ɛyʋ weyi Ɛsɔ kpeɣ-i pazɩ yɔ, ɛsɔɔlʋʋ pazɩ.
42007048	Yesu heyi halʋ ɛnʋ se : Menkpeɣ-ŋ n̄a-kɩwɛɛkɩm.
42007049	Ɛyaa mba ɛ nɛ wɛ paacaɣ aɣ nɛ pɔtɔkɩ yɔ, papazɩ yɔɔdʋʋ pa-taa pe-ɖeke se : Anɩ lɛ ɛnɛ nɛ ɛkatɩɣ ekpeɣu ɛyaa pa-kɩwɛɛkɩm maɣmaɣ ?
42007050	Eheyi halʋ ɛnʋ se : N̄e-lidaʋ yabɩ n̄a-n̄ʋʋ. Ɖɛɛ laŋhɛzɩyɛ taa.
42008001	Pʋwayɩ Yesu cɔwaɣ tɛtʋ ndɩ ndɩ nɛ kookasɩ pa-taa nɛ esuzuu Ɛsɔ Tɔm Kɩbandʋ. E-tiyiyaa hiu nɛ naalɛ mba paasɩɣaɣ-ɩ.
42008002	Halaa nabɛyɛ sɩɣ aɣ-ɩ ɖɔɖɔ. Yesu koholi halaa mba kalɩzasɩ kɩdɛkɛdɩsɩ nesi tɛɛ nɛ ɛla nɛ pa-kʋdɔmɩŋ waa. Pa-taa lɛlʋ yɔ Maarɩɩ Magdala tʋ weyi ɛ-taa Yesu kɔɖɔɔnɩ Aleewaa lʋbɛ yɔ.
42008003	Yoana nɛ Suzaana nɛ halaa lɛlaa sakɩyɛ paawɛ ɖɔɖɔ mba pasɩɣaɣ Yesu yɔ, pa-taa. Yoana ɛɛkɛ Kuzaa weyi ɛcɔŋnɩ Eroodi n̄ɩm yɔɔ yɔ, ɛ-halʋ. Halaa mba, pakpakaɣ pa-n̄ɩm nɛ pasɩŋnɩ Yesu nɛ ɛ-tɔmkpɛlɩyaa.
42008004	Ɛyaa samaɣ sɔsɔɔ nakɛyɛ kalɩnɩ tɛtʋ tɩŋa taa nɛ kekpeɣli ɛ-cɔlɔ. Yesu tuu-wɛ eduuye.
42008005	Ɛtɔm se : Ɖuyu nɔɔyʋ lɩnɩ mbʋ ɖomaɣ. Ɛmɩzaɣ tɔɔnaɣ pee lɛ, naayɛ tɔlɩ nʋmɔʋ nɔɔ. Ɛyaa fɛyɩ a-yɔɔ nɛ ɛsɔdaa sumasɩ tii nɛ sɩtɔɔ-yɛ.
42008006	Pee lɛɛna tɔlɩ ɛwaɣ yɔɔ. Pɩn̄ɔwa lɛ, pɩwɩlɩ mbʋ pʋyɔɔ yɔ, niŋkaɣ fɛyɩ tataa.
42008007	Pee lɛɛna tɔlɩ kpaŋsɔɔ taa. Kpaŋsɔɔ n̄ɔ nɛ alɛɣtɩ-yɛ.
42008008	Pee lɛɛna ñɔtɔlɩ tɛtʋ kɩbandʋ taa, alɛ ñɔ nɛ pɩpaɣlɩ tɩŋ nɛ ɛlʋlɩ pee. Paa tɩʋ ŋgʋ kɩlʋlɩ pee mɩnʋʋ. Ɛtɛm yɔɔdʋʋ mbʋ lɛ, eholi nɛ ɛtɔŋ se : Weyi ɛwɛnɩ nɩŋgbaaŋ se ɛnɩɣ yɔ, ɛnɩɩ.
42008009	Ɛ-tɔmkpɛlɩkɩyaa pɔzɩ-ɩ se : Eduuye nɖɩ ɖɩ-tɔbʋʋ se we?
42008010	Peeye Yesu tɔm se : Paha-mɩ se ɩtɩlɩ Ɛsɔ kewiyaɣ tɔm ndʋ tɩwɛ mɛɛsaɣ tɛɛ yɔ. Piyele lɛlaa yɔ, aduwa potuki-wɛ. Pʋwɛ mbʋ se alɩwaatʋ ndʋ pɔcɔŋna yɔ, paanaɣ. Alɩwaatʋ ndʋ pewelesiɣ yɔ, paanɩɣ pɩ-tɔbʋʋ.
42008011	Eduuye nɖɩ ɖɩ-tɔbʋʋ yɔ : Ɖomaɣ lɛ ɛsɔtɔm.
42008012	Mba pɛwɛ nʋmɔʋ nɔɔ yɔ, mba lɛ ɛyaa mba panɩɣ nɛ eleeu kɔŋ nɛ ɛlɩzɩɣ tɔm ndʋ pa-laŋa taa yɔ. Ɛlakɩ mbʋ se pataapɩzɩ nɛ petisi nɛ Ɛsɔ ya pa-n̄ʋʋ.
42008013	Wena atɔlɩ ɛwaɣ yɔɔ yɔ lɛ ɛyaa mba panɩɣ tɔm nɛ pamʋ-tʋ nɛ laŋhʋlʋmɩyɛ yɔ. Ɛlɛ, patɩka hosi. Petisiɣ tɔm ndʋ alɩwaatʋ pazɩ yem. Takɩm nabʋyʋ talɩɣ-wɛ lɛ, pɔlɔ lidaʋ.
42008014	Pee wena atɔlɩ kpaŋsɔɔ taa yɔ lɛ ɛyaa mba panɩɣ tɔm ɛlɛ, wezuu kʋnɛ kʋ-yɔɔ nɩɣzʋʋ nɛ ñɩm nɛ sɔɔlɩm ndɩ ndɩ pɛlɛɣtɩ tɔm ndʋ nɛ tɩɩpɩzɩɣ se tɩlʋlɩ pee kɩpɩwa.
42008015	Pee wena atɔlɩ tɛtʋ kɩbandʋ taa yɔ lɛ ɛyaa mba pɛwɛnɩ laŋɩyɛ kɩbanɖɛ nɛ siɣsiɣ yɔ. Panɩɣ tɔm lɛ, pan̄aɣ pana nɛ pɔɖɔkɩ-tʋ nɛ palʋlɩ pee.
42008016	Nɔɔyʋ ɛɛsɔkɩ kanɖʋ nɛ ɛpam-kʋ n̄anaɣ tɛɛ yaa ɛsʋzɩ-kʋ ɛ-kaɖʋ tɛɛ, ɛlɛ ɛsɩɣ-kʋ ki-tilimiye yɔɔ se kɩna mba pasʋʋ ɖɩɣa taa yɔ.
42008017	Mbʋ pɩtɩŋa payɩ pʋwɛ ɛyaa mɛɛsaɣ tɛɛ yɔ, pɔkɔŋ pʋ-yɔɔ kuluu nɛ mbʋ ɛyaa ɛɛsɩŋ yɔ, pɔkɔŋnɩ-pʋ n̄alɩmɩyɛ taa nɛ paa weyi ɛna.
42008018	Ɩkpa mɩ-tɩ nɛ ɛzɩma mbʋ ɩnɩɣ yɔ mbʋ pʋyɔɔ yɔ, pahaɣ weyi ɛwɛna yɔ. Weyi ɛlɛ n̄ɛfɛyɩna pʋyʋ yɔ, pamʋʋ pɩkpɛndɩnɩ mbʋ ɛmaɣzʋʋ se ɛwɛna yɔ.
42008019	Yesu ɖoo nɛ e-neyaa abalɩñɩma pɔkɔma. Ɛyaa samaɣ yɔɔ lɛ, patapɩzɩɣ se pɔn̄ɔtɩnɩ-ɩ.
42008020	Peeye peheyi-i se : Não-ɖoo nɛ ñe-neyaa abalɩñɩma pɛwɛ awayɩ nɛ pañɩnɩɣ se pana-ŋ.
42008021	Ɛlɛ Yesu cosi-wɛ nɛ ɛtɔŋ se : Mon-ɖoo nɛ me-neyaa lɛ mba panɩɣ Ɛsɔ tɔm nɛ pɔɖɔŋ tɩ-yɔɔ yɔ.
42008022	Kɩyakʋ nakʋyʋ Yesu kpa kpɩyʋʋ nakʋyʋ taa. Ɛ-tɔmkpɛlɩkɩyaa kɛwɛ ɛ-cɔlɔ nɛ eheyi-wɛ se : Ɖɩtɛzɩ lɩŋgamʋʋ kidiiliŋ lɛɛkʋ yɔɔ. Peeye pɛɖɛwa.
42008023	Pɛtɛzaɣ lɩŋgamʋʋ lɛ, Yesu ɖoo. Heɣlim sɔsɔm nabʋyʋ pazɩ mabʋ lɩŋgamʋʋ yɔɔ. Lɩm huu nɛ pɩsʋʋ pa-kpɩyʋʋ taa nɛ pɩcaɣ se pɩlabɩ-wɛ asayʋʋ.
42008024	Pɔn̄ɔtɩnɩ Yesu nɛ pefezi-i nɛ pɔtɔŋ se : Wɩlɩyʋ, wɩlɩyʋ, ɖɩsɩkɩ! Peeye ɛkʋyaa nɛ ɛn̄azɩ heɣlim nɛ lɩm hola. Heɣlim yele mabʋ nɛ pisu ɖiɣɖiɣ.
42008025	Ɛlɛ ɛpɔzɩ-wɛ se : Mi-lidaʋ wɛ le? Sɔɔndʋ kakpa-wɛ piŋŋ, pɩɖɩɣzɩ-wɛ nɛ pɔpɔzʋʋ ɖama se : Anɩ lɛ ɛnɛ kpem nɛ ɛn̄azʋʋ pɩkpɛndɩnɩ heɣlɩm nɛ lɩm hola nɛ pɩñaŋ-ɩ?
42008026	Pʋwayɩ lɛ, patalɩ Gadara n̄ɩma ɛjaɖɛ nɖɩ ɖɩpam ɛza nɛ Galilee yɔ, ɖɩ-taa nɛ palɩɩ kpɩyʋʋ taa nɛ petii.
42008027	Yesu nɩŋgbanzɩ tɩbɩ tɛtaa lɛ, tɛtʋ taa tʋ nɔɔyʋ kɔɔ nɛ ɛkatɩ-ɩ. Abalʋ ɛnʋ, ɛɛwɛnɩ Aleewaa ɖooo lɔŋ. Ɛtaasuu toko. Ɛtaawɛɛ ɖɩɣa nakɛyɛ taa ɛlɛ, ɛ-ɖɩcaɣyɛ lɛ pɩlaŋ yɔɔ.
42008028	Ɛna Yesu lɛ, ɛma kubuka nɛ ewolo nɛ ɛtɔlɩ Yesu tɛɛ nɛ ɛyɔɔdɩ ɖoŋ se : Ɛsɔ Caa Piyuu Pɩyalʋ Yesu, ma nɛ-ŋ se we? Mentendi-ŋ se ŋtaaɖʋ-m kʋn̄ɔŋ.
42008029	Ɛyɔɔdɩ mbʋ mbʋ pʋyɔɔ yɔ, Yesu holini Kalɩzaɣ kɩdɛkɛdaɣ se kalɩɩ abalʋ ɛnʋ ɛ-taa. Kalɩzaɣ ŋga kaawɛɛ nɛ kekpiki-i nɛ pʋkʋyʋʋnɩ-ɩ ɖoo lɔŋ yɔ. Pʋkʋyɩnɩ-ɩ nɛ paa pɔhɔkɩ-ɩ yoŋgbasɩ nɛ paka kpasɩ ɛ-naŋgbanzɩ taa yɔ, ɛpʋʋtʋʋ pɩtɩŋa. Eleeu ɖɔɔnaɣ-ɩ ɖɔɖɔ nɛ ɛsʋzʋʋ-ɩ lakʋ.
42008030	Yesu pɔzɩ-ɩ se : Payaɣ-ŋ se we? Ecosi se : Ma-hɩɖɛ lɛ You Laɖaa Tikaɣ. Ɛyɔɔdɩ mbʋ mbʋ pʋyɔɔ yɔ, aleewaa sakɩyɛ kaasʋnɩ ɛ-taa.
42008031	Aleewaa wini Yesu cɔɔɔ se ɛtaapaɣ-wɛ se powolo cukaŋ pɔʋ lɔkɔ taa.
42008032	Afanaa tikaɣ sɔsɔɔ nakɛyɛ kɛwɛ pʋʋ yɔɔ nɛ kacazɩɣ tɔɔnaɣ. Aleewaa mba, petendi Yesu se ɛha-wɛ nʋmɔʋ nɛ powolo pasʋʋ afanaa mba pa-taa. Peeye Yesu ha-wɛ nʋmɔʋ se powolo nɛ pasʋʋ.
42008033	Aleewaa mba palɩɩ abalʋ ɛnʋ ɛ-taa nɛ powolo nɛ pasʋʋ afanaa mba pa-taa. Peeye Afanaa mba, pesewa nɛ petii pʋʋ nɛ powolo pafalɩ lɩŋgamʋʋ taa nɛ lɩm kpaɣ-wɛ.
42008034	Afanaa yɔɔ cɔnɩyaa na mbʋ pɩtalɩ afanaa yɔ lɛ, pese nɛ powolo peheyi tɛtʋ taa ɛyaa nɛ tɛyɛ yɔɔ ñɩma tɔm ndʋ.
42008035	Paba kʋyɩ nɛ powolo se pana mbʋ pɩlaba yɔ. Patalɩ Yesu cɔlɔ lɛ, pana abalʋ weyi ɛ-taa aleewaa kalɩwa yɔ. Abalʋ ɛnʋ ɛ-kpaaŋ cɛba nɛ esuu wondu camɩyɛ nɛ ɛcaɣ Yesu nɩŋgbanzɩ tɛɛ. Peeye sɔɔndʋ kpa-wɛ pɩŋŋ.
42008036	Mba paawɛ peeye nɛ pana yɔ, pɛkɛdɩ-wɛ mbʋ Yesu laba nɛ eholi abalʋ weyi aleewaa kɛwɛ ɛ-taa yɔ.
42008037	Ɛyaa mba patɩŋa payɩ paawɛ Gerasa n̄ɩma egeetiye taa yɔ, sɔɔndʋ kpa-wɛ pɩŋŋ nɛ pɔpɔzɩ Yesu se ɛɖɛɛ pɔ-cɔlɔ nɛ eposi ɛ-tɩ nɛ wɛ. Yesu kpa kpɩyʋʋ taa nɛ ɛpɩsɩ.
42008038	Abalʋ weyi Yesu koholi-i nɛ Aleewaa nesi tɛɛ yɔ, etendi Yesu se eyele nɛ ɛtɩŋ-ɩ nɛ ɛwɛɛ ɛ-cɔlɔ. Ɛlɛ Yesu ɖɔɔnɩ-ɩ.
42008039	Eheyi-i se : Pɩsɩ n̄a-ɖɩɣa taa nɛ ŋkɛdɩ mbʋ pɩtɩŋa payɩ Ɛsɔ labɩ-ŋ yɔ. Peeye abalʋ ɛnʋ ɛɖɛwa nɛ ɛcɔɔ tɛtʋ taa payɩ nɛ esuzuu mbʋ pɩtɩŋa payɩ Yesu labɩ-ɩ yɔ.
42008040	Yesu pɩsaa lɛ, samaɣ ŋga ka-tɩŋa kaaɖaŋ-ɩ yɔ, kamʋ-ɩ.
42008041	Abalʋ nɔɔyʋ kɛwɛɛ nɛ payaɣ-ɩ se Yayiruusi. Ɛɛkɛ Yuda ñɩma Ɛsɔ ɖɩsɛyɛ kpaaŋ yɔɔ cɔnɩyʋ. Ɛtɔlɩ Yesu nɩŋgbanzɩ tɛɛ nɛ etendi-i se ewolo ɛ-tɛ.
42008042	Ɛ-ɛgbamɩyɛ pɛlɛ weyi ɛɛwɛnɩ pɩnzɩ hiu nɛ naalɛ yɔ, eɖiɣni sɩbʋ. Yesu ɖɛwaɣ lɛ, ɛyaa samaɣ n̄ɩkɩɣ-ɩ ceminje.
42008043	Halʋ nɔɔyʋ kɛwɛ peeye nɛ calɩm kpeŋni-i pɩlabɩ ɛzɩ pɩnzɩ hiu nɛ naalɛ yɔ. Fɛɖaa kpizi halʋ ɛnʋ e-nesi tɛɛ caɣ caɣ nɛ nɔɔyʋ tapɩzɩ nɛ ɛwazɩ-ɩ ɛ-kʋdɔŋ.
42008044	Ɛn̄ɔtɩnɩ Yesu nɛ wayɩ nɛ etukini e-toko nɔsɩ nɛ calɩm mbʋ pikpeŋaɣnɩ-ɩ yɔ, pɩtɩsɩŋ.
42008045	Yesu tɔm se : Atukini-m. Pa-tɩŋa pɛkpɛzɩ se pototukini-i. Pɩyɛ nɛ mba paawɛ ɛ-cɔlɔ yɔ, pɔtɔ se : Ɛyaa samaɣ kpɩtɩɣnɩ-ŋ nɛ pan̄ɩkɩɣ-ŋ. Ɛzɩma ŋpɔzʋʋ se atukini-ŋ?
42008046	Ɛlɛ Yesu tɔ se : Nɔɔyʋ tukini-m mbʋ pʋyɔɔ yɔ, manɩ ɖoŋ nɩɩyɩ lɩnɩ man-taa.
42008047	Halʋ ɛnʋ ɛnawa se ɛɛpɩzɩɣ nɛ ɛmɛlɩ. Sɔɔndʋ kpa-ɩ nɛ ewolo nɛ eluŋ ɛ-ɛsɩndaa. Ɛkɛdɩ Yesu samaɣ tɩŋa ɛsɩndaa mbʋ pʋyɔɔ etukini-i yɔ. Ɛkɛdɩ ɖɔɖɔ ɛzɩma mbʋ Yesu laba nɛ ɛ-yɔɔ cɛ alɩwaatʋ ndʋ tɩ-yɔɔ yɔ.
42008048	Yesu heyi-i se : Ɖɔkɩ n̄ɔ-hɔyɛ mɛn-pɛlɛ, n̄e-lidaʋ laba nɛ n̄ɔ-yɔɔ cɛ. Ɖɛɛ laŋhɛzɩyɛ taa.
42008049	Yesu yɔɔdaɣ mbʋ lɛ, nɔɔyʋ lɩɩnɩ Ɛsɔ ɖɩsɛyɛ kpaaŋ yɔɔ cɔnɩyʋ ɛnʋ ɛ-tɛ nɛ ɛkɔɔ nɛ eheyi Yayiruusi se : Ñɛ-pɛlɛ sɩba. Taatasɩ wɩlɩyʋ mɩzɩnaʋ ɖɔɖɔ.
42008050	Ɛlɛ Yesu kanɩ-tʋ. Peeye eheyi Yayiruusi se : Sɔɔndʋ ɛtaakpa-ŋ, tisi yem, n̄ɛ-pɛlɛ yɔɔ cɛkɩ.
42008051	Yesu talɩ ɖɩɣa taa lɛ, ɛtaha nʋmɔʋ nɔɔyʋ se ɛsʋʋ pɩtasɩnɩ Pɩyɛ nɛ Yohanɛɛsɩ nɛ Yakubu nɛ pɩɣa caa nɛ ko-ɖoo pe-ɖeke.
42008052	Ɛyaa tɩŋa wilaɣ nɛ pepeenduu kɔ-yɔɔ. Ɛlɛ Yesu heyi-wɛ se : Itaawii. Katasɩ ɛlɛ, koɖou kuɖou.
42008053	Panɩ mbʋ lɛ, papazɩ-ɩ woŋuu mbʋ pʋyɔɔ yɔ, paanawa se kasɩba.
42008054	Ɛɖɔɔnɩ-wɛ nɛ palɩɩ lɛ, ɛɖɔkɩ pɩɣa ŋga ke-nesi taa nɛ eheyi-kɛ ɖoŋ se : Pɩɣa n̄a, kʋyɩ.
42008055	Ka-kalɩzaɣ pɩsɩ nɛ kasʋʋ ka-taa nɛ katɩkʋyʋʋ. Ɛpɔzɩ-wɛ se paha-kɛ tɔɔnaɣ nɛ kɔtɔɔ.
42008056	Pɩɩɖɩɣzɩ ka-caanaa. Yesu heyi-wɛ se pataaheyi nɔɔyʋ mbʋ pɩlaba yɔ.
42009001	Yesu ya ɛ-tɔmkpɛlɩkɩyaa hiu nɛ naalɛ mba. Ɛha-wɛ ɖoŋ se pɔɖɔɔnɩ aleewaa tɩŋa nɛ pala nɛ kʋdɔmɩŋ tɩŋa waa.
42009002	Etiyi-wɛ se powolo nɛ posuzi Ɛsɔ kewiyaɣ tɔm nɛ pala nɛ kʋdɔndɩnaa yɔɔ cɛ.
42009003	Eheyi-wɛ se : Ɩtaaɖɔkɩ pʋyʋ mɩ-nʋmɔʋ wobu taa. Ɩtaakpaɣ nʋmɔ-ɖaʋ yaa huyuu yaa tɔɔnaɣ yaa liidiye. Ɩtaaɖɔkɩ tokonaa naalɛ.
42009004	Ɩsʋ ɖɩɣa nakɛyɛ taa lɛ, ɩcaɣ peeye nɛ pʋkɔɔ pɩsɩnɩ kɩyakʋ ŋgʋ ɩɖɛɣ yɔ.
42009005	Ye nɔɔyʋ ekizaa se ɛɛmʋʋ-mɩ yɔ, ɩlɩ tɛtʋ ndʋ tɩ-taa lɛ, ikpizi mɩ-nɩŋgbanzɩ yɔɔ mʋzʋʋ. Pʋnɛ pɩkaɣ aseɣɖe lɩzʋʋ pɔ-yɔɔ.
42009006	Peeye pakʋyaa nɛ palɩɩ nɛ pɔcɔʋ haɖaa taa nɛ posuzuu Tɔm Kɩbandʋ nɛ palakɩ paa le nɛ kʋdɔndɩnaa yɔɔ cɛkɩ.
42009007	Egeetiye yɔɔ cɔnɩyʋ Eroodi nɩ mbʋ pɩtɩŋa payɩ Yesu lakaɣ yɔ lɛ, ɛtaana se ɛmaɣzɩ se we mbʋ pʋyɔɔ yɔ, nabɛyɛ tɔŋaɣ se Yohanɛɛsɩ femni nɛ sɩɖaa taa.
42009008	Lɛlaa n̄ɔtɔŋ se Elii lɩna. Nɛ lɛlaa n̄ase, ɖooo lɔŋ ɛsɔtɔm ɖɛzɩyaa taa nɔɔyʋ femni nɛ sɩɖaa taa.
42009009	Eroodi tɔm se : Meyeba nɛ pɔkɔ Yohanɛɛsɩ n̄ʋʋ lɛ, anɩ lɛ ɛyʋ weyi ɛ-tɔm manɩɣ ɛzʋnɔ yɔ? Peeye ɛn̄ɩnaɣ se ɛna-ɩ.
42009010	Yesu tiyiyaa pɩsaa nɛ pɔkɔɔ lɛ, pɛkɛdɩ-ɩ mbʋ pɩtɩŋa payɩ palaba yɔ. Ɛkpaɣ-wɛ nɛ pɛkɛzɩ pa-tɩ kɩjaʋ ɖenɖe ɛyaa fɛyɩ yɔ Bɛtsayɩda tɛtʋ cɔlɔ.
42009011	Ɛyaa samaɣ nɩ mbʋ nɛ patɩŋ ɛ-wayɩ. Ɛmʋ-wɛ nɛ ɛyɔɔdɩnɩ-wɛ Ɛsɔ kewiyaɣ tɔm. Ɛlabɩ ɖɔɖɔ nɛ mba pɩwɩɣaɣ-wɛ yɔ, pɔ-yɔɔ cɛ.
42009012	Wɩsɩ ɖʋwaɣ lɛ, Yesu tiyiyaa hiu nɛ naalɛ mba pɔn̄ɔtɩnɩ-ɩ nɛ peheyi-i se : Yele samaɣ nɛ kowolo tɛyɛ yɔɔ nɛ haɖaa mba pɔñɔtɩnɩ-ɖʋ yɔ, pa-taa nɛ kehiɣ ɖɩhɩnɩyɛ nɛ kan̄ɩnɩ tɔɔnaɣ nɛ kɔtɔɔ. N̄ɩtʋ taa ɖɩwɛ cɩnɛ.
42009013	Yesu heyi-wɛ se : Mɩ-maɣ maɣ ɩha-wɛ tɔɔnaɣ nɛ pɔtɔɔ. Peeye pɔtɔm se : Nabʋyʋ fɛyɩ ɖɔ-cɔlɔ nɛ pɩtasɩnɩ kpɔnɔnaa kagbaanzɩ nɛ kpakpasɩ naalɛ. Yaa ŋcaɣ se ɖayabɩnɩ tɔɔnaɣ nɛ ɖɩcalɩ ɛyaa samaɣ kanɛ ka-tɩŋa?
42009014	Abalaa kɛkpɛndɩ ɛzɩ kudokiŋ kagbaanzɩ yɔ. Yesu heyi ɛ-tɔmpkɛlɩkɩyaa se : Ɩla nɛ pacaɣ cabɩ cabɩ ɛzɩ nɩɩnʋwa nɩɩnʋwa yɔ.
42009015	Pan̄a nɛ palabɩ-wɛ nɛ pa-tɩŋa pacaɣ.
42009016	Yesu kpaɣ kpɔnɔnaa mba pa-kagbaanzɩ nɛ kpakpasɩ nzɩ sɩ-naalɛ lɛ, ɛcɔnɩ ɛsɔdaa nɛ ɛwazɩ pʋ-yɔɔ. Pʋwayɩ lɛ, ɛcɩyɩ nɛ ɛcɛlɩ ɛ-tɔmkpɛlɩkɩyaa se patayɩ ɛyaa tɩŋa.
42009017	Ɛlɛ, pala mbʋ nɛ ɛyaa mba pa-tɩŋa pɔtɔɔ nɛ pahaɣ. Pekpeɣli hɔɔlasɩ nzɩ sɩkazaa yɔ lɛ, pusu ɖɔkɩŋ hiu nɛ naalɛ.
42009018	Nakʋyʋ wiye Yesu kɛwɛ kɩjaʋ nɛ ɛsɛɣ Ɛsɔ. Ɛ-tɔmkpɛlɩkɩyaa kɛwɛ ɛ-cɔlɔ peeye. Ɛpɔzɩ-wɛ nɛ ɛtɔŋ se : Ɛyaa tɔŋ se ma lɛ anɩ?
42009019	Pocosi se : Nabɛyɛ tɔŋ se ña lɛ mɩɩsʋʋ sɔnzɩ laɖʋ Yohanɛɛsɩ. Lɛlaa se ña lɛ Elii nɛ lɛlaa se ña lɛ ɖooo lɔŋ ɛsɔtɔm ɖɛzɩyaa taa lɛlʋ weyi efemni nɛ sɩɖaa taa nɛ ɛkɔɔ yɔ.
42009020	Peeye ɛpɔzɩ-wɛ se : Ɛlɛ mɩ yɔ, mɩtɔŋ se ma lɛ anɩ ? Pɩyɛ cosi-i nɛ ɛtɔ se : Naã lɛ Ɛsɔ Meesiya.
42009021	Peeye Yesu paɣ-wɛ siŋŋ se : Itaaheyi-tʋ nɔɔyʋ.
42009022	Ɛlɛ ɛtɔ se : Pʋwɛɛ se Ɛyʋ Pɩyalʋ ɛtɔɔ kʋn̄ɔŋ siŋŋ nɛ Yuda n̄ɩma sɔsaa nɛ Ɛsɔ layaa sɔsaa nɛ paɣtʋ wɩlɩyaa pekizi-i. Pʋwɛɛ se pakʋ-ɩ nɛ efemni sɩɖaa taa kɩyakɩŋ naadozo wiye.
42009023	Eheyi pa-tɩŋa se : Ye nɔɔyʋ liu ɛwɛɛ se ɛtɩŋɩɣ ma-wayɩ yɔ, pʋwɛɛ se ekizi ɛ-tɩ, ɛkpaɣ ɛ-kaamaŋkaɣ nɛ ɛtɩŋ ma-wayɩ.
42009024	Toovenim, mbʋ pʋyɔɔ yɔ, weyi ɛn̄ɩnɩɣ se ɛya e-wezuu n̄ʋʋ yɔ, ɛkaɣ-kʋ lesuu, ɛlɛ weyi elesiɣ e-wezuu mɔ-yɔɔ yɔ, ɛkaɣ kʋ-n̄ʋʋ yabʋ.
42009025	Ye ɛyʋ ehiɣ kedeŋa kanɛ ka-tɩŋa payɩ nɛ eleki yaa pʋɖʋzʋʋ e-keem lɛ, pʋwasɩɣ-ɩ we?
42009026	Ye nɔɔyʋ ɛsɩkɩ fɛyɛ ma nɛ mɔn-tɔm ɖɔ-yɔɔ yɔ, Ɛyʋ Pɩyalʋ kaɣ fɛyɛ sɩbʋ pʋdʋ ɛnʋ ɛ-yɔɔ alɩwaatʋ ndʋ ɛkɔŋ ɛ nɛ Caa nɛ Ɛsɔ tiyiyaa po-koboyaɣ taa yɔ.
42009027	Meheyiɣ-mi toovenim se mba pɛwɛ cɩnɛ yɔ, pa-taa nabɛyɛ kaɣ Ɛsɔ kewiyaɣ naʋ pʋcɔ nɛ pasɩ.
42009028	Yesu yɔɔdɩ tɔm ndʋ nɛ pɩla ɛzɩ kɩyakɩŋ lutozo yɔ lɛ, ɛyaa Pɩyɛ nɛ Yohanɛɛsɩ nɛ Yakubu nɛ ɛ nɛ wɛ pakpa pʋʋ nakʋyʋ yɔɔ Ɛsɔ sɛʋ.
42009029	Ɛsɛwaɣ Ɛsɔ lɛ, ɛ-wɛtʋ lɛɣzɩ pɛ-ɛsɩndaa. Ɛ-yɔɔ wondu hʋlʋmɩ layɩ layɩ nɛ tɩñɩlɩzɩɣ.
42009030	Peeye ɛyaa naalɛ nabɛyɛ kɔma nɛ ɛ nɛ wɛ pɔyɔɔdʋʋ. Ɛyaa mba yɔ Mooyiizi nɛ Elii.
42009031	Pɔkɔmnɩ koboyaɣ nɛ pɔyɔɔdʋʋnɩ Yesu ɛ-sɩm mbʋ pɩkaɣ labʋ Yeruusalɛm tɛtʋ taa yɔ, pʋ-tɔm.
42009032	Ɖom kɔhɔkɩ Pɩyɛ nɛ ɛ-taabalaa pɛ-ɛsɩndaa kpaɖɩɩɩ. Pɔ-yɔɔ cɛba lɛ, pana Yesu koboyaɣ nɛ ɛyaa naalɛ mba paasɩŋ ɛ-cɔlɔ yɔ.
42009033	Ɛyaa mba pa-naalɛ pakʋyaɣ Yesu cɔlɔ se pɛɖɛɛ lɛ, Pɩyɛ heyi Yesu se : Wɩlɩyʋ, pʋwɛ ɖeu pɩŋŋ se ɖɩwɛɛ cɩnɛ. Yele nɛ ɖisiɣ kɩɖanɖɩŋ naadozo, ñalɛɛkʋ, Mooyiizi lɛɛkʋ nɛ Elii lɛɛkʋ. Ɛtaatɩlɩ ndʋ ɛyɔɔdaɣ yɔ.
42009034	Pɩyɛ yɔɔdaɣ mbʋ lɛ, ɛsɔmɩnʋʋ nakʋyʋ tii nɛ kuhuuzi pɔ-yɔɔ nɛ sɔɔndʋ kpa-wɛ siŋŋ.
42009035	Panɩɩ pʋyɔɔdʋʋnɩ-wɛ nɛ ɛsɔmɩnʋʋ tɛɛ se : Ɛnɛ lɛ man-Pɩyalʋ kʋsɔɔlʋ, iwelisini-i.
42009036	Pɩtɛm yɔɔdʋʋ mbʋ lɛ, pɩsaɣ Yesu ɖeke. Posu tamɩyɛ nɛ pɛtɛkɛdɩ nɔɔyʋ alɩwaatʋ ndʋ tɩ-taa mbʋ panawa yɔ.
42009037	Tɛʋ fema nɛ petikini pʋʋ taa lɛ, samaɣ sɔsɔɔ nakɛyɛ kɔɔ nɛ kakatɩɣ Yesu.
42009038	Ɛyʋ nɔɔyʋ kɛwɛ samaɣ ŋga ka-taa nɛ ɛma kʋbuka nɛ ɛtɔŋ se : Wɩlɩyʋ, mentendi-ŋ cɔnɩ man-pɩyalʋ, ɛkɛ mɛ-ɛgbamɩyɛ pɩɣa.
42009039	Kalɩzaɣ nakɛyɛ tiki ɛ-yɔɔ nɛ keyeki nɛ ɛmakɩ kubusi, kan̄amsɩɣ-ɩ ɖoŋ nɛ ɛ-nɔɔ n̄ɛyɩɣ huluu. Kalɩzaɣ ŋga kalakɩ nɛ ɛmʋʋ heŋ nɛ pʋwɛ-kɛ kaɖɛ se kalɩɩ ɛ-taa.
42009040	Mentendi ñɔ-tɔmkpɛlɩkɩyaa se pɔɖɔɔnɩ kalɩzaɣ ŋga ɛlɛ, patɩpɩzɩ.
42009041	Yesu cosi nɛ ɛtɔŋ se : Ɩkɛ ɛyaa mba petetisi yɔ nɛ kɩdɛkɛdɩŋ. Mɛwɛɣ mɩ-cɔlɔ nɛ pʋkɔɔ pɩsɩnɩ kɩyakʋ ŋgʋ? Mankatɩɣ-mɩ pʋkɔɔ pɩsɩnɩ alɩwaatʋ ndʋ? Kɔnɩ n̄a-pɩyalʋ cɩnɛ.
42009042	Powokaɣnɩ pɩɣa ŋga Yesu cɔlɔ lɛ, eleeu yaɣ-kɛ nɛ tɛtʋ nɛ ɛn̄amsɩ-kɛ ɖoŋ. Peeye Yesu holini kalɩzaɣ kɩdɛkɛdaɣ ŋga nɛ kalɩɩ pɩɣa taa. Ɛla nɛ pɩɣa yɔɔ cɛ nɛ ɛcɛlɩ-kɛ ka-caa.
42009043	Ɛsɔ paɣlɩka labɩ pa-tɩŋa piti. Pɩlakaɣ paa anɩ piti nɛ mbʋ Yesu lakaɣ yɔ lɛ, eheyi ɛ-tɔmkpɛlɩkɩyaa se :
42009044	Iwelesi tɔm tʋnɛ camɩyɛ mbʋ pʋyɔɔ yɔ, piileɖuu pakpakɩɣ Ɛyʋ Pɩyalʋ nɛ paɖʋzɩ-ɩ ɛyaa nesi tɛɛ.
42009045	Ɛlɛ, pataanɩɣ tɔm ndʋ Yesu yɔɔdaa yɔ, tɩ-tɔbʋʋ. Ɛsɔ kɛmɛsɩ-wɛ tɩ-tɔbʋʋ se pataanɩɩ. Sɔɔndʋ kakpa-wɛ se pɔpɔzɩ-ɩ natʋyʋ tɩ-yɔɔ.
42009046	Yesu tɔmkpɛlɩkɩyaa pazɩ ɖama tɔm hɔmnaʋ se pana weyi ɛkɩlɩ sɔsɔtʋ pa-taa yɔ.
42009047	Yesu kasɩm ndʋ pamaɣzaɣ pa-taa yɔ. Ɛkpaɣ pɩɣa cikpelaɣ nakɛyɛ nɛ ɛsɩɩ-kɛ ɛ-cɔlɔ.
42009048	Eheyi-wɛ se : Weyi ɛmʋʋ pɩɣa cikpelaɣ kanɛ ma-hɩɖɛ taa yɔ, ma ɛmʋwa. Weyi ɛmʋʋ-m yɔ, ɛmʋ weyi etiyi-m yɔ. Weyi pɩkɔzɩnɩ-ɩ mɩ-taa yɔ, ɛnʋ lɛ sɔsɔ.
42009049	Peeye Yohanɛɛsɩ cosaa nɛ ɛtɔŋ se : Wɩlɩyʋ, ɖɩna ɛyʋ nɔɔyʋ ɖɔɔnaɣ aleewaa ña-hɩɖɛ taa ɛlɛ, pʋdʋ ɛnʋ ɛɛtɩŋɩɣ-ɖʋ. Pʋyɔɔ ɖikizini-i se ɛtaala mbʋ.
42009050	Ɛlɛ, Yesu heyi -i se : Ɩtaaɖaŋ-ɩ. Weyi ɛɛkʋyʋʋ ɖɔ-yɔɔ yɔ, ɛkɛ ɖa-ñɩnʋ.
42009051	Alɩwaatʋ ndʋ pɩɩwɛɛ se Ɛsɔ ɛkʋsɩ Yesu kedeŋa yɔɔ cɩnɛ yɔ, tɩn̄ɔtaa. Peeye Yesu ɖʋ kpem se ɛkpaɣ Yeruusalɛm tɛtʋ taa.
42009052	Ɛɖɛzɩ nabɛyɛ nɔɔ nɛ paba kpaɣ nʋmɔʋ nɛ powolo Samaarɩɩ haɖaa nabɛyɛ taa se pɔn̄ɔɔzɩ-ɩ pɩ-tɩŋa.
42009053	Ɛlɛ peeye n̄ɩma kizi se paamʋʋ-ɩ mbʋ pʋyɔɔ yɔ, etikaɣ Yeruusalɛm tɛtʋ taa.
42009054	Ɛ-tɔmkpɛlɩkɩyaa Yakubu nɛ Yohanɛɛsɩ pana mbʋ lɛ, pɔtɔ se : Ɖa-caa, ɛbɛ ŋn̄ɩnɩɣ se ɖɩla? Ŋn̄ɩnɩɣ se ɖɩyaa miŋ nɛ etibini ɛsɔdaa nɛ ɛn̄aɣ-wɛ ɛzɩ Elii kaalabʋ ɖooo lɔŋ yɔ yaa we?
42009055	Ɛlɛ, ɛkɛzɩnɩ pɔ-yɔɔ nɛ ɛkalɩ-wɛ nɛ ɛtɔŋ se : Ɩɩsɩŋ kalɩzaɣ ŋga ka-n̄ɩma ɩkɛwa yɔ.
42009056	Ɛyʋ Pɩyalʋ tɔkɔɔ se ɛkʋ ɛyaa ɛlɛ, se ɛya pa-n̄ʋʋ. Peeye palɩ haɖaa mba pa-taa nɛ powolo ɖoli lɛɛɖɛ.
42009057	Paawɛ nʋmɔʋ taa lɛ, nɔɔyʋ heyi-i se : Kɩbaɣlʋ, paa le ŋwoki yɔ, matɩŋɩɣ n̄a-wayɩ.
42009058	Yesu heyi-i se : Pudanaa wɛnɩ pɔŋ nɛ sumasɩ n̄ɛwɛɛnɩ ɖandʋ. Ɛlɛ, Ɛyʋ Pɩyalʋ fɛyɩnɩ ɛ-n̄ʋʋ ɖʋɖʋyɛ.
42009059	Yesu heyi lɛlʋ se : Tɩŋ ma-wayɩ! Ɛlɛ ɛyʋ ɛnʋ ecosi-i se : Kɩbaɣ lʋ yele nɛ mowolo nɛ menpi man-caa nɛ pʋcɔ.
42009060	Yesu heyi-i se : Yele sɩɖaa nɛ pepi pa-sɩɖaa. Piyele n̄ayɔ, wolo nɛ ŋsuzi Ɛsɔ kewiyaɣ tɔm.
42009061	Lɛlʋ n̄ɔtɔ se : Kɩbaɣlʋ, mantɩŋɩɣ-ŋ, ɛlɛ yele-m nɛ mowolo mɛnsɛɛ man-ɖɩɣa taa n̄ɩma nɛ pʋcɔ.
42009062	Yesu heyi-i se : Weyi ɛɖɔkɩɣ hakuu se ɛhayɩ nɛ eyele nɛ ekisiɣ nɛ ɛ-wayɩ yɔ, ɛtɩmʋnɩ Ɛsɔ kewiyaɣ.
42010001	Pʋwayɩ Kɩbaɣlʋ lɩzɩ ɛyaa nɩɩnʋwa nɛ nɩɩlɛ lɛlaa nɛ etiyi-wɛ naalɛ naalɛ nɛ pɛɖɛɛ-ɩ nɔɔ. Etiyi-wɛ se powolo tɛtʋ ndʋ tɩtɩŋa tɩ-taa nɛ lona wena a-tɩŋa a-taa ɛkaɣ wobu yɔ.
42010002	Eheyi-wɛ se : Tɔɔnaɣ kʋm ɖɔwa ɛlɛ tʋmlaɖaa tɔɖɔɔ. Pʋ-yɔɔ lɛ, itendi kʋmtʋ n̄ʋʋ tʋ se etiyini tʋmlaɖaa hayɩm taa.
42010003	Iwolo! Ɩcɔna ɩna, mentiyiɣ-mɩ ɛzɩ heŋ yɔ kpeŋtɔɔyɩsɩ hɛkʋ taa.
42010004	Ɩtaaɖɔkɩ liidiye, ɩtaapaa huyuu, ɩtaalɛɛ naataŋkpala. Ɩtaasɛɛ nɔɔyʋ nʋmɔʋ taa.
42010005	Ɩtalɩ ɖɩɣa nakɛyɛ taa lɛ, ɩcalɩ yɔɔdʋʋ se : Laŋhɛzɩyɛ ɛwɛɛ ɖɩɣa kanɛ ka-taa.
42010006	Ye nɔɔyʋ ɛwɛ peeye nɛ ɛn̄ɩnɩɣ laŋhɛzɩyɛ yɔ, mɩ-laŋhɛzɩyɛ wɛɣ ɛ-yɔɔ. Ye pɩtɛkɛ mbʋ yɔ, mɩ-laŋhɛzɩyɛ pɩsɩɣ mɩ-yɔɔ.
42010007	Ɩcaɣ ɖɩɣa ŋga ka-taa nɛ ɩtɔɔ nɛ ɩn̄ɔɔ mbʋ pahaɣ -mɩ yɔ. Tʋmlaɖʋ mʋnɩ ɛ-kɩhɛyʋʋ. Ɩtaacɔʋ ɖɩsɩ taa yem.
42010008	Alɩwaatʋ ndʋ ɩsʋʋ tɛtʋ natʋyʋ taa nɛ pamʋ-mɩ yɔ, ɩtɔɔ mbʋ pahaɣ-mɩ yɔ.
42010009	Ɩla nɛ kʋdɔndɩnaa yɔɔ cɛ nɛ iheyi-wɛ se : Ɛsɔ kewiyaɣ n̄ɔtɩnɩ-mɩ.
42010010	Alɩwaatʋ ndʋ ɩsʋʋ tɛtʋ natʋyʋ taa nɛ patamʋ-mɩ yɔ, ɩlɩɩ habɛɛ yɔɔ.
42010011	Ɛlɛ ɩtɔ se : Ɖikpizɩɣ mɩ-tɛtʋ mʋzʋʋ ŋgʋ kɩkpa ɖa-naataŋ yɔɔ yɔ, mɩ-yɔɔ. Ɛlɛ, ɩtɩlɩ camɩyɛ se : Ɛsɔ kewiyaɣ n̄ɔtɩnɩ-mɩ.
42010012	Meheyiɣ-mɩ se kɩyakʋ ŋgʋ ki-wiye, Sodomi kʋn̄ɔŋ ɛɛtalɩɣ tɛtʋ ndʋ tɩ-n̄ɩŋgʋ.
42010013	Korazim tɛtʋ, pʋtɔɔ-ŋ! Bɛtsayɩda tɛtʋ, pʋtɔɔ-ŋ! Toovenim mbʋ pʋyɔɔ yɔ, hama lakasɩ nzɩ palabɩ-sɩ mɩ-tɛ yɔ, ye paalabɩ-sɩ Tiiri nɛ Sidɔɔ pɛ-tɛtʋ taa yɔ, tɩ-taa n̄ɩma kapɩsɩnɩ pa-tɩ ɖooo lɔŋ. Paasu kutokiŋ nɛ pacaɣ tɔlɩma taa.
42010014	Ɛlɛ, tɔm hʋʋ kɩyakʋ wiye Tiiri nɛ Sidɔɔ pɔ-tɔm kaɣ wɛʋ weewee nɛ mɩ-n̄ɩndʋ.
42010015	Piyele n̄aKapɛrnayum tɛtʋ yɔ, pakaɣ-ŋ ɛsɔdaa kpazʋʋ yaa we? Aayɩ, petisiɣ-ŋ nɛ ŋtalɩ sɩɖaa lone taa.
42010016	Weyi ewelesiɣni-mɩ yɔ, ewelesiɣni-m. Weyi ekiziɣ-mɩ yɔ, ekiziɣ-m. Weyi ekiziɣ-m yɔ, ekizi weyi etiyi-m yɔ.
42010017	Ɛyaa nɩɩnʋwa nɛ nɩɩlɛ mba papɩsɩnɩ laŋhʋlʋmɩyɛ lɛ, pɔtɔ se : Kɩbaɣlʋ, pɩkpɛndɩnɩ aleewaa nɛ pan̄aŋ-ɖʋ n̄a-hɩɖɛ yɔɔ.
42010018	Eheyi-wɛ se : Mana Satanɩ nɛ ɛtɔlɩ ɛzɩ ɛsɔdaa n̄alɩmɩyɛ yɔ.
42010019	Ɩcɔnɩ ɩna, mahaɣ-mɩ ɖoŋ se ɩɖɔ ɖʋmaa nɛ pɩcasɩ pɔ-yɔɔ. Mi-ɖoŋ kɩlɩ koyindu ɖoŋ tɩŋa. Kɩdɛkɛdɩm nabʋyʋ ɛɛtalɩɣ-mɩ.
42010020	Ɛlɛ, mɩ-taa ɛtaala leleŋ se kalɩzasɩ n̄aŋ-mɩ. Mɩ-taa ɛla leleŋ se pama mɩ-hɩla ɛsɔdaa.
42010021	Alɩwaatʋ ndʋ tɩ-taa, Cɩdɩcɩdɩ kalɩzaɣ laba nɛ Yesu taa suni laŋhʋlʋmɩyɛ nɛ ɛtɔ se : O Caa, ɛsɔdaa nɛ tɛtʋ pa-tʋ, mansam-ŋ. Mansam-ŋ mbʋ pʋyɔɔ yɔ, ŋmɛsɩ pʋnɛ lɔŋsɩnɖaa nɛ lɛɣtʋ tɩnaa ɛlɛ, ŋlɩzɩ-pʋ nɛ ŋwɩlɩ mba panɩɣzɩnɩ piya yɔ. Ɛɛɛ Caa, pʋwɛ mbʋ, mbʋ pʋyɔɔ yɔ, ŋsɔɔlɩ mbʋ.
42010022	Man-Caa kpaɣ pɩtɩŋa nɛ ɛɖʋzɩ me-nesi tɛɛ. Caa ɖeke sɩmnɩ weyi Pɩyalʋ kɛwa yɔ. Pɩyalʋ nɛ ɛyʋ weyi Pɩyalʋ n̄ɩnɩɣ se ɛlɩzɩ Caa nɛ ɛwɩlɩ-ɩ yɔ, pe-ɖeke pasɩmnɩ Caa.
42010023	Ɛpɩsɩnɩ ɛ-tɔmkpɛlɩkɩyaa yɔɔ nɛ eheyi-wɛ se : Ɛza wena anaɣ mbʋ ɩnaɣ ɛzʋnɔ yɔ, ahiɣ a-tɩ.
42010024	Meheyiɣ-mɩ se, ɛsɔtɔm ɖɛzɩyaa nɛ awiya sakɩyɛ pan̄ɩnaɣ se pana mbʋ ɩnaɣ yɔ, ɛlɛ, patana-pʋ. Pan̄ɩnaɣ se panɩɩ ndʋ ɩnɩɣ yɔ, ɛlɛ, patanɩɩ-tʋ.
42010025	Paɣtʋ wɩlɩyʋ nɔɔyʋ kʋyaa nɛ ɛpɔzɩ Yesu tɔm se ɛtakɩ-ɩ. Ɛtɔm se : Wɩlɩyʋ, ɛbɛ pʋwɛɛ se mala nɛ mɛwɛnɩ tam tam wezuu?
42010026	Peeye Yesu heyi-i se : Suwe pama paɣtʋ takayaɣ taa? Ndʋ ŋkalɩɣ yɔ, ŋnɩɣ tɩ-tɔbʋʋ se we?
42010027	Ecosi-i nɛ ɛtɔŋ se : Pʋwɛɛ se ŋsɔɔlɩ Kɩbaɣlʋ n̄ɛ-Ɛsɔ nɛ n̄a-laŋɩyɛ pilim nɛ n̄e-ciyam tɩŋa nɛ n̄o-ɖoŋ tɩŋa nɛ n̄a-lɩmaɣza tɩŋa. Nɛ ŋsɔɔlɩ ɛyʋ lɛlʋ ɛzɩ ŋsɔɔlʋʋ n̄a-maɣmaɣ n̄a-tɩ yɔ.
42010028	Yesu cosi-i se : Ŋcosi camɩyɛ. La mbʋ nɛ ŋwɛɛ wezuu.
42010029	Ɛlɛ, ɛn̄ɩnaɣ se ɛwɩlɩ ɛ-tʋʋzʋtʋ lɛ, ɛpɔzɩ Yesu se : Anɩ lɛ lɛlʋ yɔ?
42010030	Yesu cosi-i nɛ ɛtɔŋ se : Abalʋ nɔɔyʋ lɩnɩ mbʋ Yeruusalɛm tɛtʋ taa nɛ etiki Yeriikoo n̄ɩndʋ taa. Ɛlɛ, ɛtɔlɩ mɩlaa sɔsaa nesi tɛɛ. Paba lɛɣ e-wondu kpeekpe nɛ pamabɩ-ɩ sɩm yɔɔ sɩm yɔɔ nɛ peyebi-i nɛ pɛɖɛɛ.
42010031	Ɛsɔ layʋ nɔɔyʋ tikaɣ nʋmɔʋ kʋɖʋmʋʋ ŋgʋ, kɩ-taa. Ɛna abalʋ ɛnʋ lɛ, ɛtɩŋɩnɩ nʋmɔʋ kpɛŋa yɔɔ nɛ ɛɖɛɛ.
42010032	Leevi-tʋ nɔɔyʋ n̄atalɩ peeye ɖɔɖɔ. Ɛtalaa nɛ ɛmaɣnɩ weyi pʋkʋ-ɩ mbʋ yɔ lɛ, ɛtɩŋ nʋmɔʋ kpɛŋa yɔɔ nɛ ɛɖɛɛ ɖɔɖɔ.
42010033	Samaarɩɩ egeetiye taa tʋ nɔɔyʋ ɖɔŋaɣ nʋmɔʋ nɛ ɛtalɩ abalʋ ɛnʋ ɛ-cɔlɔ. Ɛna-ɩ lɛ, ɛ-tɔm labɩ-ɩ pʋtɔdɩyɛ.
42010034	Ɛn̄ɔtɩnɩ-ɩ nɛ ɛpɩyɩ e-heŋ taa vɩn nɛ num. Ɛlɛ ɛkpaɣ -ɩ nɛ ɛsɩɩ-ɩ ɛ-maɣmaɣ ɛ-kpɩnɛ yɔɔ nɛ ewoni-i agɔma ɖɩsʋyɛ nɛ ɛcɔnɩ ɛ-yɔɔ.
42010035	Samaarɩɩ abalʋ ɛnʋ, tɛʋ fema pʋcɔ nɛ ɛkʋyʋʋ peeye se ɛɖɛɛ lɛ, ɛkpaɣ liidiye deeniyenaa naalɛ nɛ ɛcɛlɩ agɔma ɖɩɣa yɔɔ cɔnɩyʋ nɛ eheyi-i se : Cɔnɩ ɛ-yɔɔ camɩyɛ. Mbʋ ŋlakɩ nɛ pɩɖɛɛ liidiye ɖɩnɛ ɖɩ-yɔɔ yɔ, maapɩsɩɣ lɛ, mɛhɛyɩ-pʋ.
42010036	N̄a-naʋ taa, pa-naadozo pa-taa lɛ, awɩlaa se ɛsɔɔlɩ ɛyʋ lɛlʋ ɛzɩ ɛsɔɔlʋʋ ɛ-maɣmaɣ yɔ?
42010037	Ecosi se : Weyi ɛna ɛ-pʋtɔdɩyɛ yɔ. Peeye Yesu heyi-i se. Wolo nɛ ŋla mbʋ.
42010038	Yesu ɖɛwaɣ lɛ, ɛtalɩ haɖaa nabɛyɛ taa. Ɛtalaa lɛ, halʋ nɔɔyʋ mʋ ɛ nɛ ɛ-tɔmkpɛlɩkɩyaa ɛ-tɛ. Halʋ ɛnʋ, payaɣ-ɩ se Maarta.
42010039	Ɛɛwɛnɩ neu halɩn̄ɩnʋ nɔɔyʋ nɛ payaɣ-ɩ se Maarɩɩ. Ɛlɛ n̄owoba nɛ ɛcaɣ Yesu nɩŋgbanzɩ tɛɛ nɛ ewelesiɣ ndʋ ɛyɔɔdaɣ yɔ.
42010040	Maarta sazɩɣ nɛ etiki nɛ ɛkpaɣ e-ɖeke mɩzaɣ nɔɔ. Ɛn̄ɔtɩnɩ Yesu nɛ eheyi-i se : Kɩbaɣlʋ, pɩɩlakɩ-ŋ pʋyʋ se me-neu yebi men-ɖeke nɛ malakɩ tʋmɩyɛ yaa we? Heyi-i nɛ ɛkɔɔ nɛ ɛsɩnɩ-m.
42010041	Yesu cosi-i nɛ ɛtɔ se : Maarta, Maarta, ɩnɩɣzɩɣ nɛ ŋyɔkʋʋ n̄a-n̄ʋʋ wondu sakɩyɛ yɔɔ.
42010042	Ɛlɛ pʋyʋ kʋyʋm wɛnɩ wazaɣ. Maarɩɩ lɩzɩnɩ mbʋ pɩkɩlɩ ɖeu yɔ nɛ nɔɔyʋ ɛɛmʋʋ-pʋ ɛ-cɔlɔ kaʋ.
42011001	Nakʋyʋ wiye Yesu kɛwɛ ɖoli nɛ ɛsɛɣ Ɛsɔ. Ɛtɛma lɛ, ɛ-tɔmkpɛlɩkɩyaa taa lɛlʋ heyi-i se : Kɩbaɣlʋ, wɩlɩ-ɖʋ ɛzɩma mbʋ pɛsɛɣ Ɛsɔ yɔ ɛzɩ Yohanɛɛsɩ wɩlʋʋ ɛ-tɔmkpɛlɩkɩyaa yɔ.
42011002	Eheyi-wɛ se : Ɩsɛɣ Ɛsɔ lɛ, ɩtɔ se : Ɖa-Caa n̄a weyi ŋwɛ ɛsɔdaa yɔ! Paha n̄a-cɩɖɩcɩɖɩ hɩɖɛ n̄amtʋ. N̄e-kewiyaɣ ɛkɔɔ. La mbʋ n̄e-liu wɛɛ yɔ kedeŋa yɔɔ cɩnɛ ɛzɩ ŋlakʋʋ-pʋ ɛsɔdaa yɔ.
42011003	Ha-ɖʋ paa evemiye nɖɩ ɖɩ-tɔɔnaɣ
42011004	Kpeɣ-ɖʋ ɖa-kɩwɛɛkɩm, mbʋ pʋyɔɔ yɔ, ɖa-ɖɔɖɔ ɖikpeɣu mba payʋsɩnɩ-ɖʋ yɔ. Taawoni-ɖʋ takɩm taa, ɛlɛ holi-ɖʋ kan̄adʋ nesi tɛɛ.
42011005	Eheyi-wɛ se : Ɖɩkpaɣ se mɩ-taa nɔɔyʋ wɛnɩ taabalʋ nɛ ewolo ɛ-cɔlɔ ɖoo hɛkʋ nɛ eheyi-i se : Taabalʋ, kɩndɩ-m kpɔnɔnaa naadozo.
42011006	Cɔnɩ ŋna, mɛ-ɛgbaɣdʋ nɔɔyʋ lɩnɩ nʋmɔʋ nɛ ɛsʋʋ mɔ-yɔɔ nabʋyʋ fɛyɩ se mɛncɛlɩ-ɩ.
42011007	Weyi ɛwɛ pɩ-taa yɔ, ɛkaɣ-ɩ cosuu se : Taacɛyɩ-m. Mɛntɛm nɔnɔɔ kaɖʋʋ. Ma nɛ men-piya ɖɩtɛm hɛnʋʋ. Maapɩzɩɣ nɛ mankʋyɩ nɛ mɛncɛlɩ-ŋ mbʋ ŋpɔzʋʋ yɔ.
42011008	Meheyiɣ-mɩ se : Pʋtʋ ɛnʋ ɛɛkʋyʋʋ se ɛcɛlɩ-ɩ mbʋ pʋyɔɔ yɔ, ɛkɛ ɛ-taabalʋ. Ɛlɛ ɛkʋyʋʋ mbʋ pʋyɔɔ lɛlʋ ɖiɣni-i cɛyʋʋ. Ɛcɛlɩɣ-ɩ mbʋ pɩtɩŋa payɩ pɩtɛɖɩɣ-ɩ yɔ.
42011009	Nɛ ma meheyiɣ-mɩ se : Ɩsʋlʋmɩ nɛ paha-mɩ. Ɩn̄ɩnɩ nɛ ihiɣ. Ɩma pɔɔyʋʋ nɛ patʋlɩ-mɩ nɔnɔɔ.
42011010	Toovenim mbʋ pʋyɔɔ yɔ, weyi ɛsʋlʋmʋʋ yɔ, pahaɣ-ɩ. Weyi ɛn̄ɩnɩɣ yɔ, ehikiɣ nɛ patʋlʋʋ nɔnɔɔ weyi ɛmakɩ pɔɔyʋʋ yɔ.
42011011	Caa weyi wɛ mɩ-taa nɛ ɛcɛlɩɣ ɛ-pɩyalʋ pɩyɛ alɩwaatʋ ndʋ ɛsʋlʋmɩ-ɩ kpɔnɔ yɔ? Ye ɛsʋlʋmɩ-ɩ kpakpayaɣ yɔ, ɛhaɣ -ɩ ɖʋm kpakpayaɣ lone taa yaa we?
42011012	Ye ɛsʋlʋm-ɩ yaɖɛ lɛ, ɛhaɣ-ɩ pɩcaka yaa we?
42011013	Ye mɩ mba ɩkɛ ɛyaa kɩdɛkɛdɩŋ yɔ, ɩsɩm pʋyʋ kɩbanʋ haʋ mi-piya lɛ, pɩɩkɩlɩ we nɛ mɩ-Caa weyi ɛwɛ ɛsɔdaa yɔ, ɛɛhaɣ Cɩɖɩcɩɖɩ Kalɩzaɣ mba pasʋlʋmʋʋ-ɩ kɛ yɔ?
42011014	Abalʋ nɔɔyʋ kɛwɛnɩ eleeu nɔɔyʋ nɛ ɛpɩsɩ-ɩ kaayɔɔdaɣ. Yesu na-ɩ lɛ, ɛɖɔɔnɩ eleeu ɛnʋ nɛ ɛlɩɩ ɛ-taa nɛ abalʋ ɛnʋ ɛpazɩ yɔɔdʋʋ. Peeye pɩɖɩɣzɩ samaɣ tɩŋa.
42011015	Ka-taa nabɛyɛ tɔm se : Aleewaa n̄ʋʋ tʋ Belzeebuuli ɛɖɔɔnʋʋnɩ aleewaa.
42011016	Lɛlaa n̄atakaɣ-ɩ se pana mbʋ pʋyɔɔ pan̄ɩnaɣ se ɛlɩzɩ ɛsɔdaa kawɩlaɣ nakɛyɛ nɛ ɛwɩlɩ-wɛ.
42011017	Yesu kɛtɛm pa-lɩmaɣza sɩm nɛ eheyi-wɛ se : Kewiyaɣ ŋga ka-taa n̄ɩma kʋyʋʋnɩ ɖama yɔ, kɔyɔkʋʋ. Ɖɩɣa nakɛyɛ taa n̄ɩma eyouni ɖama yɔ, kɔtɔlʋʋ.
42011018	Ye Satanɩ ɛkʋyɩnɩ ɛ-maɣmaɣ ɛ-tɩ lɛ, ɛzɩma e-kewiyaɣ pɩzɩɣ nɛ katasɩ wɛʋ yɔ? Mɔyɔɔdʋʋ mbʋ mbʋ pʋyɔɔ yɔ, ɩyɔɔdʋʋ se Belzeebuuli mɔnɖɔɔnʋʋnɩ aleewaa.
42011019	Ye Belzeebuuli mɔnɖɔɔnʋʋnɩ aleewaa lɛ, mɩ-piya n̄ɔɖɔɔnʋʋ-wɛ nɛ anɩ yɔ? Pʋyɔɔ yɔɔ, sɩ-maɣmaɣ sɩkɔŋnɩ kɛʋ mɩ-tɔm hʋyaa.
42011020	Ye Ɛsɔ niye mɔnɖɔɔnʋʋnɩ aleewaa yɔ, ɖɩnɛ lɛ Ɛsɔ kewiyaɣ talɩ-mɩ.
42011021	Ye ɛyʋ ɖoŋ-tʋ nɔɔyʋ ɛpa you wondu nɛ ɛcɔŋnɩ ɛ-ɖɩɣa yɔɔ yɔ, mbʋ ɛwɛna yɔ, pʋwɛɣ pi-ɖeɖe.
42011022	Weyi ɛlɛ kɩlɩ-ɩ ɖoŋ yɔ, ɛkɔŋ lɛ, eyooni-i nɛ ɛwabɩ-ɩ nɛ ɛmʋ e-you wondu ndʋ ɛtaɣ aɣ-tʋ liu yɔ nɛ ɛkpaɣ ɛ-n̄ɩm tɩŋa nɛ ɛtayɩ ɛ-ɛyaa.
42011023	Weyi ɛɛtɩnɩɣ mɔ-yɔɔ yɔ, ɛkʋyʋʋnɩ-m. Weyi ɛɛsɩŋnɩ-m kpeɣluu ɛyaa yɔ, ɛmɩzɩɣ-wɛ kɩmɩzʋ.
42011024	Kalɩzaɣ kɩdɛkɛdaɣ lɩɣ ɛyʋ nɔɔyʋ taa lɛ, kowoki lakʋ taa ɖenɖe pɩwɩlaa yɔ. Kan̄ɩnɩɣ ɖɩhɛzɩyɛ nɛ kaanaɣ lɛ, kɔtɔ se : Manpɩsɩɣ ɖɩɣa ŋga ka-taa malɩnaa yɔ.
42011025	Katalɩɣ lɛ, kamaɣna se pahazaa nɛ pɔn̄ɔɔzɩ camɩyɛ.
42011026	Ɛlɛ, kowolo nɛ kɛtɛɣ kalɩzasɩ lɛɛsɩ lʋbɛ nzɩ sɩkɩlɩ-kɛ kan̄atʋ yɔ nɛ sɩkpɛndɩ kɔ-yɔɔ nɛ sɩsʋʋ ɖɩɣa ŋga ka-taa nɛ sɩwɛɛ. Peeye lɛ, wɛtʋ ndʋ tɩ-taa ɛyʋ ɛnʋ ɛwɛɣ yɔ, tɩkɔzʋʋ nɛ pɩkɩlɩ ndʋ tɩ-taa ɛɛwɛ kajalaɣ yɔ.
42011027	Eɖiɣni yɔɔdʋʋ mbʋ lɛ, halʋ nɔɔyʋ heyi-i nɛ ɛyaa samaɣ taa ɖoŋ se : Halʋ weyi ɛlʋlɩ-ŋ nɛ ɛha-ŋ hɩɖɛ yɔ, ehiɣ ɛ-tɩ.
42011028	Ɛlɛ Yesu tɔ se : Pɩtɛkɛ ɛnʋ, ɛlɛ mba panɩɣ Ɛsɔ tɔm nɛ pan̄aŋ-tʋ yɔ, mba hiɣni pa-tɩ.
42011029	Samaɣ tɛzaɣ ɖɔʋ Yesu cɔlɔ lɛ, ɛpazɩ yɔɔdʋʋ se : Alɩwaatʋ tʋnɛ tɩ-taa ɛyaa kan̄adɩnaa n̄ɩnɩɣ kawɩlaɣ nakɛyɛ. Ɛsɔtɔm ɖɛzɩyʋ Yonaasɩ ɖeke kawɩlaɣ pakaɣ-wɛ wɩlʋʋ.
42011030	Ɛzɩ Yonaasɩ kaakɛʋ Niniivɩ ɛyaa kawɩlaɣ yɔ, mbʋ ɖɔɖɔ Ɛyʋ Pɩyalʋ kɛɣ alɩwaatʋ tʋnɛ tɩ-taa ɛyaa kawɩlaɣ.
42011031	Hadɛ kiŋ ɛjaɖɛ taa abiɖe kaɣ kʋyʋʋ tɔm hʋʋ kɩyakʋ wiye nɛ ɛkʋ alɩwaatʋ tʋnɛ tɩ-taa ɛyaa tɔm. Pʋwɛɣ mbʋ mbʋ pʋyɔɔ yɔ, ɛɛlɩnɩ tɛtʋ kamaɣ yɔɔ nɛ ɛkɔɔ se ɛnɩɩ Salomɔɔ lɔŋsɩnɖɛ. Cɔnɩ ŋna, weyi ɛlɛ kɩlɩ Salomɔɔ yɔ, ɛwɛ cɩnɛ.
42011032	Niniivɩ n̄ɩma kɔŋ kʋyʋʋ tɔm hʋʋ kɩyakʋ wiye nɛ pakʋ alɩwaatʋ tʋnɛ tɩ-taa ɛyaa tɔm. Pʋwɛɣ mbʋ mbʋ pʋyɔɔ yɔ, paapɩsɩnɩ pa-tɩ tɔm ndʋ Yonaasɩ heyi-wɛ yɔ, tʋ-yɔɔ. Cɔnɩ ŋna, weyi ɛlɛ kɩlɩ Yonaasɩ yɔ, ɛwɛ cɩnɛ.
42011033	Pɔsɔkɩ kanɖʋ lɛ, paamɛsɩɣ -kʋ kʋlɔmʋʋ taa yaa paapaŋ-kʋ ɖaakuɖe tɛɛ. Ɛlɛ, pasɩɣ-kʋ tilimiye yɔɔ se kɩna mba pasʋʋ ɖɩɣa taa yɔ.
42011034	Ɛzɩyɛ lɛ tomnaɣ kanɖʋ. Alɩwaatʋ ndʋ n̄ɛ-ɛzɩyɛ wɛ camɩyɛ yɔ, n̄o-tomnaɣ tɩŋa wɛɣ n̄alɩmɩyɛ taa. Ɛlɛ, alɩwaatʋ ndʋ n̄ɛ-ɛzɩyɛ fɛyɩ camɩyɛ yɔ, n̄o-tomnaɣ tɩŋa wɛɣ cɩkpɛndʋʋ taa.
42011035	Pʋyɔɔ lɛ, kpa n̄a-tɩ se n̄a-n̄alɩmɩyɛ ɛtaapɩsɩ cɩkpɛndʋʋ.
42011036	Ye n̄o-tomnaɣ tɩŋa ɛwɛ n̄alɩmɩyɛ taa yɔ, kɔ-hɔɔlʋʋ nakʋyʋ ɛɛwɛɣ cɩkpɛndʋʋ taa. Peeye lɛ n̄alɩmɩyɛ nɖɩ, ɖɩn̄andʋʋ n̄o-tomnaɣ tɩŋa ɛzɩ kanɖʋ ŋgʋ kʋmʋʋ yɔ, kɩn̄andʋʋ-ŋ yɔ.
42011037	Ɛyɔɔdaɣ mbʋ lɛ, Farɩzɩ tʋ nɔɔyʋ yaa-ɩ se ewolo ɛ-tɛ nɛ ɛtɔɔ tɔɔnaɣ. Peeye ɛsʋwa nɛ ɛtɩcaɣ tɔɔnaɣ ɖɩtɔɔyɛ.
42011038	Farɩsɩ tʋ ɛnʋ ɛnawa se Yesu caɣ tɔɔnaɣ ɖɩtɔɔyɛ nɛ ɛtasaŋ e-nesi lɛ, pɩɖɩɣ zɩ-ɩ.
42011039	Kɩbaɣlʋ heyi-i se : Lɛɛlɛɛyɔ mɩ Farɩsɩ n̄ɩma, ɩn̄alɩɣ kɔpɩ nɛ n̄anaɣ pa-wayɩ ɖeke ɛlɛ pɩ-taa suni lɛɛɣʋ nɛ kan̄atʋ.
42011040	Kɩmɛlɛmɩŋ-mɩ! Weyi ɛlabɩ pʋ-yɔɔ yɔ, pɩtɛkɛ ɛnʋ labɩnɩ ɖɔɖɔ pɩ-taa yaa we?
42011041	Ɛlɛ mbʋ ɩwɛna yɔ, ɩkpaɣ-pʋ nɛ ɩla kʋjɔʋ kʋn̄ɔndɩnaa. Ɖɩnɛ lɛ, pɩtɩŋa pʋwɛɣ-mɩ cɩɖɩ cɩɖɩ.
42011042	Farɩzɩ n̄ɩma mɩ, pʋtɔɔ-mɩ. Ɩhaɣ sɔzɩŋ n̄ɩtʋ ndʋ pehiliɣni ɖozi nɛ payaɣ-tʋ se mɛntɩ nɛ rʋ nɛ n̄ɩtʋ lɛɛtʋ yɔ, ti-hiu haɖɛ. Ɩlakɩ mbʋ nɛ ɩɩtasɩɣ nɩɣzʋʋ mbʋ pʋtʋʋzaa yɔ nɛ Ɛsɔ sɔɔlɩm pɔ-yɔɔ. Pɩɩwɛɛ se mbʋ ɩla nɛ ɩtaasɔɔ lɛɛbʋ yɔɔ.
42011043	Farɩzɩ n̄ɩma mɩ, pʋtɔɔ-mɩ. Ɩsɔɔlaa se ɩcaɣ lona sɔsɔna taa Ɛsɔ ɖɩsɛyɛ kpaamɩŋ taa nɛ ɩn̄ɩnɩɣ se pɛsɛʋ-mɩ ɛyaa ɖikpeɣ liye.
42011044	Paɣtʋ wɩlɩyaa nɛ Farɩzɩ n̄ɩma, pɩ-tɛɛ nɛ pʋ-yɔɔ n̄ɩma mɩ, pʋtɔɔ-mɩ. Iwɛ ɛzɩ pɩlaŋ weyi paanaɣ-ɩ yɔ. Ɛyaa ɖɔŋ ɛ-yɔɔ nɛ paanaɣ.
42011045	Paɣtʋ wɩlɩyaa taa lɛlʋ kʋyɩ nɛ ɛtɔ se : Wɩlɩyʋ, ŋyɔɔdʋʋ tɔm ndʋ yɔ, ŋtʋʋ-ɖʋ ɖɔɖɔ.
42011046	Ɛlɛ Yesu pɩsɩnɩ-ɩ se : Paɣ tʋ wɩlɩyaa mɩ, pʋtɔɔ-mɩ! Ɩsʋkɩ ɛyaa sʋʋtʋ ndʋ tɩwɛ kaɖɛ sɩɣlʋʋ yɔ ɛlɛ, mɩ-maɣmaɣ iitukuuni-tʋ nɛ mi-niye.
42011047	Pʋtɔɔ-mɩ! Mbʋ pʋyɔɔ yɔ, ɩmaɣ ɛsɔtɔm ɖɛzɩyaa mba mɩ-cɔzɔnaa kʋwa yɔ, pa-pɩlaŋ.
42011048	Mbʋ Ɩkɛ aseɣɖe tɩnaa nɛ itisi se mbʋ mɩ-cɔzɔnaa laba yɔ, pʋwɛ ɖeu. Pakʋ-wɛ nɛ mɩmaɣ pa-pɩlaŋ.
42011049	Mbʋ yebina nɛ Ɛsɔ lɔŋsɩnɖɛ tɔŋ se : Mankaɣ-wɛ ɛsɔtɔm ɖɛzɩyaa nɛ tiyiyaa tiyinaʋ. Pakʋʋ nabɛyɛ nɛ paɖʋ lɛlaa wayɩ kaŋ kaŋ.
42011050	Pʋyɔɔ lɛ, Ɛsɔ kɔŋ alɩwaatʋ tʋnɛ tɩ-taa ɛyaa ɛsɔtɔm ɖɛzɩyaa calɩm mbʋ pɛkpɛdɩ-pʋ ɖooo ɛjaɖɛ kiɖe tɛɛ yɔ, pɩ-tɔm pɔzʋʋ.
42011051	Ɛsɔ pɔzʋʋ-wɛ kpaɣnɩ Abɛɛlɩ nɛ pɩtalɩnɩ Zakarɩ weyi pakʋ-ɩ Ɛsɔ ɖɩɣa taa cɩɖɩcɩɖɩ lone nɛ kɩlaŋ ndene pɛ-hɛkʋ taa yɔ, pa-calɩm tɔm pɔzʋʋ.
42011052	Paɣtʋ wɩlɩyaa mɩ, pʋtɔɔ-mɩ. Ɩkpɛ lɔŋ sɩmtʋ n̄ɩmɩyɛ. Mɩ-maɣ maɣ ɩtasʋʋ nɛ ɩɖaŋ mba pan̄ɩnaɣ peeye sʋʋ yɔ nɛ patasʋʋ.
42011053	Yesu yɔɔdaɣ tɔm ndʋ lɛ, Farɩzɩ n̄ɩma nɛ paɣtʋ wɩlɩyaa papazɩ-ɩ wɩlʋʋ se pa-taa wɩɣnɩ-ɩ nɛ pan̄ɩnaɣ se pɔpɔzɩ-ɩ tɔm sakɩyɛ.
42011054	Pan̄ɩkaɣ ɛ-nɔɔ yɔɔ tɔm se ɛyɔɔdɩ natʋyʋ nɛ pakpaɣ-tʋ nɛ pakʋyɩnɩ ɛ-yɔɔ.
42012001	Alɩwaatʋ ndʋ tɩ-taa ɛyaa ɛgbɔŋ ɛgbɔŋ kaakpeɣlaa. Paaɖɔ sakɩyɛ halɩ nɛ pakpaɣ ɖama naŋgbanzɩ yɔɔ. Peeye Yesu kpaɣ tɔm nɛ ɛcalɩna ɛ-tɔmkpɛlɩkɩyaa yɔɔdɩnaʋ se : Ɩkpa mɩ-tɩ nɛ Farɩzɩ n̄ɩma kpɔnɔ kɔyɛ nɖɩ ɖɩkɛ pɩ-tɛɛ nɛ pɩ-yɔɔ lakasɩ yɔ.
42012002	Mbʋ pɩtɩŋa payɩ pɛmɛɛsaa yɔ, pɔkɔŋ-pʋ lɩzʋʋ nɛ pawɩlɩ. Mbʋ pɩtɩŋa payɩ pʋwɛ mɛɛsaɣ tɛɛ yɔ, pɔkɔŋ-pʋ tɩlʋʋ.
42012003	Tɔm ndʋ ɩyɔɔdɩ-tʋ cɩkpɛndʋʋ tɛɛ yɔ, pɔkɔŋ-tʋ nɩʋ n̄alɩmɩyɛ taa. Ndʋ ɩwɛɛtɩ ɖama nɩŋgpaaŋ taa mɩ-nʋmʋŋ tɛɛ yɔ, pɔkɔŋ-tʋ suzuu kuduyiŋ n̄ʋŋ taa.
42012004	Mɩ mba ɩkɛ man-taabalaa yɔ, meheyiɣ-mɩ se : Sɔɔndʋ ɛtaakpa-mɩ nɛ ɛyaa mba pakʋʋ tomnaɣ nɛ paapɩzɩɣ nɛ patasɩ pʋyʋ nɔɔyʋ labʋ pʋ-wayɩ yɔ.
42012005	Ɛlɛ mawɩlɩɣ-mɩ weyi pʋwɛɛ se sɔɔndʋ ɛkpanɩ-mɩ yɔ. Sɔɔndʋ ɛkpa-mɩ nɛ weyi ɛtɛŋ kʋʋ lɛ, ɛwɛnɩ ɖoŋ se ɛpɛɖɩ-mɩ Gehɛɛna taa yɔ. Ɛɛɛ, meheyiɣ-mɩ se ɛnʋ pʋwɛɛ se ise sɔɔndʋ.
42012006	Paapɛdɩɣ sumasɩ cikpesi kagbaanzɩ liidiye pɔɔyɩsɩ naalɛ yaa we? Paa mbʋ Ɛsɔ ɛɛsɔʋ sɩ-taa nakɛyɛ yɔɔ.
42012007	Halɩ mɩ-n̄ʋŋ taa n̄ɔsɩ wɛʋ yɔ, Ɛsɔ kalɩ sɩ-tɩŋa payɩ. Pʋ-yɔɔ lɛ, sɔɔndʋ ɛtaakpa-mɩ mbʋ pʋyɔɔ yɔ, ɩwɛ wazaɣ nɛ pɩkɩlɩ sumasɩ cikpesi sakɩyɛ.
42012008	Meheyiɣ-mi se weyi ɛkaɖɩɣ ɛyaa ɛsɩndaa kpayɩ se mɛnkɛ ɛ-n̄ɩnʋ yɔ, Ɛyʋ Pɩyalʋ kadɩɣ ɖɔɖɔ kpayɩ Ɛsɔ tiyiyaa ɛsɩndaa se pʋdʋ ɛnʋ ɛkɛ ɛ-n̄ɩnʋ.
42012009	Ɛlɛ weyi ɛkpɛzɩɣ ɛyaa ɛsɩndaa se mɛntɛkɛ ɛ-n̄ɩnʋ yɔ, mɛnkpɛzɩɣ ɖɔɖɔ Ɛsɔ tiyiyaa ɛsɩndaa se ɛtɛkɛ ma-n̄ɩnʋ.
42012010	Ɛyʋ weyi ɛyɔɔdʋʋ tɔm nɛ tɩkʋyɩ ɛyʋ Pɩyalʋ yɔɔ yɔ, Ɛsɔ kaɣ pʋdʋ ɛnʋ ɛ-kɩwɛɛkɩm kpeɣu. Ɛlɛ weyi ɛtʋʋ Cɩɖɩcɩɖɩ Kalɩzaɣ yɔ, Ɛsɔ ɛɛkaɣ-ɩ kpeɣu.
42012011	Ye pakpa-mɩ nɛ powona Ɛsɔ ɖɩsɛyɛ kpaamɩŋ taa nɛ awiya nɛ ɖoŋtɩnaa pa-tɩŋ tɛɛ yɔ, ɩtaanɩɣzɩ ɛzɩma mbʋ ɩɩlʋ mɩ-yɔɔ yɔ nɛ ndʋ ɩɩyɔɔdɩ yɔ, tɩ-yɔɔ.
42012012	Cɩɖɩcɩɖɩ Kalɩzaɣ kaɣ -mɩ wɩlʋʋ ndʋ pʋwɛɛ se ɩyɔɔdɩ alɩwaatʋ ndʋ tɩ-taa yɔ.
42012013	Nɔɔyʋ yɔɔdɩnɩ samaɣ taa nɛ eheyi Yesu se : Wɩlɩyʋ, heyi man-ɖalʋ se ɛtayɩnɩ-m mbʋ ɖa-caa yebini-ɖʋ yɔ.
42012014	Yesu cosi-i se : Abalʋ n̄a! Asɩ-m se mahʋʋ mɩ-tɔm yaa mantayɩ-mɩ mɩ-n̄ɩm?
42012015	Eheyi-wɛ se : Ɩɖɔkɩ mɩ-tɩ ɖeu, ɩkpa mɩ-tɩ nɛ lɛɣʋ mbʋ pʋyɔɔ yɔ, paa ɛyʋ ɛwɛnɩ n̄ɩm sakɩyɛ ɛzɩma yɔ, ɛɛwɛɣ wezuu n̄ɩm mbʋ pʋ-yɔɔ na.
42012016	Etuu-wɛ eduuye nɛ ɛtɔŋ se : Ɛyʋ n̄ɩm tʋ nɔɔyʋ kɛwɛnɩ mbʋ nɛ tɔɔnaɣ la ɛ-hayɩm taa pɩtɩɩfɛyɩ.
42012017	Peeye ɛmaɣzɩ ɛ-taa nɛ ɛtɔŋ se : Malakɩ ɛzɩma lɛ? Maanaɣ monsuu le mɔn-tɔɔnaɣ kanɛ ka-tɩŋa.
42012018	Ɛtɔ se : Ɩcɔnɩ ɩna mbʋ malakɩ yɔ : Mɔyɔkɩɣ mon-kpoŋ nɛ mama kɩfaŋ weyi ɛkɩlɩ-ɩ paɣlʋʋ yɔ. Peeye monsuu mɔn-tɔɔnaɣ nɛ ma-n̄ɩm tɩŋa.
42012019	Ɛlɛ meheyi man-tɩ se : Men-ciyam, ŋwɛna pɩnzɩ sakɩyɛ tɔɔnaɣ. Hɛzɩ, tɔɔ, n̄ɔɔ nɛ ŋmɛyɩ amɛya.
42012020	Ɛlɛ Ɛsɔ heyi-i se : Kɩmɛlɛŋ n̄a! Ɖoo ana a-taa mɔnpɔzʋʋ-ŋ n̄e-ciyam. Peeye lɛ, mbʋ ŋn̄ɔɔzaa nɛ ŋsɩɩ yɔ, akaɣ-pʋ kpaɣʋ?
42012021	Peeye Yesu tasɩ yɔɔdʋʋ se : Mbʋ ɖɔɖɔ pʋwɛnɩ weyi ɛcazɩɣ kedeŋa yɔɔ cɩnɛ n̄ɩm nɛ ɛsɩɣ ɛ-tɩ nɛ ɛɛn̄ɩnɩɣ se ɛkɛ n̄ɩm tʋ Ɛsɔ cɔlɔ yɔ.
42012022	Pʋwayɩ Yesu heyi ɛ-tɔmkpɛlɩkɩyaa se : Pʋyɔɔ yɔɔ meheyiɣ-mɩ se ɩtaanɩɣzɩ mi-wezuu yɔɔ, mbʋ ɩkɔŋ tɔɔʋ yɔ, pʋ-yɔɔ. Ɩtaanɩɣzɩ mi-tomnaɣ yɔɔ, mbʋ ɩkɔŋ suu yɔ, pʋ-yɔɔ.
42012023	Wezuu kɩlɩ tɔɔnaɣ nɛ tomnaɣ n̄akɩlɩ wondu kususutu.
42012024	Ɩcɔna kaŋgala. Aaɖuu nɛ aakʋŋ. Afɛyɩnɩ kpoŋ nɛ wondu ɖɩsɩyɛ. Ɛlɛ, Ɛsɔ calɩɣ-yɛ. Ŋgʋ ɩwɛ wazaɣ nɛ pɩkɩlɩ sumasɩ!
42012025	Mɩ-taa anɩ pɩzɩɣ nɛ etuzi ɛ-sɩm kɩyakʋ kpaagbaa n̄ɩɩ alɩwaatʋ ndʋ ɛnɩɣ zɩɣ yɔ?
42012026	Ye pʋyʋ cikpem ɛzɩ pʋnɛ yɔ, pɩkɩlɩ-mɩ ɖoŋ lɛ, pɩlabɩ ɛzɩma nɛ ɩnɩɣzɩɣ mbʋ pɩkazaa yɔ, pʋ-yɔɔ yɔ?
42012027	Ɩcɔnɩ ɛzɩma mbʋ hayɩm taa hɛtʋ kpaɣ yɔ. Tɩɩlakɩ tʋmɩyɛ nɛ tɩɩlʋʋ. Ɛlɛ meheyiɣ-mi se Salomɔɔ maɣmaɣ, e-koboyaɣ tɩŋa taa, etosuu wondu nɛ pɩtalɩ tɩ-taa nakʋyʋ.
42012028	Tɛyɛ yɔɔ n̄ɩtʋ wɛ sɔnɔ nɛ cee pɔsɔkɩ-tʋ miŋ. Ye Ɛsɔ esuu n̄ɩtʋ ndʋ wondu camɩyɛ mbʋ lɛ, eesuu-mɩ wondu nɛ pɩkɩlɩ yaa we, ɛyaa lidaʋ n̄ɩɩ tɩnaa mɩ?
42012029	Ɩtaan̄ɩnɩ mbʋ ɛkaɣ tɔɔʋ nɛ mbʋ ɛkaɣ n̄ɔʋ yɔ. Ɩtaanɩɣzɩ pʋ-yɔɔ.
42012030	Pʋnɛ pɩ-tɩŋa kedeŋa yɔɔ ɛyaa n̄ɩnɩɣ. Mɩ-Caa sɩm se pɩtɛɖɩɣ-mɩ.
42012031	Ɛlɛ, ɩn̄ɩnɩ Ɛsɔ kewiyaɣ nɛ ɛha-mɩ pʋnɛ pɩ-tɩŋa payɩ.
42012032	Heŋ tikaɣ cikpelaɣ, sɔɔndʋ ɛtaakpa-mɩ mbʋ pʋyɔɔ yɔ, pɩlabɩ mɩ-Caa ɖeu se ɛcɛlɩ-mɩ kewiyaɣ.
42012033	Ɩpɛdɩ mbʋ ɩwɛna yɔ nɛ ɩkpaɣ pi-liidiye nɛ ɩla kʋn̄ɔndɩnaa kʋjɔʋ. Ɩla mɩ-tɩ kabʋɣa ŋga kaacɛkɩ yɔ. Peeye ɩwɛɣnɩ n̄ɩm mbʋ pɩɩtɛŋ yɔ ɛsɔdaa. Mɩlʋ ɩɩn̄ɔtʋʋnɩ ɖɩnɛ nɛ kalɩkɔdaɣ ɛɛwɛɛkɩɣ pʋyʋ.
42012034	Ɖenɖe mɩ-n̄ɩm wɛɛ yɔ, peeye ɖɔɖɔ mɩ-laŋɩyɛ wɛʋ.
42012035	Ɩn̄ɔɔzɩ mɩ-tɩ camɩyɛ. Iyele mɩ-kanɖʋnaa wɛɛ mʋʋ yɔɔ.
42012036	Ɩwɛɛ ɛzɩ ɛyaa mba paɖaŋ pa-tʋ weyi ɛlɩɣnɩ halɩkpaɣyɛ ɖeɖe se ɛkɔɔ yɔ. Ɛtalɩɣ nɛ ɛma pɔyʋʋ lɛ, patɩtʋlɩ-ɩ.
42012037	Yomaa mba pa-tʋ kɔŋ nɛ ɛmaɣnɩ-wɛ pɛwɛɛ nɛ paɖaŋ-ɩ yɔ, pehiɣ pa-tɩ. Toovenim taa meheyiɣ-mɩ se, pa-tʋ n̄ɔɔzʋʋ ɛ-tɩ camɩyɛ nɛ ɛsɩɩ pɛ-tɛɛ tɔɔnaɣ nɛ ɛlabɩ-wɛ tʋmɩyɛ.
42012038	Pɩtɩtɩlɩ yɔ ɛkɔŋ ɖoo hɛkʋ yaa tɛbɩyɛ tɛɛ n̄ɩɣtʋ naadozo yɔɔ. Ye ɛna-wɛ pacaɣaa paɖaŋ-ɩ yɔ, pehiɣ pa-tɩ!
42012039	Ɩtɩlɩ camɩyɛ se ye ɖɩɣa tʋ ɛɛna alɩwaatʋ ndʋ tɩ-yɔɔ mɩlʋ kɔŋ yɔɔ yɔ, ɛɛcaɣnɩ ɛ-ɛza. Ɛtaayebi-i nɛ ɛhʋyɩ ɛ-ɖɩɣa pɔʋ.
42012040	Mɩ ɖɔɖɔ lɛ, ɩn̄ɔɔzɩ mɩ-tɩ kpam nɛ ɩɖaŋ mbʋ pʋyɔɔ yɔ, Ɛyʋ Pɩyalʋ kɔŋ alɩwaatʋ ndʋ ɩtamaɣ zɩ yɔ, tɩ-yɔɔ.
42012041	Pɩyɛ heyi-i se : Kɩbaɣlʋ ɖa ŋtuki eduuye ɖɩnɛ yaa, ɛyaa tɩŋa?
42012042	Peeye Kɩbaɣlʋ tɔm se : Akɛ tʋmlaɖʋ kɩbanʋ nɛ lɛɣtʋ-tʋ? Yom weyi ɖɩɣa-tʋ sɩ-ɩ e-yomaa yɔɔ se ɛcɛlɩɣ-wɛ tɔɔnaɣ alɩwaatʋ ndʋ pʋmʋnaa yɔ, tɩ-yɔɔ yɔ?
42012043	Yom ɛnʋ, ehiɣ ɛ-tɩ alɩwaatʋ ndʋ ɛ-tʋ kɔŋ nɛ ɛmaɣnɩ-ɩ eɖiɣni ɛ-tʋmɩyɛ nɖɩ labʋ camɩyɛ yɔ.
42012044	Toovenim taa meheyiɣ-mɩ se, ɛkaɣ-ɩ sɩʋ ɛ-n̄ɩm tɩŋa yɔɔ.
42012045	Ɛlɛ pɩtɩtɩlɩ yɔ, yom ɛnʋ ɛkaɣ ɛ-tɩ heyuu se : Man-caa ɛɛkɔŋ lɔŋ. Pɩtɩtɩlɩ yɔ, ɛpazɩɣ tʋmlaɖaa abalɩn̄ɩma nɛ halɩn̄ɩma mabʋ nɛ ɛtɔkɩ nɛ ɛn̄ɔʋ nɛ sʋlʋm kʋʋ-ɩ.
42012046	Peeye lɛ, yom ɛnʋ ɛ-tʋ kɔŋ kɩyakʋ ŋgʋ ɛtaɖaŋ-ɩ yɔ nɛ alɩwaatʋ ndʋ ɛɛsɩŋ yɔ. Ɖɩnɛ ɛ-tʋ pɛlɩɣ-ɩ tɔm nabʋlɛ nɛ ɛlabɩ-ɩ ɛzɩ palakʋʋ mba patɩmʋna se pataɣ -wɛ liu yɔ.
42012047	Yom nɔɔyʋ tɩlɩ mbʋ ɛ-tʋ liu wɛɛ yɔ. Ɛlɛ, ɛtɔn̄ɔɔzɩ nabʋyʋ nɛ ɛtala ɛzɩ ɛ-tʋ liu wɛʋ yɔ. Yom ɛnʋ, ɛ-tʋ makɩ-ɩ ɖaŋ sakɩyɛ.
42012048	Yom lɛlʋ n̄atatɩlɩ mbʋ ɛ-tʋ liu wɛɛ yɔ. Ɛlabɩ mbʋ pʋmʋnaa se pɔhɔ ɛ-nɩŋgbaaŋ yɔ. Yom ɛnʋ ɛ-tʋ makɩ-ɩ pazɩ. Ɛyʋ weyi pɛcɛlɩ-ɩ sakɩyɛ yɔ, pɔpɔzʋʋ-ɩ sakɩyɛ. Weyi paɖʋzɩ e-nesi tɛɛ sakɩyɛ yɔ, pɔpɔzʋʋ-ɩ se ɛla nɛ pɩkɩlɩ.
42012049	Mɔnkɔma se mɔnsɔ miŋ kedeŋa yɔɔ. Halɩ man̄ɩnɩɣ se ɛpazɩ mʋʋ!
42012050	Pʋwɛɛ se palabɩ-m mɩɩsʋʋ sɔnzɩ nasɩyɩ. Mɛwɛɛ nɛ manɩɣ siziŋ pɩsɩnɩ alɩwaatʋ ndʋ palabɩ-m sɩ yɔ!
42012051	Ɩmaɣzʋʋ se mɔkɔma se mɔnkɔnɩ laŋhɛzɩyɛ kedeŋa yɔɔ yaa we? Aayɩ yoo, meheyiɣ-mɩ se mɔnkɔma se mala nɛ ɛyaa tayɩ ɖama.
42012052	Pɩkpaɣʋ nɛ sɔnɔ yɔ, ɛyaa kagbaanzɩ ɛwɛ ɖɩɣa kʋɖʋmaɣ taa yɔ, patayɩɣ ɖama, naadozo kʋyʋʋ naalɛ yɔɔ nɛ naalɛ n̄akʋyɩ naadozo yɔɔ.
42012053	Caja kʋyʋʋ ɛ-pɩyalʋ yɔɔ nɛ pɩyalʋ n̄akʋyɩ ɛ-caa yɔɔ. Ɖoyo kʋyʋʋ ɛ-pɛlɛ yɔɔ nɛ pɛlɛ n̄akʋyɩ e-ɖoo yɔɔ. Waŋ kʋyʋʋ e-wolu yɔɔ nɛ wolu n̄akʋyɩ ɛ-waŋ yɔɔ.
42012054	Ɛtasɩ samaɣ heyuu se : Alɩwaatʋ ndʋ ɩnaɣ ɛsɔmɩndʋ wɩsɩ ɖʋɖʋyɛ yɔ, ɩtɔŋ kpaagbaa se : Tɛʋ nɩʋ. Nɛ pɩla mbʋ ɖɔɖɔ.
42012055	Ɩnaɣ heɣlim makɩnɩ hadɛ kiŋ lɛ, ɩtɔ se : Soŋaɣ kaɣ wɛʋ. Nɛ pɩla mbʋ ɖɔɖɔ.
42012056	Pɩ-tɛɛ nɛ pɩ-yɔɔ n̄ɩma mɩ, ɩnɩɣ ɛsɔdaa nɛ tɛtaa pɛ-wɛtʋ tɔbʋʋ. Pɩlabɩ ɛzɩma nɛ ɩɩnɩɣ alɩwaatʋ tʋnɛ tɩ-tɔbʋʋ yɔ?
42012057	Pɩlabɩ ɛzɩma nɛ iiɖiɣziɣna mɩ-maɣmaɣ mbʋ pʋtʋʋzaa yɔ?
42012058	Ye tɔm ɛwɛ n̄anɛ nɔɔyʋ mɩ-hɛkʋ taa yɔ, n̄aɣ pana nɛ n̄anɛ ɩ iceɣ pʋcɔ nɛ ɛtanɩ-ŋ wiyaʋ tɩŋ tɛɛ. Ye pɩtɛkɛ mbʋ yɔ, ewokini-ŋ tɔm hʋyʋ cɔlɔ nɛ ɛlɛ n̄akpaɣ-ŋ nɛ ɛɖʋzɩ sɔɔja nesi tɛɛ nɛ ɛlɛ n̄aɖʋ-ŋ salaka.
42012059	Meheyiɣ-ŋ se ŋŋlɩɣ peeye nɛ pʋkɔɔ nɛ pɩsɩnɩ alɩwaatʋ ndʋ ŋhɛyɩ n̄a-kɩmɩyɛ tɩŋa nɛ pɩtakazɩ-ŋ paa pɔɔyaɣ kʋɖʋmaɣ yɔ.
42013001	Alɩwaatʋ ndʋ tɩ-taa, ɛyaa nabɛyɛ wobi Yesu cɔlɔ nɛ pɛkɛdɩ-ɩ mbʋ Pilaatɩ labɩ Galilee egeetiye taa n̄ɩma nabɛyɛ yɔ. Ɛɛkʋ-wɛ alɩwaatʋ ndʋ palaɣaɣ pa-kɩlaŋ yɔ.
42013002	Ecosi-wɛ se : Ɩmaɣ zʋʋ se Galilee n̄ɩma mba palabɩ kɩwɛɛkɩm pɩkɩlɩ Galilee n̄ɩma lɛla mbʋ pʋyɔɔ yɔ, pɔtɔɔ kʋn̄ɔŋ ŋgʋ yaa we ?
42013003	Aayɩ pɩtɛkɛ mbʋ. Ɛlɛ meheyiɣ-mɩ se ye ɩtɩpɩsɩnɩ mɩ-tɩ yɔ, mɩ-tɩŋa ɩsɩkɩ mbʋ ɖɔɖɔ.
42013004	Silowe kuduyuu sɔsɔʋ kpɛzaa nɛ kɩɖa ɛyaa hiu nɛ lutozo yɔɔ nɛ pasɩ. Ɩmaɣzʋʋ se ɛyaa mba palabɩ kɩwɛɛkɩm nɛ pɩkɩlɩ Yeruusalɛm n̄ɩma tɩŋa yaa we?
42013005	Aayɩ pɩtɛkɛ mbʋ. Ɛlɛ meheyiɣ-mɩ se ye ɩtɩpɩsɩnɩ mɩ-tɩ yɔ, mɩ-tɩŋa ɩsɩkɩ mbʋ ɖɔɖɔ.
42013006	Yesu tuu-wɛ eduuye ɖɩnɛ ɖɔɖɔ se : Abalʋ nɔɔyʋ kɛwɛnɩ fiigiye tɩʋ ɛ-hayɩm taa mbʋ. Ewoba se ekoyi pee lɛ, ɛtana.
42013007	Peeye eheyi hayɩm yɔɔ cɔnɩyʋ se : Pɩlabɩ pɩnzɩ naadozo yɔ mɔnkɔŋʋʋ cɩnɛ se monkoyi pee tɩʋ kʋnɛ kʋ-yɔɔ nɛ maanaɣ yɔ. Sɛtɩ-kʋ nɛ ŋlɔ. Ɛbɛ yɔɔ kɩmʋʋ tɛtʋ falaa yem?
42013008	Hayɩm yɔɔ cɔnɩyʋ cosi-i se : Ɖa-caa, tasɩ-kʋ yebu pɩnaɣ kanɛ. Mohuyuu kɩ-tɛɛ nɛ manɖʋ huɖe.
42013009	Pɩtɩtɩlɩ yɔ, kʋlʋlʋʋ pee. Ye pɩtɛkɛ mbʋ yɔ, ŋsɛtɩ-kʋ.
42013010	Yesu wɩlaɣ tɔm kɩyakʋ kɩhɛzʋʋ wiye Yuda n̄ɩma Ɛsɔ ɖɩsɛyɛ kpaaŋ taa.
42013011	Halʋ nɔɔyʋ kɛwɛ peeye, ɛ-taa nɛ kalɩzaɣ nakɛyɛ ŋga kalabɩ-ɩ nɛ ɛpɩsɩ ɛjam pɩnzɩ hiu nɛ lutozo yɔ. Ɛpam koɖoŋ nɛ ɛɛtɩɩpɩzʋʋ se ɛkʋyɩ nɛ ɛsɩŋ siɣ siɣ.
42013012	Yesu na-ɩ lɛ, ɛyaa-ɩ nɛ eheyi-i se : Halʋ, moholuu-ŋ n̄ɛ-ɛjandʋ taa.
42013013	Ɛtɩnɩ halʋ ɛnʋ ɛ-yɔɔ nesi. Kpaagbaa mbʋ lɛ, ɛtɩkʋyɩ nɛ ɛsɩŋ siɣ siɣ nɛ ɛsa Ɛsɔ.
42013014	Ɛlɛ pɩɩwɩzɩ Ɛsɔ ɖɩsɛyɛ kpaaŋ yɔɔ cɔnɩyʋ mbʋ pʋyɔɔ yɔ, Yesu laba nɛ halʋ ɛnʋ ɛ-yɔɔ cɛ kɩyakʋ kɩhɛzʋʋ wiye. Peeye eheyi samaɣ se : Kɩyakɩŋ loɖo wɛɛ se pala tʋmɩyɛ. Ɩkɔɔ kɩyakɩŋ ɛnɩ ɛ-taa nɛ pala nɛ mɩ-yɔɔ cɛ. Ɩtaakɔŋ kɩyakʋ kɩhɛzʋʋ wiye.
42013015	Kɩbaɣlʋ cosi-i se : Pɩ-tɛɛ nɛ pɩ-yɔɔ tɩnaa mɩ! Mɩ-taa anɩ ɛɛhɔzɩɣ ɛ-nɔ yaa ɛ-kpaŋaɣ kɩyakʋ kɩhɛzʋʋ wiye nɛ ewoni-i se ɛn̄ɔɔ lɩm?
42013016	Halʋ ɛnɛ, ɛkɛ Abraham cejewiye taa tʋ. Satanɩ kɔhɔkɩ-ɩ nɛ ɛɖʋ-ɩ salaka pɩnzɩ hiu nɛ lutozo. Pɩfɛyɩ ɖeu se poholi-i kpasɩ nzɩ sɩ-taa kɩyakʋ kɩhɛzʋʋ wiye yaa we?
42013017	Ɛyɔɔdɩ mbʋ lɛ, fɛyɛ kpa e-koyindinaa tɩŋa. Samaɣ mɛyaɣ pita lakasɩ nzɩ ɛlakaɣ yɔ, sɩ-yɔɔ.
42013018	Yesu tɔm ɖɔɖɔ se : Ɛbɛ Ɛsɔ kewiyaɣ nɩɣzɩnaa? Ɛbɛ manpɩzɩɣ mankpaɣ nɛ mɛnkɛdɩnɩ-kɛ?
42013019	Kɛwɛ ɛzɩ piye cikpeɖe nɖɩ ɛyʋ nɔɔyʋ kpaɣaɣ nɛ ɛpɛɖɩ ɛ-kaɖaɣ taa yɔ. Ɖɩn̄ɔʋ nɛ pɩpaɣlɩ nɛ pɩpɩsɩ tɩʋ nɛ ɛsɔdaa sumasɩ kɔɔ nɛ sɩcaɣ ki-pilinzi yɔɔ.
42013020	Ɛtasɩ tɔm se : Ɛbɛ mankpakɩɣ nɛ mɛnkɛdɩnɩ Ɛsɔ kewiyaɣ?
42013021	Kɛwɛ ɛzɩ kpɔnɔ kɔyɛ nɖɩ halʋ nɔɔyʋ kpaɣaa nɛ ɛɖʋ kpɔnɔ mʋlʋm ɖaakula naadozo taa se ɛla nɛ pɩkpa pɩ-tɩŋa yɔ.
42013022	Yesu kpaɣaɣ Yeruusalɛm tɛtʋ taa lɛ, ɛtɩŋɩɣna tɛtʋ cikpetu nɛ sɔsɔtʋ pa-taa nɛ ɛwɩlɩɣ tɔm.
42013023	Abalʋ nɔɔyʋ pɔzɩ-ɩ se : Kɩbaɣ lʋ, toovenim se ɛyaa pazɩ ɖeke hikiɣni n̄ʋʋ yabʋ yaa we?
42013024	Ɛlɛ ecosi-i nɛ ɛtɔŋ se : Ɩcɛyɩ mɩ-tɩ nɛ ɩsʋʋnɩ nɔnɔɔ ŋga kɛwɛ kpɩyɔɔ yɔ. Meheyiɣ-mɩ se ɛyaa sakɩyɛ kɔŋ n̄ɩnʋʋ se pasʋʋ ɛlɛ paakaɣ pɩzʋʋ.
42013025	Alɩwaatʋ ndʋ ɖɩɣa-tʋ kʋyʋʋ nɛ ɛkaɖɩ nɔnɔɔ yɔ, mɩ mba ɩwɛɣnɩ awayɩ yɔ, ɩmakɩ nɔnɔɔ nɛ ɩtɔŋ se : Kɩbaɣ lʋ, Kɩbaɣlʋ, tʋlɩ-ɖʋ. Peeye ɛkaɣ-mɩ heyuu se : Maasɩŋ se mɩ-tɛ le.
42013026	Ɖɩnɛ mɩpazʋʋ tɔm se : Ɖɩtɔwaa nɛ ɖɩn̄ɔɔ n̄ɛ-ɛsɩndaa. Ŋwɩlɩ tɔm ɖa-habɛɛ yɔɔ.
42013027	Ɛkaɣ-mɩ cosuu se : Mɔntɔm se maasɩŋ ɖenɖe ɩlɩnaa yɔ. Ɩɖɛɛ mɔ-yɔɔ mɩ-tɩŋa, mba mɩ ɩlakɩ mbʋ pɩtatʋʋzɩ yɔ.
42013028	Ɩkaɣ naʋ Abraham nɛ Izaakɩ nɛ Yakubu nɛ ɛsɔtɔm ɖɛzɩyaa tɩŋa Ɛsɔ kewiyaɣ taa, ɛlɛ mɩ yɔ, pɔlɔʋ-mɩ awayɩ. Peeye wiluu nɛ kela salʋʋ pɛwɛɣ.
42013029	Ɛyaa kaɣ lɩnaʋ wɩsɩ ɖɩlɩyɛ nɛ wɩsɩ ɖɩɖʋyɛ, hayi kiŋ nɛ hadɛ kiŋ nɛ pacaɣ tɔɔnaɣ ɖɩtɔɔyɛ Ɛsɔ kewiyaɣ taa.
42013030	Ɩcɔnɩ ɩna, wayɩ wayɩ n̄ɩma taa nabɛyɛ kaɣ pɩsʋʋ kajalaɣ n̄ɩma nɛ kajalaɣ n̄ɩma taa nabɛyɛ n̄apɩsɩ wayɩ wayɩ n̄ɩma.
42013031	Kɩyakʋ ŋgʋ ki-wiye, Farɩsɩ n̄ɩma nabɛyɛ kɔma nɛ peheyi-i se : Kʋyɩ cɩnɛ nɛ ŋɖɛɛ mbʋ pʋyɔɔ yɔ, Eroodi n̄ɩnɩɣ se ɛkʋ-ŋ.
42013032	Yesu cosi-wɛ se : Iwolo nɛ iheyi puda ɛnʋ se : Sɔnɔ nɛ cee mɔnɖɔɔnʋʋ aleewaa nɛ mala nɛ kʋdɔndɩnaa yɔɔ cɛ. Mɛntɛzɩɣ ma-tʋmɩyɛ kɩyakʋ naadozo n̄ɩŋgʋ wiye.
42013033	Ɛlɛ pʋwɛɛ se mɔnɖɔ nʋmɔʋ sɔnɔ nɛ cee nɛ tɛʋ kifemuu. Ɛsɔtɔm ɖɛzɩyʋ nɔɔyʋ ɛɛpɩzɩɣ nɛ ɛsɩ ɖoli yem nɛ pɩtɛkɛnɩ Yeruusalɛm tɛtʋ taa.
42013034	Yeruusalɛm, Yeruusalɛm, n̄a weyi ŋkʋʋ ɛsɔtɔm ɖɛzɩyaa nɛ ŋyakɩ pɛɛ mba petiyini-ŋ yɔ, se pasɩ yɔ. Tɔm ɛzɩma man̄ɩnaɣ se menkpeɣli n̄e-piya ɛzɩ ɖoyuu kpeɣluu kɩ-kalɩmasɩ ki-keŋ tɛɛ yɔ! Ɛlɛ, ɩtaan̄ɩnɩ mbʋ!
42013035	Ɩcɔnɩ ɩna, pakaɣ-mi yebu mɩ-ɖɩɣa njɛyɛ nɛ nɔɔyʋ ɛɛtasɩɣ ka-taa wɛʋ. Meheyiɣ-mɩ se ɩɩnaɣ-m nɛ pʋkɔɔ pɩsɩɩnɩ alɩwaatʋ ndʋ ɩtɔŋ se : Pasa weyi ɛkɔŋ Kɩbaɣlʋ hɩɖɛ taa yɔ.
42014001	Kɩyakʋ kɩhɛzʋʋ nakʋyʋ wiye Yesu sʋ Farɩsɩ n̄ɩma n̄ʋʋ-tʋ nɔɔyʋ tɛ tɔɔnaɣ tɔɔʋ. Farɩsɩ n̄ɩma cɔŋaɣnɩ-ɩ pɩŋŋ se pana.
42014002	Cɔnɩ ŋna, ɛyʋ nɔɔyʋ, pɩwɩɣaɣ-ɩ nɛ ehuu, ɛɛsɩŋ Yesu ɛsɩndaa.
42014003	Yesu kpaɣ tɔm nɛ ɛpɔzʋʋ paɣtʋ wɩlɩyaa nɛ Farɩsɩ n̄ɩma se : Paha nʋmɔʋ se pala nɛ kʋdɔndʋ yɔɔ cɛ kɩyakʋ kɩhɛzʋʋ wiye yaa pataha?
42014004	Ɛlɛ, posum tamɩyɛ potocosi natʋyʋ. Peeye Yesu kpaɣ kʋdɔndʋ ɛnʋ nɛ ɛla nɛ ɛ-yɔɔ cɛ nɛ eyebi-i nɛ ekpe.
42014005	Ɛlɛ ecosi-wɛ nɛ ɛtɔŋ se : Ye mɩ-taa nɔɔyʋ kpaŋaɣ yaa nɔ ɛtɔlɩ lɔkɔ taa lɛ, pʋdʋ yeki-i lɩzʋʋ kpaagbaa se pɩkɛ kɩyakʋ kɩhɛzʋʋ yaa we?
42014006	Patapɩzɩ nɛ pocosi natʋyʋ tɩ-yɔɔ.
42014007	Ɛnawa se ɛyaa mba paya-wɛ tɔɔnaɣ ɖɩtɔɔyɛ yɔ, pan̄ɩnaɣ kajalaɣ lona lɛ, etuu-wɛ eduuye.
42014008	Ɛtɔm se : Ye nɔɔyʋ ɛya-ŋ halɩkpaɣyɛ ɖeɖe yɔ, taacaɣ lone nɖɩ ɖɩkɩlɩ ɖeu yɔ, ɖɩ-taa. Pɩtɩtɩlɩ yɔ, ɛya nɔɔyʋ nɛ pʋdʋ n̄akɩlɩ-ŋ.
42014009	Peeye lɛ, ɛyʋ weyi ɛya-mɩ yɔ, ɛkɔŋ nɛ eheyi-ŋ se : Kʋyɩ nɛ ŋkazɩ kpelaɣ ɛyʋ ɛnɛ. Ɖɩnɛ ŋwoki nɛ ŋn̄ɩnɩ ɖɩcaɣyɛ kɛtɛzaɣ n̄ɩnɖɛ nɛ fɛyɛ.
42014010	Ɛlɛ alɩwaatʋ ndʋ payaɣ-ŋ yɔ, wolo nɛ ŋcaɣ kɛtɛzaɣ lone taa. Weyi ɛya-ŋ yɔ, ɛkɔŋ lɛ, eheyi-ŋ se : Man-taabalʋ kpa nɛ ɛsɔdaa kiŋ. Peeye pʋɖʋʋ-ŋ hɩɖɛ ɛyaa mba paya-wɛ nɛ n̄a nɛ wɛ ɩwɛɛ tɔɔnaɣ ɖɩtɔɔyɛ yɔ, pa-tɩŋa pɛ-ɛsɩndaa.
42014011	Petisiɣ weyi ɛkpazɩɣ ɛ-tɩ yɔ nɛ pakpazɩ weyi etisiɣ ɛ-tɩ yɔ.
42014012	Yesu yɔɔdɩnɩ weyi ɛya-ɩ yɔ nɛ eheyi-i se : Ye ŋya ɛyaa se pɔkɔɔ nɛ pɔtɔɔ tɔɔnaɣ wɩsɩ taa yaa ɖanaɣ yɔɔ yɔ, taayaa n̄a-taabalaa yaa n̄a-n̄ɩma yaa n̄a-caanaa yaa n̄a-ɖɩɣa cɔlɔ n̄ɩma mba pɛwɛnɩ n̄ɩm yɔ. Ye ŋlabɩ mbʋ yɔ, paba ɖɔɖɔ pakaɣ-ŋ yaʋ nɛ papɩsɩnɩ-ŋ mbʋ ŋlabɩ-wɛ yɔ.
42014013	Ye ŋtɔkɩ kazandʋ yɔ, yaa kʋn̄ɔndɩnaa nɛ kalɩkalɩsɩ nɛ taladɩnaa nɛ yʋlʋmaa.
42014014	Peeye lɛ, ŋhikiɣ n̄a-tɩ mbʋ pʋyɔɔ yɔ, paapɩzɩɣ nɛ papɩsɩnɩ-ŋ mbʋ ŋlabɩ-wɛ yɔ. Ɛsɔ hɛyɩɣ-ŋ pʋ kɩyakʋ ŋgʋ efeziɣ ɛyaa kʋtʋʋzaa nɛ sɩɖaa taa yɔ, ki-wiye.
42014015	Ɛyaa mba pa nɛ Yesu paacaɣ tɔɔnaɣ ɖɩtɔɔyɛ peeye yɔ, pa-taa lɛlʋ nɩ tɔm ndʋ lɛ, eheyi Yesu se : Ɛyʋ weyi ɛkaɣ tɔɔnaɣ tɔɔʋ Ɛsɔ kewiyaɣ taa yɔ, ehiɣ ɛ-tɩ.
42014016	Peeye Yesu cosi-i se : Abalʋ nɔɔyʋ kalabɩnɩ tɔɔnaɣ sakɩyɛ mbʋ nɛ ɛyaa ɛyaa sakɩyɛ se pɔkɔɔ nɛ pɔtɔɔ.
42014017	Tɔɔnaɣ tɔɔʋ alɩwaatʋ talaa lɛ, etiyi e-yom se ewolo nɛ eheyi ɛyaa mba ɛyawa yɔ se : Ɩkɔɔ mbʋ pʋyɔɔ yɔ, tɔɔnaɣ pɩwa.
42014018	Ɛlɛ pa-tɩŋa pasʋʋ-ɩ tenduu yɔɔ se paapɩzɩɣ nɛ powolo. Kajalaɣ-tʋ heyi-i se : Mayabɩ hayɩm nabʋyʋ nɛ pʋwɛɛ se mowolo nɛ mana-pʋ. Mentendi-ŋ, maapɩzɩɣ nɛ mɔnkɔɔ.
42014019	Lɛlʋ se : Mayabɩ naŋ hiu nɛ pʋwɛɛ se mowolo nɛ mamaɣ zɩ-ɩ. Mentendi-ŋ maapɩzɩɣ nɛ mɔnkɔɔ.
42014020	Lɛlʋ n̄ɔtɔ ɖɔɖɔ se : Pɛlɛ tɩŋ-m pʋyɔɔ lɛ, maapɩzɩɣ nɛ mɔnkɔɔ.
42014021	Yom ɛnʋ ɛpɩsaa lɛ, ɛkɛdɩ tɔm ndʋ tɩ-tɩŋa ɛ-caa. Peeye pɩwɩzɩ ɛ-caa ɛnʋ, nɛ eheyi e-yom se : Lɩɩ kpɛdɛɛ habɛɛ sɔsɔna nɛ cikpena yɔɔ nɛ ŋyaa kʋn̄ɔndɩnaa nɛ kalɩkalɩsɩ nɛ taladɩnaa nɛ yʋlʋmaa nɛ ŋkɔnɩ-wɛ cɩnɛ.
42014022	Yom ɛnʋ eheyi ɛ-caa se : Man-caa, mbʋ ŋtɔm se mala yɔ, malaba nɛ pɩɖaɣnɩ saɣʋ ɖɩcaɣyɛ.
42014023	Ɛ-caa heyi-i se : Wolo nʋmɔŋ taa nɛ kolonzi kilaa nɛ mba ŋnaɣ yɔ, hɔm-wɛ nɛ ɖoŋ nɛ ŋkɔnɩ cɩnɛ nɛ man-ɖɩɣa su.
42014024	Meheyiɣ-mɩ se, mba mancalɩ yaʋ yɔ, pa-taa nɔɔyʋ ɛɛɖɩkɩɣ mɔn-tɔɔnaɣ.
42014025	Ɛyaa caɖaŋ nɛ Yesu pɔɖɔŋaɣ lɛ, ekisi nɛ ɛcɔnɩ-wɛ.
42014026	Ɛlɛ eheyi-wɛ se : Weyi ɛtɩŋɩɣ ma-wayɩ yɔ, pʋwɛɛ se ɛkpa koyindiye ɛ-caa nɛ e-ɖoo nɛ ɛ-halʋ nɛ e-piya nɛ ɛ-ɖalaa nɛ ɛ-kɔɔnaa. Pʋwɛɛ ɖɔɖɔ se ɛkpa koyindiye pɩkpɛndɩnɩ e-tomnaɣ maɣmaɣ. Ye pɩtɛkɛ mbʋ yɔ, ɛɛpɩzɩɣ nɛ ɛkɛ mɔn-tɔmkpɛlɩkɩyʋ.
42014027	Weyi ɛɛkpakɩɣ ɛ-kaamaŋkaɣ nɛ ɛtɩŋ ma-wayɩ yɔ, ɛɛpɩzɩɣ nɛ ɛkɛ mɔn-tɔmkpɛlɩkɩyʋ.
42014028	Ye mɩ-taa nɔɔyʋ ɛn̄ɩnɩɣ se ɛma kuduyuu sɔsɔʋ nakʋyʋ yɔ, ɛlɛyʋʋ caɣʋ nɛ ɛmaɣzɩ nɛ ɛna se liidiye nɖɩ ɛwɛna yɔ, ɖɩpɩzɩɣ nɛ ɖɩma kuduyuu ŋgʋ nɛ kɩtɛ yaa we.
42014029	Ye ɛtala mbʋ yɔ, ɛsɩɣ tikiɖe lɛ, ɛɛpɩzɩɣ nɛ ɛma nɛ pɩtɛ. Peeye mba pa-tɩŋa panaɣ-ɩ yɔ, powoŋiɣ -i.
42014030	Pɔtɔŋ se : Abalʋ ɛnɛ ɛpazɩ maʋ nɛ ɛɛpɩzɩɣ se ɛtɛzɩ.
42014031	Ɖɔɖɔ ye wiyaʋ nɔɔyʋ ɛn̄ɩnɩɣ se ewolo ɛlabɩnɩ lɛlʋ you yɔ, ɛlɛyʋʋ caɣʋ nɛ ɛmaɣ zɩ wɛtʋ ndʋ tɩ-taa ɛwɛɛ yɔ. Ɛɛmaɣzɩɣ nɛ ɛna se ye ɛkpaɣ sɔɔjanaa kudokiŋ hiu yɔ, ɛpɩzɩɣ ɛla you nɛ weyi ɛwɛna sɔɔjanaa kudokiŋ nɩɩlɛ yɔ yaa we?
42014032	Ye ɛnawa se ɛɛpɩzɩɣ yɔ, etiyiɣ nabɛyɛ e-lone taa se powolo nɛ pa nɛ wiyaʋ lɛlʋ ɛnʋ peceɣ alɩwaatʋ ndʋ ɛlɛ n̄oposini-wɛ yɔ.
42014033	Mbʋ ɖɔɖɔ weyi ɛn̄ɩnɩɣ se ɛkɛ mɔn-tɔmkpɛlɩkɩyʋ yɔ, pʋwɛɛ se ekizi mbʋ pɩ-tɩŋa payɩ ɛwɛna yɔ. Ye pɩtɛkɛ mbʋ yɔ, ɛɛpɩzɩɣ nɛ ɛkɛ mɔn-tɔmkpɛlɩkɩyʋ.
42014034	Ɖɔm kɛ pʋyʋ kɩbanʋ. Ɛlɛ ye ɖɔm leleŋ ɛsɩba lɛ, ɛzɩma palakɩ-pʋ nɛ pɩɖaɣnɩ leleŋ kpaʋ yɔ?
42014035	Ɖɔm mbʋ, pɩtatasɩ wazaɣ nakɛyɛ wɛʋ tɛtʋ yaa huɖe. Pɔlɔʋ-pʋ nɛ awayɩ. Weyi ɛwɛnɩ nɩŋgbaaŋ se ɛnɩɣ yɔ, ɛnɩɩ.
42015001	Lambuu mʋyaa tɩŋa nɛ ɛyaa azaɣa paawobi Yesu cɔlɔ se pewelesini-i.
42015002	Farɩsɩ n̄ɩma nɛ paɣtʋ wɩlɩyaa pana mbʋ lɛ pemindiɣ pe-liŋ tɛɛ nɛ pɔtɔŋ se : Ɛyʋ ɛnɛ yɔ, ɛmʋʋ ɛyaa azaɣ a nɛ ɛ nɛ wɛ pɔtɔkɩ tɔɔnaɣ.
42015003	Peeye etuu-wɛ eduuye ɖɩnɛ.
42015004	Ɛtɔm se : Pɩtɩtɩlɩ yɔ, mɩ-taa ɛyʋ nɔɔyʋ wɛnɩ heɣsi mɩnʋʋ nɛ elesi sɩ-taa kʋɖʋmaɣ. Eeyeki heɣsi kʋɖʋm fɛyi mɩnʋʋ nzɩ sɩsaɣ yɔ lakʋ taa nɛ ɛɖɛɛ nɛ ɛn̄ɩnɩ ŋga keleba yɔ nɛ pɩsɩɩnɩ alɩwaatʋ ndʋ ɛna-kɛ yɔ yaa we?
42015005	Ɛnaɣ -kɛ lɛ, ɛhɔɔlɩ-kɛ ɛ-hazasɩ yɔɔ nɛ laŋhʋlʋmɩyɛ.
42015006	Ɛtalɩɣ ɖɩɣa lɛ, ekpeɣli ɛ-taabalaa nɛ ɛ-ɖɩ-ɣa cɔlɔ n̄ɩma. Ɛlɛ eheyi-wɛ se : Ɩsɩnɩ-m amɛya mɛyʋʋ mbʋ pʋyɔɔ yɔ, mana me-heɣa ŋga kaaleba yɔ.
42015007	Mbʋ ɖɔɖɔ meheyiɣ-mɩ se, ye kɩwɛɛkɩm laɖʋ kʋɖʋm ɛpɩsɩnɩ ɛ-tɩ yɔ, laŋhʋlʋmɩyɛ kaɣ wɛʋ ɛsɔdaa ɛ-yɔɔ. Laŋhʋlʋmɩyɛ kaɣ wɛʋ ɛsɔdaa ɛ-yɔɔ nɛ pɩkɩlɩ ɛyaa kʋtʋʋzaa 99 mba pɩtɔpɔzɩ-wɛ se papɩsɩnɩ pa-tɩ yɔ, pɔ-yɔɔ.
42015008	Yaa ɖɩkpaɣ se halʋ nɔɔyʋ wɛnɩ liidiye pɔɔyɩsɩ hiu nɛ elesi sɩ-taa kʋɖʋmaɣ. Ɛɛsɔkɩ kaŋɖʋ nɛ ɛhazɩ e-kuduyuu tɛɛ nɛ ɛn̄ɩnɩ-kɛ camɩyɛ pɩsɩɩnɩ alɩwaatʋ ndʋ ɛna-kɛ yɔ yaa we?
42015009	Ɛnaɣ-kɛ lɛ, ekpeɣli ɛ-taabalaa nɛ ɛ-ɖɩɣa cɔlɔ n̄ɩma nɛ eheyi-wɛ se : ɩsɩnɩ-m amɛya mbʋ pʋyɔɔ yɔ, mana me-liidiye pɔɔyaɣ ŋga kaaleba yɔ.
42015010	Mbʋ ɖɔɖɔ meheyiɣ-mɩ se, laŋhʋlʋmɩyɛ wɛɣ Ɛsɔ tiyiyaa ɛsɩndaa kɩwɛɛkɩm laɖʋ weyi ɛpɩsɩnɩ ɛ-tɩ yɔ, ɛ-yɔɔ.
42015011	Ɛtasɩ yɔɔdʋʋ se : Abalʋ nɔɔyʋ kɛwɛnɩ mbʋ nɛ ɛwɛnɩ pɩyalaa naalɛ.
42015012	pa-taa tɩnʋʋ heyi ɛ-caa se : Caa cɛlɩm n̄ɩm hɔɔlʋʋ ŋgʋ kɩkaɣ kɛʋ ma-n̄ɩŋgʋ yɔ. Ɛyɔɔdɩ mbʋ lɛ, ɛ-caa tayɩ-wɛ ɛ-n̄ɩm.
42015013	Kɩyakɩŋ pazɩ wayɩ, ɛ-pɩyalʋ cikpelu ɛnʋ ɛkpaɣ pɩ-tɩŋa nɛ ɛɖɛɛ ɖooo ɛjaɖɛ naɖɩyɛ taa. Ɛwɛɛkɩ ɛ-n̄ɩm mbʋ pɩ-tɩŋa payɩ nɛ acɛyɛ labʋ.
42015014	Ɛwɛɛkɩ pɩ-tɩŋa mbʋ nɛ pɩtɛ lɛ, haŋaɣ nakɛyɛ lɩɩ ɛjaɖɛ nɖɩ ɖɩ-taa nɛ ɛɛnaɣ mbʋ ɛtɔɔ yɔ.
42015015	Peeye ewobi ɛjaɖɛ nɖɩ ɖɩ-taa tʋ nɔɔyʋ cɔlɔ se ɛlɛ ɛn̄ɩnɩ-ɩ tʋmɩyɛ nɛ ɛlɛ tiyi-i tɛyɛ se ɛcɔŋnɩ-ɩ afanaa yɔɔ.
42015016	Ɛsɔɔlɩ pɩŋŋ se paa afanaa tɔɔnaɣ maɣ maɣ yɔ, ɛtɔɔ ɛlɛ, nɔɔyʋ n̄ataahaɣ -ɩ kɛ.
42015017	Peeye ɛhʋ ɛ-taa pɩŋŋ nɛ ɛtɔ se : Man-caa wɛnɩ tʋmlaɖaa sakɩyɛ, pɔtɔkɩ paatɛŋ. Piyele nɛ ma mansɩkɩ n̄ɔɔsɩ cɩnɛ.
42015018	Mankʋyʋʋ nɛ mowolo man-caa cɔlɔ nɛ meheyi-i se : Caa, mayʋsɩnɩ ɛsɔdaa nɛ mansʋnɩ-ŋ ɖɔɖɔ.
42015019	Mantatasɩ mʋnaʋ se paya-m se n̄a-pɩyalʋ. Kpaɣ-m ɛzɩ n̄a-tʋmlaɖʋ yem yɔ.
42015020	Ɛyɔɔdɩ mbʋ lɛ, ɛkʋyɩ nɛ ɛpɩsɩ ɛ-caa cɔlɔ. Ɛlɩ poliŋ taa lɛ, ɛ-caa lesi-i nɛ ɛ-tɔm labɩ-ɩ pʋtɔdɩyɛ. Peeye ɛ-caa sewa ɛkatɩ-ɩ nɛ ekpibi-i nɛ ɛmʋzɩ ɛ-lɩkpaɣzaɣ yɔɔ.
42015021	Pɩyalʋ ɛnʋ eheyi-i se : Caa, mayʋsɩnɩ ɛsɔdaa nɛ mayʋsɩnɩ-ŋ. Mantatasɩ mʋnaʋ se paya-m se n̄a-pɩyalʋ.
42015022	Ɛlɛ, ɛ-caa heyi e-yomaa se : Ɩkɔnɩ-m lɛɛlɛɛ toko ŋgʋ kɩkɩlɩ ɖeu yɔ nɛ isuu-i. Ɩlɛɛ-ɩ kokoye e-niye yɔɔ nɛ naataŋgbala ɛ-naataŋ taa.
42015023	Ɩkɔnɩ neɣye nɖɩ ɖɩɖʋ num yɔ nɛ ɩkʋ. Ɖɩtɔɔ nɛ ɖɩmɛyɩ amaya.
42015024	Ɖɩmɛyɩ amaya mbʋ pʋyɔɔ yɔ, man-pɩyalʋ weyi ɛɛsɩba yɔ, efema. Eeleba ɛlɛ, lɛɛlɛɛyɔ mana-ɩ. Peeye papazɩ amɛya mɛyʋʋ.
42015025	Pɩlakaɣ mbʋ lɛ, ɛ-pɩyalʋ sɔsɔ kɛwɛ hayɩm taa. Ɛlɩnɩ hayɩm taa nɛ ɛn̄ɔtɩnɩ ɖɩɣa lɛ, ɛnɩɣ soo nɛ payɛ pa-taŋ.
42015026	Ɛlɛ ɛyaa tʋmlaɖʋ nɔɔyʋ nɛ ɛpɔzɩ-ɩ se : Ɛbɛ lakɩ mbʋ?
42015027	Tʋmlaɖʋ ɛnʋ ecosi-i se : N̄e-neu kɔmna nɛ n̄a-caa kʋ neɣ ye nɖɩ ɖɩɖʋ num yɔ mbʋ pʋyɔɔ yɔ, ɛna-ɩ nɛ alaafiya.
42015028	Peeye pɩyalʋ sɔsɔ ɛnʋ ɛ-taa wɩzaa nɛ ɛtaan̄ɩnɩɣ se ɛsʋʋ ɖɩɣa. Ɛ-caa lɩɩ ɛ-cɔlɔ nɛ etendi-i se ɛsʋʋ.
42015029	Ɛlɛ, ecosi-i se : Cɔnɩ ŋna, mɛwɛ n̄ɔ-cɔlɔ cɩnɛ nɛ malabɩ-ŋ tʋmɩyɛ, mantɩkʋyɩ n̄a-paɣtʋ natʋyʋ yɔɔ wiɖiyi kaʋ. Ŋtatɩɩha-m kɩyakʋ nakʋyʋ ŋpuka se ma nɛ man-taabalaa ɖɩtɔɔ kazandʋ.
42015030	Ɛlɛ n̄a-pɩyalʋ weyi ɛwɛɛkɩ n̄a-n̄ɩm tɩŋa nɛ halaa hayitu laɖaa yɔ, ɛkɔma lɛ, ŋkʋ-ɩ neɣye ŋdɩ ɖɩɖʋ num yɔ!
42015031	Ɛ-caa cosi-i se : N̄a man-pɩɣ a lɛ, ŋwɛ mɔn-cɔlɔ tam yɔɔ. Mbʋ pɩkɛ ma-n̄ɩm yɔ, n̄atɩnɩ-pʋ.
42015032	Ɛlɛ, pɩɩwɛɛ se ɖa-taa ɛhʋlʋmɩ nɛ ɖɩmɛyɩ amɛya mbʋ pʋyɔɔ yɔ, n̄e-neu weyi ɛɛsɩba yɔ, efema. Eeleba yɔ, manɖaɣnɩ-ɩ naʋ.
42016001	Yesu tasɩ ɛ-tɔmkpɛlɩkɩyaa heyuu se : N̄ɩm tʋ nɔɔyʋ kɛwɛnɩ mbʋ nɛ ɛwɛɛnɩ ɛ-n̄ɩm yɔɔ cɔnɩyʋ. Peheyi-i se cɔnɩyʋ ɛnʋ, ɛwɛɛkɩɣ ɛ-n̄ɩm tɩŋa.
42016002	Peeye ɛya-ɩ nɛ eheyi-i se : Suwe manɩɣ pɔyɔɔdʋʋ n̄ɔ-yɔɔ? Kɔɔ nɛ ŋtʋʋzɩ-m mbʋ ŋlabɩnɩ ma-n̄ɩm yɔ, mbʋ pʋyɔɔ yɔ, ŋŋtasɩɣ pʋ-yɔɔ cɔnʋʋ.
42016003	N̄ɩm yɔɔ cɔnɩyʋ yɔɔdɩ ɛ-taa e-ɖeke se : Man-caa ɖɔɔnʋʋ-m se mantaatasɩ ɛ-n̄ɩm yɔɔ cɔnʋʋ. Ɛbɛ malakɩ yɔ? Maapɩzɩɣ haɖaʋ kʋkʋ nɛ fɛyɛ n̄akpaɣ-m se mɔncɔʋ nɛ mansʋlʋmʋʋ.
42016004	Aaa! Mana mbʋ malakɩ yɔ se man-caa ɛɖɔɔnɩ-m lɛ, ɛyaa kamʋ-m pa-ɖɩsɩ taa.
42016005	Peeye ɛyaa ɛ-caa kɩmdɩnaa tɩŋa nɛ pɔkɔɔ. Ɛpɔzɩ kajalaɣ -tʋ se : Kɩmɩyɛ ɛzɩma ŋtɔɔ man-caa?
42016006	Ecosi se : Num kokola sɔsɔna mɩnʋʋ. N̄ɩm yɔɔ cɔnɩyʋ ɛnʋ eheyi-i se : Kpaɣ n̄a-kɩmɩyɛ takayaɣ. Caɣ nɛ ŋma lɛɛlɛɛ se nɩɩnʋwa.
42016007	Ɛlɛ, ɛpɔzɩ lɛlʋ se : Nɛ n̄ayɔ, kɩmɩyɛ ɛzɩma ŋtɔwaa? Ecosi-i se : Mɩla ɖɔkɩŋ sɔsɔŋ mɩnʋʋ. Eheyi-i se : Kpaɣ n̄a-kɩmɩyɛ takayaɣ nɛ ŋma se 80.
42016008	N̄ɩm tʋ sam ɛ-n̄ɩm yɔɔ cɔnɩyʋ weyi ɛtatʋʋzɩ yɔ, mbʋ pʋyɔɔ yɔ, ɛlabɩnɩ lɔŋ. Alɩwaatʋ tʋnɛ tɩ-taa ɛyaa wɛ lɔŋ alɩwaatʋ tʋnɛ tɩ-taa ɛyaa yɔɔ nɛ pɩkɩlɩ n̄alɩmɩyɛ ɛyaa.
42016009	Nɛ ma meheyiɣ-mɩ se : Ɩkpaɣ kedeŋa yɔɔ cɩnɛ n̄ɩm mbʋ ɩwɛna yɔ nɛ ɩn̄ɩnɩnɩ taabalaa. N̄ɩm mbʋ pɩtɛɖɩɣ-mɩ lɛ, pamʋ-mɩ nɛ ɩwɛɛ tam tam lone taa.
42016010	Weyi ɛmʋnaa se pataa-ɩ liu wondu cikpetu taa yɔ, ɛmʋnaa ɖɔɖɔ se pataa-ɩ liu sɔsɔtʋ taa. Weyi ɛtamʋna se pataa-ɩ liu wondu cikpetu taa yɔ, ɛɛmʋʋna ɖɔɖɔ se pataa-ɩ liu sɔsɔtʋ taa.
42016011	Ye ɩtamʋna se pataa-mɩ liu kedeŋa yɔɔ cɩnɛ n̄ɩm taa lɛ, acɛlɩɣ-mɩ n̄ɩm maɣmaɣ siŋŋ yɔ?
42016012	Ye ɩtamʋnɩ se pataɣ-mɩ liu mbʋ pɩkɛ lɛlʋ n̄ɩm yɔ, pɩ-taa yɔ, acɛlɩɣ-mɩ mbʋ pɩkɛ mɩ-n̄ɩm yɔ?
42016013	Ɖɩɣa nakɛyɛ taa tʋmlaɖʋ ɛɛpɩzɩɣ nɛ ɛla tʋmɩyɛ caanaa naalɛ. Toovenim mbʋ pʋyɔɔ yɔ, ɛpaɖɩɣ lɛlʋ nɛ ɛsɔɔlɩ lɛlʋ, ɛhɔkɩɣ ɛ-tɩ nɛ lɛlʋ nɛ ekizi lɛlʋ. Ɩɩpɩzɩɣ nɛ ɩlakɩ Ɛsɔ tʋmɩyɛ nɛ ɩtɛ nɛ ɩlakɩ n̄ɩm tʋmɩyɛ ɖɔɖɔ.
42016014	Farɩsɩ n̄ɩma mba paasɔɔlɩ liidiye yɔ, pewelesaɣ ndʋ Yesu yɔɔdaɣ yɔ, tɩ-tɩŋa nɛ powoŋuu-i.
42016015	Peeye eheyi-wɛ se : Ɩcaɣ se ɛyaa ɛna-mɩ se ɩkɛ kʋtʋʋzaa. Ɛlɛ, Ɛsɔ sɩm mbʋ pʋwɛ mɩ-laŋa taa yɔ mbʋ pʋyɔɔ yɔ, mbʋ ɛyaa cɔŋna se pɩkɛ pʋyʋ sɔsɔ yɔ, pɩkɛ kʋsɔɔtʋ pʋyʋ Ɛsɔ ɛsɩndaa.
42016016	Paɣtʋ nɛ ɛsɔtɔm ɖɛzɩyaa pɛwɛɛ pɩtal ɩnɩ Yohanɛɛsɩ alɩwaatʋ. Kpaɣnɩ ɛ-kɔm posuzi Ɛsɔ kewiyaɣ tɔm nɛ paa weyi lɛ, ɛcɛyɩɣ ɛ-tɩ se ɛsʋʋ ka-taa nɛ ɖoŋ.
42016017	Ŋgʋ, ɛsɔtɔnʋʋ nɛ tɛtʋ papɩzɩɣ nɛ pamʋʋ yem nɛ pɩkɩlɩ se cacayaɣ nakɛyɛ ɛpɩzɩ nɛ kalɩɩ paɣtʋ taa.
42016018	Ɛyʋ weyi ekizi ɛ-halʋ nɛ ɛkpaɣ lɛlʋ yɔ, ɛlabɩ hayitu. Ɛyʋ weyi ɛlɛ kpakɩɣ halʋ weyi pekizi-i yɔ, ɛlabɩ ɖɔɖɔ hayitu.
42016019	N̄ɩmtʋ nɔɔyʋ kɛwɛnɩ mbʋ nɛ esuu awiitokonaa n̄ɩlɩ n̄ɩlɩ nɛ ɛtɔkɩ leleŋ leleŋ kɩyakɩŋ tɩŋa.
42016020	Kʋn̄ɔndʋ nɔɔyʋ kɛwɛ mbʋ ɖɔɖɔ nɛ ɛ-yɔɔ nɛ kɩcɩkpɩŋ nɛ payaɣ-ɩ se Lazaarɩ. Ɛɛhɛnɩ n̄ɩmtʋ nɔnɔɔ taa.
42016021	Ɛɛn̄ɩnaɣ siŋŋ se ɛtɔɔ n̄ɩmtʋ tɔkɩ tɔɔnaɣ nɛ ɖula wena atɔlʋʋ tataa yɔ. Ɖɔɖɔ lɛ, hasɩ n̄owokaɣ nɛ sineziɣ ɛ-kɩcɩkpɩŋ taa.
42016022	Nakʋyʋ wiye lɛ, kʋn̄ɔndʋ ɛnʋ ɛsɩ nɛ Ɛsɔ tiyiyaa tii pakpaɣ -ɩ nɛ powoni-i Abraham nɔkɔyʋʋ taa. N̄ɩmtʋ n̄asɩ ɖɔɖɔ nɛ pepim-i.
42016023	Ɛnɩɣaɣ siziŋ siŋŋ sɩɖaa lone taa. Ɛkʋsɩ ɛ-ɛza nɛ ɛcɔna lɛ, ɛnaɣ Abraham nɛ Lazaarɩ kɛwɛ ɛ-cɔlɔ.
42016024	Peeye ɛmabɩ kʋbuka nɛ ɛtɔŋ se : Man-caa Abraham, na man-pʋtɔdɩyɛ. Tiyi Lazaarɩ nɛ elii e-niye lɩm taa nɛ etosi man-ŋzʋlʋmɩyɛ yɔɔ nɛ piniɣdi-ɖɩ mbʋ pʋyɔɔ yɔ, malakɩ kʋn̄ɔŋ siŋŋ miŋɖeɖeŋ ɛnɛ ɛ-taa.
42016025	Abraham cosi-i se : Man-pɩɣa, tɔzɩ se ŋmʋ n̄a-n̄ɩm n̄e-wezuu taa nɛ Lazaarɩ n̄anɩɩ siziŋ. Lɛɛlɛɛyɔ, pɛhɛzɩ ɛ-laŋɩyɛ piyele n̄a n̄anɩɣ siziŋ.
42016026	Ɖɔɖɔ lɛ, Ɛsɔ ɖʋ cɩkpɛndʋʋ kajalaŋa sɔsɔɔ nakɛyɛ ɖa nɛ mɩ ɖɛ-hɛkʋ taa se nɔɔyʋ ɛtaapɩzɩ nɛ ɛkʋyɩ cɩnɛ ewolo mɩ-cɔlɔ yaa ɛkʋyɩ mɩ-cɔlɔ nɛ ɛkɔɔ cɩnɛ.
42016027	N̄ɩm tʋ heyi Abraham se : Man-caa Abraham, mentendi-ŋ se ŋtiyi Lazaarɩ man-caa ɖɩɣa taa.
42016028	Tiyi-i mbʋ pʋyɔɔ yɔ, mɛwɛnɩ neyaa kagbaanzɩ. Ewolo nɛ ɛpaɣtɩ-wɛ niye se pataapɩzɩ nɛ pɔkɔɔ kʋn̄ɔŋ taa cɩnɛ.
42016029	Abraham cosi-i se : Pɛwɛnɩ Mooyiizi takayasɩ nɛ ɛsɔtɔm ɖɛzɩyaa, pewelesini-wɛ.
42016030	N̄ɩmtʋ se : Aayɩ, caa Abraham, ɛlɛ ye sɩɖaa taa nɔɔyʋ ɛpɩsɩna nɛ ɛmaɣnɩ-wɛ yɔ, papɩsɩɣ nɩ pa-tɩ.
42016031	Abraham heyi-i se : Ye petewelesini Mooyiizi nɛ ɛsɔtɔm ɖɛzɩyaa yɔ, paa sɩɖaa taa nɔɔyʋ efema nɛ ewolo nɛ ɛyɔɔdɩnɩ-wɛ yɔ, paakaɣ tisuu se papɩsɩnɩ pa-tɩ.
42017001	Yesu heyi ɛ-tɔmkpɛlɩkɩyaa se : Paa pɩɩla ɛzɩma yɔ, mbʋ piyeki se ɛyaa ɛla kɩwɛɛkɩm yɔ, pʋwɛ tam. Ɛlɛ pʋtɔɔ weyi pɩtɩŋɩɣnɩ ɛ-yɔɔ yɔ.
42017002	Pɩkɩlɩ pʋdʋ ɛnʋ wee wee se pɛlɛɛ e-liu tɛɛ namɩyɛ nɛ powoni pɛpɛɖɩ-ɩ teŋgu taa se ɛɛla nɛ piya cikpesi taa nakɛyɛ la kɩwɛɛkɩm yɔ.
42017003	Pʋ-yɔɔ lɛ, ɩɖɔkɩ mɩ-tɩ. Ye n̄ɛ-ɛgbaɣdʋ ɛyʋsɩnɩ-ŋ yɔ, kalɩ-ɩ. Ye ɛpɩsɩnɩ ɛ-tɩ yɔ, kpaɣ ɛ-kɩwɛɛkɩm nɛ ŋkpeɣ-i.
42017004	Pɩtɩtɩlɩ yɔ, ɛyʋsɩnɩ-ŋ evemiye taa tɔm lʋbɛ. Ye ɛpɩsɩnɩ n̄ɔ-yɔɔ tɔm lʋbɛ nɛ ɛtɔŋ se : Menkpiɖiɣ mbʋ malaba yɔ yɔ, kpaɣ ɛ-kɩwɛɛkɩm nɛ ŋkpeɣ-i.
42017005	Peeye Yesu tiyiyaa heyi-i se : Kɩbaɣlʋ tasɩ-ɖʋ lidaʋ nɛ kɩpaɣlɩ.
42017006	Ɛlɛ Kɩbaɣlʋ tɔ se : Ye ɩɩwɛnɩ lidaʋ ɛzɩ piye nɖɩ ɖɩkɩlɩ kɔzʋʋ yɔ yɔ, ɩpɩzɩɣ nɛ iheyi sikamɔɔrɩ tɩʋ kʋnɛ se kɩkpɛzɩ nɛ kɩsɩŋ lɩŋgamʋʋ taa nɛ kɩn̄am-mɩ.
42017007	Ɖɩkpaɣ se mɩ-taa nɔɔyʋ wɛnɩ yom nɔɔyʋ nɛ ɛhayɩɣ-ɩ yaa ɛcɔŋnɩ e-heŋ yɔɔ. Mɩ-taa anɩ alɩwaatʋ ndʋ ɛlɩɣnɩ hayɩm nɛ ɛtalɩ yɔ, eheyiɣ-i se : Kɔɔ lɛɛlɛɛ nɛ ŋcaɣ tɔɔnaɣ ɖɩtɔɔyɛ?
42017008	Pɩtɛkɛ eheyiɣ-i se : Wolo ŋlɛɣzɩ wondu nɛ ŋlabɩ-m tɔɔnaɣ nɛ ŋsɩɩ-kɛ mɛn-tɛɛ nɛ mɔntɔɔ. Mɛntɛŋ tɔɔʋ nɛ mɔn̄ɔɔ lɛ, ŋkpaɣ n̄a-n̄ɩŋga nɛ ŋtɔɔ.
42017009	Ɛkaɣ yom ɛnʋ sɛʋ se ɛlaba lɛ mbʋ pʋyɔɔ yɔ, ɛlabɩ mbʋ ɛɛɖʋ-ɩ se ɛla yɔ yaa we? Maamazɩɣ se ɛlakɩ mbʋ.
42017010	Mbʋ ɖɔɖɔ pʋwɛnɩ-mɩ. Ɩtɛŋ labʋ mbʋ pɔpɔzɩ-mɩ se ɩla yɔ lɛ, ɩtɔ se : Ɖɩkɛ tʋmlaɖaa mba pɛfɛyɩnɩ wazaɣ yɔ. Mbʋ pɔpɔzɩ-ɖʋ se ɖɩla yɔ, pi-ɖeke ɖɩlaba.
42017011	Yesu kɛwɛ nʋmɔʋ nɛ ɛkpaɣ Yeruusalɛm tɛtʋ taa lɛ, ɛtɩŋɩnɩ Samaarɩɩ nɛ Galilee pa-ageeta kamasɩ yɔɔ.
42017012	Ɛsʋwaɣ haɖaa nabɛyɛ taa lɛ, canasɩ nasɩyɩ hiu kɔŋ nɛ sɩkatʋʋ-ɩ nɛ sɩsɩŋ poliŋ taa.
42017013	Peeye sɩyɔɔdɩ ɖoŋ se : Yesu, wɩlɩyʋ, na ɖa-pʋtɔdɩyɛ.
42017014	Ɛna-sɩ lɛ, eheyi-sɩ se : Iwolo nɛ ɩwɩlɩ mɩ-tɩ Ɛsɔ layaa. Sɩɖɛwaɣ lɛ, sɩ-yɔɔ cɛ nɛ sɩpɩsɩ cɩɖɩ cɩɖɩ.
42017015	Sɩ-taa lɛɛka nawa se kɔ-yɔɔ cɛba lɛ, kapɩsɩ ka-nɩŋgbanzɩ taa nɛ kasaŋ Ɛsɔ kpamm.
42017016	Katalɩ Yesu cɔlɔ lɛ, kɔtɔlɩ ɛ-nɩŋgbanzɩ tɛɛ nɛ kapamnɩ kɛ-ɛza nɛ tɛtʋ nɛ kɛsɛɛ-ɩ se ɛlaba lɛ. Canaɣ ŋga, kaakɛ Samaarɩɩ egeetiye taa tʋ.
42017017	Yesu kpaɣ tɔm nɛ ɛtɔŋ se : Pɩtɛkɛ ɛyaa hiu yɔɔ cɛbɩna yaa we? Nɛ kʋɖʋm fɛyɩ hiu n̄ɛwɛ le yɔ ?
42017018	Ɛgɔm ɛnɛ e-ɖeke pʋwɛɛ se ɛpɩsɩ nɛ ɛkɔɔ nɛ ɛsa Ɛsɔ yaa we?
42017019	Peeye eheyi-i se : Kʋyɩ, ɖɛɛ, n̄e-lidaʋ yeba nɛ n̄ɔ-yɔɔ cɛ.
42017020	Farɩsɩ n̄ɩma pɔzɩ Yesu se : Alɩwaatʋ ndʋ Ɛsɔ kewiyaɣ kɔŋ? Ecosi-wɛ nɛ ɛtɔŋ se : Ɛsɔ kewiyaɣ ɛɛkɔŋ keɣlee nɛ pana-kɛ.
42017021	Paakaɣ tɔm se : Kɛwɛ cɩnɛ yaa kɛwɛ peeye yɔ. Ɩcɔnɩ ɩna, Ɛsɔ kewiyaɣ wɛ mɩ-hɛkʋ taa.
42017022	Yesu heyi ɛ-tɔmkpɛlɩkɩyaa se : Kɩyakɩŋ nɩɩyɩ kaɣ kɔm nɛ ɩn̄ɩnɩ se ɩna Ɛyʋ Pɩyalʋ kɩyakʋ kʋɖʋmʋʋ nɛ ɩɩkaɣ naʋ.
42017023	Pakaɣ -mɩ heyuu se : Ɩcɔna! ɩwɛ cɩnɛ yaa peeye yɔ. Itaawolo. Ɩtaatɩŋ pa-wayɩ.
42017024	Ɛzɩ tɛʋ n̄ɩlɩzɩɣ ɛsɔdaa nɛ pɩnaɣ paa le yɔ, mbʋ ɖɔɖɔ Ɛyʋ Pɩyalʋ kaɣ kɔm ɛ-kɩyakʋ wiye.
42017025	Ɛlɛ, pʋwɛɛ se ɛtɔɔ kʋn̄ɔŋ siŋŋ nɛ pʋcɔ. Alɩwaatʋ tʋnɛ tɩ-taa ɛyaa kaɣ-ɩ lɔʋ.
42017026	Mbʋ pɩtalɩ Nowe alɩwaatʋ taa yɔ, mbʋ kaɣnɩ talʋʋ Ɛyʋ Pɩyalʋ kɩyakʋ wiye.
42017027	Ɛyaa tɔkaɣ nɛ pɔn̄ɔʋ. Abalaa kpakaɣ halaa nɛ peyeki nɛ pɛ-pɛlaa n̄awalɩɣ. Palakaɣ mbʋ nɛ pɩtalɩ kɩyakʋ ŋgʋ Nowe sʋ mɛlɛ taa yɔ. Tɛʋ sɔsɔʋ nɩɩ nɛ pasɩ pa-tɩŋa.
42017028	Mbʋ ɖɔɖɔ pɩɩwɛ Lɔɔtɩ alɩwaatʋ taa. Ɛyaa tɔkaɣ nɛ pɔn̄ɔʋ, payakaɣ nɛ pɛpɛdɩɣ, pɔsɔwaɣ tɩŋ nɛ pamaɣ kuduyiŋ.
42017029	Ɛlɛ, kɩyakʋ ŋgʋ Lɔɔtɩ lɩ Sodomɩ tɛtʋ taa nɛ ɛɖɛɛ yɔ, miŋ nɛ tɩm palɩnɩ ɛsɔdaa ɛzɩ tɛʋ yɔ nɛ petii nɛ pakʋ pa-tɩŋa.
42017030	Mbʋ pɩkaɣ wɛʋ kɩyakʋ ŋgʋ Ɛyʋ Pɩyalʋ lɩzɩɣ ɛ-tɩ nɛ ɛwɩlɩ yɔ.
42017031	Kɩyakʋ ŋgʋ ki-wiye ɛyʋ nɔɔyʋ wɛɣ kuduyuu n̄ʋʋ taa nɛ ɛ-n̄ɩm n̄ɛwɛɛ ɖɩɣa taa. Ɛtaapɩsɩ pɩ-kpaɣ ʋ! Ɖɔɖɔ weyi ɛwɛ tɛyɛ yɔɔ yɔ, ɛtaapɩsɩ ɖɩɣa.
42017032	Ɩtɔzɩ Lɔɔtɩ halʋ yɔɔ.
42017033	Weyi ɛkaɣ n̄ɩnʋʋ se ɛya e-wezuu n̄ʋʋ yɔ, ɛkaɣ-kʋ lesuu. Weyi elesiɣ-kʋ yɔ, ɛkaɣ kʋ-n̄ʋʋ yabʋ.
42017034	Meheyiɣ-mɩ se ɖoo ana a-taa, ɛyaa naalɛ kaɣ wɛʋ n̄alʋʋ kʋɖʋmʋʋ yɔɔ. Pakaɣ kʋɖʋm kpaɣʋ nɛ peyele lɛlʋ.
42017035	Halaa naalɛ kaɣ wɛʋ namɩyɛ yɔɔ. Pakpakɩɣ kʋɖʋm nɛ peyele lɛlʋ.
42017036	Abalaa naalɛ kaɣ wɛʋ hayɩm taa. Pakpakɩɣ kʋɖʋm nɛ peyele lɛlʋ.
42017037	Yesu tɔmkpɛlɩkɩyaa cosi-i nɛ pɔtɔŋ se : Le Kɩbaɣlʋ? Peeye eheyi-wɛ se : Ɖenɖe tomnaɣ wɛɛ yɔ, peeye ɖɔɖɔ abɛntɛnaa kpeɣluu.
42018001	Yesu tuu-wɛ eduuye se ɛsazɩ-wɛ se pʋwɛɛ se pɛwɛɛ Ɛsɔ sɛʋ yɔɔ tam. Pɩtaatii po-toma taa kaʋ.
42018002	Ɛtɔm se : Tɔm hʋyʋ nɔɔyʋ kɛwɛnɩ tɛtʋ natʋyʋ taa mbʋ nɛ eeseɣ Ɛsɔ. Ɖɔɖɔ lɛ, ɛɛcɔŋnɩ nɔɔyʋ se ɛkɛ pʋyʋ.
42018003	Lelu nɔɔyʋ kɛwɛ tɛtʋ ndʋ tɩ-taa ɖɔɖɔ. Lelu ɛnʋ, ewokaɣ tam tɔm hʋyʋ ɛnʋ ɛ-cɔlɔ nɛ eheyiɣ-i se : Hʋʋ ma nɛ mo-koyindu ɖɔ-tɔm nɛ ŋɖezi-m.
42018004	Ɛlɛ eekeŋni-i. Pʋkɔma nɛ pɩnɩɩ tɔm hʋyʋ ɛnʋ lɛ, ɛtɔ se : Maaseɣ Ɛsɔ nɛ maacɔŋnɩ nɔɔyʋ se ɛkɛ pʋyʋ ɖɔɖɔ.
42018005	Ɛlɛ, ɖenɖe lelu ɛnɛ ɛkɔŋ tam nɛ ɛcɛyɩɣ-m yɔ, manɩɣnɩ-ɩ. Pɩtɛkɛ mbʋ yɔ, ɛwɛɣ kɔm yɔɔ mbʋ nɛ ɛtɛzɩɣ-m cɛyʋʋ.
42018006	Kɩbaɣlʋ tɔm se : Ɩnɩɩ ndʋ tɔm hʋyʋ ɛzaɣʋ ɛnɛ ɛyɔɔdaa yɔ.
42018007	Ɩmazɩɣ se Ɛsɔ n̄aaɖeziɣ ɛyaa mba ɛlɩzaa nɛ pamakɩ kubusi ɖoo nɛ wɩsɩ nɛ payaɣ-ɩ yɔ yaa we? Pileɖiɣ pʋcɔ nɛ eɖezi-wɛ po-koyindinaa ɛsɩndaa yaa we?
42018008	Meheyiɣ-mɩ se eɖeziɣ-wɛ lɔŋ. Ɛlɛ alɩwaatʋ ndʋ Ɛyʋ Pɩyalʋ kɔŋ yɔ, ɛnaɣ kedeŋa yɔɔ cɩnɛ ɛyaa mba pɛwɛnɩ lidaʋ Ɛsɔ yɔɔ yɔ yaa we?
42018009	Yesu tuu ɖɔɖɔ ɛyaa mba pataɣaɣ pa-maɣmaɣ liu se mba lɛ kʋtʋʋzaa Ɛsɔ ɛsɩndaa nɛ paakpakɩɣ lɛlaa se pɛkɛ pʋyʋ yɔ, eduuye.
42018010	Ɛtɔm se : Ɛyaa nabɛyɛ naalɛ kowobini mbʋ Ɛsɔ ɖɩɣa taa tɩmʋʋ. Lɛlʋ kɛ Farɩsɩ tʋ nɛ lɛlʋ n̄ɛkɛ lambuu mʋyʋ.
42018011	Farɩsɩ tʋ sɩŋaa nɛ ɛsɛɣ Ɛsɔ nɛ ɛyɔɔdʋʋ ɛ-maɣmaɣ ɛ-yɔɔ se : Hayɩ Ɛsɔ, mansaŋ-ŋ se mɛnfɛyɩ ɛzɩ ɛyaa lɛlaa mba pɛkɛ lɛɣtɩnaa nɛ kɩtatʋʋzɩŋ nɛ acɛyɛ laɖaa yɔ, yaa ɛzɩ lambuu mʋyʋ ɛnɛ yɔ.
42018012	Mɔhɔkɩɣ nɔɔ tɔm naalɛ kpɩtaʋ taa. Mbʋ pɩtɩŋa payɩ mehikiɣ yɔ, mantayɩɣ-pʋ tɔm hiu nɛ maha-ŋ hɔɔlʋʋ kʋɖʋmʋʋ.
42018013	Lambuu mʋyʋ ɛnʋ, ɛkasɩŋ poliŋ taa. Ɛtakatɩɣ se ɛkʋsɩ ɛ-ɛza nɛ ɛcɔnɩ ɛsɔdaa. Ɛlɛ, ɛmakaɣ ɛ-laŋɩyɛ nɛ ɛtɔŋ se : Ɛsɔ na man-pʋtɔdɩyɛ ma kɩwɛɛkɩm laɖʋ.
42018014	Meheyiɣ-mɩ se Ɛsɔ kpaɣ abalʋ ɛnɛ ɛzɩ kʋtʋʋzʋ yɔ pʋcɔ nɛ ekpe ɛ-tɛ. Ɛlɛ, ɛtakpaɣ Farɩsɩ-tʋ ɛzɩ kʋtʋʋzʋ yɔ. Weyi ɛkpazɩɣ ɛtɩ yɔ, petisiɣ-i nɛ weyi ɛlɛ n̄etisiɣ ɛ-tɩ yɔ, pakpazɩɣ-ɩ.
42018015	Ɛyaa kpakaɣ piya ajama nɛ powokini ɛ-cɔlɔ se etukini-sɩ. Ɛlɛ, ɛ-tɔmkpɛlɩkɩyaa na mbʋ lɛ, pakalɩ-wɛ.
42018016	Peeye Yesu ya-wɛ nɛ eheyi-wɛ se : Iyele piya cikpesi nɛ sɩkɔɔ mɔn-cɔlɔ. Ɩtaaɖaŋ-sɩ mbʋ pʋyɔɔ yɔ, mba panɩɣzɩnɩ-sɩ yɔ, mba tɩna Ɛsɔ kewiyaɣ.
42018017	Toovenim lɛ, meheyiɣ-mɩ se : Ye nɔɔyʋ ɛtɩmʋ Ɛsɔ kewiyaɣ ɛzɩ pɩɣa cikpelaɣ yɔ, ɛɛtɩɩsʋʋ ka-taa kaʋ.
42018018	Yuda n̄ɩma n̄ʋʋ-tʋ nɔɔyʋ kɔpɔzɩnɩ Yesu se : Wɩlɩyʋ kɩbanʋ, ɛbɛ pʋwɛɛ se mala nɛ mehiɣ tam tam wezuu?
42018019	Ɛlɛ Yesu heyi-i se : Pɩlabɩ ɛzɩma nɛ ŋyaɣ-m se kɩbanʋ? Nɔɔyʋ tɛkɛ kɩbanʋ nɛ pɩtasɩnɩ Ɛsɔ.
42018020	Ŋsɩm paɣtʋ : Taala hayitu. Taakʋ ɛyʋ. Taamɩlɩ. Taacɛtɩnɩ lɛlʋ taa. Ɖʋ n̄a-caa nɛ n̄o-ɖoo hɩɖɛ.
42018021	Peeye ɛyʋ ɛnʋ ɛtɔm se : Mɔnɖɔm paɣtʋ ndʋ tɩ-tɩŋa payɩ tɩ-yɔɔ ɖooo me-evebitu taa.
42018022	Yesu nɩ mbʋ lɛ, eheyi-i se : Pɩɖaɣnɩ-ŋ kazʋʋ pʋyʋ kʋyʋm koŋ se ŋla. Wolo nɛ ŋpɛdɩ mbʋ pɩ-tɩŋa payɩ ŋwɛna yɔ. Kpaɣ pi-liidiye nɛ ŋtayɩ kʋn̄ɔndɩnaa ɖɩnɛ lɛ, ŋwɛɣnɩ n̄ɩm ɛsɔdaa. Ɛlɛ ŋkɔɔ nɛ ŋtɩŋ ma-wayɩ.
42018023	Ɛnɩ mbʋ lɛ, ɛ-laŋɩyɛ wɛɛkɩ siŋŋ mbʋ pʋyɔɔ yɔ, ɛkɛwɛnɩ n̄ɩm sakɩyɛ.
42018024	Yesu nawa se ɛ-laŋɩyɛ wɛɛkaa lɛ, ɛtɔ se : Pʋwɛ n̄ɩm tɩnaa kaɖɛ pɩŋŋ se pasʋʋ Ɛsɔ kewiyaɣ taa.
42018025	Pʋwɛ kʋyʋndʋʋ kpaŋnɔ kɛlɛʋ se ɛsʋʋnɩ ɛcɔʋ pɔʋ taa pɩkɩlɩ ñɩm tʋ se ɛsʋʋ Ɛsɔ kewiyaɣ taa.
42018026	Peeye ɛyaa mba panɩ-tʋ yɔ, pɔtɔ se : Apɩzɩɣ nɛ ɛwɛnɩ n̄ʋʋ yabʋ yɔ ?
42018027	Yesu yɔɔdɩ se : Mbʋ ɛyaa ɛɛpɩzɩɣ nɛ pala yɔ, Ɛsɔ pɩzɩɣ nɛ ɛla-pʋ.
42018028	Pɩyɛ tɔ se : Cɔnɩ ŋna, ɖiyebi pɩtɩŋa payɩ nɛ ɖɩtɩŋ n̄a-wayɩ.
42018029	Yesu cosi-wɛ se : Toovenim lɛ, meheyiɣ-mi se ye ɛyʋ nɔɔyʋ eyebi ɖɩɣa yaa caanaa yaa ɖalaa yaa neyaa yaa halʋ yaa piya Ɛsɔ kewiyaɣ yɔɔ yɔ,
42018030	ɛmʋʋ alɩwaatʋ tʋnɛ tɩ-taa sakɩyɛ nɛ ɛmʋ tam tam wezuu alɩwaatʋ ndʋ tɩkɔŋ yɔ, tɩ-taa.
42018031	Yesu kpaɣ e-tiyiyaa hiu nɛ naalɛ mba nɛ hɔɔlʋʋ nɛ eheyi-wɛ se : Ɩcɔnɩ ɩna, ɖɩkpaɣ Yeruusalɛm tɛtʋ taa. Tɔm ndʋ tɩtɩŋa payɩ ɛsɔtɔm ɖɛzɩyaa ma Ɛyʋ Pɩyalʋ yɔɔ yɔ, tɩnaɣ tɩ-n̄ʋʋ.
42018032	Pakaɣ-ɩ kpaɣʋ nɛ paɖʋzɩ mba pɛtɛkɛ Yuda n̄ɩma yɔ, pe-nesi tɛɛ. Paba kaɣ-ɩ woŋuu nɛ patʋʋ-ɩ nɛ pɔtɔ ɛ-yɔɔ ndaatʋ.
42018033	Pakaɣ-ɩ agbazɛɛ luu nɛ pʋwayɩ pakʋ-ɩ nɛ efemni sɩɖaa taa kɩyakɩŋ naadozo wiye.
42018034	Yesu tɔmkpɛlɩkɩyaa tanɩɩ ndʋ ɛyɔɔdaa yɔ, tɩ-tɔbʋʋ. Ɛsɔ kɛmɛsɩ-wɛ tɔm ndʋ tɩ-tɔbʋʋ nɛ pataatɩlɩ ndʋ ɛyɔɔdaɣ yɔ.
42018035	Yesu n̄ɔtaɣnɩ Yeriikoo tɛtʋ lɛ, yʋlʋm nɔɔyʋ kacaɣ nʋmɔʋ nɔɔ nɛ ɛsʋlʋmʋʋ.
42018036	Ɛnɩwaɣ samaɣ sɔsɔɔ ŋga kɛɖɛwaɣ yɔ, ka-taŋ lɛ, ɛpɔzɩɣ se ɛbɛ lakɩɣ.
42018037	Peheyi-i se Yesu Nazarɛɛtɩ tʋ ɖɛɣna.
42018038	Peeye ɛyɔɔdɩ ɖoŋ se : Yesu, Daaviidi sayɩ na man-pʋtɔdɩyɛ!
42018039	Mba pɔɖɔŋaɣ ɛ-ɛsɩndaa yɔ, pakalɩ-ɩ se esu. Ɛlɛ, ɛtɛzɩ yɔɔdʋʋ ɖoŋ se : Daaviidi sayɩ, na man-pʋtɔdɩyɛ.
42018040	Peeye Yesu sɩŋaa nɛ ɛpɔzɩ se powoni-i yʋlʋm ɛnʋ. Ɛtalɩ ɛ-cɔlɔ lɛ, Yesu pɔzɩ-ɩ se :
42018041	Ɛbɛ ŋn̄ɩnɩɣ se malabɩ-ŋ? Yʋlʋm tɔ se : Kɩbaɣlʋ, mancaɣ se mana!
42018042	Yesu heyi-i se : Na. N̄e-lidaʋ laba nɛ n̄ɔ-yɔɔ cɛ.
42018043	Kpaagbaa mbʋ lɛ, ɛpazɩ naʋ nɛ ɛtɩŋɩɣ Yesu wayɩ nɛ ɛsaŋ Ɛsɔ. Samaɣ tɩŋa na mbʋ lɛ, kasa Ɛsɔ.
42019001	Yesu sʋ Yeriikoo tɛtʋ taa nɛ ɛɖɛʋ.
42019002	N̄ɩmtʋ nɔɔyʋ kɛwɛ peeye nɛ payaɣ-ɩ se Zaheo. Ɛɛkɛ lambuu mʋyaa n̄ʋʋtʋ.
42019003	Ɛn̄ɩnaɣ se ɛna se anɩ lɛ Yesu ɛlɛ, ɛtaapɩzɩɣ ɛyaa samaɣ yɔɔ mbʋ pʋyɔɔ yɔ, ɛɛkɛ ɛyʋ kitopiyu.
42019004	Peeye esewa nɛ ɛɖɛɛnɩ ɛsɩndaa nɛ ɛkpa sikomɔɔrɩ tɩʋ yɔ se ɛna Yesu mbʋ pʋyɔɔ yɔ, peeye ɛtɩŋaɣnaɣ se ɛɖɛɛ.
42019005	Yesu talɩ tɩʋ ŋgʋ kɩ-tɛɛ lɛ, ɛcɔnɩ ɛsɔdaa nɛ ɛna-ɩ. Ɛlɛ eheyi-i se : Zaheo, tii lɛɛlɛɛ mbʋ pʋyɔɔ yɔ, sɔnɔ mansʋʋ n̄ɛ-tɛ.
42019006	Zaheo tii lɛɛlɛɛ nɛ ɛmʋ-ɩ nɛ laŋhʋlʋmɩyɛ.
42019007	Ɛyaa na mbʋ lɛ, pemindi pe-liŋ tɛɛ nɛ pɔtɔŋ se : Ɛsʋ ɛyʋ kɩtɛkɛdʋʋ tɛ nɛ ɛcaɣ.
42019008	Ɛlɛ Zaheo sɩŋ Kɩbaɣlʋ ɛsɩndaa nɛ eheyi-i se : Cɔnɩ ŋna Kɩbaɣlʋ, mahaɣ n̄ɩm mbʋ mɛwɛna yɔ, pɩ-hɔɔlʋʋ kʋn̄ɔndɩnaa. Ye momuli nɔɔyʋ nɛ mamʋ e-liidiye yɔ, manpɩsɩɣnɩ-ɩ ɖɩ ɖɩ-tɔm naanza.
42019009	Peeye Yesu heyi-i se : N̄ʋʋyabʋ sʋ ɖɩɣa kanɛ ka-taa sɔnɔ mbʋ pʋyɔɔ yɔ, abalʋ ɛnɛ ɛkɛ ɖɔɖɔ Abraham sayɩ.
42019010	Ɛyʋ Pɩyalʋ kɔma se ɛn̄ɩnɩ mbʋ piileba yɔ, nɛ ɛya pɩ-n̄ʋʋ.
42019011	Ɛyaa kɛwɛɛ nɛ pewelesiɣ-tʋ lɛ, ɛtasɩ eduuye lɛɛɖɛ tuu mbʋ pʋyɔɔ yɔ, ɛɛn̄ɔtɩnɩ Yeruusalɛm tɛtʋ. Ɛyaa kamaɣzaɣ se Ɛsɔ kewiyaɣ kɔŋaɣ alɩwaatʋ ndʋ tɩ-taa.
42019012	Mbʋ ɛtɔm se : Ɛyʋ sɔsɔ nɔɔyʋ wobini mbʋ poliŋ ɛjaɖɛ naɖɩyɛ taa se ɛmʋ kewiyaɣ nɛ ɛpɩsɩ.
42019013	Pʋcɔ nɛ ɛɖɛɛ lɛ, ɛya e-yomaa hiu nɛ ɛcɛlɩ paa weyi liidiye pɔyaɣ kʋɖʋmaɣ ŋga payaɣ se Miinɩ yɔ. Eheyi-wɛ se : Ɩlabɩnɩ tadɩyɛ nɛ mɔnkɔɔ.
42019014	Ɛlɛ ɛ-ɛjaɖɛ taa n̄ɩma tɔsɔɔlɩ-ɩ. Pʋ-yɔɔ petiyi po-lone taa caɣyaa ɛ-cɔlɔ nɛ peheyi-i se : Ɖɩɩn̄ɩnɩɣ se abalʋ ɛnɛ ɛtɔɔ ɖɔ-yɔɔ kewiyaɣ.
42019015	Ɛmʋ kewiyaɣ nɛ ɛpɩsɩ lɛ, ɛyaa e-yomaa mba ɛɛcɛlɩ-wɛ liidiye yɔ se pɔkɔɔ nɛ ɛna ɛzɩma mbʋ pehiɣwaa yɔ.
42019016	Kajalaɣ-tʋ n̄ɔtɩnɩ-ɩ nɛ eheyi-i se : Ɖa-caa, n̄e-liidiye pɔɔyaɣ kɔnɩ pɔɔyɩsɩ hiu.
42019017	Peeye eheyi-i se : Pʋwɛ ɖeu, ŋkɛ yom kɩbanʋ. Ŋwɛʋ siɣsiɣ pʋyʋ cikpem taa yɔ, ŋtɔkɩ kewiyaɣ tɛtʋ hiu yɔɔ.
42019018	Ɛlɛ, naalɛ tʋ n̄ɔtɩnɩ-ɩ nɛ eheyi-i se : Ɖa-caa, n̄e-liidiye pɔɔyaɣ kɔnɩ pɔɔyɩsɩ kagbaanzɩ.
42019019	Eheyi-i ɖɔɖɔ se : Ŋtɔkɩ kewiyaɣ tɛtʋ kagbaanzɩ yɔɔ.
42019020	Lɛlʋ n̄ɔtɩnɩ-ɩ nɛ ɛtɔ se : Ɖa-caa, n̄e-liidiye pɔɔyaɣ yɔ. Mɔhɔkɩ-kɛ pɩsaʋ taa nɛ mansɩɩ.
42019021	Sɔɔndʋ kakpaɣaɣ-m nɛ-ŋ, mbʋ pʋyɔɔ yɔ, ŋkɛ ɛyʋ weyi ɛ-tɔm wɛ kaɖɛ yɔ. Ŋkpakɩɣ mbʋ ŋtasɩɩ yɔ, nɛ ŋkʋŋ ɖenɖe ŋtoɖuu yɔ.
42019022	Peeye eheyi-i se : Yom kɩdɛkɛdʋʋ, ŋna mbʋ se mɛnkɛ ɛyʋ weyi ɛ-tɔm wɛ kaɖɛ yɔ. Ŋnawa se mankpakɩɣ mbʋ mantasɩɩ yɔ nɛ mankʋŋ ɖenɖe montoɖuu yɔ.
42019023	Pɩlabɩ ɛzɩma nɛ ŋtasɩɩ me-liidiye koozaɣ taa se maapɩsɩ lɛ, mamʋ-ɖɩ nɛ ɖɩ-kɛzɛɣ yɔ?
42019024	Ɛlɛ, eheyi mba paawɛ peeye yɔ se : Ɩmʋ ɛ-cɔlɔ liidiye pɔɔyaɣ ŋga nɛ ɛcɛlɩ-kɛ weyi ɛwɛnɩ pɔɔyɩsɩ hiu yɔ.
42019025	Paba heyi-se : Ɖa-caa, ɛtɛm pɔɔyɩsɩ hiu wɛnaʋ.
42019026	Peeye eheyi-wɛ se : Meheyiɣ-mɩ se, weyi ɛwɛna yɔ, patasɩɣ-ɩ haʋ nɛ pʋɖɔɔ-ɩ. Ɛlɛ, weyi ɛlɛ n̄ɛfɛyɩnɩ pʋyʋ yɔ, pamʋʋ mbʋ ɛtɩɩwɛnɩ pazɩ yɔ.
42019027	Ɖɔɖɔ lɛ, ɩkɔnɩ mon-koyindinaa mba paan̄ɩnɩɣ se mɔntɔɔ pɔ-yɔɔ kewiyaɣ yɔ, cɩnɛ. Ɩkʋ-wɛ mɛ-ɛsɩndaa.
42019028	Yesu tɛm tɔm ndʋ yɔɔdʋʋ lɛ, ɛɖɛɛ-wɛ nɔɔ nɛ ɛkpa Yeruusalɛm tɛtʋ taa.
42019029	Ɛn̄ɔtɩnɩ Bɛtfaajee nɛ Betaanii pɔ-hɔɔlʋʋ taa Oliiviye pʋʋ cɔlɔ lɛ, ɛyaa ɛ-tɔmkpɛlɩkɩyaa naalɛ nɛ etiyi-wɛ.
42019030	Eheyi-wɛ se : Iwolo haɖaa mba pɛwɛ ɛsɩndaa yɔ, pa-taa. Ɩtalɩɣ nɛ ɩsʋʋ lɛ, ɩmakɩnɩ kpaŋaɣ piye naɖɩyɛ, paɖɩ-ɖɩ nimiye. Nɔɔyʋ tɩcaɣda ɖɩ-yɔɔ wiɖiyi kaʋ. Ɩhɛɖɩ-ɖɩ nɛ ɩkɔna.
42019031	Ye nɔɔyʋ ɛpɔzɩ-mɩ se pɩlabɩ ɛzɩma nɛ ɩhɛɖɩɣ-ɖɩ lɛ, iheyi-i se : Kɩbaɣ lʋ liu wɛ-ɖɩ.
42019032	Mba Yesu tiyiyaa yɔ, pɛɖɛwa nɛ patalɩ nɛ pamaɣna ɛzɩ eeheyuu-wɛ yɔ.
42019033	Pɛkpɛzɩ kpaŋaɣ piye ŋɖɩ lɛ, ɖɩ-tɩnaa pɔzɩ-wɛ se : Pɩlabɩ ɛzɩma nɛ ɩkpɛzɩɣ kpaŋaɣ piye?
42019034	Pocosi se : Kɩbaɣlʋ liu wɛ-ɖɩ.
42019035	Peeye peyebi-wɛ nɛ powoni kpaŋaɣ piye Yesu. Patanɩ-ɖɩ lɛ, pɛpɛɖɩ ɖɩ-yɔɔ po-wondu kususutu nɛ pakpazɩ Yesu nɛ pacaɣzɩ.
42019036	Ɛcaɣ ɖɩ-yɔɔ nɛ ɛɖɛɣ lɛ, ɛyaa hɔzʋʋ pɔ-yɔɔ wondu nɛ pɔpɔʋ nʋmɔʋ taa ɖenɖe ɛtɩŋaɣna yɔ.
42019037	Yesu n̄ɔtɩnɩ Yeruusalɛm ɛzɩ eetii Oliiviye pʋʋ lɛ, ɛ-tɔmkpɛlɩkɩyaa sakɩyɛ mɛyɩɣ amɛya. Pasaŋaɣ Ɛsɔ ɖoŋ pita lakasɩ nzɩ Paanawa yɔ, sɩ-yɔɔ.
42019038	Pɔtɔŋaɣ se : Pasa wiyaʋ weyi ɛkɔŋ Kɩbaɣ lʋ hɩɖɛ taa yɔ. Laŋhɛzɩyɛ nɛ koboyaɣ pɛwɛɛ ɖooo ɛsɔdaa. (Keɣa 118:26)
42019039	Peeye Farɩzɩ n̄ɩma nabɛyɛ mba paawɛ ɛyaa samaɣ taa yɔ, peheyi Yesu se : Wɩlɩyʋ, kalɩ n̄ɔ-tɔmkpɛlɩkɩyaa se posu.
42019040	Yesu tɔ se : Meheyiɣ-mɩ se ye posuma yɔ, pɛɛ kou.
42019041	Yesu n̄ɔtaɣnɩ Yeruusalɛm tɛtʋ lɛ, ɛna-tʋ nɛ ewii.
42019042	Ɛtɔm se : Ye sɔnɔ kɩyakʋ kʋnɛ ŋkasɩm kpem mbʋ pɩhaɣ-ŋ laŋhɛzɩyɛ yɔ yɔ. Ɛlɛ, lɛɛlɛɛyɔ, n̄ɛ-ɛza ɛɛpɩzɩɣ nɛ pɩna-pʋ.
42019043	Kɩyakɩŋ nɩɩyɩ kaɣ n̄ɔ-yɔɔ kɔm nɛ n̄o-koyindinaa maɣ kolonzi nɛ pɔcɔ-ŋ nɛ pata nɛ pan̄ɩkɩɣ-ŋ ceminje.
42019044	Potuzuu n̄o-kolonzi nɛ pɛpɛɖɩ tataa nɛ pakʋ n̄e-piya nzɩ sɩwɛ n̄a-taa yɔ pa-tɩŋa payɩ. Pɔyɔkɩɣ pɩtɩŋa n̄ɛ-tɛ nɛ pɩɩkazɩɣ pɩyɛ se ɖɩwɛ lɛɛɖɛ yɔɔ. Mbʋ pʋyɔɔ yɔ, ŋtaatɩlɩ kɩyakʋ ŋgʋ Ɛsɔ kaɣ kɔm se ɛya n̄a-n̄ʋʋ yɔ.
42019045	Yesu sʋ Ɛsɔ ɖɩɣa taa lɛ, ɛpazɩ pɛdɩyaa ɖɔɔnʋʋ.
42019046	Ɛtɔm se : Pama ɛsɔtɔm takayaɣ taa se : Man-ɖɩɣa kɛɣnɩ Ɛsɔ ɖɩsɛyɛ. Ɛlɛ, mɩkpaɣ-kɛ nɛ ɩpɩsɩ mɩlaa sɔsaa ɖɩmɛlɩyɛ.
42019047	Yesu wɩlaɣ tɔm kɩyakɩŋ tɩŋa Ɛsɔ ɖɩɣa taa. Ɛlɛ, Ɛsɔ layaa sɔsaa nɛ paɣtʋ wɩlɩyaa nɛ Yuda n̄ɩma sɔsaa pan̄ɩnaɣ se pakʋ-ɩ.
42019048	Ɛlɛ, pataanaɣ ɛzɩma mbʋ paala yɔ, mbʋ pʋyɔɔ yɔ, ɛyaa tɩŋa welesaɣnɩ-ɩ siŋŋ.
42020001	Kɩyakʋ nakʋyʋ Yesu wɩlaɣ samaɣ tɔm Ɛsɔ ɖɩɣa taa nɛ esuzuu tɔm kɩbandʋ. Ɛsɔ layaa sɔsaa nɛ paɣtʋ wɩlɩyaa nɛ Yuda n̄ɩma sɔsaa powolo ɛ-cɔlɔ.
42020002	Ɛlɛ, pɔyɔɔdɩnɩ-ɩ nɛ pɔtɔŋ se : Heyi-ɖʋ ɖoŋ weyi ŋlakɩnɩ mbʋ yɔ. Aha-ŋ ɖoŋ ɛnɩ?
42020003	Ecosi-wɛ nɛ ɛtɔ se : Ma ɖɔɖɔ mɔnpɔzʋʋ-mɩ tɔm natʋyʋ.
42020004	Yohanɛɛsɩ mɩɩsʋʋ sɔnzɩ lɩnɩ ɛsɔdaa yaa ɛyaa cɔlɔ?
42020005	Ɛlɛ pɔyɔɔdɩnɩ ɖama nɛ pɔtɔŋ se : Ye ɖɩtɔm se : Ɛsɔdaa yɔ, ɛkaɣ-ɖʋ pɔzʋʋ se : Pɩlabɩ ɛzɩma nɛ itetisi ɛ-tɔm yɔ ?
42020006	Ye ɖɩtɔm se : Ɛyaa cɔlɔ yɔ, peeye lɛ, samaɣ tɩŋa yakɩ-ɖʋ kaaŋ nɛ ɖɩsɩ mbʋ pʋyɔɔ yɔ, ketisaa se Yohanɛɛsɩ ɛɛkɛ ɛsɔtɔm ɖɛzɩyʋ.
42020007	Pocosi Yesu se paasɩŋ ɖenɖe ɛlɩnaa yɔ.
42020008	Yesu cosi-wɛ se : Ma ɖɔɖɔ maaheyiɣ-mɩ ɖoŋ weyi malakɩnɩ mbʋ yɔ.
42020009	Yesu pazɩ eduuye ɖɩnɛ tuu ɛyaa samaɣ. Eheyi-wɛ se : Tɛtʋ tʋ nɔɔyʋ kɛwɛnɩ mbʋ nɛ ɛɖʋ tɩŋ weyi payaɣ-ɩ se viin̄ɩ yɔ, ɛ-hayɩm. Ɛlɛ ɛkpaɣ ɛyaa se pɔcɔŋnɩ hayɩm mbʋ pʋ-yɔɔ nɛ ɛɖɛɛ nʋmɔʋ nɛ ɛcaɣ nɛ pileɖi.
42020010	Tɩŋ pee koyuu talaa lɛ, abalʋ ɛnʋ ɛkʋsɩ e-yom nɛ etiyi-i se ewolo tʋmlaɖaa cɔlɔ nɛ ɛmʋ e-ɖeɖe nɛ ɛkɔnɩ-ɩ. Ɛlɛ pakpa yom ɛnʋ, pamabɩ-ɩ nɛ pɔɖɔɔnɩ-ɩ nɛ ɛpɩsɩ ŋtaakpasɩ.
42020011	Pʋwayɩ hayɩm-tʋ tiyini-wɛ yom lɛlʋ. Ɛlɛ pama ɛlɛ ɖɔɖɔ nɛ patʋʋ-ɩ nɛ pɔɖɔɔnɩ-ɩ nɛ ɛpɩsɩ ŋtaakpasɩ.
42020012	Etiyi tozo n̄ɩnʋ. Ɛlɛ ɖɔɖɔ paɖʋ ɛ-yɔɔ kɩcɩkpɩŋ nɛ pɔlɔ-ɩ nɛ awayɩ.
42020013	Hayɩm-tʋ tɔ se : Ɛbɛ mankaɣ labʋ yɔ? Mɛntɛzɩɣ man-Pɩyalʋ weyi mɔnsɔɔlɩ-ɩ siŋŋ yɔ, tiyinaʋ. Pɩtɩtɩlɩ panaɣ-ɩ lɛ, pan̄am-ɩ.
42020014	Ɛlɛ tumlaɖaa mba pana-ɩ lɛ pɔyɔɔdɩnɩ ɖama se : Ɩɩnaɣ weyi ɛkaɣ kpaɣʋ ɛ-caa ñɩm yɔ. Ɩkɔɔ nɛ ɖɩkpa-ɩ nɛ ɖɩkʋ-ɩ nɛ ñɩm mbʋ pɩpɩsɩ ɖɛ-mbʋ.
42020015	Peeye pakpaɣ-ɩ nɛ palɩzɩ-ɩ nɛ hayɩm nɛ wayɩ nɛ pakʋ-ɩ. Ɛbɛ hayɩm tʋ ɛnʋ ɛkɔŋ-wɛ labʋ ?
42020016	Ɛkaɣ kɔm nɛ ɛkʋ tʋmlaɖaa mba nɛ ɛkpaɣ ɛ-hayɩm mbʋ nɛ ɛɖʋzɩ lɛlaa nesi tɛɛ. Ɛyaa nɩ tɔm ndʋ lɛ, pɔtɔ se : Aayɩ, paa pɩɩla ɛzɩma yɔ, pɩɩkaɣ labʋ mbʋ!
42020017	Yesu cɔnɩ-wɛ pɩŋŋ nɛ ɛtɔ se : Ɖɩnɛ lɛ, tɔm ndʋ pamawa yɔ, tɩ-tɔbʋʋ se we ? Pamawa se : Pɩyɛ nɖɩ kuduyiŋ mayaa kpaɣaɣ nɛ pɔlɔ yɔ, Ŋɖɩ pɩsɩnɩ, ŋɖɩ ɖɩkɩlɩ wɛnaʋ wazaɣ yɔ.
42020018	Weyi ɛtɔlɩɣ pɩyɛ nɖɩ ɖɩ-yɔɔ yɔ, pɩpɛlɩɣ-ɩ, nɛ weyi ɛ-yɔɔ pɩyɛ nɖɩ ɖɩtɔlɩɣ yɔ, pʋtɔyɩtɩɣ-ɩ.
42020019	Alɩwaatʋ ndʋ tɩ-taa, Ɛsɔ layaa sɔsaa nɛ paɣtʋ wɩlɩyaa pan̄ɩnaɣ nʋmɔʋ ŋgʋ paatɩŋ nɛ pakpa Yesu yɔ, mbʋ pʋyɔɔ yɔ, pasɩm mbʋ se mba etuu eduuye nɖɩ. Ɛlɛ sɔɔndʋ kapka-wɛ nɛ ɛyaa samaɣ.
42020020	Pɛwɛɛ nɛ pɔcɔŋʋʋ Yesu. Peeye petiyi agutaaku tɩnaa mba pɛcɛtaa se pɛkɛ ɛyaa kʋtʋʋzaa yɔ, ɛ-cɔlɔ. Pan̄ɩnaɣ se pañɩ Yesu nɔɔ cɔlɔ tɔm nɛ pɩtɔma yɔ ɛtɔlɩ natʋyʋ taa nɛ pakpa-ɩ nɛ paɖʋzɩ-ɩ ɛjaɖɛ n̄ʋʋ-tʋ nesi tɛɛ.
42020021	Pɔpɔzɩ Yesu tɔm nɛ pɔtɔŋ se : Wɩlɩyʋ, ɖɩnawa se ŋkɛ ɛyʋ weyi ɛyɔɔdʋʋ tɔm nɛ ɛwɩlɩɣ-tʋ siɣ siɣ yɔ. Ɖɩnawa ɖɔɖɔ se ŋŋcɔnɩ ɛyaa ɛsɩndaa. Ɛlɛ, ŋwɩlɩɣ Ɛsɔ nʋmɔʋ toovenim yɔɔ.
42020022	Heyi-ɖʋ nɛ ɖɩnɩɩ se ɖa-paɣtʋ ha-ɖʋ nʋmɔʋ se ɖɩhɛyɩ wiyaʋ sɔsɔ Sezaarɩ lambuu yaa ɖɩtaahɛyɩ-ɩ ?
42020023	Ɛlɛ, Yesu kaatɛm naʋ pɔ-lɔŋ. Peeye ɛpɔzɩ-wɛ se : Ɛbɛ yɔɔ ɩtakʋʋ-m ?
42020024	Ɩwɩlɩ-m liidiye pɔɔyaɣ ŋga payaɣ se deeniiye yɔ nɛ mana. A-kɩlɛmʋʋ nɛ a-hɩɖɛ pɛwɛ kɔ-yɔɔ ? Pocosi-i se : Sezaarɩ.
42020025	Peeye eheyi-wɛ se : Ɩcɛlɩ Sezaarɩ mbʋ pɩkɛ ɛ-ñɩm yɔ, nɛ Ɛsɔ mbʋ pʋbʋ n̄ɛkɛ ɛlɛ ñɩm yɔ.
42020026	Tɔm ndʋ ecosaa yɔ, patana tɩ-taa ndʋ paawana nɛ pakpa-ɩ samaɣ ɛsɩndaa yɔ, tɩɩɖɩɣzɩ-wɛ nɛ posu tamɩyɛ, patatasɩ natʋyʋ yɔɔdʋʋ.
42020027	Saduki ñɩma mba pɔtɔŋaɣ se sɩɖaa eefeŋ yɔ, pɔkɔm Yesu cɔlɔ nɛ pɔpɔzɩ-ɩ tɔm natʋyʋ.
42020028	Pɔtɔm se : Wɩlɩyʋ, Mooyiizi ma-ɖʋ tɔm tʋnɛ se : Pɩtɩtɩlɩ nɔɔyʋ wɛnɩ ɖalʋ nɔɔyʋ nɛ ɖalʋ ɛnʋ ɛsɩ. Ye ɛ-ɖalʋ ɛnʋ ɛɛkpaɣ halʋ nɛ ɛfɛyɩnɩ pɩɣa nakɛyɛ yɔ, e-neu hɔŋ lelu nɛ ɛlʋlɩ piya nɛ ɛ-ɖalʋ wɛɛnɩ liɖe.
42020029	Ŋgʋ abalaa nabɛyɛ kɛwɛnɩ mbʋ, pɛkpɛndɩ lʋbɛ pa-caa cɔlɔ. Pa-taa sɔsɔ kpaɣ halʋ nɛ ɛsɩ ɛfɛyɩnɩ pɩɣa.
42020030	Naalɛ-tʋ ñɔhɔ lelu nɛ ɛsɩ. Ɛnʋ ɖɔɖɔ ɛfɛyɩnɩ pɩɣa nakɛyɛ.
42020031	Tozotu ñala mbʋ ɖɔɖɔ. Ɛyaa lʋbɛ mba pakpaɣ halʋ ɛnʋ pa-tɩŋa payɩ nɛ pasɩ pa-taa nɔɔyʋ talʋlɩ pɩɣa.
42020032	Pʋwayɩ halʋ ɛnʋ ɛsɩ ɖɔɖɔ.
42020033	Ye mbʋ, kɩyakʋ ŋgʋ sɩɖaa feŋ yɔ, pa-taa anɩ kɛɣnɩ halʋ tʋ ? Ŋgʋ pa-lʋbɛ paakpaɣ-ɩ.
42020034	Yesu cosi-wɛ se : Alɩwaatʋ tʋnɛ tɩ-taa abalaa kpakɩɣ halaa nɛ halaa n̄awalɩɣ abalaa.
42020035	Ɛlɛ ɛyaa mba pamʋnaa se pasʋʋ alɩwaatʋ ndʋ tɩkɔŋ yɔ, tɩ-taa nɛ pefemni sɩɖaa taa yɔ, paba taa abalaa ɛɛkpakɩɣ halaa nɛ halaa n̄aawalɩɣ.
42020036	Paapɩzɩɣ nɛ patasɩ sɩbʋ ɖɔɖɔ, mbʋ pʋyɔɔ yɔ, pɛwɛɣ ɛzɩ Ɛsɔ tiyiyaa yɔ. Pɛkɛ Ɛsɔ pɩyalaa, ɛ-pɩyalaa mba efezini sɩɖaa taa yɔ.
42020037	Piyele sɩɖaa fem tɔm lɛ, Mooyiizi maɣmaɣ kɛtɛm pʋ-tɔm yɔɔdʋʋ ɛ-takayaɣ taa ɖenɖe ɛma hɔɖaɣ miŋ mʋʋ tɔm yɔ. Ɛkaya Kɩbaɣlʋ se : Abraham Ɛsɔ nɛ Izaakɩ Ɛsɔ nɛ Yakubu Ɛsɔ.
42020038	Ŋgʋ Ɛsɔ tɛkɛnɩ ɛyaa mba pasɩba yɔ, pɛ-Ɛsɔ ɛlɛ, ɛkɛ ɛyaa mba pɛwɛnɩ pɛ-ɛza yɔ pɛ-Ɛsɔ mbʋ pʋyɔɔ yɔ, ɛ-cɔlɔ lɛ, pa-tɩŋa pɛwɛnɩ pɛ-ɛza.
42020039	Paɣtʋ wɩlɩyaa taa nabɛyɛ cosi-i nɛ pɔtɔŋ se : Wɩlɩyʋ ŋyɔɔdɩ camɩyɛ.
42020040	Pa-taa nɔɔyʋ tɩtasɩ katʋʋ se ɛpɔzɩ-ɩ tɔm natʋyʋ.
42020041	Yesu heyi-wɛ se : Ɛzɩma papɩzɩɣ nɛ pɔtɔ se Meesiya kɛ Daaviidi pɩyalʋ?
42020042	Daaviidi maɣ maɣ yɔɔdɩ Keɣsi takayaɣ taa se : Kɩbaɣlʋ heyi man-Kɩbaɣlʋ se : Caɣ ma-nɩwaŋ yɔɔ,
42020043	Pʋkɔɔ pɩsɩnɩ alɩwaatʋ ndʋ manpɩsɩ n̄o-koyindinaa n̄a-nɩŋgbanzɩ ɖɩzɩyɛ yɔ.
42020044	Daaviidi ya-ɩ se Kɩbaɣlʋ. Pɩlakɩ ɛzɩma nɛ ɛkɛɣ ɛ-pɩyalʋ yɔ?
42020045	Ɛyaa tɩŋa payɩ welesaɣni-i lɛ, ɛyɔɔdɩnɩ ɛ-tɔmkpɛlɩkɩyaa.
42020046	Ɛtɔm se : Ɩkpa mɩ-tɩ nɛ paɣtʋ wɩlɩyaa. Pe-liu wɛɛ se posuu tokonaa kitibaa nɛ pɛyɛlɩɣ. Pɔsɔɔlaa se ɛyaa ɛsɛʋ-wɛ ɛyaa ɖikpeɣliye. Pɔsɔɔlaa se pacaɣ kɔɔnɔɔ lona taa Yuda ñɩma Ɛsɔ ɖɩsɛyɛ kpaamɩŋ taa nɛ kazandʋ ɖeɖe.
42020047	Pɔhɔɔzɩɣ lelaa nesi tɛɛ. Pɛsɛɣ Ɛsɔ nɛ pɩɖaɣlʋʋ se ɛyaa ɛcɔnɩ-wɛ. Pɔkɔŋ pɔ-tɔm kʋʋ siŋŋ nɛ pɩkɩlɩ lɛlaa.
42021001	Yesu kʋsɩ ɛ-ɛza nɛ ɛcɔna lɛ, ɛna n̄ɩmtɩnaa ɖʋwaɣ liidiye haɖɛ aɖakaɣ taa Ɛsɔ ɖɩɣa taa.
42021002	Ɛna ɖɔɖɔ lelu kʋñɔndʋ nɔɔyʋ nɛ ɛɖʋ liidiye pɔɔyɩsɩ cikpesi naalɛ.
42021003	Ɛlɛ ɛtɔ se : Meheyiɣ-mɩ toovenim se lelu kʋñɔndʋ ɛnɛ ɛɖʋwa nɛ pɩkɩlɩ mba patɩŋa payɩ paɖʋ haɖɛ aɖakaɣ taa yɔ.
42021004	Toovenim, mbʋ pʋyɔɔ yɔ, n̄ɩmtɩnaa panɛ pa-tɩŋa pɔkɔyɩ pe-liidiye katɩnaɣ yɔɔ nɛ pɔkɔnɩ paɖʋ. Piyele halʋ kʋn̄ɔndʋ ɛnɛ yɔ, ɛlɛ kpaɣ mbʋ ɛɛwɛnɩ payɩ se ɛcaɣnɩ wezuu yɔ, ɛkɔnɩ ɛɖʋ.
42021005	Ɛyaa nabɛyɛ yɔɔdaɣ Ɛsɔ ɖɩɣa yɔɔ nɛ pɔtɔŋ se pacanɩ-kɛ nɛ pɛɛ kɩbana nɛ mbʋ mbʋ paaha Ɛsɔ yɔ.
42021006	Yesu tɔ se : Mbʋ pɩtɩŋa payɩ ɩnaɣ ɛzʋnɔ yɔ, kɩyakɩŋ nɩɩyɩ kɔŋ nɛ pɩɩkaɣ pɩyɛ naɖɩyɛ kazʋʋ lɛɛɖɛ yɔɔ. Pɔyɔlɩsʋʋ pɩ-tɩŋa payɩ.
42021007	Peeye pɔpɔzɩ-ɩ se : Wɩlɩyʋ, alɩwaatʋ ndʋ pɩkɔŋ talʋʋ? Ɛbɛ kɔŋ wɩlʋʋ se pɩwɩzɩ talʋʋ?
42021008	Yesu tɔ se : Ɩkpa mɩ-tɩ nɛ nɔɔyʋ etaapeɣzi-mɩ. Mbʋ pʋyɔɔ yɔ, ɛyaa sakɩyɛ kaɣ kɔm ma-hɩɖɛ taa nɛ pɔtɔŋ se : “Ma lɛ Meesiya nɛ alɩwaatʋ n̄ɔtaa”. Ɩtaatɩŋ pa-wayɩ.
42021009	Ye ɩnɩɣ pɔyɔɔdʋʋ you tɔm nɛ pituluu yɔ, sɔɔndʋ ɛtaakpa-mɩ. Pʋwɛɛ se pɩla mbʋ. Ɛlɛ, kɛtɛzaɣ alɩwaatʋ tatalɩda.
42021010	Eheyi-wɛ se : Ɛjaɖɛ naɖɩyɛ taa ɛyaa kaɣ kʋyɩnaʋ lɛɛɖɛ taa ñɩma. Kewiyaɣ nakɛyɛ taa ɛyaa kaɣ kʋyɩnaʋ lɛɛka taa ñɩma.
42021011	Tɛtʋ kaɣ ñamsʋʋ siŋŋ lona ndɩ ndɩ taa. Kɩsɩkʋ nɛ n̄ɔɔsɩ palɩɩ. Mbʋ pɩlakɩ ɛyaa sɔɔndʋ siŋŋ yɔ nɛ kawɩlasɩ sɔsɔsɩ ndɩ ndɩ pakaɣ lɩʋ ɛsɔdaa.
42021012	Ɛlɛ pʋcɔ nɛ pɩ-tɩŋa pɩtalɩ lɛ, pakaɣ mɩ-yɔɔ nesi kpazʋʋ nɛ panazɩ-mɩ. Pakpakɩɣ-mɩ nɛ paɖʋzɩ Yuda n̄ɩma Ɛsɔ ɖɩsɛyɛ kpaamɩŋ nɛ salaka pa-taa. Ma-hɩɖɛ yɔɔ lɛ, pakaɣ-mɩ wonaʋ awiya nɛ n̄ʋŋ tɩnaa pɛ-ɛsɩndaa.
42021013	Pʋnɛ pɩhaɣ-mɩ nʋmɔʋ se ɩlɩzɩ aseɣɖe.
42021014	Ɩlɩzɩ mɩ-taa se ɩɩn̄ɔzʋʋ tɔm ndʋ ɩkaɣ cosuu yɔ.
42021015	Ɩla mbʋ mbʋ pʋyɔɔ yɔ, mɛncɛlɩɣ -mɩ ndʋ ɩɩyɔɔdɩ yɔ nɛ maha-mɩ lɛɣtʋ sɔsɔtʋ. Mi-koyindu nɔɔyʋ ɛɛpɩzɩɣ nɛ ɛsɩŋ tɔm ndʋ tɩ-ɛsɩndaa yaa ɛkɛlɛsɩ-tʋ.
42021016	Mɩ-caanaa nɛ mi-koopiya nɛ mɩ-n̄ɩma nɛ mɩ-taabalaa maɣmaɣ kaɣ-mɩ pɛdʋʋ. Pakaɣ mɩ-taa ɛyaa sakɩyɛ kʋʋ.
42021017	Ma-hɩɖɛ yɔɔ lɛ, ɛyaa tɩŋa paɖɩɣ-mɩ.
42021018	Ɛlɛ, ɩɩkaɣ mɩ-n̄ʋʋ taa n̄ɔyaɣ nakɛyɛ lesuu.
42021019	Ye ɩɖɔkɩ mɩ-tɩ camɩyɛ yɔ, ihikiɣ wezuu.
42021020	Alɩwaatʋ ndʋ ɩnaɣ you laɖaa cɔ Yeruusalɛm tɛtʋ nɛ pata yɔ, ɩtɩlɩ se tɩ-yɔkʋʋ n̄ɔtaa.
42021021	Pʋbʋ, ɛyaa mba pɛwɛ Yudee egeetiye taa yɔ, pese nɛ pakpa pʋŋ taa. Mba pɛwɛ Yeruusalɛm tɛtʋ taa yɔ, palɩɩ. Mba paba n̄ɛwɛ tɛyɛ yɔɔ yɔ, pataacazɩ sʋʋ tɛtʋ taa.
42021022	Kɩyakɩŋ ɛnɩ, ɛkaɣ kɛʋ kɩmɩyɛ kpaʋ kɩyakɩŋ. Kɩyakɩŋ ɛnɩ ɩ-taa, Ɛsɔ kaɣ labʋ mbʋ pɩ-tɩŋa payɩ Ɛsɔtɔm yɔɔdʋʋ yɔ.
42021023	Pʋtɔɔ halaa mba pakaɣ hɔsɩ haɣʋ nɛ mba pɛkɛɣ asɔŋ kɩyakɩŋ ɛnɩ ɛ-taa yɔ! Kʋn̄ɔŋ sɔsɔʋ kaɣ wɛʋ ɛjaɖɛ taa nɛ pana wɛɛ ɛyaa yɔɔ.
42021024	Pakaɣ pa-taa lɛlaa kʋʋ nɛ abalɩsɛsɩ nɛ papɩsɩ lɛlaa yomaa nɛ pɛkɛzɩɣ -wɛ tɛtʋ ɛyaa mba pɛtɛkɛ Yuda n̄ɩma yɔ, pɛ-tɛ. Ɛyaa mba pɛtɛkɛ Yuda n̄ɩma yɔ, pakaɣ Yeruusalɛm mɩtʋʋ pa-nɩŋgbanzɩ tɛɛ pʋkɔɔ nɛ pɩsɩnɩ alɩwaatʋ ndʋ, pa-alɩwaatʋ tɛma yɔ.
42021025	Kawɩlasɩ kaɣ wɩlʋʋ wɩsɩ nɛ fenaɣ nɛ tɩyɩnzɩ pa-taa. Tɛtʋ yɔɔ lɛ, sɔɔndʋ kaɣ ɛyaa kpaʋ siŋŋ. Panɩɣ teŋgu lɩm nɛ pu-hola taŋ lɛ, paakaɣ naʋ mbʋ pala yɔ.
42021026	Ɛyaa laŋa kaɣ lɩʋ sɩm yɔɔ sɩm yɔɔ mbʋ pɩkaɣ talʋʋ kedeŋa yɔɔ yɔ, pʋ-yɔɔ. Toovenim taa lɛ, ɖoŋ weyi ɛwɛ ɛsɔdaa yɔ, ɛkaɣ n̄amsʋʋ.
42021027	Peeye panaɣ ɛyʋ Pɩyalʋ nɛ ɛkɔŋ ɛsɔmɩndʋ taa nɛ ɖoŋ nɛ koboyaɣ sɔsɔɔ.
42021028	Alɩwaatʋ ndʋ pɩpazɩɣ labʋ mbʋ yɔ, ɩɖɔkɩ mɩ-tɩ nɛ ɩkʋsɩ mɩ-n̄ʋŋ mbʋ pʋyɔɔ yɔ, mi-holuu n̄ɔtaa.
42021029	Etuu-wɛ eduuye ɖɩnɛ se : Ɩcɔnɩ fiigiye tɩʋ nɛ tɩŋ tɩŋa.
42021030	Alɩwaatʋ ndʋ ɩpazɩɣ nɛɣdʋʋ yɔ, ɩnaɣ-ɩ nɛ ɩsɩm kpaagbaa se tesoŋiye wɩzaa.
42021031	Mbʋ ɖɔɖɔ mɩ, alɩwaatʋ ndʋ ɩnaɣ pɩlakɩ mbʋ lɛ, ɩtɩlɩ se Ɛsɔ kewiyaɣ n̄ɔtaa.
42021032	Toovenim lɛ, meheyiɣ -mɩ se : Pɩ-tɩŋa payɩ pɩlakɩ nɛ alɩwaatʋ tʋnɛ tɩ-taa ɛyaa na pʋcɔ nɛ pasɩ.
42021033	Ɛsɔdaa nɛ tɛtʋ pɛɖɛɣ, ɛlɛ mɔn-tɔm ɛɛkaɣ ɖɛʋ.
42021034	Ɩkpa mɩ-tɩ ɖeu. Itaayele nɛ tɔɔʋ nɛ sʋlʋm n̄ɔʋ katatayaɣ nɛ wezuu kʋnɛ kʋ-yɔɔ nɩɣzʋʋ pɩn̄ɩɣ mɩ-laŋa yɔɔ nɛ kɩyakʋ ŋgʋ kitudi-mɩ.
42021035	Kɩyakʋ ŋgʋ kɩkaɣ talʋʋ ɛzɩ piyuu tɔlɩɣ kedeŋa kpeekpe yɔɔ ɛyaa tɩŋa yɔɔ yɔ.
42021036	Pʋ-yɔɔ lɛ, ɩcaɣnɩ mɩ-ɛza nɛ ɩtɩmɩ alɩwaatʋ tɩŋa se pɩsa nɛ Ɛsɔ cɔnɩ-mɩ se ɩmʋnaa se ɩlɩɩ mbʋ pɩtɩŋa payɩ pɩkaɣ talʋʋ alɩwaatʋ pazɩ taa yɔ, pɩ-taa. Ɩla mbʋ nɛ pɩsa nɛ ɩpɩzɩ nɛ ɩsɩŋ Ɛyʋ Pɩyalʋ ɛsɩndaa.
42021037	Yesu wɩlaɣ tɔm paa evemiye nɖɩ Ɛsɔ ɖɩɣa taa. Ɖoo yuu lɛ, ɛkpa pʋʋ ŋgʋ payaɣ se Oliiviye pʋʋ yɔ, kʋ-yɔɔ nɛ ɛwɛɛ.
42021038	Ɛyaa wokaɣ ɛ-cɔlɔ tanamɩŋ tɛɛ Ɛsɔ ɖɩɣa taa se pewelesini-i.
42022001	Kpɔnɔnaa mba paaɖʋʋ pa-taa kɔyɛ yɔ, pa-kazandʋ ndʋ payaɣ-tʋ ɖɔɖɔ se Ɛsɔ tiyiyu ɖɛʋ kazandʋ yɔ, tɩn̄ɔtaa.
42022002	Ɛsɔ layaa sɔsaa nɛ takayasɩ mayaa pan̄ɩnaɣ ɛzɩma mbʋ paala nɛ pakʋ Yesu yɔ, mbʋ pʋyɔɔ yɔ, sɔɔndʋ kpaɣaɣ-wɛ nɛ samaɣ.
42022003	Satanɩ sʋ Yudaasɩ weyi payaɣ -ɩ ɖɔɖɔ se Isɩkarɩyɔɔtɩ yɔ, ɛ-taa. Ɛɛkɛ ɛyaa hiu nɛ naalɛ mba pa-taa lɛlʋ.
42022004	Yudaasɩ kʋyaa nɛ ewolo Ɛsɔ layaa sɔsaa nɛ Ɛsɔ ɖɩɣa yɔɔ cɔnɩyaa n̄ʋŋ tɩnaa cɔlɔ. Ɛtalaa lɛ, ɛ nɛ wɛ pɔyɔɔdɩ ɛzɩma mbʋ ɛɛla nɛ ɛɖʋzɩ Yesu pe-nesi tɛɛ yɔ.
42022005	Panɩ mbʋ lɛ, pɩlabɩ-wɛ leleŋ pɩŋŋ nɛ paɖʋ se pɛhɛyɩɣ-ɩ liidiye.
42022006	Peeye etisaa nɛ ɛpazɩ ñɩnʋʋ nʋmɔʋ ŋgʋ ɛɛtɩŋ nɛ ɛkpaɣ Yesu nɛ ɛɖʋzɩ pe-nesi tɛɛ nɛ samaɣ ɛtaana yɔ.
42022007	Kpɔnɔnaa mba paaɖʋ pa-taa kɔyɛ yɔ, pa-kɩyakʋ talaa. Kɩyakʋ ŋgʋ pakʋwaɣ Ɛsɔ tiyiyu ɖɛʋ kazandʋ heɣa.
42022008	Puwiye nɖɩ, Yesu tiyi Pɩyɛ nɛ Yohanɛɛsɩ nɛ ɛtɔŋ se : Iwolo nɛ ɩla-ɖʋ Ɛsɔ tiyiyu ɖɛʋ kazandʋ tɔɔnaɣ nɛ ɖɩtɔɔ.
42022009	Peeye pɔpɔzɩ-ɩ se : Le ŋcaɣ se ɖiwolo nɛ ɖɩñɔɔzɩ kazandʋ ndʋ?
42022010	Peeye eheyi-wɛ se : Ɩcɔnɩ ɩna, ɩsʋʋ tɛtʋ taa lɛ, isuluuni abalʋ nɔɔyʋ ɛsɩɣlɩ lɩm nɛ peɣa. Ɩtɩŋ-ɩ ɖɩɣa ŋga ka-taa ɛsʋʋ yɔ.
42022011	Ɩsʋʋ lɛ, ɩpɔzɩ ɖɩɣa-tʋ se : Wɩlɩyʋ pɔzʋʋ-ŋ se kuduyuu ŋgʋ kɩ-tɛɛ ɛ nɛ ɛ-tɔmkpɛlɩkɩyaa pɔtɔkɩ Ɛsɔ tiyiyu ɖɛʋ kazandʋ tɔɔnaɣ?
42022012	Ɛkaɣ-mɩ wɩlʋʋ dɩɣa n̄ʋʋ yɔɔ kuduyuu sɔsɔʋ nakʋyʋ, pɩ-tɩŋa pʋwɛ kɩ-taa. Peeye ɩlakɩ-ɖʋ kazandʋ tɔɔnaɣ.
42022013	Palɩwa lɛ, pamaɣnɩ ɛzɩ Yesu keheyuu-wɛ yɔ. Mbʋ palabɩ kazandʋ tɔɔnaɣ.
42022014	Alɩwaatʋ talaa lɛ, Yesu nɛ e-tiyiyaa hiu nɛ naalɛ mba pacaɣ tɔɔnaɣ ɖɩtɔɔyɛ.
42022015	Eheyi-wɛ se : Man̄ɩnaa siŋŋ se ma nɛ mɩ ɖɩtɔɔ Ɛsɔ tiyiyu ɖɛʋ kazandʋ tɔɔnaɣ kanɛ pʋcɔ nɛ mɔntɔɔ kʋn̄ɔŋ.
42022016	Toovenim taa meheyiɣ-mɩ se maatasɩɣ-kɛ tɔɔʋ nɛ pʋkɔɔ pɩsɩnɩ alɩwaatʋ ndʋ mbʋ pɩ-tɩŋa tɔɔnaɣ kanɛ kawɩlɩɣ yɔ, pɩna pɩ-n̄ʋʋ Ɛsɔ kewiyaɣ taa yɔ.
42022017	Yesu kpaɣ kɔpʋ lɛ, ɛsa Ɛsɔ kʋ-yɔɔ nɛ ɛtɔ se : Ɩmʋ nɛ ɩtayɩ ɖama.
42022018	Meheyiɣ-mɩ se maatasɩɣ viin̄ɩ tɩʋ pee lɩm ñɔʋ pʋkɔɔ pɩsɩnɩ alɩwaatʋ ndʋ Ɛsɔ kewiyaɣ talaa yɔ.
42022019	Pʋwayɩ ɛkpaɣ kpɔnɔ. Ɛtɛm Ɛsɔ sam kʋ-yɔɔ lɛ, ɛpɛlɩ-kʋ nɛ ɛcɛlɩ-wɛ. Ɛlɛ ɛtɔ se : Pʋnɛ lɛ mon-tomnaɣ ŋga mɛncɛlɩɣ mɩ-yɔɔ yɔ. Ɩla pʋnɛ nɛ ɩtɔzɩnɩ mɔ-yɔɔ.
42022020	Mbʋ ɖɔɖɔ pɛtɛm tɔɔʋ lɛ, ɛkpaɣ kɔpʋ nɛ ɛtɔ se : Kɔpʋ kʋnɛ lɛ nɔɔ haʋ kɩfam mbʋ paɖʋ-pʋ nɛ man-calɩm mbʋ pɛkpɛdɩ mɩ-yɔɔ yɔ.
42022021	Pɩtɛ lɛ, nesi nzɩ sɩkpakɩɣ-m se sɩɖʋzɩ koyindinaa nesi tɛɛ yɔ, ma nɛ sɩ ɖɩkpɛndɩ tɔɔnaɣ nɛ ɖɩtɔkɩ.
42022022	Paa pɩɩla ɛzɩma yɔ, pʋwɛɛ se Ɛyʋ Pɩyalʋ ɛɖɛɛ ɛzɩ Ɛsɔ kaɖʋʋ yɔ. Ɛlɛ weyi ɛɖʋzʋʋ-ɩ koyindinaa nesi tɛɛ yɔ, pʋtɔɔ-ɩ.
42022023	Peeye ɛ-tɔmkpɛlɩkɩyaa pazɩ ɖama tɔm pɔzʋʋ se pana se pa-taa anɩ kaɣ labʋ mbʋ.
42022024	Pɔhɔŋaɣnɩ ɖama tɔm ɖɔɖɔ se pana se pa-taa lɛ, anɩ lɛ sɔsɔ.
42022025	Yesu heyi-wɛ se : Ajɛyɛ awiya n̄azʋʋ pa-ajɛyɛ taa n̄ɩma. Ɛyaa mba, payaɣ mba pɛwɛnɩ pɔ-yɔɔ ɖoŋ yɔ, se pɔ-ɖɔkɩyaa.
42022026	Ɛlɛ mɩ yɔ, ɩtaala mbʋ. Weyi ɛkɛ mɩ-taa sɔsɔ yɔ, ɛpɩsɩ ɛzɩ cikpelu yɔ. Weyi eɖiyiɣ yɔ, ɛpɩsɩ tʋmlaɖʋ.
42022027	Akɩlɩ sɔsɔtʋ, weyi ɛcaɣ tɔɔnaɣ ɖɩtɔɔyɛ yɔ, yaa tʋmlaɖʋ weyi ɛɖʋʋ tɔɔnaɣ yɔ? Pɩtɛkɛ weyi ɛcaɣ tɔɔnaɣ ɖɩtɔɔyɛ yɔ, yaa we? Pɩtɛ lɛ, mɛwɛ mɩ-hɛkʋ taa ɛzɩ tʋmlaɖʋ yɔ.
42022028	Mɩ lɛ, mɩɩwɛnɩ mɔn-cɔlɔ alɩwaatʋ kpeekpe ma-kʋn̄ɔmɩŋ tɩŋa taa.
42022029	Mɛncɛlɩɣ-mɩ kewiyaɣ ɛzɩ man-Caa cɛlɩɣ-m kɛ yɔ.
42022030	Mɛncɛlɩɣ-mɩ kɛ se pɩsa nɛ ɩtɔɔ nɛ ɩn̄ɔɔ mɔn-tɔɔnaɣ ɖɩtɔɔyɛ men-kewiyaɣ taa. Mɛncɛlɩɣ-mɩ kɛ se pɩsa ɖɔɖɔ nɛ ɩcaɣ kewiyaɣ kpelesi yɔɔ nɛ ɩhʋʋnɩ Izrɛɛlɩ cejewe hiu nɛ naalɛ tɔm.
42022031	Kɩbaɣlʋ heyi Pɩyɛ se : Siimɔɔ, Siimɔɔ, cɔnɩ ŋna, Satanɩ pɔzɩ nʋmɔʋ se ɛfalɩ-mɩ ɛzɩ pafalʋʋ mɩla yɔ.
42022032	Ɛlɛ mantɩmɩnɩ Ɛsɔ n̄ɔ-yɔɔ se ŋtaalesi lidaʋ. Ŋpɩsɩɣ nɛ ŋkɔɔ mɔn-cɔlɔ lɛ, ŋtasɩ n̄ɛ-ɛgbaɣdɩnaa ɖoŋ.
42022033	Peeye Siimɔɔ heyi-i se : Kɩbaɣlʋ, mɔn̄ɔɔzɩ man-tɩ se ma nɛ-ŋ ɖɩsʋʋ salaka nɛ ɖɩsɩ.
42022034	Yesu heyi-i se : Pɩyɛ, meheyiɣ-ŋ se, pʋcɔ nɛ kalɩmaʋ koo sɔnɔ lɛ, ŋkpɛzɩɣ tɔm nabudozo se ŋtasɩm-m.
42022035	Eheyi-wɛ se : Mentiyi-mi nɛ ɩtakpaɣ liidiye nɛ huyiŋ nɛ naataŋkpala lɛ, nabʋyʋ tɛɖɩ-mɩ yaa we? Pocosi-i se : Aaayɩ, nabʋyʋ tɩtɛɖɩ-ɖʋ.
42022036	Mbʋ eheyi-wɛ se : Ɛlɛ lɛɛlɛɛyɔ, weyi ɛwɛnɩ liidiye yɔ, ɛkpaɣ-ɖɩ nɛ weyi ɛwɛnɩ huyuu yɔ, ɛkpaɣ-kʋ. Weyi ɛfɛyɩnɩ abalɩsɩɣa yɔ, ɛpɛdɩ ɛ-yɔɔ wondu nɛ ɛya-kɛ.
42022037	Meheyiɣ-mɩ se pʋwɛɛ se ndʋ pama mɔ-yɔɔ yɔ, pɔkɔ tɩ-n̄ʋʋ. Pamawa se : Paɖʋ-ɩ azaɣa hɛkʋ taa. Piileɖuu ndʋ tɩ-tɩŋa payɩ pama mɔ-yɔɔ yɔ, tɩlakɩ.
42022038	Peheyi-i se : Kɩbaɣlʋ, cɔnɩ ŋna, abalɩsɩsɩ naalɛ yɔ. Eheyi-wɛ se : Pɩmaɣaa.
42022039	Yesu lɩwa nɛ ɛkpa ɛzɩ ɛtɩɩlakʋʋ yɔ Oliiviye tɩŋ pʋʋ yɔɔ. Ɛ-tɔm kpɛlɩkɩyaa kasɩ-ɩ ɖɔɖɔ.
42022040	Patalɩ peeye lɛ, eheyi-wɛ se : Ɩsɛɛ Ɛsɔ nɛ pɩsa nɛ ɩtaasʋʋ takɩm taa.
42022041	Eposini-wɛ pazɩ ɛzɩ pɔlɔʋ pɩyɛ yɔ nɛ eluŋ ɛ-nɩŋbɔla yɔɔ nɛ ɛtɩmɩnɩ Ɛsɔ.
42022042	Ɛtɔm se : Caa, ye ŋsɔɔlaa yɔ, posini-m kɔpʋ kʋnɛ. Ɛlɛ, pɩtaakɛnɩ mbʋ me-liu wɛɛ yɔ. La mbʋ n̄e-liu wɛɛ yɔ.
42022043	Ɛsɔ tiyiyu nɔɔyʋ lɩɩnɩ ɛsɔdaa nɛ etii nɛ ɛtasɩ-ɩ ɖoŋ.
42022044	Ɛnɩ siziŋ siŋŋ nɛ ɛtɩmɩnɩ Ɛsɔ pɩtɩɩfɛyɩ. Soŋaɣ ŋga kalɩɣaɣ ɛ-yɔɔ yɔ, kapɩsɩ ɛzɩ calɩm toota nɛ kɔtɔlɩɣ tataa.
42022045	Ɛsɛ Ɛsɔ nɛ ɛkʋyɩ lɛ, ewolo ɛ-tɔmkpɛlɩkɩyaa cɔlɔ. Ɛtalaa lɛ, ɛmaɣnɩ-wɛ peɖiɣni ɖou pa-laŋpɩsɩyɛ yɔɔ.
42022046	Peeye eheyi-wɛ se : Pɩlabɩ ɛzɩma nɛ iɖou? Ɩkʋyɩ nɛ ɩsɛɛ Ɛsɔ nɛ pɩsa nɛ ɩtaasʋʋ takɩm taa.
42022047	Yesu ɖiɣni yɔɔdʋʋ mbʋ lɛ, ɛyaa samaɣ nakɛyɛ talɩ. E-tiyiyaa hiu nɛ naalɛ taa lɛlʋ weyi payaɣ-ɩ se Yudaasɩ yɔ, ɛkɛɖɛ-wɛ nɔɔ. Ɛtalaa lɛ, ɛn̄ɔtɩnɩ Yesu nɛ ɛmʋzɩ ɛ-lɩkpaɣzaɣ yɔɔ.
42022048	Ɛlɛ Yesu heyi-i se : Yudaasɩ, lɩkpaɣzaɣ yɔɔ mʋzʋʋ ŋɖʋzʋʋnɩ Ɛyʋ Pɩyalʋ koyindinaa nesi tɛɛ na?
42022049	Ɛyaa mba paawɛ ɛ-cɔlɔ yɔ, pana mbʋ pɩkaɣ labʋ yɔ lɛ, pɔpɔzɩ-ɩ se : Kɩbaɣlʋ, ɖilomni abalɩsɩsɩ yaa we?
42022050	Pa-taa lɛlʋ lo abalɩsɩɣa Ɛsɔ layaa n̄ʋʋtʋ yom nɛ ɛsɛtɩ ɛ-nɩwaŋ nɩŋgbaaŋ.
42022051	Yesu cosi nɛ ɛtɔ se : Sɩŋ, pɩmaɣaa. Peeye etukini abalʋ ɛnʋ ɛ-nɩŋgbaaŋ nɛ ɛla nɛ kɩwaa.
42022052	Yesu yɔɔdɩnɩ Ɛsɔ layaa sɔsaa nɛ Ɛsɔ ɖɩɣa yɔɔ ɖaŋɩyaa n̄ʋŋ tɩnaa nɛ Yuda n̄ɩma sɔsaa. Eheyi mba pɔkɔm ɛ-wayɩ yɔ se : Ɛzɩ mɛnkɛ mɩlʋ sɔsɔ nɛ ɩkɔŋ ma-wayɩ nɛ abalɩsɩsɩ nɛ pɔla na?
42022053	Ma nɛ mɩ ɖɩɩwɛ kɩyakɩŋ tɩŋa Ɛsɔ ɖɩɣa taa ɛlɛ, ɩtakpazɩ nesi mɔ-yɔɔ. Ɛlɛ lɛɛlɛɛyɔ mɩ nɛ cɩkpɛndʋʋ tɛɛ ɖoŋ mɩ-alɩwaatʋ talɩna yɔ.
42022054	Ɛlɛ pakpa Yesu nɛ powoni-i Ɛsɔ layaa n̄ʋʋ-tʋ ɖɩɣa taa. Pɩyɛ tɩŋaɣ pa-wayɩ poliŋ taa.
42022055	Paapuzi miŋ taɣ hɛkʋ taa nɛ ɛyaa hoyuu. Pɩyɛ wolo nɛ ɛcaɣ pɔ-cɔlɔ.
42022056	Tʋmlaɖʋ halɩn̄ɩnʋ nɔɔyʋ na-ɩ miŋ cɔlɔ nɛ ɛcɔnɩ-ɩ pɩŋŋ. Ɛlɛ, ɛtɔ se : Abalʋ ɛnɛ ɛwɛ ɛ-cɔlɔ ɖɔɖɔ.
42022057	Ɛlɛ ɛkpɛzɩ nɛ ɛtɔŋ se : Halʋ, maasɩŋ-ɩ.
42022058	Pʋwayɩ lɛlʋ na-ɩ nɛ ɛtɔ se : Ŋkɛ pa-taa lɛlʋ. Ɛlɛ Pɩyɛ tɔ se : Abalʋ n̄a, mɛntɛkɛ-ɩ.
42022059	N̄ɩɣyʋʋ kʋɖʋmʋʋ wayɩ lɛlʋ yɔɔdɩ nɛ ɛn̄ɩɣ niye tɩ-yɔɔ se : Toovenim taa abalʋ ɛnɛ ɛɛwɛ ɛ-cɔlɔ ɖɔɖɔ mbʋ pʋyɔɔ yɔ, ɛkɛ Galilee egeetiye taa tʋ.
42022060	Pɩyɛ cosi se : Abalʋ n̄a, maasɩŋ ndʋ ŋyɔɔdʋʋ yɔ. Alɩwaatʋ ndʋ tɩ-taa, eɖiɣni yɔɔdʋʋ mbʋ lɛ, kalɩmaʋ koo.
42022061	Kɩbaɣlʋ kisi nɛ ɛcɔnɩ Pɩyɛ. Peeye Pɩyɛ tɔzɩ tɔm ndʋ Kɩbaɣ lʋ keheyi-i yɔ, tɩ-yɔɔ. Eeheyi-i se : Pʋcɔ nɛ kalɩmaʋ koo lɛ, ŋkpɛzɩɣ tɔm nabudozo se ŋtasɩm-m.
42022062	Peeye Pɩyɛ lɩwa nɛ ewii siŋŋ.
42022063	Abalaa mba paaɖɔkɩ Yesu yɔ, powoŋaɣ-ɩ nɛ pamakɩ-ɩ.
42022064	Pohuuzi ɛ-ɛza yɔɔ nɛ pamakɩ ɛ-ɛsɩndaa nɛ pɔpɔzɩɣ-ɩ se : Kpeɣ se amabɩ-ŋ?
42022065	Peheyi-i tɔm lɛɛtʋ sakɩyɛ se patʋʋ-ɩ.
42022066	Pifema lɛ, pakpaɣ Yesu tɛbɩyɛ nɛ powoni-i Yuda n̄ɩma sɔsaa nɛ Ɛsɔ layaa sɔsaa nɛ paɣ tʋ wɩlɩyaa mba pa-tɩŋa paakpeɣ laa yɔ, pɛ-ɛsɩndaa.
42022067	Peheyi-i se : Ye ŋkɛ Meesiya yɔ, ŋheyi-ɖʋ tʋ. Yesu heyi-wɛ se : Ye meheyi-mɩ tʋ yɔ, iitisiɣni-m.
42022068	Nɛ ye mɔnpɔzɩ-mɩ tɔm natʋyʋ yɔ, ɩɩkaɣ-m cosuu nɛ ɩɩkaɣ-m yebu.
42022069	Pɩkpaɣʋ nɛ lɛɛlɛɛyɔ yɔ, Ɛyʋ Pɩyalʋ kaɣ Ɛsɔ ɖoŋ nɩwaŋ yɔɔ caɣʋ.
42022070	Pa-tɩŋa pɔpɔzɩ-ɩ se : Ye mbʋ, n̄a lɛ Ɛsɔ Pɩyalʋ yaa we? Ecosi-wɛ se : Mɩyɔɔdʋʋnɩ mbʋ se ma lɛ ɛnʋ.
42022071	Peeye pɔtɔm se : Pɩɩtasɩɣ -ɖʋ aseɣɖe tʋ nɔɔyʋ pɔzʋʋ ɖɔɖɔ. Ɖa-maɣmaɣ ɖɩnɩ-tʋ ɛ-nɔɔ taa.
42023001	Ɛyaa samaɣ ŋga ka-tɩŋa kɛkpɛzaa nɛ kakpaɣ Yesu nɛ kowoni-i Pilaatɩ tɛ.
42023002	Katalaa lɛ, kapazɩ ɛ-yɔɔ tɔm kʋyɩnaʋ nɛ kɔtɔŋ se : Ɖɩna abalʋ ɛnɛ eɖiɣnɩ ɛyaa samaɣ peɣzuu. Ɛɖaŋɩɣ ɛyaa se pataahɛyɩ lambuu wiyaʋ sɔsɔ Sezaarɩ. Ɛtɔŋ se ɛ-maɣmaɣ ɛnʋ lɛ Meesiya, pɩ-tɔbʋʋ se wiyaʋ.
42023003	Pilaatɩ pɔzɩ-ɩ tɔm nɛ ɛtɔŋ se : NaÆ lɛ Yuda n̄ɩma wiyaʋ yaa we? Yesu cosi-i se : N̄ɔyɔɔdɩnɩ mbʋ.
42023004	Pilaatɩ heyi Ɛsɔ layaa sɔsaa nɛ ɛyaa samaɣ se : Maanaɣ mbʋ abalʋ ɛnɛ ɛyʋsaa yɔ.
42023005	Ɛlɛ pɔyɔɔdɩ nɛ pan̄ɩɣ tɩ-yɔɔ niye se : Eseɣtiɣ ɛyaa samaɣ. Ɛwɩlɩ tɔm Yudee egeetiye tɩŋa taa, kpaɣnɩ Galilee egeetiye taa ɖenɖe ɛpazaa yɔ, nɛ ŋtalɩ cɩnɛ.
42023006	Pilaatɩ nɩ paya Galilee lɛ, ɛpɔzɩ se ɛna se abalʋ ɛnʋ ɛkɛ Galilee tʋ yaa we.
42023007	Pilaatɩ nɩwa se Yesu kɛ Eroodi tɛtʋ taa ɛyʋ lɛ, etiyini-i Eroodi. Puwiye nɖɩ, Eroodi kɛwɛ Yeruusalɛm tɛtʋ taa.
42023008	Eroodi na Yesu lɛ, ɛ-taa la leleŋ pɩŋŋ mbʋ pʋyɔɔ yɔ, ɖooo lɔŋ ɛn̄ɩnaɣ se ɛna-ɩ. Ɛɛnɩ tɔm sakɩyɛ Yesu yɔɔ nɛ ɛtaɣaɣ liu se ɛɛla pita lakasɩ nasɩyɩ.
42023009	Ɛpɔzɩ-ɩ tɔm sakɩyɛ, ɛlɛ Yesu tocosi-i natʋyʋ.
42023010	Ɛsɔ layaa sɔsaa nɛ paɣtʋ wɩlɩyaa paasɩŋ peeye nɛ pakʋyʋʋ ɛ-yɔɔ nɛ hoɖe siŋŋ.
42023011	Eroodi nɛ ɛ-sɔɔjanaa pɛpɛŋ-ɩ tɛtɛ. Powoŋi-i nɛ posuu-i n̄ɩɣlɩm toko kɩbaŋgʋ nakʋyʋ. Peeye eyeba nɛ papɩsɩnɩ-ɩ Pilaatɩ cɔlɔ.
42023012	Ɖooo lɛ, Eroodi nɛ Pilaatɩ paakɛ koyindinaa, ɛlɛ pʋwiye nɖɩ papɩsɩ taabalaa.
42023013	Pilaatɩ kpeɣli Ɛsɔ layaa sɔsaa nɛ samaɣ nɛ ka-n̄ʋŋ tɩnaa.
42023014	Ɛlɛ, eheyi-wɛ se : Ɩkɔnɩ abalʋ ɛnɛ mɔn-cɔlɔ ɛzɩ weyi epeɣzɩɣ ɛyaa samaɣ yɔ. Ɩcɔnɩ ɩna, mɔnpɔzɩ-ɩ tɔm mɩ-ɛsɩndaa. Mantana se ɛyʋsɩnɩ mbʋ pɩtɩŋa ɩkʋyʋʋnɩ-ɩ yɔ.
42023015	Mentiyi-mi Eroodi cɔlɔ. Ɛnʋ ɖɔɖɔ ɛtana se ɛyʋsɩnɩ nabʋyʋ. Abalʋ ɛnɛ, ɛtala nabʋyʋ nɛ pʋmʋna se pakʋ-ɩ.
42023016	Ye mbʋ, mamakɩ-ɩ nɛ pʋwayɩ meyebi-i.
42023017	Paa kazandʋ ndʋ tɩ-yɔɔ, pɩɩwɛɛ se eyebi-wɛ salaka tʋ nɔɔyʋ.
42023018	Ɛlɛ samaɣ tɩŋa ma kubusi nɛ kɔtɔŋ se : Kʋ abalʋ ɛnɛ. Yebi-ɖʋ Barabaasɩ.
42023019	Ŋgʋ paaɖʋ Barabaasɩ salaka mbʋ pʋyɔɔ yɔ, ɛɛlaba nɛ putuli tɛtʋ taa nɛ ɛkʋ ɛyʋ ɖɔɖɔ.
42023020	Pilaatɩ tasɩ-wɛ yɔɔdɩnaʋ mbʋ pʋyɔɔ yɔ, ɛn̄ɩnaɣ se eyele Yesu.
42023021	Ɛlɛ pɛkpɛndɩ nɛ pamakɩ kubusi nɛ pɔtɔŋ se : Kam-ɩ kaamaŋkaɣ yɔɔ! Kam-ɩ kaamaŋkaɣ yɔɔ!
42023022	Pilaatɩ yɔɔdɩnɩ-wɛ tɔm nabudozo ɖeɖe se : Ɛlɛ, kɩwɛɛkɩm mbʋ kpem ɛlaba? Mantana nabʋyʋ ɛ-yɔɔ nɛ pʋpɔzʋʋ se pakʋ-ɩ. Pʋ-yɔɔ mamakɩ-ɩ nɛ pʋwayɩ meyebi-i.
42023023	Ɛlɛ pamakaɣ kubusi ɖoŋ nɛ pɔpɔzʋʋ Pilaatɩ nɛ pan̄ɩkɩɣ pʋ-yɔɔ se ɛkam-ɩ kaamaŋkaɣ yɔɔ. Peeye ɛyaa mba nɛ Ɛsɔ layaa sɔsaa pɔ-nɔsɩ tɛzɩ ɖoŋ kpaʋ nɛ pawa.
42023024	Peeye Pilaatɩ tisaa se ɛlakɩ mbʋ pe-liu wɛɛ yɔ.
42023025	Eyebi-wɛ weyi pɔpɔzaɣ-ɩ yɔ, weyi paaɖʋ salaka mbʋ pʋyɔɔ yɔ, ɛɛlaba nɛ putuli tɛtʋ taa nɛ ɛkʋ ɛyʋ ɖɔɖɔ yɔ. Ɛlɛ Pilaatɩ cɛlɩ-wɛ Yesu se palabɩ-ɩ mbʋ pe-liu wɛɛ yɔ.
42023026	Pakpaɣ Yesu nɛ pɛɖɛɣna lɛ, pakpa Siirɛɛnɩ tɛtʋ taa tʋ Siimɔɔ se ɛhɔɔlɩ Yesu kaamaŋkaɣ nɛ ɛtɩŋɩɣ ɛ-wayɩ. Siimɔɔ ɛnʋ, ɛɛlɩnɩ tɛyɛ nɛ ekpeŋ.
42023027	Samaɣ sɔsɔɔ nakɛyɛ nɛ halaa patɩŋaɣ ɛ-wayɩ. Halaa mba, pamakaɣ pa-laŋa taa nɛ pepeenduu.
42023028	Yesu pɩsɩnɩ halaa mba pɔ-yɔɔ nɛ eheyi-wɛ se : Yerusaalɛm pɛlaa mɩ, itaawi-m ɛlɛ, iwii mɩ nɛ mi-piya.
42023029	Ɩcɔnɩ ɩna, kɩyakɩŋ nɩɩyɩ kaɣ kɔm nɛ kɩyakɩŋ ɛnɩ ɛ-taa, pakaɣ tɔm se : Kaalʋlasɩ hiɣ sɩ-tɩ. Halaa mba pɛfɛyɩnɩ piya, nɛ hɩla wena patɩmʋzɩ-yɛ yɔ, pewiɣ pa-tɩ.
42023030	Peeye samaɣ kaɣ pazʋʋ pʋŋ heyuu se : Ɩtɔlɩ ɖɔ-yɔɔ. Kakaɣ piyisi heyuu se : Ihuuzi ɖɔ-yɔɔ.
42023031	Ye palakɩ mbʋ ɖeɣa lɛŋ ŋga yɔ, ɛbɛ kaɣ talʋʋ ŋga kawɩlaa yɔ?
42023032	Powoni ɖɔɖɔ ɛyaa kɩtɛkɛdaa naalɛ se pɛkpɛndɩ pa nɛ Yesu nɛ pakʋ.
42023033	Patalɩ lone nɖɩ payaɣ-ɖɩ se N̄ʋŋpɔyaɣ yɔ, ɖɩ-taa lɛ, pakam-ɩ kaamaŋkaɣ yɔɔ. Paakam ɖɔɖɔ ɛyaa kɩtɛkɛdaa mba, lɛlʋ ɛ-nɩwaŋ yɔɔ nɛ lɛlʋ ɛ-nɩmɩyɛ yɔɔ.
42023034	Yesu tɔ se : Caa, kpeɣ-wɛ mbʋ pʋyɔɔ yɔ, paasɩŋ mbʋ palakɩ yɔ. Sɔɔjanaa ɖʋ mɩɩka nɛ patayɩ ɛ-yɔɔ wondu.
42023035	Ɛyaa samaɣ kɛwɛ peeye nɛ kɔcɔŋna. Ka-n̄ʋndɩnaa kɛwɛ peeye ɖɔɖɔ. Powoŋuu Yesu nɛ pɔtɔŋ se : Ɛyabɩ lɛlaa n̄ʋŋ. Ye ɛnʋ lɛ Meesiya, ɛyʋ weyi Ɛsɔ lɩzaa yɔ yɔ, ɛya ɛ-maɣmaɣ ɛ-n̄ʋʋ.
42023036	Sɔɔjanaa woŋ-i ɖɔɖɔ. Powobi ɛ-cɔlɔ nɛ paha-ɩ sʋlʋm kɩn̄ɩŋɩm.
42023037	Pɔtɔm se : Ye n̄a lɛ Yuda n̄ɩma wiyaʋ yɔ, ya n̄a-maɣ maɣ n̄a-n̄ʋʋ!
42023038	Paama tɔm natʋyʋ nɛ pasɩɩ ɛn̄ʋʋ yɔɔ. Paama-tʋ nɛ Krɛkɩ n̄ɩma nɛ Room n̄ɩma nɛ Ebire n̄ɩma pa-kʋnʋmɩŋ taa. Paamawa se : Ɛnɛ lɛ Yuda n̄ɩma wiyaʋ.
42023039	Ɛyaa kɩtɛkɛdaa mba paasusi-wɛ yɔ, pa-taa lɛlʋ tʋɣaɣ Yesu nɛ ɛtɔŋ se : Ye n̄a lɛ Meesiya yɔ, ya n̄a-maɣmaɣ n̄a-n̄ʋʋ nɛ ŋya ɖa-n̄ʋʋ ɖɔɖɔ.
42023040	Ɛlɛ lɛlʋ kalɩ-ɩ nɛ ɛtɔŋ se : N̄a weyi pakʋ n̄ɔ-tɔm se pakʋ-ŋ ɛzɩ abalʋ ɛnɛ yɔ, n̄a ɖɔɖɔ ŋŋseɣ Ɛsɔ yaa we?
42023041	Ɖa lɛ, pɩtʋʋzaa se palabɩ-ɖʋ mbʋ, mbʋ pʋyɔɔ yɔ, ɖa-kɩwɛɛkɩm kɩmɩyɛ pakpa-ɖʋ. Ɛlɛ abalʋ ɛnɛ yɔ, ɛtala kɩwɛɛkɩm nabʋyʋ.
42023042	Peeye eheyi Yesu se : Kɩbaɣlʋ, tɔzɩ mɔ-yɔɔ alɩwaatʋ ndʋ ŋkɔŋ n̄e-kewiyaɣ taa yɔ.
42023043	Yesu heyi-i se : Meheyiɣ-ŋ toovenim taa se sɔnɔ ɖeke, ma nɛ-ŋ ɖɩwɛɣ paradiso taa.
42023044	Pɩmabɩ ɛzɩ wɩsɩ siɣu yɔ. Cɩkpɛndʋʋ yu ɛjaɖɛ kpeekpe yɔɔ kpemm piwolo nɛ pɩtalɩ wɩsɩ wɛlʋʋ n̄ɩɣtʋ naadozo yɔɔ.
42023045	Cɩkpɛndʋʋ huuzi wɩsɩ yɔɔ. Pɩsaʋ sɔsɔʋ ŋgʋ kɩɩwɛ Ɛsɔ ɖɩɣa taa yɔ, kɩcɩyɩ hɔɔlɩŋ naalɛ.
42023046	Yesu ma kubuka nɛ ɛtɔ se : Man-Caa manɖʋzɩ man-kalɩzaɣ n̄e-nesi taa. Ɛyɔɔdɩ mbʋ lɛ, ɛhɛɛ.
42023047	Room sɔɔjanaa mɩnʋʋ yɔɔ cɔnɩyʋ na mbʋ lɛ, ɛsa Ɛsɔ nɛ ɛtɔŋ se : Toovenim taa ɛyʋ ɛnɛ ɛɛwɛ siɣsiɣ.
42023048	Samaɣ tɩŋa kɔma nɛ kana mbʋ pɩlaba yɔ, kamakɩ ka-laŋɩyɛ taa nɛ kekpeŋ.
42023049	Mba pa-tɩŋa payɩ paasɩm Yesu yɔ, nɛ halaa mba paatɩŋ ɛ-wayɩ kpaɣnɩ Galilee egeetiye taa yɔ, pasɩŋ poliŋ taa nɛ pɔcɔŋna mbʋ pɩlakaɣ yɔ.
42023050	Abalʋ nɔɔyʋ kɛwɛ Yuda n̄ɩma tɔm hʋyaa taa nɛ payaɣ-ɩ se Yozɛɛfʋ. Ɛɛkɛ ɛyʋ kɩbanʋ nɛ ɛwɛɛ siɣsiɣ.
42023051	Ɛ-nɔɔ taawɛɛ ndʋ tɔm hʋyaa lɛlaa lɩzaa yɔ nɛ mbʋ paalaba yɔ, pɩ-taa. Ɛɛkɛ Yuda n̄ɩma tɛtʋ ndʋ payaɣ-tʋ se Ariimatee yɔ, tɩ-taa tʋ. Ɛɛɖaŋ Ɛsɔ kewiyaɣ kpam.
42023052	Ɛkʋyaa nɛ ewolo Pilaatɩ cɔlɔ nɛ ɛpɔzɩ-ɩ Yesu tomnaɣ.
42023053	Yosɛɛfʋ tisi-kɛ kaamaŋkaɣ yɔɔ nɛ ɛhɔkɩ-kɛ pɩsaʋ kɩbaŋʋ taa nɛ ewona nɛ ɛhɛzɩ pɩlaʋ ŋgʋ paacɛsɩ-kʋ ɛwaɣ taa yɔ, kɩ-taa. Pataapimda nɔɔyʋ pɩlaʋ ŋgʋ kɩ-taa.
42023054	Pɩɩkɛ kɩyakʋ ŋgʋ pɔn̄ɔɔzʋʋ pɩ-tɩŋa pʋcɔ nɛ kɩyakʋ kɩhɛzʋʋ talɩɣ yɔ, nɛ kɩyakʋ kɩhɛzʋʋ caɣaɣ pazʋʋ.
42023055	Halaa mba pa nɛ Yesu paalɩnɩ Galilee egeetiye taa nɛ powolo yɔ, paasɩ Yozɛɛfʋ. Pana pɩlaʋ nɛ ɛzɩma mbʋ ɛhɛzɩ Yesu tomnaɣ yɔ.
42023056	Pakʋyɩ peeye nɛ papɩsɩ nɛ powolo nɛ pɔn̄ɔɔzɩ sɔzɩŋ num nɛ tulaaɖi. Pɛhɛzɩ kɩyakʋ kɩhɛzʋʋ wiye ɛzɩ pamaʋ paɣtʋ tɔm takayaɣ taa yɔ.
42024001	Kpɩtaʋ kɔɔnɔɔ kɩyakʋ wiye, halaa mba, pakʋyɩ tɛbɩyɛ tɛɛ nɛ powolo pɩlaʋ yɔɔ, paaɖɔkɩ sɔzɩŋ num mbʋ paan̄ɔɔzaa yɔ. Halaa lɛlaa kaasɩ-wɛ ɖɔɖɔ.
42024002	Patalaa lɛ, pamakɩɣna se nɔɔyʋ pilinzi pɩyɛ pɩlaʋ nɔɔ.
42024003	Pasʋ kɩ-taa lɛ, paanaɣ Kɩbaɣlʋ Yesu tomnaɣ.
42024004	Paanaɣ se pamazɩ se we tɩ-yɔɔ. Pɩkɛdaa lɛ, ɛyaa nabɛyɛ naalɛ, posu wondu ndʋ tɩn̄ɩlɩnzʋʋ yɔ, pɔkɔma nɛ pasɩŋ pɔ-cɔlɔ.
42024005	Sɔɔndʋ kpa halaa mba nɛ papa pɛ-ɛza nɛ tɛtʋ. Peeye Ɛsɔ tiyiyaa heyi-wɛ se : Pɩlabɩ ɛzɩma nɛ ɩn̄ɩnɩɣ ɛza tʋ sɩɖaa taa?
42024006	Ɛtatasɩ cɩnɛ wɛʋ. Efemni sɩɖaa taa. Ɩtɔzɩ ndʋ ekeheyi-mi alɩwaatʋ ndʋ ɛkɛwɛ Galilee egeetiye taa yɔ, tɩ-yɔɔ.
42024007	Eeheyi-mi se : Pʋwɛɛ se paɖʋzɩ Ɛyʋ Pɩyalʋ kɩwɛɛkɩm laɖaa nesi tɛɛ piyele paba n̄akam-ɩ kaamaŋkaɣ yɔɔ, nɛ efemni sɩɖaa taa kɩyakɩŋ naadozo wiye.
42024008	Peeye pɔtɔzɩ tɔm ndʋ tɩ-yɔɔ.
42024009	Ɛlɛ pakʋyɩ pɩlaʋ yɔɔ nɛ papɩsɩ se peheyi pɩtɩŋa Yesu tiyiyaa hiu nɛ kʋɖʋm nɛ lɛlaa.
42024010	Halaa mba paakɛdɩ Yesu tiyiyaa tɔm ndʋ yɔ, mba yɔ : Maarɩɩ Magdala tʋ nɛ Yoana nɛ Yakubu ɖoo Maarɩɩ nɛ halaa lɛlaa.
42024011	Ɛlɛ tɔm ndʋ pɔyɔɔdaa yɔ, Yesu tiyiyaa nɩŋgbaaŋ taa lɛ, tɩɩkɛ mʋyaa pamʋyaɣ, petetisi-tʋ.
42024012	Ɛlɛ Pɩyɛ kʋyɩ nɛ ese nɛ ewolo pɩlaʋ yɔɔ. Eluŋaa nɛ ɛcɔnɩ pɩlaʋ taa lɛ, ɛnaɣ pɩsaŋ hɔɔlasɩ ɖeke. Ɛlɛ, ɛpɩsɩ nɛ ekpe. Mbʋ pɩlaba yɔ, pɩɩɖɩɣ zɩ-ɩ yem.
42024013	Kɩyakʋ ŋgʋ ki-wiye, pa-taa ɛyaa naalɛ kʋyaa nɛ powoki Emayuusɩ haɖaa taa. Tɛtʋ cikpetu ndʋ, tiiposini Yeruusalɛm tɛtʋ ɛzɩ kilomɛtanaa hiu nɛ kʋɖʋm yɔ.
42024014	Pɔyɔɔdaɣ mbʋ pɩ-tɩŋa payɩ pɩɩlaba yɔ, pɩ-tɔm.
42024015	Pɔyɔɔdaɣnɩ ɖama mbʋ nɛ pɔhɔŋ tɔm lɛ, Yesu kɔɔ pɔ-cɔlɔ nɛ ɛ nɛ wɛ pɔɖɔŋ.
42024016	Ɛlɛ piihuuzi pɛ-ɛza yɔɔ se pataapɩzɩ nɛ pasɩm-ɩ.
42024017	Yesu pɔzɩ-wɛ se : Ndʋ ɩɖɔŋaɣnɩ yɔɔdʋʋ ? Ɛbɛ laba nɛ mɩ-laŋa pɩsɩ?
42024018	Weyi payaɣ-ɩ se Kleopaasɩ yɔ, ecosi-i se : N̄e-ɖeke ŋwɛnɩ mba pɛwɛ Yeruusalɛm tɛtʋ taa yɔ nɛ ŋŋsɩŋ mbʋ pɩlabɩ kɩyakɩŋ ɛnɛ ɛ-taa yɔ yaa we?
42024019	Yesu pɔzɩ-wɛ se : Ɛbɛ laba? Pocosi-i se : Mbʋ pɩtalɩ Yesu Nazarɛɛtɩ tʋ yɔ. Ɛɛkɛ ɛsɔtɔm ɖɛzɩyʋ ɖoŋtʋ ɛ-lakasɩ nɛ ɛ-yɔɔdaɣ pa-taa ɛyaa nɛ Ɛsɔ pɛ-ɛsɩndaa.
42024020	Ɛsɔ layaa sɔsaa nɛ n̄ʋndɩnaa pakpa-ɩ nɛ pɛcɛlɩ-ɩ se pahʋʋ ɛ-tɔm nɛ pakʋ-tʋ nɛ pakam-ɩ kaamaŋkaɣ yɔɔ.
42024021	Ɖɩɩta liu se piileɖuu, ɛnʋ kaɣnɩ Izrɛɛlɩ n̄ɩma lɩzʋʋ. Pɩtɛkɛ pi-ɖeke, ɛlɛ pɩ-tɩŋa payɩ pɩlabʋ yɔ, sɔnɔ kɩyakɩŋ naadozo yɔ.
42024022	Pɩkɛ toovenim se ɖa-taa halaa nabɛyɛ ɖɩɣzɩ-ɖʋ yem. Palɩ tanaŋ kʋnɛ kɩ-tɛɛ cu nɛ powolo pɩlaʋ yɔɔ.
42024023	Patalaa lɛ, patana e-tomnaɣ. Papɩsaa nɛ pɔkɔɔ lɛ, peheyi-ɖʋ se Ɛsɔ tiyiyaa nabɛyɛ lɩzɩ patɩ nɛ pawɩlɩ-wɛ nɛ peheyi-wɛ se Yesu nɛ ɛ-ɛza.
42024024	Ɖa-taa nabɛyɛ kʋyɩ nɛ powolo pɩlaʋ yɔɔ nɛ pana ɛzɩ halaa yɔɔdʋʋ yɔ. Ɛlɛ patana-ɩ.
42024025	Yesu heyi-wɛ se : Hayɩ kɩmɛlɛmɩŋ mɩ! Mɩ-laŋa wɛ kpɩzɩŋ se itisi ndʋ tɩ-tɩŋa payɩ ɛsɔtɔm ɖɛzɩyaa yɔɔdaa yɔ.
42024026	Pɩfɛyɩ se Meesiya ɛtɔɔ kʋn̄ɔŋ ŋgʋ nɛ ɛsʋʋ koboyaɣ taa yaa we?
42024027	Peeye ɛpazɩnɩ Mooyiizi takayɩsɩ nɛ ewolo ɛsɔtɔm ɖɛzɩyaa n̄ɩnzɩ yɔɔ nɛ ɛlɩzɩ ndʋ ɛsɔtɔm yɔɔdʋʋ ɛ-yɔɔ yɔ, tɩ-tɔbʋʋ.
42024028	Pɔn̄ɔtɩnɩ haɖaa mba pa-taa powokaɣ yɔ lɛ, Yesu la ɛzɩ ɛɖɛɣnɩ ɛsɩndaa yɔ.
42024029	Peeye pɛcɛyɩ-ɩ nɛ peheyi-i se : Caɣ ɖɔ-cɔlɔ mbʋ pʋyɔɔ yɔ, wɩsɩ ɖʋwa nɛ hadɛ lɛdaa. Peeye ɛsʋwa se ɛcaɣ pɔ-cɔlɔ.
42024030	Pɛwɛ tɔɔnaɣ ɖɩtɔɔyɛ lɛ, Yesu kpaɣ kpɔnɔ. Ɛlɛ, ɛsɛɛ Ɛsɔ kʋ-yɔɔ nɛ ɛcɩyɩ-kʋ nɛ ɛcɛlɩ-wɛ.
42024031	Peeye pikuli pɛ-ɛza yɔɔ nɛ pasɩm-ɩ. Ɛlɛ, ɛmʋʋ pɛ-ɛsɩndaa.
42024032	Peeye pɔyɔɔdɩnɩ ɖama se : Miŋ taawɛɛ ɖa-laŋa taa alɩwaatʋ ndʋ ɛyɔɔdaɣnɩ-ɖʋ nʋmɔʋ taa nɛ ɛlɩzɩɣ-ɖʋ ɛsɔtɔm tɔbʋʋ yɔ, yaa we?
42024033	Pakʋyɩ alɩwaatʋ ndʋ tɩ-yɔɔ nɛ papɩsɩ Yeruusalɛm tɛtʋ taa. Patalaa lɛ, pamaɣnɩ Yesu tiyiyaa hiu nɛ kʋɖʋm mba nɛ lɛlaa paakpeɣlaa.
42024034	Ɛyaa mba paakpeɣlaa yɔ, pɔtɔ se : Toovenim taa Kɩbaɣlʋ femni sɩɖaa taa. Ɛlɩzɩ ɛ-tɩ nɛ ɛwɩlɩ Siimɔɔ.
42024035	Paba ɖɔɖɔ pɛkɛdɩ-wɛ mbʋ pɩlabɩ nʋmɔʋ taa yɔ nɛ ɛzɩma mbʋ patɩlɩ Yesu alɩwaatʋ ndʋ ɛcɩyɩ kpɔnɔ yɔ.
42024036	Pɔyɔɔdaɣ mbʋ lɛ, Yesu maɣmaɣ kɔɔ nɛ ɛsɩŋ pɛ-hɛkʋ taa. Eheyi-wɛ se : Ɩwɛɛ laŋhɛzɩyɛ taa.
42024037	Sɔɔndʋ kakpa-wɛ siŋŋ nɛ peseliɣ. Pamaɣzaɣ se kalɩzaɣ nakɛyɛ panaɣaɣ.
42024038	Ɛlɛ ɛpɔzɩ-wɛ se : Pɩlabɩ ɛzɩma nɛ mɩ-n̄ʋʋ taa sidi? Pɩlabɩ ɛzɩma nɛ ɩwɛɛnɩ pɔzɩtʋ ndʋ mɩ-taa?
42024039	Ɩcɔnɩ me-nesi nɛ ma-ŋɩŋgbanzɩ. Pɩkɛ ma na. Itukini-m nɛ ɩna, mbʋ pʋyɔɔ yɔ, kalɩzaɣ fɛyɩnɩ tomnaɣ nɛ mɔɔ ɛzɩ ɩnaʋ mɛwɛna yɔ.
42024040	Ɛyɔɔdaɣ mbʋ lɛ, ɛwɩlɩ-wɛ e-nesi nɛ ɛ-nɩŋgbanzɩ.
42024041	Ɛlɛ pa-taa kɛɖɛlɛsɩ leleŋ nɛ pawɩɣnɩ tisuu nɛ pɩɖɩɣzɩ-wɛ yem. Peeye eheyi-wɛ se : Kʋtɔɔm nabʋyʋ wɛ mɩ-cɔlɔ cɩnɛ yaa we?
42024042	Peeye pɔkɔnɩ-ɩ kpakpayaɣ kuɖoŋaɣ hɔɔlaɣ nɛ tʋŋ num.
42024043	Ɛmʋ nɛ ɛtɔɔ pɛ-ɛsɩndaa.
42024044	Eheyi-wɛ se : Ndʋ maaheyaɣ-mɩ alɩwaatʋ ndʋ maawɛ mɩ-cɔlɔ yɔ, ndʋ yɔ. Mɔntɔm se pʋwɛɛ se ndʋ tɩ-tɩŋa payɩ pama mɔ-yɔɔ Mooyiizi paɣtʋ takayaɣ taa nɛ ɛsɔtɔm ɖɛzɩyaa takayɩsɩ taa nɛ Keɣa maɖʋ takayaɣ taa yɔ, tɩla.
42024045	Peeye ekuli pa-lɩmaɣza yɔɔ se papɩzɩ nɛ panɩɩ Ɛsɔtɔm tɔbʋʋ.
42024046	Eheyi-wɛ se : Ɩɩnaɣ ndʋ pama Ɛsɔtɔm takayaɣ taa yɔ. Pama ka-taa se pʋwɛɛ se Meesiya ɛtɔɔ kʋn̄ɔŋ nɛ efemni sɩɖaa taa kɩyakɩŋ naadozo wiye.
42024047	Pʋwɛɛ se posuzi ɛ-hɩɖɛ taa ajɛyɛ tɩŋa taa se ɛyaa ɛpɩsɩnɩ pa-tɩ nɛ Ɛsɔ kpeɣ-wɛ pa-kɩwɛɛkɩm. Pʋwɛɛ se papazɩnɩ Yeruusalɛm tɛtʋ taa.
42024048	Mɩkɛnɩna pi-aseɣɖe tɩnaa.
42024049	Ɩcɔnɩ ɩna, mentiyiɣni-mɩ mbʋ pɩ-tamaɣ man-Caa ɖʋwa yɔ. Ɛlɛ, ɩcaɣ Yeruusalɛm tɛtʋ taa nɛ pɩtalɩ kɩyakʋ ŋgʋ ɖoŋ weyi ɛlɩɣnɩ ɛsɔdaa yɔ, etibi mɩ-yɔɔ yɔ.
42024050	Ɛkpaɣ-wɛ nɛ ewoni Betaanii tɛtʋ taa. Patalaa lɛ, ɛkpazɩ e-nesi nɛ ɛwazɩ pɔ-yɔɔ.
42024051	Ɛwazaɣ pɔ-yɔɔ lɛ, ɛ nɛ wɛ pɛ-hɛkʋ taa tayɩ nɛ pɩkpaɣ-ɩ nɛ pɩkpazɩ-ɩ ɛsɔdaa.
42024052	Ɛlɛ poluŋ ɛ-tɛɛ nɛ pʋwayɩ lɛ, papɩsɩ Yeruusalɛm tɛtʋ taa nɛ laŋhʋlʋmɩyɛ siŋŋ.
42024053	Paawɛ tam yɔɔ Ɛsɔ ɖɩɣa taa pasaŋ Ɛsɔ nɛ payɩkɩɣ-ɩ.
43001001	Ɖooo kiɖe tɛɛ tɔm kɛwɛɛ nɛ tɔm ndʋ nɛ Ɛsɔ paawɛna nɛ tɔm ndʋ tɩɩkɛ Ɛsɔ.
43001002	Tɔm ndʋ nɛ Ɛsɔ paawɛnɩ ɖooo kiɖe tɛɛ.
43001003	Tɔm ndʋ tɩlabɩna mbʋ pɩtɩŋa payɩ pʋwɛɛ yɔ, nɛ nabʋyʋ fɛyɩ nɛ pɩtɛkɛnɩ ndʋ labɩnɩ-pʋ.
43001004	Wezuu kɛwɛ tɔm taa nɛ wezuu ŋgʋ kɩɩkɛ ɛyaa n̄alɩmɩyɛ.
43001005	N̄alɩmɩyɛ naɣ cɩkpɛndʋʋ taa nɛ cɩkpɛndʋʋ tamʋ-ɖɩ.
43001006	Ɛsɔ ketiyini abalʋ nɔɔyʋ nɛ payaɣ-ɩ se Yohanɛɛsɩ.
43001007	Ɛkɔma se ɛkɛ aseɣɖe-tʋ, nɛ ɛlɩzɩ aseɣɖe n̄alɩmɩyɛ yɔɔ se pɩsa nɛ ɖɩ-yɔɔ lɛ, paa weyi etisi.
43001008	Yohanɛɛsɩ ɛnʋ, pɩtɛkɛ ɛnʋ lɛ n̄alɩmɩyɛ ɛlɛ, ɛkɔma se ɛlɩzɩ n̄alɩmɩyɛ nɖɩ ɖi-aseɣɖe.
43001009	Nɖɩ lɛ n̄alɩmɩyɛ kɩbanɖɛ nɖɩ ɖɩnaɣ ɛyaa mba pa-tɩŋa payɩ pɔkɔŋ kedeŋa yɔɔ yɔ.
43001010	Weyi ɛkɛ n̄alɩmɩyɛ yɔ, ɛkɛwɛ kedeŋa taa nɛ ɛnʋ labɩna kedeŋa ɛlɛ, kedeŋa ɛyaa tatɩlɩ-ɩ.
43001011	Ɛkɔm ɛ-n̄ɩma cɔlɔ nɛ paba tamʋ-ɩ.
43001012	Ɛlɛ ɛyaa mba pamʋ-ɩ yɔ, mba patɩŋa payɩ petisi ɛ-yɔɔ yɔ, ɛha-wɛ waɖɛ se papɩsɩ Ɛsɔ piya.
43001013	Patɩlʋlɩ piya nzɩ calɩm taa. Pɩtɛkɛ tomnaɣ sɔɔlɩm yɔɔ yaa ɛyʋ sɔɔlɩm yɔɔ palʋlɩ-sɩ. Ɛlɛ, Ɛsɔ labɩna nɛ palʋlɩ-sɩ.
43001014	Tɔm pɩsɩ ɛyʋ nɛ ɛwɛɛ ɖɛ-hɛkʋ taa. Ɛ-taa kosu lootiye nɛ toovenim. Ɖɩna e-koboyaɣ, pɩɣa ɛgbamɩyɛ ŋga kalɩnɩ Ɛsɔ cɔlɔ nɛ kɔkɔɔ yɔ, ko-koboyaɣ.
43001015	Yohanɛɛsɩ lɩzɩ ɛ-yɔɔ aseɣɖe nɛ ɛkaɖɩ kpayɩ se : Ɛyʋ ɛnɛ yɔ lɛ weyi mɔntɔm se : Weyi ɛkɔŋ ma-wayɩ yɔ, ɛkɩlɩ-m, mbʋ pʋyɔɔ yɔ, ɛkɛwɛɛ pʋcɔ nɛ mɛwɛɛ.
43001016	E-huuu yɔɔ ɖɩmʋ ɖa-tɩŋa lootiye lootiye yɔɔ.
43001017	Ɛsɔ tɩŋɩnɩ Mooyiizi yɔɔ nɛ ɛɖʋ paɣtʋ. Yesu Krɩstʋ yɔɔ lootiye nɛ toovenim patɩŋɩnaa nɛ pɔkɔɔ.
43001018	Nɔɔyʋ tana Ɛsɔ wiɖiyi kaʋ. Ɛsɔ Pɩyalʋ ɛgbamɩyɛ weyi ɛwɛ Caa cɔlɔ kpam yɔ, ɛnʋ yebina nɛ patɩlɩ-ɩ.
43001019	Yuda n̄ɩma tiyi Yeruusalɛm Ɛsɔ layaa nɛ Leevi n̄ɩma pa-taa nabɛyɛ se powolo Yohanɛɛsɩ cɔlɔ nɛ pɔpɔzɩ-ɩ se : N̄a lɛ anɩ? Ndʋ ecosi-wɛ yɔ, ndʋ yɔ.
43001020	Ɛtɛmɛsɩ-wɛ, eheyi-wɛ kpayɩ se : Pɩtɛkɛ ma lɛ Meesiya.
43001021	Patasɩ-ɩ pɔzʋʋ se : Ɖɩnɛ anɩ ŋkɛnaa yɔ? N̄a lɛ Elii yaa we? Ɛtɔ se : Pɩtɛkɛ ma. Pɔpɔzɩ-ɩ se : N̄a lɛ ɛsɔtɔm ɖɛzɩyʋ weyi ɖɩɖaŋaa yɔ na? Ɛtɔ se : Aayɩ.
43001022	Peeye pɔpɔzɩ-ɩ se : N̄a lɛ anɩ kpem yɔ? Cosi-ɖʋ nɛ ɖɩpɩzɩ nɛ ɖɩna ndʋ ɖiiheyi mba petiyi-ɖʋ yɔ. Ŋtɔŋ se n̄alɛ anɩ yɔ?
43001023	Ɛtɔ se : Ma lɛ ɛyʋ nɔɔ ŋga kamakɩ kubusi lakʋ taa yɔ se : Ɩla nɛ Kɩbaɣlʋ nʋmɔʋ tʋʋzɩ. Ezayii 40:3 Ndʋ ɛsɔtɔm ɖɛzɩyʋ Ezayii kɔyɔɔdaa.
43001024	Ŋgʋ Farɩsɩ n̄ɩma ketiyini ɛyaa ɛ-cɔlɔ.
43001025	Paba woba lɛ, pɔpɔzɩ-ɩ se : Ye pɩtɛkɛ n̄a lɛ Elii yaa Meesiya yaa ɛsɔtɔm ɖɛzɩyʋ weyi ɖɩɖaŋaa yɔ, pɩlabɩ ɛzɩma nɛ ŋlakɩ ɛyaa mɩɩsʋʋ sɔnzɩ yɔ?
43001026	Yohanɛɛsɩ cosi-wɛ nɛ ɛtɔ se : Lɩm taa mamɩɩsɩɣ ɛyaa ɛlɛ, nɔɔyʋ wɛ mɩ-hɛkʋ taa nɛ ɩɩsɩŋ-ɩ.
43001027	Ɛyʋ ɛnʋ, ɛkɔŋ ma-wayɩ ɛlɛ, ɛkɩlɩ-m. Mantatɩɩmʋnaʋ se mɛyɛɖɩ ɛ-naataŋgbala tɔnzɩ.
43001028	Pʋnɛ pɩlakaɣ Betaanii haɖaa mba pɛwɛ Yɔɔrdaŋ pɔɔ wayɩ yɔ, pa-taa. Peeye Yohanɛɛsɩ lakaɣ ɛyaa mɩɩsʋʋ sɔnzɩ.
43001029	Pifema lɛ, Yohanɛɛsɩ na Yesu ɛkɔŋaɣnɩ ɛ-yɔɔ. Ɛlɛ, ɛtɔ se : Ɩɩnaɣ Ɛsɔ heɣa ŋga kalɩzɩɣ kedeŋa ɛyaa kɩwɛɛkɩm yɔ.
43001030	Ɛ-tɔm maayɔɔdaa. Mɔntɔm se : Ɛyʋ nɔɔyʋ kɔŋ ma-wayɩ ɛlɛ, ɛkɩlɩ-m mbʋ pʋyɔɔ yɔ, ɛkɛwɛɛ pʋcɔ nɛ mɛwɛɛ.
43001031	Mantaasɩm-ɩ ɛlɛ, mɔnkɔma se mamɩɩsɩ ɛyaa lɩm taa nɛ pɩsa nɛ Ɛsɔ lɩzɩ-ɩ nɛ ɛwɩlɩ Izrɛɛlɩ n̄ɩma.
43001032	Yohanɛɛsɩ lɩzɩ aseɣɖe nɛ ɛtɔŋ se : Mana Kalɩzaɣ lɩnɩ ɛsɔdaa ɛzɩ ehooye yɔ nɛ ketii nɛ kacaɣ ɛ-yɔɔ.
43001033	Mantaasɩm-ɩ. Ɛlɛ, weyi etiyi-m se mala ɛyaa lɩm mɩɩsʋʋ sɔnzɩ yɔ, eheyi-m se : Weyi ɛ-yɔɔ ŋnaɣ Kalɩzaɣ tiki nɛ kacaɣ yɔ, ɛnʋ lakɩna Kalɩzaɣ taa mɩɩsʋʋ sɔnzɩ.
43001034	Manawa nɛ malɩzɩ aseɣɖe se ɛyʋ ɛnɛ ɛkɛ Ɛsɔ pɩyalʋ.
43001035	Yohanɛɛsɩ kɛwɛ peeye ɖɔɖɔ tɛʋ kifemuu, ɛ nɛ ɛ-tɔmkpɛlɩkɩyaa naalɛ.
43001036	Ɛna Yesu ɖɛɣaɣ lɛ, ɛtɔ se : Ɩɩnaɣ Ɛsɔ heɣa yɔ.
43001037	Ɛ-tɔmkpɛlɩkɩyaa mba pa-naalɛ panɩ ndʋ ɛyɔɔdaa yɔ lɛ, patɩŋ Yesu wayɩ.
43001038	Yesu kisaa nɛ ɛna-wɛ patɩŋaɣ ɛ-wayɩ lɛ, ɛpɔzɩ-wɛ se : Ɛbɛ ɩn̄ɩnɩɣ? Pocosi-i se : Raabii, le ŋwɛɛ? Tɔmpiye Raabii tɔbʋʋ yɔ se wɩlɩyʋ.
43001039	Eheyi-wɛ se : Ɩkɔɔ nɛ ɩna. Powolo nɛ pana ɖenɖe ɛwɛɛ yɔ. Puwiye nɖɩ pacaɣ ɛ-cɔlɔ. Pɩɩmabɩ ɛzɩ wɩsɩ wɛlʋʋ n̄ɩɣtʋ naanza yɔ.
43001040	Siimɔɔ Pɩyɛ neu Andree kɛkɛ tɔmkpɛlɩkɩyaa naalɛ mba paanɩ Yohanɛɛsɩ tɔm nɛ patɩŋ Yesu yɔ, pa-taa lɛlʋ.
43001041	Ɛnʋ calɩnɩ ɛ-ɖalʋ Pɩyɛ n̄ɩnʋʋ nɛ eheyi-i se : Ɖɩna Meesiya. Meesiya tɔbʋʋ lɛ se Krɩstʋ.
43001042	Ɖɩnɛ Andree woni-i Yesu cɔlɔ. Yesu na-ɩ lɛ, ɛtɔ se : N̄a lɛ Siimɔɔ, Yonaasɩ pɩyalʋ. Pakaɣ-ŋ yaʋ se Sefaasɩ. Sefaasɩ tɔbʋʋ lɛ se Pɩyɛ.
43001043	Tɛʋ fema lɛ, Yesu n̄ɩnaɣ se ewolo Galilee egeetiye taa. Ɛkatɩ Filiipu nɛ eheyi-i se : Tɩŋ-m.
43001044	Filiipu kɛkɛ Bɛtsayɩda tɛtʋ taa tʋ. Andree nɛ Pɩyɛ pɛkɛ tɛtʋ ndʋ tɩ-taa n̄ɩma ɖɔɖɔ.
43001045	Filiipu na Natanayɛɛlɩ nɛ eheyi-i se : Ɖɩna weyi ɛ-tɔm Mooyiizi ma paɣtʋ takayaɣ taa yɔ. Ɛ-tɔm ɖɔɖɔ ɛsɔtɔm ɖɛzɩyaa kamawa. Ɛnʋ lɛ Yozɛɛfʋ pɩyalʋ Yesu Nazarɛɛtɩ tʋ.
43001046	Nataanayɛɛlɩ pɔzɩ-ɩ se : Kɩbam pʋyʋ pɩzɩɣ nɛ pɩlɩnɩ Nazarɛɛtɩ tɛtʋ taa yaa we? Filiipu cosi-i se : Kɔɔ nɛ ŋna.
43001047	Yesu na Nataanayɛɛlɩ kɔŋaɣ nɩ ɛ-yɔɔ lɛ, ɛyɔɔdɩ ɛ-tɔm se : Izrɛɛlɩ pɩɣa siŋŋ yɔ. Ka-taa fɛyɩ mulum.
43001048	Nataanayɛɛlɩ pɔzɩ-ɩ se : Ɛzɩma ŋlaba nɛ ŋsɩm-m? Yesu cosi-i se : Pʋcɔ nɛ Filiipu ya-ŋ fiigiye tɩʋ tɛɛ lɛ, mana-ŋ.
43001049	Nataanayɛɛlɩ heyi-i se : Raabii, n̄alɛ Ɛsɔ pɩyalʋ. N̄a lɛ Izrɛɛlɩ wiyaʋ!
43001050	Yesu pɔsɩ-ɩ se : Ŋtisiɣ mbʋ pʋyɔɔ yɔ, meheyi-ŋ se mana-ŋ fiigiye tɩʋ tɛɛ yaa we? Ŋkaɣ naʋ mbʋ pɩbaɣlaa nɛ pɩkɩlɩ pʋnɛ yɔ.
43001051	Eheyi Nataanayɛɛlɩ se : Toovenim taa, toovenim taa meheyiɣ-mɩ se, pʋ-wayɩ lɛ, ɩkaɣ naʋ ɛsɔdaa tʋlʋʋ nɛ Ɛsɔ tiyiyaa kpaɣ nɛ petiki Ɛyʋ Pɩyalʋ yɔɔ.
43002001	Kɩyakɩŋ naadozo wayɩ palakaɣ halɩkpaɣyɛ kazandʋ Kana tɛtʋ taa Galilee egeetiye taa. Yesu ɖoo kɛwɛ peeye.
43002002	Paaya ɖɔɖɔ Yesu nɛ ɛ-tɔmkpɛlɩkɩyaa kazandʋ ndʋ ti-ɖeɖe.
43002003	Vɛŋ kɛtɛma lɛ, Yesu ɖoo heyi-i se : Patatasɩ vɛŋ wɛnaʋ.
43002004	Yesu cosi-i se : Halʋ, ma-n̄ɩndʋ lɛ ndʋ peeye? Ma-alɩwaatʋ tatalɩda.
43002005	E-ɖoo heyi tʋmlaɖaa se : Ɩla mbʋ eheyiɣ-mɩ se ɩla yɔ.
43002006	Pɛɛ peɣsi sɔsɔsɩ loɖo kɛwɛ peeye. Sɩ-taa poluwaɣ lɩm nɛ Yuda n̄ɩma kɔʋ pa-tɩ. Paa peɣa ŋga lɛ, kɔtɔkɩ lɩm litanaa ɛzɩ nɩɩnʋwa nɛ niidozo yaa mɩnʋʋ nɛ nɩɩlɛ yɔ.
43002007	Yesu heyi-wɛ se : Ilu lɩm peɣsi sɩnɛ sɩ-taa nɛ pusu ɖo. Paba lu ɖɔɖɔ nɛ pusu.
43002008	Ɛlɛ eheyi-wɛ se : Icozi lɛɛlɛɛyɔ nɛ iwoni tɔɔnaɣ yɔɔ cɔnɩyʋ. Nɛ pala mbʋ.
43002009	Tɔɔnaɣ yɔɔ cɔnɩyʋ ɖɩŋɩ lɩm mbʋ pɩpɩsɩ vɛŋ yɔ. Ɛtana ɖenɖe vɛŋ ŋgʋ kɩlɩnaa yɔ ɛlɛ, tʋmlaɖaa mba paalu lɩm yɔ, paba n̄aanawa. Tɔɔnaɣ yɔɔ cɔnɩyʋ ɖɩŋɩ vɛŋ lɛ, ɛyaa pɛlɛ walʋ
43002010	nɛ eheyi-i se : Paa le, vɛŋ kɩbaŋʋ pɛlɛyʋʋnɩ cɛlʋʋ. Nɛ ɛyaa n̄ɔʋ nɛ pahaɣ lɛ, pɔkɔnɩ ŋgʋ kɩmaɣnaa yɔ. N̄a n̄eyebi vɛŋ kɩbaŋʋ nɛ pɩtalɩnɩ nɔɔnɔɔ.
43002011	Yesu wɩlɩ kɔɔnɔɔ kawɩlaɣ ŋga Kana tɛtʋ taa Galilee egeetiye taa. Mbʋ ɛlɩzɩ e-koboyaɣ nɛ ɛwɩlɩ nɛ ɛ-tɔmkpɛlɩkɩyaa tisi ɛ-yɔɔ.
43002012	Pʋwayɩ, Yesu t ibi Kapɛrnayum tɛtʋ taa. Ɛ nɛ e-ɖoo nɛ e-neyaa nɛ ɛ-tɔmkpɛlɩkɩyaa paatibina. Ɛtalɩ peeye lɛ, ɛcaɣ kɩyakɩŋ pazɩ yem.
43002013	Yuda n̄ɩma kazandʋ ndʋ tɩkɛ Ɛsɔ tiyiyu ɖɛʋ kazandʋ yɔ, tɩn̄ɔtaa lɛ, Yesu ɖɛɛ nɛ ɛkpa Yeruusalɛm tɛtʋ taa.
43002014	Ɛtalaa lɛ, ɛmaɣnɩ ɛyaa Ɛsɔ ɖɩɣa taa pɛpɛdaɣ naŋ nɛ heŋ nɛ halikukunaa. Ɛyaa mba pɛlɛɣ zaɣ liidiye yɔ, paacaɣ peeye ɖɔɖɔ.
43002015	Ɖɩnɛ ɛkpaɣ nimee nɛ ɛlʋʋ ɛgbazɩyɛ nɛ ɛɖɔɔnɩna pa-tɩŋa Ɛsɔ ɖɩɣa taa. Ɛɖɔɔnɩ ɖɔɖɔ heŋ nɛ naŋ. Ɛmɩzɩ liidiye lɛɣzɩyaa liidiye tataa nɛ etuzi pa-taabɩlɩnaa nɛ ɛpɛɖɩ.
43002016	Eheyi mba pɛpɛdaɣ halikukunaa yɔ se : Ɩkʋsɩ panɛ cɩnɛ. Ɩtaapɩsɩ man-Caa ɖɩɣa tadɩyɛ ɖɩɣa.
43002017	Ɖɩnɛ ɛ-tɔmkpɛlɩkɩyaa tɔzɩ ndʋ paamawa yɔ, tɩ-yɔɔ. Paamawa se : N̄a-ɖɩɣa sɔɔlɩm miŋ n̄akɩ-m.
43002018	Yuda n̄ɩma pɔzɩ-ɩ se : Pita lakasɩ nzɩ ŋkaɣ labʋ nɛ sɩwɩlɩ se ŋpɩzɩɣ nɛ ŋla mbʋ?
43002019	Yesu cosi-wɛ nɛ ɛtɔ se : Ɩyɔkɩ Ɛsɔ ɖɩɣa kanɛ nɛ mankʋsɩ-kɛ nɛ kɩyakɩŋ naadozo.
43002020	Yuda n̄ɩma pɩsɩnɩ-ɩ se : Pakpaɣ pɩnzɩ nɩɩnaza nɛ loɖo nɛ pamanɩ Ɛsɔ ɖɩɣa kanɛ nɛ n̄a n̄ɔtɔŋ se ŋpɩzɩɣ nɛ ŋkʋsɩ-kɛ nɛ kɩyakɩŋ naadozo na?
43002021	Ɛlɛ, Ɛsɔ ɖɩɣa ŋga kɛkɛ e-tomnaɣ yɔ, kɔ-tɔm ɛyɔɔdaɣ.
43002022	Mbʋ labɩna nɛ alɩwaatʋ ndʋ efemni sɩɖaa taa yɔ, ɛ-tɔmkpɛlɩkɩyaa tɔzɩ se ɛkɔyɔɔdɩ-tʋ. Petisi ndʋ pamawa yɔ nɛ ndʋ Yesu kɔyɔɔdaa yɔ, tɩ-yɔɔ.
43002023	Yesu kɛwɛ Yeruusalɛm tɛtʋ taa Ɛsɔ tiyiyu ɖɛʋ kazandʋ yɔɔ lɛ, ɛyaa sakɩyɛ na pita lakasɩ nzɩ ɛlakaɣ yɔ nɛ petisi ɛ-hɩɖɛ yɔɔ.
43002024	Ɛlɛ Yesu taataɣ pa-taa nɔɔyʋ liu mbʋ pʋyɔɔ yɔ, ɛɛsɩm pa-tɩŋa payɩ.
43002025	Pɩtɔpɔzɩ-ɩ se nɔɔyʋ ɛlɩzɩ-ɩ nɔɔyʋ aseɣɖe mbʋ pʋyɔɔ yɔ, ɛ-maɣmaɣ ɛsɩm mbʋ pʋwɛ ɛyʋ taa yɔ.
43003001	Abalʋ nɔɔyʋ kɛwɛ Farɩsɩ n̄ɩma ɛgbɛyɛ taa nɛ payaɣ-ɩ se Niikodɛm. Ɛkɛ Yuda n̄ɩma taa sɔsɔ nɔɔyʋ.
43003002	Abalʋ ɛnʋ, ɛkʋyɩ ɖoo naayɛ taa nɛ ewolo Yesu cɔlɔ nɛ eheyi-i se : Raabii, ɖɩnawa se ŋkɛ wɩlɩyʋ weyi ɛlɩnɩ Ɛsɔ cɔlɔ nɛ ɛkɔɔ yɔ. Nɔɔyʋ ɛɛpɩzɩɣ nɛ ɛla pita lakasɩ nzɩ ŋlakɩ yɔ nɛ Ɛsɔ fɛyɩ ɛ-cɔlɔ.
43003003	Yesu cosi-i se : Toovenim taa, toovenim taa meheyiɣ-ŋ se ye patatasɩ nɔɔyʋ lʋlʋʋ kɩfam yɔ, ɛɛpɩzɩɣ nɛ ɛna Ɛsɔ kewiyaɣ.
43003004	Niikodɛm pɔzɩ-ɩ se : Ɛzɩma papɩzɩɣ nɛ patasɩ ɛyʋ weyi ɛkpadɩyaa yɔ, lʋlʋʋ ? Ɛpɩzɩɣ nɛ ɛɖaɣnɩ e-ɖoo lotu taa pɩsʋʋ nɛ patasɩ-ɩ lʋlʋʋ yaa we?
43003005	Yesu cosi-i nɛ ɛtɔŋ se : Toovenim taa, toovenim taa meheyiɣ-ŋ se ye patalʋlɩ ɛyʋ lɩm nɛ Kalɩzaɣ pa-taa yɔ, ɛɛpɩzɩɣ nɛ ɛsʋʋ Ɛsɔ kewiyaɣ taa.
43003006	Tomnaɣ lʋlʋʋ tomnaɣ nɛ Kalɩzaɣ n̄alʋlɩ kalɩzaɣ.
43003007	Pɩtaaɖɩɣ zɩ-ŋ se meheyi-ŋ se pʋwɛɛ se patasɩ-ŋ lʋlʋʋ kɩfam.
43003008	Heɣlim makɩ ɖenɖe pʋsɔɔlaa yɔ. Ŋnɩɣ pɩ-taŋ ɛlɛ, ŋŋsɩŋ ɖenɖe pɩlɩnaa nɛ ɖenɖe puwoki yɔ. Mbʋ ɖɔɖɔ ɛyaa mba pa-tɩŋa Kalɩzaɣ lʋlɩ-wɛ yɔ, pɛwɛɛ.
43003009	Niikodɛm pɔzɩ-ɩ se : Ɛzɩma pɩpɩzɩɣ nɛ pɩla mbʋ?
43003010	Yesu cosi-i se : Ŋkɛ Izrɛɛlɩ n̄ɩma tɔm wɩlɩyʋ. Pɩlabɩ ɛzɩma nɛ ŋŋsɩŋ pʋnɛ yɔ?
43003011	Toovenim taa, toovenim taa meheyiɣ-ŋ se : Ndʋ ɖɩsɩma yɔ, ndʋ ɖɩyɔɔdʋʋ. Mbʋ ɖɩnawa yɔ, pi-aseɣɖe ɖɩlɩzɩɣ. Ɛlɛ, iitisiɣ aseɣɖe nɖɩ ɖɩlɩzɩɣ yɔ.
43003012	Mɔyɔɔdʋʋnɩ-mɩ kedeŋa wondu yɔɔ nɛ iitisiɣ yɔ, ɛzɩma iketisi alɩwaatʋ ndʋ mɔyɔɔdʋʋnɩ-mɩ ɛsɔdaa n̄ɩndʋ yɔɔ yɔ?
43003013	Nɔɔyʋ takpa ɛsɔdaa nɛ pɩtasɩnɩ weyi ɛlɩnɩ ɛsɔdaa nɛ etii yɔ, Ɛyʋ Pɩyalʋ weyi ɛwɛ ɛsɔdaa yɔ.
43003014	Ɛzɩ Mooyiizi kpazʋʋ ɖʋm lakʋ taa yɔ, mbʋ ɖɔɖɔ pʋwɛɛ se pakpasɩ Ɛyʋ Pɩyalʋ.
43003015	Ɖɩnɛ lɛ, weyi etisiɣ ɛ-yɔɔ yɔ, ɛɛkaɣ lebu ɛlɛ, ɛwɛɣnɩ tam tam wezuu.
43003016	Toovenim mbʋ pʋyɔɔ yɔ, Ɛsɔ sɔɔlɩ kedeŋa ɛyaa siŋŋ nɛ ɛha-wɛ ɛ-Pɩyalʋ ɛgbamɩyɛ. Ɛlabɩ mbʋ se weyi etisiɣ ɛ-yɔɔ yɔ, etaale ɛlɛ ɛwɛnɩ tam tam wezuu.
43003017	Ɛsɔ tetiyi ɛ-Pɩyalʋ kedeŋa yɔɔ se ɛkʋ kedeŋa ɛyaa tɔm. Ɛlɛ, Ɛsɔ tiyi ɛ-Pɩyalʋ se ɛtɩŋɩnɩ ɛ-yɔɔ nɛ ɛya kedeŋa ɛyaa n̄ʋŋ.
43003018	Weyi etisi ɛ-yɔɔ yɔ, Ɛsɔ ɛɛkʋʋ ɛ-tɔm ɛlɛ, ɛtɛm weyi etetisi ɛ-yɔɔ yɔ, ɛ-tɔm kʋʋ. Ɛlabɩ mbʋ mbʋ pʋyɔɔ yɔ, pʋdʋ ɛnʋ etetisi Ɛsɔ Pɩyalʋ ɛgbamɩyɛ hɩɖɛ yɔɔ.
43003019	Tɔm kʋʋ yɔ lɛ se : Alɩwaatʋ ndʋ n̄alɩmɩyɛ kɔm kedeŋa yɔɔ yɔ, ɛyaa sɔɔlɩ cɩkpɛndʋʋ nɛ pɩkɩlɩ n̄alɩmɩyɛ mbʋ pʋyɔɔ yɔ, pa-lakasɩ taakɛdɩ.
43003020	Ɛyʋ weyi ɛlakɩ kɩdɛkɛdɩm yɔ, ɛtɔsɔɔlɩ n̄alɩmɩyɛ. Ɛɛkɔŋ n̄alɩmɩyɛ taa mbʋ pʋyɔɔ yɔ, sɔɔndʋ kpaɣ-ɩ se n̄alɩmɩyɛ kaalɩzɩ ɛ-lakasɩ nɛ ɖɩwɩlɩ.
43003021	Ɛlɛ, weyi ɛlakɩ mbʋ pɩkɛ toovenim yɔ, ɛkɔŋ n̄alɩmɩyɛ taa. N̄alɩmɩyɛ lɩzɩɣ nɛ ɖɩwɩlɩ se ɛlakɩ ɛzɩ Ɛsɔ liu wɛʋ yɔ.
43003022	Pʋway ɩ Ye su n ɛ ɛ-tɔmkpɛlɩkɩyaa powoba nɛ pasʋʋ Yudee egeetiye taa. Ɛ nɛ wɛ pacaɣ peeye nɛ ɛlakɩ ɛyaa mɩɩsʋʋ sɔnzɩ.
43003023	Yohanɛɛsɩ lakaɣ mɩɩsʋʋ sɔnzɩ ɖɔɖɔ Enɔnɩ haɖaa taa Salimɩ haɖaa cɔlɔ mbʋ pʋyɔɔ yɔ, lɩm kɔɖɔ peeye. Ɛyaa wokaɣ peeye nɛ Yohanɛɛsɩ lakɩ-wɛ mɩɩsʋʋ sɔnzɩ.
43003024	Alɩwaatʋ ndʋ tɩ-taa, wiyaʋ Eroodi taɖʋda Yohanɛɛsɩ salaka.
43003025	Ŋtɛnkpɛzaɣ nakɛyɛ kɛwɛ Yohanɛɛsɩ tɔmkpɛlɩkɩyaa nɛ Yuda tʋ nɔɔyʋ pɛ-hɛkʋ taa lɩm kɔʋ yɔɔ.
43003026	Pakʋyaa nɛ powolo Yohanɛɛsɩ cɔlɔ nɛ peheyi-i se : Raabii, weyi n̄a nɛ-ɩ ɩɩwɛ Yɔɔrdaŋ pɔɔ kidiiliŋ lɛɛkʋ yɔɔ nɛ ŋlɩzɩ ɛ-yɔɔ aseɣɖe yɔ, ɛlakɩ lɩm mɩɩsʋʋ sɔnzɩ nɛ ɛyaa tɩŋa payɩ woki ɛ-cɔlɔ.
43003027	Yohanɛɛsɩ cosi-wɛ se : Ɛyʋ pɩzɩɣ nɛ ɛmʋ mbʋ Ɛsɔ ha-ɩ nɛ ɛsɔdaa yɔ, pi-ɖeke na.
43003028	Mɩ-maɣ maɣ ɩɩtɛm nɩʋ mɔntɔm se : Pɩtɛkɛ ma lɛ Meesiya. Ɛlɛ, ma lɛ weyi Ɛsɔ tiyaa se mɛnɖɛɛ-ɩ nɔɔ yɔ.
43003029	Weyi ɛkpakɩɣ halʋ yɔ, ɛnʋ lɛ walʋ. Ɛlɛ walʋ taabalʋ cakɩ nɛ ɛnɩɣ walʋ nɔɔ lɛ, ɛ-taa hʋlʋmɩ sakɩyɛ. Mbʋ ɖɔɖɔ man-taa hʋlʋmaa nɛ pɩtɛ.
43003030	Pʋwɛɛ se ɛpaɣlʋʋ nɛ ma mentiki tibu yɔɔ.
43003031	Weyi ɛlɩnɩ ɛsɔdaa nɛ etii yɔ, ɛwɛ paa-weyi ɛ-n̄ʋʋ yɔɔ. Weyi ɛlɛ n̄alɩnɩ tataa yɔ, ɛkɛ tataa-tʋ nɛ ɛyɔɔdʋʋ ɛzɩ tataa-tʋ yɔ. Weyi ɛlɩnɩ ɛsɔdaa nɛ etii yɔ, ɛwɛ pa-tɩŋa payɩ pa-n̄ʋʋ yɔɔ.
43003032	Mbʋ ɛnawa nɛ ɛnɩɩ yɔ, ɛlɩzɩɣ pi-aseɣ ɖe ɛlɛ, nɔɔyʋ ɛɛmʋʋ e-aseɣɖe.
43003033	Weyi ɛmʋʋ aseɣɖe nɖɩ ɛlɩzaa yɔ, pʋdʋ ɛnʋ ɛwɩlɩɣ kpayɩ kpayɩ se ndʋ Ɛsɔ yɔɔdaa yɔ, tɩkɛ toovenim.
43003034	Weyi Ɛsɔ tiyaa yɔ, ɛyɔɔdʋʋ Ɛsɔ tɔm. Toovenim mbʋ pʋyɔɔ yɔ, Ɛsɔ ɛɛmaɣzɩɣ ɛ-Kalɩzaɣ pʋcɔ nɛ ɛhaɣ-ɩ.
43003035	Caa sɔɔlɩ Pɩyalʋ nɛ ɛkpaɣ pɩ-tɩŋa nɛ ɛɖʋzɩ e-nesi tɛɛ.
43003036	Weyi etisi Pɩyalʋ yɔɔ yɔ, ɛwɛnɩ tam tam wezuu. Weyi ɛɛn̄aŋ Pɩyalʋ yɔ, ɛɛkaɣ tam tam wezuu naʋ ɛlɛ, Ɛsɔ pana wɛ ɛ-yɔɔ.
43004001	Kɩbaɣlʋ nawa se Farɩsɩ n̄ɩma nɩwa se ɛlakaɣ nɛ ɛyaa pɩsɩɣ ɛ-tɔmkpɛlɩkɩyaa nɛ ɛlakɩ lɩm mɩɩsʋʋ sɔnzɩ nɛ pɩkɩlɩɣ Yohanɛɛsɩ lɛ, ɛkʋyɩ Yudee egeetiye taa.
43004002	Ŋgʋ, Yesu maɣ maɣ taalakɩ ɛyaa lɩm mɩɩsʋʋ sɔnzɩ, ɛ-tɔmkpɛlɩkɩyaa lakaɣna.
43004003	Ɛkʋyɩ Yudee egeetiye taa se ɛpɩsɩ Galilee n̄ɩnɖɛ taa.
43004004	Pɩɩwɛɛ se ɛtɩŋɩnɩ Samaarɩɩ egeetiye taa nɛ ɛɖɛɛ.
43004005	Ɛtalɩ Samaarɩɩ tɛtʋ natʋyʋ taa, payaɣ-tʋ se Siikaarɩ. Tɛtʋ ndʋ, tɩɩn̄ɔtɩnɩ hayɩm mbʋ Yakubu kaha ɛ-pɩyalʋ Yozɛɛfʋ yɔ.
43004006	Yakubu lɔkɔ kɛwɛ peeye. Nʋmɔʋ kanɩ Yesu nɛ ewolo nɛ ɛcaɣ lɔkɔ ŋgʋ kʋ-nɔɔ. Pɩɩmaɣ ɛzɩ wɩsɩ siɣu yɔ.
43004007	Pɩkɛdaa lɛ, Samaarɩɩ halʋ nɔɔyʋ lɩnɩ tɛtʋ taa nɛ ɛkɔɔ lɩm luu. Ɛtalaa lɛ, Yesu heyi-i se : Ha-m lɩm nɛ mɔn̄ɔɔ.
43004008	Ɛ-tɔmkpɛlɩkɩyaa kowobi tɛtʋ taa tɔɔnaɣ yabʋ.
43004009	Samaarɩɩ halʋ cosi-i se : Ɛzɩma n̄a weyi ŋkɛ Yuda tʋ yɔ, ŋsʋlʋmʋʋ ma Samaarɩɩ halʋ se maha-ŋ lɩm nɛ ŋn̄ɔɔ? Ɛyɔɔdɩ mbʋ mbʋ pʋyɔɔ yɔ, Yuda n̄ɩma taakatɩɣ Samaarɩɩ n̄ɩma.
43004010	Yesu cosi-i se : Ŋŋsɩŋ Ɛsɔ haɖɛ nɛ weyi ɛsʋlʋmɩ-ŋ se : Ha-m lɩm nɛ mɔn̄ɔɔ yɔ. Ye ŋŋsɩma yɔ, n̄a-maɣmaɣ n̄aapɔzɩnɩ-m lɩm. Ɖɩnɛ maaha-ŋ lɩm mbʋ pɩhaɣ wezuu yɔ.
43004011	Halʋ pɩsɩnɩ-ɩ se : Kɩbaɣlʋ, ŋfɛyɩnɩ nabʋyʋ se ŋluna nɛ lɔkɔ n̄ɛwɛ cukaŋ ɖɔɖɔ. Le ŋlɩɣ lɩm mbʋ pɩhaɣ wezuu yɔ, pɩ-yɔɔ?
43004012	Ŋkɩlɩ ɖɔ-cɔzɔ Yakubu weyi ɛha-ɖʋ lɔkɔ kʋnɛ yɔ yaa we? Ɛ-maɣmaɣ nɛ ɛ-pɩyalaa nɛ ɛ-kpɩna pɔn̄ɔ kɩ-taa lɩm.
43004013	Ɖɩnɛ Yesu cosi-i se : Weyi ɛn̄ɔʋ lɩm pʋnɛ yɔ, lɔkɔtʋ tasɩɣ-ɩ ɖɛʋ.
43004014	Ɛlɛ weyi ɛkaɣ n̄ɔʋ lɩm mbʋ mahaɣ-ɩ yɔ, lɔkɔtʋ ɛɛtasɩɣ-ɩ ɖɛʋ kaʋ. Lɩm mbʋ mahaɣ-ɩ yɔ, pɩpɩsɩɣ ɛ-taa hiɖe nɖɩ ɖikpeŋ nɛ ɖɩhaɣ tam tam wezuu yɔ.
43004015	Halʋ heyi-i se : Kɩbaɣlʋ, ha-m lɩm mbʋ nɛ lɔkɔtʋ ɛtaatasɩ-m ɖɛʋ nɛ mantaatasɩ cɩnɛ kɔm se molu lɩm.
43004016	Yesu heyi-i se : Wolo nɛ ŋyaa n̄a-walʋ nɛ n̄a nɛ-ɩ ɩkɔɔ cɩnɛ.
43004017	Halʋ se : Mɛnfɛyɩnɩ walʋ. Yesu heyi-i se : Ŋwɛnɩ toovenim se ŋtɔ se : Mɛnfɛyɩnɩ walʋ.
43004018	Ŋŋwɛnɩ walaa kagbaanzɩ nɛ weyi ɛ-cɔlɔ ŋwɛ lɛɛlɛɛyɔ yɔ, ɛtɛkɛ n̄a-walʋ. Ndʋ ŋyɔɔdaa yɔ, tɩkɛ toovenim.
43004019	Halʋ heyi-i se : Kɩbaɣlʋ, manaɣ se ŋkɛ ɛsɔtɔm ɖɛzɩyʋ.
43004020	Ɖɔ-cɔzɔnaa luŋ Ɛsɔ tɛɛ pʋʋ kʋnɛ kɩ-yɔɔ. Ɛlɛ mɩ yɔ, mɩtɔŋ se Yeruusalɛm pʋwɛɛ se poluŋ Ɛsɔ tɛɛ.
43004021	Yesu heyi-i se : Halʋ, tisi mɔn-tɔm. Alɩwaatʋ kaɣ talʋʋ nɛ pɩɩkɛɣnɩ pʋʋ kʋnɛ kɩ-yɔɔ yaa Yeruusalɛm tɛtʋ taa poluŋuu Caa Ɛsɔ tɛɛ.
43004022	Iluŋuu mbʋ ɩɩsɩŋ yɔ, pɩ-tɛɛ. Ɖa, ɖoluŋuu mbʋ ɖɩsɩma yɔ, pɩ-tɛɛ mbʋ pʋyɔɔ yɔ, n̄ʋʋ yabʋ lɩnɩ Yuda n̄ɩma cɔlɔ nɛ pʋkɔɔ.
43004023	Ɛlɛ, alɩwaatʋ talɩɣ nɛ tɩtɛm talʋʋ. Alɩwaatʋ ndʋ tɩ-yɔɔ, mba pakaɣ Ɛsɔ tɛɛ luŋuu toovenim taa yɔ, poluŋuu Caa tɛɛ kalɩzaɣ nɛ toovenim pa-taa. Ɛsɔ tɛɛ luŋiyaa mba Caa n̄ɩnɩɣ.
43004024	Ɛsɔ kɛ Kalɩzaɣ. Mba poluŋuu ɛ-tɛɛ yɔ, pʋwɛɛ se poluŋ kalɩzaɣ nɛ toovenim pa-taa.
43004025	Halʋ heyi-i se : Manawa se Meesiya kaɣ kɔm, weyi payaɣ-ɩ se Krɩstʋ yɔ. Ɛkɔŋ lɛ, eheyi-ɖʋ pɩtɩŋa.
43004026	Yesu heyi-i se : Ɛnʋ lɛ weyi ma mɔyɔɔdʋʋnɩ-ŋ ɛzʋnɔ yɔ.
43004027	Eɖiɣni halʋ ɛnʋ yɔɔdɩnaʋ mbʋ lɛ, ɛ-tɔmkpɛlɩkɩyaa talɩ. Pana-ɩ nɛ ɛyɔɔdʋʋnɩ halʋ nɔɔyʋ lɛ, pɩlabɩ-wɛ piti. Ɛlɛ, pa-taa nɔɔyʋ takatɩɣ se ɛpɔzɩ-ɩ se : Ɛbɛ ŋpɔzʋʋ-ɩ? Yaa n̄anɛ halʋ ɛnʋ suwe?
43004028	Peeye halʋ ɛnʋ eyebi e-peɣa nɛ ewolo tɛtʋ taa nɛ ɛyɔɔdɩnɩ ɛyaa.
43004029	Ɛtɔm se : Ɩkɔɔ nɛ ɩna ɛyʋ weyi eheyi-m mbʋ pɩtɩŋa payɩ malaba yɔ. Ɩɩkɛɣnɩ Meesiya yaa we?
43004030	Palɩɩ tɛtʋ taa nɛ powolo ɛ-cɔlɔ.
43004031	Alɩwaatʋ ndʋ tɩ-taa, Yesu tɔmkpɛlɩkɩyaa cɛyaɣ-ɩ se ɛtɔɔ tɔɔnaɣ nɛ pɔtɔŋ se : Raabii tɔɔ.
43004032	Ɛlɛ eheyi-wɛ se : Mɛwɛnɩ tɔɔnaɣ nakɛyɛ se mɔntɔɔ nɛ ɩɩsɩŋ-kɛ.
43004033	Ɖɩnɛ ɛ-tɔmkpɛlɩkɩyaa pɔzaɣ ɖama se : Ɛzɩ nɔɔyʋ kɔnɩ-ɩ pʋyʋ se ɛtɔɔ yaa we?
43004034	Yesu heyi-wɛ se : Mɔn-tɔɔnaɣ lɛ se mala mbʋ weyi etiyi-m yɔ, e-liu wɛɛ yɔ, nɛ mɛntɛzɩ ɛ-tʋmɩyɛ.
43004035	Ɩɩtɔŋ se pɩkazɩ fenasɩ naanza se pakʋ tɔɔnaɣ yaa we? Ɩna, meheyiɣ-mɩ se ɩkʋsɩ mɩ-ɛza nɛ ɛcɔna hayɩm. Tɔɔnaɣ tɛm pɩ-taa pɩʋ nɛ pɩtalɩ se pakʋm-kɛ.
43004036	Weyi ɛkʋŋ yɔ, ɛmʋʋ kɩhɛyʋʋ nɛ ekpeɣluu tɔɔnaɣ pee tam tam wezuu taa. Mbʋ labɩna nɛ weyi eɖuu yɔ nɛ weyi ɛlɛ n̄akʋŋ yɔ, pɛkpɛndʋʋ nɛ pɛmɛyɩ.
43004037	Ɖɩnɛ lɛ, tɔm ndʋ pɔtɔŋ se : Nɔɔyʋ ɖuu nɛ lɛlʋ n̄akʋ yɔ, tɩkɛ toovenim.
43004038	Mentiyi-mi se iwolo nɛ ɩkʋ ɖenɖe ɩtala tʋmɩyɛ yɔ. Lɛlaa labɩ tʋmɩyɛ nɛ miwolo nɛ ɩtɔɔ pa-tʋmɩyɛ yɔɔ.
43004039	Halʋ ɛnʋ ɛlɩzɩ aseɣɖe nɖɩ yɔ, ɖɩ-yɔɔ lɛ, tɛtʋ ndʋ tɩ-taa Samaarɩɩ n̄ɩma sakɩyɛ tisi Yesu yɔɔ. Ɛtɔm se : Eheyi-m mbʋ pɩtɩŋa payɩ malaba yɔ.
43004040	Mbʋ labɩna nɛ Samaarɩɩ n̄ɩma talɩ ɛ-cɔlɔ lɛ, petendi-i se ɛcaɣ pɛ-tɛ. Etisi nɛ ɛcaɣ peeye kɩyakɩŋ naalɛ.
43004041	Ɛyaa sakɩyɛ tasɩ ɛ-yɔɔ tisiɣ tɔm ndʋ ɛyɔɔdaɣ yɔ, tɩ-yɔɔ.
43004042	Peeye peheyaɣ halʋ ɛnʋ se : Lɛɛlɛɛyɔ, pɩtɛkɛ tɔm ndʋ ŋheyi-ɖʋ yɔ, ti-ɖeke tɩ-yɔɔ ɖitisiɣ. Ɛlɛ ɖa-maɣmaɣ ɖɩnɩnɩ ɖa-nɩŋgbaaŋ nɛ ɖɩna se ɛnʋ lɛ Krɩstʋ toovenim taa, kedeŋa yɔɔ ɛyaa n̄ʋʋ yaɖʋ.
43004043	Kɩyakɩŋ naalɛ ɖɛwa lɛ, Yesu kʋyɩ peeye se ewolo Galilee egeetiye taa.
43004044	Toovenim mbʋ pʋyɔɔ yɔ, ɛ-maɣmaɣ ɛkɔtɔm se : Paaɖʋʋ ɛsɔtɔm ɖɛzɩyʋ nɔɔyʋ hɩɖɛ ɛ-maɣmaɣ ɛ-tɛtʋ taa.
43004045	Ɛtalɩ Galilee lɛ, Galilee n̄ɩma mʋ-ɩ mbʋ pʋyɔɔ yɔ, paba ɖɔɖɔ paawɛ kazandʋ ɖeɖe Yeruusalɛm nɛ pana mbʋ pɩtɩŋa payɩ ɛɛlaba yɔ.
43004046	Ɖɩnɛ ɛkʋyɩ peeye nɛ ɛpɩsɩ Kana tɛtʋ taa Galilee egeetiye taa ɖenɖe ɛɛpɩsɩ lɩm vɛŋ yɔ. Wiyaʋ tʋmlaɖʋ nɔɔyʋ kɛwɛɛ nɛ pɩwɩɣ ɛ-pɩyalʋ Kapɛrnayum tɛtʋ taa.
43004047	Ɛnɩwa se Yesu kʋyɩ Yudee egeetiye taa nɛ ɛkɔɔ Galilee n̄ɩnɖɛ taa lɛ, ɛkʋyɩ nɛ ewolo ɛ-cɔlɔ. Ɛna-ɩ lɛ, etendi-i se etii nɛ ɛla nɛ ɛ-pɩyalʋ weyi ɛcaɣ sɩbʋ yɔ, ɛ-yɔɔ cɛ.
43004048	Yesu heyi-i se : Ye ɩɩnaɣ pita nɛ hama pa-lakasɩ yɔ, iitisiɣ.
43004049	Wiyaʋ tʋmlaɖʋ ɛnʋ eheyi-i se : Kɩbaɣlʋ wolo pʋcɔ nɛ man-pɩyalʋ sɩ.
43004050	Yesu heyi-i se : Wolo, n̄a-pɩyalʋ nɛ ɛ-ɛza. Abalʋ ɛnʋ, etisi tɔm ndʋ Yesu heyi-i yɔ, tɩ-yɔɔ nɛ ɛkʋyɩ nɛ ɛɖɛɛ.
43004051	Etikaɣ lɛ, e-yomaa katɩ-ɩ nʋmɔʋ nɛ peheyi-i se : N̄a-pɩyalʋ nɛ ɛ-ɛza!
43004052	Peeye ɛpɔzɩ-wɛ se : Alɩwaatʋ ndʋ tʋ-yɔɔ ɛ-yɔɔ cɛba? Pocosi-i se : Ɖeɖe wɩsɩ wɛlʋʋ n̄ɩɣyʋʋ kʋɖʋmʋʋ yɔɔ e-miŋ saʋ sɩŋaa.
43004053	Caja tɩlɩ se n̄ɩɣyʋʋ ŋgʋ kɩ-yɔɔ Yesu keheyi-i se : N̄a-pɩyalʋ nɛ ɛ-ɛza. Nɛ abalʋ ɛnʋ nɛ ɛ-hɔʋ taa n̄ɩma tɩŋa petisi Yesu yɔɔ.
43004054	Yesu labɩ pita lakasɩ naalɛ n̄ɩnzɩ nzɩ alɩwaatʋ ndʋ ɛkʋyɩ Yudee egeetiye taa nɛ ewolo Galilee n̄ɩnɖɛ taa yɔ.
43005001	Pʋwayɩ Yuda n̄ɩma Kazandʋ natʋyʋ talɩ nɛ Yesu kpa Yeruusalɛm tɛtʋ taa.
43005002	Pisiinɩ nakʋyʋ kɛwɛ Yeruusalɛm tɛtʋ taa peeye heŋ nɔnɔɔ cɔlɔ nɛ payaɣ-kʋ nɛ Ebree kʋnʋŋ taa se Bɛtɛsda. Kɩɩwɛnɩ kɩjamɩŋ kagbaanzɩ.
43005003	Ɛyaa sakɩyɛ kɛhɛnɩ kɩjamɩŋ ɛnɩ ɛ-tɛɛ. Paakɛ kʋdɔndɩnaa nɛ yʋlʋmaa nɛ taladɩnaa nɛ kalɩkalɩsɩ. Paaɖaŋaa se lɩm eciɣdi,
43005004	mbʋ pʋyɔɔ yɔ, Ɛsɔ tiyiyu nɔɔyʋ tikaɣ pisiinɩ ŋgʋ kɩ-taa wiɖiyi wiɖiyi nɛ eciɣdiɣ lɩm. Ɛtɛŋ-pʋ cidiɣ nɛ kʋdɔndʋ weyi ɛlɛyɩɣ pɩ-taa tibu yɔ, ɛ-yɔɔ cɛkaɣ paa kʋdɔŋ ŋgʋ ɛɛhɛnaa yɔ.
43005005	Abalʋ nɔɔyʋ kɛwɛ peeye nɛ ɛɛhɛnɩ kʋdɔŋ pɩlabɩ ɛzɩ pɩnzɩ niidozo nɛ lutozo yɔ.
43005006	Yesu na-ɩ ɛhɛnɩ peeye nɛ ɛtɩlɩ se pɩwɩɣaɣ-ɩ pileɖaa lɛ, ɛpɔzɩ se : N̄e-liu wɛɛ se n̄ɔ-yɔɔ ɛcɛ na?
43005007	Kʋdɔndʋ ɛnʋ ecosi-i se : Kɩbaɣlʋ, alɩwaatʋ ndʋ Ɛsɔ tiyiyu ciɣdiɣ lɩm yɔ, mɛnfɛyɩnɩ nɔɔyʋ se etisi-m pɩ-taa. Maakʋyʋʋ se mentiki lɛ, nɔɔyʋ lɛyɩ-m tibu.
43005008	Yesu heyi-i se : Kʋyɩ nɛ ŋkpaɣ n̄a-n̄alʋʋ nɛ ŋɖɔ.
43005009	Ɖɩnɛ abalʋ ɛnʋ ɛ-yɔɔ tɩcɛba nɛ ɛkʋyɩ nɛ ɛkpaɣ ɛ-n̄alʋʋ nɛ ɛɖɔ.
43005010	Pɩɩkɛ Yuda n̄ɩma kɩyakʋ kɩhɛzʋʋ. Pʋ-yɔɔ Yuda n̄ɩma na weyi ɛ-yɔɔ cɛba yɔ lɛ, peheyi-i se : Sɔnɔ kɩyakʋ kɩhɛzʋʋ. Paɣ tʋ taha-ŋ nʋmɔʋ se ŋkpaɣ n̄a-n̄alʋʋ.
43005011	Ecosi-wɛ se : Weyi ɛlaba nɛ mɔ-yɔɔ cɛ yɔ, ɛnʋ heyini-m se : Kpaɣ n̄a-nalʋʋ nɛ ŋɖɔ.
43005012	Peeye pɔpɔzɩ-ɩ se : Anɩ lɛ weyi eheyi-ŋ se ŋkpaɣ n̄a-n̄alʋʋ nɛ ŋɖɔ yɔ?
43005013	Ɛlɛ weyi pɩɩcɛbɩ ɛ-yɔɔ yɔ, ɛtana se anɩ lɛ pʋdʋ. Ɛtaana mbʋ pʋyɔɔ yɔ, Yesu kaamʋʋ ɛyaa samaɣ ŋga kaawɛ peeye yɔ, kɛ-hɛkʋ taa.
43005014	Pʋwayɩ Yesu na-ɩ Ɛsɔ ɖɩɣa taa nɛ eheyi-i se : Na, n̄ɔ-yɔɔ cɛba. Taatasɩ kɩwɛɛkɩm labʋ. Ye pɩtɛkɛ mbʋ yɔ, mbʋ pɩtalɩɣ-ŋ yɔ, pɩkɩlɩɣ mbʋ pɩtalɩ-ŋ ɛzʋnɔ yɔ.
43005015	Ɛyʋ ɛnʋ ɛkʋyɩ nɛ ewolo nɛ eheyi Yuda n̄ɩma se Yesu kalabɩna nɛ ɛ-yɔɔ cɛ.
43005016	Yuda n̄ɩma kaɖʋwaɣ Yesu wayɩ kaŋ kaŋ nɛ pan̄ɩnɩɣ se pakʋ-ɩ mbʋ pʋyɔɔ yɔ, ɛlaba nɛ kʋdɔndʋ yɔɔ cɛ kɩyakʋ kɩhɛzʋʋ wiye.
43005017	Ɛlɛ Yesu cosi-wɛ se : Man-Caa ɖiɣni tʋmɩyɛ labʋ halɩ nɛ sɔnɔ nɛ ma ɖɔɖɔ menɖiɣni tʋmɩyɛ labʋ.
43005018	Peeye Yuda n̄ɩma tɛzaɣ n̄ɩnɩɣ se pakʋ-ɩ mbʋ pʋyɔɔ yɔ, pɩtasɩɩnɩ se ɛɛn̄aŋ kɩyakʋ kɩhɛzʋʋ ɖeke ɛlɛ, ɛtɔŋ ɖɔɖɔ se Ɛsɔ kɛ ɛ-Caa. Nɛ alɩwaatʋ ndʋ ɛyɔɔdaɣ mbʋ yɔ, ɛcɔŋnaɣ ɛ-tɩ se ɛ nɛ Ɛsɔ pɛwɛ kɩmaŋ.
43005019	Ɖɩnɛ Yesu cosi-wɛ se : Toovenim taa, toovenim taa meheyiɣ-mɩ se Pɩyalʋ ɛɛpɩzɩɣ nɛ ɛla pʋyʋ yem ɛ-tɩ yɔɔ. Ɛlɛ, mbʋ Caa lakɩ nɛ ɛnaɣ yɔ, mbʋ ɖɔɖɔ ɛlakɩ. Toovenim mbʋ pʋyɔɔ yɔ, mbʋ pɩtɩŋa payɩ Caa lakɩ yɔ, Pɩyalʋ lalakɩ-pʋ ɖɔɖɔ.
43005020	Caa sɔɔlɩ Pɩyalʋ nɛ ɛwɩlɩɣ-ɩ mbʋ pɩtɩŋa payɩ ɛlakɩ yɔ. Ɛkaɣ-ɩ tʋma sɔsɔna nɛ wena akɩlɩ anɛ yɔ, wɩlʋʋ se ɩna nɛ pɩɖɩɣzɩ-mɩ.
43005021	Toovenim, mbʋ pʋyɔɔ yɔ, ɛzɩma Caa feziɣ sɩɖaa nɛ ɛhaɣ wezuu yɔ, mbʋ ɖɔɖɔ Pɩyalʋ haɣ wezuu weyi e-liu wɛɛ yɔ.
43005022	Caa ɛɛhʋʋnɩ nɔɔyʋ tɔm ɛlɛ, ɛkpaɣ tɔm hʋʋ nɛ ɛɖʋzɩ Pɩyalʋ nesi tɛɛ.
43005023	Ɛlabɩ mbʋ se ɛyaa tɩŋa payɩ ɛɖʋ Pɩyalʋ hɩɖɛ ɛzɩ paɖʋʋ Caa hɩɖɛ yɔ. Weyi ɛɛɖʋʋ Pɩyalʋ hɩɖɛ yɔ, ɛɛɖʋʋ ɖɔɖɔ Caa weyi etiyi-i yɔ, hɩɖɛ.
43005024	Toovenim taa, toovenim taa meheyiɣ-mɩ se : Weyi ɛnɩɣ mɔ-tɔm nɛ etisi weyi etiyi-m yɔ, ɛ-yɔɔ yɔ, ɛwɛnɩ tam tam wezuu. Paakaɣnɩ-ɩ tɔm hʋnaʋ ɛlɛ, ɛlɩ sɩm taa nɛ ewolo wezuu taa.
43005025	Toovenim taa, toovenim taa meheyiɣ-mɩ se alɩwaatʋ kaɣ talʋʋ halɩ tɩtɛm talʋʋ nɛ sɩɖaa kaɣ Ɛsɔ Pɩyalʋ nɔɔ taŋ nɩʋ nɛ pefe.
43005026	Ɛzɩ Caa wɛnaʋ wezuu ɛ-maɣmaɣ ɛ-taa yɔ, mbʋ ɖɔɖɔ ɛha Pɩyalʋ se ɛwɛnɩ ɖɔɖɔ wezuu ɛ-maɣmaɣ ɛ-taa.
43005027	Caa ha-ɩ ɖoŋ se ɛhʋʋ tɔm mbʋ pʋyɔɔ yɔ, ɛkɛ Ɛyʋ Pɩyalʋ.
43005028	Tɔm tʋnɛ, tɩtaaɖɩɣzɩ-mɩ, mbʋ pʋyɔɔ yɔ, alɩwaatʋ talɩɣ nɛ mba patɩŋa pɛwɛ pɩlaŋ taa yɔ, pakaɣ ɛ-nɔɔ nɩʋ
43005029	nɛ palɩɩ. Mba palabɩ kɩbandʋ yɔ, pefeŋ se pacaɣ wezuu ɛlɛ, mba paba n̄alabɩ ɛzaɣtʋ yɔ, pefeŋ se pahʋʋnɩ-wɛ tɔm.
43005030	Maapɩzɩɣ nɛ mala pʋyʋ man-tɩ yɔɔ yem. Ndʋ manɩɣ yɔ, tɩ-yɔɔ mahʋʋ tɔm. Mɔn-tɔm hʋʋ tʋʋzaa mbʋ pʋyɔɔ yɔ, maan̄ɩnɩɣ mbʋ me-liu wɛɛ yɔ ɛlɛ, man̄ɩnɩɣ mbʋ Caa weyi etiyi-m yɔ, e-liu wɛɛ yɔ.
43005031	Ye malɩzɩɣnɩ ma-aseɣɖe yɔ, ma-aseɣɖe lɩzʋʋ tɛkɛ toovenim.
43005032	Ɛyʋ lɛlʋ lɩzɩɣnɩ ma-aseɣɖe nɛ mana se ndʋ ɛyɔɔdʋʋ mɔ-yɔɔ yɔ, tɩkɛ toovenim.
43005033	Itiyi ɛyaa Yohanɛɛsɩ cɔlɔ nɛ ɛlɩzɩ aseɣɖe toovenim yɔɔ.
43005034	Ŋgʋ pɩtɛkɛ nɔɔyʋ man̄ɩnɩɣ se ɛlɩzɩ ma-aseɣɖe, ɛlɛ mɔyɔɔdʋʋ tʋnɛ se pɩsa nɛ ɩwɛɛnɩ n̄ʋʋyabʋ.
43005035	Yohanɛɛsɩ kaakɛ kanɖʋ ŋgʋ kʋmʋɣaɣ nɛ kɩnaɣ yɔ. Ɩn̄ɩnaɣ se ɩmɛyɩ alɩwaatʋ pazɩ ɛ-n̄alɩmɩyɛ taa.
43005036	Ɛlɛ ma yɔ, aseɣɖe nɖɩ mɛwɛna se malɩzɩɣ yɔ, ɖɩkɩlɩ Yohanɛɛsɩ n̄ɩnɖɛ, mbʋ pʋyɔɔ yɔ, Caa ɖʋ-m tʋma se mala. Tʋma ana menɖiɣni labʋ nɛ alɩzɩɣ mɔ-yɔɔ aseɣɖe se Caa tiyini-m.
43005037	Nɛ Caa weyi etiyi-m yɔ, ɛ-maɣmaɣ ɛlɩzɩ ma-aseɣɖe. Ɩtatɩɩnɩda ɛ-nɔɔ wiɖiyi kaʋ. Ɩtanada ɛ-ɛsɩndaa.
43005038	Ɛ-tɔm fɛyɩ mɩ-taa. Pʋ-yɔɔ iitisiɣ mɔ-yɔɔ, ma weyi Caa tiyaa yɔ.
43005039	Ɩtazɩɣ tɔm ndʋ pamawa yɔ, tɩ-taa mbʋ pʋyɔɔ yɔ, ɩmaɣzɩɣ se iihiɣ tam tam wezuu tɩ-taa. Ndʋ lɩzɩɣnɩ ma-aseɣɖe.
43005040	Ɛlɛ ɩɩn̄ɩnɩɣ se ɩkɔɔ mɔn-cɔlɔ nɛ ɩwɛnɩ wezuu.
43005041	Pɩtɛkɛ ɛyaa samtʋ mamʋʋ.
43005042	Ɛlɛ, mansɩm-mɩ nɛ mana se ɩfɛyɩnɩ Ɛsɔ sɔɔlɩm mɩ-taa.
43005043	Mɔnkɔm man-caa hɩɖɛ taa nɛ ɩtamʋ-m ɛlɛ ye nɔɔyʋ ɛkɔm ɛ-maɣmaɣ ɛ-hɩɖɛ taa yɔ, ɩmʋʋ-ɩ.
43005044	Ɩsaŋ ɖama mbʋ nɛ ɩɩn̄ɩnɩɣ koboyaɣ ŋga kalɩnɩ Ɛsɔ ɖeke cɔlɔ yɔ, ɛzɩma ɩpɩzɩɣ nɛ itisi yɔ?
43005045	Ɩtaamaɣzɩ se mankaɣnɩ mɩ-yɔɔ kʋyʋʋ Caa Ɛsɔ ɛsɩndaa. Weyi ɛkɔŋ mɩ-yɔɔ kʋyʋʋ yɔ, ɛnʋ lɛ Mooyiizi weyi itaɣ-i liu yɔ.
43005046	Ye iitisi Mooyiizi tɔm yɔ, iketisi mɔn-tɔm ɖɔɖɔ, mbʋ pʋyɔɔ yɔ, mɔn-tɔm ɛmawa.
43005047	Ye iitisiɣ tɔm ndʋ ɛmawa yɔ lɛ, ɛzɩma ɩlakɩ nɛ itisi ma-n̄ɩndʋ yɔ?
43006001	Pʋwayɩ Yesu kʋyaa nɛ ewolo Galilee lɩŋgamʋʋ kidiiliŋ lɛɛkʋ yɔɔ. Payaɣ lɩŋgmʋʋ ŋgʋ ɖɔɖɔ se Tiberiyaadɩ lɩŋgamʋʋ.
43006002	Samaɣ sɔsɔɔ nakɛyɛ na pita lakasɩ nzɩ ɛlakaɣ kʋdɔndɩnaa yɔɔ yɔ lɛ, patɩŋɩɣ ɛ-wayɩ.
43006003	Yesu kpa pʋʋ yɔɔ nɛ ɛ nɛ ɛ-tɔmkpɛlɩkɩyaa pacaɣ peeye.
43006004	Yuda n̄ɩma kazandʋ ndʋ tɩkɛ Ɛsɔ tiyiyu ɖɛʋ kazandʋ yɔ, tɩɩn̄ɔtaa.
43006005	Yesu kʋsɩ ɛ-ɛza nɛ ɛna samaɣ sɔsɔɔ nakɛyɛ kɔŋaɣ nɛ ɛ-yɔɔ. Ɖɩnɛ ɛpɔzɩ Filiipu se : Le ɖɩkaɣ kpɔnɔnaa yabʋ se papɩzɩ nɛ pɔtɔɔ yɔ?
43006006	Ɛyɔɔdɩ mbʋ se ɛmaɣzɩ-ɩ nɛ ɛna mbʋ pʋyɔɔ yɔ, ɛtɛm naʋ mbʋ ɛkaɣ labʋ yɔ.
43006007	Fili ipu heyi -i se : Paa ɖɩɩkpaɣ liidiye ɛzɩ Deeniyenaa nasɩlɛ nɛ ɖɩyabɩnɩ tɔɔnaɣ yɔ, pɩɩkaɣ talʋʋ se pa-taa paa weyi lɛ, ehiɣ n̄ɩɩ.
43006008	Ɛ-tɔmkpɛlɩkɩyaa taa lɛlʋ weyi ɛkɛ Pɩyɛ neu nɛ payaɣ-ɩ se Andree yɔ, ɛyɔɔdɩnɩ Yesu.
43006009	Ɛtɔm se : Pɩɣa efelaɣ nakɛyɛ wɛnɩ cɩnɛ kpɔnɔnaa kagbaanzɩ nɛ kpakpasɩ naalɛ. Ɛlɛ, ɛbɛ pɩpɩzɩɣ nɛ pɩla ɛyaa samaɣ kanɛ?
43006010	Yesu heyi-wɛ se : Iheyi-wɛ se pacaɣ. N̄ɩtʋ kɛwɛ peeye pɩtɩɩfɛyɩ nɛ pacaɣ tɩ-yɔɔ. Abalaa kɛkpɛndɩ ɛzɩ ɛyaa kudokiŋ kagbaanzɩ yɔ.
43006011	Ɖɩnɛ Yesu kpaɣ kpɔnɔnaa nɛ ɛsɛɛ Ɛsɔ se ɛlaba lɛ. Ɛlɛ ɛtayɩ-wɛ ɛ-tɔmkpɛlɩkɩyaa nɛ paba n̄akpaɣ-wɛ nɛ patayɩ ɛyaa mba paacaɣ peeye yɔ. Ɛkpaɣ kpakpasɩ nɛ ɛla mbʋ ɖɔɖɔ. Paa weyi ɛmʋ ɛzɩma mbʋ e-liu kɛwɛɛ yɔ.
43006012	Pɔtɔwaa nɛ pahaɣ lɛ, eheyi ɛ-tɔmkpɛlɩkɩyaa se : Ikpeɣli hɔɔlasɩ nzɩ sɩsaɣaa yɔ nɛ nakɛyɛ etaale.
43006013	Ɖɩnɛ paba kpeɣli ɖɔɖɔ kpɔnɔnaa kagbaanzɩ mba pɔtɔwaa nɛ pahaɣ yɔ, pɔ-hɔɔlasɩ nzɩ sɩsaɣaa yɔ nɛ pusu ɖɔkɩŋ hiu nɛ naalɛ.
43006014	Ɛyaa na pita lakasɩ nzɩ Yesu laba yɔ lɛ, pɔtɔ se : Ɛyʋ ɛnɛ ɛkɛ toovenim taa ɛsɔtɔm ɖɛzɩyʋ weyi pɩɩwɛɛ se ɛkɔɔ kedeŋa yɔɔ yɔ.
43006015	Yesu nawa se pɔkɔŋ-ɩ kpaʋ se pasɩɩ-ɩ wiyaʋ lɛ, ɛkʋyɩ pɔ-cɔlɔ nɛ ɛkpa e-ɖeke pʋʋ taa.
43006016	Pɩɖanaa lɛ, ɛ-tɔmkpɛlɩkɩyaa kʋyɩ nɛ petii lɩŋgamʋʋ nɔɔ.
43006017	Pakpa kpɩyʋʋ nakʋyʋ taa se pɛtɛzɩ lɩŋgamʋʋ nɛ powolo Kapɛrnayum tɛtʋ taa. Ɖoo kɛtɛm yuu nɛ Yesu taatalɩda pɔ-cɔlɔ.
43006018	Heɣlim sɔsɔm nabʋyʋ makaɣ nɛ pʋkʋsʋʋ lɩŋgamʋʋ lɩm.
43006019	Palabɩ ɛzɩ kɩlomɛtanaa kagbaanzɩ yaa loɖo yɔ lɛ, pana Yesu ɛɖɔŋaɣ lɩŋgamʋʋ yɔɔ nɛ ɛkɔŋnɩ pɔ-yɔɔ. Ɛn̄ɔtaɣnɩ kpɩyʋʋ lɛ, sɔɔndʋ kpa-wɛ siŋŋ.
43006020	Ɖɩnɛ Yesu heyi-wɛ se : Sɔɔndʋ ɛtakpa-mɩ, ma na.
43006021	Pan̄ɩnaɣ se pakpaɣ-ɩ kpɩyʋʋ taa lɛ, patɩtalɩ ɖenɖe powokaɣ yɔ kidiiliŋ lɛɛkʋ yɔɔ.
43006022	Tɛʋ fema lɛ, ɛyaa samaɣ ŋga kaawɛ kidiiliŋ lɛɛkʋ yɔɔ yɔ, kana se kpɩyʋʋ kʋɖʋmʋʋ ɖeke wɛnɩ peeye. Kaatɛm sɩm se Yesu taakpa ɛ-tɔmkpɛlɩkɩyaa cɔlɔ kpɩyʋʋ taa ɛlɛ paaɖɛ pe-ɖeke.
43006023	Ɛlɛ kpɩyɩŋ lɛɛŋ kalɩnɩ Tiberiyaadɩ tɛtʋ taa nɛ ɛtalɩ lone nɖɩ ɖɩ-taa Yesu kɛsɛ Ɛsɔ se ɛlaba lɛ nɛ pɔtɔɔ kpɔnɔnaa yɔ, ɖɩ-cɔlɔ.
43006024	Ɛyaa samaɣ nawa se Yesu nɛ ɛ-tɔmkpɛlɩkɩyaa pɛfɛyɩ peeye lɛ, pakpa pa-maɣmaɣ kpɩyɩŋ ɛnɩ ɛ-taa nɛ powolo Kapɛrnayum Yesu n̄ɩnʋʋ.
43006025	Pana-ɩ kidiiliŋ lɛɛkʋ yɔɔ lɛ, pɔpɔzɩ-ɩ se : Raabii, ɛzɩmtaa ŋkɔm cɩnɛ?
43006026	Yesu cosi-wɛ nɛ ɛtɔ se : Toovenim taa, tooveenim taa meheyiɣ-mɩ se : Ɩɩn̄ɩnɩɣ-m pita lakasɩ nzɩ malaba nɛ ɩna yɔ, sɩ-yɔɔ. Ɛlɛ ɩn̄ɩnɩɣ-m mbʋ pʋyɔɔ yɔ, ɩtɔɔ kpɔnɔnaa nɛ ɩhaɣ.
43006027	Ɩtaala tʋmɩyɛ tɔɔnaɣ ŋga kaɖazɩɣ yɔ, kɔ-yɔɔ. Ɛlɛ ɩla tʋmɩyɛ tɔɔnaɣ ŋga kɛwɛɣ tam tam wezuu taa yɔ, kɔ-yɔɔ. Tɔɔnaɣ ŋga Ɛyʋ Pɩyalʋ kaɣ -mɩ haʋ. Caa Ɛsɔ ɖʋ ɛ-mayaɣ ɛ-yɔɔ.
43006028	Ɖɩnɛ pɔpɔzɩ-ɩ se : Ɛbɛ pʋwɛɛ se ɖɩla nɛ ɖɩla Ɛsɔ tʋmɩyɛ?
43006029	Yesu cosi-wɛ nɛ ɛtɔ se : Ɛsɔ tʋmɩyɛ lɛ se itisi weyi etiyaa yɔ, ɛ-yɔɔ.
43006030	Ɖɩnɛ peheyi-i se : Pita lakasɩ nzɩ ŋkɔŋ labʋ nɛ ɖɩna nɛ ɖitisi n̄ɔ-yɔɔ? Tʋmɩyɛ nɖɩ ŋkaɣ labʋ?
43006031	Ɖɔ-cɔzɔnaa kɔtɔɔ maanɩ lakʋ taa. Pʋwɛ ɛzɩ Mooyiizi kamaʋ yɔ se : Ɛha-wɛ kpɔnɔ ŋgʋ kɩlɩnɩ ɛsɔdaa nɛ kitii yɔ.
43006032	Ye su h eyi -wɛ s e : Toovenim taa, toovenim taa meheyiɣ-mɩ se : Pɩtɛkɛ Mooyiizi hanɩ-mɩ kpɔnɔ ŋgʋ kɩlɩnɩ ɛsɔdaa nɛ kitii yɔ. Ɛlɛ man-Caa haɣ nɩ-mɩ toovenim kpɔnɔ ŋgʋ kɩlɩnɩ ɛsɔdaa nɛ kitii yɔ.
43006033	Ɛsɔ kpɔnɔ lɛ weyi ɛlɩnɩ ɛsɔdaa nɛ etii nɛ ɛhaɣ kedeŋa ɛyaa wezuu yɔ.
43006034	Peeye peheyi-i se : Kɩbaɣ lʋ, ha-ɖʋ paa ɛsɩmtaa kpɔnɔ ŋgʋ.
43006035	Yesu heyi-wɛ se : Ma lɛ kpɔnɔ ŋgʋ kɩhaɣ wezuu yɔ. Weyi ɛkɔŋ mɔn-cɔlɔ yɔ, n̄ɔɔsɩ ɛɛtasɩɣ-ɩ wɩʋ wiɖiyi kaʋ. Nɛ weyi etisiɣ mɔ-yɔɔ yɔ, lɔkɔtʋ ɛɛtasɩɣ-ɩ ɖɛʋ.
43006036	Ɛlɛ meheyi-mɩ se : Ɩna-m ɛlɛ iitisiɣ.
43006037	Mba patɩŋa payɩ Caa haɣ-m yɔ, pɔkɔŋ mɔn-cɔlɔ. Weyi ɛkɔŋ mɔn-cɔlɔ yɔ, maakaɣ-ɩ lɔʋ nɛ awayɩ.
43006038	Mantalɩnɩ ɛsɔdaa nɛ mentii se mala mbʋ me-liu wɛɛ yɔ. Ɛlɛ mentiba se mala mbʋ weyi etiyi-m yɔ, e-liu wɛɛ yɔ.
43006039	Nɛ ɩɩnaɣ mbʋ Caa weyi etiyi-m yɔ, e-liu wɛɛ yɔ : E-liu wɛɛ se mba patɩŋa payɩ ɛha-m yɔ, mantaalesi pa-taa nɔɔyʋ. Ɛlɛ se menfezi-wɛ nɛ sɩɖaa taa kɩyakʋ kɛtɛzaɣ n̄ɩŋgʋ wiye.
43006040	Nɛ ɩɩnaɣ mbʋ weyi etiyi-m yɔ, e-liu wɛɛ yɔ : E-liu wɛɛ se, ɛyʋ weyi ɛnaɣ-m nɛ etisi mɔ-yɔɔ yɔ, ɛwɛnɩ tam tam wezuu. Nɛ menfeziɣ-i nɛ sɩɖaa taa kɛtɛzaɣ kɩyakʋ wiye.
43006041	Yuda n̄ɩma kemindaɣnɩ-ɩ pe-liŋ tɛɛ mbʋ pʋyɔɔ yɔ, ɛtɔm se : Ma lɛ kpɔnɔ ŋgʋ kɩlɩnɩ ɛsɔdaa nɛ kitii yɔ.
43006042	Pɔtɔŋaɣ se : Ɛyʋ ɛnɛ, pɩtɛkɛ ɛnʋ lɛ Yozɛɛfʋ pɩyalʋ Yesu yaa we? Ɖɩsɩm ɛ-caa nɛ e-ɖoo. Ɖɩnɛ ɛzɩma ɛpɩzɩɣ nɛ ɛtɔ se : Malɩnɩ ɛsɔdaa nɛ mentii?
43006043	Yesu cosi-wɛ nɛ ɛtɔ se : Itaamindiɣ mi-liŋ tɛɛ.
43006044	Man-Caa weyi etiyi-m yɔ, ye ɛtɔhɔ nɔɔyʋ yɔ, pʋdʋ ɛnʋ ɛɛpɩzɩɣ nɛ ɛkɔɔ mɔn-cɔlɔ. Ma menfeziɣ-i nɛ sɩɖaa taa kɛtɛzaɣ kɩyakʋ wiye.
43006045	Ɛsɔtɔm ɖɛzɩyaa mawa se : Ɛsɔ kɔŋ pa-tɩŋa tɔm wɩlʋʋ. Ɖɩnɛ lɛ, ɛyʋ weyi ɛnɩɣ man-Caa nɔɔ nɛ etisi ɛ-wɩlɩtʋ yɔ, ɛkɔŋ mɔn-cɔlɔ.
43006046	Nɔɔyʋ tana Caa. Ɛlɛ weyi ɛlɩnɩ Ɛsɔ cɔlɔ nɛ ɛkɔɔ yɔ, e-ɖeke ɛnanɩ Ɛsɔ.
43006047	Toovenim, taa, toovenim taa meheyiɣ-mɩ se : Weyi etisiɣ mɔ-yɔɔ yɔ, ɛwɛnɩ tam tam wezuu.
43006048	Ma lɛ kpɔnɔ ŋgʋ kɩhaɣ wezuu yɔ.
43006049	Mɩ-cɔzɔnaa tɔɔ maanɩ lakʋ taa nɛ pasɩ.
43006050	Kʋnɛ lɛ kpɔnɔ ŋgʋ kɩlɩnɩ ɛsɔdaa nɛ kitii yɔ se weyi ɛtɔkɩ-kʋ yɔ, ɛɛsɩkɩ.
43006051	Ma lɛ kpɔnɔ ŋgʋ kɩ nɛ kɩ-ɛza nɛ kɩlɩnɩ ɛsɔdaa nɛ kitii yɔ. Ye nɔɔyʋ ɛtɔɔ kpɔnɔ ŋgʋ yɔ, ɛwɛɣ wezuu tam yɔɔ. Nɛ kpɔnɔ ŋgʋ mankaɣ haʋ yɔ, ŋgʋ lɛ mon-tomnaɣ. Mankaɣ mon-tomnaɣ haʋ kedeŋa ɛyaa wezuu yɔɔ.
43006052	Yuda n̄ɩma hɔŋaɣ tɔm pa-taa pe-ɖeke tɔm ndʋ tɩ-yɔɔ nɛ pɔ-tɔŋ se : Ɛzɩma ɛpɩzɩɣ nɛ ɛcɛlɩ-ɖʋ e-tomnaɣ se ɖɩtɔɔ.
43006053	Peeye Yesu heyi-wɛ se : Toovenim taa, toovenim taa meheyiɣ-mɩ se : Ye ɩtɔtɔɔ Ɛyʋ Pɩyalʋ tomnaɣ yɔ, nɛ ye ɩtɔn̄ɔɔ ɛ-calɩm yɔ, ɩɩwɛɣnɩ wezuu mɩ-taa.
43006054	Weyi ɛtɔkɩ mon-tomnaɣ nɛ ɛn̄ɔɔ man-calɩm yɔ, ɛwɛnɩ tam tam wezuu nɛ menfeziɣ-i nɛ sɩɖaa taa kɛtɛzaɣ kɩyakʋ wiye.
43006055	Mon-tomnaɣ kɛnɩ tɔɔnaɣ siŋŋ nɛ man-calɩm n̄ɛkɛnɩ mbʋ pɔn̄ɔʋ siŋŋ yɔ.
43006056	Weyi ɛtɔkɩ mon-tomnaɣ nɛ ɛn̄ɔɔ man-calɩm yɔ, ɛwɛɣ man-taa nɛ ma-ɖɔɖɔ mɛwɛɛ ɛ-taa.
43006057	Caa weyi ɛwɛnɩ ɛ-ɛza yɔ, ɛnʋ tiyini-m nɛ ɛ-yɔɔ mantɩŋɩnaa nɛ mɛwɛnɩ mɛ-ɛza. Mbʋ ɖɔɖɔ ɛyʋ weyi ɛtɔkɩ-m yɔ, ɛtɩŋɩɣnɩ mɔ-yɔɔ nɛ ɛwɛnɩ ɛ-ɛza.
43006058	Kpɔnɔ ŋgʋ kɩlɩnɩ ɛsɔdaa nɛ kitii yɔ, ŋgʋ yɔ. Kɩfɛyɩ ɛzɩ maanɩ ŋgʋ mɩ-cɔzɔnaa kɔtɔwaa nɛ pʋwayɩ pasɩ yɔ. Weyi ɛtɔkɩ kpɔnɔ kʋnɛ yɔ, ɛwɛɣ wezuu tam yɔɔ.
43006059	Yesu kɔyɔɔdɩ tɔm tʋnɛ tɩ-tɩŋa alɩwaatʋ ndʋ ɛwɩlaɣ tɔm Yuda n̄ɩma Ɛsɔ ɖɩsɛyɛ Kapɛrnayum tɛtʋ taa yɔ.
43006060	Yesu tɔmkpɛlɩkɩyaa sakɩyɛ nɩ tɔm ndʋ ɛyɔɔdaa yɔ lɛ, pɔtɔ se : Tɔm tʋnɛ tɩwɛ kaɖɛ. Apɩzɩɣ nɛ ɛnɩɩ tɩ-tɔbʋʋ?
43006061	Yesu kanawa se ɛ-tɔmkpɛlɩkɩyaa kemindaɣ pe-liŋ tɛɛ tɔm ndʋ tɩ-yɔɔ. Ɖɩnɛ ɛheyi-wɛ se : Tɔm ndʋ tiyeki se ɩlɔ liu yaa we ?
43006062	Ɛbɛ kaɣ labʋ alɩwaatʋ ndʋ ɩnaɣ Ɛyʋ Pɩyalʋ pɩsaa nɛ ɛkpa nɛ ɛwɛɛ ɖenɖe ɛɛwɛɛ yɔ?
43006063	Kalɩzaɣ haɣnɩ wezuu. Tomnaɣ ɛɛwazɩɣ pʋyʋ. Tɔm ndʋ meheyi-mɩ yɔ, tɩkɛ kalɩzaɣ nɛ wezuu.
43006064	Ɛlɛ mɩ-taa nabɛyɛ wɛɛ nɛ paatisiɣ. Yesu yɔɔdɩ mbʋ mbʋ pʋyɔɔ yɔ, ɛɛtɛm sɩm ɖooo kiɖe tɛɛ ɛyaa mba paatisiɣ yɔ. Ɛɛtɛm sɩm ɖɔɖɔ weyi ɛkɔŋ-ɩ kpaɣʋ se ɛɖʋzɩ koyindinaa nesi tɛɛ yɔ.
43006065	Yesu tasɩ yɔɔdʋʋ se : Pʋ-yɔɔ maaheyi-mɩ se : Ye Caa ɛtaha nɔɔyʋ nʋmɔʋ se ɛkɔɔ mɔn-cɔlɔ yɔ, pʋdʋ ɛnʋ ɛɛpɩzɩɣ nɛ ɛkɔɔ.
43006066	Kpaɣnɩ puwiye nɖɩ, Yesu tɔmkpɛlɩkɩyaa sakɩyɛ yebi-i nɛ paatasɩɣ ɛ-wayɩ tɩŋʋʋ.
43006067	Ɖɩnɛ Yesu pɔzɩ e-tiyiyaa hiu nɛ naalɛ se : Mɩ yɔ, mi-liu wɛɛ se ɩɖɛɛ ɖɔɖɔ yaa we?
43006068	Siimɔɔ Pɩyɛ cosi-i se : Kɩbaɣlʋ, a cɔlɔ ɖiwoki? N̄ɛwɛnɩnɩ tam tam wezuu tɔm.
43006069	Nɛ ɖa ɖitisaa nɛ ɖɩna se n̄a lɛ Meesiya, Ɛsɔ weyi ɛwɛnɩ ɛ-ɛza yɔ, ɛ-Pɩyalʋ.
43006070	Yesu cosi-wɛ se : Pɩtɛkɛ malɩzɩnɩ mɩ hiu nɛ naalɛ yaa we? Nɛ mɩ-taa lɛlʋ kɛ eleeu.
43006071	Ɛyɔɔdaɣ Siimɔɔ pɩyalʋ Yudaasɩ Isikariotɩ tɔm mbʋ pʋyɔɔ yɔ, ɛnʋ kɔŋaɣnɩ-ɩ kpaɣʋ se ɛɖʋzɩ koyindinaa nesi tɛɛ. Ɛɛkɛ hiu nɛ naalɛ mba, pa-taa lɛlʋ.
43007001	Pʋwayɩ Yesu cɔwaɣ Galilee egeetiye taa. Ɛtaan̄ɩnɩɣ se ewolo Yudee egeetiye taa mbʋ pʋyɔɔ yɔ, Yuda n̄ɩma n̄ɩnaɣ se pakʋ-ɩ.
43007002	Yuda n̄ɩma kazandʋ ndʋ tɩkɛ kɩɖanɖɩŋ kazandʋ yɔ, tɩɩn̄ɔtaa.
43007003	Peeye e-neyaa heyi-i se : Kʋyɩ cɩnɛ nɛ ŋwolo Yudee nɛ n̄ɔ-tɔmkpɛlɩkɩyaa na tʋma wena ŋlakɩ yɔ.
43007004	Ye nɔɔyʋ ɛn̄ɩnɩɣ se ɛyaa ɛsɩm-ɩ yɔ, ɛɛlakɩ nabʋyʋ mɛɛsaɣ tɛɛ. Ye toovenim taa ŋlakɩ tʋma ana yɔ, wɩlɩ n̄a-tɩ kedeŋa ɛyaa tɩŋa.
43007005	E-neyaa yɔɔdaɣ mbʋ mbʋ pʋyɔɔ yɔ, petetisi ɛ-yɔɔ.
43007006	Ɖɩnɛ Yesu heyi-wɛ se : Ma-alɩwaatʋ tɩtalɩda ɛlɛ mɩ yɔ, alɩwaatʋ tɩŋa kɛ kɩbandʋ.
43007007	Ɩɩpɩzɩɣ nɛ ɩkɛnɩ kedeŋa n̄ɩma koyindnaa. Ɛlɛ ma mɛnkɛ po-koyindu mbʋ pʋyɔɔ yɔ, mawɩlɩɣ se pa-lakasɩ fɛyɩ ɖeu.
43007008	Mɩkpa kazandʋ taa. Maakpaɣ lɛɛlɛɛyɔ mbʋ pʋyɔɔ yɔ, alɩwaatʋ kɩbandʋ tɩtɩtalɩda mɔn-cɔlɔ.
43007009	Eheyi-wɛ tʋ nɛ ɛtɛ lɛ, ɛcaɣ Galilee egeetiye taa.
43007010	Ɛlɛ e-neyaa kpa kazandʋ ndʋ tɩ-taa lɛ, ɛkpa ɖɔɖɔ. Eteyele se nɔɔyʋ ɛna-ɩ, ɛkpa mɛɛsaɣ tɛɛ.
43007011	Yuda n̄ɩma n̄ɩnaɣ-ɩ kazandʋ taa nɛ pɔpɔzʋʋ ɖama se : Le ɛwɛɛ?
43007012	Ɛyaa samaɣ hɔŋaɣ ɛ-yɔɔ tɔm siŋŋ. Nabɛyɛ tɔŋaɣ se : Ɛkɛ ɛyʋ kɩbanʋ. Lɛlaa n̄ɔtɔŋ se : Ɛcɛtɩɣ samaɣ.
43007013	Ɛlɛ nɔɔyʋ taakatɩɣ se ɛyɔɔdɩ ɛ-tɔm keɣlee mbʋ pʋyɔɔ yɔ, pesewaɣ Yuda n̄ɩma.
43007014	Pɩkɔma nɛ kazandʋ saa miŋ lɛ, Yesu kpa Ɛsɔ ɖɩɣa taa nɛ ɛwɩlɩɣ tɔm.
43007015	Ɛ-tɔm ɖɩɣzaɣ Yuda n̄ɩma nɛ pɔtɔŋ se : Ɛtala sukuli lɛ, ɛzɩma ɛlaba nɛ ɛtɩlɩ tɔm ndʋ pamawa yɔ mbʋ?
43007016	Yesu cosi-wɛ se : Tɔm ndʋ mawɩlɩɣ yɔ, tɩtalɩnɩ mɔn-cɔlɔ ɛlɛ, tɩlɩnɩ weyi etiyi-m yɔ, ɛ-cɔlɔ.
43007017	Ye nɔɔyʋ ɛn̄ɩnɩɣ se ɛla mbʋ Ɛsɔ liu wɛɛ yɔ yɔ, ɛsɩŋ ndʋ mawɩlɩɣ yɔ. Ɖɩnɛ ɛtɩlɩɣ se ma-wɩlɩtʋ lɩnɩ Ɛsɔ cɔlɔ yaa ma-maɣmaɣ mɔn-tɔm ɖeke mɔyɔɔdʋʋ.
43007018	Weyi ɛyɔɔdɩɣ ɛ-ma¾ ɣmaɣ ɛ-tɔm yɔ, ɛn̄ɩnɩɣ ɛ-maɣmaɣ e-koboyaɣ. Ɛlɛ weyi ɛn̄ɩnɩɣ weyi etiyi-i yɔ, e-koboyaɣ yɔ, ɛkɛ toovenim tʋ nɛ kaatʋʋzʋtʋ fɛyɩ ɛ-taa.
43007019	Pɩtɛkɛ Mooyiizi ɖʋnɩ-mɩ paɣ tʋ yaa we? Ɛlɛ, mɩ-taa nɔɔyʋ ɛɛɖɔŋ tɩ-yɔɔ. Pɩlabɩ ɛzɩma nɛ ɩn̄ɩnɩɣ se ɩkʋ-m?
43007020	Samaɣ cosi-i nɛ kɔtɔŋ se : Ŋwɛnɩ eleeu. An̄ɩnɩɣ se ɛkʋ-ŋ?
43007021	Yesu cosi-wɛ nɛ ɛtɔ se : Tʋmɩyɛ kʋɖʋmɖɩyɛ malaba nɛ pɩɖɩɣzɩ mɩ-tɩŋa.
43007022	Mooyiizi ɖʋ-mɩ paɣtʋ se ɩpɛlɩɣ abalaa nɛ ɩlakɩ mbʋ ɖɔɖɔ kɩyakʋ kɩhɛzʋʋ wiye. Ŋgʋ pɛlʋʋ talɩnɩ Mooyiizi cɔlɔ ɛlɛ, ɖɔ-cɔzɔnaa cɔlɔ pɩlɩnaa.
43007023	Ye pɛpɛlɩɣ ɛyʋ kɩyakʋ kɩhɛzʋʋ wiye se pataamaɣnɩ Mooyiizi paɣtʋ yɔɔ lɛ, pɩlabɩ ɛzɩma nɛ mɩ-taa wɩɣnɩ-m se malaba nɛ ɛyʋ pilim yɔɔ cɛ kɩyakʋ kɩhɛzʋʋ wiye yɔ?
43007024	Ɩtaahʋʋ tɔm ɛsɩmɩyɛ yɔɔ ɛlɛ ɩhʋʋ-tʋ siɣsiɣ.
43007025	Yeruusalɛm n̄ɩma nabɛyɛ tɔŋaɣ se : Pɩtɛkɛ ɛyʋ ɛnɛ yɔ pan̄ɩnaɣ se pakʋ yaa we?
43007026	Cɔnɩ ŋna, ɛyɔɔdʋʋ ɛyaa taa yem keɣlee nɛ paatɔŋ se pʋyʋ. Ɛzɩ n̄ʋndɩnaa na siŋŋ se ɛnʋ lɛ Meesiya yaa we?
43007027	Ŋgʋ ɖɩsɩm ɖenɖe ɛyʋ ɛnɛ ɛlɩnaa nɛ ɛkɔɔ yɔ. Ɛlɛ alɩwaatʋ ndʋ Meesiya kɔŋ yɔ, nɔɔyʋ ɛɛsɩŋ ɖenɖe ɛlɩɣna yɔ.
43007028	Yesu wɩlaɣ tɔm Ɛsɔ ɖɩɣa taa lɛ, ɛyɔɔdɩ ɖoŋ se : Ɛɛɛ, ɩsɩm-m nɛ ɩtɩlɩ ɖenɖe malɩnaa yɔ. Ɛlɛ, mɔntɔkɔɔ ma-maɣmaɣ mɔ-yɔɔ. Ɛlɛ Ɛsɔ weyi etiyi-m yɔ, ɛkɛ toovenim, ŋgʋ ɩɩsɩŋ-ɩ.
43007029	Ɛlɛ ma masɩm-ɩ mbʋ pʋyɔɔ yɔ, ɛ-cɔlɔ malɩnaa nɛ mɔnkɔɔ nɛ ɛnʋ tiyini-m.
43007030	Peeye pan̄ɩnaɣ se pakpa-ɩ. Ɛlɛ nɔɔyʋ takpazɩ ɛ-yɔɔ nesi mbʋ pʋyɔɔ yɔ, ɛ-alɩwaatʋ tatalɩda.
43007031	Samaɣ taa ɛyaa sakɩyɛ tisi ɛ-yɔɔ. Pɔtɔm se : Alɩwaatʋ ndʋ Meesiya kɔŋ yɔ, ɛlakɩ pita lakasɩ nɛ pɩkɩlɩ nzɩ abalʋ ɛnɛ ɛlaba yɔ yaa we?
43007032	Farɩsɩ n̄ɩma nɩ tɔm ndʋ ɛyaa yɔɔdaɣ ɛ-yɔɔ yɔ. Ɖɩnɛ layaa sɔsaa nɛ Farɩsɩ n̄ɩma petiyi sɔɔjanaa se pakpa-ɩ.
43007033	Peeye Yesu tɔm se : Mantasɩɣ mɩ-cɔlɔ wɛʋ alɩwaatʋ pazɩ yem ɛlɛ, mankʋyɩ nɛ mowolo weyi etiyi-m yɔ, ɛ-cɔlɔ.
43007034	Ɩkaɣ-m n̄ɩnʋʋ ɛlɛ ɩɩkaɣ-m naʋ. Ɖenɖe mɛwɛɣ yɔ, ɩɩpɩzɩɣ nɛ iwolo peeye.
43007035	Peeye Yuda n̄ɩma pɔzaɣ ɖama se : Ɛzɩ le ɛkaɣ wobu nɛ ɖɩɩpɩzɩɣ nɛ ɖɩna-ɩ? Ɛzɩ ɛkaɣ Yuda n̄ɩma mba pɛwɛ Krɛɛkɩ n̄ɩma tɛ yɔ, pɔ-cɔlɔ wobu na? Ɛkaɣ Krɛɛkɩ n̄ɩma tɔm wɩlʋʋ na?
43007036	Ɛtɔm se : Ɩkaɣ-m n̄ɩnʋʋ ɛlɛ ɩɩkaɣ-m naʋ. Ɛtɔm ɖɔɖɔ se : Ɖenɖe mɛwɛɣ yɔ, ɩɩpɩzɩɣ nɛ iwolo peeye. Ɛyɔɔdʋʋ mbʋ yɔ, pɩ-tɔbʋʋ se we?
43007037	Kazandʋ kɩyakʋ kɩtɛzʋʋ wiye, kɩyakʋ ŋgʋ kɩkɛ sɔsɔʋ yɔ, Yesu kʋyaa nɛ ɛsɩŋ nɛ ɛyɔɔdɩ ɖoŋ se : Ye lɔkɔtʋ ɛɖɛ nɔɔyʋ yɔ, ɛkɔɔ mɔn-cɔlɔ nɛ ɛn̄ɔɔ.
43007038	Weyi etisiɣ mɔ-yɔɔ yɔ, wezuu lɩm pɔsɩ lɩɣnɩ ɛ-taa nɛ sikpeŋ. Pʋwɛ ɛzɩ pamaʋ takayaɣ taa yɔ.
43007039	Ɛyɔɔdʋʋ mbʋ yɔ, ɛyɔɔdaɣ Kalɩzaɣ ŋga mba pakaɣ tisuu ɛ-yɔɔ yɔ, pɔkɔŋ mʋʋ yɔ. Ɛsɔ tatɩɩhada Cɩɖɩcɩɖɩ Kalɩzaɣ mbʋ pʋyɔɔ yɔ, ɛtatɩɩwɩlɩda Yesu koboyaɣ.
43007040	Ɛyaa samaɣ nɩ tɔm ndʋ lɛ, pa-taa nabɛyɛ tɔŋ se : Toovenim taa ɛyʋ ɛnɛ, ɛkɛ ɛsɔtɔm ɖɛzɩyʋ weyi ɖɩɖaŋaa yɔ.
43007041	Lɛlaa n̄ɔtɔŋaɣ se : Ɛnʋ lɛ Meesiya Nɛ lɛlaa se : Meesiya lɩɣnɩ Galilee egeetiye taa yaa we?
43007042	Ndʋ pamawa yɔ tɩtɔŋ se Meesiya lɩɣnɩ Daaviidi liɖe taa. Tɩɩtɔŋ ɖɔɖɔ se ɛlɩɣnɩ Bɛtlɛhɛm haɖaa mba pa-taa Daaviidi kɛwɛɛ yɔ yaa we?
43007043	Ɖɩnɛ pɩtayɩ pɛ-hɛkʋ taa ɛ-yɔɔ.
43007044	Pa-taa nabɛyɛ n̄ɩnaɣ se pakpa-ɩ ɛlɛ, nɔɔyʋ takpazɩ ɛ-yɔɔ nesi.
43007045	Peeye sɔɔjanaa kʋyaa nɛ papɩsɩ layaa sɔsaa nɛ Farɩsɩ n̄ɩma cɔlɔ. Sɔɔjanaa talaa lɛ, pɔpɔzʋʋ wɛ se : Pɩlabɩ ɛzɩma nɛ ɩtɔkɔnɩ-ɩ?
43007046	Sɔɔjanaa cosi-wɛ nɛ pɔtɔŋ se : Nɔɔyʋ tɔyɔɔdɩda wiɖiyi kaʋ ɛzɩ ɛyʋ ɛnʋ yɔ.
43007047	Farɩsɩ n̄ɩma pɩsɩnɩ-wɛ se : Epeɣzi-mɩ ɖɔɖɔ yaa we?
43007048	Nɔɔyʋ wɛ n̄ʋndɩnaa taa yaa Farɩsɩ n̄ɩma taa nɛ etisiɣ ɛ-yɔɔ yaa we?
43007049	Ɛlɛ ɛyaa samaɣ ŋga, kaasɩŋ paɣtʋ. Pawɩlɩ-kɛ kpalʋʋ.
43007050	Niikodɛm weyi ekowobi Yesu cɔlɔ ɖoo taa yɔ, ɛkɛwɛ pɛ-hɛkʋ taa.
43007051	Eheyi-wɛ se : Ɖa-paɣtʋ kʋʋ ɛyʋ tɔm nɛ patanɩɩ ɛ-nɔɔ taa nɛ patana mbʋ ɛlaba yɔ, yaa we?
43007052	Peeye pocosi-i nɛ pɔtɔŋ se : N̄ɛkɛ ɖɔɖɔ Galilee tʋ yaa we? N̄ɩnɩ takayasɩ taa, ŋnaɣ se ɛsɔtɔm ɖɛzɩyʋ nɔɔyʋ talɩnɩ Galilee egeetiye taa.
43007053	Nɛ paa weyi ɛpɩsɩ ɛ-ɖɩɣa taa.
43008001	Yesu kʋyaa nɛ ɛkpa Oliviiye tiŋ pʋʋ yɔɔ.
43008002	Ɛlɛ tɛʋ tiifema lɛ, ɛɖaɣnɩ Ɛsɔ ɖɩɣa taa pɩsʋʋ nɛ ɛyaa tɩŋa woki ɛ-cɔlɔ. Ɖɩnɛ Yesu caɣaa nɛ ɛpazɩ tɔm wɩlʋʋ.
43008003	Peeye takayɩsɩ mayaa nɛ Farɩsɩ n̄ɩma pakpa halʋ nɔɔyʋ hayitu ɖeɖe nɛ pɔkɔnɩ-ɩ ɛyaa tɩŋa ɛsɩndaa.
43008004	Peheyi Yesu se : Wɩlɩyʋ, ɖɩkpa halʋ ɛnɛ eɖɩɣni hayitu labʋ.
43008005	Paɣtʋ taa lɛ, Mooyiizi paɣ-ɖʋ se halaa mba palakɩ mbʋ yɔ, ɖɩyaɣ-wɛ pɛɛ nɛ pasɩ. N̄ɔtɔŋ se we?
43008006	Pɔyɔɔdɩ mbʋ se patakɩ-ɩ nɛ pana ndʋ paawaana nɛ pakʋyɩ ɛ-yɔɔ yɔ. Ɛlɛ Yesu luŋ nɛ ɛmaɣ tataa nɛ e-niye.
43008007	Pɛwɛɛ nɛ pɔpɔzʋʋ-ɩ tɔm nɛ ɛkʋsɩ ɛ-n̄ʋʋ nɛ eheyi-wɛ se : Mɩ-taa weyi ɛtala kɩwɛɛkɩm nabʋyʋ kaʋ yɔ, ɛlɛyɩnɩ-ɩ pɩyɛ yaɣʋ.
43008008	Ɛlɛ ɛtasɩ luŋuu nɛ ɛmaɣ tataa.
43008009	Panɩ-tʋ lɛ, pakʋyɩ nɛ palɩɩ kʋyʋm kʋyʋm kpaɣnɩ sɔsɔ nɛ pitii cikpelu nɛ peyele Yesu nɛ halʋ ɛnʋ ɛɛsɩŋ hɛkʋ taa.
43008010	Peeye Yesu kʋsɩ ɛ-tɩ nɛ ɛna halʋ ɖeke lɛ, ɛpɔzɩ-ɩ se : Ɛyaa mba pakʋyɩ n̄ɔ-yɔɔ yɔ, pɛwɛ le? Nɔɔyʋ takʋ n̄ɔ-tɔm yaa we?
43008011	Ecosi-i se : Kɩbaɣlʋ, nɔɔyʋ takʋ mɔn-tɔm. Yesu heyi-i se : Ma ɖɔɖɔ maakʋʋ n̄ɔ-tɔm. Wolo nɛ taatasɩ kɩwɛɛkɩm labʋ.
43008012	Yesu tasɩ samaɣ yɔɔdɩnaʋ nɛ ɛtɔ se : Ma lɛ kedeŋa ɛyaa n̄alɩmɩyɛ. Weyi ɛtɩŋɩɣ ma-wayɩ yɔ, ɛɛkaɣ cɩkpɛndʋʋ taa ɖɔm ɛlɛ, ɛwɛɣnɩ wezuu n̄alɩmɩyɛ.
43008013	Peeye Farɩsɩ n̄ɩma heyi-i s e : Ŋlɩzɩɣ aseɣɖe n̄a-maɣmaɣ n̄ɔ-yɔɔ. N̄a-aseɣɖe tɛkɛ toovenim.
43008014	Yesu cosi-wɛ nɛ ɛtɔ se : Paa malɩzɩɣ ma-maɣmaɣ ma-aseɣɖe yɔ, ma-aseɣɖe kɛ toovenim. Pɩkɛ toovenim mbʋ pʋyɔɔ yɔ, mansɩm ɖenɖe malɩnaa nɛ ɖenɖe mowoki yɔ. Ɛlɛ mɩɩsɩŋ ɖenɖe malɩnaa yaa ɖenɖe mowoki yɔ.
43008015	Ɩhʋʋ tɔm ɛzɩ ɛyaa yɔ. Ma, maahʋʋnɩ nɔɔyʋ tɔm.
43008016	Nɛ ye mahʋʋ tɔm yɔ, mɔn-tɔm hʋʋ kɛ toovenim mbʋ pʋyɔɔ mɛnfɛyɩ men-ɖeke. Caa weyi etiyi-m yɔ, ɛwɛ mɔn-cɔlɔ.
43008017	Mooyiizi ma mɩ-paɣtʋ takayaɣ taa se aseɣɖe nɖɩ ɛyaa naalɛ lɩzɩɣ yɔ, ɖɩkɛ toovenim.
43008018	Malɩzɩɣ ma-maɣ maɣ ma-aseɣɖe nɛ Caa weyi etiyi-m yɔ, ɛlɩzɩɣ ma-aseɣɖe.
43008019	Ɖɩnɛ pɔpɔzɩ-ɩ se : Le n̄a-Caa wɛɛ? Yesu cosi-wɛ nɛ ɛtɔŋ se : Ɩɩsɩŋ-m nɛ ɩɩsɩŋ man-Caa. Ye ɩɩsɩm-m yɔ, ɩɩsɩm man-Caa ɖɔɖɔ.
43008020	Yesu kɔyɔɔdɩ tɔm tʋnɛ alɩwaatʋ ndʋ ɛwɩlaɣ tɔm Ɛsɔ dɩɣa taa yɔ. Ɛkacaɣ liidiye koozaɣ cɔlɔ nɛ nɔɔyʋ takpazɩ nesi ɛ-yɔɔ mbʋ pʋyɔɔ ɛ-alɩwaatʋ tɩtalɩda.
43008021	Yesu tasɩ-wɛ heyuu se : Mɛnɖɛɣ nɛ ɩkaɣ-m n̄ɩnʋʋ. Ɩkaɣ mɩ-kɩwɛɛkɩm taa sɩbʋ. Ɖenɖe mowoki yɔ, ɩɩpɩzɩɣ nɛ iwolo peeye.
43008022	Pʋ-yɔɔ Yuda n̄ɩma tɔm se : Ɛzɩ ɛkɔŋ ɛ-tɩ kʋʋ yaa we? Pʋyɔɔ ɛtɔŋ se : Ɖenɖe mowoki yɔ, ɩɩpɩzɩɣ nɛ iwolo peeye yaa we?
43008023	Eheyi-wɛ se : Ɩkɛ tataa n̄ɩma nɛ mɛnkɛ ɛsɔdaa-tʋ. Ɩkɛ kedeŋa kanɛ kɔ-yɔɔ n̄ɩma ɛlɛ mɛntɛkɛ kɔ-yɔɔ tʋ.
43008024	Pʋ-yɔɔ meheyi-mɩ se ɩsɩkɩ mɩ-kɩwɛɛkɩm taa. Ye itetisi se ma lɛ weyi mɛnkɛnaa yɔ yɔ, ɩsɩkɩ mɩ-kɩwɛɛkɩm taa.
43008025	Peeye pɔpɔzɩ-ɩ se : N̄a lɛ anɩ? Yesu cosi-wɛ nɛ ɛtɔŋ se : Ma lɛ weyi meheyi-mi ɖooo kiɖe tɛɛ yɔ.
43008026	Mɛwɛnɩ tɔm sakɩyɛ se mɔyɔɔdʋʋ mɩ-yɔɔ nɛ mahʋʋnɩ-mɩ. Ɛlɛ weyi etiyi-m yɔ, ɛkɛ toovenim. Ndʋ manɩ ɛ-cɔlɔ yɔ, meheyiɣ-tʋ kedeŋa kanɛ kɛ-ɛyaa.
43008027	Caa tɔm eheyaɣ-wɛ ɛlɛ patanɩɩ pɩ-taa.
43008028	Ɖɩnɛ Yesu heyi-wɛ se : Ɩkpazɩɣ Ɛyʋ Pɩyalʋ nɛ ɛsɔdaa lɛ, ɩtɩlɩ weyi mɛnkɛnaa yɔ. Ɩtɩlɩɣ se maalakɩ pʋyʋ ma-maɣmaɣ mo-ɖoŋ taa ɛlɛ, ndʋ man-Caa wɩlɩ-m yɔ, ndʋ mɔyɔɔdʋʋ.
43008029	Weyi etiyi-m yɔ, ɛwɛ mɔn-cɔlɔ. Caa teyebi-m men-ɖeke mbʋ pʋyɔɔ yɔ, malakɩ paa ɛzɩmtaa mbʋ pʋwɛ-ɩ ɖeu yɔ.
43008030	Yesu yɔɔdɩ tɔm ndʋ lɛ, ɛyaa sakɩyɛ tisi ɛ-yɔɔ.
43008031	Peeye Yesu heyi Yuda n̄ɩma mba petisi ɛ-yɔɔ yɔ se : Ye ɩɖɔkɩ mɔ-tɔm kpam yɔ, ɩkɛnɩ mɔn-tɔmkpɛlɩkɩyaa toovenim taa.
43008032	Ɖɔɖɔ lɛ, ɩsɩŋ toovenim nɛ toovenim lɩzɩ-mɩ yomiye taa.
43008033	Pocosi-i nɛ pɔtɔŋ se : Ɖɩkɛ Abraham cejewiye. Ɖɩtɛkɛ nɔɔyʋ yomaa kaʋ. Ɛzɩma ŋpɩzɩɣ nɛ ŋtɔ se : Ɩlɩɣ yomiye taa?
43008034	Yesu cosi-wɛ nɛ ɛtɔ se : Toovenim taa, toovenim taa meheyiɣ-mɩ se, weyi ɛlakɩ kɩwɛɛkɩm yɔ, ɛkɛ kɩwɛɛkɩm yom.
43008035	Yom ɛɛwɛɣ ɖɩɣa taa tam yɔɔ ɛlɛ Pɩyalʋ n̄ɛwɛɣ ka-taa tam yɔɔ.
43008036	Pʋ-yɔɔ lɛ, ye Pɩyalʋ ɛlɩzɩ-mɩ yomiye taa yɔ, ɩlɩɣ ɖɩ-taa toovenim taa.
43008037	Manawa se ɩkɛnɩ Abraham cejewiye. Ɛlɛ ɩn̄ɩnɩɣ se ɩkʋ-m mbʋ pʋyɔɔ yɔ, mɔn-tɔm fɛyɩnɩ lone mɩ-taa.
43008038	Mbʋ mana man-Caa cɔlɔ yɔ, pʋ-tɔm mɔyɔɔdʋʋ, mɩlakɩ mbʋ ɩna mɩ-caa cɔlɔ yɔ.
43008039	Pocosi-i nɛ pɔtɔŋ se : Ɖa-caa lɛ Abraham. Yesu se : Ye ɩɩkɛ Abraham piya yɔ, ɩkalakaɣ Abraham lakasɩ.
43008040	Ma lɛ, meheyi-mɩ toovenim mbʋ manɩ Ɛsɔ cɔlɔ yɔ. Nɛ lɛɛlɛɛyɔ ɩn̄ɩnɩɣ se ɩkʋ-m. Abraham taala mbʋ.
43008041	Ɩlakɩ mɩ-caa lakasɩ. Peheyi-i se : Ɖɩtɛkɛ acɛyɛ piya, Caa kʋɖʋm ɖɩwɛna. Ɛnʋ lɛ Ɛsɔ.
43008042	Yesu heyi-wɛ se : Ye Ɛsɔ ɛɛkɛ mɩ-Caa yɔ, ɩɩsɔɔlɩ-m. Toovenim mbʋ pʋyɔɔ yɔ, Ɛsɔ cɔlɔ malɩnaa nɛ mɔnkɔɔ. Pɩtɛkɛ ma-maɣmaɣ mo-ɖoŋ taa mɔnkɔma, ɛlɛ Ɛsɔ tiyini-m.
43008043	Pɩlabɩ ɛzɩma nɛ ɩɩnɩɣ ndʋ mɔyɔɔdʋʋ yɔ? Ɩɩnɩɣ mbʋ pʋyɔɔ yɔ, ɩɩpɩzɩɣ nɛ ɩnɩɩ mɔn-tɔm.
43008044	Mɩ-caa lɛ aleewaa n̄ʋʋtʋ nɛ ɩn̄ɩnɩɣ se ɩla mbʋ mɩ-caa liu wɛɛ yɔ. Ɛɛkɛ ɛyaa kʋyʋ ɖooo kiɖe tɛɛ. Ɛɛsɩŋɩɣ toovenim taa mbʋ pʋyɔɔ yɔ, ɛfɛyɩnɩ toovenim ɛ-taa. Ɛkɛ cɛtɩyʋ nɛ cɛtɩm caa. Pʋ-yɔɔ lɛ, alɩwaatʋ ndʋ ɛyɔɔdʋʋ cɛtɩm tɔm yɔ, ɛyɔɔdʋʋ ndʋ tɩwɛ ɛ-maɣmaɣ ɛ-hɔyɛ yɔɔ yɔ.
43008045	Nɛ ma lɛ, iitisiɣ mɔn-tɔm mbʋ pʋyɔɔ yɔ, mɔyɔɔdʋʋ toovenim.
43008046	Mɩ-taa anɩ pɩzɩɣ nɛ ɛtɔ se malabɩ kɩwɛɛkɩm nɛ ɛwɩlɩ-m pʋ? Ye toovenim mɔyɔɔdʋʋ lɛ, pɩlabɩ ɛzɩma nɛ iitisiɣ mɔ-yɔɔ yɔ ?
43008047	Weyi ɛkɛ Ɛsɔ n̄ɩnʋ yɔ, ewelesiɣ Ɛsɔ tɔm. Iiwelesiɣ mbʋ pʋyɔɔ yɔ, ɩtɛkɛ Ɛsɔ n̄ɩma.
43008048	Yuda n̄ɩma cosi-i se : Ɖɔ-tɔm tatalɩ se ɖɩtɔ se ŋkɛ Samaarɩɩ tʋ nɛ ŋwɛnɩ eleeu yaa we?
43008049	Yesu cosi-wɛ nɛ ɛtɔ se : Mɛnfɛyɩnɩ eleeu nɔɔyʋ. Ɛlɛ man-Caa manɖʋʋ hɩɖɛ nɛ mɩ mɩɖʋʋ-m fɛyɛ.
43008050	Maan̄ɩnɩɣ ma-maɣmaɣ man-samtʋ. Nɔɔyʋ wɛɛ nɛ ɛlɛ n̄ɩnɩɣ-tʋ nɛ ɛhʋʋ tɔm.
43008051	Toovenim taa, toovenim taa meheyiɣ-mɩ se : Ye nɔɔyʋ ɛɖɔkɩ mɔn-tɔm yɔ, ɛɛkaɣ sɩm naʋ kaʋ.
43008052	Ɖɩnɛ Yuda n̄ɩma heyi-i se : Lɛɛlɛɛyɔ ɖɩnawa se ŋwɛnɩ eleeu! Abraham sɩba, ɛsɔtɔm ɖɛzɩyaa ɖɔɖɔ. Nɛ n̄a n̄ɔtɔŋ se : Ye nɔɔyʋ ɛɖɔkɩ mɔn-tɔm yɔ, ɛɛkaɣ sɩm naʋ kaʋ.
43008053	N̄akɩlɩnɩ ɖa-caa Abraham weyi ɛsɩba yɔ yaa we? Ɛsɔtɔm ɖɛzɩyaa n̄asɩba ɖɔɖɔ. Anɩ ŋtɔŋ se ŋkɛnaa ?
43008054	Yesu cosi-wɛ se : Ye ma-maɣmaɣ mansaŋnɩ man-tɩ yɔ, ma-samtʋ tɛkɛ samtʋ toovenim taa. Man-Caa weyi ɩtɔŋ se ɛkɛ mɩ-Ɛsɔ yɔ, ɛnʋ saŋnɩ-m.
43008055	Ɩɩsɩŋ-ɩ ɛlɛ ma, mansɩm-ɩ. Ye maatɔŋaɣ se maasɩŋ-ɩ yɔ, maakɛ cɛtɩyʋ ɛzɩ mɩ yɔ. Ɛlɛ, mansɩm-ɩ nɛ mɔnɖɔkɩɣ ɛ-tɔm.
43008056	Mɩ-caa Abraham taa kahʋlʋmɩ pɩŋŋ se ɛna man-kɩyakʋ. Ɛna-kʋ nɛ ɛ-taa hʋlʋmɩ.
43008057	Yuda n̄ɩma pɩsɩnɩ-ɩ se : Ŋtatalɩda pɩnzɩ nɩɩnʋwa nɛ ŋtɔŋ se ŋna Abraham!
43008058	Yesu heyi-wɛ se : Toovenim taa, toovenim taa meheyiɣ-mɩ se : Pʋcɔ nɛ Abraham kɔɔ lɛ, mɛwɛɛ.
43008059	Peeye Yuda n̄ɩma tɔzɩ kaaŋ se payaɣ-ɩ ɛlɛ, Yesu mɛlɩ nɛ ɛlɩɩ Ɛsɔ ɖɩɣa taa. Ɛtɩŋ pɛ-hɛkʋ taa nɛ ɛlɩɩ.
43009001	Yesu ɖɛwaɣ lɛ, ɛna abalʋ nɔɔyʋ palʋlɩ-ɩ nɛ yʋlʋmtʋ.
43009002	Peeye ɛ-tɔmkpɛlɩkɩyaa pɔzɩ-ɩ se : Raabii, alabɩ kɩwɛɛkɩm nɛ palʋlɩ abalʋ ɛnɛ nɛ yʋlʋmtʋ? Ɛnʋ labɩna yaa ɛ-caanaa?
43009003	Yesu cosi-wɛ nɛ ɛtɔ se : Pɩtɛkɛ abalʋ ɛnɛ yaa ɛ-caanaa labɩnɩ kɩwɛɛkɩm. Ɛlɛ, ɛyʋlʋmaa se pɩsa nɛ Ɛsɔ tɩŋɩnɩ ɛ-yɔɔ nɛ ɛlɩzɩ ɛ-tʋmɩyɛ labʋ nɛ ɛwɩlɩ.
43009004	Pifeŋʋʋ yɔ, pʋwɛɛ se mala weyi etiyi-m yɔ, ɛ-tʋma. Puyuu nɛ nɔɔyʋ ɛɛpɩzɩɣ nɛ ɛla tʋmɩyɛ.
43009005	Alɩwaatʋ ndʋ mɛwɛ kedeŋa taa yɔ, ma lɛ kedeŋa ɛyaa n̄alɩmɩyɛ.
43009006	Ɛyɔɔdɩ mbʋ nɛ ɛtɛ lɛ, ɛtɔ ndaatʋ nɛ ɛlabɩnɩ ahɔya nɛ ɛtaa yʋlʋm ɛnʋ ɛ-ɛza yɔɔ.
43009007	Ɛlɛ eheyi-i se : Wolo Siloowee lɩŋgamʋʋ cikpeluu taa nɛ ŋkɔ n̄ɛ-ɛsɩndaa. Siloowee tɔbʋʋ lɛ se tiyiyu. Yʋlʋm ɛnʋ ewolo nɛ ɛkɔ ɛ-ɛsɩndaa. Ɛpɩsaɣ lɛ, ɛnaɣaɣ kpayɩ kpayɩ.
43009008	Ɛ-cɔlɔ n̄ɩma nɛ mba paasɩm-ɩ se ɛɛkɛ yʋlʋm yɔ, pana-ɩ lɛ, pɔtɔŋ se : Pɩtɛkɛ abalʋ ɛnɛ ɛkacaɣnɩ cɩnɛ nɛ ɛsʋlʋmʋʋ yaa we?
43009009	Nabɛyɛ se ɛnʋ. Lɛlaa n̄ɔtɔŋaɣ se : Pɩtɛkɛ ɛnʋ, ɛnɩɣzɩnɩ-ɩ kɩnɩɣzɩnʋʋ. Ɛlɛ ɛ-maɣmaɣ ɛtɔŋaɣ se : Ma na.
43009010	Pɔpɔzɩ-ɩ se : Ɛzɩma ŋlaba nɛ n̄ɛ-ɛza kuli lɛɛlɛɛyɔ yɔ?
43009011	Ecosi-wɛ se : Abalʋ weyi payaɣ-ɩ se Yesu yɔ, ɛlabɩ ahɔya nɛ ɛtaa mɛ-ɛza yɔ. Ɛlɛ eheyi-m se : Wolo Siloowee lɩŋgamʋʋ cikpeluu taa nɛ ŋkɔ n̄ɛ-ɛsɩndaa. Ɖɩnɛ mowoba nɛ mɔnkɔ mɛ-ɛsɩndaa nɛ manpɩzɩ nɛ manaɣ.
43009012	Pɔpɔzɩ-ɩ se : Abalʋ ɛnʋ ɛwɛ le? Ecosi-wɛ se : Maasɩŋ.
43009013	Pakpaɣ weyi paalʋlɩ-ɩ nɛ yʋlʋmtʋ yɔ nɛ powoni-i Farɩsɩ n̄ɩma cɔlɔ.
43009014	Kɩyakʋ kɩhɛzʋʋ wiye Yesu kalabɩ ahɔya nɛ ekulini yʋlʋm ɛnʋ ɛ-ɛza.
43009015	Farɩsɩ n̄ɩma tasɩ-ɩ pɔzʋʋ se : Ɛzɩma ŋlaba nɛ ŋnaɣ? Peeye eheyi-wɛ se : Ɛta mɛ-ɛza ahɔya nɛ mowolo nɛ mɔnkɔ mɛ-ɛsɩndaa nɛ manaɣ lɛɛlɛɛyɔ.
43009016	Peeye Farɩsɩ n̄ɩma taa nabɛyɛ tɔŋaɣ se : Abalʋ ɛnɛ ɛtalɩnɩ Ɛsɔ cɔlɔ mbʋ pʋyɔɔ yɔ, ɛɛn̄aŋ kɩyakʋ kɩhɛzʋʋ paɣtʋ. Lɛl aa n̄ ɔt ɔŋ s e : Ɛzɩma kɩwɛɛkɩm laɖʋ pɩzɩɣ nɛ ɛla pita lakasɩ nzɩ? Peeye pɩtayɩ pɛ-hɛkʋ taa.
43009017	Papɩsɩnɩ yʋlʋm yɔɔ nɛ pɔpɔzɩ-ɩ se : Nɛ n̄a yɔ, ŋyɔɔdʋʋ weyi ekuli n̄ɛ-ɛza yɔ ɛ-tɔm se we? Ecosi-wɛ se : Ɛkɛ ɛsɔtɔm ɖɛzɩyʋ.
43009018	Yuda n̄ɩma taatisi se ɛɛkɛ yʋlʋm nɛ lɛɛlɛɛyɔ ɛnaɣ. Pʋ-yɔɔ petiyaa nɛ pɔkɔnɩ ɛ-caanaa.
43009019	Ɖɩnɛ pɔpɔzɩ-wɛ se : Ɛnɛ yɔ lɛ mɩ-pɩyalʋ weyi ɩtɔŋ se ɩlʋlɩ-ɩ nɛ yʋlʋnzɩ yɔ yaa we? Ɛzɩma ɛlaba nɛ ɛnaɣ lɛɛlɛɛyɔ yɔ?
43009020	Ɛ-caanaa cosi nɛ pɔtɔŋ se : Ɖɩnawa se ɛnʋ lɛ ɖa-pɩyalʋ. Ɖɩnawa ɖɔɖɔ se ɖɩlʋlɩ-ɩ nɛ yɔlʋnzɩ.
43009021	Ɛlɛ ɖɩɩsɩŋ ɛzɩma mbʋ ɛlaba nɛ ɛnaɣ lɛɛlɛɛyɔ yɔ. Ɖɩɩsɩŋ ɖɔɖɔ weyi ekuli ɛ-ɛza yɔ. Ɛtɛkɛ pɩɣa, ɩpɔzɩ-ɩ nɛ ɛ-maɣmaɣ ecosi-mɩ.
43009022	Ɛ-caanaa kɔyɔɔdɩ mbʋ mbʋ pʋyɔɔ yɔ, pesewaɣ Yuda n̄ɩma sɔɔndʋ. Yuda n̄ɩma kɛtɛm ɖʋʋ se ye nɔɔyʋ ɛtɔm se Yesu lɛ Meesiya yɔ, pɔɖɔɔnɩ-ɩ pɛ-Ɛsɔ ɖɩsɛyɛ kpaaŋ taa.
43009023	Pʋyɔɔ yɔɔ ɛ-caanaa tɔm se : Ɛtɛkɛ pɩɣ a, ɩpɔzɩ ɛ-maɣmaɣ.
43009024	Peeye Farɩsɩ n̄ɩma tasɩ abalʋ weyi ɛɛkɛ yʋlʋm yɔ yaʋ nɛ peheyi-i se : Sa Ɛsɔ nɛ ŋyɔɔdɩ toovenim. Ɖɩnawa se abalʋ ɛnʋ ɛkɛ kɩwɛɛkɩm laɖʋ.
43009025	Peeye ecosi-wɛ se : Ye ɛkɛ kɩwɛɛkɩm laɖʋ yɔ, mantana. Pʋyʋ kʋɖʋm mansɩma : Maakɛ yʋlʋm ɛlɛ lɛɛlɛɛyɔ manaɣ.
43009026	Patasɩ-ɩ pɔzʋʋ se : Ɛbɛ ɛlabɩ-ŋ? ɛzɩma ekuli n̄ɛ-ɛza?
43009027	Ecosi-wɛ se : Mɛntɛm-mɩ heyuu ɛlɛ itewelesini-m. Ɛbɛ yɔɔ ɩn̄ɩnɩɣ se ɩtasɩ-tʋ nɩʋ yɔ? Ɩn̄ɩnɩɣ se ɩpɩzɩ ɛ-tɔmkpɛlɩkɩyaa ɖɔɖɔ yaa we?
43009028	Peeye patʋ-ɩ nɛ peheyi-i se : N̄a lɛ ɛ-tɔmkpɛlɩkɩyʋ. Ɖa, ɖɩkɛ Mooyiizi tɔmkpɛlɩkɩyaa.
43009029	Ɖɩnawa se Ɛsɔ yɔɔdɩnɩ Mooyiizi, ɛlɛ ɛnɛ yɔ, ɖɩɩsɩŋ ɖenɖe ɛlɩnaa yɔ.
43009030	Abalʋ ɛnʋ ecosi-wɛ se : Pɩlabɩ piti se ɩɩsɩŋ ɖenɖe ɛlɩnaa yɔ. Ŋgʋ ekuli mɛ-ɛza.
43009031	Ɖɩnawa se Ɛsɔ eekeŋna kɩwɛɛkɩm laɖaa. Ɛlɛ ekeŋna weyi ɛn̄aŋ-ɩ nɛ ɛlakɩ mbʋ e-liu wɛɛ yɔ.
43009032	Patatɩɩnɩda wiɖiyi kaʋ se nɔɔyʋ kuli ɛyʋ weyi palʋlɩ-ɩ nɛ yʋlʋnzɩ yɔ, ɛ-ɛza.
43009033	Ye abalʋ ɛnʋ ɛtaalɩnɩ Ɛsɔ cɔlɔ yɔ, ɛtaapɩzɩ nɛ ɛla pʋyʋ.
43009034	Pocosi-i se : Palʋlɩ n̄a kɩwɛɛkɩm taa pilim nɛ ŋn̄ɩnɩɣ se ŋwɩlɩ-ɖʋ tɔm ! Nɛ pɔɖɔɔnɩ-ɩ pɔ-cɔlɔ.
43009035	Yesu nɩwa se pɔɖɔɔnɩ-ɩ. Ɛna-ɩ lɛ, ɛpɔzɩ-ɩ se : Ŋtisi Ɛsɔ Pɩyalʋ yɔɔ yaa we?
43009036	Ecosi-i nɛ ɛtɔŋ se : Nɛ ɛnʋ lɛ anɩ, Kɩbaɣlʋ? Heyi-m nɛ mentisi ɛ-yɔɔ.
43009037	Yesu se : Ŋna-ɩ. Ɛnʋ lɛ ma weyi mɔyɔɔdʋʋnɩ-ŋ yɔ.
43009038	Ɖɩnɛ ɛtɔm se : Kɩbaɣlʋ, mentisaa. Ɛlɛ eluŋ ɛ-tɛɛ.
43009039	Peeye Yesu tɔm se : Mɔnkɔma se mahʋʋ tɔm kedeŋa yɔɔ. Mɔnkɔma se mba paanaɣ yɔ, pana nɛ mba panaɣ yɔ, papɩsɩ yʋlʋmaa.
43009040	Farɩsɩ n̄ɩma mba paawɛ peeye nɛ panɩɩ tɔm ndʋ yɔ, pa-taa nabɛyɛ pɔzɩ-ɩ se : Ɖa ɖɔɖɔ ɖɩkɛ yʋlʋmaa yaa we?
43009041	Yesu cosi-wɛ se : Ye ɩɩkɛ yʋlʋmaa yɔ, ɩtaawɛnɩ kɩwɛɛkɩm. Ɛlɛ lɛɛlɛɛyɔ ɩtɔŋ se : Ɖɩnaɣ. Pʋyɔɔ yɔɔ mɩ-kɩwɛɛkɩm kpɛndɩ pʋwɛɛ.
43010001	Toovenim taa, toovenim taa meheyiɣ-mɩ se, weyi ɛɛtɩŋɩɣnɩ nɔnɔɔ se ɛsʋʋ kalakʋ taa nɛ ɛmaɣnɩ koloŋa yɔ, ɛkɛ mɩlʋ nɛ ɛyaa kʋyʋ.
43010002	Ɛlɛ, weyi ɛtɩŋɩɣnɩ nɔnɔɔ nɛ ɛsʋʋ yɔ, ɛnʋ lɛ heŋ ɖiyiyu.
43010003	Nɔnɔɔ yɔɔ ɖaŋɩyʋ tʋlʋʋ-ɩ nɔnɔɔ. Heŋ nɩɣ ɛ-nɔɔ. Ɛyaɣ e-heŋ, paa-weyi nɛ ɛ-hɩɖɛ nɛ ɛlɩzɩ-ɩ nɛ awayɩ.
43010004	Ɛlɩzɩɣ ɛ-maɣmaɣ e-heŋ tɩŋa payɩ nɛ awayɩ lɛ, ɛɖɛɛ-ɩ nɔɔ nɛ ɛlɛ tɩŋɩɣ ɛ-wayɩ mbʋ pʋyɔɔ yɔ, ɩsɩm ɛ-nɔɔ.
43010005	Ɩɩtɩŋɩɣ ɛgɔm wayɩ, iseɣ-i kiseu nɛ iposini-i mbʋ pʋyɔɔ yɔ, ɩɩsɩŋ agɔma nɔsɩ.
43010006	Yesu tuu eduuye nɖɩ ɛlɛ patanɩɩ ndʋ ɛcaɣ aɣ yɔɔdʋʋ yɔ.
43010007	Yesu tasɩ-wɛ heyuu se : Toovenim taa, toovenim taa meheyiɣ-mɩ se, ma lɛ heŋ nɔnɔɔ.
43010008	Mba patɩŋa payɩ pɛlɛyɩ-m kɔm yɔ, pɛkɛ mɩlaa nɛ ɛyaa kʋyaa. Ɛlɛ heŋ tekemni-wɛ.
43010009	Ma lɛ nɔnɔɔ. Ye nɔɔyʋ ɛtɩŋɩnɩ mɔ-yɔɔ nɛ ɛsʋʋ yɔ, ɛwɛɣnɩ n̄ʋʋyabʋ. Ɛsʋʋ nɛ ɛlɩɩ nɛ ehiɣ tɔɔnaɣ.
43010010	Mɩlʋ n̄ɔkɔŋʋʋ yɔ, ɛkɔŋ se ɛmɩlɩ nɛ ɛkʋ nɛ ɛwɛɛkɩ. Ma mɔnkɔma se heŋ ɛwɛnɩ wezuu nɛ wezuu ŋgʋ kuhuu.
43010011	Ma lɛ ɖiyiyu kɩbanʋ. Ɖiyiyu kɩbanʋ cɛlɩɣ e-wezuu e-heŋ yɔɔ.
43010012	Ɛlɛ weyi ɛlakɩ tʋmɩyɛ se pɛhɛyɩ-ɩ yɔ, ɛtɛkɛ ɖiyiyu. Heŋ tɛkɛ ɛ-n̄ɩŋ. Ɛnaɣ kpemtɔɔyaɣ kɔŋ lɛ, eyele heŋ nɛ ese. Kpemtɔɔyaɣ n̄akpa-ɩ nɛ kamɩsɩ-ɩ.
43010013	Tʋmlaɖʋ ɛnʋ eseɣ mbʋ pʋyɔɔ yɔ, ɛkɛ tʋmlaɖʋ yem na. Ɛɛnɩɣzɩɣ heŋ yɔɔ.
43010014	Ma lɛ ɖiyiyu kɩbanʋ. Mansɩm me-heŋ nɛ ɩsɩm-m.
43010015	Mansɩm heŋ ɛnʋ ɛzɩ Caa sɩm-m nɛ mansɩm-ɩ ɖɔɖɔ yɔ. Nɛ mɛncɛlɩɣ me-wezuu me-heŋ yɔɔ.
43010016	Mɛwɛnɩ heŋ lɛɛŋ nɛ ɩfɛyɩ kalakʋ kʋnɛ kɩ-taa. Pʋwɛɛ se mɔnkɔnɩ-ɩ ɖɔɖɔ. Ɛkaɣ mɔ-nɔɔ nɩʋ. Ɖɩnɛ lɛ kalakʋ kʋɖʋmʋʋ nɛ ɖiyiyu kʋɖʋm pɛwɛɣna.
43010017	Caa sɔɔlɩ-m mbʋ pʋyɔɔ yɔ, mɛncɛlɩɣ me-wezuu se maatasɩ-kʋ mʋʋ.
43010018	Nɔɔyʋ ɛɛlɩzɩɣ me-wezuu ɛlɛ, ma-maɣmaɣ mɛncɛlɩɣnɩ-kʋ. Mɛwɛnɩ ɖoŋ se mɛncɛlɩ-kʋ nɛ mɛwɛnɩ ɖoŋ se mantasɩ-kʋ mʋʋ. Paɣtʋ ndʋ Caa ɖʋ-m yɔ, ndʋ lɛ.
43010019	Pɩɩtasɩ tayʋʋ Yuda n̄ɩma hɛkʋ taa tɔm ndʋ tʋ-yɔɔ.
43010020	Pa-taa ɛyaa sakɩyɛ tɔŋaɣ se : Ɛwɛnɩ eleeu, ɛsʋ kpaaŋ. Ɛbɛ yɔɔ iwelesuuni-i?
43010021	Lɛlaa n̄ɔtɔŋ se : Pɩtɛkɛ ɛyʋ weyi ɛwɛnɩ aleewaa yɔ, ɛ-tɔm yɔ. Eleeu pɩzɩɣ nɛ ekuli yʋlʋmaa ɛza yaa we?
43010022	Pɔtɔkaɣ Ɛsɔ ɖɩɣa kazandʋ Yeruusalɛmɩ tɛtʋ taa. Pɩɩkɛ niŋkaɣ alɩwaatʋ.
43010023	Yesu yɛlaɣ Ɛsɔ ɖɩɣa taa Salomɔɔ kʋjɔŋ tɛɛ.
43010024	Yuda n̄ɩma kpeɣlini-i nɛ peheyi-i se : Ŋn̄ɩnɩɣ se ɖɩɖaŋ pɩsɩɩnɩ alɩwaatʋ ndʋ pʋcɔ nɛ ŋheyi-ɖʋ pɩtɩŋɛ? Ye n̄a lɛ Meesiya yɔ, kaɖɩ-ɖʋ kpayɩ.
43010025	Yesu cosi-wɛ nɛ ɛtɔ se : Meheyi-mi ɛlɛ itetisi. Tʋma wena malakɩ man-Caa hɩɖɛ taa yɔ, alɩzɩɣ ma-aseɣɖe.
43010026	Ɛlɛ, iitisiɣ mbʋ pʋyɔɔ yɔ, ɩtɛkɛ me-heŋ. Pʋwɛ ɛzɩ maaheyiɣ -mɩ yɔ.
43010027	Me-heŋ nɩɣ mɔ-nɔɔ. Mansɩm-ɩ nɛ ɩtɩŋɩɣ ma-wayɩ.
43010028	Mahaɣ-ɩ tam tam wezuu. Ɩɩkaɣ lebu kaʋ. Nɔɔyʋ ɩɩkaɣ-ɩ lɛɣʋ me-nesi tɛɛ.
43010029	Man-Caa weyi ɛha-m ɩ yɔ, ɛkpaɖɩ pa-tɩŋa. Nɔɔyʋ ɛɛpɩzɩɣ nɛ ɛlɛɣ-ɩ man-Caa nesi tɛɛ.
43010030	Ma nɛ Caa ɖɩkɛ kʋɖʋm.
43010031	Peeye Yuda n̄ɩma tasɩ kaaŋ tɔzʋʋ se payaɣ-ɩ nɛ ɛsɩ.
43010032	Yesu heyi-wɛ se : Meyeba nɛ ɩna tʋma kɩbana sakɩyɛ wena alɩnɩ man-Caa cɔlɔ yɔ. Tʋma ana, a-taa nɖɩ ɖɩ-yɔɔ ɩn̄ɩnɩɣ se ɩyaɣ -m kaaŋ nɛ mansɩ yɔ?
43010033	Yuda n̄ɩma cosi-i nɛ pɔtɔŋ se : Ɖɩɩyakɩ-ŋ kaaŋ se ŋsɩ tʋmɩyɛ kɩbanɖɛ naɖɩyɛ yɔɔ. Ɛlɛ ɖɩyakɩ-ŋ mbʋ pʋyɔɔ yɔ, ŋtʋʋ Ɛsɔ. N̄a ɛyʋ yem nɛ ŋyaɣ n̄a-tɩ Ɛsɔ.
43010034	Yesu cosi-wɛ se : Weyi ɛma keɣsi takayaɣ yɔ, ɛma mɩ-paɣtʋ takayaɣ taa se : Mɔntɔm se ɩkɛ ɛsɔnaa. Keɣa 82:6 Pɩtɛkɛ ndʋ pamawa yaa we?
43010035	Mba pɔ-cɔlɔ Ɛsɔ tɔm kɔma yɔ, paɣtʋ ya-wɛ se ɛsɔnaa. Nɔɔyʋ ɛɛpɩzɩɣ nɛ ɛɖɩzɩ ndʋ pamawa yɔ.
43010036	Ma lɛ weyi Caa sɩnɩ hɔɔlʋʋ nɛ etiyi-i kedeŋa taa yɔ. Nɛ ɩtɔŋ se mantʋʋ Ɛsɔ mbʋ pʋyɔɔ yɔ, mɔntɔm se : Ma lɛ Ɛsɔ pɩyalʋ yaa we?
43010037	Ye maalakɩ man-Caa tʋma yɔ, itaatisi mɔ-yɔɔ.
43010038	Ɛlɛ ye malakɩ man-Caa tʋma yɔ, paa iitisiɣ mɔ-yɔɔ yɔ, itisi tʋma ana a-yɔɔ. Itisi tʋma ana a-yɔɔ pɩsa nɛ ɩna nɛ itisi se Caa wɛ man-taa nɛ mɛwɛɛ Caa taa.
43010039	Peeye paɖaɣnɩ n̄ɩnʋʋ se pakpa-ɩ ɛlɛ, ɛlɩɩ pe-nesi tɛɛ nɛ ɛtʋlɩ.
43010040	Yesu kʋyaa nɛ ewolo Yɔɔrdaŋ pɔɔ kidiiliŋ lɛɛkʋ yɔɔ. Ɛtalɩ ɖenɖe Yohanɛɛsɩ kalabɩ ɛyaa mɩɩsʋʋ sɔnzɩ ɖooo lɔŋ yɔ nɛ ɛcaɣ peeye.
43010041	Ɛyaa sakɩyɛ kɔm ɛ-cɔlɔ nɛ pɔtɔŋ se : Yohanɛɛsɩ taala pita lakasɩ nasɩyɩ. Ɛlɛ ndʋ tɩ-tɩŋa payɩ Yohanɛɛsɩ yɔɔdɩ abalʋ ɛnɛ ɛ-yɔɔ yɔ, tɩkɛ toovenim.
43010042	Nɛ ɛyaa sakɩyɛ tisi ɛ-yɔɔ lone nɖɩ ɖɩ-taa.
43011001	Abalʋ kʋdɔndʋ nɔɔyʋ kɛwɛnɩ mbʋ nɛ payaɣ-ɩ se Lazaarɩ. Ɛkɛwɛ Betaani haɖaa taa Maarɩɩ nɛ ɛ-kɔɔ Maarta pɛ-tɛ.
43011002	Maarɩɩ ɛnʋ ɛɛpɩyɩnɩ tɩlaaɖɩ Kɩbaɣlʋ yɔɔ nɛ ɛhɩzɩ ɛ-nɩŋgbanzɩ yɔɔ nɛ ɛ-n̄ɔsɩ. E-neu Lazaarɩ pɩwɩɣaɣ.
43011003	Halaa mba petiyi nɛ peheyi Yesu se : Kɩbaɣlʋ pʋwɩɣ weyi ŋsɔɔlɩ-ɩ yɔ.
43011004	Yesu nɩ-tʋ lɛ, ɛtɔ se : Kʋdɔŋ kʋnɛ kɩtɛkɛnɩ ŋgʋ kʋkʋʋ ɛyʋ yɔ, ɛlɛ, ŋgʋ kɩhaɣ Ɛsɔ samtʋ yɔ. Ɛsɔ tɩŋɩɣnɩ kʋdɔŋ kʋnɛ kʋ-yɔɔ nɛ ɛkpazɩ Ɛsɔ Pɩyalʋ hɩɖɛ.
43011005	Yesu kɔsɔɔlɩ Maarta nɛ e-neu Maarɩɩ nɛ Lazaarɩ ɖɔɖɔ.
43011006	Yesu nɩ mbʋ se pʋwɩɣ Lazaarɩ lɛ, ɛtasɩ ɖenɖe ɛɛwɛɛ yɔ caɣʋ kɩyakɩŋ naalɛ.
43011007	Ɛlɛ eheyi ɛ-tɔmkpɛlɩkɩyaa se : Ɖɩpɩsɩ Yudee egeetiye taa.
43011008	Ɛ-tɔmkpɛlɩkɩyaa heyi-i se : Raabii piteleɖida yɔ Yuda n̄ɩma n̄ɩnaɣ-ŋ se payaɣ-ŋ kaaŋ nɛ ŋsɩ. ŋn̄ɩnɩɣ se ŋpɩsɩ peeye ɖɔɖɔ na?
43011009	Yesu cosi-wɛ se : Pɩtɛkɛ n̄ɩɣtʋ hiu nɛ naalɛ wɛnɩ evemiye taa yaa we? Ye nɔɔyʋ ɛɖɔŋ evemiye taa yɔ, piituuluu-i mbʋ pʋyɔɔ yɔ, ɛnaɣ kedeŋa yɔɔ n̄alɩmɩyɛ.
43011010	Ɛlɛ ye nɔɔyʋ ɛɖɔŋ ɖoo taa yɔ, pituuluu-i mbʋ pʋyɔɔ yɔ, ɛfɛyɩnɩ n̄alɩmɩyɛ naɖɩyɛ.
43011011	Ɛtɛm tɔm ndʋ yɔɔdʋʋ lɛ, eheyi-wɛ se : Ɖa-taabalʋ Lazaarɩ ɖou ɛlɛ, mowoki se menfezi-i.
43011012	Ɛ-tɔmkpɛlɩkɩyaa heyi-i se : Kɩbaɣlʋ, ye eɖou yɔ, ɛ-yɔɔ cɛkɩ.
43011013	Yesu kɔyɔɔdɩ Lazaarɩ sɩm tɔm ɛlɛ, pamaɣzaɣ se ɛyɔɔdaɣ ɖom yem tɔm na.
43011014	Mbʋ Yesu kaɖɩ-wɛ kpayɩ se : Lazaarɩ sɩba.
43011015	Man-taa wɛ leleŋ mɩ-yɔɔ mbʋ pʋyɔɔ yɔ, mantaawɛɛ peeye. Pɩlabɩ mbʋ se pɩsa nɛ ɩna nɛ itisi mɔ-yɔɔ. Ɖɩkʋyɩ nɛ ɖiwolo ɛ-cɔlɔ.
43011016	Ɖɩnɛ Tomaa weyi payaɣ-ɩ ɖɔɖɔ se Ɖom yɔ, eheyi tɔmkpɛlɩkɩyaa lɛlaa se : Ɖiwolo ɖɔɖɔ nɛ ɖa nɛ-ɩ ɖɩkpɛndɩ nɛ ɖɩsɩ.
43011017	Yesu talaa lɛ, ɛmaɣnɩ Lazaarɩ kɛtɛm sɩbʋ nɛ pepim-i pɩlabɩ kɩyakɩŋ naanza.
43011018	Betaanii haɖaa kɔn̄ɔtɩnɩ Yeruusalɛm tɛtʋ ɛzɩ kilomɛtanaa naadozo yɔ.
43011019	Yuda n̄ɩma sakɩyɛ kɔkɔm Maarta nɛ Maarɩɩ pɔ-cɔlɔ se pɛhɛzɩ pa-laŋa pe-neu sɩm yɔɔ.
43011020	Maarta nɩwa se Yesu talaɣ lɛ, ɛkatɩ-ɩ. Ɛlɛ Maarɩɩ n̄aacaɣ ɖɩɣa.
43011021	Maarta heyi Yesu se : Kɩbaɣlʋ, ye ŋŋwɛ cɩnɛ yɔ, me-neu taasɩ.
43011022	Ɛlɛ lɛɛlɛɛyɔ mansɩm se mbʋ pɩtɩŋa payɩ ŋpɔzɩɣ Ɛsɔ yɔ, Ɛsɔ haɣ-ŋ pʋ.
43011023	Yesu heyi-i se : N̄e-neu kaɣ fem nɛ sɩɖaa taa.
43011024	Maarta cosi-i se : Manawa se ɛkaɣ fem nɛ sɩɖaa taa kɩyakʋ kɩtɛzʋʋ ŋgʋ ki-wiye sɩɖaa kɔŋ fem yɔ.
43011025	Yesu heyi-i se : Ma lɛ wezuu nɛ weyi efeziɣ sɩɖaa yɔ. Weyi etisiɣ mɔ-yɔɔ yɔ, paa ɛsɩba yɔ, ɛwɛɣnɩ ɛ-ɛza.
43011026	Weyi ɛwɛnɩ ɛ-ɛza nɛ etisi mɔ-yɔɔ yɔ, ɛɛkaɣ sɩbʋ kaʋ. Ŋtisi tɩ-yɔɔ yaa we?
43011027	Eheyi-i se : Ɛɛɛ Kɩbaɣlʋ, mentisaa se n̄a lɛ Meesiya, Ɛsɔ Pɩyalʋ. N̄a lɛ weyi pɩɩwɛɛ se ɛkɔɔ kedeŋa yɔɔ yɔ.
43011028	Ɛtɛm yɔɔdʋʋ mbʋ lɛ, ɛɖɛɛ. Ɛlɛ ewolo nɛ ɛyaa e-neu mɛɛsaɣ tɛɛ nɛ eheyi-i se : Wɩlɩyʋ wɛ cɩnɛ nɛ ɛyaɣ-ŋ.
43011029	Maarɩɩ tɩɩnɩ-tʋ lɛ, ɛkʋyɩ kpaka nɛ ewolo ɛ-cɔlɔ.
43011030	Yesu taasʋda haɖaa mba pa-taa, ɛlɛ ɛɛwɛ ɖenɖe Maarta kakatɩ-ɩ yɔ.
43011031	Yuda n̄ɩma kɛwɛ Maarɩɩ cɔlɔ ɖɩɣa taa nɛ pɛhɛzɩɣ ɛ-laŋɩyɛ. Pana Maarɩɩ kʋyɩ kpaka nɛ ɛlɩɩ lɛ, patɩŋ-ɩ. Pɔtɔm se : Ewoki pɩlaʋ yɔɔ wiluu.
43011032	Maarɩɩ talɩ ɖende Yesu wɛɛ yɔ nɛ ɛna-ɩ lɛ, ɛtɔlɩ tataa Yesu nɩŋgbanzɩ tɛɛ nɛ eheyi-i se : Kɩbaɣlʋ, ye ŋŋwɛ cɩnɛ yɔ, me-neu taasɩ.
43011033	Maarɩɩ wilaɣ nɛ Yuda n̄ɩma mba ɛ nɛ wɛ paakɔma yɔ, pewilaɣ ɖɔɖɔ. Yesu na mbʋ lɛ emuzi ɛ-kalɩzaɣ taa nɛ e-liu tɛɛ ta tomiye.
43011034	Ɛpɔzɩ-wɛ se : Le ɩsɩ sɩɖʋ? Pocosi-i se : Kɩbaɣlʋ, kɔɔ nɛ ŋna.
43011035	Yesu wilaa.
43011036	Ɖɩnɛ Yuda n̄ɩma tɔm se : Ɩcɔnɩ ɩna ɛzɩma mbʋ ɛɛsɔɔlɩ-ɩ yɔ.
43011037	Ɛlɛ pa-taa lɛlaa n̄ɔtɔ se : Ɛnʋ weyi ekuli yʋlʋmaa ɛza yɔ, ɛtaapɩzɩ se ɛla nɛ Lazaarɩ ɛtaasɩ yaa we?
43011038	Yesu tasɩ muzuu ɛ-taa nɛ ewolo pɩlaʋ yɔɔ. Pɩɩkɛ pɔʋ ɛwaɣ taa nɛ posuli kʋ-yɔɔ pɩyɛ.
43011039	Yesu tɔ se : Ikuli pɩyɛ. Sɩɖʋ ɛnʋ ɛ-kɔɔ Maarta heyi-i se : Kɩbaɣlʋ, ɛpazɩ sɔŋ lɩʋ mbʋ pʋyɔɔ yɔ, pɩlabɩ kɩyakɩŋ naanza yɔ ɛwɛʋ peeye yɔ.
43011040	Ye su h ey i - i s e : Menteheyi-ŋ se ye ŋtisaa yɔ ŋnaɣ Ɛsɔ koboyaɣ yaa we?
43011041	Peeye pokuli pɩyɛ pɩlaʋ yɔɔ. Yesu kʋsɩ ɛ-ɛza nɛ ɛsɔ nɛ ɛtɔ se : Caa, ŋlaba lɛ mbʋ pʋyɔɔ yɔ, ŋcosi-m.
43011042	Ma lɛ, manawa se ŋcosiɣ-m tam yɔɔ. Ɛlɛ samaɣ ŋga kekpeɣlaa yɔ, kɔ-yɔɔ mɔyɔɔdɩ mbʋ se pɩsa nɛ ketisi se n̄etiyini-m.
43011043	Ɛtɛm mbʋ yɔɔdʋʋ lɛ, ɛma kubuka nɛ ɛyɔɔdɩ ɖoŋ se : Lazaarɩ, lɩɩ.
43011044	Nɛ sɩɖʋ lɩɩ. Paahɔkɩ ɛ-nɩŋgbanzɩ nɛ e-nesi kpɩtaŋ nɛ pohuuzi ɛ-ɛza yɔɔ pɩsaʋ. Yesu heyi-wɛ se : Ɩyɛɖɩ-ɩ nɛ iyebi-i nɛ ɛɖɛɛ.
43011045	Yuda n̄ɩma mba paakɔm Maarɩɩ cɔlɔ yɔ, pana mbʋ Yesu laba yɔ. Pa-taa sakɩyɛ tisi ɛ-yɔɔ.
43011046	Ɛlɛ pa-taa nabɛyɛ kʋyɩ nɛ powolo pana Farɩsɩ n̄ɩma. Peheyi-wɛ mbʋ Yesu laba yɔ.
43011047	Peeye layaa sɔsaa nɛ Farɩsɩ n̄ɩma pekpeɣli Yuda n̄ɩma tɔm hʋyaa sɔsaa. Pɔtɔ se : Ɛbɛ ɖɩkaɣ labʋ? Abalʋ ɛnɛ ɛlakɩ pita lakasɩ sakɩyɛ.
43011048	Ye ɖiyebi-i nɛ ɛwɛɛ pʋ-yɔɔ yɔ, ɛyaa tɩŋa tisiɣ ɛ-yɔɔ. Ɖɩnɛ lɛ, Room n̄ɩma kɔŋ nɛ pɔyɔkɩ ɖo-lone nɛ palɩzɩ ɖɛ-ɛyaa tɛtʋ.
43011049	Kayifu weyi ɛɛkɛ layʋ sɔsɔ pɩnaɣ ŋga yɔ, ɛɛkɛ pa-taa lɛlʋ. Eheyi-wɛ se : Ɩɩsɩŋ lɔŋ.
43011050	Ɩtamaɣ zɩ mɩ-n̄ʋŋ taa. Pɩkɩlɩ ɖeu se ɛyʋ kʋɖʋm ɛsɩ ɖɛ-ɛyaa yɔɔ nɛ pɩsa nɛ ɛyaa tɩŋa ɛtaasɩ.
43011051	Ɛtɔyɔɔdɩ-tʋ ɛ-maɣmaɣ ɛ-tɩ yɔɔ ɛlɛ, ɛɖɛzɩ tɔm kɩɖɛzʋʋ mbʋ pʋyɔɔ yɔ, ɛnʋ lɛ layʋ sɔsɔ pɩnaɣ ŋga. Ɛɖɛzɩ tɔm se pʋwɛɛ se Yesu ɛsɩ Yuda n̄ɩma yɔɔ.
43011052	Pɩtɛkɛ Yuda n̄ɩma ɖeke yɔɔ ɛsɩkaɣ. Ɛlɛ pɩɩwɛɛ se ɛsɩ ɖɔɖɔ nɛ pɩsa nɛ ekpeɣli Ɛsɔ piya nzɩ sɩmɩzɩ paa le yɔ nɛ sɩpɩsɩ kʋɖʋm.
43011053	Kpaɣnɩ kɩyakʋ ŋgʋ lɛ, paɖʋwa se pakʋ-ɩ.
43011054	Pʋ-yɔɔ lɛ, Yesu ɛɛtasɩɣ ɛ-tɩ wɩlʋʋ keɣlee Yuda n̄ɩma ɛsɩndaa. Ewobi lakʋ cɔlɔ egeetiye taa nɛ ɛsʋʋ tɛtʋ ndʋ payaɣtʋ se Efrayim yɔ, tɩ-taa nɛ ɛ nɛ ɛ-tɔmkpɛlɩkɩyaa pacaɣ peeye.
43011055	Yuda n̄ɩma kazandʋ ndʋ tɩkɛ Ɛsɔ tiyiyu ɖɛʋ kazandʋ yɔ, tɩn̄ɔtaa. Ɛyaa sakɩyɛ kʋyaɣ pa-ageeta taa nɛ pakpaɣ Yeruusalɛm se pala cɩɖɩcɩɖɩ sɔnzɩ pʋcɔ nɛ kazandʋ ndʋ tɩtalɩ.
43011056	Pan̄ɩnaɣ Yesu. Pɔpɔzaɣ ɖama Ɛsɔ ɖɩɣa taa se : Ɩmaɣzɩɣ su we? Ɛkɔŋ kazandʋ taa yaa we?
43011057	Alɩwaatʋ ndʋ tɩ-taa lɛ, layaa sɔsaa nɛ Farɩsɩ n̄ɩma paatɛm paɣtʋ ɖʋʋ. Pɔtɔm se weyi ɛsɩm ɖenɖe Yesu wɛɛ yɔ, ɛyɔɔdɩ nɛ powolo nɛ pakpa-ɩ.
43012001	Pɩkazɩ kɩyakɩŋ loɖo se pɔtɔɔ Ɛsɔ tiyiyu ɖɛʋ kazandʋ lɛ, Yesu talɩ Betaanii haɖaa taa. Peeɖe Lazaarɩ kasɩba. Nɛ Lazaarɩ ɛnʋ lɛ weyi Yesu kefezini sɩɖaa taa yɔ.
43012002	Betaanii peeɖe palabɩ-ɩ tɔɔnaɣ ɖanaɣ yɔɔ. Maarta kaɖʋwaɣ tɔɔnaɣ nɛ Lazaarɩ n̄aakɛ mba nɛ Yesu pacaɣaɣ se pɔtɔɔ tɔɔnaɣ yɔ, pa-taa lɛlʋ.
43012003	Ɖɩnɛ Maarɩɩ kpaɣ tɩlaaɖɩ ŋgʋ palabɩ-kʋ nɛ sɔzɩŋ tɩʋ sɔsɔʋ nɛ ki-yuŋ wɛɛ ɛzɩ kilo hɔɔlʋʋ yɔ, kɩ-kpalɩba. Ɛlɛ ɛpɩyɩ-kʋ Yesu nɩŋgbanzɩ yɔɔ nɛ ɛkpaɣ ɛ-n̄ɔsɩ nɛ ɛhɩzɩnɩ sɩ-yɔɔ. Tɩlaaɖɩ ŋgʋ kʋ-sɔzɩŋ n̄ɛyɩnɩ ɖɩɣa kpɛmm.
43012004	Ɛ-tɔmkpɛlɩkɩyʋ lɛlʋ weyi payaɣ-ɩ se Yudaasɩ Iskarɩyɔɔtɩ nɛ ɛkɛ Siimɔɔ pɩyalʋ yɔ, ɛyɔɔdɩnɩ-ɩ. Yudaasɩ ɛnʋ ɛkɔŋnɩ-ɩ kpaɣʋ se ɛɖʋzɩ koyindinaa nesi tɛɛ.
43012005	Ɛtɔm se : Pɩlabɩ ɛzɩma nɛ pɛtɛpɛdɩ tɩlaaɖɩ ŋgʋ liidiye Deeniyenaa nasidozo nɛ pakpaɣ -ɖɩ nɛ pɛtɛyɩ kʋn̄ɔndɩnaa?
43012006	Pɩtɛkɛ se Yudaasɩ nɩzaɣ kʋn̄ɔndɩnaa yɔɔ yɔɔ ɛyɔɔdɩ mbʋ. Ɛlɛ, ɛyɔɔdɩ mbʋ mbʋ pʋyɔɔ ɛɛkɛ mɩlʋ. Ɛnʋ ɖɔkaɣnɩ liidiye huyuu nɛ ɛkpakɩɣ mbʋ paɖʋwaɣ kɩ-taa yɔ.
43012007	Ɛlɛ Yesu tɔ se : Iyebi-i nɛ ɛla mbʋ e-liu wɛɛ yɔ. Ɛsɩ-kʋ nɛ ɛɖaŋnɩ kɩyakʋ ŋgʋ pepiŋ-m yɔ.
43012008	Kʋn̄ɔndɩnaa wɛ mɩ-hɛkʋ taa tam, ɛlɛ ma lɛ, maawɛɣ mɩ-cɔlɔ tam yɔɔ mbʋ.
43012009	Yuda n̄ɩma samaɣ sɔsɔɔ nakɛyɛ nɩwa se Yesu kɛwɛ Betaanii haɖaa taa lɛ, pakʋyɩ nɛ powolo. Pɩtɛkɛ Yesu ɖeke naʋ yɔɔ powoba ɛlɛ, se pana ɖɔɖɔ Lazaarɩ weyi Yesu kefezini sɩɖaa taa yɔ.
43012010	Layaa sɔsaa ɖʋwa se pakʋ Lazaarɩ ɖɔɖɔ.
43012011	Pan̄ɩnaɣ se pakʋ-ɩ mbʋ pʋyɔɔ yɔ, ɛ-yɔɔ Yuda n̄ɩma sakɩyɛ kizaɣ-wɛ nɛ petisiɣ Yesu yɔɔ.
43012012	Pifema lɛ, ɛyaa mba paakɔm kazandʋ taa yɔ, sakɩyɛ nɩwa se Yesu woki Yeruusalɛm tɛtʋ taa.
43012013	Pɛcɛ paatʋ nɛ posulini-i. Pana-ɩ lɛ, pokou nɛ pɔtɔŋ se : Ozaana ! Pasa weyi ɛkɔŋ Kɩbaɣlʋ weyi ɛkɛ Izrɛɛlɩ wiyaʋ yɔ, ɛ-hɩɖɛ taa yɔ. Keɣa 118:26
43012014	Yesu kana kpaŋaɣ piye naɖɩyɛ nɛ ɛcaɣ ɖɩ-yɔɔ. Pɩlabɩ ɛzɩ pamaʋ Ɛsɔtɔm takayaɣ taa yɔ.
43012015	Pamawa se : Taase sɔɔndʋ, Siiyɔɔ pɛlɛ. Cɔnɩ nɛ ŋna, n̄e-wiyaʋ kɔŋ. Ɛcaɣ kpaŋaɣ piye yɔɔ. Zakaari 9:9
43012016	Kajalaɣ lɛ, ɛ-tɔmkpɛlɩkɩyaa taanɩ pɩ-tɔbʋʋ. Ɛlɛ Ɛsɔ kɔma nɛ ɛkpazɩ Yesu hɩɖɛ lɛ, pɔtɔzɩ se paama tɔm ndʋ ɛ-yɔɔ. Pɔtɔzaa se mbʋ palabɩ-ɩ ɖɔɖɔ.
43012017	Mba pa-tɩŋa payɩ paawɛ Yesu cɔlɔ alɩwaatʋ ndʋ ɛɛya Lazaarɩ nɛ ɛlɩɩnɩ pɩlaʋ taa yɔ, palɩzɩ Yesu yɔɔ aseɣɖe se eefezi Lazaarɩ nɛ sɩɖaa taa.
43012018	Ɛyaa samaɣ kɔma nɛ kakatɩ-ɩ mbʋ pʋ-yɔɔ yɔ, kaanɩwa se ɛlabɩ pita lakasɩ nzɩ.
43012019	Peeye Farɩsɩ n̄ɩma heyaɣ ɖama se : Ɩnaɣ se pɩɩlɩɣ -mɩ pʋyʋ. Ɩcɔnɩ nɛ ɩna, ɛyaa tɩŋa payɩ wobi ɛ-cɔlɔ.
43012020	Krɛɛkɩ n̄ɩma nabɛyɛ mba paakpa kazandʋ alɩwaatʋ taa se poluŋ Ɛsɔ tɛɛ yɔ pɛkɛwɛ peeye.
43012021	Powoba nɛ pana Filiipu weyi ɛkɛ Bɛtsayɩda tɛtʋ taa tʋ Galilee egeetiye taa yɔ. Peheyi-i se : Ɖa-caa, ɖɩn̄ɩnɩɣ se ɖɩna Yesu.
43012022	Filiipu kpaɣ-tʋ nɛ ewolo nɛ eheyi Andree. Ɛlɛ Andree nɛ Filiipu powolo nɛ peheyi-tʋ Yesu.
43012023	Yesu cosi-wɛ se : Alɩwaatʋ talaa se Ɛsɔ ɛkpazɩ Ɛyʋ Pɩyalʋ hɩɖɛ.
43012024	Toovenim taa, toovenim taa meheyiɣ-mɩ se ye ɖomaɣ piye ɛtɔtɔlɩ tataa nɛ ɖɩɖazɩ yɔ, ɖɩwɛɣ ɖi-ɖeke. Ɛlɛ ye ɖɩɖazaa yɔ, ɖɩlʋlʋʋ pee sakɩyɛ.
43012025	Weyi ɛsɔɔlɩ e-wezuu yɔ, ɛkɔŋ-kʋ lesuu. Weyi ɛtɔsɔɔlɩ e-wezuu kedeŋa kanɛ ka-taa yɔ, ɛsɩɣ -kʋ tam tam wezuu taa.
43012026	Ye nɔɔyʋ ɛlakɩ-m tʋmɩyɛ yɔ, ɛtɩŋ ma-wayɩ. Ɖenɖe mɛwɛɛ yɔ, peeye ɖɔɖɔ man-tʋmlaɖʋ kɔŋ wɛʋ. Ye nɔɔyʋ ɛlakɩ-m tʋmɩyɛ yɔ, Caa kɔŋ-ɩ hɩɖɛ ɖʋʋ.
43012027	Lɛɛlɛɛyɔ men-ciyam nɩɣ zɩɣ. Nɛ suwe maatɔ? Mankaɣ tɔm se : Caa lɩzɩ-m alɩwaatʋ tʋnɛ tɩ-taa yaa we? Aayɩ, pɩtɛkɛ ndʋ mɔyɔɔdʋʋ, pʋ-yɔɔ mɔnkɔma nɛ mantalɩnɩ alɩwaatʋ tʋnɛ.
43012028	Caa, kpazɩ n̄a-hɩɖɛ. Nɔɔ nakɛyɛ lɩnɩ ɛsɔdaa nɛ kɔtɔŋ se : Mankpazɩ-ɖɩ nɛ mankaɣ tasʋʋ ɖɩ-kpazʋʋ ɖɔɖɔ.
43012029	Ɛyaa samaɣ ŋga kaawɛ peeye yɔ, kanɩ nɔɔ ŋga. Nabɛyɛ tɔŋaɣ se pɩɩkɛ tɛʋ tiluu. Nɛ lɛlaa n̄ɔtɔŋ se : Ɛsɔ tiyiyu nɔɔyʋ yɔɔdɩnɩ-ɩ.
43012030	Yesu n̄ocosi nɛ ɛtɔŋ se : Pɩtɛkɛ mɔ-yɔɔ yɔɔ, nɔɔ kanɛ kɔyɔɔdaa. Kɔyɔɔdɩ mɩ-yɔɔ na.
43012031	Lɛɛlɛɛyɔ, Ɛsɔ hʋʋnɩ kedeŋa kanɛ kɛ-ɛyaa tɔm. Lɛɛlɛɛyɔ, Ɛsɔ lɔʋ kedeŋa kanɛ ke-wiyaʋ nɛ awayɩ.
43012032	Piyele ma yɔ, Ɛsɔ kpazɩɣ-m ɛsɔdaa lɛ, mɔhɔ ɛyaa tɩŋa nɛ mɔ-yɔɔ.
43012033	Ɛyɔɔdɩ mbʋ se ɛwɩlɩ-wɛ sɩm mbʋ ɛkɔŋ sɩbʋ yɔ.
43012034	Ɛyaa samaɣ cosi-i se : Pawɩlɩɣ-ɖʋ paɣtʋ taa se Meesiya wɛɣ tam tam. Pɩlabɩ ɛzɩma nɛ ŋtɔŋ se Ɛsɔ kpazɩɣ Ɛyʋ Pɩyalʋ nɛ ɛsɔdaa yɔ? Anɩ lɛ Ɛyʋ Pɩyalʋ ɛnʋ yɔ?
43012035	Yesu heyi-wɛ se : N̄alɩmɩyɛ wɛ mɩ-cɔlɔ alɩwaatʋ pazɩ yem. Alɩwaatʋ ndʋ n̄alɩmɩyɛ wɛɛ yɔ, ɩɖɔ ɖɩ-taa nɛ cɩkpɛndʋʋ etaatudi-mɩ. Weyi ɛwɛ cɩkpɛndʋʋ taa yɔ, ɛɖɔŋ cɩkpɛndʋʋ tɛɛ nɛ ɛɛsɩŋ ɖenɖe ewoki yɔ.
43012036	Alɩwaatʋ ndʋ ɩwɛnɩ n̄alɩmɩyɛ yɔ, itisi n̄alɩmɩyɛ nɖɩ ɖɩ-yɔɔ nɛ ɩpɩsɩ n̄alɩmɩyɛ piya. Yesu yɔɔdɩ mbʋ lɛ, ɩkʋyɩ pɔ-cɔlɔ nɛ ɛɖɛɛ nɛ ewolo ɛmɛlɩ.
43012037	Yesu labɩ pita lakasɩ sakɩyɛ pɔ-cɔlɔ ɛlɛ, petetisi ɛ-yɔɔ.
43012038	Petetisi se pɩsa nɛ tɔm ndʋ ɛsɔtɔm ɖɛzɩyʋ Ezayii kamawa yɔ, tɩla. Ɛɛtɔm se : Kɩbaɣlʋ, atisi ndʋ ɖisuzaa yɔ ? Anɩ Kɩbaɣlʋ wɩlɩ ɛ-nɩŋgbɛɛŋa?
43012039	Pataapɩzɩɣ se petisi ndʋ Ezayii katasɩ maʋ yɔ, tɩ-yɔɔ.
43012040	Ɛɛtɔm se : Ɛyʋlʋnzɩ pɛ-ɛza nɛ ɛkpɩndɩ pa-laŋa. Ɛlabɩ mbʋ se pataapɩzɩ nɛ pananɩ pɛ-ɛza Nɛ panɩɩnɩ pa-laŋa pɩ-tɔbʋʋ. nɛ pataapɩzɩ ɖɔɖɔ nɛ papɩsɩnɩ mɔ-yɔɔ nɛ mala nɛ pɔ-yɔɔ cɛ.
43012041	Ezayii na e-koboyaɣ lɛ, ɛyɔɔdɩ tɔm ndʋ. Ɛ-tɔm ɛyɔɔdaa.
43012042	Pɩtɛ lɛ, n̄ʋndɩnaa taa sakɩyɛ tisi ɛ-yɔɔ. Ɛlɛ Farɩsɩ n̄ɩma yɔɔ lɛ, peteyeki se ɛyaa samaɣ ɛna. N̄ʋndɩnaa mba, sɔɔndʋ kakpaɣaɣ-wɛ se paaɖɔɔnɩ-wɛ Yuda n̄ɩma Ɛsɔ ɖɩsɛyɛ kpaaŋ taa.
43012043	Paasɔɔlɩ ɛyaa koboyaɣ nɛ pɩkɩlɩ Ɛsɔ n̄ɩŋga.
43012044	Ɖɩnɛ Yesu kowa nɛ ɛtɔŋ se : Weyi etisiɣ mɔ-yɔɔ yɔ, pɩtɛkɛ mɔ-yɔɔ ɖeke etisaa, ɛlɛ etisi weyi etiyi-m yɔ, ɛ-yɔɔ.
43012045	Weyi ɛnaɣ-m yɔ, ɛnaɣ weyi etiyi-m yɔ.
43012046	Mɔnkɔm kedeŋa yɔɔ ɛzɩ n̄alɩmɩyɛ naɖɩyɛ yɔ se weyi etisiɣ mɔ-yɔɔ yɔ, ɛɛwɛɣ cɩkpɛndʋʋ taa.
43012047	Ye nɔɔyʋ ɛnɩɣ mɔn-tɔm nɛ eetisiɣ tɩ-yɔɔ yɔ, pɩtɛkɛ mahʋʋnɩnɩ-ɩ tɔm. Mɔntɔkɔɔ se mahʋnɩ kedeŋa ɛyaa tɔm ɛlɛ, mɔnkɔma se maya pa-n̄ʋʋ.
43012048	Weyi ekiziɣ-m nɛ ɛɛmʋʋ mɔn-tɔm yɔ, ɛ-tɔm hʋyʋ wɛɛ. Tɔm ndʋ monsuzaa yɔ, ndʋ kaɣnɩ-ɩ tɔm hʋnaʋ kɛtɛzaɣ kɩyakʋ wiye.
43012049	Mɔn-tɔm talɩnɩ mɔn-cɔlɔ. Caa weyi etiyi-m yɔ, ɛnʋ ɖʋnɩ-m ndʋ pʋwɛɛ se mɔyɔɔdɩ nɛ monsuzi yɔ.
43012050	Nɛ manawa se ɛ-paɣtʋ lɛ tam tam wezuu. Pʋ-yɔɔ lɛ, mɔyɔɔdʋʋ ndʋ Caa heyi-m se mɔyɔɔdɩ yɔ ɖeyi ɖeyi.
43013001	Pʋcɔ nɛ Ɛsɔ tiyiyu ɖɛʋ kazandʋ talɩ lɛ, Yesu kɛtɛm naʋ se ɛ-alɩwaatʋ talaa. Pɩɩkɛ alɩwaatʋ ndʋ pɩɩwɛɛ se ɛkʋyɩ kedeŋa kanɛ ka-taa nɛ ɛpɩsɩ Caa cɔlɔ yɔ. Ɛkɔsɔɔlɩ ɛ-n̄ɩma mba pɛkɛwɛ kedeŋa taa yɔ. Ɛkɔsɔɔlɩ-wɛ nɛ pɩtalɩ kamaɣ.
43013002	Pɔtɔkaɣ ɖoo taa tɔɔnaɣ lɛ, eleeu kɛtɛm ɖʋʋ Siimɔɔ pɩyalʋ Yudaasɩ Isɩkarɩyɔɔtɩ laŋɩyɛ taa se ɛlɩɩ Yesu wayɩ.
43013003	Yesu nawa se Caa kpaɣ pɩtɩŋa nɛ ɛɖʋzɩ e-nesi tɛɛ. Ɛnawa se Ɛsɔ cɔlɔ ɛɛlɩnaa nɛ Ɛsɔ cɔlɔ ewokaɣ.
43013004	Ɖɩnɛ ɛkʋyɩ ɖɩtɔɔyɛ nɛ ɛlɩzɩ ɛ-yɔɔ wondu nɛ ɛkpaɣ pɔpɔʋ nɛ ɛtɔɔlɩ.
43013005	Ɛlɛ ecosi lɩm n̄anaɣ taa nɛ ɛpazɩ ɛ-tɔmkpɛlɩkɩyaa nɩŋgbanzɩ kɔʋ nɛ ɛhɩzɩɣ sɩ-yɔɔ nɛ pɔpɔʋ ŋgʋ ɛɛtɔɔlaa yɔ.
43013006	Ɛtalɩ Siimɔɔ Pɩyɛ cɔlɔ lɛ, Pɩyɛ heyi-i se : N̄a Kɩbaɣlʋ nɛ ŋkɔʋ ma-nɩŋgbanzɩ na!
43013007	Yesu cosi-i se : Mbʋ malakɩ yɔ, ŋŋnɩɣ pʋ-tɔbʋʋ lɛɛlɛɛyɔ. Ɛlɛ ŋkɔŋ pɩ-taa nɩʋ.
43013008	Pɩyɛ heyi-i se : Pɩlɩ, ŋŋkɔʋ ma-nɩŋgbanzɩ. Ɛlɛ Yesu cosi-i se : Ye mɔntɔkɔ n̄a-nɩŋgbanzɩ yɔ, ma nɛ-ŋ ɖɩɩkpɛndʋʋ pʋyʋ.
43013009	Siimɔɔ Pɩyɛ heyi-i se : Kɩbaɣlʋ ye mbʋ yɔ, taakɔ ma-nɩŋgbanzɩ ɖeke, ɛlɛ kɔ me-nesi nɛ ma-n̄ʋʋ ɖɔɖɔ.
43013010	Yesu heyi-i se : Ɛyʋ weyi ɛsɔ lɩm yɔ, ɛ-nɩŋgbanzɩ ɖeke pʋpɔzʋʋ se pɔkɔ. E-tomnaɣ tɩŋa tɛm wɛʋ cɩɖɩ cɩɖɩ. Ɩwɛ cɩɖɩ cɩɖɩ ɛlɛ, pɩtɛkɛ mɩ-tɩŋa.
43013011	Ɛɛsɩm weyi ɛkaɣ ɛ-wayɩ lɩʋ yɔ. Pʋyɔɔ yɔɔ ɛtɔm se : Pɩtɛkɛ mɩ-tɩŋa ɩwɛnɩ cɩɖɩ cɩɖɩ.
43013012	Ɛtɛm pa-nɩŋgbanzɩ kɔʋ lɛ, ɛkpaɣ e-wondu nɛ esuu ɛlɛ ɛpɩsɩ ɖɩtɔɔyɛ nɛ eheyi-wɛ se : Mbʋ malabɩ-mɩ yɔ, ɩnɩ pɩ-tɔbʋʋ na?
43013013	Ɩyaɣ-m se wɩlɩyʋ nɛ Kɩbaɣlʋ. Ndʋ ɩyɔɔdʋʋ yɔ, tɩwɛ camɩyɛ mbʋ pʋyɔɔ yɔ, mɛnkɛ mbʋ na ɖɔɖɔ.
43013014	Ye ma weyi mɛnkɛ Wɩlɩyʋ nɛ Kɩbaɣlʋ yɔ mɔnkɔ mɩ-nɩŋgbanzɩ lɩm yɔ, pʋwɛɛ se mɩ-ɖɔɖɔ lɛ, ɩkɔ ɖama nɩŋgbanzɩ lɩm.
43013015	Malaba se ɩna nɛ ɩla ɛzɩ malabʋ yɔ.
43013016	Toovenim taa, toovenim taa meheyiɣ-mɩ se, yom takɩlɩ ɛ-tʋ. Tiyiyu takɩlɩ weyi etiyi-i yɔ.
43013017	Ye ɩsɩm-pʋ nɛ ɩlakɩ-pʋ yɔ, ihiɣ mɩ-tɩ.
43013018	Pɩtɛkɛ mi-kpeekpe mɩ-tɔm mɔyɔɔdʋʋ. Mansɩm mba malɩzaa yɔ. Pamawa se : Ma nɛ weyi ɖɩtɔkɩ yɔ, ɛkpazɩ ɛ-naatalʋʋ mɔ-yɔɔ. (Keɣa 41:10) Pʋwɛɛ se tɔm ndʋ tɩla.
43013019	Meheyiɣ-mɩ tʋ pʋcɔ nɛ pɩtalɩ. Meheyiɣ-mɩ tʋ lɛɛlɛɛyɔ se pɩtalaa lɛ, itisi se ma lɛ weyi mɛnkɛnaa yɔ.
43013020	Toovenim taa toovenim taa meheyiɣ-mɩ se, weyi ɛmʋʋ weyi mentiyaa yɔ, ɛmʋ-m. Ɛyʋ weyi ɛmʋʋ-m yɔ, ɛmʋ weyi etiyi-m yɔ.
43013021	Yesu tɛm yɔɔdʋʋ mbʋ lɛ, ɛ-kalɩzaɣ sidi yem nɛ ɛtɔ se : Toovenim taa, toovenim taa meheyiɣ-mɩ se, mɩ-taa lɛlʋ kaɣ ma-wayɩ lɩʋ.
43013022	Peeye Yesu tɔmkpɛlɩkɩyaa cɔŋaɣnɩ ɖama nɛ paasɩŋ weyi ɛ-tɔm ɛyɔɔdʋʋ yɔ.
43013023	Pa-taa lɛlʋ kɛwɛlɩ hʋyʋʋ yɔɔ nɛ ɛtɩlɩsɩnɩ Yesu. Ɛnʋ lɛ weyi Yesu kɔsɔɔlaa yɔ.
43013024	Siimɔɔ Pɩyɛ wɩlɩ-ɩ niye se ɛpɔzɩ Yesu weyi ɛyɔɔdʋʋ yɔ, ɛ-hɩɖɛ.
43013025	Peeye ɛlɛ tɛzɩ wɛlʋʋ Yesu yɔɔ nɛ ɛpɔzɩ-ɩ se : Kɩbaɣlʋ, anɩ pʋdʋ?
43013026	Yesu cosi-i se : Ɛnʋ lɛ weyi mɛncɛlɩɣ-ɩ kpɔnɔ hɔɔlaɣ ŋga meli-kɛ ɖozi taa yɔ. Yesu li kpɔnɔ hɔɔlaɣ ɖozi taa lɛ, ɛcɛlɩ-kɛ Yudaasɩ, Siimɔɔ Isɩkarɩyɔɔtɩ-tʋ pɩyalʋ.
43013027	Yudaasɩ tɩɩmʋ kpɔnɔ hɔɔlaɣ lɛ, Satanɩ sʋʋ ɛ-taa. Yesu heyi-i se : mbʋ ŋlakɩ yɔ, la-pʋ lɔŋ.
43013028	Mba paawɛ tɔɔnaɣ ɖɩtɔɔyɛ yɔ, pa-taa nɔɔyʋ taanɩɩ mbʋ pʋyɔɔ Yesu heyi tɔm ndʋ Yudaasɩ yɔ.
43013029	Yudaasɩ ɖɔkaɣnɩ liidiye huyuu. Pa-taa nabɛyɛ maɣzaɣ se Yesu n̄ɩnaɣ se eheyi-i se : Ya mbʋ pʋwɛɛ se ɖɩtɔɔnɩ kazandʋ yɔ. Yaa Yesu n̄ɩnaɣ se eheyi-i se ɛha nabʋyʋ kʋn̄ɔndɩnaa.
43013030	Yudaasɩ mʋ kpɔnɔ hɔɔlaɣ ŋga lɛ, ɛcaŋ nɛ ɛlɩɩ kpaagbaa. Ɖoo koyuwa.
43013031	Yudaasɩ lɩwa lɛ, Yesu tɔ se : Lɛɛlɛɛyɔ, Ɛyʋ Pɩyalʋ hɩɖɛ sɛwa nɛ pɩtɩŋɩnɩ ɛ-yɔɔ nɛ Ɛsɔ n̄ɩnɖɛ sɛɛ.
43013032	Ye pɩtɩŋɩnɩ ɛ-yɔɔ nɛ Ɛsɔ hɩɖɛ sɛɛ yɔ, ɛlɛ n̄eyeki nɛ pɩtɩŋɩnɩ ɛ-maɣmaɣ ɛ-yɔɔ nɛ ɛnʋ n̄ɩnɖɛ n̄ɛsɛɛ. Ɛlakɩ-pʋ alɩwaatʋ pazɩ taa.
43013033	Men-piya cikpesi, alɩwaatʋ ndʋ mantasɩɣ mɩ-cɔlɔ wɛʋ yɔ, tɩtatasɩ ɖɔʋ. Ɩkaɣ-m n̄ɩnʋʋ. Ndʋ maatɛm Yuda n̄ɩma heyuu yɔ, meheyiɣ-mɩ tʋ ɖɔɖɔ lɛɛlɛɛyɔ. Ndʋ lɛ se : Ɖenɖe mowoki yɔ, ɩɩpɩzɩɣ nɛ iwolo peeye.
43013034	Manɖʋʋ-mɩ paɣtʋ kɩfatʋ : Ɩsɔɔlɩ ɖama. Ɛzɩ mɔnsɔɔlʋʋ-mɩ yɔ, ɩsɔɔlɩ ɖama mbʋ ɖɔɖɔ.
43013035	Ye ɩsɔɔlɩ ɖama mbʋ yɔ, ɛyaa tɩŋa naɣ se ɩkɛ mɔn-tɔmkpɛlɩkɩyaa.
43013036	Siimɔɔ Pɩyɛ pɔzɩ se : Kɩbaɣ lʋ le ŋwoki? Yesu cosi-i se : Ɖenɖe mowoki yɔ, ŋŋpɩzɩɣ nɛ ŋtɩŋ-m lɛɛlɛɛyɔ, ɛlɛ ŋkɔŋ-m tɩŋʋʋ.
43013037	Pɩyɛ heyi-i se : Kɩbaɣlʋ, ɛbɛ yɔɔ maapɩzɩɣ nɛ mantɩŋɩ-ŋ lɛɛlɛɛyɔ? Mɛncɛlɩɣ me-wezuu n̄ɔ-yɔɔ.
43013038	Yesu cosi-i se : Ŋkaɣ n̄e-wezuu cɛlʋʋ mɔ-yɔɔ na ? Toovenim taa, toovenim taa meheyiɣ-ŋ se, pʋcɔ nɛ kalɩmaʋ koo lɛ, ŋkpɛzɩɣ tɔm nabudozo se ŋtasɩm-m.
43014001	Mɩ-laŋa ɛtaamaa. Itisi Ɛsɔ yɔɔ. Itisi ɖɔɖɔ mɔ-yɔɔ.
43014002	Man-Caa ɖɩɣa taa, lona sakɩyɛ wɛɛ se pacaɣ. Ye pɩtaakɛ mbʋ yɔ, maatɛm-mɩ heyuu. Mowoki se mɔn̄ɔɔzɩ-mɩ ɖɩcaɣ yɛ.
43014003	Mowoki nɛ mɔn̄ɔɔzɩ-mɩ ɖɩcaɣyɛ lɛ, manpɩsɩ nɛ mɔnkɔɔ. Ɛlɛ mankpaɣ-mɩ nɛ mowona nɛ ɖenɖe mɛwɛɣ yɔ, mɩ-ɖɔɖɔ ɩwɛɣ peeye.
43014004	Ɩsɩm ɖenɖe mowoki yɔ nɛ ɩsɩ nʋmɔʋ.
43014005	Tomaa heyi-i se : Kɩbaɣlʋ, ɖɩɩsɩŋ ɖenɖe ŋwoki yɔ. Ɛzɩma ɖɩpɩzɩɣ nɛ ɖɩtɩlɩ nʋmɔʋ yɔ?
43014006	Yesu heyi se : Ma lɛ nʋmɔʋ nɛ toovenim nɛ wezuu. Nɔɔyʋ ɛɛpɩzɩɣ nɛ ewolo Caa cɔlɔ nɛ ɛtɩtɩŋɩnɩ mɔ-yɔɔ.
43014007	Ye ɩsɩm-m yɔ, ɩsɩŋ ɖɔɖɔ man-Caa. Pɩkpaɣʋ nɛ lɛɛlɛɛyɔ yɔ, ɩsɩm-ɩ nɛ ɩna-ɩ.
43014008	Filiipu heyi-i se : Kɩbaɣlʋ, ŋwɩlɩ-ɖʋ Caa yɔ, pɩmakɩnɩ-ɖʋ.
43014009	Yesu heyi-i se : Filiipu, mɛwɛʋ mɩ-cɔlɔ yɔ, pɩɖɔ pɩŋŋ nɛ ŋtɩsɩm-m yaa we? Weyi ɛna-m yɔ, ɛna Caa. Pɩlabɩ ɛzɩma nɛ ŋtɔŋ se : Wɩlɩ-ɖʋ Caa?
43014010	Ŋŋtisiɣ se mɛwɛ Caa taa nɛ Caa n̄ɛwɛɛ man-taa yaa we? Tɔm ndʋ meheyiɣ-mɩ yɔ, tɩɩlɩɣnɩ mɔn-cɔlɔ. Caa weyi ɛwɛ man-taa yɔ, ɛnʋ lakɩna tʋma ana.
43014011	Itisini-m, mɛwɛ Caa taa nɛ Caa wɛɛ man-taa. Paa iitisiɣ yɔ, tʋma ana a-yɔɔ lɛ, itisi mɔ-yɔɔ.
43014012	Toovenim taa, toovenim taa meheyiɣ-mɩ se, weyi etisiɣ mɔ-yɔɔ yɔ, ɛlakɩ ɖɔɖɔ tʋma wena malakɩ yɔ. Ɛlakɩ tʋma sɔsɔna nɛ pɩkɩlɩ anɛ mbʋ pʋyɔɔ yɔ, mowoki Caa cɔlɔ.
43014013	Mbʋ pɩtɩŋa payɩ ɩpɔzɩɣ ma-hɩɖɛ taa yɔ, malakɩ-pʋ se pɩsa pɩtɩŋɩnɩ Pɩyalʋ yɔɔ nɛ Caa hɩɖɛ sɛɛ.
43014014	Ye ɩpɔzɩ nabʋyʋ ma-hɩɖɛ taa yɔ, malakɩ-pʋ.
43014015	Ye ɩsɔɔlɩ-m yɔ, ɩɖɔkɩ man-paɣ tʋ.
43014016	Nɛ ma yɔ, mentendiɣ Caa nɛ ɛha-mɩ Lɔŋtasɩyʋ lɛlʋ nɛ ɛwɛɛ mɩ-cɔlɔ tam yɔɔ.
43014017	Lɔŋtasɩyʋ ɛnʋ lɛ toovenim Kalɩzaɣ. Kedeŋa kanɛ ka-n̄ɩma ɛɛpɩzɩɣ nɛ pamʋ-kɛ mbʋ pʋyɔɔ yɔ, paanaɣ-kɛ. Paasɩŋ-kɛ ɖɔɖɔ. Piyele mɩ yɔ, ɩsɩm-kɛ mbʋ pʋyɔɔ yɔ, kɛwɛ mɩ-cɔlɔ nɛ kakaɣ mɩ-taa wɛʋ.
43014018	Maayeki-mɩ solosi, manpɩsɩɣ nɛ mɔnkɔɔ mɩ-cɔlɔ.
43014019	Pɩzaɣ alɩwaatʋ pazɩ yem. Kedeŋa yɔɔ ɛyaa ɛɛtasɩɣ-m naʋ ɛlɛ mɩ yɔ, ɩnaɣ-m. Ma nɛ mɛ-ɛza nɛ pʋyɔɔ lɛ, ɩkaɣ wɛʋ nɛ mɩ-ɛza ɖɔɖɔ.
43014020	Puwiye nɖɩ lɛ, ɩsɩŋ se mɛwɛ man-Caa taa. Ɩsɩŋ se ɩwɛ man-taa nɛ mɛwɛɛ mɩ-taa ɖɔɖɔ.
43014021	Weyi ɛwɛnɩ man-paɣtʋ nɛ ɛɖɔkɩɣ-tʋ yɔ, ɛnʋ sɔɔlɩnɩ-m. Man-Caa kaɣ sɔɔlʋʋ weyi ɛsɔɔlɩ-m yɔ. Mɔnsɔɔlʋʋ-ɩ nɛ mala nɛ ɛsɩm-m.
43014022	Yudaasɩ ɛlɛ pɩtɛkɛ Yudaasɩ Isɩkarɩyɔɔtɩ, yɔɔdɩnɩ-ɩ nɛ ɛtɔ se : Kɩbaɣlʋ, ɛbɛ yɔɔ ŋkaɣ yebu nɛ ɖɩtɩlɩ-ŋ nɛ ŋŋyeki se kedeŋa n̄ɩma ɛtɩlɩ-ŋ?
43014023	Yesu cosi-i se : Ye nɔɔyʋ ɛsɔɔlɩ-m yɔ, ɛɖɔkɩɣ mɔn-tɔm. Man-Caa kaɣ-ɩ sɔɔlʋʋ nɛ ɖɩkɔɔ ɛ-cɔlɔ nɛ ɖɩwɛɛ.
43014024	Ɛyʋ weyi ɛtɔsɔɔlɩ-m yɔ, ɛɛɖɔkɩɣ mɔn-tɔm. Tɔm ndʋ ɩnɩɣ yɔ, tɩtɛkɛ mɔn-tɔm. Tɩkɛ Caa weyi etiyi-m yɔ, ɛ-tɔm.
43014025	Alɩwaatʋ ndʋ mɛkpɛndɩ mɛwɛ mɩ-cɔlɔ yɔ, meheyi-mɩ tɔm ndʋ.
43014026	Caa tiyiɣ ma-hɩɖɛ taa Lɔŋtasɩyʋ ɛnʋ, pɩ-tɔbʋʋ se Cɩɖɩcɩɖɩ Kalɩzaɣ. Ɛkaɣ-mɩ wɩlʋʋ pɩtɩŋa nɛ ɛtɔzɩ-mɩ tɔm ndʋ maaheyi-mɩ yɔ.
43014027	Meyebi-mɩ nɛ laŋhɛzɩyɛ nɛ mahaɣ-mɩ ma-laŋhɛzɩyɛ. Maahaɣ-mɩ laŋhɛzɩyɛ ɛzɩ kedeŋa ɛyaa haɣʋ yɔ. Mɩ-laŋa ɛtaamaa. Sɔɔndʋ ɛtaakpa-mɩ.
43014028	Meheyi-mɩ nɛ ɩnɩɩ se mɛnɖɛɣ nɛ manpɩsɩ nɛ mɔnkɔɔ mɩ-cɔlɔ. Ye ɛkɔsɔɔlɩ-m yɔ, mɩ-taa kahʋlʋmaa mbʋ pʋyɔɔ yɔ, Caa cɔlɔ mowoki. Caa kɩlɩ-m paɣlʋʋ.
43014029	Meheyi-mɩ tʋnɛ lɛɛlɛɛyɔ se pʋcɔ nɛ pɩtalɩ nɛ pɩtalaa lɛ, itisi.
43014030	Maatasɩɣ nɛ mɩ yɔɔdʋnaʋ sakɩyɛ mbʋ pʋyɔɔ yɔ, kedeŋa kanɛ ke-wiyaʋ ɖiɣni kɔm. Ɛfɛyɩnɩ pʋyʋ mɔ-yɔɔ.
43014031	Mbʋ Caa ɖʋ-m se mala yɔ, malabɩ-pʋ se pɩsa nɛ kedeŋa ɛyaa na se mɔnsɔɔlɩ Caa. Ɩkʋyɩ cɩnɛ nɛ ɖɩɖɛɛ.
43015001	Ma lɛ viin̄ɩtɩʋ siŋŋ nɛ man-caa lɛ kɩ-yɔɔ cɔnɩyʋ.
43015002	Piliŋa ŋga kɛwɛ mɔ-yɔɔ nɛ kaaɖɔkɩɣ pee yɔ, ɛsɛtɩɣ-kɛ. Piliŋa ŋga kaka n̄ɔɖɔkɩɣ pee yɔ, ɛkaɣ kɛ-tɛɛ kpalʋʋ se piyele nɛ kɔɖɔkɩ pee nɛ pɩkɩlɩ.
43015003	Ɩtɛm wɛʋ cɩɖɩ cɩɖɩ tɔm ndʋ monsuzi-mɩ yɔ, tɩ-yɔɔ.
43015004	Ɩcaɣ wezuu man-taa nɛ mancaɣ wezuu mɩ-taa. Ye piliŋa ɛtɔɖɔkɩnɩ viin̄ɩ tɩʋ yɔ, kaapɩzɩɣ nɛ kɔɖɔkɩ pee. Mbʋ ɖɔɖɔ mɩ, ye ɩɩcakɩ wezuu man-taa yɔ, ɩɩpɩzɩɣ nɛ ɩɖɔkɩ pee.
43015005	Ma lɛ viin̄ɩ tɩʋ nɛ mɩ lɛ pilinzi. Weyi ɛcakɩ wezuu man-taa nɛ mancakɩ wezuu ɛ-taa yɔ, ɛɖɔkɩɣ pee sakɩyɛ. Ye mɛnfɛyɩ yɔ, ɩɩpɩzɩɣ nɛ ɩla pʋyʋ.
43015006	Ye nɔɔyʋ ɛɛcakɩ wezuu man-taa yɔ, Caa kaɣ-ɩ lɔʋ nɛ awayɩ ɛzɩ viin̄ɩ tɩŋ tʋ lɔʋ piliŋa yɔ. Pilinzi wɩlɩɣ nɛ ɛyaa kpaɣ-sɩ nɛ pɛpɛɖɩ miŋ taa nɛ sɩn̄aɣ.
43015007	Ye ɩcakɩ wezuu man-taa nɛ mɔn-tɔm wɛɛ mɩ-taa yɔ, ɩpɔzɩɣ mbʋ mi-liu wɛɛ yɔ nɛ Ɛsɔ ha-mɩ pʋ.
43015008	Alɩwaatʋ ndʋ ɩɖɔkɩɣ pee sakɩyɛ yɔ, pɩsaŋ man-Caa nɛ ɩpɩsɩ mɔn-tɔmkpɛlɩkɩyaa.
43015009	Mɔnsɔɔlɩ-mɩ ɛzɩ Caa sɔɔlʋʋ-m yɔ. Ɩcaɣ wezuu mɔn-sɔɔlɩm taa.
43015010	Man̄am man-Caa paɣtʋ nɛ mɛwɛɛ ɛ-sɔɔlɩm taa. Ye ɩn̄am man-paɣtʋ yɔ, ɩwɛɣ ɖɔɖɔ mɔn-sɔɔlɩm taa.
43015011	Meheyi-mɩ tɔm ndʋ se ma-laŋhʋlʋmɩyɛ ɩwɛɛ mɩ-taa nɛ mɩ-laŋhʋlʋmɩyɛ tɛzɩ suu.
43015012	Man-paɣtʋ yɔ : Ɩsɔɔlɩ ɖama ɛzɩ mɔnsɔɔlʋʋ-mɩ yɔ.
43015013	Ɛyʋ wɩlɩɣ sɔɔlɩm sɔsɔm alɩwaatʋ ndʋ ɛcɛlɩɣ e-wezuu ɛ-taabalaa yɔɔ yɔ. Sɔɔlɩm nabʋyʋ fɛyɩ nɛ pɩkɩlɩ-pʋ.
43015014	Ye ɩlabɩ mbʋ meheyiɣ-mɩ se ɩla yɔ, ɩkɛɣnɩ man-taabalaa.
43015015	Maatasɩɣ -mɩ yaʋ se tʋmlaɖaa mbʋ pʋyɔɔ yɔ, tʋmlaɖʋ ɛɛsɩŋ mbʋ ɛ-tʋ lakɩ yɔ, pɩ-tɩŋa. Mayaɣ-mɩ se man-taabalaa, mbʋ pʋyɔɔ yɔ, meyeba nɛ ɩtɩlɩ ndʋ tɩ-tɩŋa payɩ manɩ man-Caa cɔlɔ yɔ.
43015016	Pɩtɛkɛ mɩlɩzɩnɩ-m ɛlɛ, malɩzɩnɩ-mɩ. Malɩzɩ-mɩ nɛ mansɩɩ-mɩ se iwolo nɛ ɩɖɔkɩ pee nɛ mi-pee wɛɛ. Ɖɩnɛ lɛ, mbʋ ɩpɔzɩɣ ma-hɩɖɛ taa yɔ, Caa haɣ-mɩ pʋ.
43015017	Paɣtʋ ndʋ manɖʋʋ-mɩ yɔ, ndʋ lɛ se ɩsɔɔlɩ ɖama.
43015018	Ye kedeŋa yɔɔ n̄ɩma ɛɛnaɣ -mɩ nɛ ɛzɩyɛ yɔ, ɩtɩlɩ se pataanaɣ -m nɛ ɛzɩyɛ pʋcɔ nɛ pɩtalɩɣ nɩ-mɩ.
43015019	Ye ɩɩkɛ kedeŋa n̄ɩma yɔ, kedeŋa n̄ɩma kɔsɔɔlɩ-mɩ mbʋ pʋyɔɔ yɔ, ɩkɛ pa-taa n̄ɩma. Ɛlɛ, ɩtɛkɛ kedeŋa n̄ɩma. Malɩzɩ-mɩ kedeŋa n̄ɩma hɛkʋ taa. Pʋyɔɔ yɔɔ kedeŋa n̄ɩma ɛɛnaɣ-mɩ nɛ ɛzɩyɛ.
43015020	Ɩtɔzɩɣ tɔm ndʋ maaheyi-mɩ yɔ, tɩ-yɔɔ yaa we? Maaheyi-mɩ se : Yom takɩlɩ ɛ-tʋ. Ye paɖʋ ma-wayɩ kaŋ kaŋ yɔ, pakaɣ mɩ-wayɩ ɖʋʋ kaŋ kaŋ ɖɔɖɔ. Ye pɔɖɔkɩ mɔ-tɔm yɔ, pakaɣ mɩ-tɔm ɖɔkʋʋ ɖɔɖɔ.
43015021	Palakɩ-mɩ pɩtɩŋa ma-hɩɖɛ yɔɔ mbʋ pʋyɔɔ yɔ, paasɩŋ Ɛsɔ weyi etiyi-m yɔ.
43015022	Ye mantaakɔɔ nɛ mɔyɔɔdɩnɩ-wɛ yɔ, pataawɛɛnɩ kɩwɛɛkɩm. Ɛlɛ lɛɛlɛɛyɔ, paapɩzɩɣ pawanɩ pʋyʋ pa-kɩwɛɛkɩm yɔɔ.
43015023	Weyi ɛɛnaɣ-m nɛ ɛzɩyɛ yɔ, ɛɛnaɣ man-Caa nɛ ɛzɩyɛ ɖɔɖɔ.
43015024	Malabɩ tʋma wena ɛyʋ nɔɔyʋ tɩlabɩda-yɛ yɔ, ɛyaa hɛkʋ taa. Ye mantaala tʋma ana yɔ, pataawɛɛnɩ kɩwɛɛkɩm. Ɛlɛ pana man-tʋma nɛ patana ma nɛ man-Caa nɛ ɛzɩyɛ.
43015025	Pɩlabɩ mbʋ se Ɛsɔ ɛla nɛ tɔm ndʋ pama paɣ tʋ takayaɣ taa yɔ, tɩna tɩ-n̄ʋʋ. Ɩɩnaɣ ndʋ pamawa yɔ : Paanaɣ-m nɛ ɛzɩyɛ ɖulum yem. (Keɣa 35:19; 69:5)
43015026	Mankaɣ-mɩ tiyinaʋ Lɔŋtasɩyʋ weyi ɛlɩɣnɩ Caa cɔlɔ nɛ ɛkɔɔ yɔ. Ɛkɔŋ lɛ, ɛlɩzɩ ma-aseɣ ɖe. Ɛnʋ lɛ toovenim Kalɩzaɣ ŋga kalɩɣnɩ Caa cɔlɔ yɔ.
43015027	Mɩ-ɖɔɖɔ ɩlɩzɩɣ ma-aseɣɖe mbʋ pʋyɔɔ yɔ, ɩwɛ mɔn-cɔlɔ ɖooo kiɖe tɛɛ.
43016001	Meheyi-mɩ tɔm tʋnɛ se pɩsa nɛ tɩtaayele nɛ ɩlɔ liu.
43016002	Pɔkɔŋ-mɩ ɖɔɔnʋʋ Ɛsɔ ɖɩsɛyɛ kpaamɩŋ taa. Alɩwaatʋ kɔŋ nɛ ɛyʋ weyi ɛkʋʋ-mɩ yɔ, ɛmaɣzɩɣ se Ɛsɔ eɖiɣni tʋmɩyɛ labʋ.
43016003	Pakaɣ mbʋ labʋ mbʋ pʋyɔɔ yɔ, paasɩŋ Caa nɛ paasɩŋ-m.
43016004	Alɩwaatʋ ndʋ tɩtalɩɣ lɛ, ɩtɔzɩ se maatɛm-mɩ tɔm ndʋ heyuu. Pʋ-yɔɔ yɔɔ meheyi-mɩ tʋ. Meteheyi-mɩ tʋ ɖɩpazɩyɛ taa mbʋ pʋyɔɔ yɔ, maakpɛndɩ mɛwɛ mɩ-cɔlɔ.
43016005	Lɛɛlɛɛyɔ, mowoki weyi etiyi-m yɔ, ɛ-cɔlɔ nɛ mɩ-taa nɔɔyʋ ɛɛpɔzɩɣ-m se : Le ŋwoki?
43016006	Ɛlɛ mɩ-laŋa wɛɛkɩ siŋŋ mbʋ pʋyɔɔ yɔ, meheyi-mɩ tɔm ndʋ.
43016007	Ŋgʋ, toovenim meheyiɣ-mɩ se : Pɩkɩlɩ-mɩ ɖeu se mɛnɖɛɛ. Toovenim mbʋ pʋyɔɔ yɔ, ye mɛntɛɖɛɛ yɔ, Lɔŋtasɩyʋ ɛnʋ ɛɛkɔŋ mɩ-cɔlɔ. Ɛlɛ ye mɛnɖɛwa yɔ, mentiyiɣnɩ-ɩ mɩ.
43016008	Nɛ ɛlɛ n̄ɔkɔŋ lɛ, eyele nɛ kedeŋa ɛyaa tɩlɩ kɩwɛɛkɩm nɛ tʋʋzʋtʋ nɛ tɔm hʋʋ.
43016009	Patɩlɩɣ kɩwɛɛkɩm mbʋ pʋyɔɔ yɔ paatisiɣ mɔ-yɔɔ.
43016010	Patɩlɩɣ tʋʋzʋtʋ mbʋ pʋyɔɔ yɔ, mowoki Caa cɔlɔ nɛ ɩɩtasɩɣ-m naʋ.
43016011	Patɩlɩɣ tɔm hʋʋ mbʋ pʋyɔɔ yɔ, Ɛsɔ hʋnɩ kedeŋa kanɛ, ke-wiyaʋ tɔm.
43016012	Mɛwɛnɩ tɔm sakɩyɛ se meheyi-mɩ ɛlɛ, ɩɩpɩzɩɣ nɛ ɩɖɔkɩ-tʋ lɛɛlɛɛyɔ.
43016013	Lɔŋtasɩyʋ weyi ɛkɛ toovenim Kalɩzaɣ yɔ, ɛkɔŋ lɛ, ewoni-mɩ toovenim tɩŋa taa. Ɛɛkaɣ ɛ-tɔm yɔɔdʋʋ, ɛlɛ ndʋ ɛnɩwa yɔ, tɩtɩŋa ɛkaɣ-mɩ heyuu. Ɛkaɣ-mɩ ceewayɩ tɔm heyuu.
43016014	Ɛsaŋ-m mbʋ pʋyɔɔ yɔ, mɔn-cɔlɔ ɛmʋʋ tɔm nɛ ɛɖɛzɩ-mɩ.
43016015	Matɩna mbʋ pɩtɩŋa payɩ pɩkɛ Caa n̄ɩm yɔ. Pʋ-yɔɔ yɔɔ mɔntɔm se Lɔŋtasɩyʋ mʋʋ mɔn-cɔlɔ tɔm nɛ ɛɖɛzɩ-mɩ.
43016016	Pɩkazɩ alɩwaatʋ pazɩ yem ɩɩtasɩɣ-m naʋ. Nɛ pʋwayɩ alɩwaatʋ pazɩ taa ɩna-m mbʋ pʋyɔɔ yɔ, mowoki Caa cɔlɔ.
43016017	Panɩ tɔm ndʋ mbʋ lɛ, ɛ-tɔmkpɛlɩkɩyaa taa nabɛyɛ yɔɔdʋʋnɩ ɖama nɛ pɔtɔŋ se : Ɛtɔm se : Pɩkazɩ alɩwaatʋ pazɩ yem nɛ ɩɩtasɩɣ-m naʋ. Nɛ pʋwayɩ alɩwaatʋ pazɩ yem nɛ ɩna-m. Mowoki Caa cɔlɔ. Tɔm ndʋ, tɩ-tɔbʋʋ se we?
43016018	Pɔtɔŋaɣ se : Ɛtɔm se pʋwayɩ alɩwaatʋ pazɩ yem yɔ, pɩ-tɔbʋʋ se we? Ɖɩɩsɩŋ ndʋ ɛyɔɔdʋʋ yɔ.
43016019	Yesu nawa se pan̄ɩnaɣ se pɔpɔzɩ-ɩ tɔm lɛ, ɛpɔzɩ-wɛ se : Ɩpɔzɩɣ ɖama tɔm ndʋ mɔyɔɔdaa yɔ, tɩ-yɔɔ yaa we? Mɔntɔm se : Pɩkazɩ alɩwaatʋ pazɩ yem ɩɩtasɩɣ-m naʋ nɛ pʋwayɩ alɩwaatʋ pazɩ yem nɛ ɩna-m.
43016020	Toovenim taa, toovenim taa meheyiɣ-mɩ se ɩkaɣ wiluu nɛ ipeendi ɛlɛ kedeŋa yɔɔ n̄ɩma taa la leleŋ. Ɩwɛɣ laŋpɩsɩyɛ taa, ɛlɛ mɩ-laŋpɩsɩyɛ nɖɩ ɖɩpɩsɩɣ laŋhʋlʋmɩyɛ.
43016021	Alɩwaatʋ ndʋ halʋ caɣ lʋlʋʋ yɔ, ɛ-laŋɩyɛ pɩsɩɣ mbʋ pʋyɔɔ yɔ, ɛ-alɩwaatʋ talaa. Ɛlɛ alɩwaatʋ ndʋ pɩɣa lɩʋ yɔ, ɛɛtasɩɣ tɔzʋʋ e-siziŋ nɩʋ yɔɔ. Ɛsɔʋ e-siziŋ nɩʋ laŋhʋlʋmɩyɛ nɖɩ ɛnɩɣ yɔ, ɖɩ-yɔɔ mbʋ pʋyɔɔ yɔ, ɛkɔnɩ pɩɣa kedeŋa taa.
43016022	Lɛɛlɛɛyɔ, mɩ-laŋɩyɛ pɩsɩ toovenim taa. Ɛlɛ mantasɩɣ-mɩ naʋ nɛ mɩ-laŋa hʋlʋmɩ. Nɔɔyʋ ɛɛpɩzɩɣ nɛ ɛlɩzɩ mɩ-laŋhʋlɩmɩyɛ nɖɩ.
43016023	Puwiye nɖɩ, ɩɩpɔzʋʋ-m nabʋyʋ. Toovenim taa, toovenim taa meheyiɣ-mɩ se, mbʋ ɩpɔzʋʋ Caa ma-hɩɖɛ taa yɔ, ɛhaɣ-mɩ pʋ.
43016024	Pɩkɔm pɩsɩnɩ sɔnɔ yɔ, ɩtɔpɔzɩda nabʋyʋ ma-hɩɖɛ taa. Ɩpɔzɩ nɛ paha-mɩ nɛ Ɛsɔ la nɛ laŋhʋlɩmɩyɛ su mɩ-taa.
43016025	Aduwa montuwaa nɛ meheyi-mɩ tɔm tʋnɛ. Alɩwaatʋ talɩɣ nɛ maatasɩɣ-mɩ yɔɔdɩnaʋ aduwa taa. Ɛlɛ meheyiɣ-mɩ Caa tɔm keɣlee.
43016026	Puwiye nɖɩ, ɩkaɣ pɔzʋʋ ma-hɩɖɛ taa. Maaheyiɣ -mɩ se, mankaɣ Caa tɩmɩnaʋ mɩ-yɔɔ.
43016027	Caa ɛnʋ, ɛ-maɣmaɣ ɛsɔɔlɩ-mɩ. Ɛsɔɔlɩ-mɩ mbʋ pʋyɔɔ yɔ, ɩsɔɔlɩ-m nɛ itisi se malɩnɩ Ɛsɔ cɔlɔ.
43016028	Malɩnɩ Caa cɔlɔ nɛ mɔnkɔɔ kedeŋa taa. Lɛɛlɛɛyɔ, mankʋyʋʋ kedeŋa taa nɛ manpɩsɩ Caa cɔlɔ.
43016029	Ɛ-tɔmkpɛlɩkɩyaa heyi se : Cɔnɩ ŋna, lɛɛlɛɛyɔ ŋyɔɔdʋʋnɩ-ɖʋ kpayɩ kpayɩ. Ŋŋyɔɔdʋʋnɩ-ɖʋ nɛ aduwa.
43016030	Lɛɛlɛɛyɔ, ɖɩnawa se ŋsɩm pɩtɩŋa nɛ pɩtatasɩ pɔzʋʋ se nɔɔyʋ ɛpɔzɩ-ŋ natʋyʋ. Pʋ-yɔɔ ɖitisiɣ se ŋlɩnɩ Ɛsɔ cɔlɔ.
43016031	Yesu cosi-wɛ se : Lɛɛlɛɛyɔ itisiɣ?
43016032	Ɩcɔnɩ nɛ ɩna, alɩwaatʋ talɩɣ nɛ halɩ tɩtɛm talʋʋ. Alɩwaatʋ ndʋ tɩ-yɔɔ, ɩmaɣzɩɣ ɖama nɛ mɩ-taa paa weyi ɛkpaɣ ɛ-nʋmɔʋ nɛ iyebi-m men-ɖeke. Ɛlɛ, maawɛɣ men-ɖeke mbʋ pʋyɔɔ yɔ, Caa wɛ mɔn-cɔlɔ.
43016033	Meheyi-mɩ tɔm tʋnɛ se pɩsa nɛ ɩwɛnɩ laŋhɛzɩyɛ mɩ-taa. Ɩkaɣ siziŋ nɩʋ kedeŋa taa. Ɛlɛ, ɩla abalɩtʋ, mbʋ pʋyɔɔ yɔ, mawabɩ kedeŋa.
43017001	Yesu yɔɔdɩ mbʋ lɛ, ɛkpazɩ ɛ-ɛza nɛ ɛsɔdaa nɛ ɛtɔ se : Man-Caa alɩwaatʋ talaa. Sa n̄a-Pɩyalʋ nɛ pɩsa nɛ ɛsam-ŋ.
43017002	Ŋha-ɩ waɖɛ ɛyaa tɩŋa yɔɔ se ɛpɩzɩ nɛ ɛha tam tam wezuu ɛyaa mba pa-tɩŋa payɩ ŋcɛlɩ-ɩ yɔ.
43017003	Ŋgʋ tam tam wezuu lɛ se : Patɩlɩ-ŋ n̄a Ɛsɔ weyi n̄e-ɖeke ŋkɛ toovenim tʋ yɔ, nɛ patɩlɩ Yesu Krɩstʋ weyi ŋtiyaa yɔ.
43017004	Masam-ŋ tɛtʋ yɔɔ. Malabɩ tʋmɩyɛ nɖɩ ŋɖʋ-m se mala yɔ nɛ ɖɩtɛ.
43017005	Nɛ lɛɛlɛɛyɔ Caa, sam-m n̄ɔ-cɔlɔ nɛ samtʋ ndʋ maawɛnɩ-tʋ n̄ɔ-cɔlɔ pʋcɔ nɛ ŋla kedeŋa yɔ.
43017006	Ɛyaa mba ŋkpaɣ-wɛ kedeŋa yɔɔ nɛ ŋcɛlɩ-m yɔ, malaba nɛ patɩlɩ n̄a-hɩɖɛ. Ɛyaa mba, paakɛ n̄a-n̄ɩma nɛ ŋkpaɣ-wɛ nɛ ŋcɛlɩ-m. Pɔɖɔkɩ n̄ɔ-tɔm.
43017007	Lɛɛlɛɛyɔ pasɩm se mbʋ pɩtɩŋa payɩ ŋcɛlɩ-m yɔ, pɩlɩnɩ n̄ɔ-cɔlɔ.
43017008	Tɔm ndʋ ŋheyi-m yɔ, meheyi-wɛ tʋ nɛ pamʋ-tʋ. Pana toovenim taa se malɩnɩ n̄ɔ-cɔlɔ nɛ petisi se n̄etiyini-m.
43017009	Ɛyaa mba pɔ-yɔɔ mantɩmʋʋ. Pɩtɛkɛ kedeŋa yɔɔ n̄ɩma yɔɔ mantɩmʋʋ. Ɛyaa mba ŋcɛlɩ-m yɔ, pɔ-yɔɔ mantɩmʋʋ mbʋ pʋyɔɔ yɔ, pɛkɛ n̄a-n̄ɩma.
43017010	Mbʋ pɩtɩŋa pɩkɛ ma-n̄ɩm yɔ, pɩkɛ n̄a-n̄ɩm ɖɔɖɔ. Nɛ mbʋ pɩkɛ n̄a-n̄ɩm yɔ, pɩkɛ ma-n̄ɩm. Mantɩŋɩɣnɩ pɔ-yɔɔ nɛ mamʋʋ samtʋ.
43017011	Mantatasɩ kedeŋa taa wɛʋ ɛlɛ mba yɔ, pɛwɛ kedeŋa taa. Piyele ma yɔ, mɔnkɔŋ n̄ɔ-cɔlɔ. Caa cɩɖɩcɩɖɩ tʋ, ɖɔkɩ mba ŋcɛlɩ-m yɔ n̄a-hɩɖɛ taa nɛ pɛkɛ kʋɖʋm ɛzɩ ɖɩkɛʋ kʋɖʋm yɔ.
43017012	Maawɛ pɔ-cɔlɔ kedeŋa taa lɛ, mɔnɖɔkɩ-wɛ n̄a-hɩɖɛ taa. Pa-taa nɔɔyʋ tele nɛ pɩtasɩnɩ weyi pɩɩmʋnaa se ele yɔ. Pɩlabɩ mbʋ se ndʋ pamawa yɔ, tɩna tɩ-n̄ʋʋ.
43017013	Piyele lɛɛlɛɛyɔ lɛ, mɔnkɔŋ n̄ɔ-cɔlɔ. Mɔyɔɔdʋʋ tɔm tʋnɛ kedeŋa yɔɔ se pa-taa esuni ma-laŋhʋlʋmɩyɛ.
43017014	Mɛncɛlɩ-wɛ n̄ɔ-tɔm. Kedeŋa ɛyaa ɛɛnaɣ-wɛ nɛ ɛzɩyɛ mbʋ pʋyɔɔ yɔ, pɛtɛkɛ kedeŋa n̄ɩma ɛzɩ ma ɖɔɖɔ mɛntɛkɛ kedeŋa-tʋ yɔ.
43017015	Maapɔzɩɣ-ŋ se ŋlɩzɩ-wɛ kedeŋa taa. Ɛlɛ se ŋhuuzi pɔ-yɔɔ nɛ kɩdɛkɛdɩm ɛtaatalɩ-wɛ.
43017016	Pɛtɛkɛ kedeŋa n̄ɩma ɛzɩ ma ɖɔɖɔ mɛntɛkɛ kedeŋa tʋ yɔ.
43017017	Kpaɣ-wɛ nɛ ŋsɩɩnɩ hɔɔlʋʋ n̄o-toovenim taa. N̄ɔ-tɔm lɛ toovenim.
43017018	Ɛzɩ ŋtiyiɣ-m kedeŋa taa yɔ, mbʋ ɖɔɖɔ mentiyi-wɛ kedeŋa taa ɛyaa cɔlɔ.
43017019	Mansɩɣ man-tɩ nɛ hɔɔlʋʋ pɔ-yɔɔ se pɩsa nɛ toovenim sɩɩ-wɛ nɛ hɔɔlʋʋ.
43017020	Pɩtɛkɛ pɔ -yɔɔ ɖeke mantɩmʋʋ ɛlɛ, mba pakaɣ pɔ-tɔm nɩʋ nɛ petisi mɔ-yɔɔ yɔ, pɔ-yɔɔ ɖɔɖɔ.
43017021	Mantɩmʋʋnɩ pɔ-yɔɔ se pɛkpɛndɩ pa-tɩŋa kʋyʋm ɛzɩ n̄aCaa ŋwɛʋ man-taa nɛ mɛwɛɛ n̄a-taa yɔ. Mantɩmʋʋ se paba ɖɔɖɔ pɛkpɛndɩ kʋyʋm ɖa-taa. Ɖɩnɛ kedeŋa ɛyaa tisiɣ se n̄etiyini-m.
43017022	Mɛncɛlɩ-wɛ koboyaɣ ŋga ŋcɛlɩ-m yɔ se pɩsa nɛ papɩsɩ kʋyʋm ɛzɩ ɖɩkɛʋ kʋyʋm yɔ.
43017023	Mɛwɛ pa-taa nɛ n̄a n̄ɛwɛɛ man-taa se pɩsa nɛ pɛtɛzɩ kɛʋ kʋyʋm nɛ kedeŋa ɛyaa na se n̄etiyini-m nɛ ŋsɔɔlɩ-wɛ ɛzɩ ŋsɔɔlʋʋ-m yɔ.
43017024	Caa, man̄ɩnɩɣ se mba ŋcɛlɩ-m yɔ, pɛwɛɛ ɖɔɖɔ ɖenɖe mɛwɛɛ yɔ. Man̄ɩnɩɣ se pɛwɛɛ mɔn-cɔlɔ nɛ pana koboyaɣ ŋga ŋcɛlɩ-m yɔ. Ŋcɛlɩ-m koboyaɣ ŋga mbʋ pʋyɔɔ yɔ, ŋsɔɔlɩ-m pʋcɔ nɛ ŋlɩzɩɣ kedeŋa.
43017025	Caa siɣ siɣ tʋ, kedeŋa ɛyaa tasɩm-ŋ, ɛlɛ ma, masɩm-ŋ. Panɛ yɔ, paba nawa se n̄etiyini-m.
43017026	Meyeba nɛ patɩlɩ n̄a-hɩɖɛ. Mankaɣ labʋ nɛ patɩlɩ-ɖɩ nɛ pɩsa nɛ sɔɔlɩm mbʋ ŋsɔɔlɩ-m yɔ, pʋwɛɛ pa-taa nɛ ma ɖɔɖɔ mɛwɛɛ pa-taa.
43018001	Yesu tɛm tɔm ndʋ yɔɔdʋʋ lɛ, ɛ nɛ ɛ-tɔmkpɛlɩkɩyaa powolo Sedrɔɔ pɔɔ wayɩ. Kaɖaɣ nakɛyɛ kɛwɛ peeye nɛ Yesu nɛ ɛ-tɔmkpɛlɩkɩyaa pasʋʋ ka-taa.
43018002	Yudaasɩ weyi ɛkaɣaɣ Yesu kpaɣʋ se ɛɖʋzɩ koyindinaa nesi tɛɛ yɔ, ɛkasɩm peeye mbʋ pʋyɔɔ yɔ, Yesu nɛ ɛ-tɔmkpɛlɩkɩyaa patiiwoki.
43018003	Mbʋ Yudaasɩ ɖɛ sɔɔjanaa nɛ Ɛsɔ ɖɩɣa yɔɔ ɖaŋɩyaa nɔɔ nɛ powolo peeye. Ɛsɔ layaa sɔsaa nɛ Farɩzɩ n̄ɩma paatiyini ɛyaa mba. Paaɖɔkɩ kanɖʋnaa nɛ miŋ kolonzi nɛ you wondu nɛ powolo.
43018004	Yesu kaasɩm mbʋ pɩtɩŋa payɩ pɩkɔŋ-ɩ talʋʋ yɔ. Ɖɩnɛ ɛn̄ɔtɩnɩ-wɛ nɛ ɛpɔzɩ-wɛ se : Anɩ ɩn̄ɩnɩɣ?
43018005	Pocosi-i se : Yesu Nazarɛɛtɩ-tʋ. Yesu heyi-wɛ se : Ma yɔ. Nɛ Yudaasɩ weyi ɛlɩwaɣ ɛ-wayɩ yɔ, ɛkɛwɛ pa-taa.
43018006	Yesu heyi-wɛ se ma yɔ lɛ, papɩsɩ kiŋgiɖe nɛ pɔtɔlɩ tataa.
43018007	Yesu tasɩ-wɛ pɔzʋʋ se : Anɩ ɩn̄ɩnɩɣ? Pocosi-i se : Yesu Nazarɛɛtɩ-tʋ.
43018008	Yesu heyi-wɛ se : Meheyimi se ma yɔ lɛ. Ye ma ɩn̄ɩnɩɣ yɔ, iyele ɛyaa panɛ nɛ pɛɖɛɛ.
43018009	Ɛyɔɔdɩ mbʋ se pɩsa nɛ ndʋ ɛkɔyɔɔdaa yɔ, tɩla. Ɛɛtɔm se : Mentelesi mba ŋcɛlɩ-m yɔ, pa-taa nɔɔyʋ.
43018010	Abalɩsɩɣa kɛwɛ Siimɔɔ Pɩyɛ cɔlɔ. Ɖɩnɛ ɛkpɛ-kɛ nɛ elo Ɛsɔ layʋ sɔsɔ yom nɛ ɛsɛtɩ ɛ-nɩwaŋ nɩŋgbaŋ. Payaɣ yom ɛnʋ se Malkuusɩ.
43018011	Yesu heyi Siimɔɔ Pɩyɛ se : Pɩsɩnɩ n̄a-sɩɣa ko-huyuu taa. Caa cɛlɩm kɔpʋ ŋgʋ se mɔn̄ɔɔ yɔ, mantaan̄ɔɔ-kʋ yaa we?
43018012	Sɔɔjanaa tikaɣ nɛ pa-n̄ʋʋtʋ nɛ Yuda n̄ɩma yɔɔ ɖaŋɩyaa pakpa Yesu nɛ pɔhɔkɩ-ɩ nimee.
43018013	Ɛlɛ pɛlɛyɩnɩ-ɩ Kayifu yɩtɩ Aana tɛ wonaʋ. Ɛkɛkɛnɩ Ɛsɔ layaa n̄ʋʋtʋ pɩnaɣ ŋga.
43018014	Kayifu ɛnʋ ɛkatasɩnɩ Yuda n̄ɩma lɔŋ se : Pɩkɩlɩ ɖeu se ɛyʋ kʋɖʋm ɛsɩ samaɣ tɩŋa yɔɔ.
43018015	Siimɔɔ Pɩyɛ nɛ tɔm kpɛlɩkɩyʋ lɛlʋ patɩŋaɣ Yesu wayɩ. Ɛsɔ layaa n̄ʋʋtʋ kaasɩm tɔmkpɛlɩkɩyʋ ɛnʋ. Ɛ nɛ Yesu pasʋʋ layaa n̄ʋʋtʋ taɣ yɔɔ.
43018016	Ɛlɛ Pɩyɛ n̄acaɣ awayɩ nɔnɔɔ tɛɛ. Tɔmkpɛlɩkɩyʋ weyi layaa n̄ʋʋtʋ kasɩma yɔ, ɛlɩɩ nɛ ɛyɔɔdɩnɩ nɔnɔɔ yɔɔ ɖaŋɩyʋ nɛ ɛlɛ n̄eyele Pɩyɛ nɛ ɛsʋʋ.
43018017	Pɛlɛ weyi ɛɖaŋaɣ nɔnɔɔ yɔɔ yɔ, ɛna Pɩyɛ lɛ, eheyi-i se : N̄a-ɖɔɖɔ ŋtɛkɛ abalʋ ɛnʋ ɛ-tɔmkpɛlɩkɩyaa taa lɛlʋ yaa we? Ecosi se : Aayɩ mɛntɛkɛ-ɩ.
43018018	Yomaa nɛ Ɛsɔ ɖɩɣa yɔɔ ɖaŋɩyaa mba paawɛ peeye yɔ, popuzi miŋ nɛ pohoyuu mbʋ pʋyɔɔ yɔ, ninkaɣ kɛwɛɛ. Pɩyɛ wolo nɛ ɛcaɣ pɛ-hɛkʋ taa nɛ ehoyuu miŋ ɖɔɖɔ.
43018019	Ɛsɔ layaa n̄ʋʋtʋ pɔzɩ Yesu tɔm ɛ-tɔmkpɛlɩkɩyaa nɛ ɛ-wɩlɩtʋ pɔ-yɔɔ.
43018020	Yesu cosi-i se : Mɔyɔɔdɩnɩ kedeŋa kanɛ kɛ-ɛyaa keɣlee. Mawɩlɩ tɔm paa ɛzɩmtaa Yuda n̄ɩma Ɛsɔ ɖɩsɛyɛ nɛ Ɛsɔ ɖɩɣa taa ɖenɖe Yuda n̄ɩma tɩŋa kpeliɣ yɔ. Mɔntɔyɔɔdɩ natʋyʋ mɛɛsaɣ tɛɛ.
43018021	Pɩlabɩ ɛzɩma nɛ ŋpɔzɩɣ-m tɔm yɔ? Mba pewelisini-m yɔ, pɔzɩ-wɛ ndʋ mawɩlaa yɔ. Cɔnɩ ŋna, panɛ pasɩm ndʋ mawɩlaa yɔ.
43018022	Yesu yɔɔdɩ mbʋ lɛ, ɖaŋɩyaa taa lɛlʋ weyi ɛkɛwɛ peeye yɔ, ɛcɛ ɛ-nɔɔ kadaŋa. Ɛtɔm se : Mbʋ ŋcosuu Ɛsɔ layaa n̄ʋʋtʋ yaa we?
43018023	Yesu heyi-i se : Ye mɔntɔyɔɔdɩ camɩyɛ yɔ, wɩlɩ-m ndʋ mɔyɔɔdaa nɛ tɩfɛyɩ ɖeu yɔ. Nɛ ye mɔyɔɔdɩ camɩyɛ lɛ, pɩlabɩ ɛzɩma nɛ ŋmakɩ-m yɔ?
43018024	Aana tiyini-i nɛ ɛ-hɔkɩtʋ Ɛsɔ layaa n̄ʋʋtʋ Kayifu cɔlɔ.
43018025	Siimɔɔ Pɩyɛ kacaɣ peeye nɛ ehoyuu miŋ. Peheyi-i se : N̄a ɖɔɖɔ ŋtɛkɛ ɛ-tɔmkpɛlɩkɩyaa taa lɛlʋ yaa we? Ɛkpɛzɩ nɛ ɛtɔ se : Aayɩ, mɛntɛkɛ-ɩ.
43018026	Ɛsɔ layaa n̄ʋʋtʋ yom nɔɔyʋ kɛwɛ peeye. Ɛ-hɔʋ taa tʋ nɔɔyʋ nɩŋgbaaŋ Pɩyɛ kɛsɛtaa. Ɛtɔm se : Mantana n̄anɛ-ɩ kaɖaɣ taa yaa we?
43018027	Pɩyɛ tasɩ kpɛzʋʋ nɛ kalɩmaʋ tikou.
43018028	Palɩnɩ Yesu Kayifu tɛ lɛ, powoni-i Room komina tɔm kʋjɔŋ tɛɛ. Pɩɩkɛ tanaŋ tɛɛ cu. Pa-maɣmaɣ patɩsʋʋ tɔm hʋʋ kʋjɔŋ tɛɛ. Pataan̄ɩnɩɣ se pepisi pa-tɩ mbʋ pʋyɔɔ yɔ, pan̄ɩnaɣ se pɔtɔɔ Ɛsɔ tiyiyu ɖɛʋ kazandʋ tɔɔnaɣ.
43018029	Pʋ-yɔɔ Pilaatɩ lɩwa nɛ ɛkatɩ-wɛ nɛ ɛpɔzɩ-wɛ se : Ndʋ ɛkʋyʋʋnɩ abalʋ ɛnɛ?
43018030	Pocosi-i se : Ye ɛtaakɛ kɩdɛkɛdʋʋ yɔ, ɖɩtaakɔnɩ-ɩ cɩnɛ.
43018031	Pilaatɩ nɩ mbʋ lɛ, eheyi-wɛ se : Ɩkpaɣ-ɩ mɩ-maɣmaɣ nɛ ɩhʋʋnɩ-ɩ tɔm mɩ-paɣtʋ yɔɔ. Yuda n̄ɩma heyi-i se : Mɩ-paɣ tʋ taha-ɖʋ nʋmɔʋ se ɖɩkʋ ɛyʋ.
43018032	Pɔyɔɔdɩ mbʋ se pɩsa nɛ tɔm ndʋ Yesu kɔyɔɔdaa yɔ, tɩla. Yesu kɛtɛm wɩlʋʋ ɛzɩma mbʋ pʋwɛɛ se ɛsɩ yɔ.
43018033	Ɖɩnɛ Pilaatɩ sʋʋ tɔm hʋʋ kʋjɔŋ tɛɛ nɛ ɛyaa Yesu nɛ ɛpɔzɩ-ɩ se : N̄a lɛ Yuda n̄ɩma wiyaʋ na?
43018034	Yesu cosi-i nɛ ɛtɔ se : N̄a-maɣmaɣ n̄ɔyɔɔdʋʋna mbʋ yaa lɛlaa heyini-ŋ tʋ mɔ-yɔɔ?
43018035	Pilaatɩ cosi-i se : Ma mɛnkɛ Yuda-tʋ yaa we? N̄a-samaɣ nɛ Ɛsɔ layaa n̄ʋndɩnaa pakpanɩ-ŋ nɛ paɖʋzɩ me-nesi tɛɛ. Ɛbɛ ŋlaba?
43018036	Yesu cosi-i se : Men-kewiyaɣ fɛyɩ kedeŋa yɔɔ cɩnɛ. Ye men-kewiyaɣ ɛkɛwɛ kedeŋa yɔɔ cɩnɛ yɔ, man-tʋmlaɖaa kalʋbɩ mɔ-yɔɔ se pataakpa-m nɛ pɛcɛlɩ Yuda n̄ɩma. Ɛlɛ lɛɛlɛɛyɔ lɛ, men-kewiyaɣ fɛyɩ kedeŋa yɔɔ cɩnɛ.
43018037	Pilaatɩ pɔsɩ-ɩ se : Ye mbʋ ŋkɛ wiyaʋ na? Yesu cosi-i se : N̄a-maɣmaɣ n̄ɔyɔɔdʋʋna, mɛnkɛ wiyaʋ. Palʋlɩ-m nɛ mɔnkɔɔ ɛjaɖɛ yɔɔ se malɩzɩ aseɣɖe toovenim yɔɔ. Weyi ɛkɛ toovenim tʋ yɔ, ɛnɩɣ mɔ-nɔɔ.
43018038	Pilaatɩ pɩsɩnɩ-ɩ se : Ɛbɛ payaɣ se toovenim? Ɛyɔɔdɩ mbʋ lɛ, ɛtasɩ lɩʋ nɛ ewolo Yuda n̄ɩma cɔlɔ nɛ eheyi-wɛ se : Mantana nabʋyʋ se abalʋ ɛnɛ ɛyʋsaa.
43018039	Mɩ-sɔnzɩ pɔzʋʋ se malɩzɩ-mɩ salaka tʋ nɔɔyʋ salaka taa paa Ɛsɔ tiyiyu ɖɛʋ kazandʋ ndʋ, tɩ-yɔɔ. Ɩn̄ɩnɩɣ se meyele Yuda n̄ɩma wiyaʋ yaa we?
43018040	Peeye patɩŋa patasɩ kubusi mabʋ nɛ pɔtɔŋ se : Taayele ɛnɛ, ɛlɛ lɩzɩ Barabaasɩ. Ŋgʋ Barabaasɩ n̄aakɛ mɩlʋ sɔsɔ.
43019001	Peeye Pilaatɩ yeba nɛ polu Yesu agbazɛɛ.
43019002	Sɔɔjanaa kpaɣ sɔɔ nɛ palʋʋ awiihʋlaɣ nɛ papam-ɩ. Pakpaɣ ɖɔɖɔ awiitoko kɩsɛmʋʋ nakʋyʋ waa nɛ posuu-i.
43019003	Pɔtɔŋaɣ se : Sɛɛ ɖeu, Yuda n̄ɩma wiyaʋ! Nɛ pamakɩ-ɩ nɛ pe-nesi.
43019004	Pilaatɩ tasɩ lɩʋ nɛ eheyi Yuda n̄ɩma se : Ɩcɔnɩ ɩna, malɩɣnɩ-ɩ mɩ-cɔlɔ se pɩsa nɛ ɩna se mantana se ɛyʋsʋnɩ nabʋyʋ.
43019005	Mbʋ Yesu lɩwa nɛ ɛpam sɔɔ awiihulaɣ nɛ esuu awiitoko kɩsɛmʋʋ. Pilaatɩ heyi-wɛ se : Ɛyʋ ɛnʋ yɔ.
43019006	Ɛsɔ layaa sɔsaa nɛ ɖaŋɩyaa pana-ɩ lɛ, pama kubusi nɛ pɔtɔŋ se : Kam-ɩ kaamaŋkaɣ yɔɔ! Kam-ɩ kaamaŋkaɣ yɔɔ! Pilaatɩ heyi-wɛ se : Ɩkpaɣ-ɩ mɩ-maɣmaɣ nɛ ɩkam-ɩ kaamaŋkaɣ yɔɔ. Ɛlɛ ma yɔ, mantana se ɛyʋsɩnɩ nabʋyʋ.
43019007	Yuda n̄ɩma cosi-i se : Ɖɩwɛnɩ paɣtʋ nɛ tʋ-yɔɔ lɛ, pʋwɛɛ se ɛsɩ mbʋ pʋyɔɔ yɔ, ɛtɔm se ɛnʋ lɛ Ɛsɔ Pɩyalʋ.
43019008	Pilaatɩ nɩ tɔm ndʋ lɛ, sɔɔndʋ kpa-ɩ siŋŋ.
43019009	Peeye ɛsʋ tɔm hʋʋ kʋjɔŋ tɛɛ nɛ ɛpɔzɩ Yesu se : Ŋlɩnɩ le? Ɛlɛ Yesu tatɩɩcosi-i natʋyʋ.
43019010	Pilaatɩ pɩsɩnɩ-ɩ se : Ŋŋn̄ɩnɩɣ se ŋyɔɔdɩnɩ-m yaa we? Ŋtana se mɛwɛnɩ ɖoŋ se meyebi-ŋ nɛ mɛwɛɛnɩ ɖoŋ se mankam-ŋ kaamaŋkaɣ yɔɔ yaa we?
43019011	Yesu cosi-i se : N̄a, ŋŋfɛyɩnɩ ɖoŋ nɩɩyɩ mɔ-yɔɔ se ŋlabɩ-m pʋyʋ. Ɛsɔ ɖeke pɩzɩɣna nɛ ɩha-ŋ ɩ. Pʋ-yɔɔ yɔɔ, weyi ɛkpaɣ-m nɛ ɛɖʋzɩ n̄e-nesi tɛɛ yɔ, ɛlabɩ kɩwɛɛkɩm nɛ pɩkɩlɩ-ŋ.
43019012	Kpaɣnɩ alɩwaatʋ ndʋ tʋ-yɔɔ, Pilaatɩ n̄ɩnaɣ se eyele Yesu. Ɛlɛ Yuda n̄ɩma n̄amakaɣ kubusi nɛ pɔtɔŋ se : Ye ŋyebi-i yɔ, ŋtɛkɛnɩ wiyaʋ sɔsɔ Sezaarɩ taabalʋ. Ɛyʋ weyi ɛtɔŋ se ɛkɛ wiyaʋ yɔ, ɛkʋyʋʋnɩ wiyaʋ sɔsɔ Sezaarɩ.
43019013	Pilaatɩ nɩ tɔm ndʋ lɛ, ɛkpaɣ Yesu nɛ ɛlɩnɩ-ɩ awayɩ. Ɛcaɣ ɛ-tɔm hʋʋ kpelaɣ yɔɔ ɖenɖe payaɣ se : Kaaŋ tɛtʋ yɔ. Payaɣ lone nɖɩ nɛ Ebree kʋnʋŋ taa se : Gabada.
43019014	Kɩyakʋ ŋgʋ pɔn̄ɔɔzaɣ Ɛsɔ tiyiyu ɖɛʋ kazandʋ yɔ, kɩ-wɩsɩ siɣu pɩlakaɣ mbʋ. Pilaatɩ heyi Yuda n̄ɩma se : Mi-wiyaʋ yɔ.
43019015	Ɛlɛ pama kubusi nɛ pɔtɔŋ se : Ɛsɩ! Ɛsɩ! Kam-ɩ kaamaŋkaɣ yɔɔ. Pilaatɩ pɔzɩ-wɛ se : Manka mi-wiyaʋ kaamaŋkaɣ yɔɔ yaa we? Ɛsɔ layaa sɔsaa cosi-i se : Ɖɩfɛyɩnɩ wiyaʋ nɔɔyʋ nɛ pɩtasɩnɩ wiyaʋ sɔsɔ Sezaarɩ.
43019016	Peeye Pilaatɩ kpaɣ Yesu nɛ ɛcɛlɩ-wɛ se pakam-ɩ kaamaŋkaɣ yɔɔ.
43019017	Yesu hɔɔlɩ ɛ-kaamaŋkaɣ nɛ ɛtalɩ lone nɖɩ payaɣ-ɖɩ se n̄ʋŋbɔyaɣ lone yɔ, ɖɩ-taa. Payaɣ lone nɖɩ nɛ Ebree kʋnʋŋ taa se : Goligota.
43019018	Ɖɩnɛ pakam Yesu kaamaŋkaɣ yɔɔ nɛ ɛyaa nabɛyɛ naalɛ ceminje. Yesu kaawɛ pɛ-hɛkʋ taa.
43019019	Pilaatɩ kama tɔm natʋyʋ nɛ ɛsɩɩ kaamaŋkaɣ yɔɔ. Ndʋ ɛɛmawa yɔ, ndʋ yɔ : Yesu Nazarɛɛtɩ-tʋ, Yuda n̄ɩma wiyaʋ.
43019020	Ɖenɖe paakam Yesu yɔ, pɩɩn̄ɔtɩnɩ tɛtʋ. Pʋ-yɔɔ yɔɔ, Yuda n̄ɩma sakɩyɛ kalɩ tɔm ndʋ paamawa yɔ. Paama-tʋ nɛ Ebire nɛ Krɛkɩ nɛ Laatɛɛ pa-kʋnʋmɩŋ taa.
43019021	Yuda n̄ɩma Ɛsɔ layaa sɔsaa wolo Pilaatɩ cɔlɔ nɛ peheyi-i se : Taama se : Yuda n̄ɩma wiyaʋ. Ɛlɛ ma se : Ɛtɔm se : Mɛnkɛ Yuda n̄ɩma wiyaʋ.
43019022	Pilaatɩ heyi-wɛ se : Ndʋ mamawa yɔ, mamawa lɛ.
43019023	Sɔɔjanaa kam Yesu lɛ, pakpaɣ ɛ-yɔɔ wondu nɛ patayɩ-tʋ hɔɔlɩŋ naanza nɛ pa-taa paa weyi ɛkpaɣ hɔɔlʋʋ kʋɖʋmʋʋ. Pakpaɣ ɖɔɖɔ e-toko sɔsɔʋ ŋgʋ pataan̄ɛyɩ-kʋ yɔ, paalʋ-kʋ kʋlʋʋ pilim kpaɣnɩ n̄ʋʋ taa nɛ ŋtii naŋkanzɩ tɛɛ.
43019024	Peheyi ɖama se : Ɖɩtaacɩyɩ-kʋ. Ɖɩɖʋ miika nɛ ɖɩna se kɩkɛɣ a-n̄ɩŋgʋ. Pɩlabɩ mbʋ se pɩsa nɛ ndʋ pama ɛsɔtɔm takayaɣ taa yɔ, tɩla. Paamawa se : Patayɩ mɔ-yɔɔ wondu. Nɛ paɖʋ miika mon-toko sɔsɔʋ yɔɔ. Mbʋ sɔɔjanaa kalaba yɔ, mbʋ lɛ.
43019025	Yesu ɖoo kasɩŋ kaamaŋkaɣ cɔlɔ. E-ɖoo neu halɩn̄ɩnʋ nɛ Kleopaasɩ halʋ Maarɩɩ nɛ Maarɩɩ Magdala-tʋ paawɛ peeye ɖɔɖɔ.
43019026	Yesu na e-ɖoo sɩŋ peeye. Ɛnaɣaɣ ɖɔɖɔ ɛ-tɔmkpɛlɩkɩyʋ weyi ɛɛsɔɔlɩ-ɩ yɔ, e-ɖoo ɛnʋ ɛ-cɔlɔ. Ɖɩnɛ eheyi e-ɖoo se : Halʋ, n̄a-pɩyalʋ yɔ.
43019027	Ɛlɛ eheyi ɛ-tɔmkpɛlɩkɩyʋ se : N̄o-ɖoo yɔ. Pɩkpaɣnɩ alɩwaatʋ ndʋ yɔ, tɔmkpɛlɩkɩyʋ ɛnʋ ɛkpaɣ-ɩ nɛ ɛwɛɛ ɛ-tɛ.
43019028	Pʋwayɩ Yesu nawa se ɛlabɩ pɩtɩŋa nɛ pɩtɛ lɛ, ɛtɔ se : Lɔkɔtʋ ɖɛ-m. Ɛyɔɔdɩ mbʋ se pɩsa nɛ ndʋ pama ɛsɔtɔm takayaɣ taa yɔ, tɩla.
43019029	Peɣa nakɛyɛ kɛwɛ peeye nɛ ka-taa nɛ sʋlʋm kɩn̄ɩŋɩm ɖo. Sɔɔjanaa kpaɣ kʋca nɛ pelii-kʋ sʋlʋm mbʋ pɩ-taa nɛ patʋʋ-kʋ tɩʋ ŋgʋ payaɣ-kʋ se isopɩ yɔ, ki-ɖeɣa yɔɔ nɛ pɔn̄ɔtɩnɩ Yesu nɔɔ.
43019030	Yesu sɔyɩ sʋlʋm kɩn̄ɩŋɩm mbʋ lɛ, ɛtɔ se : Pɩtɩŋa pɩtɛma. Ɛlɛ ɛsɔ ɛ-n̄ʋʋ nɛ etisi fezuu.
43019031	Pɩɩkɛ kɩyakʋ ŋgʋ pɔn̄ɔɔzɩɣ pɩtɩŋa pʋcɔ nɛ pifeŋ kɩyakʋ kɩhɛzʋʋ yɔ. Kɩyakʋ kɩhɛzʋʋ ŋgʋ, kɩɩkɛ kɩyakʋ sɔsɔʋ. Pʋ-yɔɔ yɔɔ Yuda n̄ɩma taan̄ɩnɩɣ se tomnasɩ ɛwɛɛ kaamaŋkaɣ yɔɔ. Powoba nɛ peheyi Pilaatɩ se ɛpɛlɩ pa-nɩŋgbanzɩ nɛ petisi-wɛ kaamaŋkaɣ yɔɔ.
43019032	Ɖɩnɛ sɔɔjanaa woba nɛ pɛpɛlɩ ɛyaa naalɛ mba paakam pa nɛ Yesu yɔ, pa-nɩŋgbanzɩ.
43019033	Patalɩ Yesu cɔlɔ lɛ, pamakɩna se ɛtɛm sɩbʋ. Pʋ-yɔɔ pɛtɛpɛlɩ ɛ-nɩŋgbanzɩ.
43019034	Ɛlɛ sɔɔja lɛlʋ kpaɣ kɩkpɛzɛŋ nɛ ɛsɔ ɛ-hʋyʋʋ tɛɛ. Ɖɩnɛ calɩm nɛ lɩm palɩwa.
43019035	Weyi ɛnawa yɔ, ɛlɩzɩ aseɣɖe. Nɛ aseɣɖe nɖɩ ɛlɩzaa yɔ, ɖɩkɛ toovenim. Ɛnawa se ndʋ ɛyɔɔdʋʋ yɔ, tɩtalaa. Ɛlɩzɩ aseɣɖe se pɩsa nɛ itisi ɖɔɖɔ.
43019036	Pʋnɛ pɩlaba se pɩsa nɛ ndʋ pama ɛsɔtɔm takayaɣ taa yɔ, tɩla. Pamawa se : Paakaɣ ɛ-mɔɔyɛ naɖɩyɛ pɛlʋʋ.
43019037	Pamawa ɖɔɖɔ se : Pakaɣ weyi pɔsɔbɩ-ɩ yɔ, naʋ.
43019038	Pʋwayɩ lɛ, Ariimatee tʋ Yozɛɛfʋ wolo Pilaatɩ cɔlɔ nɛ ɛpɔzɩ-ɩ Yesu tomnaɣ. Pilaatɩ tisi nɛ ewolo nɛ ɛkpaɣ-kɛ. Yozɛɛfʋ kɛkɛ Yesu tɔmkpɛlɩkɩyaa taa lɛlʋ ɛlɛ, ɛɛmɛsɩ-pʋ mbʋ pʋyɔɔ yɔ, sɔɔndʋ kakpaɣaɣ-ɩ nɛ Yuda n̄ɩma.
43019039	Niikodɛm weyi ɛɛtɛm Yesu cɔlɔ wobu ɖoo naayɛ taa yɔ, ewoba ɖɔɖɔ. Eesidi sɔzɩŋ ketu nɛ tɩlaaɖɩ ŋgʋ payaɣ-kʋ se alowɛɛsɩ yɔ, nɛ ɛkpɛndɩna. Pi-yuŋ kɛwɛ ɛzɩ ki lowaa niidozo nɛ naadozo yɔ.
43019040	Mbʋ pakpaɣ Yesu tomnaɣ nɛ pataa-kɛ sɔzɩŋ nʋm nɛ pɔhɔkɩ-kɛ pɩsaŋ taa. Mbʋ pɔn̄ɔɔzɩ tɔmnaɣ ŋga ɛzɩ Yuda n̄ɩma tɩɩlakʋʋ yɔ.
43019041	Kaɖaɣ nakɛyɛ kɛwɛ ɖenɖe paakam Yesu kaamaŋkaɣ yɔɔ yɔ. Pɩlaʋ kɩfalʋʋ ŋgʋ petepimda kɩ-taa nɔɔyʋ yɔ, kɩkɛwɛ kaɖaɣ ŋga ka-taa.
43019042	Ɛzɩ pɩɩkɛʋ kɩyakʋ ŋgʋ pɔn̄ɔɔzʋʋ pɩtɩŋa pʋcɔ nɛ kɩyakʋ kɩhɛzʋʋ talɩɣ yɔ lɛ, pakpaɣ Yesu tomnaɣ nɛ powona nɛ pɛhɛzɩ-kɛ kɩ-taa. Pɩlaʋ ŋgʋ kɩɩn̄ɔtɩnɩ peeye ɖɔɖɔ.
43020001	Kpɩtaʋ kɔɔnɔɔ kɩyakʋ wiye, Maarɩɩ Magdala-tʋ lɩ tanaŋ tɛɛ cu nɛ ewolo pɩlaʋ yɔɔ. Pɩtɩn̄andɩda camɩyɛ. Ɛtalaa lɛ, ɛna se Pokuli pɩyɛ pɩlaʋ yɔɔ.
43020002	Ɛna mbʋ lɛ, ese nɛ ewolo Siimɔɔ Pɩyɛ nɛ tɔmkpɛlɩkɩyʋ weyi Yesu kɔsɔɔlaa yɔ, pɔ-cɔlɔ. Ɛna-wɛ lɛ, eheyi-wɛ se : Palɩzɩ Kɩbaɣlʋ pɩlaʋ taa nɛ ɖɩɩsɩŋ ɖenɖe pasɩ-ɩ yɔ.
43020003	Pɩyɛ nɛ tɔmkpɛlɩkɩyʋ lɛlʋ ɛnʋ palɩɩ nɛ powolo pɩlaʋ yɔɔ.
43020004	Pesewaɣ pa-naalɛ, ɛlɛ tɔmkpɛlɩkɩyʋ lɛlʋ ɛnʋ ese nɛ ɛɖɛɛ Pɩyɛ yɔɔ nɛ ɛlɛyɩ-ɩ talʋʋ pɩlaʋ yɔɔ.
43020005	Eluŋaa nɛ ɛna pɩsaʋ hɔɔlasɩ nzɩ sɩwɛ tataa yɔ. Ɛlɛ ɛtasʋʋ.
43020006	Siimɔɔ Pɩyɛ weyi ɛkɛwɛ wayɩ yɔ, ɛtalaa lɛ, ɛsʋʋ pɩlaʋ taa. Ɛna pɩsaŋ hɔɔlasɩ nzɩ sɩwɛɛ tataa yɔ.
43020007	Ɛna ɖɔɖɔ kpɩtaʋ ŋgʋ paahuuzi Yesu n̄ʋʋ yɔɔ yɔ. Kʋkʋ taawɛɛ pɩsaŋ hɔɔlasɩ cɔlɔ. Paakpiyi-kʋ nɛ passɩɩ-kʋ nɛ hɔɔlʋʋ.
43020008	Ɖɩnɛ tɔmkpɛlɩkɩyʋ lɛlʋ weyi ɛɛlɛyɩ talʋʋ pɩlaʋ yɔɔ yɔ, ɛsʋwa ɖɔɖɔ. Ɛsʋwa lɛ, ɛna nɛ etisi.
43020009	Pataanɩda ɛsɔtɔm ndʋ tɩtɔŋ se pʋwɛɛ se Yesu efemni sɩɖaa taa yɔ, tɩ-tɔbʋʋ.
43020010	Ɖɩnɛ Yesu tɔmkpɛlɩkɩyaa pɩsaa nɛ pekpe pɛ-tɛ pɛ-tɛ.
43020011	Ɛlɛ Maarɩɩ n̄aasɩŋ pɩlaʋ cɔlɔ nɛ ewiɣ. Ewiɣaɣ mbʋ lɛ, eluŋ se ɛcɔŋnɩ pɩlaʋ taa.
43020012	Ɛna Ɛsɔ tiyiyaa naalɛ wondu kʋhʋlʋmtʋ taa. Pacaɣ ɖenɖe paahɛzɩ Yesu tomnaɣ yɔ. Lɛlʋ caɣ ɛ-n̄ʋʋ kiɖe nɛ lɛlʋ ɛ-nɩŋgbanzɩ ɖeɖe.
43020013	Pɔpɔzɩ-ɩ se : Halʋ ɛbɛ yɔɔ ŋwiɣ? Ecosi-wɛ se : Mewiɣ mbʋ pʋyɔɔ yɔ, palɩzɩ man-Kɩbaɣlʋ nɛ maasɩŋ ɖenɖe pasɩ-ɩ yɔ.
43020014	Ɛyɔɔdɩ mbʋ lɛ, ekisi nɛ ɛna Yesu ɛsɩŋ peeye. Ɛtaatɩlɩ se pɩɩkɛ Yesu.
43020015	Yesu pɔzɩ-ɩ se : Halʋ ɛbɛ yɔɔ ŋwiɣ ? Anɩ ŋn̄ɩnɩɣ ? Ɛmaɣ zaɣ se ɛɛkɛ weyi ɛcɔŋaɣnɩ kaɖaɣ yɔɔ yɔ. Eheyi-i se : Ɖa-caa, ye n̄akpaɣnɩ-ɩ yɔ, wɩlɩ-m ɖenɖe ŋsɩ-ɩ yɔ nɛ mowolo nɛ mankpaɣ-ɩ.
43020016	Yesu heyi-i se : Maarɩɩ ! Ekisaa nɛ ɛyɔɔdɩnɩ Ebree kʋnʋŋ taa se : Rabuunii ! Pɩ-tɔbʋʋ lɛ se wɩlɩyʋ !
43020017	Yesu heyi-i se : Taaɖɔkɩ-m mbʋ pʋyɔɔ yɔ, Mantakpada man-Caa cɔlɔ ɛlɛ wolo nɛ ŋheyi mɛ-ɛgbaɣdɩnaa se mowoki man-Caa nɛ mɩ-Caa cɔlɔ, mɛ-Ɛsɔ nɛ mɩ-Ɛsɔ cɔlɔ.
43020018	Maarɩɩ Magdala-tʋ wolo nɛ eheyi Yesu tɔmkpɛkɩkɩyaa se ɛna Kɩbaɣlʋ. Eheyi-wɛ ndʋ kɩbaɣlʋ heyi-i yɔ.
43020019	Kɩyakʋ ŋgʋ kɩɩkɛ kpɩtaʋ kɔɔnɔɔ kɩyakʋ wiye. Kɩ-ɖanaɣ yɔɔ Yesu tɔmkpɛlɩkɩyaa kɛwɛ kuduyuu tɛɛ nɛ paɖɩɣ pɔɔyɩŋ pɔ-yɔɔ. Palabɩ mbʋ, mbʋ pʋyɔɔ yɔ, pesewaɣ Yuda n̄ɩma sɔɔndʋ. Yesu kɔɔ nɛ ɛsɩŋ pɛ-hɛkʋ taa nɛ eheyi-wɛ se : Ɩwɛɛ laŋhɛzɩyɛ taa !
43020020	Ɛyɔɔdɩ mbʋ lɛ, ɛwɩlɩ-wɛ e-nesi nɛ ɛ-hʋyʋʋ. Tɔmkpɛlɩkɩyaa na Kɩbaɣlʋ lɛ, pa-taa hʋlʋmɩ.
43020021	Yesu tasɩ-wɛ heyuu se : Ɩwɛɛ laŋhɛzɩyɛ taa ! Mentiyɩɣ-mɩ ɛzɩ Caa tiyiɣ-m yɔ.
43020022	Ɛyɔɔdɩ mbʋ lɛ, Ehosi pɔ-yɔɔ nɛ eheyi-wɛ se : Ɩmʋ Cɩɖɩcɩɖɩ Kalɩzaɣ.
43020023	Mba ikpeɣu-wɛ pa-kɩwɛɛkɩm yɔ, Ɛsɔ kpeɣu-wɛ pa-kɩwɛɛkɩm. Mba iikpeɣu-wɛ pa-kɩwɛɛkɩm yɔ, Ɛsɔ eekpeɣu-wɛ pa-kɩwɛɛkɩm ɖɔɖɔ.
43020024	Yesu kɔma lɛ, Tomaa weyi payaɣaɣ-ɩ ɖɔɖɔ se ɖom yɔ nɛ ɛkɛ tɔmkpɛlɩkɩyaa hiu nɛ naalɛ taa lɛlʋ yɔ, ɛtaawɛɛ.
43020025	Peeye Tɔmkpɛlɩkɩyaa lɛlaa heyi-i se : Ɖɩna Kɩbaɣlʋ. Ɛlɛ eheyi-wɛ se : Ye mantana n̄ɩma pɔŋ e-nesi taa nɛ ye mantasʋzɩ me-niye ɩ-taa yɔ, maatisiɣ. Ye mantasʋzɩ me-nesi ɛ-hʋyʋʋ tɛɛ yɔ, maatisiɣ.
43020026	Kɩyakɩŋ lutozo wayɩ, Yesu tɔmkpɛlɩkɩyaa tasɩ ɖɩɣa taa kpeɣluu. Tomaa kaawɛ pɔ-cɔlɔ. Paaɖɩɣ pɔɔyɩŋ. Ɛlɛ Yesu kɔɔ pɛ-hɛkʋ taa nɛ nɔnɔɔ ɖɩɣ mbʋ. Eheyi wɛ se : Ɩwɛɛ laŋhɛzɩyɛ taa.
43020027	Peeye eheyi Tomaa se : kɔnɩ n̄e-niye cɩnɛ. Cɔnɩ me-nesi. Kɔnɩ n̄e-nesi nɛ ŋsʋzɩ ma hʋyʋʋ tɛɛ. Taapʋtɩ ɛlɛ tisi.
43020028	Tomaa cosi-i se : Mankɩbaɣ lʋ nɛ mɛ-Ɛsɔ!
43020029	Yesu heyi-i se : Tomaa, ŋtisaa mbʋ pʋyɔɔ yɔ, ŋnawa. Mba patana ɛlɛ petisi yɔ, pehiɣ pa-tɩ.
43020030	Yesu tasɩ pita lakasɩ sakɩyɛ labʋ ɛ-tɔmkpɛlɩkɩyaa ɛsɩndaa nɛ mɔntɔyɔɔdɩ sɩ-tɔm takayaɣ kanɛ ka-taa.
43020031	Ɛlɛ mama tʋnɛ se pɩsa nɛ itisi se Yesu lɛ Meesiya, Ɛsɔ Pɩyalʋ. Nɛ itisiɣ lɛ, ɩwɛɛnɩ wezuu ɛ-hɩɖɛ taa.
43021001	Pʋwayɩ Yesu tasɩ ɛ-tɩ lɩzʋʋ nɛ ɛwɩlɩ ɛ-tɔmkpɛlɩkɩyaa Tiberiyaadɩ lɩŋgamʋʋ nɔɔ. Ɩna ɛzɩma mbʋ ɛlɩzɩ ɛ-tɩ nɛ ɛwɩlɩ yɔ.
43021002	Siimɔɔ Pɩyɛ nɛ Tomaa weyi payaɣ se ɖom yɔ, nɛ Nataanayɛɛlɩ weyi ɛkɛ Kana tɛtʋ taa tʋ Galilee egeetiye taa yɔ, nɛ Zebedee pɩyalaa nɛ Yesu tɔmkpɛlɩkɩyaa lɛlaa naalɛ, paawɛ ɖoli kʋyʋm.
43021003	Ɖɩnɛ Siimɔɔ Pɩyɛ heyi-wɛ se : Mowoki kpakpasɩ kpaʋ. Paba pɩsɩnɩ-ɩ se : Ɖɩtɩŋɩɣ-ŋ. Ɛlɛ palɩɩ nɛ pakpa kpɩyʋʋ taa nɛ pɛɖɛɛ. Ɛlɛ patakpa pʋyʋ ɖoo ana a-taa.
43021004	Pifema lɛ, Yesu kɔɔ nɛ ɛwɛɛ kidiiliŋ yɔɔ. Yesu tɔmkpɛlɩkɩyaa taana se ɛnʋ kɛwɛnɩ peeye.
43021005	Yesu pɔzɩ-wɛ se : Piya, ɩwɛnɩ pʋyʋ se ɩtɔɔ yaa we? Pocosi-i se : Aayɩ.
43021006	Eheyi-wɛ se : Ɩlɔ piyuu nɛ kpɩyʋʋ nɩwaŋ yɔɔ nɛ ɩkpa kpakpasɩ. Peeye pɔlɔ piyuu ɛzɩ eheyuu-wɛ yɔ. Palɩzaɣ-kʋ lɛ, patapɩzɩɣ mbʋ pʋyɔɔ yɔ, kpakpasɩ kɔɖɔ kɩ-taa.
43021007	Ɖɩnɛ tɔmkpɛlɩkɩyʋ weyi Yesu kɔsɔɔlaa yɔ, eheyi Pɩyɛ se : Kɩbaɣlʋ na! Pɩyɛ tɩnɩwa se pɩkɛ Kɩbaɣlʋ lɛ, ɛkpaɣ ɛ-yɔɔ wondu nɛ esuu mbʋ pʋyɔɔ yɔ, ɛɛwɛ ŋtaakpeɖe. Ɛlɛ, ɛfalɩ lɩm taa.
43021008	Tɔmkpɛlɩkɩyaa lɛlaa n̄ɔkɔɔnɩ kpɩyʋʋ. Pataaposini tɛtʋ, pɩɩwɛ ɛzɩ mɛtanaa mɩnʋʋ mbʋ yɔ. Pɔhɔŋaɣ piyuu ŋgʋ kɩ-taa kpakpasɩ kosuwa yɔ.
43021009	Patalɩ kidiiliŋ yɔɔ lɛ, pamaɣnɩ mamala pɔhɔbɩ a-yɔɔ kpakpasɩ nɛ kpɔnɔ.
43021010	Yesu heyi-wɛ se : Ɩkɔnɩ kpakpasɩ nzɩ ɩkpa lɛɛlɛɛyɔ yɔ, sɩ-taa nasɩyɩ.
43021011	Siimɔɔ Pɩyɛ kpa kpɩyʋʋ taa nɛ ɛhɔ piyuu nɛ etisi tataa, kɩ-taa nɛ kpakpasɩ ɖo. Sɩɩwɛ mɩnʋʋ nɛ nɩɩnʋwa nɛ naadozo. Kpakpasɩ ɖɔ mbʋ ɛlɛ piyuu tacɩyɩ.
43021012	Yesu heyi-wɛ se : Ɩkɔɔ nɛ ɩtɔɔ. Tɔmkpɛlɩkɩyaa tɩŋa takatɩɣ se pɔpɔzɩ-ɩ se : N̄a lɛ anɩ? Paanawa se pɩɩkɛ Kɩbaɣlʋ.
43021013	Yesu wolo nɛ ɛkpaɣ kpɔnɔ nɛ ɛcɛlɩ-wɛ. Ɛkpaɣ kpakpasɩ nɛ ɛcɛlɩ-wɛ ɖɔɖɔ.
43021014	Yesu femni sɩɖaa taa wayɩ yɔ, ɛɖʋ tozo lɛ ɛwɩlɩɣ ɛ-tɩ ɛ-tɔmkpɛlɩkɩyaa yɔ.
43021015	Pɛtɛm tɔɔnaɣ tɔɔʋ lɛ, Yesu pɔzɩ Siimɔɔ Pɩyɛ se : Yonaasɩ pɩyalʋ Siimɔɔ, ŋsɔɔlɩ-m siŋŋ nɛ pɩkɩlɩ panɛ, yaa we? Ecosi-i se : Ɛɛɛ, Kɩbaɣlʋ, ŋsɩma se mɔnsɔɔlɩ-ŋ. Yesu heyi-i se : Calɩ me-heyisi.
43021016	Yesu tasɩ-ɩ pɔzʋʋ se : Yonaasɩ pɩyalʋ Siimɔɔ, ŋsɔɔlɩ-m siŋŋ yaa we? Pɩyɛ cosi-i se : Ɛɛɛ, Kɩbaɣlʋ, ŋsɩma se mɔnsɔɔlɩ-ŋ. Yesu heyi-i se : Cɔnɩ me-heŋ yɔɔ.
43021017	Yesu pɔzɩ-ɩ tozo taa se : Yonaasɩ pɩyalʋ Siimɔɔ, ŋsɔɔlɩ-m yaa we? Pɩyɛ laŋɩyɛ kapɩsaa mbʋ pʋyɔɔ yɔ, Yesu pɔzɩ-ɩ tozo ɖeɖe se : Ŋsɔɔlɩ-m yaa we? Ɖɩnɛ ecosi-i se : Kɩbaɣlʋ, ŋsɩm pɩtɩŋa. Ŋsɩma se mɔnsɔɔlɩ-ŋ. Yesu heyi-i se : Calɩ me-heŋ.
43021018	Toovenim taa, toovenim taa meheyiɣ-ŋ se, alɩwaatʋ ndʋ ŋŋkɛ evebu yɔ, n̄a-maɣmaɣ ŋsuwaɣni n̄a-tɩ wondu nɛ ŋwoki ɖenɖe n̄e-liu wɛɛ yɔ. Ɛlɛ ŋkpadɩyʋʋ lɛ, ŋposuu n̄e-nesi nɛ ɛyʋ lɛlʋ su-ŋ wondu nɛ ewoni-ŋ ɖenɖe n̄e-liu fɛyɩ yɔ.
43021019	Ɛyɔɔdɩ mbʋ se ɛwɩlɩ ɛzɩma Pɩyɛ kɔŋ sɩbʋ nɛ Ɛsɔ hɩɖɛ sɛɛ yɔ. Ɛyɔɔdɩ mbʋ lɛ, eheyi Pɩyɛ se : Tɩŋ ma-wayɩ.
43021020	Pɩyɛ kisini ɛ-wayɩ lɛ, ɛna tɔmkpɛlɩkɩyʋ weyi Yesu kɔsɔɔlaa yɔ, ɛ-wayɩ. Ɛkatɩŋaɣ -ɩ. Tɔmkpɛlɩkɩyʋ ɛnʋ ekekpilini Yesu yɔɔ alɩwaatʋ ndʋ pɔtɔkaɣ tɔɔnaɣ yɔ nɛ ɛpɔzɩ-ɩ se : Kɩbaɣlʋ, anɩ lɛ weyi ɛɖʋzʋʋ-ŋ koyindinaa nesi tɛɛ yɔ?
43021021	Pɩyɛ na-ɩ lɛ, ɛpɔzɩ Yesu se : Kɩbaɣ lʋ ɛnɛ yɔ, ɛbɛ kaɣ-ɩ talʋʋ?
43021022	Yesu heyi-i se : Ye man̄ɩnɩɣ se ɛwɛɛ pɩtalɩ alɩwaatʋ ndʋ manpɩsɩɣ yɔ, pɩna-ŋ nɛ we? N̄a yɔ, tɩŋ ma-wayɩ.
43021023	Tɔm ndʋ tɩ-yɔɔ lɛ, tɔm lɩ ɛgbaɣdɩnaa hɛkʋ taa nɛ tɩyɛlɩ se tɔmkpɛlɩkɩyʋ ɛnʋ ɛɛsɩkɩ. Ɛlɛ, Yesu taaheyi Pɩyɛ se tɔmkpɛlɩkɩyʋ ɛnʋ ɛɛsɩkɩ. Ɛtɔm se : Ye man̄ɩnɩɣ se ɛwɛɛ nɛ pɩtalɩ alɩwaatʋ ndʋ manpɩsɩɣ yɔ, pɩna-ŋ nɛ we?
43021024	Tɔmkpɛlɩkɩyʋ ɛnʋ ɛlɩzɩnɩ aseɣɖe ɖɩnɛ nɛ ɛma tɔm tʋnɛ. Ɖɩnawa se ndʋ ɛyɔɔdaa yɔ, tɩkɛ toovenim.
43021025	Yesu tasɩ labʋ pita lakasɩ sakɩyɛ. Ye paama tɔm ndʋ tɩ-tɩŋa takayasɩ taa yɔ, mamaɣzɩɣ se sɩtaamaɣ kedeŋa kpeekpe yɔɔ. Pɩla mbʋ.
44001001	Tewofiili, maatɛm-ŋ kɛdʋʋ man-takayaɣ kajalaɣ ñɩŋga taa mbʋ pɩtɩŋa payɩ Yesu kapazɩ labʋ nɛ ɛwɩlɩ
44001002	nɛ pʋkɔɔ pɩsɩnɩ kɩyakʋ ŋgʋ Ɛsɔ kpazɩ-ɩ ɛsɔdaa yɔ. Pʋcɔ nɛ Ɛsɔ kpazɩ-ɩ ɛsɔdaa lɛ, ɛtɩŋɩnɩ Cɩɖɩcɩɖɩ Kalɩzaɣ yɔɔ nɛ ɛɖʋ ɛ-paɣtʋ e-tiyiyaa mba ɛɛlɩzaa yɔ.
44001003	Ɛtɔɔ kʋñɔŋ nɛ pɩtɛ lɛ, e-tiyiyaa mba ɖɔɖɔ ɛlɩzɩ ɛ-tɩ nɛ ɛwɩlɩ wɛtʋ ndɩ ndɩ taa kɩyakɩŋ nɩɩnaza pilim se papɩzɩ patɩlɩ se ɛ nɛ ɛ-ɛza. Kɩyakɩŋ ɛnɩ ɛ-taa ɛwɩlɩ-wɛ tɔm pɩlɩnɩ Ɛsɔ kewiyaɣ yɔɔ.
44001004	Ɛɛwɛ pɔ-cɔlɔ lɛ, ɛpaɣ-wɛ se pataaposini Yeruusalɛm tɛtʋ. Eheyi-wɛ se : Ɩɖaŋ tamaɣ ŋga Caa ɖʋ-mɩ nɛ meheyi-mɩ kɔ-tɔm yɔ.
44001005	Yohanɛɛsɩ mɩɩsɩ ɛyaa lɩm taa ɛlɛ mɩ yɔ, alɩwaatʋ pasɩ taa lɛ, pamɩɩsʋʋ-mɩ Cɩɖɩcɩɖɩ Kalɩzaɣ taa.
44001006	Paawɛ pa-tɩŋa ɖeyi kʋɖʋm lɛ, pɔpɔzɩ-ɩ se : Kɩbaɣlʋ, alɩwaatʋ ndʋ tɩ-taa ŋtasɩɣ Izrɛɛlɩ ñɩma kewiyaɣ sɩʋ yaa we ?
44001007	Ecosi-wɛ se : Pɩtɛkɛ mɩ pʋmʋnaa se ɩtɩlɩ kɩyakʋ ŋgʋ yaa alɩwaatʋ ndʋ Caa ɖʋ ɛ-maɣmaɣ e-ɖoŋ taa yɔ.
44001008	Ɛlɛ, ɩmʋʋ ɖoŋ nɩɩyɩ, Cɩɖɩcɩɖɩ Kalɩzaɣ ŋga ketiki mɩ-yɔɔ yɔ, ka-n̄ɩŋ. Peeye ɩlɩzɩɣ ma-aseɣɖe Yeruusalɛm tɛtʋ taa nɛ Yudee egeetiye tɩŋa taa nɛ Samaarɩɩ egeetiye taa nɛ kedeŋa kpeekpe yɔɔ.
44001009	Yesu tɛm tɔm ndʋ yɔɔdʋʋ mbʋ lɛ, pɩkpaɣ-ɩ nɛ pɩkpazɩ-ɩ Ɛsɔdaa nɛ pɛwɛɛ nɛ pɔcɔŋnɩ-ɩ lɛ, ɛsɔmɩnʋʋ nakʋyʋ huuzi ɛ-yɔɔ nɛ patatasɩ-ɩ naʋ.
44001010	Yesu kɛwɛɛ nɛ ɛɖɛɣ lɛ, pɛwɛɛ nɛ pɔcɔŋnɩ Ɛsɔdaa. Peeye pana abalaa nabɛyɛ naalɛ pɛ-ɛsɩndaa, posu wondu kʋhʋlʋmtʋ.
44001011	Abalaa mba peheyi-wɛ se : Galilee egeetiye taa ñɩma mɩ, pɩlabɩ ɛzɩma nɛ ɩwɛɛ ɩcɔŋnɩ ɛsɔdaa mbʋ? Yesu ɛnʋ, ɛzɩma mbʋ pɩlɩzɩ-ɩ mɩ-hɛkʋ taa nɛ pɩkpazɩ-ɩ ɛsɔdaa nɛ ɩna yɔ, mbʋ ɖɔɖɔ ɛkɔŋ pɩsʋʋ.
44001012	Pʋwayɩ lɛ, Yesu tiyiyaa kʋyɩ Oliiviye pʋʋ yɔɔ nɛ papɩsɩ Yeruusalɛm tɛtʋ taa. Peeye taaposini Yeruusalɛm, pɩwɛ ɛzɩ kɩyakʋ kɩhɛzʋʋ nʋmɔʋ ɖɔm yɔ.
44001013	Pasʋ ɖɩɣa lɛ, pakpa ɛsɔdaa kuduyuu ŋgʋ kɩ-taa patɩɩcakɩ yɔ. Mba paawɛ kɩ-taa yɔ, mba yɔ : Pɩyɛ, Yohanɛɛsɩ, Yakubu nɛ Andree, Filiipu nɛ Tomaa, Bartelemii nɛ Maatiyee, Alfee pɩyalʋ Yakubu, Siimɔɔ kpetaɣ tʋ nɛ Yakubu pɩyalʋ Yudaasɩ.
44001014	Panɩɣaɣ nɛ ɖama nɛ pañakɩ pana Ɛsɔ sɛʋ nɛ adɩma pa-taa. Halaa nɛ Yesu newaa nɛ e-ɖoo Maarɩɩ paawɛ pɔ-cɔlɔ peeye ɖɔɖɔ.
44001015	Kɩyakɩŋ ɛnɩ ɛ-taa, Pɩyɛ kʋyaa nɛ ɛsɩŋ ɛgbaɣdɩnaa hɛkʋ taa. Ɛyaa mba paakpeɣla yɔ, patalɩ ɛzɩ mɩnʋʋ nɛ nɩɩlɛ mbʋ yɔ.
44001016	Peeye ɛtɔm se : Mɛ-ɛgbaɣdɩnaa, pɩɩwɛɛ se Tɔm ndʋ pamawa yɔ, tɩla. Cɩɖɩcɩɖɩ Kalɩzaɣ kaatɛm yɔɔdʋʋ tɔm nɛ Daaviidi nɔɔ pɩlɩɩnɩ Yudaasɩ yɔɔ. Ɛnʋ lɛ weyi ɛwɩlɩ nʋmɔʋ mba pakpa Yesu yɔ.
44001017	Ŋgʋ ɖɩɩkpaɣ-ɩ ɛzɩ ɖa-taa lɛlʋ yɔ nɛ ɖa nɛ-ɩ ɖɩla tʋmɩyɛ kʋɖʋmɖɩyɛ.
44001018	Ɛkpaɣ ɛ-tʋma wena atatʋʋzɩ yɔ, a-liidiye nɛ ɛyabɩnɩ tɛtʋ. Pʋwayɩ lɛ, ɛtɔlɩ nɛ ɛ-ñʋʋ siɣni tɛtʋ nɛ ɛ-hɔɔyɛ pɛlɩ nɛ ɛ-taa lotu mɩzɩ kpɛdɛɛɛ.
44001019	Ɛyaa mba paawɛ Yeruusalɛm yɔ, pa- tɩŋa panɩ mbʋ pɩlaba yɔ nɛ payaɣ tɛtʋ ndʋ nɛ pɛ-tɛ taa se : Akɛlɩdama. Pɩ-tɔbʋʋ lɛ se, Calɩm tɛtʋ.
44001020	Pama Keɣsi takayaɣ taa se : Ɛ-ɖɩɣa ɛpɩsɩ ŋjɛyɛ nɛ nɔɔyʋ ɛtaatasɩ ka-taa sʋʋ. (Keɣa 69:26) Nɔɔyʋ ɛmʋ ɛ-tʋmɩyɛ nɛ ɛla. (Keɣa 109:8)
44001021	-
44001022	Ye mbʋ yɔ, pʋwɛɛ se ɛyʋ lɛlʋ ɛsɔzɩ ɖɔ-yɔɔ nɛ ɛkɛ Kɩbaɣ lʋ Yesu sɩɖaa taa fem aseɣɖe lɩzɩyʋ. Pʋwɛɛ se pʋdʋ ɛnʋ ɛkɛnɩ ɛyaa mba patɩŋaɣ Kɩbaɣlʋ Yesu alɩwaatʋ ndʋ ɖa nɛ-ɩ ɖɩɖɔŋaɣ kɩyakɩŋ tɩŋa yɔ, kpaɣnɩ kɩyakʋ ŋgʋ Yohanɛɛsɩ labɩ-ɩ mɩɩsʋʋ sɔnzɩ pʋkɔɔ pɩsɩnɩ kɩyakʋ ŋgʋ ɛsɔ lɩzɩ-ɩ ɖɛ-hɛkʋ taa nɛ ɛkpazɩ-ɩ ɛsɔdaa yɔ, pa-taa lɛlʋ.
44001023	Palɩzɩ pa-taa ɛyaa naalɛ, Yozɛɛfʋ nɛ Maatɩyaasɩ. Payaɣ aɣ Yozɛɛfʋ ɖɔɖɔ se Barsaabaasɩ nɛ pakʋm-ɩ hɩɖɛ se Yustuusi.
44001024	Peeye pɛkpɛndaa nɛ pɛsɛɛ Ɛsɔ nɛ pɔtɔŋ se : Kɩbaɣlʋ, n̄a weyi ŋsɩm paa weyi ɛ-hɔyɛ yɔ, wɩlɩ-ɖʋ ɛyaa panɛ pa-naalɛ pa-taa weyi ŋlɩzaa
44001025	se ɛkɛ Yesu tiyiyu nɛ ɛlɛɣzɩ Yudaasɩ lone taa nɛ ɛla tʋmɩyɛ nɖɩ ɛlɛ ñeyeba nɛ ɛɖɛɛ ɛ-maɣmaɣ e-ɖeɖe yɔ.
44001026	Peeye paɖʋ miika nɛ pɩtɔlɩ Maatɩyaasɩ yɔɔ. Mbʋ palɩzɩ-ɩ nɛ pɔsɔzɩ Yesu tiyiyaa hiu nɛ kʋɖʋm yɔɔ.
44002001	Yuda ñɩma kazandʋ ndʋ payaɣ se Pantekooti yɔ, tɩ-kɩyakʋ talaa lɛ, panɩnɩ ɖama nɛ pekpeɣli ɖoli kʋɖʋm.
44002002	Kpaagbaa mbʋ lɛ, kɔkɔɖɛ naɖɩyɛ lɩnɩ ɛsɔdaa ɛzɩ heɣlim sɔsɔm makʋʋ yɔ nɛ ɖɩkɔɔ nɛ ɖisu ɖɩɣa ŋga ka-taa paawɛɛ yɔ.
44002003	Peeye pʋyʋ nɔɔyʋ lɩ pɔ-yɔɔ yʋʋʋ ɛzɩ miŋ ŋzʋlʋmɛɛ yɔ nɛ pɩmɩzɩ ɖama nɛ pɩcaɣ paa weyi ɛ-yɔɔ.
44002004	Ɛlɛ, Cɩɖɩcɩɖɩ Kalɩzaɣ su pa-tɩŋa pa-taa nɛ papazɩ kʋnʋmɩŋ lɛɛŋ yɔɔdʋʋ, weyi Kalɩzaɣ ha-wɛ ɖoŋ se pɔyɔɔdɩ yɔ.
44002005	Yuda ñɩma mba pa-paa wɛnɩ Ɛsɔ yɔ, paalɩnɩ kedeŋa yɔɔ ajɛyɛ kpeekpe taa nɛ powolo nɛ pɛwɛɛ Yeruusalɛm tɛtʋ taa.
44002006	Panɩ kɔkɔɖɛ nɖɩ mbʋ lɛ, pɛkpɛzɩ sakɩyɛ nɛ powolo peeye nɛ pekpeɣli. Patalaa lɛ, pɩlabɩ-wɛ yem yaaa nɛ paanaɣ se pɔtɔ se we, mbʋ pʋyɔɔ yɔ, paa weyi ɛnɩɣaɣ tɔm ndʋ pɔyɔɔdaɣ yɔ ɛ-tɛ kʋnʋŋ taa.
44002007	Pɩɖɩɣzɩ-wɛ yem ɖɩɣ ɖɩɣ. Pɩlakaɣ-wɛ maamaaci nɛ pɔpɔzʋʋ ɖama se : Ɛyaa mba pa-tɩŋa pɔyɔɔdʋʋ mbʋ yɔ, pɛtɛkɛnɩ Galilee egeetiye taa ñɩma yaa we?
44002008	Pɩlabɩ ɛzɩma nɛ ɖɩnɩɣ ndʋ pɔyɔɔdʋʋ yɔ ɖɛ-tɛ kʋnʋmɩŋ taa?
44002009	Ɖa-taa cɩnɛ ɛyaa lɩnɩ Partɩ nɛ Meedii nɛ Elam pɛ-tɛtʋ taa. Nabɛyɛ ñalɩnɩ Mezoopotamii nɛ Yudee nɛ Kapadoosi nɛ Pɔntɩ nɛ Aazii pa-ageeta taa.
44002010	Lɛlaa lɩnɩ ɖɔɖɔ ageeta wena payaɣ-yɛ se Frijii nɛ Pamfilii nɛ Ejiptɩ yɔ, a- taa nɛ Liibii egeetiye nɖɩ ɖɩñɔtɩnɩ Siirɛɛnɩ tɛtʋ yɔ, ɖɩ-taa. Mba palɩnɩ Room tɛtʋ taa yɔ, Yuda ñɩma nɛ mba papɩsɩ Yuda ñɩma nɛ palakɩ pɔ-sɔnzɩ yɔ, Krɛɛtɩ ñɩma nɛ Araabii ñɩma pɛwɛ ɖɛ hɛkʋ taa cɩnɛ ɖɔɖɔ.
44002011	Ɖɩnɩɣ pɔyɔɔdʋʋ ɖɛ-tɛ kʋnʋmɩŋ taa tʋma sɔsɔna wena Ɛsɔ lakɩ yɔ.
44002012	Pɩɖɩɣzɩ pa-tɩŋa nɛ paanaɣ se pala ŋna. Pɔpɔzaɣ ɖama se : Pʋnɛ, pʋ-tɔbʋʋ se we?
44002013	Lɛlaa ñowoŋaɣ-wɛ nɛ pɔtɔŋ se : Sʋlʋm leleŋ ñɩm pahaɣaa.
44002014	Peeye Pɩyɛ nɛ Yesu tiyiyaa lɛlaa hiu nɛ kʋɖʋm pakʋyaa pasɩŋ nɛ eheyi ɛyaa samaɣ se : Yuda ñɩma mɩ nɛ mba mɩ mɩ-tɩŋa ɩwɛ Yeruusalɛm cɩnɛ yɔ, ɩtɩlɩ camɩyɛ nɛ ɩɖʋ nɩŋgbaaŋ ɖeu nɛ ɩnɩɩ tɔm ndʋ mɔyɔɔdʋʋ yɔ.
44002015	Pɩtɛkɛ sʋlʋm kʋʋnɩ ɛyaa panɛ ɛzɩ ɩmaɣzʋʋ yɔ, mbʋ pʋyɔɔ yɔ, tanaŋ tɛɛ ñɩɣtʋ nakʋ makɩnɩ yɔ.
44002016	Ɛlɛ, tɔm ndʋ Ɛsɔtɔm ɖɛzɩyʋ Yowɛɛlɩ kɔyɔɔdaɣ yɔ, ndʋ lakɩna yɔ. Ndʋ lɛ se :
44002017	Ɛsɔ tɔm se, kɛtɛzaɣ alɩwaatʋ taa, mɔnkɔŋ man-Kalɩzaɣ pɩyʋʋ ɛyaa tɩŋa yɔɔ. Mɩ-pɩyalaa nɛ mɩ-pɛlaa pɔkɔŋ tɔm ɖɛzʋʋ. Mi-evebiya kɔŋ natʋ ndʋ Ɛsɔ wɩlʋʋ yɔ, naʋ. Mɩ-akpadɩyaa ñɔkɔŋ ɖozee ɖozuu.
44002018	Ɛɛɛ, kɩyakɩŋ ɛnɩ ɛ-taa mɔnkɔŋ man-Kalɩzaɣ pɩyʋʋ man-tʋmlaɖaa halɩñɩma nɛ abalɩñɩma pɔ-yɔɔ nɛ pɛɖɛzɩ mɔn-tɔm.
44002019	Mɔnkɔŋ pita lakasɩ labʋ ɖooo ɛsɔdaa, nɛ mawɩlɩ kawɩlasɩ tɛtʋ yɔɔ cɩnɛ, calɩm, miŋ nɛ ñɔsɩ.
44002020	Wɩsɩ kɔŋ cɩkpɛndʋʋ pɩsʋʋ, nɛ fenaɣ ñapɩsɩ calɩm. Pɩkaɣ mbʋ labʋ pʋcɔ nɛ Kɩbaɣlʋ koboyaɣ kɩyakʋ sɔsɔʋ talɩ.
44002021	Ɖɩnɛ lɛ, weyi ɛyaɣ Kɩbaɣlʋ hɩɖɛ yɔ, Ɛsɔ yakɩ ɛ-ñʋʋ. (Yowɛɛlɩ 2:28-32)
44002022	Izrɛɛlɩ ñɩma mɩ, iwelesi nɛ ɩnɩɩ tɔm tʋnɛ! Mɩ-maɣmaɣ ɩtɛm sɩm se Yesu Nazarɛɛtɩ tʋ kɛkɛ ɛyʋ weyi Ɛsɔ ñɩɣ ɛ-yɔɔ nesi yɔ. Toovenim mbʋ pʋyɔɔ yɔ, Ɛsɔ tɩŋɩnɩ ɛ-yɔɔ nɛ ɛla hama lakasɩ nɛ pita lakasɩ nɛ ɛwɩlɩ kawɩlasɩ mɩ-hɛkʋ taa.
44002023	Ɛyʋ ɛnʋ, paɖʋzɩ-ɩ mi-nesi taa ɛzɩ Ɛsɔ kasɩm ɖooo lɔŋ nɛ ɛɖʋ yɔ. Alɩwaatʋ ndʋ ɛyaa mba pa-paa fɛyɩnɩ Ɛsɔ yɔ, pakam-ɩ kaamaŋkaɣ yɔɔ yɔ, mɩkʋnɩ-ɩ.
44002024	Yesu ɛnʋ, Ɛsɔ fezi-i nɛ sɩɖaa taa nɛ ɛlɩzɩ-ɩ sɩm siziŋ taa mbʋ pʋyɔɔ yɔ, sɩm taapɩzɩɣ se pɩɖɔkɩ-ɩ.
44002025	Ɛ-tɔm Daaviidi yɔɔdaa se : Manaɣaɣ Kɩbaɣlʋ tam tɩŋɛ mɛ-ɛsɩndaa. Ɛwɛ ma-nɩwaŋ yɔɔ se mantaaseli.
44002026	Pʋ-yɔɔ man-taa wɛ leleŋ nɛ man-ŋzʋlʋmɩyɛ teɣ laŋhʋlʋmɩyɛ wondu. Mon-tomnaɣ kaɣ hɛnʋʋ nɛ ɖaŋɩm.
44002027	Mbʋ pʋyɔɔ yɔ, ŋŋkɔŋ men-ciyam yebu pɩlaʋ taa nɛ ŋŋkɔŋ yebu se ña-Cɩɖɩcɩɖɩ ñɩnʋ ɛɖazɩ.
44002028	Ŋyeba nɛ mantɩlɩ wezuu nʋmɔŋ. Ŋkɔŋ yebu nɛ laŋhʋlʋmɩyɛ su man-taa ɖo mbʋ pʋyɔɔ yɔ, ŋwɛɣ mɔn-cɔlɔ. Keɣa 16:8-11
44002029	Mon-koobiya, iyele nɛ mankaɖɩ-mɩ kpayɩ se ɖɔ-cɔzɔ Daviidi sɩba nɛ pepim-i. Ɛ-pɩlaʋ wɛ ɖɛ hɛkʋ taa halɩ nɛ sɔnɔ.
44002030	Daviidi kɛkɛ Ɛsɔ tɔm ɖɛzɩyʋ nɛ ɛtɩlɩ se Ɛsɔ kaaɖʋ-ɩ tamaɣ e-liɖe taa tʋ nɔɔyʋ yɔɔ nɛ eɖuuna. Tamaɣ ŋga lɛ se efezuu Meesiya nɛ sɩɖaa taa nɛ ɛcaɣzɩ-ɩ e-kewiyaɣ kpelaɣ yɔɔ.
44002031	Peeye ɛlɛyaa nɛ ɛtɔ se Ɛsɔ kɔŋ fezuu Meesiya nɛ sɩɖaa taa. Ɛsɔ teyebi-i pɩlaʋ taa nɛ e-tomnaɣ taɖazɩ.
44002032	Ɖa-tɩŋa ɖɩna nɛ ɖɛ-ɛza se Caa Ɛsɔ fezi Yesu ɛnʋ nɛ sɩɖaa taa.
44002033	Ɛlɛ ɛkpazɩ-ɩ ɛ-nɩwaŋ yɔɔ nɛ ɛcɛlɩ-ɩ Cɩɖɩcɩɖɩ Kalɩzaɣ ŋga ka-tamaɣ ɛɛɖʋwa yɔ. Ŋga Krɩstʋ pɩyɩ ɖɔ-yɔɔ ɛzɩ ɩnaɣʋ nɛ ɩnɩɣ yɔ.
44002034	Daviidi maɣmaɣ tɩkpa ɛsɔdaa, ɛlɛ ɛtɔm se : Kɩbaɣlʋ heyi man-Kɩbaɣlʋ se : Caɣ ma-nɩwaŋ yɔɔ
44002035	pʋkɔɔ pɩsɩnɩ alɩwaatʋ ndʋ manpɩsɩ ño-koyindinaa n̄a-nɩŋgbanzɩ ɖɩsɩyɛ yɔ. Keɣa 110:1
44002036	Pʋwɛɛ se mɩ Izrɛɛlɩ samaɣ tɩŋa ɩtɩlɩ camɩyɛ se Yesu weyi ɩkam-ɩ kaamaŋkaɣ yɔɔ yɔ, Ɛsɔ yeba nɛ ɛpɩsɩ Kɩbaɣlʋ nɛ Meesiya.
44002037	Tɔm ndʋ Pɩyɛ yɔɔdaa yɔ, titukini pa-laŋa pɩŋŋ. Peeye pɔpɔzɩ Pɩyɛ nɛ Yesu tiyiyaa lɛlaa se : Ɖo-koobiya, ɛbɛ pʋwɛɛ se ɖɩla ?
44002038	Pɩyɛ cosi-wɛ se : Ɩlɛɣzɩ mɩ-lɩmaɣza nɛ pamɩɩsɩ mɩ-taa paa weyi lɩm taa Yesu-Krɩstʋ hɩɖɛ taa nɛ pɩwɩlɩ se Ɛsɔ kpeɣ -mɩ mɩ-kɩwɛɛkɩm. Ɖɩnɛ ɩmʋʋ haɖɛ nɖɩ ɖɩkɛ Ɛsɔ kalɩzaɣ yɔ.
44002039	Toovenim mbʋ pʋyɔɔ yɔ, mɩ nɛ mi-piya nɛ mba patɩŋa payɩ pɛwɛ poliŋ yɔ : mɩ-tɩŋa payɩ mba Kɩbaɣlʋ ɖɛ-Ɛsɔ kɔŋ yaʋ yɔ, ɛɖʋ tamaɣ ŋga.
44002040	Pɩyɛ yɔɔdɩ tɔm ndɩ ndɩ se ɛlɩzɩ aseɣɖe nɛ ɛla nɛ pɩlabɩ-wɛ hʋnʋm nɛ ɛtɔŋ se : Ɩlɩzɩ mɩ-tɩ nɔɔnɔɔ ɛyaa kɩdɛkɛdɩŋ ɩnʋ ɩ-hɛkʋ taa.
44002041	Ɛyaa mba pamʋ ɛ-tɔm yɔ, palabɩ-wɛ mɩɩsʋʋ sɔnzɩ. Puwiye nɖɩ, ɛyaa mba pɔsɔzɩ mba petisi Krɩstʋ tɔm yɔ, pɔ-yɔɔ yɔ, patalɩ ɛzɩ kudokiŋ naadozo yɔ.
44002042	Pɛ-ɛzɩyɛ kɛsɛnɩ Yesu tiyiyaa wɩlɩtʋ welesuu nɛ ɛgbaɣ dɩyɛ ɖʋʋ nɛ kpɔnɔnaa tayʋʋ nɛ Ɛsɔ sɛʋ.
44002043	Sɔɔndʋ kpaɣaɣ paa weyi nɛ Yesu tiyiyaa ñalakaɣ pita lakasɩ nɛ pawɩlɩɣ kawɩlasɩ sakɩyɛ.
44002044	Mba patɩŋa payɩ paatisi Yesu yɔɔ yɔ, paawɛ ɖeyi kʋɖʋm. Paakpɛndɩ mbʋ pɩtɩŋa payɩ pɛwɛna yɔ.
44002045	Pɛpɛdaɣ pɛ-tɛtʋ nɛ mbʋ mbʋ pɛwɛna yɔ nɛ patayɩɣ ɖama pi-liidiye nɛ pamaɣzɩɣnɩ paa weyi ɛ-kʋñɔŋ.
44002046	Panɩɣaɣnɩ ɖama kɩyakɩŋ tɩŋa nɛ papaŋ ɖama kpeɣluu Ɛsɔ ɖɩɣa taa. Pɔcɔwaɣ ɖɩsɩ taa nɛ patayɩɣ kpɔnɔnaa. Pɔtɔkaɣ pɔ-tɔɔnɩsɩ nɛ laŋhʋlʋmɩyɛ nɛ laŋɩyɛ luzuu.
44002047	Pasaŋaɣ Ɛsɔ nɛ ɛyaa tɩŋa laŋa hɛɣnɩ-wɛ. Nɛ mba Kɩbaɣlʋ yakaɣ pa-ñʋŋ yɔ, ɛsɔzaɣ-wɛ kɩyakɩŋ tɩŋa Krɩstʋ-ɛgbɛyɛ yɔɔ.
44003001	Ɛsɔ sɛʋ alɩwaatʋ talaa lɛ, Pɩyɛ nɛ Yohanɛɛsɩ pakʋyɩ se pakpaɣ Ɛsɔ ɖɩɣa taa. Pɩmabɩ wɩsɩ wɛlʋʋ ñɩɣtʋ naadozo.
44003002	Powokaɣnɩ abalʋ nɔɔyʋ paa ɖooye nɛ pacaɣzɩɣ Ɛsɔ ɖɩɣa nɔnɔɔ ŋga payaɣ se Ɖeu ñɩŋga yɔ, ka-taa. Ɛkɛ kalɩkalaɣ, mbʋ palʋlɩ-ɩ. Ɛsʋlʋmaɣ liidiye mba powokaɣ nɛ pasʋʋ Ɛsɔ ɖɩɣa taa yɔ.
44003003	Kalɩkalaɣ ŋga kana Pɩyɛ nɛ Yohanɛɛsɩ pacaɣaɣ se pasʋʋ Ɛsɔ ɖɩɣa taa lɛ, kasʋlʋmɩ-wɛ liidiye.
44003004	Peeye pɔcɔnɩ-kɛ pɩŋŋ nɛ Pɩyɛ heyi-kɛ se : Cɔnɩ-ɖʋ.
44003005	Kaka cɔnɩ-wɛ pɩŋŋ mbʋ pʋyɔɔ yɔ, kaɖaŋaa se pahaɣ-kɛ pʋyʋ.
44003006	Pɩyɛ heyi-kɛ se : Mɛnfɛyɩnɩ liidiye yaa sika, ɛlɛ, mahaɣ-ŋ mbʋ mɛwɛna yɔ. Yesu Krɩstʋ Nazarɛɛtɩ tʋ hɩɖɛ taa lɛ, kʋyɩ nɛ ŋɖɔ.
44003007	Ɛlɛ, esezi ɛɖɔkɩ-kɛ nɛ ɛ-nɩwaŋ nɛ ɛkʋsɩ-kɛ. Kpaagbaa mbʋ lɛ, ka-naataŋ nɛ ka-naacʋwa pa-taa pakpa ɖoŋ.
44003008	Peeye kakʋyɩ kpaka nɛ kamaa ka-naŋgbanzɩ yɔɔ cim nɛ kapazɩ ɖɔm nɛ ka nɛ wɛ pasʋʋ Ɛsɔ ɖɩɣa taa. Kɔɖɔŋaɣ nɛ kamaɣ nɛ kasaŋ Ɛsɔ.
44003009	Samaɣ tɩŋa na-kɛ kɔɖɔŋ nɛ kasaŋ Ɛsɔ.
44003010	Panawa ɖɔɖɔ se abalʋ ɛnʋ lɛ weyi ɛɛcaɣ Ɛsɔ ɖɩɣa nɔnɔɔ ŋga payaɣ se Ɖeu ñɩŋga yɔ, ka-taa nɛ ɛsʋlʋmʋʋ liidiye. Peeye pɩlabɩ pa-tɩŋa piti nɛ pɩpazɩ pɩɖɩɣzɩ-wɛ se ɛkʋyaa nɛ ɛɖɔŋ.
44003011	Ɛyʋ weyi Ɛsɔ laba nɛ ɛ-yɔɔ cɛ yɔ, ɛɛn̄ɔnɩ Pɩyɛ nɛ Yohanɛɛsɩ lɛ, samaɣ tɩŋa se nɛ kowolo pɔ-cɔlɔ kɩjaŋ ŋgʋ payaɣ se Salomɔɔ kɩjaŋ yɔ, kɩ-tɛɛ. Pɩɩɖɩɣzɩ patɩŋa.
44003012	Pɩyɛ na mbʋ lɛ, ɛpɔzɩ samaɣ se : Izrɛɛlɩ ñɩma mɩ, pɩlabɩ ɛzɩma nɛ mbʋ pɩlaba yɔ, pɩɖɩɣzɩ-mɩ mbʋ ? Ɛbɛ yɔɔ ɩpaŋ-ɖʋ nɛ ɛza ɛzɩ ɖo-ɖoŋ yɔɔ yaa ɛzɩma mbʋ ɖa-paa wɛnɩ Ɛsɔ yɔ, pʋ-yɔɔ yɔɔ ɛyʋ ɛnɛ ɛɖɔŋ ?
44003013	Abraham, Izaakɩ nɛ Yakubu pɛ-Ɛsɔ, ɖɔ-cɔzɔnaa Ɛsɔ kpazɩ ɛ-tʋmlaɖʋ Yesu hɩɖɛ ɛsɔdaa. Mɩ, mikizi-i nɛ ɩkpaɣ-ɩ nɛ ɩɖʋzɩ Pilaatɩ nesi tɛɛ. Ŋgʋ ɛlɛ ñaamaɣ zaa se pʋwɛ ɖeu se peyebi-i.
44003014	Ikizi weyi ɩkɛ Cɩɖɩcɩɖɩ ñɩnʋ nɛ Ɛyʋ Siɣsiɣ tʋ yɔ nɛ ɩpɔzɩ se pɛcɛlɩ-mɩ ɛyaa kʋyʋ.
44003015	Iyeba nɛ pakʋ weyi ɛhaɣ wezuu yɔ. Ɖɩnanɩ ɖɛ-ɛza se Ɛsɔ fezi-i nɛ sɩɖaa taa.
44003016	Yesu hɩɖɛ yɔɔ tisuu yɔɔ yɔɔ, ɛ-hɩɖɛ kpazɩ abalʋ weyi ɩsɩm-ɩ nɛ ɩnaɣ yɔ ɖoŋ. Lidaʋ ŋgʋ kɩlɩnɩ Yesu cɔlɔ yɔ, ŋgʋ yebina nɛ abalʋ ɛnɛ ɛ-yɔɔ cɛ cɩɖɩ cɩɖɩ mɩ-tɩŋa mɩ-ɛsɩndaa.
44003017	Lɛɛlɛɛyɔ mon-koobiya, manawa se mɩ nɛ mɩ-n̄ʋndɩnaa ɩlabɩ mbʋ kaatɩlɩtʋ taa.
44003018	Ɛlɛ, Ɛsɔ labɩ mbʋ eeyeba nɛ ɛ-tɔm ɖɛzɩyaa tɩŋa yɔɔdɩ ɖooo lɔŋ yɔ. Nɛ ndʋ ɛɛyɔɔdaa yɔ, ndʋ lɛ se, e-Meesiya kaɣ kʋñɔŋ labʋ.
44003019	Pʋyɔɔ lɛ, ɩpɩsɩnɩ mɩ-tɩ nɛ ɩkɛzɩ mɩ-tɩ Ɛsɔ yɔɔ nɛ ɛhɩzɩ mɩ-kɩwɛɛkɩm.
44003020	Ɩla mbʋ nɛ Kɩbaɣlʋ tiyini-mɩ hɛzɩyɛ alɩwaatʋ nɛ Meesiya Yesu weyi ɛɛɖʋwa se etiyiɣni-i mɩ yɔ.
44003021	Ɛnʋ pʋwɛɛ se ɛcaɣ ɛsɔdaa pʋkɔɔ pɩsɩnɩ alɩwaatʋ ndʋ Ɛsɔ pɩsɩɣnɩ mbʋ pʋ-tɔm eeheyi ɛ-cɩɖɩcɩɖɩ tɔm ɖɛzɩyaa nɛ pɔyɔɔdɩ ɖooo lɔŋ yɔ.
44003022	Mooyiizi heyi ɖɔ-cɔzɔnaa se : Mɩ-Kɩbaɣlʋ Ɛsɔ kɔŋ ɛ-tɔm ɖɛzɩyʋ nɔɔyʋ lɩzʋʋ mi-koobiya hɛkʋ taa ɛzɩ ma yɔ. Ɩkɔŋ welesuu ndʋ tɩ-tɩŋa payɩ eheyiɣ-mɩ yɔ.
44003023	Ɛlɛ, weyi ɛɛkɔŋ Ɛsɔtɔm ɖɛzɩyʋ ɛnʋ welesinuu yɔ, ɩɖɔɔnʋʋ-ɩ ɛ-ñɩma hɛkʋ taa nɛ ɩkʋ-ɩ.
44003024	Ɛsɔtɔm ɖɛzɩyaa mba pɔyɔɔdɩ tɔm kpaɣnɩ ɖooo ɛsɔtɔm ɖɛzɩyʋ Samɩyɛɛlɩ yɔ, posuzi tɔm pɩlɩnɩ kɩyakɩŋ ɛnɛ ɛ-yɔɔ.
44003025	Mɩ lɛ ɛsɔtɔm ɖɛzɩyaa piya nɛ tamaɣ ŋga Ɛsɔ ɖʋ ɖɔ-cɔzɔnaa yɔ, pɩ-n̄ɩm tɩnaa. Eheyi Abraham se : Mantɩŋɩɣnɩ ñe-liɖe taa tʋ nɔɔyʋ yɔɔ nɛ mawazɩ kedeŋa kpeekpe yɔɔ hɔŋ tɩŋa.
44003026	Ɛsɔ kpazɩ ɛ-tʋmlaɖʋ Yesu ɛnʋ lɛ, mɩ ɛlɛyɩnɩ-ɩ tiyinaʋ se ɛwazɩ-mɩ nɛ ɛla nɛ mɩ-taa paa weyi eyele ɛ-lakasɩ kɩdɛkɛdɩsɩ.
44004001	Pɩyɛ nɛ Yohanɛɛsɩ pɔyɔɔdaɣ nɩ ɛyaa samaɣ mbʋ lɛ, Ɛsɔ layaa nɛ Ɛsɔ ɖɩɣa yɔɔ ɖaŋɩyaa ñʋʋ tʋ nɛ Saduki ñɩma powolo pɔ-cɔlɔ.
44004002	Patalaa lɛ, pɩwɩzɩ-wɛ mbʋ pʋyɔɔ yɔ, Pɩyɛ nɛ Yohanɛɛsɩ pawɩlaɣ ɛyaa samaɣ tɔm nɛ pɔtɔŋ se sɩɖaa feŋ ɛzɩ Yesu fem yɔ.
44004003	Peeye pakpa-wɛ nɛ paɖʋ salaka tɛʋ kɔɔ nɛ kife mbʋ pʋyɔɔ yɔ, wɩsɩ kɛtɛm ɖʋʋ.
44004004	Mba panɩ tɔm ndʋ yɔ, pa-taa sakɩyɛ tisi-tʋ. Kpaɣnɩ alɩwaatʋ ndʋ, abalaa mba pɔsɔzaa yɔ, patalɩ ɛzɩ kudokiŋ kakpaanzɩ yɔ.
44004005	Kifema lɛ, Yuda ñɩma awiya nɛ pɛ-ɛyaa kɩbɩma nɛ paɣtʋ wɩlɩyaa pekpeɣli ɖama Yeruusalɛm tɛtʋ taa.
44004006	Ɛsɔ layaa ñʋʋ tʋ Ana nɛ Kayifu nɛ Yohanɛɛsɩ nɛ Alɛksandrɩ nɛ mba patɩŋa palɩnɩ Ɛsɔ layaa n̄ʋʋ tʋ hɔʋ taa yɔ, paawɛ ɖɔɖɔ peeye.
44004007	Palɩzɩ Pɩyɛ nɛ Yohanɛɛsɩ lɛ, pasɩɩ-wɛ pɛ-hɛkʋ taa nɛ pɔpɔzɩ-wɛ se : Ɖoŋ weyi ɩ-taa yaa hɩɖɛ nɖɩ ɖɩ-taa ɩlabɩ mbʋ yɔ?
44004008	Peeye Ɛsɔ kalɩzaɣ su Pɩyɛ taa nɛ eheyi-wɛ se : Izrɛɛlɩ ñɩma awiya nɛ ɛyaa kɩbɩma mɩ, iwelesi mɔn-tɔm nɛ ɩnɩɩ.
44004009	Sɔnɔ, ɩpɔzʋʋ-ɖʋ se ɖɩyɔɔdɩ tɔm pɩlɩnɩ camɩyɛ lakasɩ nzɩ palabɩ kʋdɔndʋ ɛnɛ yɔ nɛ ɛzɩma mbʋ ɛ-yɔɔ cɛba yɔ.
44004010	Pʋwɛɛ se mɩ-tɩŋa nɛ Izrɛɛlɩ samaɣ ɩtɩlɩ camɩyɛ se Yesu-Krɩstʋ Nazarɛɛtɩ tʋ hɩɖɛ taa abalʋ ɛnɛ ɛ-yɔɔ cɛba nɛ ɩnaɣ-ɩ mɩ-hɛkʋ taa nɛ alaafɩya. Yesu ɛnʋ, ɩkam-ɩ kaamaŋkaɣ yɔɔ ɛlɛ, Ɛsɔ ñefezi-i nɛ sɩɖaa taa.
44004011	Ɛnʋ lɛ pɩyɛ nɖɩ mɩ kuduyiŋ mayaa ɩlɔwa yɔ. Ɖɩpɩsɩ kuduyuu pɩyɛ nɖɩ ɖɩwɛ wazaɣ nɛ pɩkɩlɩ yɔ. Keɣa 118:22
44004012	Nʋã ʋ yaɖʋ nɔɔyʋ fɛyɩ nɛ pɩtasɩnɩ-ɩ. Pɩkɛ mbʋ mbʋ pʋyɔɔ yɔ, hɩɖɛ naɖɩyɛ tɩtasɩ wɛʋ kedeŋa yɔɔ cɩnɛ ɛyaa hɛkʋ taa se Ɛsɔ ɛtɩŋɩnɩ ɖɩ-yɔɔ nɛ ɛya ɖa-ñʋʋ.
44004013	Pana Pɩyɛ nɛ Yohanɛɛsɩ pa-abalɩtʋ lɛ, pɩɖɩɣzɩ-wɛ yem mbʋ pʋyɔɔ yɔ, panawa se pɛkɛ ɛyaa yem nɛ pɛ-ɛza tokuli. Ɛlɛ paasɩm-wɛ se pa nɛ Yesu paawɛna.
44004014	Paa mbʋ, pataapɩzɩɣ se pɔyɔɔdɩ natʋyʋ mbʋ pʋyɔɔ yɔ, abalʋ weyi ɛ-yɔɔ kɛcɛba yɔ, ɛɛsɩŋ pɛ-ɛsɩndaa.
44004015	Peeye pɔɖɔɔnɩ Pɩyɛ nɛ Yohanɛɛsɩ tɔm ɖɩhʋyɛ se palɩnɩ awayɩ. Piyebi pe-ɖeke lɛ, pɔyɔɔdɩnɩ ɖama nɛ pɔtɔŋ se :
44004016	Ɛbɛ ɖɩlakɩ ɛyaa panɛ? Yeruusalɛm tɛtʋ taa ñɩma tɩŋa nawa keɣlee se mba wɩlɩnɩ kawɩlasɩ nzɩ. Ɖɩɩpɩzɩɣ ɖɩkpɛzɩ-tʋ.
44004017	Ɖiheyi-wɛ se pɩtaacɩ pa-taa nɔɔyʋ se ɛyɔɔdʋʋnɩ nɔɔyʋ tɔm natʋyʋ Yesu hɩɖɛ taa. Ye pɩtɛkɛ mbʋ yɔ, tɔm ndʋ tɩyɛlɩɣ paa le.
44004018	Pe e y e p a y a -wɛ n ɛ pekizini-wɛ se pataatɩyɔɔdɩ yaa pataatɩɩwɩlɩ tɔm natʋyʋ Yesu hɩɖɛ taa.
44004019	Pɔyɔɔdɩ mbʋ lɛ, Pɩyɛ nɛ Yohanɛɛsɩ pocosi-wɛ nɛ pɔtɔ se : Ɩmaɣzɩ mɩ-maɣmaɣ nɛ ɩna se pʋtʋʋzɩ Ɛsɔ ɛsɩndaa se ɖɩñam-mɩ nɛ ɖiyele Ɛsɔ yaa we?
44004020	Ɖa lɛ, ɖɩɩpɩzɩɣ ɖiyele suzuu mbʋ ɖɩnawa nɛ ɖɩnɩɩ yɔ, pʋ-tɔm.
44004021	Peeye patasɩ-wɛ ñazʋʋ nɛ peyebi-wɛ se pɛɖɛɛ. Ɛyaa samaɣ yɔɔ lɛ, patapɩzɩɣ se pɔhɔ pa-nɩŋgbaaŋ mbʋ pʋyɔɔ yɔ, ɛyaa tɩŋa saŋaɣ Ɛsɔ mbʋ pɩlaba yɔ, pʋ-yɔɔ.
44004022	Abalʋ weyi pawɩlɩ kawɩlasɩ nɛ ɛ-yɔɔ cɛ yɔ, ɛ-pɩnzɩ kɛɖɛ nɩɩnaza yɔɔ.
44004023	Peyebi Pɩyɛ nɛ Yohanɛɛsɩ lɛ, pakʋyɩ nɛ powolo pɛ-ɛgbaɣ dɩnaa cɔlɔ nɛ pɛkɛdɩ-wɛ ndʋ tɩ-tɩŋa payɩ Ɛsɔ layaa sɔsaa nɛ yuda ñɩma ɛyaa kɩbɩma peheyi-wɛ yɔ.
44004024	Mba panɩ-tʋ yɔ, pɛkpɛndɩ nɛ pɛsɛɛ Ɛsɔ nɛ pɔtɔ se : Kɩbaɣlʋ Ɛsɔ, ñalɛ Ɛsɔ weyi ɛlabɩ ɛsɔdaa nɛ tɛtʋ nɛ teŋgu nɛ mbʋ pɩ-tɩŋa payɩ pʋwɛ pa-taa yɔ.
44004025	Nãatɩŋɩnɩ ɖɔ-cɔzɔ Daaviidi ña-tʋmlaɖʋ yɔɔ nɛ ŋtɔ se : Pɩlabɩ ɛzɩma nɛ ajɛyɛ peendiɣ mbʋ ? Pɩlabɩ ɛzɩma nɛ falaa lɩmaɣ za wɛɛ ɛyaa samaɣ ñʋʋ taa ?
44004026	Kedeŋa yɔɔ awiya kʋyaa nɛ ñʋndɩnaa kpeɣli se pata nɔɔ Kɩbaɣlʋ nɛ e-Meesiya pɔ-yɔɔ. (Keɣa 2:1-2)
44004027	Toovenim taa, Eroodi nɛ Pɔɔnsɩ Pilaatɩ nɛ Izrɛɛlɩ ñɩma nɛ mba pɛtɛkɛ Yuda ñɩma yɔ, pekpeɣlaa nɛ pata nɔɔ nɛ pakʋyɩnɩ ña-tʋmlaɖʋ cɩɖɩcɩɖɩ tʋ Yesu weyi ɛ-yɔɔ ŋpɩyɩ num yɔ.
44004028	Palabɩ mbʋ pɩtɩŋa n̄o-ɖoŋ nɛ n̄ɔ-sɔɔlɩm pakaɖʋ ɖooo lɔŋ se pɩla yɔ.
44004029	Kɩbaɣlʋ, lɛɛlɛɛyɔ cɔnɩ ŋna pañazʋʋ ña-tʋmlaɖaa yɔ. Ha-wɛ ɖoŋ se posuzi ñɔ-tɔm kaalɛyɩtʋ.
44004030	Posi ñe-nesi nɛ ŋla nɛ kʋdɔndɩnaa yɔɔ cɛ nɛ ŋwɩlɩ kawɩlasɩ nɛ ŋla ɖɔɖɔ pita lakasɩ pɩtɩŋɩnɩ ña-tʋmlaɖʋ cɩɖɩcɩɖɩ tʋ Yesu hɩɖɛ yɔɔ.
44004031	Pɛtɛm Ɛsɔ sɛʋ lɛ, Ɛsɔ yele nɛ lone nɖɩ ɖɩ-taa paakpeɣlaa yɔ, ɖɩñamsɩ. Peeye Ɛsɔ kalɩzaɣ su pa-tɩŋa pa-taa nɛ posuzuu ɛ-tɔm kaalɛyɩtʋ.
44004032	Ɛyaa mba patɩŋa payɩ paawɛnɩ lidaʋ yɔ, pɛkpɛndɩ laŋɩyɛ kʋɖʋmɖɩyɛ nɛ ciyam kʋɖʋmʋʋ. Pa-taa nɔɔyʋ taatɔŋ se mbʋ ɛwɛna yɔ, e-ɖeke ɛtɩnɩ-pʋ. Ɛlɛ, mbʋ paa weyi ɛwɛna yɔ, pɩɩkɛ pa-tɩŋa pa-n̄ɩm.
44004033	Yesu tiyiyaa lɩzaɣ aseɣɖe nɛ ɖoŋ siŋŋ se Kɩbaɣlʋ Yesu femni sɩɖaa taa. Lootiye sɔsɔɖɛ naɖɩyɛ kacaɣ pa-tɩŋa pɔ-yɔɔ.
44004034	Pa-taa nɔɔyʋ taatɛɖɩɣ pʋyʋ mbʋ pʋyɔɔ yɔ, mba mba paawɛnɩ hayɩm nabʋyʋ yaa ɖɩɣa nakɛyɛ yɔ pɛpɛdaɣ-pʋ. Ɛlɛ powokini pi-liidiye
44004035	nɛ pasɩɣ Yesu tiyiyaa tɛɛ nɛ paba ñamaɣ zʋʋnɩ mbʋ pɩtɛɖɩɣ paa weyi yɔ nɛ pɛtɛyɩɣ.
44004036	Abalʋ nɔɔyʋ kɛwɛnɩ mbʋ nɛ payaɣ-ɩ se Yozɛɛfʋ. Yesu tiyiyaa kakʋm-ɩ hɩɖɛ se Barnaabaasɩ pʋ-tɔbʋʋ lɛ se weyi ɛsazʋʋ lɛlaa yɔ. Ɛɛkɛnɩ Leevi liɖe taa tʋ nɛ ɛlɩnɩ tɛtʋ ndʋ teŋgu cɔ-tʋ nɛ pɩ-taa nɛ payaɣ-tʋ se Ciiprɩ yɔ, tɩ-taa.
44004037	Abalʋ ɛnʋ, ɛpɛdɩ ɛ-hayɩm nabʋyʋ nɛ ɛkɔnɩ pi-liidiye nɛ ɛsɩɩ Yesu tiyiyaa tɛɛ.
44005001	Abalʋ nɔɔyʋ kɛwɛnɩ mbʋ nɛ payaɣ-ɩ se Anaanɩyaasɩ. Abalʋ ɛnʋ nɛ ɛ-halʋ Safɩɩra pɔyɔɔdɩ nɛ pɛpɛdɩ pɛ-tɛtʋ natʋyʋ.
44005002	Ɛlɛ, panɩnɩ ɖama nɛ abalʋ kɔyɩ tɛtʋ ndʋ ti-liidiye yɔɔ nɛ ɛsɩɩ ɛ-tɩ nɛ ɛkpaɣ nɖɩ ɖɩsaɣaa yɔ nɛ ewoni ɛcɛlɩ Yesu tiyiyaa.
44005003	Peeye Pɩyɛ pɔsɩ-ɩ se : Anaanɩyaasɩ pɩlabɩ ɛzɩma nɛ Satanɩ su ña-laŋɩyɛ taa nɛ ŋcɛtɩ Cɩɖɩcɩɖɩ Kalɩzaɣ nɛ ŋkpaɣ tɛtʋ ndʋ ti-liidiye hɔɔlʋʋ nɛ ŋsɩɩnɩ ña-tɩ mbʋ?
44005004	Tɛtʋ ndʋ tɩtaakɛ ñɛ-ndʋ yaa we? Nɛ ŋpɛdɩ-tʋ lɛ, ŋfɛyɩnɩ ɖoŋ ti-liidiye yɔɔ se ŋlanɩ mbʋ ñe-liu wɛɛ yɔ yaa we? Pɩlabɩ ɛzɩma nɛ ŋɖʋ ña laŋɩyɛ taa se ŋla lakasɩ nzɩ yɔ? Tɩlɩ se pɩtɛkɛ ɛyaa ŋcɛtaa ɛlɛ, Ɛsɔ ŋcɛtaa.
44005005	Anaanɩyaasɩ tɩnɩ tɔm ndʋ lɛ, ɛtɔlɩ nɛ ɛsɩ. Ɛyaa mba patɩŋa panɩ tɔm ndʋ yɔ, sɔɔndʋ natʋyʋ kpa-wɛ siŋŋ.
44005006	Evebiya kʋyɩ nɛ pakpaɣ Anaanɩyaasɩ nɛ pɔhɔkɩ-ɩ pɩsaʋ taa nɛ powoni-i pepi.
44005007	Pɩmabɩ ɛzɩ ñɩɣtʋ naadozo nɛ pɩɖɛɛ yɔ lɛ, ɛ-halʋ talɩ. Ɛlɛ taana mbʋ pɩlabɩ ɛ-walʋ yɔ.
44005008	Ɛlɛ Pɩyɛ pɔsɩ-ɩ se : Heyi-m nɛ mana se tɛtʋ ndʋ ɩpɛdaa yɔ, ti-liidiye tɩŋa yɔ ? Ɛlɛ ñocosi-i se ɛɛɛ ɖɩ-tɩŋa lɛ.
44005009	Peeye Pɩyɛ pɔzɩ-ɩ se : Pɩlabɩ ɛzɩma nɛ ña nɛ ña-walʋ ɩnɩnɩ ɖama se ɩtakɩ Kɩbaɣlʋ Kalɩzaɣ mbʋ? Cɔnɩ ŋna, evebiya mba pepim ña-walʋ yɔ, patalɩ nɔnɔɔ taa, pakpakɩɣ-ŋ ɖɔɖɔ nɛ pɛɖɛna.
44005010	Kpaagbaa mbʋ lɛ, halʋ ɛnʋ ɛtɔlɩ Pɩyɛ naŋgbanzɩ tɛɛ nɛ ɛsɩ. Evebiya sʋwa lɛ, pamaɣnɩ ɛtɛm sɩbʋ. Pakpaɣ-ɩ nɛ powoni pepi ɛ-walʋ cɔlɔ.
44005011	Sɔɔndʋ kpa Krɩstʋ ɛgbɛyɛ taa ñɩma tɩŋa nɛ mba panɩ tɔm ndʋ yɔ siŋŋ.
44005012	Yesu tiyiyaa lakaɣ pita lakasɩ nɛ pawɩlɩɣ kawɩlasɩ sakɩyɛ ɛyaa hɛkʋ taa. Mba pɛwɛnɩ lidaʋ yɔ, patɩŋa, panɩɣaɣnɩ ɖama nɛ pekpeɣliɣ Salomɔɔ kɩjaŋ tɛɛ.
44005013	Ɛyaa lɛlaa takatɩɣ se pɔsɔzɩ pɔ-yɔɔ, ɛlɛ samaɣ ñayɩɣyaɣ-wɛ siŋŋ.
44005014	Ɛyaa sakɩyɛ, halaa nɛ abalaa mba petisaɣ Kɩbaɣlʋ yɔɔ yɔ, mba sɔzaɣnɩ pɔ-yɔɔ nɛ pɛtɛzʋʋ ɖɔʋ.
44005015	Ɛyaa kpakaɣ kʋdɔndɩnaa palɩɣnɩ habɛɛ nɔsɩ nɛ pɛhɛzʋʋ-wɛ ñalɩŋ yɔɔ se Pɩyɛ ɛkɔm nɛ ɛɖɛɣ lɛ, ɛ-kɩlɛmʋʋ kohuuzi pa-taa nabɛyɛ yɔɔ.
44005016	Ɛyaa sakɩyɛ lɩɣaɣnɩ ɖɔɖɔ hɔɔlɩŋ weyi ɩñɔtɩnɩ Yeruusalɛm yɔ ɩ-taa nɛ powokini pa-kʋdɔndɩnaa nɛ pɛ-ɛyaa mba aleewaa pɩsaɣ-wɛ kpɛndɛlɛsɩ yɔ nɛ patɩŋa pɔ-yɔɔ cɛkɩ.
44005017	Ɖɩnɛ Ɛsɔ layaa ñʋʋ tʋ nɛ Saduki ñɩma mba paawɛ ɛ-cɔlɔ yɔ, pakʋyaa nɛ palakɩ ɛzɩsɛmɩyɛ Yesu tiyiyaa yɔɔ.
44005018	Peyee pakpa-wɛ nɛ powoni pɔtɔ salaka sɔsɔɔ taa.
44005019	Ɖoo yuwa lɛ, Kɩbaɣ lʋ tiyiyu nɔɔyʋ wolo nɛ ɛtʋlɩ salaka nɔnɔsɩ nɛ ɛlɩzɩ-wɛ.
44005020	Ɛlɛ eheyi-wɛ se : Iwolo nɛ ɩsɩŋ Ɛsɔ ɖɩɣa taa nɛ eheyi ɛyaa wezuu kʋnɛ, kɩ-tɔm tɩŋa.
44005021	Yesu tiyiyaa nɩ mbʋ lɛ, pakʋyɩ tanaŋ tɛɛ nɛ powolo Ɛsɔ ɖɩɣa taa nɛ papazɩ ɛyaa tɔm wɩlʋʋ. Ɛsɔ layaa ñʋʋ tʋ nɛ mba paawɛ ɛ-cɔlɔ yɔ, patalɩ nɛ payaa tɔm hʋyaa sɔsaa nɛ Izrɛɛlɩ ñɩma kɩbɩma tɩŋa ketiɣzaɣ. Ɛlɛ, petiyi sɔɔjanaa se powolo nɛ palɩzɩ Yesu tiyiyaa salaka taa nɛ pɔkɔna.
44005022	Paba woba lɛ, paanaɣ -wɛ salaka taa. Peeye papɩsaa nɛ pɛkɛdɩ-wɛ se :
44005023	Ɖɩtalaa lɛ, ɖɩmaɣnɩ paɖɩɣ salaka nɔnɔsɩ kpam nɛ ɖaŋɩyaa ñasɩŋ sɩ-yɔɔ nɛ paɖaŋ. Ɖɩtʋlɩ-sɩ nɛ ɖɩsʋʋ lɛ, ɖɩɩnaɣ nɔɔyʋ.
44005024	Ɛsɔ layaa n̄ʋʋ tʋ nɛ Ɛsɔ ɖɩɣa yɔɔ ɖaŋɩyaa ñʋʋ tʋ nɛ Ɛsɔ layaa sɔsaa panɩ tɔm ndʋ lɛ, paanaɣ se pamaɣzɩ se we tɩ-yɔɔ nɛ pɛwɛɛ nɛ pɔpɔzʋʋ pa-tɩ se pana ɛzɩma mbʋ tɔm ndʋ tɩkɔŋ tɛmnaʋ yɔ.
44005025	Ɖɩnɛ nɔɔyʋ talaa nɛ eheyi-wɛ se : Ɩna, ɛyaa mba ɩɖʋ salaka yɔ, pɛwɛ Ɛsɔ ɖɩɣa taa nɛ pawɩlɩɣ ɛyaa tɔm.
44005026	Panɩ mbʋ lɛ, Ɛsɔ ɖɩɣa yɔɔ ɖaŋɩyaa ñʋʋ tʋ nɛ ɛ-wayɩ ñɩma powolo pakpa-wɛ nɛ powona. Ɛlɛ, pototukina pa-taa nɔɔyʋ yɔɔ mbʋ pʋyɔɔ yɔ, peseɣaɣ ɛyaa samaɣ se kaayaɣ-wɛ pɛɛ.
44005027	Patanɩ Yesu tiyiyaa tɔm hʋyaa cɔlɔ lɛ, Ɛsɔ layaa ñʋʋ tʋ pazɩ-wɛ tɔm pɔzʋʋ nɛ ɛtɔŋ se :
44005028	Pɩtɛkɛ mɩ ɖikizinaa se ɩtaawɩlɩ ɛyaa tɔm hɩɖɛ nɖɩ ɖɩ-taa yaa we ? Ɩcɔna, ɩwɩlɩ mɩ-tɔm ndʋ Yeruusalɛm tɛtʋ kpeekpe taa nɛ ɩñɩnɩɣ se ɩkpaɣ ɛyʋ ɛnʋ ɛ-sɩm nɛ ɩsʋʋ-ɖʋ.
44005029	Peeye Pɩyɛ nɛ tiyiyaa lɛlaa pocosi-wɛ se : Pʋwɛɛ se ɖɩña Ɛsɔ nɛ pɩkɩlɩ ɛyaa.
44005030	Ɖɔ-cɔzɔnaa Ɛsɔ fezi Yesu weyi isusi kaamaŋkaɣ yɔɔ nɛ ɛkʋ-ɩ yɔ.
44005031	Ɛsɔ kpazɩ-ɩ nɛ ɛsɩɩ ɛ-nɩwaŋ yɔɔ se ɛkɛ wiyaʋ nɛ ñʋʋyaɖʋ nɛ pɩsa nɛ Izrɛɛlɩ ñɩma pɩsɩnɩ pa-tɩ nɛ Ɛsɔ kpeɣ-wɛ pa-kɩwɛɛkɩm.
44005032	Ɖa nɛ Kalɩzaɣ ŋga Ɛsɔ ha mba pañaŋ-ɩ yɔ, ɖɩkɛ tɔm ndʋ ti-aseɣɖe tɩnaa.
44005033	Tɔm hʋyaa nɩ mbʋ lɛ, pamʋ miŋ nɛ pamaɣzʋʋ se pakʋ-wɛ.
44005034	Ɛlɛ, Farɩsɩ tʋ nɔɔyʋ kɛwɛ pɛ-hɛkʋ taa, payaɣ-ɩ se Gamalɩyɛɛlɩ. Ɛkɛ paɣtʋ wɩlɩyʋ, ɛyaa tɩŋa ñaŋ-ɩ. Ɛnʋ kʋyɩnɩ ɛsɩŋ pɛ-hɛkʋ taa nɛ ɛyɔɔdɩ se palɩzɩ-wɛ nɛ awayɩ nɛ pʋcɔ.
44005035	Palɩzɩ-wɛ lɛ, eheyi ɛyaa mba paakpeɣlaa yɔ se : Izrɛɛlɩ ñɩma mɩ, ɩkpa mɩ-tɩ ɖeu nɛ mbʋ ɩñɩnɩɣ se ɩla ɛyaa panɛ yɔ.
44005036	Pɩtalabɩdɩ pʋyʋ yɔ Teedaasɩ wɩlaɣ ɛ-tɩ. Ɛmaɣzaɣ se ɛkɛ ɛyʋ sɔsɔɔ nɔɔyʋ nɛ abalaa mba patɩŋaɣ ɛ-wayɩ yɔ, paatalɩ ɛzɩ nasɩnaza yɔ. Ɛlɛ pakʋ-ɩ nɛ piyele ɛ-ɛyaa mɩzɩ ɖama yem nɛ nabʋyʋ tɩla.
44005037	Ɛlɛ wayɩ lɛ, Galilee tʋ weyi payaɣ -ɩ se Yudaasɩ yɔ, ɛlɩɩ kɩkalʋʋ alɩwaatʋ taa. Ɛhɔm ɛyaa samaɣ nakɛyɛ nɛ katɩŋ ɛ-wayɩ. Pakʋ ɛlɛ ɖɔɖɔ nɛ piyele ɛ-ɛyaa mɩsɩ ɖama.
44005038	Pʋ-yɔɔ lɛ, meheyiɣ-mɩ lɛɛlɛɛyɔ se iyele ɛyaa panɛ nɛ pɔ-tɔm. Mbʋ pamaɣzʋʋ nɛ mbʋ palakɩ yɔ, ye pɩlɩnɩ ɛyaa cɔlɔ yɔ, pʋkɔŋ sɩʋ tɩnaɣ.
44005039	Ɛlɛ ye pɩlɩnɩ Ɛsɔ cɔlɔ yɔ, ɩɩpɩzɩɣ ɩɖɩɣ -wɛ nʋmɔʋ. Ɩkpa mɩ-tɩ ɖeu se pɩtaakɔɔ nɛ puyozi mɩ nɛ Ɛsɔ.
44005040	Ɛyɔɔdɩ mbʋ lɛ, petisi ɛ-tɔm. Pʋwayɩ payaa tiyiyaa mba nɛ polu-wɛ agbazɛɛ nɛ paka pa-ñuŋ taa se pataatasɩ tɔm natʋyʋ yɔɔdʋʋ Yesu hɩɖɛ taa. Ɛlɛ peyebi-wɛ nɛ pɛɖɛɛ.
44005041	Paba ñakʋyɩ tɔm hʋyaa cɔlɔ nɛ palɩnɩ laŋhʋlɩmɩyɛ mbʋ pʋyɔɔ yɔ, Ɛsɔ tisaa se pamʋnaa se paɖʋ-wɛ fɛyɛ Yesu yɔɔ.
44005042	Nɛ kɩyakɩŋ tɩŋa, peteyeki Yesu Krɩstʋ tɔm kɩbandʋ wɩlʋʋ nɛ ti-suzuu Ɛsɔ ɖɩɣa taa nɛ ɖɩsɩ lɛɛsɩ taa.
44006001	Alɩwaatʋ ndʋ tɩ-taa, Yesu tɔmkpɛlɩkɩyaa kɛwɛɛ pɛtɛzɩɣ ɖɔʋ. Yuda ñɩma mba pɔyɔɔdaɣ Grɛɛkɩ yɔ, papazɩ midiɣni Yuda ñɩma mba papa ñɔyɔɔdaɣ Ebree yɔ, pe-liŋ tɛɛ mbʋ pʋyɔɔ yɔ, kɩyakɩŋ tɩŋa alɩwaatʋ ndʋ patayʋʋ tɔɔnaɣ yɔ, paakeŋ pe-lelaa yɔɔ.
44006002	Peeye Yesu tiyiyaa mba pe-hiu nɛ naalɛ pekpeɣli Yesu tɔmkpɛlɩkɩyaa tɩŋa payɩ nɛ peheyi-wɛ se : Pɩtamʋna se ɖiyele Ɛsɔtɔm suzuu nɛ ɖɩnɩnɩ tɔɔnaɣ tayʋʋ.
44006003	Pʋ-yɔɔ lɛ ɛgbaɣ dɩnaa, ɩcɔnɩ mɩ-hɛkʋ taa nɛ ɩlɩzɩ ɛyaa lʋbɛ nɛ ɖɩɖʋ-wɛ tʋmɩyɛ nɖɩ. Ɛyaa mba, pʋwɛɛ se palɩzɩ pɔ-yɔɔ aseɣɖe kɩbanɖɛ, pɛkɛnɩ lɔŋsɩnɖaa nɛ Cɩɖɩcɩɖɩ Kalɩzaɣ esu pa-taa.
44006004	Ɖa, ɖɛwɛɣ Ɛsɔ sɛʋ nɛ ɛ-tɔm suzuu yɔɔ.
44006005	Tɔm ndʋ tɩkɛdɩnɩ pa-tɩŋa payɩ. Ɛlɛ palɩzɩ pa-taa Etiyɛɛnɩ weyi ɛɛwɛnɩ lidaʋ siŋŋ nɛ Cɩɖɩcɩɖɩ Kalɩzaɣ su ɛ-taa yɔ nɛ Filiipu nɛ Prokɔɔrɩ nɛ Nikaanɔɔrɩ nɛ Tiimɔɔ nɛ Parmenaasɩ nɛ Antɩyɔɔsɩ tʋ Niikolaa weyi ɛsɛɣaɣ Ɛsɔ ɛzɩ Yuda ñɩma yɔ.
44006006	Pɛtɛm-wɛ lɩzʋʋ mbʋ lɛ, powoni-wɛ Yesu tiyiyaa cɔlɔ. Paba sɛɛ pɔ-yɔɔ Ɛsɔ nɛ patɩnɩ pɔ-yɔɔ nesi.
44006007	Ɛsɔtɔm tɛzaɣ cɔʋ paa le nɛ Yesu tɔmkpɛlɩkɩyaa ñɛtɛzɩɣ ɖɔʋ Yeruusalɛm tɛtʋ taa. Ɛsɔ layaa sakɩyɛ tisaɣ Yesu yɔɔ ɖɔɖɔ.
44006008	Etiyɛɛnɩ weyi lidaʋ nɛ ɖoŋ posu ɛ-taa yɔ, ɛlakaɣ pita lakasɩ sɔsɔsɩ nɛ ɛwɩlɩɣ kawɩlasɩ ɛyaa hɛkʋ taa.
44006009	Peeye ɛyaa nabɛyɛ kʋyɩ ɛ-yɔɔ nɛ pɔhɔŋnɩ-ɩ tɔm. Ɛyaa mba, pɛkɛnɩ Ɛsɔ ɖɩsɛyɛ kpaaŋ ŋgʋ payaɣ se Puholimwaa yɔ, kɩ-taa ñɩma. Pa-taa nabɛyɛ lɩnɩ Alɛksandrii tɛtʋ taa nɛ Siirɛɛnɩ egeetiye taa nɛ lɛlaa ñalɩnɩ Siliisii nɛ Aazii pa-ageeta taa.
44006010	Pɔhɔŋaɣnɩ Etiyɛɛnɩ tɔm lɛ, patapɩzɩɣ se pakaɖɩnɩ Kalɩzaɣ ŋga nɛ lɔŋ weyi ɛyɔɔdaɣna yɔ.
44006011	Peeye pɛtɛɣ ɛyaa nɛ pɛhɛyɩ-wɛ liidiye se pɔtɔ se : Ɖɩnɩ Etiyɛɛnɩ tʋ Ɛsɔ nɛ Mooyiizi.
44006012	Ɛyaa mba, pasazɩ samaɣ nɛ ɛjaɖɛ taa ɛyaa kɩbɩma nɛ paɣtʋ wɩlɩyaa se pakʋyɩ ɛ-yɔɔ. Powolo nɛ pakpa Etiyɛɛnɩ nɛ ɖoŋ nɛ powoni-i Yuda ñɩma tɔm hʋyaa sɔsaa cɔlɔ.
44006013	Powoni ɛyaa mba paatɛɣaa se pɛcɛtɩnɩ ɛ-taa yɔ nɛ paba ñɔtɔ se : Abalʋ ɛnɛ, ɛwɛɛ nɛ ɛtʋʋ cɩɖɩcɩɖɩ lone nɛ Mooyiizi paɣtʋ kaahɛzaɣ.
44006014	Ɛyɔɔdaa nɛ ɖɩnɩɩ se, Yesu Nazarɛɛtɩ tʋ kɔŋ lone nɖɩ yɔkʋʋ nɛ ɛlɛɣzɩ sɔnzɩ nzɩ Mooyiizi kaɖʋ-ɖʋ yɔ.
44006015	Ɛyaa mba pa-tɩŋa paacaɣ tɔm ɖɩhʋyɛ yɔ, papam pɛ-ɛza Etiyɛɛnɩ yɔɔ nɛ panaɣ ɛ-ɛsɩndaa pʋwɛ ɛzɩ Ɛsɔ tiyiyu nɔɔyʋ ɛsɩndaa yɔ.
44007001	Peeye Ɛsɔ layaa ñʋʋ tʋ pɔzɩ Etiyɛɛnɩ se : Mbʋ pɩlaba ?
44007002	Ɛlɛ cosi-i nɛ ɛtɔ se : Mancaanaa nɛ mon-koobiya mɩ, ɩɖʋ mɩ-nɩŋgbaaŋ nɛ ɩnɩɩ! Ɛsɔ koboyaɣ tʋ lɩzɩ ɛ-tɩ nɛ ɛwɩlɩ ɖɔ-cɔzɔ Abraham alɩwaatʋ ndʋ ɛɛwɛ Mezoopotamii ɛjaɖɛ taa nɛ pʋcɔ ɛcaɣ Haraŋ tɛtʋ taa yɔ.
44007003	Ɛsɔ heyi-i se : Kʋyɩ ñɛ-ɛjaɖɛ taa nɛ ŋyele ña-ñɩma. Wolo ɛjaɖɛ nɖɩ mankaɣ-ŋ wɩlʋʋ yɔ, ɖɩ-taa. (Gen 12:1)
44007004	Mbʋ Abraham kʋyɩ Kaldee ñɩma ɛjaɖɛ taa nɛ ewolo nɛ ɛcaɣ Haraŋ tɛtʋ taa. Peeye Ɛsɔ kʋsɩnɩ-ɩ ɛ-caa sɩm wayɩ nɛ ɛkɔnɩ-ɩ cɩnɛ, tɛtʋ ndʋ tɩ-taa ɩwɛ lɛɛlɛɛyɔ yɔ.
44007005	Ɛsɔ taha Abraham tɛtʋ hɔɔlaɣ nakɛyɛ ɛjaɖɛ ɖɩnɛ ɖɩ-taa. Ɛtatɩɩha-ɩ lone naɖɩyɛ se ɛfɛyɩ naŋkpaŋaɣ ɖɩ-taa. Ɛlɛ, ɛɖʋwa se ɛhaɣ ɛ nɛ ɛ-sayɩnaa ɛjaɖɛ ɖɩnɛ, ŋgʋ alɩwaatʋ ndʋ tɩ-taa ɛtaawɛnɩ pɩɣa nakɛyɛ.
44007006	Ɛsɔ kɔyɔɔdɩnɩ-ɩ se : Nãa sayɩnaa kɔŋ kɛʋ agɔma ɛjaɖɛ naɖɩyɛ taa. Papɩsɩɣ-wɛ yomaa nɛ panazɩ-wɛ pɩnzɩ nasɩnaza.
44007007	Ɛsɔ tɔm se : Ɛyaa mba papɩsɩɣ-wɛ yomaa yɔ, mɔnkɔŋ-wɛ tɔm hʋnaʋ. Pʋwayɩ lɛ, ña-sayɩnaa mba palɩɣ nɛ papɩsɩ cɩnɛ nɛ poluŋ mɛn-tɛɛ. (Gen.15:13-14)
44007008	Pʋwayɩ lɛ, Ɛsɔ ha Abraham pɛlʋʋ sɔnzɩ nɔɔ. Mbʋ labɩna nɛ Abraham lʋlɩ Izaakɩ lɛ, ɛpɛlɩ-ɩ kɩyakɩŋ lutozo wiye. Izaakɩ lʋlɩ Yakubu nɛ Yakubu ñalʋlɩ abalɩpiya hiu nɛ naalɛ mba pɛkɛ Izrɛɛlɩ ñɩma cɔzɔnaa sɔsaa yɔ.
44007009	Cɔzɔnaa sɔsaa mba, palabɩnɩ ɛzɩsɛmɩyɛ Yozɛɛfʋ yɔɔ nɛ pɛpɛdɩ-ɩ nɛ nabɛyɛ se paba ñowoni-i Ejiptɩ ɛjaɖɛ taa. Ɛlɛ, Ɛsɔ kɛwɛ ɛ-cɔlɔ
44007010	nɛ ɛlɩzɩ-ɩ ɛ-kʋñɔmɩŋ tɩŋa taa payɩ. ɛlabɩ-ɩ lootiye Ejiptɩ wiyaʋ Faraɔɔ ɛsɩndaa nɛ ɛha-ɩ lɔŋsɩnɖɛ. Faraɔɔ ɛnʋ, ɛsɩɩ-ɩ se ɛkɛnɩ Ejiptɩ tɛtʋ tɩŋa n̄ʋʋ tʋ nɛ pɩkpɛndɩnɩ ɛ-ɖɩɣa yɔɔ ɖɔɖɔ.
44007011	Alɩwaatʋ ndʋ tɩ-taa, ñɔɔsɩ sɔsɔsɩ nasɩyɩ nɛ kʋn̄ɔŋ sɔsɔʋ nakʋyʋ palɩ Ejiptɩ nɛ Kanaanɩ pa-ajɛyɛ hɔɔlɩŋ tɩŋa taa payɩ nɛ ɖɔ-cɔzɔnaa ɛɛnaɣ tɔɔnaɣ se pɔtɔɔ.
44007012	Yakubu nɩwa se tɔɔnaɣ wɛ Ejiptɩ ɛjaɖɛ taa lɛ, ɛkʋsɩ ɖɔ-cɔzɔnaa nɛ etiyi-wɛ kʋɖʋmʋm.
44007013	Nabʋlɛ ɖeɖe lɛ, Yozɛɛfʋ yele nɛ ɛ-ɖalaa sɩm-ɩ. Peeye Faraɔɔ tɩlɩ hɔʋ ŋgʋ kɩ-taa Yozɛɛfʋ lɩnaa yɔ.
44007014	Yozɛɛfʋ tiyi se powolo pɔkɔnɩ ɛ-caa Yakubu nɛ ɛ-hɔʋ taa ñɩma tɩŋa. Paakpɛndɩ ɛyaa nɩɩnʋwa nɛ nɩɩlɛ nɛ kagbaanzɩ.
44007015	Pʋyɔɔ Yakubu tibi Ejiptɩ ɛjaɖɛ taa. Peeye ɖɔɖɔ ɛ nɛ ɖɔ-cɔzɔnaa pasɩbɩ pa-tɩŋa.
44007016	Pakpaɣ-wɛ nɛ powoni Siikɛm nɛ pahɩzɩ pɩlaʋ ŋgʋ Abraham kayabɩnɩ liidiye Siikɛm tɛtʋ taa tʋ Amɔɔrɩ pɩyalaa cɔlɔ yɔ, kɩ-taa.
44007017	Alɩwaatʋ ndʋ pɩɩwɛɛ se Ɛsɔ ɛla tamaɣ ŋga ɛɛɖʋ Abraham yɔ, tɩñɔtaɣ. Samaɣ tɛzaɣ ɖɔʋ nɛ kohukuu Ejiptɩ.
44007018	Pɩlakaɣ mbʋ nɛ pʋkɔɔ pɩsɩnɩ alɩwaatʋ ndʋ wiyaʋ lɛlʋ weyi ɛtɩtɩlɩ Yozɛɛfʋ yɔ, ɛkpa Ejiptɩ kewiyaɣ kpelaɣ yɔɔ yɔ.
44007019	Wiyaʋ ɛnʋ ɛcɛtɩnɩ ɖa-ñɩma, ɛnazɩ ɖɔ-cɔzɔnaa halɩ ɛcɛyɩ-wɛ se pɔlɔ pe-piya nɛ sɩsɩ.
44007020	Alɩwaatʋ ndʋ tɩ-taa palʋlɩ Mooyiizi. Eeɖe Ɛsɔ ɛsɩndaa. Pacalɩ-ɩ fenasɩ naadozo ɛ-caa ɖɩɣa taa.
44007021	Pɔlɔ-ɩ lɛ, Faraɔɔ pɛlɛ kpaɣ-ɩ ɛ-tɛ nɛ ɛcɔnɩ ɛ-yɔɔ ɛzɩ ɛ-pɩyalʋ yɔ.
44007022	Pawɩlɩ Mooyiizi lɔŋ weyi Ejiptɩ ñɩma sɩma yɔ ɛ-tɩŋa payɩ. Ɛwɛ ɖoŋ ɛ-yɔɔdɩtʋ taa nɛ ɛ-tʋma labʋ taa ɖɔɖɔ.
44007023	Mooyiizi kɔma nɛ ɛwɛnɩ pɩnzɩ nɩɩnaza lɛ, ɛɖʋ ɛ-taa se ewoki nɛ ɛna e-koobiya Izrɛɛlɩ piya.
44007024	Ɛtalaa lɛ, ɛna se Ejiptɩ tʋ nɔɔyʋ nazaɣ e-koobu nɔɔyʋ. Peeye ɛkpa weyi panazaɣ yɔ, ɛ-kɩmɩyɛ nɛ ɛkʋ Ejipti tʋ.
44007025	Ɛmaɣzaɣ se e-koobiya ɖiɣ ziɣna se Ɛsɔ tɩŋɩɣnɩ ɛ-yɔɔ nɛ ɛlɩzɩ-wɛ po-yomiye taa. Ɛlɛ patɩnɩɩ pɩ-taa mbʋ.
44007026	Kifema lɛ, ɛna Izrɛɛlɩ ñɩma nabɛyɛ yowaɣ nɛ ɛcaɣ se eloli-wɛ. Peeye ɛtɔm se : Abalaa mɩ, ɩkɛ ɛyaa kʋɖʋmaa, pɩlabɩ ɛzɩma nɛ ɩnazʋʋ ɖama mbʋ?
44007027	Weyi ɛnazaɣ lɛlʋ yɔ, etuzi-i nɛ ɛpɔzɩ-ɩ se : Asɩ-ŋ ɖa-ñʋʋ tʋ nɛ ɖɔ-tɔm hʋyʋ?
44007028	Ŋcaɣ se ŋkʋ-m ɛzɩ ɖeɖe ŋkʋʋ Ejiptɩ tʋ yɔ yaa we? (Exode 2:14)
44007029	Ɛyɔɔdɩ mbʋ lɛ, Mooyiizi se nɛ ewolo ɛcaɣ Maadiyaɣ ɛjaɖɛ taa. Peeye ɛkɔm ɛlʋlɩ abalɩbiya naalɛ.
44007030	Pɩnzɩ nɩɩnaza wayɩ, Kɩbaɣ lʋ tiyiyu nɔɔyʋ lɩzɩ ɛ-tɩ nɛ ɛwɩlɩ Mooyiizi hɔɖaɣ miŋ taa Sinaayii pʋʋ lakʋ taa.
44007031	Ɛna mbʋ lɛ, pɩɖɩɣzɩ-ɩ. Etuzaɣ ɛ-tɩ se ɛcɔna lɛ, ɛnɩ Kɩbaɣlʋ nɔɔ.
44007032	Kɩbaɣlʋ tɔm se : Ma lɛ ñɔ-cɔzɔnaa Ɛsɔ. Ma lɛ, Abraham Ɛsɔ, Izaakɩ Ɛsɔ nɛ Yakubu Ɛsɔ. Mooyiizi nɩ mbʋ lɛ, sɔɔndʋ kpa-ɩ siŋŋ nɛ eseliɣ halɩ ɛtakatɩɣ se ɛcɔna.
44007033	Ɛlɛ Kɩbaɣlʋ heyi-i se : Hɔzɩ ña-naataŋgbala ña-naataŋ taa mbʋ pʋyɔɔ yɔ, ɖenɖe ŋsɩŋ mbʋ yɔ, pɩkɛ cɩɖɩ cɩɖɩ lone. Exode 3:6
44007034	Mana mɛ-ɛyaa mba pɛwɛ Ejiptɩ yɔ, pa-kʋñɔŋ. Manɩ pɔ-mɔla. Mentiba se moholi-wɛ. Lɛɛlɛɛyɔ, wolo mentiyi-ŋ Ejiptɩ ɛjaɖɛ taa. Nʋmɔɖɔnaa 3:5,7,8,10
44007035	Mooyiizi weyi paakizi-i nɛ pɔtɔŋ se : Asɩŋ n̄ʋʋ tʋ nɛ tɔm hʋyʋ yɔ, ɛnʋ Ɛsɔ tiyaa se ewolo nɛ ɛkɛ pa-ñʋʋ tʋ nɛ eholi-wɛ po-yomiye taa pɩtɩŋɩnɩ Kɩbaɣlʋ tiyiyu weyi ɛlɩzɩ ɛ-tɩ nɛ ɛwɩlɩ-ɩ hɔɖaɣ tɛɛ yɔ, ɛ-yɔɔ.
44007036	Mooyiizi ɛnʋ ɛlabɩnɩ pita lakasɩ nɛ ɛwɩlɩ kawɩlasɩ Ejiptɩ ɛjaɖɛ taa nɛ Teŋgu Kɩsɛmʋʋ yɔɔ nɛ lakʋ taa pɩnzɩ nɩɩnaza nɛ ɛlɩzɩ-wɛ.
44007037	Mooyiizi ɛnʋ eheyini Izrɛɛlɩ piya se : Kɩbaɣlʋ Ɛsɔ kɔŋ ɛ-tɔm ɖɛzɩyʋ nɔɔyʋ mɩ lɩzʋʋ mi-koobiya hɛkʋ taa.
44007038	Mooyiizi ɛnʋ kɛwɛnɩ Izrɛɛlɩ ñɩma mba paakpeɣli lakʋ taa yɔ, pɔ-cɔlɔ. Ɛ nɛ ɖɔ-cɔzɔnaa nɛ Ɛsɔ tiyiyu weyi ɛyɔɔdɩnɩ-ɩ Sinaayii pʋʋ taa yɔ, paawɛna. Ɛnʋ mʋnɩ ɖɔɖɔ wezuu tɔm nɛ ɛcɛlɩ-ɖʋ.
44007039	Ɖɔ-cɔzɔnaa taasɔɔlɩ se pañam-ɩ. Pekizi ɛ-tɔm nɛ pañɩnɩɣ se papɩsɩ Ejiptɩ ɛjaɖɛ taa.
44007040	Peheyi Aarɔɔnɩ se : La-ɖʋ sɩʋ kpelesi nɛ sɩɖɛɛ-ɖʋ nɔɔ. Mooyiizi weyi ɛlɩzɩ-ɖʋ Ejiptɩ ɛjaɖɛ taa yɔ, ɖɩɩsɩŋ mbʋ ɛtɛmna yɔ.
44007041	Pama neɣye sɩʋ kpelaɣ kɩyakɩŋ ɛnʋ ɛ-taa nɛ palaɣ kɔ-yɔɔ nɛ pa-taa hʋlʋmɩnɩ mbʋ palabɩnɩ pe-nesi yɔ.
44007042	Peeye Ɛsɔ ha-wɛ siɣye nɛ eyele se poluŋ ɛsɔdaa tɩɩnzɩ tɛɛ ɛzɩ Ɛsɔtɔm ɖɛzɩyaa kamaʋ pa-takayasɩ taa yɔ. Pamawa se : O Izrɛɛlɩ ɖɩɣa taa ñɩma mɩ, pɩtɛkɛ ma ɩkʋ kpɩna nɛ ɩlaa kɩlaŋ pɩnzɩ nɩɩnaza lakʋ taa.
44007043	Ɩsɩɣlɩ Molɔkɩ kɩɖanɖʋʋ nɛ mɩ-ɛgɔlɩmɩyɛ Rɛnfam tɩyɩŋa. Sɩʋ kpelasɩ nzɩ, ɩlabɩ-sɩ se iluŋ sɩ-tɛɛ. Mbʋ ɖɔɖɔ mɛnkɛzɩ-mɩ tɛtʋ ɖooo Babilɔɔnɩ ɛjaɖɛ wayɩ. (Amɔɔsɩ 5:25-27)
44007044	Ɖɔ-cɔzɔnaa kɛwɛnɩ aseɣ ɖe tɔm kɩɖanɖʋʋ lakʋ taa. Weyi ɛyɔɔdaɣnɩ Mooyiizi yɔ, ɛɛpaɣ-ɩ se esiɣ-kʋ ɛzɩ ɛwɩlɩɣ-ɩ yɔ.
44007045	Ɖɔ-cɔzɔnaa mʋ kɩɖanɖʋʋ ŋgʋ nɛ pɩtɛ lɛ, pa nɛ Yoosuwe pasʋnɩ-kʋ mba pɛtɛkɛ Yuda ñɩma yɔ, pɛ-tɛtʋ yɔɔ. Ɛsɔ kɔɖɔɔnɩ ɛyaa mba ɖɔ-cɔzɔnaa ɛsɩndaa pʋkɔɔ nɛ pɩtalɩ wiyaʋ Daaviidi alɩwaatʋ.
44007046	Yakubu Ɛsɔ kalabɩ Daaviidi lootiye nɛ Daviidi ɛnʋ ɛpɔzɩ-ɩ se ɛma-ɩ ɖɩɣa.
44007047	Ɛlɛ Salomɔɔ manɩ ɖɩɣa ŋga.
44007048	Ŋgʋ Ɛsɔ Caabiyuu ɛɛcakɩ mbʋ ɛyʋ manɩ e-nesi yɔ, pɩ-taa.
44007049	Pʋwɛ ɛzɩ Ɛsɔtɔm ɖɛzɩyʋ yɔɔdʋʋ yɔ. Ɛtɔm se : Ɛsɔdaa kɛnɩ men-kewiyaɣ kpelaɣ nɛ tɛtʋ ñɛkɛnɩ kpeɖe nɖɩ mantɩnɩɣ man-naŋgbanzɩ ɖɩ-yɔɔ yɔ. Kɩbaɣlʋ tɔŋ se : Ɖɩɣa ŋga ɩmaɣ-m ɖɔɖɔ yɔ ? Lone nɖɩ ɖɩ-taa manpɩzɩɣ nɛ mɛhɛzɩ ?
44007050	Pɩtɛkɛ me-nesi labɩnɩ pʋnɛ pɩtɩŋa payɩ yaa we ? (Ezaayii 66:1-2)
44007051	Liu kankanaa tɩnaa mɩ, nɛ mɩ mba mɩ-laŋa nɛ mɩ-nɩŋgbaaŋ pɛwɛ ɖoŋ yɔ, ɩkaɖɩɣnɩ Cɩɖɩcɩɖɩ Kalɩzaɣ tam tɩŋa. Ɩwɛ ɛzɩ mɩ-cɔzɔnaa yɔ.
44007052	Mɩ-cɔzɔnaa taɖʋna Ɛsɔtɔm ɖɛzɩyaa tɩŋa wayɩ kaŋ kaŋ yaa we ? Pakʋ mba peheyaɣ-wɛ se Ɛyʋ Siɣsiɣ tʋ kɔŋ yɔ. Lɛɛlɛɛyɔ mɩlɩ ɛ-wayɩ nɛ ɩkʋ-ɩ.
44007053	Ɩtɩŋɩnɩ Ɛsɔ tiyiyaa yɔɔ nɛ ɩmʋ paɣtʋ ɛlɛ, ɩtɔɖɔ tɩ-yɔɔ.
44007054	Panɩ Etiyɛɛnɩ tɔm ndʋ lɛ, pa-pana kpa nɛ-ɩ nɛ pɛwɛɛ nɛ pasalɩɣ pe-kela.
44007055	Ɛlɛ, Etiyɛɛnɩ weyi Cɩɖɩcɩɖɩ Kalɩzaɣ su ɛ-taa yɔ, ɛpa ɛ-ɛza nɛ ɛsɔdaa. Ɛna Ɛsɔ koboyaɣ nɛ Yesu sɩŋ Ɛsɔ nɩwaŋ yɔɔ.
44007056	Ɛtɔ se : Ɩcɔna, mana ɛsɔdaa tʋlaa nɛ ɛyʋ Pɩyalʋ sɩŋ Ɛsɔ nɩwaŋ yɔɔ.
44007057	Peeye papazɩ kou nɛ paɖɩɣ pa-nɩŋgbaaŋ. Pɛkpɛzɩ patɩŋa nɛ paɖa ɛ-yɔɔ nɛ pekpibi-i.
44007058	Palɩzɩ-ɩ tɛtʋ kɩjaʋ yɔɔ nɛ payaɣ-ɩ pɛɛ. Aseɣɖe tɩnaa kɔhɔzɩ po-tokonaa nɛ pasɩ evebu weyi payaɣ-ɩ se Sɔɔlɩ yɔ, ɛ-tɛɛ.
44007059	Payakaɣ Etiyɛɛnɩ pɛɛ mbʋ se ɛsɩ lɛ, ɛtɩmɩ nɛ ɛtɔ se : Kɩbaɣlʋ Yesu, mʋ man-kalɩzaɣ.
44007060	Ɛlɛ eluŋ ɛ-nɩŋbɔla yɔɔ nɛ ɛma kubuka ɖoŋ nɛ ɛtɔ se : Kɩbaɣlʋ, taakpaɣ pa-kɩwɛɛkɩm nɛ ŋlabɩnɩ tʋmɩyɛ. Ɛtɛm yɔɔdʋʋ mbʋ lɛ, ɛhɛɛ.
44008001	Etiyɛɛnɩ sɩm mbʋ, pɩɩkɛdɩnɩ Sɔɔlɩ. Puwiye nɖɩ, paɖʋ Krɩstʋ ɛgbɛyɛ nɖɩ ɖɩwɛ Yeruusalɛm yɔ, ɖɩ-taa ñɩma wayɩ kaŋ kaŋ. Pʋ-yɔɔ pa-tɩŋa pamɩzɩ ɖama Yudee nɛ Samaarɩɩ pa-ageeta taa nɛ piyele Yesu tiyiyaa ɖeke.
44008002	Mba pa-paa wɛnɩ Ɛsɔ yɔ, pakpaɣ Etiyɛɛnɩ nɛ pepi nɛ pewii-i siŋŋ.
44008003	Sɔɔlɩ ñañakaɣ pana se eɖezi Krɩstʋ ɛgbɛyɛ : ɛsʋwaɣ ɖɩsɩ taa nɛ ɛkpaɣ Krɩstʋ ñɩma halaa nɛ abalaa nɛ ɛɖʋʋ salaka.
44008004	Ɛyaa mba pamɩzɩ ɖama yɔ, pɔcɔwaɣ lona ndɩ ndɩ taa nɛ posuzuu tɔm kɩbandʋ.
44008005	Mbʋ Filiipu ñetibi tɛtʋ natʋyʋ taa Samaarɩɩ egeetiye taa nɛ eheyuu peeye ñɩma tɔm pɩlɩnɩ Meesiya yɔɔ.
44008006	Ɛyaa samaɣ nɩ ndʋ Filiipu yɔɔdaɣ yɔ nɛ pana kawɩlasɩ nzɩ ɛwɩlaɣ yɔ lɛ, pewelesini-i pɩŋŋ.
44008007	Kalɩzasɩ kɩdɛkɛdɩsɩ makaɣ kubusi nɛ sɩlɩɣnɩ pa-taa ɛyaa sakɩyɛ taa. Ɛlakaɣ nɛ kalɩkalasɩ nɛ taladɩnaa sakɩyɛ yɔɔ cɛkɩ ɖɔɖɔ.
44008008	Tɛtʋ ndʋ tɩ-taa ñɩma taa kahʋlʋmɩ sakɩyɛ.
44008009	Abalʋ nɔɔyʋ kɛwɛ tɛtʋ ndʋ tɩ-taa ɖooo lɔŋ nɛ payaɣ-ɩ se Siimɔɔ. Ɛlakaɣ maajɩkɩ nɛ pɩɖɩɣzɩɣ Samaarɩɩ ñɩma. Ɛmaɣzaɣ se ɛkɛ ɛyʋ sɔsɔ nɔɔyʋ siŋŋ.
44008010	Ɛyaa tɩŋa payɩ, kpaɣ cikpema nɛ puwolo pɩsɩnɩ sɔsaa pewelesaɣnɩ-ɩ nɛ pɔtɔŋ se : Ɛnɛ lɛ Ɛsɔ ɖoŋ sɔsɔŋ.
44008011	Ɛyaa tɩŋa payɩ welesaɣnɩ-ɩ mbʋ pʋyɔɔ yɔ, ɛlakaɣ ɖooo lɔŋ maajɩkɩ nɛ pɩɖɩɣzɩɣ-wɛ.
44008012	Ɛlɛ, Filiipu kɔma nɛ esuzi tɔm kɩbandʋ pɩlɩnɩ Ɛsɔ kewiyaɣ nɛ Yesu Krɩstʋ hɩɖɛ pɔ-yɔɔ lɛ, halaa nɛ abalaa petisi-tʋ nɛ Filiipu labɩ-wɛ mɩɩsʋʋ sɔnzɩ.
44008013	Halɩ Siimɔɔ maɣmaɣ ñetisi-tʋ ɖɔɖɔ. Palabɩ-ɩ mɩɩsʋʋ sɔnzɩ nɛ pɩtɛ lɛ, ɛñɔɔnɩ Filiipu cɩŋ. Ɛnaɣaɣ hama lakasɩ nɛ kawɩlasɩ nzɩ Filiipu lakaɣ yɔ nɛ pɩɖɩɣzɩɣ-ɩ.
44008014	Yesu tiyiyaa mba paawɛ Yeruusaalɛm yɔ, panɩwa se Samaarɩɩ egeetiye taa ñɩma tisi Ɛsɔtɔm lɛ, pakʋsɩ Pɩyɛ nɛ Yohanɛɛsɩ nɛ petiyi-wɛ pɔ-cɔlɔ.
44008015	Paba talaa lɛ, pɛsɛɛ Ɛsɔ pɔ-yɔɔ se ɛha-wɛ Cɩɖɩcɩɖɩ Kalɩzaɣ.
44008016	Cɩɖɩcɩɖɩ Kalɩzaɣ tetibida pa-taa nɔɔyʋ yɔɔ. Krɩstʋ Yesu hɩɖɛ taa ɖeke palabɩ-wɛ mɩɩsʋʋ sɔnzɩ.
44008017	Peeye Pɩyɛ nɛ Yohanɛɛsɩ patɩnɩ pɔ-yɔɔ nesi nɛ pamʋ Cɩɖɩcɩɖɩ Kalɩzaɣ.
44008018	Siimɔɔ nawa se alɩwaatʋ ndʋ Yesu tiyiyaa tɩnɩɣ nɔɔyʋ yɔɔ nesi yɔ, ɛmʋʋ Cɩɖɩcɩɖɩ kalɩzaɣ. Peeye ɛlɩzɩ liidiye se ɛcɛlɩ-wɛ nɛ ɛtɔŋ se :
44008019	Ɩha-m ɖoŋ ɛnʋ ɖɔɖɔ nɛ weyi ɛ-yɔɔ mantɩnɩɣ me-nesi yɔ, ɛmʋ Cɩɖɩcɩɖɩ Kalɩzaɣ.
44008020	Pɩyɛ cosi-i se : Nãa nɛ ñe-liidiye ɩla asayʋʋ mbʋ pʋyɔɔ yɔ, ŋmaɣzɩɣ se ŋpɩzɩɣ ŋya Ɛsɔ kʋjɔʋ nɛ liidiye.
44008021	Ŋfɛyɩnɩ natʋyʋ yaa waɖɛ naɖɩyɛ tɔm tunɛ tɩ-taa mbʋ pʋyɔɔ yɔ, ña-laŋɩyɛ tatʋʋzɩ Ɛsɔ ɛsɩndaa.
44008022	Pʋyɔɔ lɛ, pɩsɩnɩ n̄a-tɩ nɛ ŋyele ña-kañatʋ nɛ ŋtendi Ɛsɔ nɛ ye pʋtɔma yɔ, ɛkpaɣ ña-laŋɩyɛ taa maɣzɩm nɛ ekpeɣ-ŋ.
44008023	Manaɣ se ɛzɩsɛmɩyɛ su ña-taa ɖo nɛ kaatʋʋzʋtʋ pɩsɩ-ŋ ti-yom.
44008024	Siimɔɔ cosi nɛ ɛtɔ se : Mɩ-maɣmaɣ itendi Kɩbaɣlʋ mɔ-yɔɔ se ndʋ ɩyɔɔdaa yɔ, tɩ-taa natʋyʋ ɛtaatalɩ-m.
44008025	Pɛtɛm Kɩbaɣlʋ aseɣɖe lɩzʋʋ nɛ pɔyɔɔdɩ ɛ-tɔm lɛ, pakʋyɩ Samaarɩɩ nɛ papɩsɩ Yeruusalɛm. Pɛɖɛɣaɣ lɛ pɔɖɔŋnɩ Tɔm Kɩbandʋ suzuu Samaarɩɩ haɖaa ndɩ ndɩ taa.
44008026	Kɩbaɣlʋ tiyiyu nɔɔyʋ yɔɔdɩnɩ Filiipu nɛ eheyi-i se : Kʋyɩ nɛ ŋkpaɣ hadɛ kiŋ habɩyɛ nɖɩ ɖɩlɩɣnɩ Yeruusalɛm nɛ ɖitiki Gaazaa tɛtʋ taa nɛ ɖɩkɛ lakʋ taa habɩyɛ yɔ.
44008027	Filiipu tɩkʋyʋʋ nɛ ɛkpaɣ nʋmɔʋ. Ɛɖɛɣaɣ lɛ, ɛna Etiyoopii abalʋ nɔɔyʋ, ɛkɛ eliŋgiye. Ɛnʋ lɛ, karɩka sɔsɔɔ ŋga kɔcɔŋnɩ Etiyoopii abiɖe Kandaasɩ ñɩm tɩŋa yɔɔ yɔ. Abalʋ ɛnʋ, eewobi Yeruusalɛm se eluŋ Ɛsɔ tɛɛ.
44008028	Peeye ɛpɩsaɣ nɩ kpem nɛ ɛcaɣ ɛ-lɔɔɖɩyɛ nɖɩ kpaŋnaŋ hɔŋ yɔ, ɖɩ-taa. Ɛkalaɣ Ɛsɔtɔm ɖɛzɩyʋ Ezayii takayaɣ taa.
44008029	Cɩɖɩcɩɖɩ Kalɩzaɣ heyi Filiipu se : Tuzi ña-tɩ nɛ ŋñɔtɩnɩ lɔɔɖɩyɛ.
44008030	Filiipu se ɛñɔtɩnɩ-ɖɩ nɛ ɛnɩɣ Etiyoopii tʋ ɛnʋ ɛkalaɣ Ɛsɔtɔm ɖɛzɩyʋ Ezaayii takayaɣ taa. Peeye ɛpɔzɩ-ɩ se : Ŋnɩɣ ndʋ ŋkalɩɣ yɔ, tɩ-tɔbʋʋ yaa we?
44008031	Etiyoopii tʋ cosi-i se : Malakɩ ɛzɩma nɛ manɩɩ pʋ-tɔbʋʋ ye nɔɔyʋ ɛtasɩnɩ-m. Peeye ɛya Filiipu se ɛkpa nɛ ɛcaɣ ɛ-taɖɩyɛ taa.
44008032	Tɔm ndʋ ɛkalaɣ yɔ, ndʋ lɛ se : Pakpaɣ-ɩ nɛ powoni-i ɖɩkʋyɛ ɛzɩ heu yɔ, ɛzɩ heɣa ŋga pɔkɔʋ kɛ-kpɛm nɛ kaawiliɣ yɔ. Mbʋ ɖɔɖɔ etokuli ɛ-nɔɔ.
44008033	Eluzi ɛ-tɩ nɛ pekizini-i mbʋ pʋtʋʋzaa yɔ. Akaɣ ɛ-sayɩnaa tɔm yɔɔdʋʋ yɔ ? Nɔɔyʋ ɛɛkaɣ tɩyɔɔdʋʋ mbʋ pʋyɔɔ yɔ, palɩzɩ e-wezuu kedeŋa yɔɔ cɩnɛ.
44008034	Eliŋgiye nɖɩ ɖɩpɩsɩnɩ Filiipu yɔɔ nɛ ɖɩpɔzɩ-ɩ se : Mentendi-ŋ, atɔm Ɛsɔtɔm ɖɛzɩyʋ yɔɔdʋʋ mbʋ? Ɛ-maɣmaɣ ɛ-tɔm naa nɔɔyʋ ñɩndʋ ɛyɔɔdʋʋ?
44008035	Peeye Filiipu kuli nɔɔ nɛ ɛpazɩnɩ tɔm ndʋ nɛ eheyi-i Yesu Tɔm Kɩbandʋ.
44008036	Pɛɖɛɣaɣ mbʋ lɛ, patalɩ lɩm nabʋyʋ nɔɔ. Peeye eliŋgiye nɖɩ ɖɩtɔm se : Lɩm yɔ! Ɛbɛ ɖɩkɩ-ŋ nʋmɔʋ se ŋlabɩ-m mɩɩsʋʋ sɔnzɩ yɔ?
44008037	Filiipu tɔ se : Ye ŋtisini ña-laŋɩyɛ pilim yɔ, manpɩzɩɣ nɛ malabɩ-ŋ sɩ. Eliŋgiye nɖɩ ɖicosi-i se : Mentisaa se Yesu Krɩstʋ kɛ Ɛsɔ Pɩyalʋ.
44008038	Peeye ɛha nɔɔ se pasɩsɩ lɔɔɖɩyɛ. Pa-naalɛ petii lɩm taa nɛ Filiipu mɩɩsɩ-ɩ pɩ-tɛɛ.
44008039	Palɩnɩ lɩm taa lɛ, Kɩbaɣlʋ Kalɩzaɣ kpaɣ Filiipu. Eliŋgiye nɖɩ ɖɩtatasɩ-ɩ naʋ. Peeye ɖɩtɛzɩ ɖɛʋ nɛ laŋhʋlʋmɩyɛ.
44008040	Filiipu ñatɩnaʋ ɛ-tɩ yem Azooti tɛtʋ taa. Ɛkʋyɩnɩ peeye lɛ, ewolo Sezaaree tɛtʋ taa. Paa tɛtʋ ndʋ tɩ-taa ɛtɩŋaɣ yɔ, esuzaɣ Yesu Tɔm Kɩbandʋ.
44009001	Ɛlɛ, Sɔɔlɩ ñataanaɣ Kɩbaɣlʋ tɔmkpɛlɩkɩyaa nɛ ɛzɩyɛ nɛ ɛcaɣaɣ se ɛkʋ-wɛ. Pʋyɔɔ ewobi Ɛsɔ layaa ñʋʋ tʋ cɔlɔ.
44009002	Ewoba se ɛlɛ ɛha-ɩ takayɩsɩ nzɩ sɩhaɣ-ɩ waɖɛ se ewolo Damaasɩ, Yuda ñɩma Ɛsɔ ɖɩsɛyɛ kpaamɩŋ ndɩ ndɩ taa yɔ. Ɛñɩnaɣ se ye ɛna halaa yaa abalaa nabɛyɛ nɛ patɩŋɩɣ Kɩbaɣ lʋ nʋmɔʋ yɔ, ɛkpa-wɛ, ɛhɔkɩ-wɛ nɛ ewoni Yeruusalɛm.
44009003	Ɛkpaɣ nʋmɔʋ nɛ ɛñɔtɩnɩ Damaasɩ tɛtʋ lɛ, ñalɩmɩyɛ naɖɩyɛ tɩlɩʋ ɛsɔdaa yem nɛ ɖɩn̄alɩ ɛ-yɔɔ.
44009004	Ɛtɔlɩ tataa nɛ ɛnɩɣ pʋyɔɔdʋʋnɩ-ɩ se : Sɔɔlɩ, Sɔɔlɩ, pɩlabɩ ɛzɩma nɛ ŋwɛɛ ma-wayɩ kaŋ kaŋ mbʋ?
44009005	Sɔɔlɩ tɔ se : Kɩbaɣlʋ, ñaanɩ? Kɩbaɣlʋ cosi-i se : Ma Yesu weyi ŋwɛ ɛ-wayɩ kaŋ kaŋ yɔ.
44009006	Kʋyɩ nɛ ŋsʋʋ tɛtʋ taa. Nɔɔyʋ heyiɣ-ŋ mbʋ pʋwɛɛ se ŋla yɔ.
44009007	Abalaa mba ɛ nɛ wɛ pɔɖɔŋaɣ yɔ, pasɩŋ pe-ɖeɖe yem, pataapɩzɩɣ se pɔyɔɔdɩ. Panɩɣ pʋyɔɔdʋʋ ɛlɛ paanaɣ weyi ɛyɔɔdʋʋ yɔ.
44009008	Sɔɔlɩ kʋyɩ tataa nɛ ekuli ɛ-ɛza ɛlɛ ɛɛtasɩɣ naʋ. Peeye ɛ nɛ mba pɔɖɔŋaɣ yɔ, pɔɖɔkɩ e-nesi taa, pɔhɔm-ɩ nɛ pasʋnɩ-ɩ Damaasɩ tɛtʋ taa.
44009009	Ɛlabɩ kɩyakɩŋ naadozo pilim ɛtanaɣ, ɛtɔtɔkɩ nɛ ɛtɔñɔʋ ɖɔɖɔ.
44009010	Kɩbaɣlʋ tɔmkpɛlɩkɩyʋ nɔɔyʋ kɛwɛ Damaasɩ peeye nɛ payaɣ-ɩ se Anaanɩyaasɩ. Kɩbaɣlʋ yaa-ɩ natʋ natʋyʋ taa se : Anaanɩyaasɩ ! Ecosi-i se : Kɩbaɣlʋ, ma yɔ.
44009011	Peeye Kɩbaɣlʋ heyi-i se : Kʋyɩ nɛ ŋwolo habɩyɛ nɖɩ payaɣ -ɖɩ se Kʋtʋʋzɩyɛ yɔ, ɖɩ-yɔɔ. Pɔzɩ Yudaasɩ ɖɩɣa taa Taarsɩ tʋ weyi payaɣ-ɩ se Sɔɔlɩ yɔ, ɛ-yɔɔ.
44009012	Cɔna, ɛɖɔŋ Ɛsɔ sɛʋ. Ɛna ɖoziye taa abalʋ nɔɔyʋ payaɣ-ɩ se Anaanɩyaasɩ, ɛsʋwa nɛ ɛtɩnɩ ɛ-yɔɔ nesi se ɛna.
44009013	Ɛlɛ Anaanɩyaasɩ cosi-i se : Kɩbaɣlʋ, manɩnɩ ɛyaa sakɩyɛ ɛzaɣtʋ ndʋ abalʋ ɛnʋ ɛlabɩ ña-cɩɖɩcɩɖɩ ñɩma Yeruusaalɛm yɔ.
44009014	Ɛkɔm cɩnɛ yɔ, layaa sɔsaa hanɩ-ɩ waɖɛ se ɛkɔɔ nɛ ɛkpa mba pa-tɩŋa payɩ payaɣ ña-hɩɖɛ yɔ, nɛ ɛhɔkɩ-wɛ nimee.
44009015	Ɛlɛ Kɩbaɣlʋ heyi-i se : Wolo, mbʋ pʋyɔɔ yɔ, ɛnɛ ɛkɛ wonuu ŋgʋ malɩzaa se kiwoni ma-hɩɖɛ mba pɛtɛkɛ Yuda ñɩma yɔ, nɛ awiya nɛ Izrɛɛlɩ piya pɔ-cɔlɔ yɔ.
44009016	Mawɩlɩɣ-ɩ ɛzɩma mbʋ ɛkaɣ kʋñɔŋ tɔɔʋ ma-hɩɖɛ yɔɔ yɔ.
44009017	Peeye Anaanɩyaasɩ kʋyaa nɛ ɛɖɛɛ ɛsʋʋ ɖɩɣa taa nɛ ɛtɩnɩ Sɔɔlɩ yɔɔ nesi nɛ eheyi-i se : Sɔɔlɩ mɛ-ɛgbaɣdʋ, Kɩbaɣlʋ tiyini-m. Ɛnʋ lɛ Yesu weyi ŋna alɩwaatʋ ndʋ ŋwɛ nʋmɔʋ nɛ ŋkɔŋ yɔ. Etiyi-m se pɩsa nɛ ŋtasɩ naʋ nɛ Cɩɖɩcɩɖɩ Kalɩzaɣ su ña-taa.
44009018	Kpaagbaa mbʋ lɛ, nabʋyʋ lɩnɩ Sɔɔlɩ ɛza yɔɔ ɛzɩ kpakpayaɣ pɔɔya yɔ nɛ pʋtɔlɩ. Peeye ɛpazɩ naʋ nɛ ɛkʋyɩ nɛ palabɩ-ɩ mɩɩsʋʋ sɔnzɩ.
44009019	Pʋwayɩ ɛtɔɔ tɔɔnaɣ nɛ ɛkpa ɖoŋ.
44009020	Peeye ɛtɩpazɩ suzuu Yuda ñɩma Ɛsɔ ɖɩsɛyɛ kpaamɩŋ ndɩ ndɩ taa se Meesiya kɛ Ɛsɔ Pɩyalʋ.
44009021	Mba pa-tɩŋa payɩ panɩɣaɣ tɔm ndʋ yɔ, pɩɩɖɩɣzɩ-wɛ nɛ pɔpɔzʋʋ se : Pɩtɛkɛ abalʋ ɛnɛ ɛɛwɛnɩ ɛyaa mba payaɣ hɩɖɛ nɖɩ Yeruusalɛm yɔ, pa-wayɩ kaŋ kaŋ yaa we ? Nɛ ɛtɔkɔɔ cɩnɛ se ɛkpa-wɛ nɛ ɛhɔkɩ-wɛ nɛ ewoni-wɛ Ɛsɔ layaa sɔsaa cɔlɔ yaa we?
44009022	Ɛlɛ, Sɔɔlɩ ñɛtɛzaɣ ɖoŋ kpaʋ ɛ-tɔm suzuu taa. Ɛwɩlaɣ se Yesu lɛ Meesiya nɛ Yuda ñɩma mba paawɛ Damaasɩ yɔ paanaɣ se pɔtɔ se we.
44009023	Pɩlabɩ kɩyakɩŋ cabɩ lɛ, Yuda ñɩma ta nɔɔ se pakʋ Sɔɔlɩ.
44009024	Ɛlɛ, Sɔɔlɩ nɩɩ se patam ɛ-yɔɔ nɔɔ. Yuda ñɩma mba, paɖaŋaɣ tɛtʋ nɔnɔsɩ taa wɩsɩ nɛ ɖoo se ɛlɩɣ lɛ, pakpa-ɩ nɛ pakʋ-ɩ.
44009025	Pʋyɔɔ tɔmkpɛlɩkɩyaa kpaɣ-ɩ nɛ ɖoo, paɖʋ-ɩ ɖɔkʋ taa nɛ petisi-i tɛtʋ kamaɣ koloŋa wayɩ.
44009026	Sɔɔlɩ talɩ Yeruusalɛm lɛ, ɛñɩnɩɣ se ɛsɔzɩ Yesu tɔmkpɛlɩkɩyaa yɔɔ ɛlɛ paba seɣaɣ-ɩ patɩŋa. Pataatisi se ɛɛkɛ Krɩstʋ tɔmkpɛlɩkɩyʋ.
44009027	Peeye Barnaabaasɩ kpaɣ-ɩ nɛ ewoni-i Yesu tiyiyaa cɔlɔ. Barnaabaasɩ kɛdɩ-wɛ ɛzɩma mbʋ Sɔɔlɩ na Kɩbaɣlʋ Damaasɩ nʋmɔʋ taa nɛ ɛyɔɔdɩnɩ-ɩ yɔ. Ɛkɛdɩ-wɛ ɖɔɖɔ ɛzɩma mbʋ eesuzi tɔm Yesu hɩɖɛ taa kaalɛyɩtʋ Damaasɩ yɔ.
44009028	Pɩkpaɣnɩ alɩwaatʋ ndʋ lɛ, Sɔɔlɩ kɛwɛ pɔ-cɔlɔ Yeruusalɛm tɛtʋ taa nɛ ɛ nɛ wɛ palɩɣ nɛ pasʋʋ. Esuzaɣ tɔm nɛ Kɩbaɣlʋ nɔɔ kaalɛyɩtʋ.
44009029	Ɛyɔɔdaɣnɩ ɖɔɖɔ Yuda ñɩma mba pɔyɔɔdʋʋ Grɛɛkɩ yɔ nɛ ɛ nɛ wɛ pɔhɔŋnɩ ɖama tɔm. Ɖɩnɛ paba ñɩnaɣ se pakʋ-ɩ.
44009030	Ɛgbaɣdɩnaa lɛlaa nɩ mbʋ lɛ, pakpaɣ-ɩ nɛ powoni-i Sezaaree tɛtʋ taa nɛ pakʋsɩnɩ-ɩ peeɖe nɛ petiyi-i Taarsɩ tɛtʋ taa.
44009031	Krɩstʋ ɛgbɛyɛ taa ñɩma kɛwɛ laŋhɛzɩyɛ taa Yudee nɛ Galilee nɛ Samaarɩɩ pa-ageeta hɔɔlɩŋ tɩŋa taa payɩ. Pɛtɛzaɣ pɩʋ nɛ pacakɩ wezuu ŋgʋ kɩn̄aŋ Kɩbaɣlʋ yɔ. Cɩɖɩcɩɖɩ Kalɩzaɣ sɩŋaɣnɩ-wɛ nɛ pɛtɛzɩɣ ɖɔʋ.
44009032	Pɩyɛ weyi ɛyɛlaɣ paa le yɔ, ewobi ɖɔɖɔ Ɛsɔ ñɩma mba pɛwɛ Liidaa tɛtʋ taa yɔ, pɔ-cɔlɔ.
44009033	Ɛtalaa lɛ, ɛmaɣnɩ abalʋ weyi payaɣ-ɩ se Enee yɔ, pɩlabɩ pɩnzɩ lutozo yɔ ɛlɛ wɛʋ ñalʋʋ yɔɔ yɔ. Ɛɛkɛ kalɩkalaɣ.
44009034	Pɩyɛ heyi-i se : Enee, Yesu Krɩstʋ lakɩ nɛ ñɔ-yɔɔ cɛ. Kʋyɩ nɛ ŋkpiyi ña-ñalʋʋ. Peeye Enee tɩkʋyɩ kpaka.
44009035	Ɛyaa mba patɩŋa paawɛ Liidaa tɛtʋ taa nɛ Saarɔɔ kɛdɛŋa taa yɔ, pana-ɩ nɛ papɩsɩnɩ pa-tɩ nɛ pɛkɛzɩ pa-tɩ nɛ Kɩbaɣlʋ yɔɔ.
44009036	Krɩstʋ tɔmkpɛlɩkɩyʋ halɩñɩnʋ nɔɔyʋ kɛwɛ Yoope tɛtʋ taa nɛ payaɣ-ɩ se Tabɩɩta, Grɛɛkɩ n̄ɩma yɔɔdaɣ taa se : Dɔɔrkaasɩ. Pʋ-tɔbʋʋ se nɛnzɛm. Ɛlakaɣ camɩyɛ lakasɩ sakɩyɛ nɛ ɛsɩŋnɩ kʋñɔndɩnaa.
44009037	Kɩyakɩŋ ɩnʋ ɛ-taa ɛhɛnɩ kʋdɔŋ nɛ ɛsɩ. Pɛtɛm-ɩ lɩm sɔʋ lɛ, pakpanɩ-ɩ pɛhɛsɩ ɛsɔdaa kuduyuu nakʋyʋ taa.
44009038	Liidaa kɔñɔtɩnɩ Yoope. Krɩstʋ tɔmkpɛlɩkɩyaa nɩwa se Pɩyɛ wɛ Liidaa lɛ, pakʋsɩ pa-taa ɛyaa naalɛ nɛ petiyi-wɛ ɛ-cɔlɔ se petendi-i nɛ ewolo pɛ-tɛ kpɩɩɩ.
44009039	Pɩyɛ kʋyɩ nɛ ɛ nɛ wɛ pɛɖɛɛ. Ɛtalaa lɛ, pakpanɩ-ɩ ɛsɔdaa kuduyuu ŋgʋ kɩ-taa. Lelaa tɩŋa wilaɣ. Pɔñɔtɩnɩ-ɩ nɛ pawɩlɩ-ɩ tokonaa sɔsaa nɛ cikpema mba Dɔɔrkaasɩ kɛñɛyaɣ alɩwaatʋ ndʋ pa nɛ-ɩ paawɛɛ yɔ.
44009040	Pɩyɛ ɖɔɔnɩ ɛyaa nɛ palɩɩnɩ awayɩ lɛ, eluŋ ɛ-nʋmbɔla yɔɔ nɛ ɛsɛɛ Ɛsɔ. Pʋwayɩ lɛ, ɛkɛzɩ ɛ-tɩ nɛ sɩɖʋ yɔɔ nɛ ɛtɔ se : Tabɩɩta kʋyɩ. Peeye ɛlɛ kuli ɛ-ɛza. Ɛna Pɩyɛ lɛ, ɛkʋyɩ nɛ ɛcaɣ.
44009041	Pɩyɛ sezi ɛɖɔkɩ e-nesi taa nɛ ɛkʋsɩ-ɩ. Ɛlɛ, ɛyaa Ɛsɔ ñɩma lɛlaa nɛ lelaa nɛ ɛwɩlɩ-wɛ Dɔɔrkaasɩ nɛ ɛ-ɛza.
44009042	Yoope ñɩma tɩŋa nɩ mbʋ pɩlaba yɔ nɛ pa-taa ɛyaa sakɩyɛ tisi Kɩbaɣ lʋ yɔɔ.
44009043	Pɩyɛ caɣ Yoope peeye kɩyakɩŋ cabɩ tɔnahɔɔyʋ Siimɔɔ tɛ.
44010001	Abalʋ nɔɔyʋ kɛwɛ Sezaaree tɛtʋ taa nɛ payaɣ-ɩ se Kɔɔrnɛyɩ. Ɛɛkɛ Room sɔɔjanaa mɩnʋʋ yɔɔ cɔnɩyʋ, sɔɔjanaa tikaɣ ŋga payaɣ se Itaalii tikaɣ yɔ, ka-taa.
44010002	Abalʋ ɛnʋ, ɛ-paa kɛwɛnɩ Ɛsɔ nɛ ɛ nɛ ɛ-hɔʋ taa ñɩma tɩŋa payɩ peseɣ aɣ Ɛsɔ. Ewiɣaɣ kʋñɔndɩnaa kʋñɔmɩŋ siŋŋ nɛ ɛsɛɣ Ɛsɔ kaahɛzaɣ.
44010003	Ɖanaɣ nakɛyɛ yɔɔ, pɩmabɩ ɛzɩ ñɩɣtʋ naadozo lɛ, Ɛsɔ wɩlɩ-ɩ natʋ natʋyʋ. Ɛna tɩ-taa kpayɩ kpayɩ se Ɛsɔ tiyiyu nɔɔyʋ kɔm ɛ-cɔlɔ nɛ ɛyaa-ɩ se : Kɔɔrnɛyɩ !
44010004	Peeye ɛcɔnɩ tiyiyu ɛnʋ nɛ sɔɔndʋ kpa-ɩ nɛ ɛpɔzɩ-ɩ se : Kɩbaɣlʋ ɛbɛ laba? Ɛsɔ tiyiyu ɛnʋ ecosi-i se : Nãɛ-Ɛsɔ sɛtʋ nɛ ña-kʋñɔndɩnaa sɩnaʋ kpa Ɛsɔ cɔlɔ nɛ ɛtɔzʋʋ ñɔ yɔɔ.
44010005	Pʋyɔɔ lɛ, kʋsɩ ɛyaa lɛɛlɛɛyɔ nɛ ŋtiyi-wɛ Yoope tɛtʋ taa nɛ payaa Siimɔɔ weyi pakʋm-ɩ hɩɖɛ se Pɩyɛ yɔ nɛ ɛkɔɔ.
44010006	Ɛwɛ tɔnahɔɔyʋ Siimɔɔ ɖɩɣa taa teŋgu nɔɔ.
44010007	Ɛsɔ tiyiyu weyi ɛyɔɔdaɣnɩ Kɔɔrnɛyɩ yɔ ɛtɩɖɛwa lɛ, ɛyaa ɛ-ɖɩɣa taa tʋmlaɖaa naalɛ nɛ ɛ-sɔɔjanaa mba pamalɩnɩ-ɩ yɔ pa-taa lɛlʋ weyi ɛ-paa kɛwɛnɩ Ɛsɔ yɔ.
44010008	Ɛya-wɛ lɛ, ɛkɛdɩ-wɛ mbʋ pɩtɩŋa payɩ pɩlaba yɔ nɛ etiyi-wɛ Yoope.
44010009	Tɛʋ fem-wɛ nʋmɔʋ nɛ pɔñɔtɩnɩ tɛtʋ ndʋ lɛ, Pɩyɛ kpa kuduyuu ñʋʋ taa Ɛsɔ sɛʋ. Pɩɩmaɣ ɛzɩ wɩsɩ siɣu yɔ.
44010010	Nɔã ɔsɩ wɩɣaɣ-ɩ nɛ ɛñɩnaɣ se ɛtɔɔ. Palakaɣ-ɩ tɔɔnaɣ lɛ, Ɛsɔ wɩlɩ-ɩ natʋ natʋyʋ.
44010011	Ɛna ɛsɔdaa tʋlaa nɛ pʋyʋ nɔɔyʋ lɩɩ ɛzɩ pɩsaʋ sɔsɔʋ nakʋyʋ nɛ pitiki tɛtaa. Patam kɩ-nɔsɩ naanza taa.
44010012	Kpɩna wena awɛnɩ naŋgbanzɩ naanza naanza tɛtʋ yɔɔ cɩnɛ yɔ nɛ tɛtɛkpɩna nɛ tɛtɛ ñɩtʋ tɩŋa nɛ ɛsɔdaa sumasɩ kɛwɛnɩ pɩ-taa.
44010013	Peeye ɛnɩ pʋyɔɔdʋʋnɩ-ɩ se : Pɩyɛ, kʋyɩ nɛ ŋkpa ŋkʋ nɛ ŋtɔɔ.
44010014	Pɩyɛ tɔ se : Pɩlɩ Kɩbaɣlʋ! Wiɖiyi mantɩtɔɔda mbʋ pʋwɛ azumna nɛ mbʋ pɩfɛyɩ cɩɖɩ cɩɖɩ yɔ.
44010015	Peeye pɩtasɩ-ɩ heyuu se : Taakpaɣ mbʋ Ɛsɔ laba pʋwɛɛ cɩɖɩ cɩɖɩ yɔ se pʋwɛ azumna.
44010016	Pɩlabɩ mbʋ nɛ pʋɖʋ tozo nɛ pʋkʋsɩ pɩsaʋ ŋgʋ nɛ pɩkpasɩ-kʋ ɛsɔdaa.
44010017	Pɩyɛ wɛɛ nɛ ɛmaɣzɩɣ se ɛnɩɩ ɛ-natʋ ndʋ tɩ-tɔbʋʋ. Alɩwaatʋ ndʋ tɩ-taa, ɛyaa mba Kɔɔrnɛyɩ tiyaa yɔ, pɔpɔzɩ ka ka nɛ patalɩ Siimɔɔ ɖɩɣa nɔɔnɔɔ taa.
44010018	Patalaa lɛ, payaa nɛ pɔpɔzɩ se weyi payaɣ se Siimɔɔ nɛ pakʋm-ɩ hɩɖɛ se Pɩyɛ yɔ ɛwɛ peeye yaa we.
44010019	Pɩyɛ kɛwɛɛ nɛ ɛhʋʋ ɛ-ñʋʋ taa ɛ-natʋ ndʋ tɩ-yɔɔ lɛ, Cɩɖɩcɩɖɩ Kalɩzaɣ heyi-i se : Na, ɛyaa naadozo nabɛyɛ kɔm nɛ pañɩnɩɣ-ŋ.
44010020	Kʋyɩ ŋtii nɛ ña nɛ wɛ ɩɖɛɛ. Taahʋʋ natʋyʋ mbʋ pʋyɔɔ yɔ, mentiyini-wɛ ña-wayɩ.
44010021	Peeye Pɩyɛ tibi ɛyaa mba pɔ-cɔlɔ nɛ ɛtɔ se : Ma lɛ ɛyʋ weyi ɩñɩnɩɣ yɔ. Alaafɩya lɛ ?
44010022	Pocosi se : Room sɔɔjanaa mɩnʋʋ yɔɔ cɔnɩyʋ Kɔɔrnɛyɩ tiyini-ɖʋ. Ɛkɛ ɛyʋ kʋtʋʋzʋʋ, eseɣ Ɛsɔ nɛ Yuda ñɩma tɩŋa lɩzɩɣ aseɣɖe kɩbanɖɛ ɛ-yɔɔ. Ɛsɔ tiyiyu kɩbanʋ nɔɔyʋ heyi-i se ɛya-ŋ nɛ ŋwolo ɛ-tɛ nɛ ŋyɔɔdɩ ña-taa tɔm nɛ ɛnɩɩ.
44010023	Peheyi-i mbʋ lɛ, ɛsʋnɩ-wɛ ɖɩɣa nɛ pasʋʋ ɛ-tɛ puwiye nɖɩ.
44010024	Kɩyakʋ ŋgʋ ki-kifemuu patalɩ Sezaaree. Kɔɔrnɛyɩ kaya ɛ-ñɩma nɛ e-cewaa nɛ pacaɣ nɛ paɖaŋ-wɛ.
44010025	Pɩyɛ talaa se ɛsʋʋ lɛ, Kɔɔrnɛyɩ katɩ-ɩ nɛ eluŋ ɛ-tɛɛ.
44010026	Ɛlɛ Pɩyɛ kʋsɩ-ɩ nɛ eheyi-i se : Kʋyɩ mbʋ pʋyɔɔ yɔ, ma ɖɔɖɔ mɛnkɛ ɛyʋ ɛzɩ ña yɔ.
44010027	Ɛ nɛ-ɩ pɛwɛɛ nɛ pɔyɔɔdʋʋ lɛ, pasʋʋ ɖɩɣa nɛ ɛmaɣnɩ ɛyaa sakɩyɛ kpeɣlaa.
44010028	Eheyi-wɛ se : Ɩtɛm sɩm se pɩtaha Yuda tʋ nʋmɔʋ se ɛ nɛ ɛgɔm paɖʋ taabalɩyɛ yaa ɛsʋʋ pʋdʋ tɛ. Ɛlɛ, Ɛsɔ ñawɩlɩ-m se mantaayaa nɔɔyʋ se azumna tʋ yaa weyi ɛfɛyɩ cɩɖɩ cɩɖɩ.
44010029	Mbʋ labɩna nɛ alɩwaatʋ ndʋ itiyaa se paya-m yɔ, mankʋyaa nɛ mɔnkɔɔ nɛ mɔntɔcɔɔ ñʋʋ. Lɛɛlɛɛyɔ mɔnpɔzɩɣ-mɩ se alaafɩya lɛ ɩya-m mbʋ yɔ ?
44010030	Kɔɔrnɛyɩ cosi-i se : Sɔnɔ labɩ kɩyakɩŋ naanza yɔ maawɛ mɛn-tɛ alɩwaatʋ tʋnɛ tɩ-yɔɔ pʋ-tɔbʋʋ se wɩsɩ wɛlʋʋ ñɩɣtʋ naadozo yɔɔ, mɔhɔkɩ nɔɔ nɛ mɛnsɛɣ Ɛsɔ. Pɩkɛdaa lɛ, abalʋ nɔɔyʋ tɩlɩʋ mɛ-ɛsɩndaa yem esu wondu nɛ tɩñɩlɩzɩɣ.
44010031	Ɛlɩwa lɛ, eheyi-m se : Kɔɔrnɛyɩ, Ɛsɔ cosi ñɛ-Ɛsɔ sɛtʋ nɛ sɩnaʋ mbʋ ŋsɩŋnɩ kʋñɔndɩnaa yɔ, pɩkpa ɛsɔdaa nɛ ɛtɔzʋʋ ñɔ-yɔɔ.
44010032	Pʋyɔɔ lɛ, tiyi nabɛyɛ Yoope nɛ payaa Siimɔɔ weyi pakʋm-ɩ hɩɖɛ se Pɩyɛ yɔ, ɛkɔɔ nɛ ɛyɔɔdɩnɩ-ŋ. Ɛwɛ tɔnahɔɔyʋ weyi payaɣ-ɩ se Siimɔɔ yɔ, ɛ-tɛ teŋgu nɔɔ.
44010033	Kpaagbaa mbʋ mankʋsɩ ɛyaa se pɔkɔɔ paya-ŋ nɛ ñala ɖɔɖɔ camɩyɛ nɛ ŋkɔɔ. Lɛɛlɛɛyɔ, ɖa-tɩŋa ɖɩwɛ Ɛsɔ ɛsɩndaa se ɖɩnɩɩ ndʋ tɩ-tɩŋa Ɛsɔ ɖʋ-ŋ se ŋheyi-ɖʋ yɔ.
44010034	Peeye Pɩyɛ kuli nɔɔ nɛ ɛtɔ se : Toovenim taa manawa se Ɛsɔ ɛɛlakɩ tɛ yɔɔ tɛ yɔɔ.
44010035	Ɛlɛ, paa weyi ɛkɛ ɛjaɖɛ nɖɩ ɖɩ-taa tʋ nɛ eseɣ-i nɛ ɛlakɩ mbʋ pʋtʋʋzaa yɔ yɔ, pʋdʋ tɔm kɛdɩɣnɩ-ɩ.
44010036	Ɛsɔ tiyini ɛ-tɔm Izrɛɛlɩ n̄ɩma. Ɛtɩŋɩnɩ Yesu-Krɩstʋ weyi ɛkɛ ɛyaa tɩŋa payɩ tʋ yɔ, ɛ-yɔɔ nɛ eheyi-wɛ laŋhɛzɩyɛ tɔm kɩbandʋ.
44010037	Paa pɩɩla ɛzɩma yɔ, ɩtɛm sɩm mbʋ pɩlabɩ Galilee egeetiye taa nɛ puwolo Yudee n̄ɩnɖɛ tɩŋa taa alɩwaatʋ ndʋ Yohanɛɛsɩ kosuzi ɛyaa mɩɩsʋʋ sɔnzɩ tɔm wayɩ yɔ. Mbʋ lɛ se :
44010038	Ɛsɔ keyeba nɛ Cɩɖɩcɩɖɩ Kalɩzaɣ nɛ e-ɖoŋ petii Yesu Nazarɛɛtɩ tʋ yɔɔ. Ɛcɔwaɣ lona ndɩ ndɩ taa nɛ ɛlakɩ ɛyaa ɖeu nɛ eholuu mba paawɛ Satanɩ nesi tɛɛ yɔ. Ɛpɩzaɣ se ɛla mbʋ, mbʋ pʋyɔɔ yɔ, Ɛsɔ kɛwɛ ɛ-cɔlɔ.
44010039	Ɖɩkɛ mbʋ pɩtɩŋa payɩ ɛlabɩ Yuda ñɩma ɛjaɖɛ taa nɛ Yeruusalɛm tɛtʋ taa yɔ, pi-aseɣ ɖe tɩnaa. Posusi Yesu ɖaʋ yɔɔ lɛ, peyebi-i nɛ ɛsɩ.
44010040	Ɛsɔ ñefezi-i kɩyakɩŋ naadozo wiye nɛ eyebi-i se ɛlɩzɩ ɛtɩ nɛ ɛwɩlɩ.
44010041	Ɛtalɩzɩ ɛ-tɩ nɛ ɛwɩlɩ ɛyaa tɩŋa, ɛlɛ ɖa aseɣɖe tɩnaa mba Ɛsɔ kalɩzɩ ɖooo lɔŋ yɔ, ɖa mba ɖa nɛ-ɩ ɖɩtɔwaa nɛ ɖɩn̄ɔɔ e-fem wayɩ yɔ.
44010042	Ɛɖʋ-ɖʋ se ɖɩcɔɔ nɛ ɖisuzi ɛyaa nɛ ɖiheyi-wɛ kpayɩ se Ɛsɔ lɩzɩ-ɩ se ɛkɛnɩ ɛza ñɩma nɛ sɩɖaa pɔ-tɔm hʋyʋ.
44010043	Ɛsɔ tɔm ɖɛzɩyaa tɩŋa lɩzʋʋ aseɣɖe se weyi etisiɣ ɛ-yɔɔ yɔ, Ɛsɔ kpeɣu pʋdʋ ɛnʋ ɛ-kɩwɛɛkɩm ɛ-hɩɖɛ taa.
44010044	Pɩyɛ yɔɔdaɣ tɔm ndʋ mbʋ lɛ, Cɩɖɩcɩɖɩ Kalɩzaɣ tii mba pa-tɩŋa payɩ pewelesaɣ-tʋ yɔ, pɔ-yɔɔ.
44010045	Peeye pɩlabɩ Yuda ñɩma mba petisi Yesu yɔɔ nɛ pasɩɩ Pɩyɛ yɔ piti mbʋ pʋyɔɔ yɔ, Ɛsɔ ha mba pɛtɛkɛ Yuda ñɩma yɔ, Cɩɖɩcɩɖɩ Kalɩzaɣ nɛ eyele se ketii pɔ-yɔɔ.
44010046	Panɩwaɣ ɛyaa mba pɔyɔɔdaɣ kʋnʋmɩŋ lɛɛŋ nɛ pasaŋ Ɛsɔ.
44010047	Ɖɩnɛ Pɩyɛ tɔm se : Ɖɩpɩzɩɣ ɖikizini mɩɩsʋʋ sɔnzɩ lɩm ɛyaa mba pamʋ Cɩɖɩcɩɖɩ Kalɩzaɣ ɛzɩ ɖa ɖɔɖɔ yaa we?
44010048	Peeye ɛha nɔɔ se palabɩ-wɛ mɩɩsʋʋ sɔnzɩ Kɩbaɣlʋ hɩɖɛ taa. Pʋwayɩ lɛ, pɔpɔzɩ-ɩ se ɛcaɣ pɔ-cɔlɔ kɩyakɩŋ nɩɩyɩ.
44011001	Yesu tiyiyaa nɛ ɛgbaɣ dɩnaa mba paawɛ Yudee egeetiye taa yɔ, panɩwa se mba pɛtɛkɛ Yuda ñɩma yɔ, pamʋ Ɛsɔ tɔm ɖɔɖɔ.
44011002	Pɩyɛ wobi Yeruusalɛm lɛ, mba pɛpɛlɩ-wɛ yɔ, pakʋyɩ ɛ-yɔɔ.
44011003	Pɔtɔŋaɣ se : Ŋsʋ mba pɛtɛpɛlɩ-wɛ yɔ, pɛ-tɛ nɛ ña nɛ wɛ ɩtɔɔ tɔɔnaɣ.
44011004	Peeye Pɩyɛ pazɩ-wɛ kɛdʋʋ mbʋ pɩɩlaba yɔ piye piye.
44011005	Ɛtɔŋaɣ se : Maawɛ Yoope tɛtʋ taa nɛ mɛnsɛɣ Ɛsɔ. Ɛlɛ, Ɛsɔ wɩlɩ-m wonuu nakʋyʋ natʋ natʋyʋ taa. Wonuu ŋgʋ, kitikaɣ nɛ ɛsɔdaa nɛ kɩwɛɛ ɛzɩ pɩsaʋ sɔsɔʋ nakʋyʋ yɔ. Petisaɣ-kʋ nɛ kɩ-nɔsɩ naanza taa nɛ kitii nɛ kɩtalɩ mɔn-cɔlɔ.
44011006	Mɔncɔnɩ-kʋ pɩŋŋ lɛ, mana se kɩ-taa wɛ kpɩna wena awɛnɩ naŋgbanzɩ naanza tɛtʋ yɔɔ cɩnɛ yɔ nɛ tɛtɛkpɩna nɛ tɛtɛ ñɩtʋ nɛ ɛsɔdaa sumasɩ.
44011007	Ɛlɛ manɩɩ pʋyɔɔdʋʋnɩ-m se : Pɩyɛ kʋyɩ ŋkpa nɛ ŋkʋ nɛ ŋtɔɔ.
44011008	Peeye mɔntɔm se : Pɩlɩ Kɩbaɣlʋ! Azumna wondu nɛ ndʋ tɩfɛyɩ cɩɖɩ cɩɖɩ yɔ, tɩtasʋdɩ mɔ-nɔɔ taa wiɖiyi kaʋ.
44011009	Pɩtasɩ-m yɔɔdʋnaʋ nɛ ɛsɔdaa se : Taakpaɣ mbʋ Ɛsɔ laba nɛ pʋwɛɛ cɩɖɩ cɩɖɩ yɔ se pʋwɛ azumna.
44011010	Pɩla mbʋ nɛ pʋɖʋ tozo nɛ pʋkʋsɩ pɩsaʋ ŋgʋ nɛ pɩkpazɩ-kʋ ɛsɔdaa.
44011011	Kpaagbaa mbʋ lɛ, ɛyaa nabɛyɛ naadozo talɩ ɖɩɣa ŋga maawɛ ka-taa yɔ. Ɛyaa mba, petiyi-wɛ nɛ Sezaaree tɛtʋ taa nɛ pɔkɔɔ mɔn-cɔlɔ.
44011012	Kalɩzaɣ heyi-m se : Kʋyɩ nɛ ña nɛ wɛ ɩɖɛɛ, taahʋʋ natʋyʋ. Ɛgbaɣ dɩnaa loɖo panɛ yɔ, pasɩ-m nɛ ma nɛ wɛ ɖiwolo abalʋ ɛnʋ ɛ-tɛ.
44011013	Eheyi-ɖʋ ɛzɩma mbʋ ɛna Ɛsɔ tiyiyu weyi ɛkɔm ɛ-tɛ nɛ eheyi-i se : Tiyi nabɛyɛ Yoope nɛ paya-ŋ Siimɔɔ weyi pakʋm-ɩ hɩɖɛ se Pɩyɛ yɔ nɛ ɛkɔɔ.
44011014	Ɛkaɣ-ŋ heyuu tɔm ndʋ tɩyakɩ ña nɛ ñɔ-hɔʋ tɩŋa mɩ-ñʋʋ yɔ.
44011015	Mantalɩ peeye nɛ monkuli mɔ-nɔɔ lɛ, Cɩɖɩcɩɖɩ Kalɩzaɣ tii pɔ-yɔɔ ɛzɩ kaatibu ɖɔ-yɔɔ ɖɩpazɩyɛ taa yɔ.
44011016	Peeye mɔntɔzɩ tɔm ndʋ Kɩbaɣlʋ kɔyɔɔdaa yɔ se : Yohanɛɛsɩ mɩɩsɩ ɛyaa lɩm taa ɛlɛ mɩ yɔ, mankaɣ-mɩ mɩɩsʋʋ Cɩɖɩcɩɖɩ Kalɩzaɣ taa.
44011017	Ye Ɛsɔ ɛha-wɛ haɖɛ kʋɖʋmɖɩyɛ nɖɩ ɛɛha ɖa mba ɖiitisi Kɩbaɣlʋ Yesu Krɩstʋ yɔɔ yɔ, ma lɛ anɩ nɛ mankaɖɩɣnɩ Ɛsɔ ?
44011018	Panɩ mbʋ lɛ, posuli pɔ-nɔsɩ yɔɔ. Ɛlɛ, pasa Ɛsɔ nɛ pɔtɔ se : Ɛsɔ ha ɖɔɖɔ mba pɛtɛkɛ Yuda ñɩma yɔ waɖɛ se papɩsɩnɩ pa-tɩ nɛ pɛwɛnɩ wezuu.
44011019	Kʋñɔŋ sɔsɔʋ ŋgʋ kɩtalɩ Krɩstʋ ñɩma Etiyɛɛnɩ sɩm wayɩ yɔ, kiyeba nɛ pamɩzɩ ɖama. Pɔcɔwa nɛ patalɩ Feniisi egeetiye taa nɛ Ciiprɩ nɛ Antɩyɔɔsɩ pɛ-tɛtʋ taa nɛ posuzuu Ɛsɔ tɔm Yuda ñɩma ɖeke.
44011020	Ɛlɛ, Ciiprɩ nɛ Siirɛɛnɩ pɛ-tɛtʋ taa ñɩma nabɛyɛ kaawɛ pa-taa. Paba kʋyaa nɛ powolo Antɩyɔɔsɩ nɛ pɔyɔɔdɩnɩ mba pɛtɛkɛ Yuda n̄ɩma yɔ Kɩbaɣlʋ Yesu Tɔm Kɩbandʋ.
44011021	Kɩbaɣlʋ sɩnɩ-wɛ nɛ ɛyaa sakɩyɛ tisi nɛ pɛkɛzɩ pa-tɩ nɛ ɛ-yɔɔ.
44011022	Krɩstʋ ɛgbɛyɛ taa ñɩma mba pɛwɛ Yeruusalɛm yɔ, panɩ mbʋ pɩɩlaba yɔ. Pʋ-yɔɔ pakʋsɩ Barnaabaasɩ nɛ petiyi-i Antɩyɔɔsɩ.
44011023	Ɛtalaa lɛ, ɛna Ɛsɔ lootiye nɛ ɛ-taa hʋlʋmɩ. Peeye ɛsazɩ pa-tɩŋa se pɔhɔkɩ pa-tɩ nɛ Kɩbaɣlʋ nɛ laŋɩyɛ kʋɖʋmɖɩyɛ kpam.
44011024	Ɛsazaɣ-wɛ mbʋ mbʋ pʋyɔɔ yɔ, ɛɛkɛ ɛyʋ kɩbanʋ nɔɔyʋ, Cɩɖɩcɩɖɩ Kalɩzaɣ su ɛ-taa nɛ ɛwɛnɩ lidaʋ siŋŋ. Ɛyaa sakɩyɛ tisi nɛ patɩŋ Kɩbaɣlʋ wayɩ.
44011025	Barnaabaasɩ kʋyɩ peeye nɛ ewolo Taarsɩ tɛtʋ taa se ɛñɩnɩ Sɔɔlɩ.
44011026	Ɛna-ɩ lɛ, ɛ nɛ-ɩ papɩsɩ Antɩyɔɔsɩ nɛ pɛwɛɛ peeye pɩnaɣ nɛ kɛ-tɛɛ pilim Krɩstʋ ɛgbɛyɛ taa n̄ɩma cɔlɔ nɛ pawɩlɩ ɛyaa sakɩyɛ tɔm. Antɩyɔɔsɩ peeye pacalɩ Krɩstʋ tɔmkpɛlɩkɩyaa hɩɖɛ kʋm se Krɩstʋ ñɩma.
44011027	Alɩwaatʋ ndʋ tɩ-taa, Ɛsɔ tɔm ɖɛzɩyaa nabɛyɛ kʋyɩ Yeruusalɛm nɛ petii Antɩyɔɔsɩ tɛtʋ taa.
44011028	Pa-taa lɛlʋ weyi payaɣ -ɩ se Agabuusi yɔ, ɛkʋyɩ nɛ ɛsɩŋ. Peeye Cɩɖɩcɩɖɩ Kalɩzaɣ ɖiɣ-i nɛ ɛtɔ se ñɔɔsɩ sɔsɔsɩ nasɩyɩ kaɣ lɩʋ kedeŋa kpeekpe yɔɔ. Ñɔɔsɩ nzɩ sɩlɩɩ ɖɔɖɔ alɩwaatʋ ndʋ Kloodi kɛkɛ Room wiyaʋ sɔsɔ yɔ, tɩ-taa.
44011029	Pʋ-yɔɔ Yesu tɔmkpɛlɩkɩyaa lɩzaa se paa weyi etiyiɣna mbʋ ɛwɛna yɔ ɛgbaɣdɩnaa mba pɛwɛ Yudee egeetiye taa yɔ se pɩsɩnɩ-wɛ.
44011030	Peeye pakpaɣ-pʋ nɛ paɖʋsɩ Barnaabaasɩ nɛ Sɔɔlɩ pe-nesi taa nɛ paba ñowoni-pʋ Krɩstʋ ɛgbɛyɛ taa ñɩma kɩbɩma.
44012001	Alɩwaatʋ ndʋ tɩ-taa, Wiyaʋ Eroodi, ɖʋ e-nesi Krɩstʋ ɛgbɛyɛ taa ñɩma nabɛyɛ yɔɔ se ɛɖʋ-wɛ kʋñɔŋ.
44012002	Peeye eyeba nɛ pakʋ Yohanɛɛsɩ ɖalʋ Yakubu nɛ abalɩsɩɣa.
44012003	Ɛnawa se mbʋ ɛlaba yɔ pɩkɛdɩnɩ Yuda ñɩma lɛ, ewolo nɛ ɛkpa Pɩyɛ ɖɔɖɔ. Kpɔnɔ ŋgʋ kɩ-taa paaɖʋʋ kɔyɛ yɔ, kɩ-kazandʋ alɩwaatʋ pɩlakaɣ mbʋ.
44012004	Ɛkpa-ɩ lɛ, ɛɖʋ-ɩ salaka. Ɛlɛ, ɛcaa sɔɔjanaa naanza tɔm naanza se paɖaŋ ɛ-yɔɔ. Ɛñɩnaɣ se pɛtɛŋ Ɛsɔ tiyiyu ɖɛʋ kazandʋ tɔɔʋ lɛ, ɛlɩzɩ-ɩ nɛ ɛhʋʋnɩ-ɩ tɔm samaɣ tɩŋa ɛsɩndaa.
44012005	Pɩyɛ kɛwɛ salaka taa mbʋ lɛ, Krɩstʋ ɛgbɛyɛ taa ñɩma wɛɛ nɛ pɛsɛɣ Ɛsɔ ɛ-yɔɔ kaahɛzaɣ.
44012006	Ɖoo wena aɖɛɣaɣ se kife nɛ wiyaʋ Eroodi lɩzɩ Pɩyɛ nɛ ɛhʋʋnɩ-ɩ tɔm yɔ, a-taa lɛ, Pɩyɛ kɛhɛnaa nɛ eɖou sɔɔjanaa naalɛ hɛkʋ taa. Paahɔkɩ-ɩ yoŋkpasɩ naalɛ. Sɔɔjanaa nabɛyɛ ñaasɩŋ salaka nɔnɔsɩ taa nɛ paɖaŋ.
44012007	Pɩkɛdaa lɛ, Kɩbaɣlʋ Tiyiyu nɔɔyʋ tɩlɩʋ salaka kuduyuu taa nɛ ñalɩmɩyɛ naɖɩyɛ ñalɩ kɩ-taa yem ñammm. Ɛmabɩ Pɩyɛ hʋyʋʋ taa se efezi-i. Eheyi-i se : Kʋyɩ kpaka. Peeye yoŋkpasɩ nzɩ paahɔkɩ e-nesi taa yɔ, sɩtɔlɩ.
44012008	Tiyiyu ɛnʋ eheyi-i se : Suu ño-wondu, ŋlɛɛ ña-naataŋkpala nɛ ŋta tɔnzɩ. Pɩyɛ la mbʋ ɖɔɖɔ ɛlɛ, ɛtasɩ-ɩ heyuu se : Suu ño-toko sɔsɔʋ nɛ ŋtɩŋ-m.
44012009	Pɩyɛ lɩɩ nɛ ɛtɩŋ-ɩ. Ɛtaatɩlɩ se mbʋ Ɛsɔ tiyiyu lakaɣ yɔ pɩɩkɛ toovenim. Ɛɛwɛ yem se eɖozaɣ kuɖozu.
44012010	Pɛlɛdɩ kɔɔnɔɔ lone nɖɩ ɖɩ-taa sɔɔjanaa cakɩ nɛ paɖaŋʋʋ yɔ nɛ naalɛ ñɩnɖɛ lɛ, patalɩ nɔnɔɔ ŋga palabɩ-kɛ nɛ ñɩɣtʋ nɛ ŋɖɛɣ-kɛ lɛ, ŋsʋ tɛtʋ taa yɔ ka-taa. Patalaa lɛ, katʋlɩ ka-tɩ yem waaa nɛ palɩɩ. Palɩ mbʋ lɛ, pakpaɣ nʋmɔʋ nakʋyʋ nɛ pɛɖɛɣ. Kpaagbaa mbʋ lɛ, Ɛsɔ tiyiyu ɛnʋ ɛɖɛɛ Pɩyɛ cɔlɔ.
44012011	Pɩyɛ na mbʋ pɩtalɩ yɔ lɛ, ɛtɔ se : Lɛɛlɛɛyɔ mana siŋŋ se Kɩbaɣlʋ tiyini e-tiyiyu se ɛkɔɔ nɛ ɛlɩzɩ-m Eroodi nesi tɛɛ nɛ kɩtɛkɛdɩm mbʋ pɩ-tɩŋa payɩ Yuda ñɩma maɣzaɣ se pala yɔ, pɩ-taa.
44012012	Ɛhʋ ɛ-n̄ʋʋ taa lɛ, ewolo Yohanɛɛsɩ ɖoo Maarɩɩ tɛ. Yohanɛɛsɩ ɛnʋ pakʋm hɩɖɛ se Maarkɩ. Ɛyaa sakɩyɛ kekpeɣli peeye nɛ pɛsɛɣ Ɛsɔ.
44012013	Ewoba lɛ, ɛma ɖaŋ nɔnɔɔ nɛ tʋmlaɖʋ halɩñɩnʋ weyi payaɣ se Roodi yɔ, ewolo se ɛna.
44012014	Ɛtalaa lɛ, ɛnɩɩ Pɩyɛ nɔɔ nɛ pɩlabɩ-ɩ leleŋ pɩŋŋ. Ɖenɖe ɛzɩ ɛɛtʋlaa lɛ, ese nɛ ɛpɩsɩ eheyi se Pɩyɛ kɔma nɛ ɛwɛɛ nɔnɔɔ taa.
44012015	Mba paawɛ peeye yɔ, papɩsɩnɩ-ɩ se : Ŋsʋ kpaaŋ! Ɛlɛ, ɛwɛɛ nɛ ɛtɔŋ se pɩkɛ toovenim. Peeye pɔtɔm se : Pɩkɛ ɛ-ɛsɔtiyiyu.
44012016	Pɩyɛ ñaawɛɛ nɛ ɛmakɩ nɔnɔɔ mbʋ. Pɩkɛda lɛ, powolo nɛ patʋlɩ nɛ pana-ɩ nɛ pɩlabɩ-wɛ yem yaaa.
44012017	Pɩyɛ ñɩɣ-wɛ nesi se posu nɛ ɛkɛdɩ-wɛ ɛzɩma mbʋ Kɩbaɣlʋ lɩzɩ-ɩ salaka taa yɔ. Pʋwayɩ eheyi-wɛ se : Iwolo nɛ iheyi-tʋ Yakubu nɛ ɛgbaɣdɩnaa lɛlaa. Pɩyɛ heyi-wɛ mbʋ lɛ, ɛcaŋ nɛ ɛlɩɩ nɛ ewolo ɖoli lɛɛɖɛ.
44012018	Tɛʋ fema lɛ, sɔɔjanaa peenduu yem nɛ pɔpɔzʋʋ ɖama se : Pɩyɛ mʋʋ we?
44012019	Eroodi ɖʋ ɛyaa se pañɩnɩ-ɩ. Paba ñɩnɩ nɛ patana-ɩ. Peeye ɛya sɔɔjanaa mba paaɖaŋ ɛ-yɔɔ yɔ nɛ ɛhʋnɩ-wɛ tɔm nɛ ɛɖʋ se pakʋ-wɛ.
44012020	Piiyozi Eroodi ɛnʋ nɛ Tiiri nɛ Sidɔɔ pɛ-tɛtʋ taa ñɩma nɛ ɛmʋnɩ-wɛ nɛ pana. Paba na mbʋ lɛ, pala nɔɔ kʋɖʋmaɣ se powolo nɛ petendi-i nɛ ɛ nɛ wɛ peceɣ. Peeye powoba nɛ pana Blastuusi weyi ɛkɛ karɩka sɔsɔɔ ŋga kaɖaŋɩɣ Eroodi ɖɩɣa yɔɔ yɔ se ɛɖɛɛ-wɛ nɔɔ nɛ powolo nɛ petendi wiyaʋ se ɛ nɛ wɛ peceɣ. Mbʋ pʋyɔɔ yɔ, wiyaʋ ɛjaɖɛ taa tɔɔnaɣ lɩɣna nɛ kowoki pa-ajɛyɛ taa.
44012021	Kɩyakʋ ŋgʋ paɖʋwa se peceɣ yɔ, kɩtalaa lɛ, Eroodi suu ɛ-awiya toko nɛ ɛcaɣ e-kpelaɣ yɔɔ nɛ ɛyɔɔdɩnɩ ɛyaa.
44012022	Samaɣ tɔŋaɣ se : ɛsɔ nɔɔyʋ yɔɔdʋʋna, pɩtɛkɛ ɛyʋ.
44012023	Kpaagbaa mbʋ, Kɩbaɣlʋ tiyiyu nɔɔyʋ mabɩ-ɩ nɛ sunzuuwee tɔɔ-ɩ nɛ ɛsɩ. Mbʋ pʋyɔɔ yɔ, ɛtaha Ɛsɔ samtʋ.
44012024	Alɩwaatʋ ndʋ, pɛtɛzaɣ Ɛsɔtɔm suzuu paa le nɛ ɛyaa tisiɣ-tʋ.
44012025	Barnaabaasɩ nɛ Sɔɔlɩ pɛtɛm pa-tʋmɩyɛ labʋ Yeruusalɛm lɛ, pɛkpɛndɩnɩ Yohanɛɛsɩ weyi pakʋm hɩɖɛ se Maarkɩ yɔ nɛ papɩsɩ Antɩyɔɔsɩ tɛtʋ taa.
44013001	Ɛsɔtɔm ɖɛzɩyaa nɛ wɩlɩyaa nabɛyɛ kaawɛ Antɩyɔɔsɩ Krɩstʋ ɛgbɛyɛ taa. Mba yɔ : Barnaabaasɩ nɛ Siimeyɔɔ weyi payaɣ se Nizɛɛrɩ yɔ nɛ Siirɛɛnɩ tɛtʋ taa tʋ Lusiyuusi nɛ Manayɛɛnɩ weyi ɛkɛ egeetiye ñʋʋ tʋ Eroodi taabalʋ pɩjatʋ taa yɔ, nɛ Sɔɔlɩ.
44013002	Palakaɣ Kɩbaɣlʋ tʋmɩyɛ nɛ pɔhɔkʋʋ nɔɔ lɛ, Cɩɖɩcɩɖɩ Kalɩzaɣ tɔ se : Lɛɛlɛɛyɔ, ɩkɛsɩ-m kɩjaʋ Barnaabaasɩ nɛ Sɔɔlɩ nɛ pala tʋmɩyɛ nɖɩ ɖɩ-yɔɔ maya-wɛ yɔ.
44013003	Pɛtɛm nɔɔ hɔkʋʋ nɛ pɛsɛɛ Ɛsɔ lɛ, patɩnɩ pɔ-yɔɔ nesi nɛ peyebi-wɛ nɛ pɛɖɛɛ.
44013004	Mbʋ Cɩɖɩcɩɖɩ Kalɩzaɣ tiyi-wɛ nɛ petii Selesii tɛtʋ taa. Pakʋyɩnɩ peeye nɛ pasʋʋ mɛlɛ nɛ powolo ɛjaɖɛ nɖɩ lɩm cɔ-ɖɩ kondiko nɛ payaɣ-ɖɩ se Ciiprɩ yɔ ɖɩ-taa.
44013005	Patalɩ Salaamiini tɛtʋ taa lɛ, papazɩ Ɛsɔtɔm suzuu Yuda ñɩma Ɛsɔ ɖɩsɛyɛ kpaamɩŋ ndɩ ndɩ taa. Yohanɛɛsɩ weyi pakʋm-ɩ hɩɖɛ se Maarkɩ yɔ, ɛkɛwɛ pɔ-cɔlɔ se ɛsɩnɩ-wɛ.
44013006	Pɛtɛm Ciiprɩ ɛjaɖɛ nɖɩ lɩm cɔ-ɖɩ kondiko yɔ, ɖɩ-yɔɔ cɔʋ nɛ patalɩ Pafoosi tɛtʋ taa lɛ, pamaɣ nɩ maajɩkɩ laɖʋ nɔɔyʋ payaɣ-ɩ se Baarɩ-Yesu. Ɛɛkɛ Yuda tʋ nɛ cɛtɩm tɔm ɖɛzɩyʋ.
44013007	Ɛɛwɛ tɛtʋ yɔɔ cɔnɩyʋ Sɛjiyuusi Poluusi cɔlɔ. Ɛlɛ kɛwɛ lɛɣtʋ. Nʋã ʋ tʋ ɛnʋ, etiyaa se payaa Barnaabaasɩ nɛ Sɔɔlɩ se powolo nɛ peheyi-i Ɛsɔtɔm mbʋ pʋyɔɔ yɔ, ɛsɔɔlaa se ɛnɩɩ tʋ.
44013008	Ɛlɛ, maajɩkɩ laɖʋ Eliimaasɩ, mbʋ pʋyɔɔ yɔ, ɛ-hɩɖɛ tɔbʋʋ lɛ, ɛkaɖaɣnɩ-wɛ. Ɛɖɩkaɣ ñʋʋ tʋ ɛnʋ nʋmɔʋ se ɛwɛnɩ lidaʋ Kɩbaɣlʋ yɔɔ.
44013009	Cɩɖɩcɩɖɩ Kalɩzaɣ su Sɔɔlɩ weyi payaɣ-ɩ ɖɔɖɔ se Pɔɔlɩ yɔ, ɛ-taa ɖo. Peeye Pɔɔlɩ ɛnʋ ɛpam-ɩ nɛ ɛ-ɛza.
44013010	Ɛlɛ eheyi-i se : Ŋpeɣzuu ɛyaa pɩtɩŋa pɩ-taa, ŋcɛtɩɣ-wɛ nɛ ŋmɩlʋʋ pɩtɩŋa pɩ-taa. Nãa-caa lɛ Satanɩ nɛ ŋpaɖɩɣ mbʋ pɩ-tɩŋa payɩ pʋtʋʋzaa yɔ. Ŋŋkaɣ yebuu Kɩbaɣ lʋ nʋmɔŋ weyi ɛtʋʋzaa yɔ kotuu yaa we ?
44013011	Cɔnɩ ŋna, lɛɛlɛɛyɔ Kɩbaɣlʋ nesi wɛ ñɔ-yɔɔ se ɛɖʋ-ŋ kʋñɔŋ. Ŋyʋlʋmʋʋ nɛ ŋŋtasɩɣ wɩsɩ naʋ alɩwaatʋ natʋyʋ. Kpaagbaa mbʋ lɛ, Eliimaasɩ yʋlʋmɩ nɛ ekiitiɣ yem nɛ ɛñɩnɩɣ nɔɔyʋ se ɛhɔm-ɩ.
44013012	Nʋã ʋ tʋ ɛnʋ ɛna mbʋ pɩlaba yɔ lɛ, etisi Kɩbaɣlʋ tɔm ndʋ pawɩlɩ-ɩ yɔ, tɩɩɖɩɣzɩ-ɩ yem.
44013013	Pɔɔlɩ nɛ ɛ-taabalaa pakʋyɩ Pafoosi tɛtʋ taa lɛ, pasʋʋ mɛlɛ nɛ pɛɖɛɛ Pɛɛrjɩ tɛtʋ taa Pamfilii egeetiye taa. Peeye Yohanɛɛsɩ kʋyɩ pɔ-cɔlɔ nɛ ɛpɩsɩ Yeruusalɛm.
44013014	Piyebi mba yɔ, pakʋyɩ Pɛrjɩ peeye nɛ powolo Antɩyɔɔsɩ tɛtʋ taa Pisidii egeetiye taa. Kɩyakʋ kɩhɛzʋʋ talaa lɛ, pasʋʋ Yuda ñɩma Ɛsɔ ɖɩsɛyɛ kpaaŋ taa nɛ pacaɣ.
44013015	Pɛtɛm Mooyiizi paɣtʋ nɛ Ɛsɔtɔm ɖɛsɩyaa takayɩsɩ taa kalʋʋ lɛ, Ɛsɔ ɖɩsɛyɛ kpaaŋ yɔɔ cɔnɩyaa tiyi nɔɔyʋ se peheyi-wɛ se : Ɛgbaɣdɩnaa, ye ɩwɛnɩ natʋyʋ se iheyiɣ samaɣ nɛ pɩlabɩ-kɛ hʋnʋm yɔ, ɩyɔɔdɩ.
44013016	Peeye Pɔɔlɩ kʋyaa nɛ ɛñɩɣ ɛyaa nesi nɛ ɛtɔ se : Izrɛɛlɩ ñɩma nɛ mba mɩ iseɣ Ɛsɔ yɔ, iwelesi nɛ ɩnɩɩ!
44013017	Izrɛɛlɩ samaɣ kanɛ kɛ-Ɛsɔ lɩzɩnɩ ɖɔ-cɔzɔnaa nɛ ɛɖʋ-wɛ hɩɖɛ alɩwaatʋ ndʋ paawɛ Ejiptɩ ɛjaɖɛ taa yɔ. Pʋwayɩ ɛlɩzɩ e-ɖoŋ sɔsɔŋ nɛ eholi-wɛ peeye nɛ palɩɩ.
44013018	Paa pɔ-tɔm ɛɛcaɣ kaɖɛ ɛzɩma yɔ, ɛcɔnɩ pɔ-yɔɔ pɩnzɩ nɩɩnaza pilim lakʋ taa.
44013019	Eɖezi Kanaanɩ ɛjaɖɛ taa cejewe lʋbɛ taa ñɩma lɛ, ɛkpaɣ pɛ-tɛtʋ nɛ ɛha-wɛ se tɩkɛ pɛ-ndʋ.
44013020	Pʋwayɩ lɛ, pɩnzɩ nasɩnaza nɛ nɩɩnɩwa taa ɛha-wɛ Tɔmhʋyaa nɛ pʋkɔɔ nɛ pɩtalɩ Ɛsɔtɔm ɖɛsɩyʋ Samɩyɛɛlɩ.
44013021	Alɩwaatʋ ndʋ pɔpɔzaa se pasɩɩ-wɛ wiyaʋ. Peeye Ɛsɔ lɩzɩ Kiisi pɩyalʋ Saʋlɩ Bɛnjamɛɛ cecewiye taa se ɛlɛ ɛkɛ pe-wiyaʋ pɩnzɩ nɩɩnaza.
44013022	Eyebi Saʋlɩ lɛ, ɛkpazɩ Daaviidi weyi ɛ-yɔɔ ɛlɩzɩ aseɣɖe se : Mana Daaviidi, Isayii pɩyalʋ, ɛyʋ weyi me-liu wɛɛ yɔ. Ɛkaɣ labʋ mbʋ pɩ-tɩŋa payɩ mɔnsɔɔlaa yɔ.
44013023	E-liɖe taa Ɛsɔ lɩzɩ ñʋʋyaɖʋ Izrɛɛlɩ n̄ɩma nɛ etiyina ɛzɩ ɛɛɖʋʋ tamaɣ yɔ.
44013024	Pʋcɔ nɛ ñʋʋyaɖʋ ɛnʋ ɛkɔɔ lɛ, Yohanɛɛsɩ keheyi Izrɛɛlɩ samaɣ se pʋwɛɛ se pamɩɩsɩ ɛyaa mba papɩsɩnɩ pa-tɩ yɔ, lɩm taa.
44013025	Nɛ Yohanɛɛsɩ ɛnʋ ɛkɔma se ɛtɛŋ ɛ-tʋmɩyɛ lɛ ɛtɔ se : Ɩmaɣzɩɣ se ma lɛ anɩ ? Pɩtɛkɛ ma lɛ Ɛnʋ. Ɛlɛ ma-wayɩ lɛ, weyi mantatɩɩmʋna se mɛyɛɖɩ ɛ-naataŋgbala tɔnzɩ yɔ, ɛkɔŋ.
44013026	Koobiya Abraham sayɩnaa mɩ nɛ mɩ mba iseɣ Ɛsɔ yɔ, mɩ Ɛsɔ yekina ñʋʋyabʋ tɔm tʋnɛ.
44013027	Yeruusalɛm ñɩma nɛ pa-ñʋndɩnaa patatɩlɩ-ɩ. Peeye pakʋ ɛ-tɔm nɛ pala ɛzɩ ɛsɔtɔm ɖɛsɩyaa kamaʋ tɔm yɔ, tɔm ndʋ pakalɩɣ paa kɩyakʋ kɩhɛzʋʋ ŋgʋ.
44013028	Ŋgʋ pataatɩɩnaʋ mbʋ pʋyɔɔ pʋwɛɛ se pakʋ-ɩ yɔ, ɛlɛ petendi Pilaatɩ se ɛkʋ-ɩ faŋŋ.
44013029	Palabɩ mbʋ pɩ-tɩŋa payɩ paamawa pɩlɩɩnɩ ɛ-yɔɔ yɔ. Petisi-i kaamaŋkaɣ yɔɔ nɛ pɛhɛzɩ-ɩ pɩlaʋ taa.
44013030	Ɛlɛ Ɛsɔ fezi-i nɛ sɩɖaa taa.
44013031	Efema lɛ, ɛlɩzɩ ɛ-tɩ kɩyakɩŋ sakɩyɛ nɛ ɛwɩlɩ mba ɛ nɛ wɛ paakʋyɩ Galilee egeetiye taa nɛ pakpa Yeruusalɛm yɔ. Ɛyaa mba palɩzɩɣnɩ e-aseɣɖe ɛyaa samaɣ ɛsɩndaa.
44013032	Tamaɣ ŋga Ɛsɔ kaɖʋ ɖɔ-cɔzɔnaa yɔ, kɔ-tɔm kɩbandʋ ɖisuzuu-mɩ.
44013033	Tamaɣ ŋga ɛɛɖʋ ɖɔ-cɔzɔnaa yɔ, ŋga ɖɔɖɔ ɛlabɩ-ɖʋ, ɖa pa-sayɩnaa alɩwaatʋ ndʋ efezi Yesu nɛ sɩɖaa taa yɔ. Pʋwɛ ɛzɩ paamaʋ keɣsi takayaɣ n̄ʋŋ naalɛ taa yɔ. Pamawa se : N̄a lɛ man-Pɩyalʋ. Pɩkpaɣʋ nɛ sɔnɔ yɔ, ma lɛ n̄a-caa. (Keɣa 2:7)
44013034	Ɛsɔ fezi-i nɛ sɩɖaa taa se ɛtaaɖazɩ. Ndʋ ɛɛtɔm se : Mɔnkɔŋ-mɩ cɛlʋʋ cɩɖɩcɩɖɩ wazɩtʋ ndʋ maaɖʋ tɩ-tamaɣ Daaviidi yɔ. Pɩkɛ toovenim, mɔyɔɔdɩna. (Ezaayii 53:3)
44013035	Pʋyɔɔ ɛtasɩ yɔɔdʋʋ keɣa lɛɛka taa se : Ŋŋyeki se ña-Cɩɖɩcɩɖɩ tʋ ɛɖazɩ. Keɣa 16:10
44013036	Daaviidi ɛɛlabɩ tʋmɩyɛ ɛ-alɩwaatʋ taa ñɩma ɛzɩ Ɛsɔ sɔɔlʋʋ yɔ, pʋwayɩ lɛ ɛsɩ nɛ pepim-i ɛ-cɔzɔnaa cɔlɔ nɛ ɛɖazɩ.
44013037	Ɛlɛ, weyi Ɛsɔ fezini sɩɖaa taa yɔ, ɛlɛ taɖazɩ.
44013038	Ɛgbaɣdɩnaa mɩ, ɩtɩlɩ camɩyɛ se Yesu yɔɔ pɩtɩŋɩnaa nɛ peheyuu-mɩ kɩwɛɛkɩm kpeɣu tɔm.
44013039	Weyi ɛwɛnɩ lidaʋ ɛ-yɔɔ yɔ, peɖeziɣ-i Ɛsɔ ɛsɩndaa mbʋ pɩtɩŋa payɩ pɩ-taa Mooyiizi paɣtʋ taapɩzɩɣ se tiɖezi-i yɔ.
44013040	Pʋyɔɔ lɛ, ɩkpa mɩ-tɩ ɖeu se ndʋ Ɛsɔ tɔmɖɛzɩyaa yɔɔdaa yɔ, tɩtaatalɩ-mɩ.
44013041	Pɔtɔm se : Mba mɩ iniŋ lɛlaa yɔ, ɩcɔna nɛ ɩna, pɩkaɣ-mɩ ɖɩɣzʋʋ nɛ ɩtɛŋɩlɩ, mbʋ pʋyɔɔ yɔ, malakɩ tʋmɩyɛ naɖɩyɛ mɩ-alɩwaatʋ taa. Ye nɔɔyʋ ɛkɛdɩ-mɩ ɖɩ-tɔm yɔ, ɩɩkaɣ-tʋ tisuu. Habakuki 1:5
44013042	Yuda ñɩma lɩɣaɣnɩ pɛ-Ɛsɔ ɖɩsɛyɛ kpaaŋ taa lɛ, mba pɛtɛkɛ Yuda ñɩma yɔ, petendi Pɔɔlɩ nɛ Barnaabaasɩ se patasɩ-wɛ tɔm ndʋ heyuu kɩyakʋ kɩhɛzʋʋ lɛɛkʋ wiye.
44013043	Kediɣsaɣ ŋga palakaɣ Ɛsɔ ɖɩsɛyɛ kpaaŋ taa yɔ, kɛtɛma. Peeye Yuda ñɩma sakɩyɛ nɛ mba pa-paa wɛnɩ Ɛsɔ nɛ palakɩ Yuda ñɩma sɔnzɩ yɔ, patɩŋ Pɔɔlɩ nɛ Barnaabaasɩ pa-wayɩ. Pɔɔlɩ nɛ Barnaabaasɩ pɔyɔɔdaɣnɩ-wɛ nɛ pasazʋʋ-wɛ se pɔñɔɔnɩ Ɛsɔ lootiye kpam.
44013044	Kɩyakʋ kɩhɛzʋʋ lɛɛkʋ wiye, tɛtʋ ndʋ tɩ-taa samaɣ tɩŋa kpeɣli se kanɩɩ Ɛsɔtɔm.
44013045	Yuda ñɩma na mbʋ lɛ, palakɩ ɛsɩzɛmɩyɛ Pɔɔlɩ nɛ Barnaabaasɩ nɛ pakʋyʋʋ nɛ ndʋ Pɔɔlɩ wɩlaɣ yɔ nɛ patʋʋ-ɩ.
44013046	Ɛlɛ, Pɔɔlɩ nɛ Barnaabaasɩ pɔyɔɔdɩnɩ-wɛ nɛ abalɩtʋ se : Mɩ pɩɩmʋnaa se ɖɩlɛyɩnɩ Ɛsɔ tɔm heyuu nɛ pʋcɔ. Ɛlɛ, ɖenɖe ikizi-tʋ nɛ ɩmaɣzʋʋ se ɩtamʋna se ihiɣ tam tam wezuu yɔ, ɖiyeki-mɩ ɖiwolo mba pɛtɛkɛ Yuda ñɩma yɔ, pɔ-cɔlɔ.
44013047	Mbʋ pʋyɔɔ yɔ, tɔm ndʋ Kɩbaɣlʋ heyi-ɖʋ yɔ, ndʋ lɛ se : Malɩzɩ-ŋ nɛ mansɩ-ŋ se ŋkɛnɩ mba pɛtɛkɛ Yuda ñɩma yɔ, pa-ñalɩmɩyɛ nɛ ŋwoni ma-ñʋʋ yabʋ tɔm kedeŋa kpeekpe yɔɔ. (Ezaayii 49:6)
44013048	Mba pɛtɛkɛ Yuda ñɩma yɔ panɩ-tʋ mbʋ lɛ, pa-taa labɩ-tʋ nɛ leleŋ pɩŋŋ nɛ payɩɣkɩɣ Kɩbaɣlʋ tɔm. Mba patɩŋa Ɛsɔ kaɖʋwa se pehiɣ tam tam wezuu yɔ, petisi Yesu yɔɔ.
44013049	Kɩbaɣlʋ tɔm cɔwaɣ egeetiye nɖɩ ɖɩtɩŋa ɖɩ-taa.
44013050	Peeye Yuda ñɩma sazɩ halaa mba peseɣaɣ Ɛsɔ yɔ nɛ abila nɛ tɛtʋ taa sʋsaa nɛ pala nɛ paɖʋ Pɔɔlɩ nɛ Barnaabaasɩ pa-wayɩ kaŋ kaŋ nɛ pɔɖɔɔnɩ-wɛ pɛ-tɛtʋ ndʋ tɩ-taa.
44013051	Peeye paba kpizi-wɛ pa-naŋgbanzɩ yɔɔ mʋzʋʋ nɛ powolo Ikoniyɔm tɛtʋ taa.
44013052	Peeye Cɩɖɩcɩɖɩ Kalɩzaɣ nɛ laŋhʋlɩmɩyɛ posu Krɩstʋ tɔmkpɛlɩkɩyaa taa.
44014001	Pɔɔlɩ nɛ Barnaabaasɩ pɛwɛ Ikoniyɔm tɛtʋ taa mbʋ lɛ, nakʋyʋ wiye powolo Yuda ñɩma Ɛsɔ ɖɩsɛyɛ kpaaŋ taa nɛ posuzi Ɛsɔ tɔm siŋŋ nɛ ɛyaa sakɩyɛ, Yuda ñɩma nɛ mba pɛtɛkɛ Yuda ñɩma yɔ, petisi-tʋ.
44014002	Ɛlɛ, Yuda ñɩma mba petetisi-tʋ yɔ, paba ñeseɣti mba pɛtɛkɛ Yuda ñɩma yɔ se pakʋyɩ ɛbgaɣdɩnaa yɔɔ.
44014003	Pacaɣ Ikoniyɔm peeye ka ka nɛ posuzi Kɩbaɣlʋ tɔm kaalɛyɩtʋ. Kɩbaɣlʋ lɩzaɣ aseɣɖe e-lootiye tɔm yɔɔ nɛ eyeki se Pɔɔlɩ nɛ Barnaabaasɩ pawɩlɩɣ kawɩlasɩ nɛ palakɩ pita lakasɩ.
44014004	Ikoniyɔm ñɩma tayɩ ɖama hɔɔlɩŋ naalɛ, nabɛyɛ tɩnɩ Yuda ñɩma yɔɔ nɛ pɩsaɣ lɛlaa ñatɩnɩ Pɔɔlɩ nɛ Barnaabaasɩ pɔ-yɔɔ.
44014005	Yuda ñɩma nɛ mba pɛtɛkɛ Yuda ñɩma yɔ nɛ pa-n̄ʋndɩnaa pɔñɔɔzaɣ pa-tɩ se patʋʋ-wɛ, paɖʋ-wɛ kʋñɔŋ nɛ payaɣ-wɛ pɛɛ nɛ pasɩ.
44014006	Pɔɔlɩ nɛ Barnaabaasɩ panɩ mbʋ lɛ, pakʋyɩ peeye nɛ pese powolo Listrɩ nɛ Dɛɛrbɩ pɛ-tɛtʋ taa Likaoni egeetiye nɛ tɩ-hɔɔlɩŋ taa.
44014007	Posuzi Tɔm Kɩbandʋ peeye ɖɔɖɔ.
44014008	Pɔɔlɩ nɛ Baarnabasɩ pɛwɛ Listrɩ mbʋ lɛ, nakʋyʋ wiye pana abalʋ nɔɔyʋ caɣaɣ, ɛkɛ kalɩkalaɣ. Paalʋlɩ-ɩ mbʋ, ɛtɔɖɔ wiɖiyi kaʋ.
44014009	Abalʋ ɛnʋ, ewelesaɣ tɔm ndʋ Pɔɔlɩ yɔɔdaɣ yɔ. Ɛlɛ cɔnɩ-ɩ pɩŋŋ lɛ, ɛna se ɛwɛnɩ lidaʋ se ɛ-yɔɔ ɛcɛ.
44014010	Peeye Pɔɔlɩ holaa se : Kʋyɩ ŋsɩŋ ña-naŋgbanzɩ yɔɔ. Abalʋ ɛnʋ ɛkʋyɩ ɛmaa ɛ-naŋgbanzɩ yɔɔ nɛ ɛpazɩ ɖɔm.
44014011	Likaoni egeetiye taa samaɣ na mbʋ Pɔɔlɩ laba yɔ lɛ, pama kubusi nɛ pɔyɔɔdɩnɩ pɛ-tɛ taa se : Ɛsɔnaa pɩsɩ ɛyaa nɛ petii ɖɔ-cɔlɔ.
44014012	Pakʋm Barnaabaasɩ hɩɖɛ se Zeesi nɛ Pɔɔlɩ se Hermɛsɩ mbʋ pʋyɔɔ yɔ, ɛnʋ heyaɣnɩ ɛyaa tɔm.
44014013	Ɛsɔ weyi payaɣ-ɩ se Zeesi nɛ ɛ-ɖɩɣa wɛ tɛtʋ nɔɔ yɔ, ɛ-layʋ kɔnɩ naŋ abalɩñɩŋ nɛ tɩŋ hɛtʋ ndʋ palʋ-tʋ sabʋʋ yɔ tɛtʋ nɔnɔɔ taa. Ɛñɩnaɣ se ɛ nɛ ɛyaa samaɣ palaa Pɔɔlɩ nɛ Barnaabaasɩ.
44014014	Yesu tiyiyaa Pɔɔlɩ nɛ Barnaabaasɩ panɩ mbʋ lɛ, pacɩyɩ pɔ-yɔɔ wondu nɛ pese pasʋʋ ɛyaa hɛkʋ taa.
44014015	Pama kubusi nɛ pɔtɔŋ se : Abalaa mɩ, pɩlabɩ ɛzɩma nɛ ɩlakɩ mbʋ? Ɖɩkɛ ɛyaa ɖɔɖɔ ɛzɩ mɩ yɔ. Ɖiheyiɣ-mɩ Tɔm Kɩbandʋ se iyele agɔlɩma wena aawazɩɣ pʋyʋ yɔ, a-kpɛyʋʋ nɛ ɩpɩsɩnɩ Ɛsɔ wezuu tʋ yɔɔ. Ɛnʋ labɩnɩ ɛsɔdaa nɛ tataa nɛ teŋgu nɛ mbʋ pɩtɩŋa payɩ pʋwɛ kedeŋa yɔɔ cɩnɛ yɔ.
44014016	Ɖooo lɛ, Ɛsɔ kaayebi ajɛyɛ kpeekpe taa ñɩma se patɩŋ pa-maɣmaɣ pa-nʋmɔŋ.
44014017	Ŋgʋ wiɖiyi eteyele ɛ-camɩyɛ lakasɩ labʋ se ɛwɩlɩ-mɩ weyi ɛkɛnaa yɔ. Eyeba nɛ tɛʋ nɩɣ nɛ ɩkʋŋ tɔɔnɩsɩ alɩwaatʋ yɔɔ nɛ ɩtɔkɩ nɛ ɩhakɩ nɛ mɩ-taa hʋlʋmʋʋ.
44014018	Pɔɔlɩ nɛ Barnaabaasɩ paayɔɔdɩ pɩtɩŋa mbʋ ɛlɛ, pɩkazɩ ñɩɩ palaɣ aɣ-wɛ kɩlaʋ ŋgʋ.
44014019	Pʋwayɩ, Yuda ñɩma nabɛyɛ lɩnɩ Antɩyɔɔsɩ nɛ Ikoniyɔm pɛ-tɛtʋ taa nɛ powolo Listrɩ tɛtʋ taa peeye. Patalaa lɛ, peseɣti ɛyaa samaɣ nɛ ka nɛ wɛ payaɣ Pɔɔlɩ pɛɛ se ɛsɩ. Pamaɣzaa se ɛsɩba lɛ, potuu-i nɛ palɩnɩ tɛtʋ wayɩ.
44014020	Ɛlɛ Krɩstʋ tɔmkpɛlɩkɩyaa wolo nɛ pekpeɣlini-i lɛ, ɛkʋyɩ nɛ ɛsʋʋ tɛtʋ taa. Tɛʋ fema lɛ, ɛ nɛ Barnaabaasɩ pakʋyɩ Listrɩ peeye nɛ powolo Dɛɛrbɩ tɛtʋ taa.
44014021	Posuzi Tɔm Kɩbandʋ tɛtʋ ndʋ tɩ-taa nɛ ɛyaa sakɩyɛ pɩsɩ Krɩstʋ tɔmkpɛlɩkɩyaa. Pʋwayɩ pakʋyɩ nɛ papɩsɩ Listrɩ nɛ Ikoniyɔm nɛ Antɩyɔɔsɩ pɛ-tɛtʋ taa.
44014022	Patalɩ peeye lɛ, paɖʋ hʋnʋm Krɩstʋ tɔmkpɛlɩkɩyaa nɛ pakpa ɖoŋ. Pasazɩ-wɛ se pɛwɛɛ lidaʋ taa mbʋ kpam. Peheyaɣ -wɛ se : Pʋwɛɛ se ɖɩtɔɔ kʋñɔŋ siŋŋ pʋcɔ nɛ ɖɩsʋʋ Ɛsɔ kewiyaɣ taa.
44014023	Paa Krɩstʋ ɛgbɛyɛ nɖɩ ɖɩ-taa, palɩzɩ ɛyaa nabɛyɛ nɛ pasɩɩ-wɛ se pɛkɛ kɩbɩma. Pɔhɔkɩ nɔɔ nɛ pɛsɛɛ Ɛsɔ lɛ, pakpaɣ -wɛ nɛ paɖʋzɩ Kɩbaɣlʋ weyi pɛwɛnɩ lidaʋ ɛ-yɔɔ yɔ, e-nesi taa.
44014024	Pʋwayɩ pakʋyɩ peeye nɛ patɩŋɩnɩ Pisidii egeetiye taa nɛ patalɩ Pamfilii ñɩnɖɛ taa.
44014025	Pɛtɛm Ɛsɔtɔm suzuu Pɛɛrjɩ tɛtʋ taa lɛ, petii Ataalii ñɩndʋ taa.
44014026	Peeye pakʋyɩnaa nɛ pasʋʋ mɛlɛ nɛ papɩsɩ Antɩyɔɔsɩ ɖenɖe paaɖʋzɩ-wɛ Ɛsɔ nesi taa se ɛlabɩ-wɛ lootiye nɛ pala pa-tʋmɩyɛ nɖɩ palabɩ ɛzʋnɔ yɔ.
44014027	Patalɩ peeye lɛ, pekpeɣli Krɩstʋ ɛgbɛyɛ taa ñɩma nɛ pɛkɛdɩ-wɛ mbʋ pɩtɩŋa payɩ Ɛsɔ tɩŋɩnɩ pɔ-yɔɔ nɛ ɛla yɔ. Pɛkɛdɩ-wɛ ɖɔɖɔ ɛzɩma mbʋ Ɛsɔ ha waɖɛ mba pɛtɛkɛ Yuda ñɩma yɔ se pɛwɛnɩ lidaʋ Yesu yɔɔ yɔ.
44014028	Pɛtɛm-wɛ kɛdʋʋ mbʋ lɛ, pacaɣ alɩwaatʋ sakɩyɛ Krɩstʋ tɔmkpɛlɩkɩyaa cɔlɔ Antɩyɔɔsɩ peeye.
44015001	Ɛyaa nabɛyɛ tibini Yudee egeetiye taa nɛ pawɩlɩɣ Krɩstʋ ñɩma tɔm nɛ pɔtɔŋ se : Ye iteyele nɛ pɛpɛlɩ-mɩ ɛzɩ palakʋʋ sɔnzɩ nzɩ Mooyiizi ɖʋwa yɔ yɔ, ɩɩpɩzɩɣ nɛ ɩwɛnɩ n̄ʋʋyabʋ.
44015002	Pɔyɔɔdɩ mbʋ lɛ, Pɔɔlɩ nɛ Barnaabaasɩ pekizini-wɛ tʋ nɛ pa nɛ wɛ pɔhɔmnɩ ɖama tɔm siŋŋ. Pʋyɔɔ ɛgbaɣdɩnaa kʋsɩ Pɔɔlɩ nɛ Barnaabaasɩ nɛ pa-taa nabɛyɛ nɛ petiyi-wɛ Yeruusalɛm Yesu tiyiyaa nɛ Krɩstʋ ɛgbɛyɛ taa ñɩma kɩbɩma cɔlɔ se powolo nɛ pana-tʋ.
44015003	Krɩstʋ ɛgbɛyɛ taa ñɩma tiyi-wɛ lɛ, patɩŋɩnɩ Fenisii nɛ Samaarɩɩ pa-ageeta taa nɛ pɛkɛdɩɣ Krɩstʋ ñɩma ɛzɩma mbʋ mba pɛtɛkɛ Yuda ñɩma yɔ, papɩsɩnɩ Kɩbaɣlʋ yɔɔ yɔ nɛ tɩlakɩ-wɛ leleŋ.
44015004	Patalɩ Yeruusalɛm lɛ, Krɩstʋ ɛgbɛyɛ taa ñɩma nɛ pa-kɩbɩma nɛ Yesu tiyiyaa pamʋ-wɛ. Ɛlɛ, Pɔɔlɩ nɛ Barnaabaasɩ pɛkɛdɩ-wɛ mbʋ Ɛsɔ tɩŋɩnɩ pɔ-yɔɔ nɛ ɛla yɔ.
44015005	Peeye Farɩsɩ ɛgbɛyɛ taa ñɩma mba paatisi Yesu yɔɔ yɔ, pa-taa nabɛyɛ kʋyɩ nɛ pɔtɔŋ se mba pɛtɛkɛ Yuda ñɩma yɔ, pʋwɛɛ se pɛpɛlɩ-wɛ nɛ paɖʋ-wɛ se pɔɖɔ Mooyiizi paɣtʋ yɔɔ.
44015006	Peeye Yesu tiyiyaa nɛ Krɩstʋ ɛgbɛyɛ taa kɩbɩma pekpeɣlaa se pana tɔm ndʋ.
44015007	Pɔhɔmnɩ ɖama tɔm siŋŋ ɛlɛ, Pɩyɛ kʋyɩ nɛ eheyi-wɛ se : Ɛgbaɣdɩnaa, mɩ-maɣmaɣ ɩtɛm naʋ se Ɛsɔ kalɩzɩ-m mɩ-hɛkʋ taa kajalaɣ alɩwaatʋ taa se meheyi mba pɛtɛkɛ Yuda ñɩma yɔ Tɔm Kɩbandʋ nɛ petisi-tʋ.
44015008	Ɛsɔ weyi ɛsɩm mbʋ pʋwɛ ɛyaa laŋa taa yɔ, ɛlɩzɩ pa-aseɣɖe. Ɛha-wɛ Cɩɖɩcɩɖɩ Kalɩzaɣ ɛzɩ ɛɛhaʋ-ɖʋ kɛ ɖɔɖɔ yɔ.
44015009	Ɛtɩɖʋ tɛyɩtʋ natʋyʋ ɖa nɛ wɛ ɖɛ-hɛkʋ taa. Ɛlɛ, eyeba pe-lidaʋ yɔɔ lɛ, pa-laŋa wɛɛ cɩɖɩ cɩɖɩ.
44015010	Pɩlabɩ ɛzɩma nɛ lɛɛlɛɛyɔ ɩtakʋʋ Ɛsɔ nɛ ɩsʋkɩ Yesu tɔmkpɛlɩkɩyaa sʋʋtʋ ndʋ ɖa nɛ ɖɔ-cɔzɔnaa ɖɩtapɩsɩ nɛ ɖɩsɩɣlɩ yɔ?
44015011	Ɛlɛ, ɖitisaa se pɩtɩŋɩnɩ Kɩbaɣlʋ Yesu lootiye yɔɔ ɖɩwɛnɩ n̄ʋʋyabʋ ɛzɩ mba ɖɔɖɔ yɔ.
44015012	Peeye mba pa-tɩŋa paakpeɣlaa yɔ, posum ɖiɣɖiɣ nɛ pewelesiɣni Barnaabaasɩ nɛ Pɔɔlɩ. Paba kɛdaɣ-wɛ kawɩlɩsɩ nzɩ Ɛsɔ tɩŋɩnɩ pɔ-yɔɔ nɛ ɛwɩlɩ yɔ, nɛ pita lakasɩ nzɩ ɛtɩŋɩnɩ pɔ-yɔɔ nɛ ɛla mba pɛtɛkɛ Yuda ñɩma yɔ, pɛ-hɛkʋ taa yɔ.
44015013	Pɛtɛm-wɛ kɛdʋʋ lɛ, Yakubu kʋyɩ nɛ ɛtɔ se : Ɛgbaɣdɩnaa, iwelesini-m nɛ ɩnɩɩ.
44015014	Siimɔɔ kɛdɩ-ɖʋ ɛzɩma mbʋ Ɛsɔ kɔcɔnɩ mba pɛtɛkɛ Yuda ñɩma yɔ, pɔ-yɔɔ ɖooo kiɖe tɛɛ nɛ ɛlɩzɩ pa-taa nabɛyɛ se payaa-wɛ ɛ-hɩɖɛ yɔ.
44015015	Pʋwɛ ɛzɩ pamaʋ Ɛsɔtɔm ɖɛzɩyaa takayɩsɩ taa yɔ.
44015016	Pamawa se : Pʋwayɩ lɛ, menkitiɣ mɔnkɔɔ nɛ mantasɩ siɣu Daaviidi kɩɖaŋɖʋʋ ŋgʋ kɩɩtɔlaa yɔ. Mɔn̄ɔɔzʋʋ ɖenɖe ɖenɖe pɩɩyɔkaa yɔ nɛ mantasɩ-kʋ siɣu.
44015017	Malakɩ mbʋ se mba pɩsɛɣaa yɔ, pañɩnɩ Kɩbaɣlʋ. Mba pa-tɩŋa payɩ pɛtɛkɛ Yuda ñɩma nɛ payaɣ-wɛ nɛ ma-hɩɖɛ yɔ, pañɩnɩ-ɩ ɖɔɖɔ. Kɩbaɣlʋ weyi ɛlakɩ pʋnɛ pɩtɩŋa yɔ, ɛnʋ yɔɔdʋʋnɩ mbʋ. (Amosi 9:11-12)
44015018	Ɛsɔ sɩm ɛ-tʋma tɩŋa ɖooo tam tam yɔɔ.
44015019	Pʋ-yɔɔ ma Yakubu mamaɣzʋʋ se ɖɩtaakɔnɩ kaɖɛ naɖɩyɛ mba pɛtɛkɛ Yuda ñɩma nɛ papɩsɩnɩ Ɛsɔ yɔɔ yɔ.
44015020	Ɛlɛ ɖɩma takayaɣ nɛ ɖikisini-wɛ se pataapisi pa-tɩ nɛ sɩɩnaa, peyele acɛyɛ labʋ nɛ pataatɔɔ kpɩna wena pɛtɛcɛ a-liŋ tɛɛ yɔ, nɛ calɩm.
44015021	Ɖɩma-wɛ tɔm ndʋ mbʋ pʋyɔɔ yɔ, ɖooo pitihiɣ Mooyiizi wɛnɩ ɛ-tɔm suziyaa paa tɛtʋ ndʋ tɩ-taa nɛ pakalɩɣ-tʋ paa kɩyakʋ kɩhɛzʋʋ ŋgʋ ki-wiye Yuda ñɩma Ɛsɔ ɖɩsɛyɛ kpaamɩŋ taa.
44015022	Peeye Yesu tiyiyaa nɛ Krɩstʋ ɛgbɛyɛ taa kɩbɩma nɛ ɖɩ-taa ñɩma tɩŋa pamaɣzaa se pʋwɛ ɖeu se pakʋsɩ pɛ-hɛkʋ taa nabɛyɛ nɛ paɖʋ-wɛ nɛ Pɔɔlɩ nɛ Barnaabaasɩ nɛ petiyi-wɛ Antɩyɔɔsɩ tɛtʋ taa. Palɩzɩ Yudi weyi pakʋm-ɩ hɩɖɛ se Barsaabaasɩ yɔ nɛ Silaasɩ. Paakɛ ɛyaa sɔsaa ɛgbaɣdɩnaa hɛkʋ taa.
44015023	Pʋcɔ nɛ pɛɖɛɛ lɛ, paɖʋzɩ pe-nesi taa takayaɣ. Pama ka-taa se : Ɖa Krɩstʋ tiyiyaa nɛ Krɩstʋ ɛgbɛyɛ taa ñɩma tɩŋa nɛ pa-kɩbɩma, ɖamaɣnɩ takayaɣ kanɛ mɩ ɛgbaɣdɩnaa Krɩstʋ ɛgbɛyɛ taa ñɩma mba mɩ ɩtɛkɛ Yuda ñɩma nɛ ɩwɛɛ Antɩyɔɔsɩ tɛtʋ taa nɛ Siirii nɛ Siliisii pa-ageeta taa yɔ! Ɖɩsɛ-mɩ!
44015024	Ɖɩnɩwa se ɛyaa nabɛyɛ lɩnɩ ɖɛ-tɛ ɛlɛ ɖɩtana pɔ-yɔɔ nɛ pɔkɔɔ mɩ-tɛ nɛ peliɣti-mɩ nɛ pɛkpɛzɩ mɩ-kalɩzasɩ nɛ pɔ-tɔm. Peheyaɣ-mɩ se pʋwɛɛ se iyele nɛ pɛpɛlɩ-mɩ nɛ ɩɖɔ Mooyiizi paɣtʋ tɩŋa yɔɔ.
44015025	Mbʋ labɩna nɛ ɖɩnɩnɩ ɖama lɛ, pɩlabɩ-ɖʋ ɖeu se ɖɩlɩzɩ ɖa-taa nabɛyɛ nɛ ɖitiyi pa nɛ ɛgbaɣdɩnaa kʋsɔɔlaa Pɔɔlɩ nɛ Barnaabaasɩ mɩ-cɔlɔ.
44015026	Ɛyaa mba, pelem pe-wezuu sɩm nɔɔ taa ɖa-Kɩbaɣlʋ Yesu Krɩstʋ hɩɖɛ yɔɔ.
44015027	Pʋ-yɔɔ ɖitiyi Yuudi nɛ Silaasɩ se peheyi-mɩ nɛ pɔ-nɔɔ tɔm ndʋ ɖɩma takayaɣ taa yɔ.
44015028	Pɩlabɩ ɖa nɛ Cɩɖɩcɩɖɩ Kalɩzaɣ ɖeu se ɖɩtaasʋʋ-mɩ sʋʋtʋ natʋyʋ yem nɛ pɩtasɩna ndʋ pʋpɔzʋʋ-mɩ yɔ.
44015029	Ndʋ lɛ se : Ɩtaatɔɔ kɩlaŋ nandʋ yaa calɩm yaa kpɩna wena pɛtɛcɛ a-liŋ tɛɛ yɔ nɛ ɩkpa mɩ-tɩ nɛ acɛyɛ. Ɩlabɩ pɩ-tɩŋa payɩ mbʋ yɔ, ɩlabɩ camɩyɛ. Pɩlabɩ mbʋ!
44015030	Petiyi-wɛ mbʋ lɛ, pakʋyɩ nɛ patalɩ Antɩyɔɔsɩ tɛtʋ taa nɛ pekpeɣli Krɩstʋ ɛgbɛyɛ taa ñɩma tɩŋa nɛ pɛcɛlɩ-wɛ takayaɣ ŋga.
44015031	Pakalɩ-kɛ lɛ, pa-laŋa hʋlʋmɩnɩ hʋnʋm mbʋ ka-taa tɔm ɖʋ-wɛ yɔ.
44015032	Yuudi nɛ Silaasɩ mba paakɛ ɖɔɖɔ Ɛsɔtɔm ɖɛzɩyaa yɔ, pɛkɛdɩ-wɛ tɔm sakɩyɛ se pɩlabɩ-wɛ hʋnʋm nɛ pɛtɛzɩ pɩʋ Ɛsɔ nʋmɔʋ taa.
44015033	Paacaɣ peeye alɩwaatʋ cabɩ. Pʋwayɩ lɛ, ɛgbaɣ dɩnaa labɩ-wɛ wele wele se papɩsɩ Krɩstʋ tiyiyaa cɔlɔ.
44015034	Ɛlɛ, Silaasɩ tɔ se ɛɛpɩsɩɣ.
44015035	Piyebi Pɔɔlɩ nɛ Barnaabaasɩ lɛ, paba ñacaɣ Antɩyɔɔsɩ tɛtʋ taa peeye nɛ pa nɛ lɛlaa sakɩyɛ pawɩlɩɣ nɛ posuzuu Kɩbaɣlʋ tɔm kɩbandʋ.
44015036	Pacaɣ Antɩyɔɔsɩ kɩyakɩŋ cabɩ lɛ, Pɔɔlɩ heyi Barnaabaasɩ se : Ɖɩpɩsɩ ɛgbaɣdɩnaa cɔlɔ tɛtʋ ndʋ tɩ-tɩŋa tɩ-taa ɖiisuzi Kɩbaɣlʋ tɔm yɔ nɛ ɖɩna se pɩsɩnɩ-wɛ le.
44015037	Barnaabaasɩ ñɩnaɣ se pɛkpɛndɩnɩ Yohanɛɛsɩ weyi pakʋm-ɩ hɩɖɛ se Maarkɩ yɔ.
44015038	Ɛlɛ, Pɔɔlɩ la lɩmaɣza se pataakpɛndɩnɩ-ɩ, mbʋ pʋyɔɔ yɔ, eesewa nɛ eyebi-wɛ Pamfilii egeetiye taa. Ɖɔɖɔ lɛ ɛtatasɩ-wɛ sɩʋ pa-tʋmɩyɛ taa.
44015039	Pʋyɔɔ Pɔɔlɩ nɛ Barnaabaasɩ pɔhɔmnɩ ɖama tɔm ka ka nɛ pɩnɩɩ-wɛ nɛ pɛcɛ ɖama. Barnaabaasɩ kpaɣ Maarkɩ nɛ ɛ nɛ-ɩ pasʋʋ mɛlɛ nɛ powolo Ciiprɩ ɛjaɖɛ nɖɩ lɩm cɔ-ɖɩ kondiko yɔ, ɖɩ-taa.
44015040	Piyele Pɔɔlɩ ñapkaɣ Silaasɩ nɛ ɛgbaɣdɩnaa ɖʋzɩ-wɛ Kɩbaɣlʋ nesi taa se ɛlabɩ-wɛ lootiye nɛ pacaŋ pɛɖɛɛ.
44015041	Paatɩŋɩnɩ Siirii nɛ Siliisii pa-ageeta taa nɛ palakɩ nɛ a-taa Krɩstʋ ɛgbɛyɛ taa ñɩma tɛzʋʋ pɩʋ Ɛsɔ nʋmɔʋ taa.
44016001	Ɛlɛ, patalɩ Dɛɛrbɩ nɛ Listrɩ pɛ-tɛtʋ taa. Yesu tɔmkpɛlɩkɩyʋ nɔɔyʋ kɛwɛ peeye nɛ payaɣ-ɩ se Timootee. E-ɖoo kɛkɛ Yuda tʋ weyi ɛwɛnɩ lidaʋ Yesu yɔɔ yɔ nɛ ɛ-caa ñɛkɛ Grɛɛkɩ tʋ.
44016002	Ɛgbaɣdɩnaa mba paawɛ Listrɩ nɛ Ikoniyɔm pɛ-tɛtʋ taa yɔ, palɩzaɣ ɛ-yɔɔ aseɣɖe kɩbanɖɛ.
44016003	Pɔɔlɩ liu kɛwɛɛ se ɛkpɛndɩnɩ-ɩ lɛ, ɛkpaɣ-ɩ nɛ ɛpɛlɩ-ɩ mbʋ pʋyɔɔ yɔ, Yuda ñɩma mba paawɛ egeetiye nɖɩ ɖɩ-taa yɔ, paana pa-tɩŋa se ɛ-caa kɛ Grɛɛkɩ tʋ.
44016004	Pɛɖɛɣaɣ nɛ patɩŋʋʋnɩ tɛtʋ ndʋ ndʋ tɩ-taa yɔ, peheyaɣ tɩ-taa ɛgbaɣdɩnaa se pañatɔm ndʋ Yesu tiyiyaa nɛ Yeruusalɛm Krɩstʋ ɛgbɛyɛ taa kɩbɩma pakaɖʋwa se pala yɔ.
44016005	Krɩstʋ agbaa taa ñɩma tɛzaɣ pɩʋ lidaʋ taa nɛ pɛtɛzʋʋ ɖɔʋ kɩyakɩŋ tɩŋa.
44016006	Patɩŋɩnɩ Frijii nɛ Galaatɩ pa-ageeta taa nɛ pɛɖɛɛ mbʋ pʋyɔɔ yɔ, Cɩɖɩcɩɖɩ Kalɩzaɣ kaɖaŋ-wɛ se pataasuzi tɔm Aazii egeetiye taa.
44016007	Patalɩ Miisii egeetiye taa lɛ, pamaɣzɩ se powoki Bitiinii egeetiye taa ɛlɛ, Kalɩzaɣ taaha-wɛ nʋmɔʋ.
44016008	Pʋyɔɔ patɩŋɩnɩ Miisii nɛ petii Trowaasɩ tɛtʋ taa.
44016009	Peeye Ɛsɔ wɩlɩ Pɔɔlɩ natʋ natʋyʋ ɖoo taa. Ɛna Masedonii egeetiye taa tʋ nɔɔyʋ sɩŋaa nɛ etendiɣ-i se : Kɔɔ Masedonii nɛ ŋsɩnɩ-ɖʋ.
44016010	Pɔɔlɩ na natʋ ndʋ mbʋ lɛ, ɖɩñɩnɩ kpaagbaa se ɖiwolo Masedonii mbʋ pʋyɔɔ yɔ, ɖɩtɛm naʋ se Kɩbaɣlʋ yanɩ-ɖʋ peeye se ɖisuzi-wɛ Tɔm Kɩbandʋ.
44016011	Peeye ɖɩsʋ mɛlɛ Trowaasɩ nɛ ɖɩɖɛɛ kpaagbaa Samootrasɩ ɛjaɖɛ nɖɩ lɩm cɔ-ɖɩ kondiko yɔ, ɖɩ-taa. Tɛʋ fema lɛ, ɖiwolo Neyapoliisi tɛtʋ taa.
44016012	Ɖɩkʋyɩnɩ Neyapoliisi peeye nɛ ɖiwolo Room ñɩma tɛtʋ sɔsɔtʋ Masedonii egeetiye taa. Payaɣ-tʋ se Filiipu. Ɖɩcaɣ tɩ-taa kɩyakɩŋ cabɩ.
44016013	Pɩtalɩ kɩyakʋ kɩhɛzʋʋ wiye lɛ, ɖɩlɩnɩ tɩ-taa nɛ ɖiwolo pɔɔ nɔɔ ɖenɖe ɖɩmaɣzaɣ se Ɛsɔ ɖɩsɛyɛ wɛɛ yɔ. Ɖɩtalaa lɛ, ɖɩmaɣnɩ halaa nabɛyɛ kpeɣlaa, ɛlɛ ɖɩcaɣ pɔ-cɔlɔ nɛ ɖɩyɔɔdɩnɩ-wɛ.
44016014	Halʋ nɔɔyʋ kɛwɛ halaa mba pa-taa nɛ ekemsiɣni-ɖʋ. Payaɣ-ɩ se Liidii. Ɛɛkɛ Tiyaatiiri tɛtʋ taa tʋ nɛ ɛpɛdɩɣ pɩsaŋ kɩsɛɛmɩŋ. Eseɣaɣ Ɛsɔ. Kɩbaɣlʋ kuli halʋ ɛnʋ ɛ-laŋɩyɛ se ɛnɩnɩ Pɔɔlɩ camɩyɛ.
44016015	Ɖɩlabɩ-ɩ mɩɩsʋʋ sɔnzɩ pɩkpɛndɩnɩ ɛ-hɔʋ taa ñɩma lɛ, etendi-ɖʋ nɛ ɛtɔ se : Ye ɩcɔnɩ-m se mɛwɛnɩ lidaʋ Kɩbaɣlʋ yɔɔ yɔ, ɩkɔɔ nɛ ɩwɛɛ mɛn-tɛ. Mbʋ ɛñɩɣ ɖɔ-yɔɔ nɛ ɖiwolo ɛ-tɛ.
44016016	Nakʋyʋ wiye, ɖa nɛ Pɔɔlɩ ɖiwokaɣ Ɛsɔ ɖɩsɛyɛ lɛ, tʋmlaɖʋ halɩñɩnʋ nɔɔyʋ katɩnɩ-ɖʋ. Ɛɛwɛnɩ kalɩzaɣ ŋga kasɩɣnɩ-ɩ nɛ ɛtɩyɩɣ yɔ. Ɛtɩyaɣ nɛ ɛ-caanaa hikiɣ liidiye sakɩyɛ.
44016017	Ɛtɩŋaɣ ɖa nɛ Pɔɔlɩ ɖa-wayɩ nɛ ɛmakɩ kubusi nɛ ɛtɔŋ se : Ɛyaa panɛ, pɛkɛ Ɛsɔ Caabiyuu tʋmlaɖaa. Posuzuu-mɩ ñʋʋyabʋ nʋmɔʋ tɔm.
44016018	Ɛlabɩ mbʋ kɩyakɩŋ sakɩyɛ. Pɩɖɛ Pɔɔlɩ lɛ, ɛpɩsɩnɩ kalɩzaɣ ŋga kɔ-yɔɔ nɛ ɛtɔ se : Yesu Krɩstʋ hɩɖɛ taa lɛ, meheyiɣ-ŋ se ŋlɩɩ pɛlɛ ɛnɛ ɛ-taa. Ɛyɔɔdɩ mbʋ lɛ, kalɩzaɣ ŋga kacaŋ nɛ kalɩɩ kpaagbaa.
44016019	Tʋmlaɖʋ halɩñɩnʋ ɛnʋ ɛ-caanaa nawa se ɛɛtasɩɣ-wɛ liidiye cazʋʋ lɛ, pakpa Pɔɔlɩ nɛ Silaasɩ nɛ pɔhɔm-wɛ nɛ powoni ɛyaa samaɣ ɖikpeɣliye sʋsaa cɔlɔ.
44016020	Patanɩ-wɛ tɛtʋ ñʋndɩnaa cɔlɔ lɛ, pɔtɔ se : Ɛyaa panɛ, pɛkɛ Yuda ñɩma nɛ pɛwɛɛ nɛ pɛwɛɛkɩɣ ɖɛ-tɛtʋ.
44016021	Yuda ñɩma panɛ, pawɩlɩɣ-ɖʋ sɔnzɩ nzɩ pɩtaha-ɖʋ nʋmɔʋ se ɖitisi yaa ɖɩla yɔ, mbʋ pʋyɔɔ yɔ, ɖɩkɛ Room ñɩma.
44016022	Peeye ɛyaa samaɣ kʋyɩ pɔ-yɔɔ. Tɛtʋ ñʋndɩnaa cɩyɩ Pɔɔlɩ nɛ Silaasɩ pɔ-yɔɔ wondu nɛ paha nɔɔ se polu-wɛ ɖeɣla.
44016023	Pɛtɛm-wɛ luu lɛ, powoni-wɛ nɛ paɖʋ salaka nɛ peheyi weyi ɛɖaŋʋʋ kɔ-nɔɔ yɔ se ɛɖaŋ pɔ-yɔɔ camɩyɛ kpam.
44016024	Pʋ-yɔɔ ɛlɛ kpaɣ-wɛ nɛ ɛsʋnɩ ɖooo pɩ-taa kuduyuu tɛɛ nɛ ɛka pa-naŋgbanzɩ ɖaŋ pɔŋ taa.
44016025	Ɖoo kama lɛ, Pɔɔlɩ nɛ Silaasɩ pɛsɛɣ Ɛsɔ nɛ peteɣ wondu nɛ pasaŋ-ɩ nɛ salaka tɩnaa lɛlaa welesiɣ.
44016026	Kpaagbaa mbʋ lɛ, tɛtʋ ñamsɩ pɩŋŋ pɩkpɛndɩnɩ salaka kuduyuu kiɖe. Kʋ-nɔnɔsɩ tɩŋa tɩtʋlɩ yem nɛ yoŋkpasɩ nzɩ paaɖɩ salaka tɩnaa yɔ, sɩtɩcɛbʋ.
44016027	Salaka yɔɔ ɖaŋɩyʋ fema lɛ, ɛnaɣ se kʋ-nɔnɔsɩ tɩŋa tʋlaa. Ɛlɛ, ɛkpɛɛ ɛ-abalɩsɩɣa se ɛkʋʋ ɛ-tɩ mbʋ pʋyɔɔ yɔ, ɛmaɣzaa se salaka tɩnaa tɩŋa lɩwa nɛ pese.
44016028	Peeye Pɔɔlɩ mabɩ kubuka leɣ leɣ nɛ ɛtɔ se : Taakʋ ña-tɩ, ɖatɩŋa ɖɩwɛ cɩnɛ.
44016029	Peeye ɖaŋɩyʋ ɛnʋ ɛpɔzaa se pɔkɔnɩ-ɩ miŋ. Pɔkɔnɩ-ɩ lɛ, ɛtɩsʋʋ Pɔɔlɩ nɛ Silaasɩ pɔ-cɔlɔ nɛ eluŋ pɛ-tɛɛ. Sɔɔndʋ kapka-ɩ nɛ ɛwɛɛ nɛ eseluu yem.
44016030	Ɛlɛ, ɛlɩzɩ-wɛ nɛ awayɩ nɛ ɛpɔsɩ-wɛ se : Cawaa, ɛbɛ pʋwɛɛ se mala nɛ Ɛsɔ ya ma-ñʋʋ ?
44016031	Paba cosi-i se : Tisi Kɩbaɣ lʋ Yesu Krɩstʋ yɔɔ nɛ Ɛsɔ ya ña nɛ ñɔ-hɔʋ mɩ-ñʋʋ.
44016032	Peheyi ɛ nɛ ɛ-hɔʋ taa ñɩma tɩŋa Kɩbaɣlʋ tɔm.
44016033	Ɛkpaɣ-wɛ alɩwaatʋ ndʋ tɩ-yɔɔ ɖoo ana a-taa nɛ ɛñalɩ pa-kɩcɩkpɩŋ taa nɛ patɩlabʋ ɛ nɛ ɛ-hɔʋ taa ñɩma mɩɩsʋʋ sɔnzɩ.
44016034	Ɛlɛ, ɛkpanɩ-wɛ ɛ-ɖɩɣa taa nɛ ɛsɩɩ-wɛ tɔɔnaɣ se pɔtɔɔ. Ɛ-taa hʋlʋmɩ pɩŋŋ se ɛ nɛ ɛ-hɔʋ taa ñɩma tɩŋa pɛwɛnɩ lidaʋ Ɛsɔ yɔɔ.
44016035	Tɛʋ fema lɛ, Tɛtʋ ñʋndɩnaa tiyi kaɖɩsɩ nasɩyɩ se siwolo nɛ siheyi salaka yɔɔ ɖaŋɩyʋ se : Lɩzɩ ɛyaa mba salaka taa.
44016036	Salaka yɔɔ ɖaŋɩyʋ kpaɣ tɔm ndʋ nɛ ɛtanɩ Pɔɔlɩ se : Tɛtʋ ñʋndɩnaa tiyaa se peheyi-m se malɩzɩ-mɩ salaka taa. Pʋ-yɔɔ lɛ, ɩlɩɩ ikpemni laŋhɛzɩyɛ.
44016037	Pɔɔlɩ cosi-i se : Pamabɩ-ɖʋ ɛyaa tɩŋa hɛkʋ taa nɛ patahʋʋ ɖɔ-tɔm natʋyʋ ŋgʋ ɖa ɖɔɖɔ ɖɩkɛ Room ñɩma. Powoni-ɖʋ nɛ paɖʋ salaka nɛ lɛɛlɛɛyɔ petiyiɣ mɛɛsaɣ tɛɛ se peyebi-ɖʋ yaa we? Aayɩ pɩɩlakɩ mbʋ kpem. Pa-maɣmaɣ pɔkɔɔ nɛ palɩzɩ-ɖʋ.
44016038	Kaɖɩsɩ wolo nɛ siheyi tɛtʋ ñʋndɩnaa tɔm ndʋ. Papa nɩwa se Pɔɔlɩ nɛ Silaasɩ pɛkɛ Room ñɩma lɛ, sɔɔndʋ kpa-wɛ.
44016039	Pʋ-yɔɔ tɛtʋ ñʋndɩnaa mba powoba nɛ pɛhɛzɩ pa-laŋa. Ɛlɛ, palɩzɩ-wɛ salaka taa nɛ petendi-wɛ se pakʋyɩ pɛ-tɛtʋ ndʋ tɩ-taa.
44016040	Mbʋ palɩ salaka taa peeye nɛ powolo Liidii tɛ. Pɛtɛm ɛgbaɣdɩnaa naʋ nɛ paha-wɛ pana ñaɣʋ lɛ, pɛɖɛɛ.
44017001	Pakʋyɩnɩ Liidii tɛ lɛ, patɩŋɩnɩ Amfipolii nɛ Apoloonii pɛ-tɛtʋ taa nɛ pɔkɔɔ patalɩ Tesalonika ñɩndʋ taa. Yuda ñɩma Ɛsɔ ɖɩsɛyɛ kpaaŋ nakʋyʋ kɛwɛ peeye.
44017002	Patalaa lɛ, Pɔɔlɩ wolo Yuda ñɩma Ɛsɔ ɖɩsɛyɛ kpaaŋ taa ɛzɩ ɛtɩɩlakʋʋ yɔ. Peeye ɛ nɛ Yuda ñɩma mba palabɩ lɩmaɣza Ɛsɔtɔm takayaɣ taa tɔm yɔɔ kɩyakɩŋ kɩhɛzɩŋ naadozo.
44017003	Ɛlɩzaɣ-wɛ tɩ-tɔbʋʋ nɛ ɛtɩŋɩɣnɩ tɩ-yɔɔ nɛ ɛwɩlɩɣ se pʋwɛɛ se Meesiya ɛtɔɔ kʋñɔŋ nɛ ɛsɩ nɛ efemni sɩɖaa taa. Ɛtɔŋaɣ se : Yesu weyi mɛnkɛdɩɣ-mɩ ɛ-tɔm yɔ, ɛnʋ lɛ Meesiya.
44017004	Ɛyaa mba, pa-taa lɛlaa tisi tɔm ndʋ nɛ patɩŋ Pɔɔlɩ nɛ Silaasɩ pa-wayɩ. Pɩkpɛndɩnɩ Grɛɛkɩ ñɩma sakɩyɛ mba peseɣaɣ Ɛsɔ yɔ nɛ abila sakɩyɛ.
44017005	Ɛlɛ Yuda ñɩma mba petetisi-tʋ yɔ, powoba nɛ pañɩnɩ kañadɩnaa nabɛyɛ ɛyaa ɖikpeɣ liye. Pa nɛ wɛ peyele nɛ ɛyaa kpeɣli tɛtʋ taa nɛ peseɣti-wɛ. Ɛlɛ pokuu ɖama nɛ powolo abalʋ weyi payaɣ-ɩ se Yaasɔɔ yɔ, ɛ-tɛ. Pañɩnaɣ Pɔɔlɩ nɛ Silaasɩ se powoni-wɛ samaɣ ɛsɩndaa.
44017006	Powoba nɛ patana-wɛ lɛ, pakpa Yaasɔɔ nɛ pɩkpɛndɩnɩ ɛgbaɣ dɩnaa nabɛyɛ nɛ powoni-wɛ tɛtʋ ñʋndɩnaa cɔlɔ nɛ poholuu se : Ɛyaa mba palaba nɛ putuli kedeŋa kpeekpe yɔ, patalɩ cɩnɛ.
44017007	Yaasɔɔ mʋ-wɛ nɛ pɛwɛɛ ɛ-tɛ. Paaɖɔŋ paɣtʋ ndʋ Room wiyaʋ sɔsɔ Sezaarɩ ɖʋwa yɔ, tɩ-yɔɔ. Pɔtɔŋ se wiyaʋ lɛlʋ n̄ɛwɛɛ ɖɔɖɔ. Pʋdʋ ɛnʋ lɛ Yesu.
44017008	Tɔm ndʋ panɩɣaɣ yɔ, tɩcɛyaɣ ɛyaa samaɣ nɛ tɛtʋ ñʋndɩnaa siŋŋ.
44017009	Ɛlɛ pɔpɔzɩ Yaasɔɔ nɛ lɛlaa nɛ pasɩ liidiye naɖɩyɛ se pɩha-wɛ nʋmɔʋ nɛ pɛɖɛɛ lɛ, peyebi-wɛ nɛ palɩɩ.
44017010	Ɖoo tiyuwa lɛ, ɛgbaɣdɩnaa kʋsɩ Pɔɔlɩ nɛ Silaasɩ nɛ pɛɖɛɛ Beree tɛtʋ taa. Patalaa lɛ, pasʋʋ Yuda ñɩma Ɛsɔ ɖɩsɛyɛ kpaaŋ taa.
44017011	Peeye Yuda ñɩma lɩmaɣza kɛwɛ ɖeu nɛ pɩkɩlɩ Tesalonika ñɩma ñɩna. Pamʋ tɔm nɛ pa-laŋɩyɛ tɩŋa pilim. Paa ɖooye pañɩnaɣ Ɛsɔtɔm takayaɣ taa se pana se tɔm ndʋ Pɔɔlɩ yɔɔdaɣ yɔ tɩkɛ toovenim na.
44017012	Mbʋ labɩna nɛ pa-taa ɛyaa sakɩyɛ tisi Yesu yɔɔ, pɩkpɛndɩnɩ Grɛɛkɩ ñɩma abila nɛ abalaa sakɩyɛ.
44017013	Yuda ñɩma mba pɛwɛ Tesalonika yɔ, panɩwa se Pɔɔlɩ wɛɛ nɛ esuzuu Ɛsɔtɔm Beree tɛtʋ taa mbʋ lɛ, pakʋyɩ powolo peeye nɛ peseɣtiɣ ɛyaa.
44017014	Pʋ-yɔɔ ɛgbaɣdɩnaa tɩkʋsɩ Pɔɔlɩ nɛ ɛɖɛɛ teŋgu hɔɔlʋʋ taa. Ɛlɛ, Silaasɩ nɛ Timootee paba ñacaɣ Beree peeye.
44017015	Mba pasɩɣaɣ Pɔɔlɩ yɔ, patanɩ-ɩ Atɛɛnɩ tɛtʋ taa. Pɔɔlɩ paɣ-wɛ se peheyi Silaasɩ nɛ Timootee se pakʋyɩ kpaka nɛ patɩŋ ɛ-wayɩ. Pʋwayɩ pakʋyɩ nɛ papɩsɩ.
44017016	Pɔɔlɩ kaawɛ Atɛɛnɩ nɛ ɛɖaŋ Silaasɩ nɛ Timootee lɛ, ɛ-taa wɛɛ nɛ pɩwɩɣ mbʋ pʋyɔɔ yɔ, sɩʋ kpelesi ɖeke kosuni tɛtʋ ndʋ tɩ-taa.
44017017	Pʋ-yɔɔ ewokaɣ Yuda ñɩma Ɛsɔ ɖɩsɛyɛ kpaaŋ taa nɛ ɛ nɛ wɛ nɛ ɛyaa mba poluŋuu Ɛsɔ tɛɛ yɔ pɔyɔɔdʋʋ. Ewokaɣ ɖɔɖɔ kɩyakɩŋ tɩŋa ɛyaa ɖikpeɣliye nɛ ɛyɔɔdʋʋnɩ mba ɛkataɣ peeye yɔ.
44017018	Epikuri nɛ Sitoyisi pa-agbaa taa lɔŋsɩnɖaa nabɛyɛ wobi ɛ-cɔlɔ nɛ ɛ nɛ wɛ papazɩ yɔɔdʋʋ. Pa-taa nabɛyɛ pɔzaɣ se : Ndʋ abalʋ kɔkɔɖɛ yaɖʋ ɛnɛ ɛyɔɔdʋʋ kɛ? Lɛlaa ñɔtɔŋ se : Paa pɩla ɛzɩma yɔ, agɔlɩma kɩfana tɔm suzuyu ɛkɛwa. Pɔyɔɔdaɣ mbʋ mbʋ pʋyɔɔ yɔ, Pɔɔlɩ suzaɣ Yesu tɔm kɩbandʋ nɛ ɛtɔŋ se sɩɖaa feŋ.
44017019	Pʋyɔɔ pakpaɣ-ɩ powoni-i piyaɣ ŋga kɔ-yɔɔ tɔm hʋyaa kpeɣluu nɛ payaɣ se Areyopaajɩ yɔɔ. Ɛlɛ pɔpɔzɩ-ɩ se : Tɔm kɩfatʋ ndʋ ŋwɩlɩɣ ɛzʋnɔ yɔ tʋtʋ lɛ ndʋ kpem?
44017020	Tɔm ndʋ ŋheyiɣ-ɖʋ yɔ, ɖɩtanɩda-tʋ wiɖiyi kaʋ. Ɖɩcaɣ se ɖɩnɩɩ tɩ-tɔbʋʋ.
44017021	Toovenim lɛ, Atɛɛnɩ ñɩma tɩŋa payɩ nɛ agɔma mba pɛwɛ peeye yɔ pa tʋmɩyɛ lɛ se tɛʋ efema lɛ, pɛwɛɛ tɔm kɩfatʋ sɔŋʋʋ yɔ.
44017022	Pɔɔlɩ sɩŋ Areyopaajɩ hɛkʋ taa nɛ ɛtɔ se : Atɛɛnɩ ñɩma mɩ, manawa se ɩkɛ agɔlɩma tɛɛ luŋiyaa siŋŋ.
44017023	Mbʋ pʋyɔɔ yɔ, mɔncɔwaɣ mɩ-tɛtʋ taa lɛ, mana agɔlɩma wena iluŋuu a-tɛɛ yɔ, a-coka. Halɩ mana ɖoli nɔɔyʋ cokiye naɖɩyɛ pama ɖɩ-yɔɔ se : ɛsɔ weyi ɖɩtasɩmɩ-ɩ yɔ, e-cokiye. Weyi iluŋuu ɛ-tɛɛ nɛ ɩtasɩm-ɩ yɔ, ɛ-tɔm mɔnkɔm-mɩ heyuu.
44017024	Ɛsɔ weyi ɛlabɩ kedeŋa nɛ mbʋ pɩ-tɩŋa payɩ pʋwɛ ka-taa yɔ, ɛnʋ tɩna ɛsɔdaa nɛ tɛtʋ. Ɛɛcakɩ coka wena ɛyaa manɩ pe-nesi yɔ, a-tɛɛ.
44017025	Ɛfɛyɩ kɛtɛɖaɣ taa nɛ pʋpɔzʋʋ se ɛyaa ɛlabɩ-ɩ pʋyʋ. Mbʋ pʋyɔɔ yɔ, ɛnʋ haɣnɩ ɛyaa tɩŋa wezuu nɛ feziŋ nɛ mbʋ pɩtɩŋa payɩ pʋwɛ kedeŋa yɔɔ yɔ.
44017026	Ɛtɩŋɩnɩ ɛyʋ kʋɖʋm yɔɔ nɛ ɛla ɛyaa kpeekpe se pacaɣ kedeŋa yɔɔ. Ɛɖʋ paa weyi alɩwaatʋ ndʋ nɛ lona wena a-taa pʋwɛɛ se ɛcaɣ yɔ, pɩ-kamasɩ.
44017027	Ɛlabɩ mbʋ se ɛyaa ɛtakɩɣ nɛ pañɩnɩɣ Kɩbaɣlʋ nɛ pʋtɔma yɔ pana-ɩ. Ŋgʋ ɛnʋ yɔ, etoposini ɖa-taa nɔɔyʋ.
44017028	Ɛ-yɔɔ ɖɩwɛ wezuu, ɖɩlakɩ pɩ-tɩŋa nɛ ɖɩwɛɛ. Mbʋ ɖɔɖɔ mɩ-tɛ hendu teyaa nabɛyɛ kɔyɔɔdaa se : Ɖa ɖɔɖɔ ɖɩkɛ e-liɖe taa ñɩma.
44017029	Ye mbʋ, ɛzɩ ɖɩkɛʋ Ɛsɔ liɖe taa ñɩma yɔ, pɩtɩmʋna se ɖɩmaɣzɩ se ɖɩpɩzɩɣ ɖɩkpaɣ-ɩ nɛ ɖɩkɛdɩnɩ sɩʋ kpelaɣ ŋga ɛyaa maɣzaa nɛ polubini sika yaa liidiye yaa pɩyɛ nɛ pacanɩ-kɛ yɔ.
44017030	Ɛsɔ weyi ehuuzi ɛ-ɛza kaatɩlɩtʋ alɩwaatʋ yɔɔ yɔ, eheyiɣ nɔɔnɔɔ ɛyaa tɩŋa paa le se pʋwɛɛ se papɩsɩnɩ pa-tɩ.
44017031	Toovenim mbʋ pʋyɔɔ yɔ, ɛtɛm ɖʋʋ kɩyakʋ ŋgʋ ɛkɔŋ hʋnaʋ kedeŋa yɔɔ ɛyaa tɔm siɣsiɣ yɔ. Ɛyʋ weyi ɛlɩzaa yɔ, ɛ-yɔɔ ɛtɩŋɩɣ na nɛ ɛhʋʋnɩ-wɛ. Alɩwaatʋ ndʋ Ɛsɔ fezi ɛyʋ ɛnʋ nɛ sɩɖaa taa yɔ, ɛwɩlɩ paa anɩ se ɛkɔŋ-pʋ labʋ.
44017032	Panɩwa se Pɔɔlɩ yɔɔdaɣ sɩɖaa fem tɔm mbʋ lɛ, nabɛyɛ woŋuu-i. Lɛlaa ñɔtɔŋ se : Wiɖiyi lɛ, ŋŋtasɩ kɔm nɛ ŋheyi-ɖʋ tʋ.
44017033	Mbʋ Pɔɔlɩ kʋyɩ pɛ-hɛkʋ taa nɛ ɛɖɛɛ.
44017034	Paa mbʋ nabɛyɛ katɩŋ Pɔɔlɩ wayɩ nɛ petisi ɛ-tɔm. Pa-taa yɔ : Denisi weyi ɛkɛ Areyopajɩ tɔm hʋyaa taa tʋ yɔ nɛ halʋ weyi payaɣ-ɩ se Damaari yɔ nɛ lɛlaa ɖɔɖɔ.
44018001	Pʋwayɩ Pɔɔlɩ kʋyɩ Atɛɛnɩ tɛtʋ taa nɛ ewolo Kɔrɛntɩ ñɩndʋ taa.
44018002	Ɛtalaa lɛ, ɛkatɩ Yuda tʋ nɔɔyʋ palʋlɩ-ɩ Pɔntɩ egeetiye taa. Payaɣ-ɩ se Akilaasɩ. Ɛ nɛ ɛ-halʋ Prisiili patalʋʋ peeye yɔ, piteleɖida. Itaalii ɛjaɖɛ taa palɩnaa, mbʋ pʋyɔɔ yɔ, Room wiyaʋ sɔsɔ weyi payaɣ-ɩ se Kloodi yɔ, ɛɛha nɔɔ se pataatasɩ Yuda tʋ nɔɔyʋ naʋ Room tɛtʋ taa. Pɔɔlɩ na-wɛ mbʋ lɛ, ewolo pɛ-tɛ nɛ ɛwɛɛ.
44018003	Pɔɔlɩ kɛwɛ pɛ-tɛ mbʋ pʋyɔɔ yɔ, ɛ nɛ wɛ palakaɣ tʋmɩyɛ kʋɖʋmɖɩyɛ. Paakɛ tɔnɛ kɩɖanɖɩŋ laɖaa ɛzɩ ɛnʋ yɔ.
44018004	Paa kɩyakʋ kɩhɛzʋʋ ŋgʋ, Pɔɔlɩ wokaɣ Yuda ñɩma Ɛsɔ ɖɩsɛyɛ kpaaŋ taa nɛ ɛ nɛ wɛ nɛ Grɛɛkɩ ñɩma palakɩ lɩmaɣza Yesu tɔm yɔɔ nɛ ɛñɩnɩɣ se petisi-tʋ.
44018005	Silaasɩ nɛ Timootee palɩnɩ Masedonii egeetiye taa nɛ patalɩ Kɔrɛntɩ lɛ, Ɛsɔ kalɩzaɣ ɖiɣ Pɔɔlɩ se eheyi Yuda ñɩma se Yesu lɛ Meesiya.
44018006	Ɛlɛ, paba ñakʋyʋʋ ɛ-yɔɔ nɛ patʋʋ-ɩ. Pʋ-yɔɔ Pɔɔlɩ kpizi-wɛ e-wondu yɔɔ mʋzʋʋ nɛ ɛtɔŋ se : Meyebi-mɩ nɛ mɩ-sʋʋtʋ. Mɩ-n̄ʋʋ taa pɩtɛŋ. Pɩtatasɩ kɛʋ ma-ñɩndʋ. Pɩkpaɣʋnɩ lɛɛlɛɛyɔ yɔ, mɛnkɛɣnɩ mba pɛtɛkɛ Yuda ñɩma yɔ, pɔ-yɔɔ.
44018007	Pɔɔlɩ kʋyɩ peeye nɛ ɛɖɛɛ abalʋ weyi eluŋaɣ Ɛsɔ tɛɛ nɛ payaɣ-ɩ se Yustuusi yɔ, ɛ-tɛ. Pɩɩñɔtɩnɩ Yuda ñɩma Ɛsɔ ɖɩsɛyɛ kpaaŋ.
44018008	Krispuusi weyi ɛkɛ kpaaŋ ŋgʋ kɩ-taa ñʋʋ tʋ yɔ, ɛɛwɛnɩ lidaʋ Kɩbaɣ lʋ yɔɔ pɩkpɛndɩnɩ ɛ-ñɩma tɩŋa payɩ. Kɔrɛntɩ ñɩma sakɩyɛ mba pewelesaɣ Pɔɔlɩ tɔm yɔ, pɛwɛnɩ ɖɔɖɔ lidaʋ Kɩbaɣlʋ yɔɔ nɛ palabɩ-wɛ mɩɩsʋʋ sɔnzɩ.
44018009	Ɖoo naayɛ taa Kɩbaɣlʋ heyi Pɔɔlɩ natʋ taa se : Taasɔɔndɩ, ɛlɛ, wɛɛ ŋyɔɔdʋʋ, taasu.
44018010	Mɛwɛ ñɔ-cɔlɔ. Nɔɔyʋ ɛɛkpazʋʋ e-nesi ñɔ-yɔɔ se ɛlakɩ-ŋ kɩdɛkɛdɩm nabʋyʋ. Ma-ñɩma ɖɔ sakɩyɛ tɛtʋ tʋnɛ tɩ-taa.
44018011	Pɔɔlɩ caɣ Kɔrɛntɩ peeye pɩnaɣ nɛ hɔɔlʋʋ nɛ ɛwɩlɩɣ ɛyaa Ɛsɔtɔm.
44018012	Galiyɔɔ kaakɛ Akayɩ egeetiye ñʋʋ tʋ lɛ, Yuda ñɩma ta nɔɔ nɛ pakʋyɩ Pɔɔlɩ yɔɔ nɛ pakpa-ɩ se powokini-i tɔm ɖɩhʋyɛ.
44018013	Patanɩ-ɩ lɛ, pɔtɔ se : Abalʋ ɛnɛ, ɛwɩlɩɣ ɛyaa se poluŋ Ɛsɔ tɛɛ luŋuu mbʋ yɔ, pɩtɛkɛ mbʋ paɖʋ paɣtʋ taa.
44018014	Pɔɔlɩ caɣaɣ se ekuli ɛ-nɔɔ lɛ, Galiyɔɔ heyi Yuda ñɩma mba se : Yuda ñɩma mɩ! Ye mbʋ pɩtatʋʋzɩ yɔ, yaa lakasɩ kɩdɛkɛsɩ nasɩyɩ ɛɛlaba yɔ, maaɖɔkɩ mɔ-hɔyɛ nɛ mewelesini-mi.
44018015	Ɛlɛ, ɖenɖe pɩkɛnɩ tɔm hɔm yem tɔm pee nɛ hɩla nɛ mɩ-paɣtʋ pɔ-yɔɔ yɔ, mɩ-cɔlɔ lɛ. Maañɩnʋʋ se mahʋʋ tɔm ndʋ.
44018016	Galiyɔɔ heyi-wɛ mbʋ lɛ, ɛɖɔɔnɩ-wɛ tɔm ɖɩhʋyɛ.
44018017	Peeye Grɛɛkɩ ñɩma tɩŋa kpa Ɛsɔ ɖɩsɛyɛ kpaaŋ yɔɔ cɔnɩyʋ Sɔɔstɛnɩ tɔm ɖɩhʋyɛ peeye nɛ papazɩ-ɩ mabʋ. Ɛlɛ, piteheyi Galiyɔɔ natʋyʋ.
44018018	Pɔɔlɩ caɣ Kɔrɛntɩ peeye alɩwaatʋ sakɩyɛ. Pʋwayɩ lɛ, ɛkʋyɩ ɛgbaɣdɩnaa cɔlɔ nɛ ɛ nɛ Prisiili nɛ Akilaasɩ pasʋʋ mɛlɛ se powoki Siirii egeetiye taa. Pɔɔlɩ kahʋm ɛ-ñʋʋ Sankree tɛtʋ taa mbʋ pʋyɔɔ yɔ, eeɖuuni Ɛsɔ se ɛlakɩ pʋyʋ.
44018019	Patalɩ Efɛɛzɩ tɛtʋ taa lɛ, Pɔɔlɩ yele ɛ-taabalaa nɛ ewolo Yuda ñɩma cɔlɔ pɛ-Ɛsɔ ɖɩsɛyɛ kpaaŋ taa nɛ ɛ nɛ wɛ palakɩ lɩmaɣza Yesu tɔm yɔɔ.
44018020	Paba tendi-i se ɛtasɩ pɔ-cɔlɔ caɣʋ. Ɛlɛ, ekizi.
44018021	Ɛkʋyɩ pɔ-cɔlɔ se ɛɖɛɣ lɛ, eheyi-wɛ se : Pʋwɛɛ se kazandʋ ndʋ tɩkɔŋ yɔ, mɔntɔɔ-tʋ Yeruusalɛm tɛtʋ taa. Ye Ɛsɔ etisaa yɔ, manpɩsɩɣ mɩ-cɔlɔ. Ɛlɛ, ɛkʋyɩ Efɛɛzɩ peeye ɛsʋʋ mɛlɛ nɛ ɛɖɛɛ.
44018022	Ɛtalɩ Sezaaree tɛtʋ taa nɛ ɛkpa Yeruusalɛm nɛ ɛsɛɛ Krɩstʋ ɛgbɛyɛ taa ñɩma lɛ, ɛɖɛɛ nɛ etii Antɩyɔɔsɩ tɛtʋ taa.
44018023	Ɛcaɣ peeye alɩwaatʋ cabɩ lɛ, ɛkʋyɩ nɛ ɛcɔɔ Galaatɩ nɛ Frijii pa-ageeta taa nɛ ɛsɔzʋʋ Krɩstʋ tɔmkpɛlɩkɩyaa tɩŋa ɖoŋ pe-lidaʋ taa.
44018024	Yuda tʋ nɔɔyʋ wobi Efɛɛzɩ. Palʋlɩ-ɩ Alɛksandrii tɛtʋ taa nɛ payaɣ-ɩ se Apoloosi. Ɛsɩm Ɛsɔtɔm takayaɣ taa tɔm siŋŋ nɛ ɛsɩ yɔɔdʋʋ camɩyɛ.
44018025	Paawɩlɩ-ɩ Kɩbaɣlʋ nʋmɔʋ tɔm camɩyɛ nɛ ɛwɛnɩ kalɩzaɣ taa kpekpeka. Ɛyɔɔdaɣ Kɩbaɣlʋ tɔm nɛ ɛwɩlɩɣ tɩ-nasɩ taa ɖeyi ɖeyi. Ɛlɛ, Yohanɛɛsɩ mɩɩsʋʋ sɔnzɩ ɖeke tɔm ɛɛsɩma.
44018026	Peeye ɛsʋ Yuda ñɩma Ɛsɔ ɖɩsɛyɛ kpaaŋ taa nɛ ɛpazɩ tɔm suzuu kaalɛyɩtʋ. Akilaasɩ nɛ Prisiili panɩ ɛyɔɔdaɣ mbʋ lɛ, payaa-ɩ nɛ pɛtɛzɩ-ɩ kɛdʋʋ Ɛsɔ nʋmɔʋ tɔm.
44018027	Apoloosi ñɩnaɣ se ewolo Akayɩ egeetiye taa lɛ, ɛgbaɣ dɩnaa la nɛ pɩlabɩ-ɩ hʋnʋm nɛ pama Krɩstʋ tɔmkpɛlɩkɩyaa takayaɣ se ɛtalaa lɛ, pamʋ-ɩ ɖeu. Ɛtalaa lɛ, ɛwɛɛ wazaɣ pɩŋŋ mba pɩtɩŋɩnɩ Ɛsɔ lootiye yɔɔ nɛ pɛwɛnɩ lidaʋ Yesu yɔɔ yɔ.
44018028	Ekizaɣni Yuda ñɩma tɔm nɛ abalɩtʋ ɛyaa tɩŋa ɛsɩndaa kaŋŋ nɛ ɛtɩŋɩɣnɩ Ɛsɔtɔm takayaɣ yɔɔ nɛ ɛwɩlɩɣ-wɛ se Yesu lɛ Meesiya.
44019001	Apoloosi kɛwɛ Kɔrɛntɩ tɛtʋ taa mbʋ lɛ, Pɔɔlɩ ñatɩŋɩnɩ pʋŋ hɔɔlɩŋ taa nɛ ɛkɔɔ ɛtalɩ Efɛɛzɩ tɛtʋ taa. Peeye ɛkatɩ tɔmkpɛlɩyaa nabɛyɛ.
44019002	Ɛlɛ, ɛpɔzɩ-wɛ se : Ɩmʋ Cɩɖɩcɩɖɩ Kalɩzaɣ alɩwaatʋ ndʋ itisi Kɩbaɣ lʋ yɔɔ yɔ yaa we? Paba cosi-i se : Aayɩ, wiɖiyi ɖɩtanɩɩ se Cɩɖɩcɩɖɩ Kalɩzaɣ nakɛyɛ wɛɛ.
44019003	Ɛlɛ Pɔɔlɩ tasɩ-wɛ pɔzʋʋ se : Mɩɩsʋʋ sɔnzɩ nzɩ palabɩ-mɩ yɔ? Pocosi-i se : Yohanɛɛsɩ mɩɩsʋʋ sɔnzɩ palabɩ-ɖʋ.
44019004	Mbʋ eheyi-wɛ se : Yohanɛɛsɩ ñalakaɣ ɛyaa mɩɩsʋʋ sɔnzɩ nzɩ sɩwɩlɩɣ se papɩsɩnɩ pa-tɩ yɔ. Eheyaɣ ɛyaa samaɣ ɖɔɖɔ se pʋwɛɛ se pɛwɛnɩ lidaʋ Meesiya Yesu weyi ɛkɔŋ yɔ, ɛ-yɔɔ.
44019005	Panɩ mbʋ lɛ, palabɩ-wɛ mɩɩsʋʋ sɔnzɩ Kɩbaɣlʋ Yesu hɩɖɛ taa.
44019006	Ɛlɛ, Pɔɔlɩ tɩnɩ pɔ-yɔɔ nesi nɛ Cɩɖɩcɩɖɩ Kalɩzaɣ tii pɔ-yɔɔ nɛ papazɩ kʋnʋmɩŋ lɛɛŋ yɔɔdʋʋ nɛ Ɛsɔtɔm ɖɛzʋʋ.
44019007	Paatalɩ ɛzɩ abalaa hiu nɛ naalɛ yɔ.
44019008	Pʋwayɩ lɛ, Pɔɔlɩ wolo Yuda ñɩma Ɛsɔ ɖɩsɛyɛ kpaaŋ taa nɛ ɛyɔɔdɩ tɔm kaalɛyɩtʋ. Eheyaɣ-wɛ Ɛsɔ kewiyaɣ tɔm nɛ ɛñɩnɩɣ ɛzɩma mbʋ ɛɛla nɛ petisi-tʋ yɔ. Fenasɩ naadozo pilim ɛlabɩ mbʋ.
44019009	Ɛlɛ, pa-taa ɛyaa nabɛyɛ la laŋa kpɩzɩŋ nɛ pekizi-tʋ. Peniɣzaɣ Kɩbaɣlʋ nʋmɔʋ tɔm ɛyaa tɩŋa ɛsɩndaa. Peeye Pɔɔlɩ yebi-wɛ nɛ ɛyaa Yesu tɔmkpɛlɩkɩyaa nɛ hɔɔlʋʋ nɛ pekpeɣliɣ ɖama kɩyakɩŋ tɩŋa abalʋ weyi payaɣ-ɩ se Tiranuusi yɔ, e-sukuli taa nɛ pɔyɔɔdʋʋ Kɩbaɣlʋ tɔm.
44019010	Ɛlabɩ mbʋ pɩnzɩ naalɛ. Pʋ-yɔɔ mba pa-tɩŋa payɩ paawɛ Aazii egeetiye taa yɔ, Yuda ñɩma nɛ mba pɛtɛkɛ Yuda ñɩma yɔ, panɩ Kɩbaɣlʋ Yesu tɔm.
44019011	Ɛsɔ tɩŋaɣnɩ Pɔɔlɩ yɔɔ nɛ ɛlakɩ hama lakasɩ nzɩ sɩfɛyɩnɩ lɛzʋʋ yɔ.
44019012	Halɩ pakpakɩɣ tokonaa nɛ kɛdɛɛkasɩ nzɩ situkuni-i yɔ nɛ potukuuni kʋdɔndɩnaa nɛ pɔ-yɔɔ cɛkɩ nɛ kalɩzasɩ kɩdɛkɛdɩsɩ ñalɩɣ pa-taa.
44019013	Peeye Yuda ñɩma mba pɔcɔwaɣ nɛ pɔkɔlʋʋ aleewaa yɔ, pakʋyaa se payaɣ Kɩbaɣlʋ Yesu hɩɖɛ eluukenaa yɔɔ. Pɔtɔŋaɣ se : Ɖɩkɔlʋʋ-mɩ Yesu weyi Pɔɔlɩ suzuu ɛ-tɔm yɔ, ɛ-hɩɖɛ taa.
44019014	Yuda n̄ɩma Ɛsɔ layaa sɔsaa taa lɛlʋ weyi payaɣ-ɩ se Seva yɔ, ɛ-pɩyalaa lʋbɛ lakaɣnɩ mbʋ.
44019015	Pɔyɔɔdɩ mbʋ lɛ, kalɩzaɣ kɩdɛkɛdaɣ cosi-wɛ se : Mansɩm Yesu nɛ mantɩlɩ mbʋ Pɔɔlɩ kɛnaa yɔ. Ɛlɛ mɩ yɔ, mɩ lɛ mba?
44019016	Peeye abalʋ weyi ɛɛwɛnɩ eleeu yɔ, ɛkʋyaa nɛ ɛtɔlɩ pɔ-yɔɔ nɛ ɛmabɩ-wɛ ɖeu nɛ pamʋ heŋ nɛ pese nɛ palɩɩ ɖɩɣa ŋga ka-taa ŋtaakpela.
44019017	Mba patɩŋa payɩ paawɛ Efɛɛzɩ yɔ, Yuda ñɩma nɛ mba pɛtɛkɛ Yuda ñɩma yɔ, panɩ tɔm ndʋ pa-tɩŋa payɩ mbʋ lɛ, sɔɔndʋ kpa-wɛ nɛ pakpazɩ Kɩbaɣlʋ hɩɖɛ ɛsɔdaa.
44019018	Ɛyaa mba paawɛnɩ lidaʋ Kɩbaɣlʋ yɔɔ yɔ, pa-taa sakɩyɛ wokaɣ ɛyaa ɛsɩndaa keɣ lee nɛ pɔyɔɔdʋʋ pa-kɩwɛɛkɩm mbʋ paalaba yɔ.
44019019	Maajɩkɩ laɖaa sakɩyɛ ñowokaɣnɩ ɖɔɖɔ pa-maajikɩ takayɩsɩ nɛ pañaɣzɩɣ -sɩ miŋ ɛyaa ɛsɩndaa. Patʋʋzɩ si-liidiye nɛ pana se ɖɩtalɩ ɛzɩ pe-liidiye pɔɔyɩsɩ kutokiŋ nɩɩnʋwa yɔ.
44019020	Mbʋ Kɩbaɣlʋ tɔm tɛzaɣ cɔʋ siŋŋ nɛ ɖoŋ.
44019021	Pʋwayɩ lɛ, Pɔɔlɩ la lɩmaɣ za se ɛtɩŋɩɣnɩ Masedonii nɛ Akayɩ pa-ageeta taa nɛ ewolo Yeruusalɛm tɛtʋ taa nɛ ɛtɔŋ se : mantalɩɣ lɛ, pʋwɛɛ se mowolo ɖɔɖɔ Room nɛ mana.
44019022	Peeye ɛkʋsɩ ɛ-tʋmlaɖaa taa ɛyaa naalɛ nɛ etiyi-wɛ Masedonii nɛ piyele ɛtasɩ caɣʋ alɩwaatʋ cabɩ Aazii egeetiye taa. Mba lɛ Timootee nɛ Eraastɩ.
44019023	Alɩwaatʋ ndʋ Pɔɔlɩ kɛwɛ Efɛɛzɩ tɛtʋ taa mbʋ yɔ, pɩɩkɔnɩ ñaɖʋʋ sʋsɔʋ nakʋyʋ Kɩbaɣlʋ nʋmɔʋ yɔɔ.
44019024	Kolu nɔɔyʋ kɛwɛ peeye, payaɣ-ɩ se Demetriyuusi. Elukaɣ ɛgɔlɩmɩyɛ halɩñɩnɖɛ nɖɩ payaɣ se Artemiisi yɔ ɖɩ-ɖɩɣa lɛzɩŋ cikpeŋ nɛ liidiye ñɩɣyʋʋ nɛ ɛpɛdɩɣ. Ɛlakaɣ nɛ ɛ-tʋmlaɖaa hikiɣ pa-tɩ siŋŋ.
44019025	Ekpeɣli pa nɛ mba palakɩ tʋmɩyɛ nɖɩ ɖɩ-lɛzʋʋ yɔ nɛ eheyi-wɛ se : Abalaa mɩ, ɩtɛm sɩm se ɖa-tʋmɩyɛ yɔɔ ɖihikiɣ ɖa-tɩ.
44019026	Mɩ-maɣmaɣ ɩnaɣ nɛ ɩnɩɣ nɛ mɩ-nɩŋgbaaŋ se Pɔɔlɩ laba nɛ ɛyaa pɩsɩnɩ pa-tɩ Efɛɛzɩ tɛtʋ taa nɛ pɩkpɛndɩnɩ Aazi egeetiye tɩŋa taa payɩ. Ɛwɛɛ nɛ ɛtɔŋ se : ɛsɔnaa mba ɛyaa labɩnɩ pe-nesi yɔ, pɛtɛkɛnɩ pʋyʋ kpem.
44019027	Tiyeki nɛ ɛyaa ni ɖa-tʋmɩyɛ ɖɩnɛ. Pɩɩsɩɣnɩ pi-ɖeke ɛlɛ, ɛyaa ɛɛtasɩɣ ɛgɔlɩmɩyɛ sɔsɔɖɛ Artemiisi ɖɩɣa kpaɣʋ nɛ payaa pʋyʋ. Peeye ɛgɔlɩmɩyɛ sɔsɔɖɛ nɖɩ Aazii nɛ kedeŋa kpeekpe ɛyaa luŋuu ɖɩ-tɛɛ nɛ pañaŋ yɔ, paatasɩɣ-ɖɩ kpaɣʋ nɛ paya se pʋyʋ.
44019028	Ɛyaa mba paakpeɣli peeye yɔ panɩ tɔm ndʋ mbʋ lɛ, pa-pana kpa siŋŋ. Peeye pamakaɣ kubusi nɛ pɔtɔŋ se : Efɛɛzɩ ñɩma Artemiisi kɛ Sɔsɔ.
44019029	Pɩɩñɩŋɩ Efɛɛzɩ tɛtʋ tɩŋa kpamm. Pɛkpɛsaa nɛ pakpa Masedonii ñɩma Gayuusi nɛ Aristaarkɩ mba pa nɛ Pɔɔlɩ pɔɖɔŋaɣ yɔ, pɔhɔm-wɛ nɛ powoni ɖenɖe pekpeɣluu nɛ palakɩ aleɣya yɔ.
44019030	Pɔɔlɩ caɣaɣ ewolo ɛyaa samaɣ ɛsɩndaa. Ɛlɛ, Krɩstʋ tɔmkpɛlɩkɩyaa lɛlaa kizini-i.
44019031	Halɩ pɩkpɛndɩnɩ Aazii kaɖɩsɩ sɔsɔsɩ nasɩyɩ nzɩ sɩkɛ Pɔɔlɩ taabalaa yɔ, sɩkʋsɩ ɛyaa se powolo nɛ peheyi-i se pɩtaacɩbɩ-ɩ se ewoki ɛyaa samaɣ ɖikpeɣliye taa peeye.
44019032	Paawɛɛ nɛ pokou yem. Paa mba nɛ pa-ñɩndʋ mbʋ pʋyɔɔ yɔ, piisidi ɛyaa samaɣ taa yem. Pa-taa sakɩyɛ teɖiɣ zina mbʋ pʋyɔɔ paakpeɣlaa yɔ.
44019033	Pɔhɔm Alɛksandrɩ weyi Yuda ñɩma tuyaa nɛ pɛɖɛzʋʋ nɔɔ yɔ nɛ palɩzɩ ɛyaa hɛkʋ taa. Ɛlɛ kpazɩ nesi se paha-ɩ nʋmɔʋ nɛ ɛyɔɔdɩnɩ samaɣ.
44019034	Panawa se ɛkɛ Yuda tʋ lɛ, papazɩ kou pa-tɩŋa nɛ pɔtɔŋ se : Efɛɛzɩ ñɩma Artemiisi kɛ Sɔsɔ. Pɛwɛɛ kou yɔɔ mbʋ nɛ pʋkɔɔ pɩtalɩ ɛzɩ ñɩɣtʋ naalɛ yɔ.
44019035	Efɛɛzɩ tɛtʋ taa takayaɣ mayʋ susi-wɛ nɛ ɛpɔzɩ-wɛ se : Efɛɛzɩ ñɩma mɩ, anɩ pɩsaɣaɣ nɛ eteɖiɣzina se Efɛɛzɩ tɛtʋ taa ñɩma cɔŋnɩ ɛgɔlɩmɩyɛ halɩñɩnɖɛ sɔsɔɖɛ Artemiisi ɖɩɣa nɛ ɖɩ-sɩʋ kpelaɣ ŋga kalɩnɩ ɛsɔdaa nɛ kɔtɔlɩ yɔ, pɔ-yɔɔ?
44019036	Nɔɔyʋ ɛɛpɩzɩɣ nɛ ɛkpɛzɩ-tʋ. Pʋ-yɔɔ lɛ, pʋwɛɛ se ɩhɛzɩ mɩ-tɩ nɛ itaakpedesi nabʋyʋ taa kaʋ.
44019037	Ɩkɔnɩ ɛyaa panɛ cɩnɛ, ŋgʋ, patakpaɣ pʋyʋ ɖɛ-ɛgɔlɩmɩyɛ ɖɩɣa taa, patatʋʋ-ɖɩ ɖɔɖɔ.
44019038	Ye Demetriyuusi nɛ ɛ-tʋmɩyɛ lɛzʋʋ laɖaa mba pɛwɛ ɛ-cɔlɔ yɔ, pa-taa ɛwɛnɩ ɛyʋ nɔɔyʋ nɛ natʋyʋ yɔ, tɔm hʋʋ kɩyakɩŋ wɛɛ nɛ ñʋndɩnaa ñɛwɛɛ ɖɔɖɔ pʋ-yɔɔ. Powolo nɛ payaa ɖama tɔm.
44019039	Ye mɩñɩnɩɣnɩ natʋyʋ yɔ, samaɣ kediɣzaɣ ŋga paɖʋwa yɔ kapɩzɩɣ nɛ kana-tʋ.
44019040	Pɩtɛkɛ mbʋ yɔ, pakʋyʋʋ ɖɔ-yɔɔ se ɖiyeba nɛ ñaɖʋʋ lɩɩ mbʋ pɩlabɩ sɔnɔ yɔ, pʋ-yɔɔ. Mbʋ pʋyɔɔ yɔ, ɖɩfɛyɩnɩ natʋyʋ se ɖɩyɔɔdɩ mbʋ pʋyɔɔ ɖikpeɣlaa yɔ.
44019041	Ɛtɛm-wɛ yɔɔdɩnaʋ mbʋ lɛ, ɛɖɔɔnɩ ɛyaa samaɣ ŋga se kɛɖɛɛ.
44020001	Nãaɖʋʋ cɛbɩ Efɛɛzɩ peeye lɛ, Pɔɔlɩ kpeɣli Krɩstʋ tɔmkpɛlɩkɩyaa. Ɛlɛ, ɛsɛɛ-wɛ nɛ ɛcaŋ ɛɖɛɛ Masedonii egeetiye taa.
44020002	Ɛtalaa lɛ, ɛɖɔŋnɩ sɩŋʋʋ sɩŋʋʋ nɛ ɛkɛdɩɣ Ɛsɔtɔm sakɩyɛ nɛ pɩlakɩ ɛyaa hʋnʋm. Pʋwayɩ lɛ, ewolo Grɛɛsɩ ɛjaɖɛ taa.
44020003	Ɛcaɣ peeye fenasɩ naadozo. Ɛkʋyaɣ se ewoki nɛ ɛsʋʋ mɛlɛ nɛ ewolo Siirii egeetiye taa lɛ, ɛnɩɩ se Yuda ñɩma nabɛyɛ tam ɛ-yɔɔ nɔɔ se pakʋʋ-ɩ. Peeye ɛlɛɣzɩ lɩmaɣza se ekitiɣ ɛtɩŋɩnɩ Masedonii egeetiye taa.
44020004	Pɔɔlɩ nɛ mba pɔɖɔŋaɣ yɔ, mba yɔ : Beree abalʋ weyi payaɣ se Piruusi yɔ ɛ-pɩyalʋ Sopatɛɛrɩ nɛ Tesalonika tɛtʋ taa ñɩma Aristaarkɩ nɛ Sekundusi nɛ Dɛɛrbɩ tʋ Gayuusi, nɛ Timootee nɛ Aazii ñɩma Ticiiki nɛ Trofim.
44020005	Mba kɛɖɛnɩ-ɖʋ nɔɔ nɛ powolo paɖaŋ-ɖʋ Trowaasɩ tɛtʋ taa.
44020006	Kpɔnɔ ŋgʋ paaɖʋʋ kɩ-taa kɔyɛ yɔ kɩ-kazandʋ ɖɛwa lɛ, ɖɩsʋʋ mɛlɛ Filiipu nɛ ɖɩɖɛɛ. Kɩyakɩŋ kagbaanzɩ wayɩ lɛ, ɖɩtalɩ pɔ-cɔlɔ Trowaasɩ nɛ ɖa nɛ wɛ ɖɩcaɣ peeye kɩyakɩŋ lʋbɛ.
44020007	Kpɩtaʋ kɔɔnɔɔ kɩyakʋ wiye lɛ, ɖa nɛ tɔmkpɛlɩkɩyaa ɖikpeɣ li ɖama se ɖɩcɩyɩ kpɔnɔnaa. Pɔɔlɩ weyi kifeŋaɣ se ɛɖɛɛ yɔ, ɛyɔɔdɩnɩ-wɛ nɛ ɛwɛɛ pʋ-yɔɔ mbʋ pʋkɔɔ nɛ pɩtalɩ ɖoo hɛkʋ.
44020008	Paasɩ kanɖʋnaa sakɩyɛ ɛsɔdaa kuduyu ŋgʋ kɩ-taa ɖiikpeɣlaa yɔ.
44020009	Alɩwaatʋ ndʋ lɛ, evebu weyi payaɣ-ɩ se Eticii yɔ, ɛɛcaɣ mundoɖe yɔɔ. Pɔɔlɩ wɛɛ nɛ ɛyɔɔdʋʋ ka ka mbʋ lɛ, ɖom kpaɣ -ɩ. Pɩkɛdaa lɛ, pɩlabɩ-ɩ lii nɛ ɛlɩnɩ ɖɩ-yɔɔ ɖooo ɛsɔdaa kuduyuu naadozo ñɩŋgʋ taa nɛ etii ɛfalɩ tataa. Powobi pakʋsɩ-ɩ lɛ, e-fezuu tɛm ɖɛʋ.
44020010	Peeye Pɔɔlɩ lɩwa etii nɛ eluŋ ɛ-yɔɔ. Ɛlɛ ɛkpaɣ-ɩ e-nesi taa nɛ ɛtɔ se : Itaapeenduu mbʋ pʋyɔɔ yɔ, ɛ nɛ ɛ-ɛza.
44020011	Pɔɔlɩ pɩsaa nɛ ɛkpa lɛ, ɛcɩyɩ kpɔnɔ nɛ ɛtɔɔ. Ɛlɛ ɛyɔɔdɩnɩ-wɛ ka ka nɛ tɛʋ kɔɔ kife. Pʋwayɩ lɛ, ɛɖɛɛ.
44020012	Paakpanɩ evebu ɛnʋ nɛ ɛ-ɛza nɛ ɛyaa na-ɩ nɛ pa-laŋa hɛɛ niɣ niɣ.
44020013	Ɖɩɖɛ nɔɔ nɛ ɖɩsʋʋ mɛlɛ se ɖiwolo Asoosi tɛtʋ taa. Peeye pɩɩwɛɛ se ɖɩkpaɣ Pɔɔlɩ. Ɛɛɖʋwa se ɛɖɔŋ naŋgbanzɩ nɛ ɖɩkatɩ peeye.
44020014	Ɛkatɩ-ɖʋ Asoosi lɛ, ɛkpa ɖɔ-cɔlɔ mɛɛlɛ taa nɛ ɖiwolo Mitiilɛɛnɩ tɛtʋ taa.
44020015	Peeye ɖɩkʋyɩnaa nɛ ɖɩtalɩ tɛʋ kifemuu ɛjaɖɛ nɖɩ lɩm cɔ-ɖɩ kondiko nɛ payaɣ-ɖɩ se Ciyoo yɔ, ɖɩ- cɔlɔ. Tozo wiye lɛ, ɖɩtalɩ Samoosi tɛtʋ taa nɛ ɖɩcaɣ Trojiliyɔm. Kɩyakʋ kifemuu wiye ɖɩtalɩ Miilɛɛ tɛtʋ taa.
44020016	Pɔɔlɩ kaɖʋwa se ɛɛsɩŋɩɣ Efɛɛzɩ tɛtʋ taa ye pɩtɛkɛ mbʋ yɔ, elesiɣ alɩwaatʋ yem Aazii egeetiye taa. Ekpedesaɣ se pɩtɔma yɔ ɛtalɩ Yeruusalɛm tɛtʋ taa pʋcɔ nɛ pɔtɔɔ Pantekooti kazandʋ.
44020017	Miilɛɛ peeye Pɔɔlɩ tiyinaa se payaa Krɩstʋ ɛgbɛyɛ taa kɩbɩma mba pɛwɛ Efɛɛzɩ tɛtʋ taa yɔ.
44020018	Paba talɩ ɛ-cɔlɔ lɛ, eheyi-wɛ se : Ɩtɛm sɩm mɔn-ɖɔnɛ alɩwaatʋ ndʋ ma nɛ mɩ ɖɩɩwɛ kpaɣ ɖooo kɩyakʋ ŋgʋ mancalɩ fɛyʋʋ mɩ-tɛ Aazii egeetiye taa yɔ.
44020019	Mentisi man-tɩ nɛ mala Kɩbaɣlʋ tʋmɩyɛ nɛ ɛzɩtɛɣlɩm nɛ kʋñɔŋ ŋgʋ mɔntɔɔ Yuda ñɩma mba pan̄ɩnaɣ se pakʋ-m yɔ, pe-nesi taa yɔ, kɩ-taa.
44020020	Mɛntɛmɛsɩ-mɩ natʋyʋ. Maakɛdɩ-mɩ nɛ mawɩlɩ-mɩ mbʋ pɩtɩŋa payɩ pʋwɛ-mɩ wazaɣ yɔ, samaɣ nɛ mɩ-ɖɩsɩ pa-taa.
44020021	Meheyi Yuda ñɩma nɛ mba pɛtɛkɛ Yuda ñɩma yɔ se papɩsɩnɩ pa-tɩ nɛ Ɛsɔ nɛ pɛwɛnɩ lidaʋ ɖa-Kɩbaɣlʋ Yesu Krɩstʋ yɔɔ.
44020022	Lɛɛlɛɛyɔ ɩna! Kalɩzaɣ tuyuu-m se mowolo Yeruusalɛm. Mantana mbʋ pɩkaɣ-m tɛmnaʋ peeye yɔ.
44020023	Ɛlɛ paa tɛtʋ ndʋ tɩ-taa mantalaa yɔ, Cɩɖɩcɩɖɩ Kalɩzaɣ wɩlɩɣ-m nɛ keheyiɣ-m se salaka nɛ kʋñɔŋ sɔsɔʋ patalɩɣ nɩ-m.
44020024	Paa mbʋ, piteheyi-m natʋyʋ nɛ mantakpaɣ me-wezuu se kɩkɛnɩ pʋyʋ. Mbʋ mañɩnɩɣ yɔ lɛ se mɛntɛzɩ ma-nʋmɔʋ ɖɔm nɛ laŋhʋlɩmɩyɛ nɛ tʋmɩyɛ ŋɖɩ Kɩbaɣlʋ ɖʋ-m yɔ. Tʋmɩyɛ ŋɖɩ lɛ se monsuzi Ɛsɔ lootiye Tɔm Kɩbandʋ.
44020025	Mɔnkɔm mɩ-hɛkʋ taa nɛ monsuzi Ɛsɔ kewiyaɣ tɔm. Lɛɛlɛɛyɔ mansɩm se mɩ-tɩŋa ɩɩtasɩɣ naʋ mɛ-ɛzɩbiye taa kaʋ.
44020026	Pʋ-yɔɔ mankaɖɩɣ-mɩ sɔnɔ kɩyakʋ kʋnɛ se : Ye mɩ-taa nɔɔyʋ eleba yɔ, ma-ñɩndʋ natʋyʋ fɛyɩ pɩ-taa.
44020027	Toovenim, mbʋ pʋyɔɔ yɔ, meheyi-mɩ mbʋ pɩtɩŋa payɩ Ɛsɔ n̄ɩnʋʋ yɔ, mɛntɛmɛsɩ-mɩ natʋyʋ.
44020028	Cɩɖɩcɩɖɩ Kalɩzaɣ lɩzɩ-mɩ nɛ kasɩɩ-mɩ Ɛsɔ nɛ Kɩbaɣlʋ pɛ-ɛgbɛyɛ taa ñɩma mba ɛyabɩnɩ ɛ-calɩm yɔ, pɔ-yɔɔ cɔnɩyaa. Pʋ-yɔɔ lɛ, ɩcɔnɩ mɩ-maɣ maɣ mɩ-tɩ yɔɔ camɩyɛ nɛ ɩcɔnɩ ɖɔɖɔ ɛyaa mba pɛwɛ ɖɩ-taa yɔ, pɔ-yɔɔ camɩyɛ ɛzɩ ninɖiɣyuu cɔŋʋʋnɩ e-heŋ yɔɔ yɔ.
44020029	Manawa se ma-wayɩ mba pɛwɛ ɛzɩ kpemtɔɔyɩsɩ nzɩ ñɔɔsɩ wɩɣ-sɩ yɔ, pɔkɔŋ sʋʋ mɩ-ɛgbɛyɛ taa. Paakaɣ sɔm nɔɔyʋ kaʋ.
44020030	Halɩ mɩ-hɛkʋ taa maɣmaɣ nabɛyɛ kɔŋ lɩʋ ɖɔɖɔ nɛ pɔyɔɔdʋʋ tɔm ndʋ tɩtatʋʋzɩ yɔ se pepeɣzini tɔmkpɛlɩkɩyaa nɛ patɩŋ pa-wayɩ.
44020031	Pʋ-yɔɔ lɛ, ɩcɔnɩ mɩ-tɩ yɔɔ nɛ ɩtɔzʋʋ se pɩnzɩ naadozo yɔ, menteyele mɩ-taa nɔɔyʋ paɣʋ wɩsɩ nɛ ɖoo nɛ halɩ mentisi ɛzɩtɛɣlɩm.
44020032	Lɛɛlɛɛyɔ mɛ-ɛgbaɣdɩnaa, manɖʋzɩ-mɩ Ɛsɔ nɛ e-lootiye tɔm pe-nesi taa. Ndʋ pɩzɩɣna nɛ tiyele nɛ ɩpaɣlɩ mi-lidaʋ taa nɛ tɩha-mɩ ñɩm mbʋ pɩ-tamaɣ Ɛsɔ ɖʋ ɛyaa mba ɛsɩ-wɛ nɛ hɔɔlʋʋ yɔ, pɛ-hɛkʋ taa yɔ.
44020033	Nɔɔyʋ liidiye yaa e-sika yaa e-wondu taalabɩ-m liu.
44020034	Mɩ-maɣmaɣ ɩnawa se malabɩ tʋmɩyɛ nɛ ma-maɣmaɣ me-nesi nɛ mehiɣ mbʋ pɩtɛɖaɣ ma nɛ man-taabalaa yɔ.
44020035	Mawɩlɩ-mɩ pɩtɩŋa pɩ-taa se mbʋ pʋwɛɛ se ɩla tʋmɩyɛ nɛ ɩsɩnɩ ajama. Ɩtɔzɩ tɔm ndʋ Kɩbaɣlʋ Yesu maɣmaɣ yɔɔdaa yɔ, tɩ-yɔɔ. Ndʋ lɛ se : Haʋ wɛ leleŋ nɛ pɩkɩlɩ mʋʋ.
44020036	Pɔɔlɩ tɛm ɛyaa yɔɔdɩnaʋ mbʋ lɛ, eluŋ ɛ-nʋmbɔla yɔɔ nɛ ɛ nɛ wɛ pɛsɛɛ Ɛsɔ patɩŋa.
44020037	Patɩŋa payɩ pekpikaɣ Pɔɔlɩ nɛ pamʋzʋʋ ɛ-lɩkpazasɩ yɔɔ nɛ ɛzɩtɛɣlɩm cɔɔɔ.
44020038	Mbʋ piyeba kpem nɛ pɛ-ɛza ñɩŋ yɔ lɛ se : Eheyi-wɛ se paatasɩɣ naʋ ɛ-zɩbiye taa kaʋ. Pasɩ-ɩ nɛ patanɩ-ɩ mɛlɛ cɔlɔ.
44021001	Ɖa nɛ mba pasɩ Pɔɔlɩ yɔ, ɖɩyasɩ ɖama lɛ, ɖɩsʋʋ mɛlɛ nɛ ɖɩɖɛɛ Koosi ɛjaɖɛ nɖɩ lɩm cɔ-ɖɩ kondiko yɔ, ɖɩ-taa. Kifema lɛ, ɖɩkʋyɩ peeye nɛ ɖiwolo Roodi ñinɖɛ taa nɛ ɖɩkʋyɩnɩ peeye nɛ ɖiwolo Patara tɛtʋ taa.
44021002	Ɖɩtalɩ peeye lɛ, ɖɩmaɣ nɩ mɛlɛ ŋgʋ kuwoki Fenisii egeetiye taa yɔ nɛ ɖɩsʋʋ-kʋ nɛ ɖɩɖɛɛ.
44021003	Ɖɩkɔm nɛ ɖɩnaɣ Ciiprɩ ɛjaɖɛ ŋɖɩ lɩm cɔ-ɖɩ kondiko yɔ lɛ, ɖiyebi-ɖɩ ɖa-nɩmɩyɛ yɔɔ nɛ ɖiwobini Siirii egeetiye taa kiŋ. Ɖɩtalɩ Tiiri tɛtʋ taa lɛ, ɖɩsɩŋ mbʋ pʋyɔɔ yɔ, peeye pɩɩwɛɛ se palɩsɩ mɛlɛ taa wondu.
44021004	Ɖɩmaɣnɩ Krɩstʋ tɔmkpɛlɩkɩyaa nabɛyɛ tɛtʋ ndʋ tɩ-taa nɛ ɖɩcaɣ pɔ-cɔlɔ kɩyakɩŋ lʋbɛ. Pɩtɩŋɩnɩ Kalɩzaɣ yɔɔ nɛ peheyi Pɔɔlɩ se ɛtaakpa Yeruusalɛm tɛtʋ taa.
44021005	Ɛlɛ kɩyakɩŋ ɛnɩ ɛkɔm nɛ ɛɖɛɛ lɛ, ɖɩɖaɣnɩ ɖa-nʋmɔʋ pazʋʋ. Ɖɩɖɛɣaɣ lɛ, pasɩɩ-ɖʋ patɩŋa pa nɛ pa-halaa nɛ pe-piya nɛ palɩnɩ-ɖʋ tɛtʋ wayɩ. Peeye ɖiluŋ ɖa-nʋmbɔla yɔɔ teŋgu nɔɔ nɛ ɖɩsɛɛ Ɛsɔ.
44021006	Pʋwayɩ lɛ, ɖa nɛ wɛ ɖɩsɛɛ ɖama nɛ ɖa ɖasʋʋ mɛlɛ nɛ piyele mba ñapɩsɩ pɛ-tɛ.
44021007	Ɖɩkʋyɩ Tiiri lɛ, ɖɩtɛzɩ ɖa-nʋmɔʋ nɛ ɖɩkɔɔ ɖɩtalɩ Pitolemayisi tɛtʋ taa. Ɖɩtalaa lɛ, ɖɩsɛɛ ɛgbaɣdɩnaa nɛ ɖɩcaɣ pɔ-cɔlɔ kɩyakʋ nɛ kɩ-tɛɛ.
44021008	Kifema lɛ, ɖa nɛ Pɔɔlɩ ɖɩkpaɣ nʋmɔʋ nɛ ɖɩkɔɔ ɖɩtalɩ Sezaaree tɛtʋ taa. Peeye ɖiwoba nɛ ɖɩwɛɛ tɔm kɩbandʋ suzuyu Filiipu tɛ. Abalʋ ɛnʋ ɛɛkɛ ɛyaa lʋbɛ mba paalɩzɩ Yeruusalɛm yɔ pa-taa lɛlʋ.
44021009	Ɛɛwɛnɩ pɛlaa naanza. Patasɩmda abalaa nɛ pɛkɛ Ɛsɔtɔm ɖɛzɩyaa.
44021010	Ɖɩwɛ peeye kɩyakɩŋ cabɩ mbʋ lɛ, nakʋyʋ wiye Ɛsɔtɔm ɖɛzɩyʋ weyi payaɣ se Agaabusi yɔ, ɛlɩnɩ Yudee egeetiye taa nɛ ɛkɔ ɖɔ-cɔlɔ.
44021011	Ɛtalaa lɛ ɛkpaɣ Pɔɔlɩ tambaɖɛ nɛ ɛhɔkɩ ɛ-naŋgbanzɩ nɛ e-nesi nɛ ɛtɔ se : Iwelesi nɛ ɩnɩɩ ndʋ Cɩɖɩcɩɖɩ Kalɩzaɣ yɔɔdʋʋ yɔ. Ndʋ lɛ se : Weyi ɛtɩnɩ tambaɖɛ ɖɩnɛ yɔ, ɛzʋnɔ Yudee ñɩma kɔŋ-ɩ hɔkʋʋ Yeruusalɛm tɛtʋ taa. Paɖʋzʋʋ-ɩ mba pɛtɛkɛ Yuda ñɩma yɔ, pe-nesi taa.
44021012	Ɖa nɛ mba paawɛ peeye yɔ, ɖɩnɩ mbʋ lɛ, ɖitendi Pɔɔlɩ se ɛtaatasɩ kpaʋ Yeruusalɛm.
44021013	Peeye ecosi-ɖʋ se : Pɩlabɩ ɛzɩma nɛ iwiliɣ mbʋ? Pɩlabɩ ɛzɩma nɛ ɩwɛɛkɩɣ ma-laŋɩyɛ mbʋ? Ma lɛ, pɩtɛkɛ hɔkʋʋ yɔɔ ɖeke mɔñɔɔzɩ man-tɩ nɛ manɖaŋ. Ɛlɛ, manɖaŋaa ɖɔɖɔ se paa sɩm yɔ, mansɩ Yeruusalɛm Kɩbaɣlʋ Yesu hɩɖɛ yɔɔ.
44021014	Ɖɩtapɩzɩ ɛ-tɔm lɛ, ɖɩtɛzɩ yebu nɛ ɖɩtɔ se : Mbʋ Kɩbaɣlʋ liu wɛɛ yɔ, mbʋ ɛlabɩna.
44021015	Kɩyakɩŋ ɛnɩ ɛɖɛwa lɛ, ɖɩñɔɔzɩ ɖa-tɩ nɛ ɖɩkpa Yeruusalɛm.
44021016	Ɖa nɛ Sezaaree Krɩstʋ tɔmkpɛlɩkɩyaa nabɛyɛ ɖɩkpana. Ɖɩtalaa lɛ, powoni-ɖʋ Ciiprɩ tʋ weyi pɩɩwɛɛ se ɖɩwɛɛ ɛ-tɛ yɔ, ɛ-tɛ. Payaɣ-ɩ se Mɩnaasɔɔ. Ɛɛkɛ Krɩstʋ tɔmkpɛlɩkɩyʋ ɖooo lɔŋ.
44021017	Ɖɩtalɩ Yeruusalɛm tɛtʋ taa lɛ, ɛgbaɣdɩnaa mʋ-ɖʋ camɩyɛ nɛ laŋhʋlɩmɩyɛ.
44021018	Kifema lɛ, ɖa nɛ Pɔɔlɩ ɖiwolo Yakubu tɛ. Krɩstʋ ɛgbɛyɛ taa ñɩma kɩbɩma tɩŋa kɛwɛ peeye ɖɔɖɔ.
44021019	Pɔɔlɩ tɛm-wɛ sɛʋ lɛ, ɛkɛdɩ-wɛ piye piye mbʋ pɩtɩŋa payɩ Ɛsɔ tɩŋɩnɩ ɛ-tʋmɩyɛ yɔɔ nɛ ɛla mba pɛtɛkɛ Yuda ñɩma yɔ, pɛ-hɛkʋ taa yɔ.
44021020	Panɩ-tʋ lɛ, pasa Kɩbaɣlʋ ɛlɛ peheyi-i se : Ɛgbaɣdʋ, cɔnɩ ŋna Yuda ñɩma ɛgbaŋ ɛgbaŋ wɛnɩ lidaʋ Yesu yɔɔ. Patɩŋa pɔɖɔkɩ paɣtʋ kpam.
44021021	Ŋgʋ peheyi-wɛ se ŋwɩlɩɣ Yuda ñɩma mba patɩŋa pɛwɛ mba pɛtɛkɛ Yuda ñɩma yɔ pɛ-tɛ se paha Mooyiizi siɣye. Pɔtɔŋ se ŋheyi-wɛ ɖɔɖɔ se pataapɛlɩ pe-piya nɛ pataala pɔ-sɔnzɩ ɖɔɖɔ.
44021022	Ɖɩlakɩ ɛzɩma yɔ? Paa pɩɩla ɛzɩma ɛyaa samaɣ kpeɣluu mbʋ pʋyɔɔ yɔ, panɩɣ se ŋkɔma.
44021023	Pʋ-yɔɔ lɛ, la mbʋ ɖiheyuu-ŋ yɔ. Ɛyaa nabɛyɛ naanza wɛ ɖɛ-hɛkʋ taa cɩnɛ paɖʋ tamaɣ se palakɩ Ɛsɔ pʋyʋ.
44021024	Kpaɣ ɛyaa mba nɛ ña nɛ wɛ iwolo nɛ ɩla cɩɖɩ cɩɖɩ sɔnzɩ. Hɛyɩ mbʋ pʋwɛɛ se pɛhɛyɩ pɔ-yɔɔ yɔ nɛ papɩzɩ nɛ pahʋ pa-ñʋŋ. Peeye paa weyi ɛnaɣ se ndʋ pɔyɔɔdɩ ñɔ-yɔɔ yɔ tɩtɛkɛ toovenim. Ɛlɛ pasɩŋ se ña ɖɔɖɔ ŋɖɔŋ paɣtʋ yɔɔ.
44021025	Piyele mba pɛtɛkɛ Yuda n̄ɩma nɛ pɛwɛnɩ lidaʋ Yesu yɔɔ yɔ, pɩɩlabɩ-ɖʋ ɖeu nɛ ɖɩma takayaɣ nɛ ɖitiyini-wɛ nɛ ɖiheyi-wɛ se pakpa pa-tɩ nɛ kɩlaʋ nandʋ nɛ calɩm nɛ kpɩna wena pɛtɛcɛ a-lɩŋ tɛɛ yɔ, a-nandʋ nɛ acɛyɛ.
44021026	Kifema lɛ, Pɔɔlɩ kpaɣ-wɛ nɛ ɛ nɛ wɛ powolo pala sɔnzɩ nzɩ. Pʋwayɩ lɛ ewolo Ɛsɔ ɖɩɣa taa nɛ eheyi ɛyaa kɩyakʋ ŋgʋ sɔnzɩ nzɩ sɩtɛŋ yɔ. Ɛtɔm se puwiye nɖɩ, pa-taa paa weyi ewokini ɛ-ñʋʋ taa haɖɛ.
44021027	Kɩyakɩŋ lʋbɛ kɔm se ɩɖɛɣ lɛ, Yuda ñɩma mba paalɩnɩ Aazii egeetiye taa yɔ, pana Pɔɔlɩ Ɛsɔ ɖɩɣa taa. Peseɣti ɛyaa samaɣ nɛ pakpa-ɩ.
44021028	Paawɛɛ nɛ pamakɩ kubusi se : Izrɛɛlɩ ñɩma, ɩkɔɔ ɩsɩnɩ-ɖʋ! Ɛyʋ weyi ɛwɩlɩɣ ɛyaa tɩŋa paa le se pataaɖɔ paɣtʋ yɔɔ nɛ ɛyɔɔdʋʋ ɖa-samaɣ yɔɔ nɛ lone ɖɩnɛ ɖɩ-yɔɔ tɔm ɛzaɣtʋ yɔ, ɛnʋ yɔ. Halɩ ɛkpaɣ mba pɛtɛkɛ Yuda ñɩma yɔ nɛ ɛsʋnɩ Ɛsɔ ɖɩɣa taa nɛ episi cɩɖɩcɩɖɩ lone nɖɩ.
44021029	Pɔyɔɔdɩ mbʋ, mbʋ pʋyɔɔ yɔ, paana ɛ nɛ Efɛɛzɩ tʋ Trofim tɛtʋ taa. Pamaɣzaɣ se paa pɩɩla ɛzɩma yɔ, ɛsʋnɩ-ɩ Ɛsɔ ɖɩɣa taa.
44021030	Tɔm ndʋ, tiseɣti ɛyaa tɩŋa payɩ tɛtʋ taa nɛ palɩnɩ hɔɔlɩŋ tɩŋa taa nɛ pese nɛ powolo Ɛsɔ ɖɩɣa taa nɛ pakpa Pɔɔlɩ nɛ pɔhɔm-ɩ nɛ palɩzɩ nɛ awayɩ nɛ patɩɖɩɣ nɔnɔsɩ.
44021031	Pañɩnaɣ se pakʋ-ɩ lɛ, nɔɔyʋ wolo nɛ eheyi Room sɔɔjanaa yɔɔ cɔnɩyʋ se pɩsa miŋ Yeruusalɛm tɩŋa.
44021032	Kpaagbaa mbʋ lɛ, ɛlɛ kpaɣ sɔɔjanaa nɛ sɔɔjanaa mɩnʋʋ yɔɔ cɔnɩyaa nɛ ɛ nɛ wɛ pese powolo ɛyaa mba pa-wayɩ. Pana sɔɔjanaa kudoku yɔɔ cɔnɩyʋ ɛnʋ nɛ ɛ-sɔɔjanaa lɛ, peyele Pɔɔlɩ mabʋ.
44021033	Peeye sɔɔjanaa kudoku yɔɔ cɔnɩyʋ ɛnʋ ɛñɔtɩnɩ Pɔɔlɩ nɛ ɛɖɔkɩ-ɩ. Ɛlɛ ɛha nɔɔ se pɔhɔkɩ-ɩ yoŋgbasɩ naalɛ. Pɛtɛm-ɩ hɔkʋʋ lɛ, ɛpɔzɩ-ɩ se ɛnʋ lɛ anɩ nɛ ɛbɛ ɛlaba.
44021034	Alɩwaatʋ ndʋ tɩ-taa, ɛyaa samaɣ wɛɛ kokou yem. Paa mba nɛ pa-ñɩndʋ. Sɔɔjanaa ñʋʋ tʋ ɛnʋ, ɛtaapɩzɩɣ se ɛnɩɩ natʋyʋ kɔkɔɖɛ nɖɩ ɖɩ-yɔɔ. Peeye eheyi ɛ-sɔɔjanaa se powoni Pɔɔlɩ pa-pɩlɩʋ taa.
44021035	Pɔɔlɩ talɩ tendemee yɔɔ lɛ, pʋpɔzɩ se sɔɔjanaa ɛkpaɣ -ɩ ɛyaa samaɣ helu helu lakasɩ yɔɔ.
44021036	Toovenim mbʋ pʋyɔɔ yɔ, katɩŋaɣ ɛ-wayɩ nɛ kamakɩ kubusi se : Pʋwɛɛ se pakʋ-ɩ.
44021037	Sɔɔjanaa sʋwaɣnɩ Pɔɔlɩ pɩlɩʋ ŋgʋ kɩ-taa lɛ, ɛpɔzɩ sɔɔjanaa kudoku yɔɔ cɔnɩyʋ ɛnʋ se : Manpɩzɩɣ mɔyɔɔdɩ natʋyʋ yaa we? Ɛlɛ cosi-i se : Naze ŋnɩɣ Grɛɛkɩ tɔm nɩɩ?
44021038	Ye mbʋ pɩtɛkɛ n̄a lɛ Ejiptɩ tʋ weyi ɛkɔm kɩyakɩŋ ɩnɛ ɩ-taa nɛ ɛlɩzɩ ñaɖʋʋ nɛ ɛkpaɣ ɛyaa kʋyaa kudokiŋ naanza nɛ ewoni lakʋ taa yɔ?
44021039	Pɔɔlɩ yɔɔdɩ se : Ma mɛnkɛ Yuda tʋ, palʋlɩ-m Taarsɩ tɛtʋ taa Siliisii egeetiye taa. Mɛnkɛ tɛtʋ ndʋ tɩ-hɩɖɛ sɛwa yɔ, tɩ-taa tʋ. Mentendiɣ se ŋha-m nʋmɔʋ nɛ mɔyɔɔdɩnɩ samaɣ.
44021040	Peeye sɔɔjanaa kudoku yɔɔ cɔnɩyʋ ɛnʋ ɛha-ɩ nʋmɔʋ se ɛyɔɔdɩ. Ɛlɛ Pɔɔlɩ sɩŋ tendene yɔɔ nɛ ɛñɩɣ samaɣ nesi se kosu. Kosum ɖiɣ ɖiɣ lɛ, ɛpazɩ-wɛ yɔɔdɩnaʋ nɛ pɛ-tɛ Ebree taa.
44022001	Pɔɔlɩ tɔm se : Mon-koobiya nɛ man-caanaa mɩ, iwelesi ndʋ meheyiɣ-mɩ lɛɛlɛɛyɔ se malʋbɩnɩ mɔ-yɔɔ yɔ.
44022002	Pɔɔlɩ tikuli nɔɔ nɛ panɩɩ se Ebree taa ɛyɔɔdaɣnɩ-wɛ lɛ, pɛtɛzɩ sum ɖiɣ ɖiɣ.
44022003	Pɔɔlɩ tɔm se : Ma lɛ, mɛnkɛ Yuda tʋ. Palʋlɩ-m Taarsɩ Siliisii egeetiye taa. Ɛlɛ, Yeruusalɛm cɩnɛ mancaɣaa nɛ manpaɣ lɩ. Gamalɩyɛɛlɩ cɔlɔ malabɩ mon-sukuli. Ɛwɩlɩ-m ɛzɩma mbʋ pʋwɛɛ se mala ɖɔ-cɔzɔnaa paɣ tʋ yɔɔ ɖeyi ɖeyi yɔ. Mɛ-ɛzɩyɛ kɛsɛnɩ Ɛsɔ tʋmɩyɛ labʋ ɛzɩ mɩtɩŋa mɩ-ñɩna sɛʋnɩ-ɖɩ sɔnɔ yɔ.
44022004	Maawɛ mba patɩŋɩɣ Kɩbaɣlʋ nʋmɔʋ yɔ, pa-wayɩ kaŋ kaŋ nɛ mañɩnɩɣ se mankʋ-wɛ. Maakpa abalaa nɛ halaa nɛ mɔhɔkɩ-wɛ nɛ manɖʋ salaka.
44022005	Tɔm ndʋ mɔyɔɔdʋʋ ɛzʋnɔ yɔ, Ɛsɔ layaa ñʋʋ tʋ nɛ Yuda n̄ɩma tɔm hʋyaa sɔsaa tɩŋa papɩzɩɣ palɩzɩ ma-aseɣɖe. Halɩ maawobi mamʋ takayasɩ pa-maɣmaɣ pɔ-cɔlɔ se mowoni ɖɛ-tɛ ñɩma mba pɛwɛ Damaasɩ tɛtʋ taa yɔ. Mowokaɣ Damaasɩ se mankpa mba patɩŋa pɛwɛ peeye nɛ mɔhɔkɩ-wɛ nɛ mɔnkɔnɩ Yeruusalɛm nɛ pɔhɔ pa-nɩŋgbaaŋ.
44022006	Maawɛ nʋmɔʋ nɛ mɔñɔtɩnɩ Damaasɩ tɛtʋ nɛ pʋkɔɔ ɛzɩ wɩsɩ siɣu yɔ lɛ, ñalɩmɩyɛ sɔsɔɖɛ naɖɩyɛ tɩlɩʋnɩ ɛsɔdaa yem nɛ ɖitii ɖenɖe maawɛɛ yɔ.
44022007	Peeye mɔntɔlɩ tɛtaa kpʋʋʋ nɛ manɩɩ pʋyɔɔdʋʋnɩ-m se : Sɔɔlɩ! Sɔɔlɩ! Pɩlabɩ ɛzɩma nɛ ŋwɛɛ ma-wayɩ kaŋ kaŋ mbʋ?
44022008	Ɛlɛ mɔnpɔzɩ se : Kɩbaɣlʋ, ña anɩ? Eheyi-m se : Ma Yesu Nazarɛɛtɩ tʋ weyi ŋwɛ ɛ-wayɩ kaŋ kaŋ yɔ.
44022009	Mba ma nɛ wɛ ɖɩwɛɛ yɔ, pana ñalɩmɩyɛ nɖɩ ɖɔɖɔ. Ɛlɛ, patanɩɩ weyi ɛyɔɔdaɣnɩ-m yɔ, ɛ-nɔɔ. Peeye mɔnpɔzaa se : Kɩbaɣlʋ, ɛbɛ pʋwɛɛ se mala?
44022010	Ɛlɛ cosi-m se : Kʋyɩ nɛ ŋwolo Damaasɩ. Peeye peheyiɣ-ŋ mbʋ manɖʋwa se ŋla yɔ.
44022011	NaÃ lɩmɩyɛ sɔsɔɖɛ nɖɩ ɖɩ-yɔɔ lɛ, mantaapɩzɩɣ manaɣ. Mba ma nɛ wɛ ɖɩɩwɛɛ yɔ, pɔɖɔkɩ me-nesi taa nɛ pɔhɔm-m nɛ powoni Damaasɩ.
44022012	Abalʋ nɔɔyʋ kɛwɛ peeye, payaɣ-ɩ se Anaanɩyaasɩ. Ɛ-paa kɛwɛnɩ Ɛsɔ pɩlɩɩnɩ paɣtʋ yɔɔ nɛ Yuda ñɩma mba patɩŋa paawɛ Damaasɩ yɔ, palɩzaɣ ɛ-yɔɔ aseɣ ɖe kɩbanɖɛ.
44022013	Ɛkɔm mɔn-cɔlɔ nɛ eheyi-m se : Mɛ-ɛgbaɣdʋ Sɔɔlɩ, ñɛ-ɛza ekuli nɛ ŋna. Kpaagbaa mbʋ lɛ, mɛ-ɛza tikuli nɛ mana-ɩ.
44022014	Ɛlɛ, ɛtasɩ-m heyuu se : Ɖɔ-cɔzɔnaa Ɛsɔ lɩzɩ-ŋ se ŋtɩlɩ mbʋ e-liu wɛɛ yɔ nɛ ŋna Ɛyʋ Siɣsiɣ tʋ nɛ ŋnɩɩ ɛ-nɔɔ taa tɔm.
44022015	Mbʋ ŋnawa nɛ ŋnɩɩ yɔ, ŋkɛɣ nɩ pi-aseɣɖe tʋ nɛ ŋsuzi pʋ-tɔm ɛyaa tɩŋa payɩ.
44022016	Lɛɛlɛɛyɔ, ɛbɛ ŋɖaŋaa ɖɔɖɔ yɔ? Kʋyɩ ŋwolo nɛ palabɩ-ŋ mɩɩsʋ sɔnzɩ. Yaa Kɩbaɣ lʋ hɩɖɛ nɛ ɛñalɩ-ŋ ña-kɩwɛɛkɩm.
44022017	Mɔnkɔm manpɩsɩ Yeruusalɛm lɛ, mowolo Ɛsɔ ɖɩɣa taa nɛ mɛnsɛɣ-Ɛsɔ. Pɩkɛda lɛ, pɩlabɩ-m ɛzɩ ɖoziye yɔ.
44022018	Mana Kɩbaɣlʋ nɛ eheyiɣ-m se : Kʋyɩ kpaka nɛ ŋlɩɩ Yeruusalɛm tɛtʋ wayɩ lɔŋ, mbʋ pʋyɔɔ yɔ, aseɣɖe nɖɩ ŋlɩzɩɣ mɔ-yɔɔ yɔ, paakaɣ-ɖɩ tisuu.
44022019	Ɛlɛ moncosi se : Kɩbaɣlʋ, pa-maɣmaɣ pasɩ-m se mowokaɣ Yuda ñɩma Ɛsɔ ɖɩsɛyɛ kpaamɩŋ ndɩ ndɩ taa nɛ mankpaɣ mba pɛwɛnɩ lidaʋ ñɔ-yɔɔ yɔ nɛ mamakɩ-wɛ nɛ manɖʋʋ-wɛ salaka.
44022020	Alɩwaatʋ ndʋ pakʋ ña-aseɣɖe tʋ Etiyɛɛnɩ yɔ, maawɛ peeye. Maatɩnɩ mba pakʋwaɣ-ɩ yɔ, pɔ-yɔɔ nɛ manɖaŋɩnɩ-wɛ pɔ-yɔɔ wondu.
44022021	Peeye eheyi-m se : Ɖɛɛ mbʋ pʋyɔɔ yɔ, mentiyiɣ-ŋ poliŋ mba pɛtɛkɛ Yuda ñɩma yɔ, pɔ-cɔlɔ.
44022022	Pewelesaɣnɩ Pɔɔlɩ pʋkɔɔ pɩsɩnɩ alɩwaatʋ ndʋ ɛyɔɔdɩ tɔm pee ana yɔ. Peeye papazɩ kubusi mabʋ se : Abalʋ ɛnɛ, ɩkʋsɩ-ɩ kedeŋa yɔɔ mbʋ pʋyɔɔ yɔ pɩtamʋnɩ-ɩ se ɛtasɩ caɣʋ wezuu!
44022023	Pamakaɣ kubusi nɛ palɩzɩɣ pɔ-yɔɔ wondu nɛ pakpazɩɣ mʋzʋʋ ɛsɔdaa.
44022024	Peeye Room sɔɔjanaa kudoku yɔɔ cɔnɩyʋ ha nɔɔ se pasʋnɩ Pɔɔlɩ pa-pɩlɩʋ taa nɛ polu-i agbazɛɛ nɛ pana mbʋ pʋyɔɔ ɛyaa samaɣ wɛɛ nɛ kamakɩnɩ-ɩ kubusi mbʋ yɔ.
44022025	Pɔhɔkaɣ-ɩ nimee lɛ, Pɔɔlɩ pɔzɩ Room sɔɔjanaa mɩnʋʋ yɔɔ cɔnɩyʋ se : Pɩha-mɩ nʋmɔʋ se ɩma Room tʋ yem nɛ ɩtaahʋʋnɩ-ɩ nɛ ɛkʋ ɛ-tɔm naa we?
44022026	Ɛlɛ nɩ mbʋ lɛ, ewolo nɛ eheyi sɔɔjanaa kudoku yɔɔ cɔnɩyʋ se : Kpa n̄a-tɩ nɛ mbʋ ŋlakɩ yɔ mbʋ pʋyɔɔ yɔ, abalʋ ɛnɛ ɛkɛ Room tʋ.
44022027	Peeye sɔɔjanaa kudoku yɔɔ cɔnɩyʋ woba nɛ ɛpɔzɩ Pɔɔlɩ se : Heyi-m nɛ manɩɩ, ŋkɛ Room tʋ yaa? Ecosi-i se : Ɛɛɛ.
44022028	Peeye ɛlɛ ñekitini-i se : Ma lɛ, mɛhɛyɩ liidiye sɔsɔɖɛ pʋcɔ nɛ manpɩsɩ Room tʋ. Pɔɔlɩ ñekitini-i se : Ma yɔ, ɖooo palʋlʋʋ-m yɔ, mɛnkɛ Room tʋ.
44022029	Kpaagbaa mbʋ lɛ, mba pɩɩwɛɛ se pɔpɔzɩ-ɩ tɔm yɔ, pɛɖɛɛ nɛ peyebi-i. Sɔɔjanaa kudoku yɔɔ cɔnɩyʋ ɛnʋ ɛnawa se Pɔɔlɩ kɛ Room tʋ lɛ, sɔɔndʋ kpa-ɩ pɩŋŋ, mbʋ pʋyɔɔ yɔ, ɛnʋ kɔtɔmna se pɔhɔkɩ-ɩ.
44022030	Ɛn̄ɩnaɣ se ɛna mbʋ Pɔɔlɩ laba nɛ Yuda ñɩma kʋyʋʋ ɛ-yɔɔ yɔ. Pʋ-yɔɔ, tɛʋ fema lɛ, ɛyɛɖɩ e-nimee wena paahɔkɩnɩ-ɩ yɔ. Ɛlɛ ekpeɣli Ɛsɔ layaa sɔsaa nɛ Yuda ñɩma tɔm hʋyaa sɔsaa nɛ ewoni-i pɛ-hɛkʋ taa.
44023001	Pɔɔlɩ kʋsɩ ɛ-ɛza nɛ ɛcɔnɩ tɔm hʋyaa sɔsaa mba pɩŋŋ nɛ ɛtɔ se : Me-wezuu caɣʋ taa lɛ, man-taa wɛ keleŋgele Ɛsɔ ɛsɩndaa halɩ nɛ sɔnɔ.
44023002	Ɛyɔɔdɩ mbʋ lɛ, layaa ñʋʋ tʋ Anaanɩyaasɩ heyi mba paawɛ ɛ-cɔlɔ yɔ se pɛcɛ ɛ-nɔɔ kadaŋa.
44023003	Peeye Pɔɔlɩ heyi-i se : Koloŋa kʋhʋlʋnzaɣ n̄a, Ɛsɔ kɔŋ-ŋ mabʋ! Ŋcaɣ cɩnɛ nɛ ŋhʋʋnɩ-m tɔm ɛzɩ paɖʋʋ paɣtʋ taa yɔ. Ɛlɛ, ŋmaɣnɩ paɣtʋ yɔɔ nɛ ŋtɔŋ se pamabɩ-m?
44023004	Mba paawɛ peeye yɔ, pɔtɔ se : Ɛsɔ layaa ñʋʋ tʋ ŋtʋʋ mbʋ!
44023005	Pɔɔlɩ tɔ se : Koobiya, mantana se layaa ñʋʋ tʋ. Pama Ɛsɔtɔm takayaɣ taa se : Taatʋʋ n̄a-samaɣ n̄ʋʋ tʋ.
44023006	Pɔɔlɩ nawa se tɔm hʋyaa mba paawɛ peeye yɔ pa-taa lɛlaa kɛ Saduki ñɩma nɛ lɛlaa ñɛkɛ Farɩsɩ ñɩma lɛ, ɛyɔɔdɩ ɖoŋ pɛ-ɛsɩndaa se : Mon-koobiya, ma ɖɔɖɔ mɛnkɛ Farɩsɩ tʋ nɛ Farɩsɩ tʋ lʋlɩnɩ-m. Pahʋʋnɩ-m tɔm mbʋ pʋyɔɔ yɔ, manɖaŋaa se sɩɖaa feŋ.
44023007	Ɛyɔɔdɩ mbʋ lɛ, Farɩsɩ n̄ɩma nɛ Saduki ñɩma papazɩ you pa-taa pe-ɖeke nɛ patayɩ ɖama hɔɔlʋʋ hɔɔlʋʋ.
44023008	Mbʋ pʋyɔɔ yɔ, Saduki ñɩma tɔŋ se sɩɖaa eefeŋ. Pɔtɔŋ ɖɔɖɔ se Ɛsɔ tiyiyaa nɛ kalɩzasɩ pɛfɛyɩ. Ŋgʋ Farɩsɩ ñɩma n̄etisiɣ mbʋ.
44023009	Peeye pasʋ kɔkɔɖɛ yabʋ yɔɔ. Pɩkɛdaa lɛ, Farɩsɩ ñɩma hɔɔlʋʋ taa paɣtʋ wɩlɩyaa nabɛyɛ kʋyɩ nɛ pɔhɔŋnɩ-wɛ tɔm nɛ pɔtɔŋ se : Abalʋ ɛnɛ, ɖɩtana ɛ-kɩwɛɛkɩm nabʋyʋ kaʋ. Ɛlɛ ye Ɛsɔ tiyiyu nɔɔyʋ yaa kalɩzaɣ nakɛyɛ ɛyɔɔdɩnɩ-ɩ yɔ, ɖitaayoo nɛ Ɛsɔ.
44023010	You wɛɛ nɛ kɩtɛzɩɣ saʋ miŋ. Sɔɔndʋ kpa sɔɔjanaa n̄ʋʋ tʋ ɛnʋ se pɩtaakɛdɩ patayɩ Pɔɔlɩ ɛnʋ nanʋʋ nanʋʋ. Pʋ-yɔɔ eheyi ɛ-sɔɔjanaa se powolo nɛ palɩzɩ-ɩ ɛyaa samaɣ taa nɛ papɩsɩnɩ-ɩ pa-pɩlɩʋ taa.
44023011	Ɖoo yuwa lɛ, Kɩbaɣlʋ n̄ɔtɩnɩ Pɔɔlɩ nɛ eheyi-i se : Ɖɔkɩ ña-tɩ kpam! Ɛzɩma mbʋ ŋlɩzɩ ma-aseɣɖe Yeruusalɛm tɛtʋ taa yɔ, mbʋ ɖɔɖɔ pʋwɛɛ se ŋlɩzɩ-ɖɩ Room tɛtʋ taa.
44023012	Kifema lɛ, Yuda ñɩma nabɛyɛ ta Pɔɔlɩ yɔɔ nɔɔ. Poɖuuni Ɛsɔ se pʋyʋ nɔɔyʋ ɛɛkpaɣ pɔ-nɔɔ taa pʋkɔɔ pɩsɩnɩ alɩwaatʋ ndʋ pakʋ Pɔɔlɩ yɔ.
44023013	Mba poɖuuni mbʋ yɔ paaɖɛ ɛyaa nɩɩnaza yɔɔ.
44023014	Pakʋyaa nɛ powolo peheyi Ɛsɔ layaa sɔsaa nɛ Yuda ñɩma kɩbɩma se : Ɖa lɛ, ɖiɖuuni Ɛsɔ se ye ɖɩtakʋ Pɔɔlɩ yɔ, ɖɩɩtɔkɩ pʋyʋ kaʋ.
44023015	Pʋ-yɔɔ lɛ, mɩ nɛ tɔm hʋyaa sɔsaa itendi sɔɔjanaa n̄ʋʋ tʋ se ɛkɔnɩ-mɩ Pɔɔlɩ nɛ ɩtazɩ ɛ-tɔm taa nɛ ɩna. Piyele ɖa lɛ, ɖɩñɔɔzɩ ɖa-tɩ se ɖɩkʋ-ɩ pʋcɔ nɛ ɛtalɩ cɩnɛ.
44023016	Pɔɔlɩ koou nɩɩ kpaca ŋgʋ pan̄ɩba yɔ, kʋ-tɔm. Peeye ɛlɛ wobi sɔɔjanaa pɩlɩʋ taa se eheyi-i tʋ.
44023017	Mbʋ labɩna nɛ Pɔɔlɩ yaa sɔɔjanaa mɩnʋʋ yɔɔ cɔnɩyaa taa lɛlʋ nɛ eheyi-i se : Kpaɣ evebu ɛnɛ nɛ ŋwoni-i ñʋʋ tʋ cɔlɔ ɛwɛnɩ natʋyʋ se eheyi-i.
44023018	Ɛlɛ sɔɔja ɛnʋ, ɛkpaɣ evebu ɛnʋ nɛ ewoni-i ɛlɛ cɔlɔ nɛ eheyi-i se : Salaka tʋ Pɔɔlɩ yanɩ-m nɛ eheyi-m se mɔnkɔnɩ evebu ɛnɛ ñɔ-cɔlɔ se ɛwɛnɩ natʋyʋ se eheyi-ŋ.
44023019	Peeye sɔɔjanaa kudoku yɔɔ cɔnɩyʋ ɛnʋ, ɛɖɔkɩ evebu ɛnʋ e-nesi taa nɛ ɛ nɛ-ɩ pɛkɛɛ kɩjaʋ nɛ ɛpɔzɩ-ɩ se : ndʋ ŋcaɣ se ŋheyi-m?
44023020	Evebu ɛnʋ ecosi-i se : Yuda ñɩma tam nɔɔ se petendi-ŋ nɛ cee ŋwoni Pɔɔlɩ Yuda ñɩma tɔm hʋyaa sɔsaa ɛsɩndaa. Petendiɣ-ŋ ɛzɩ pañɩnɩɣ se paɖaɣnɩ ɛ-tɔm taa tazʋʋ siŋŋ nɛ pana.
44023021	Pɔkɔma lɛ, taanɩnɩ-wɛ mbʋ pʋyɔɔ yɔ, pa-taa nabɛyɛ mɛlɩɣ nʋmɔʋ taa se pakʋ-ɩ. Pɛɖɛ ɛyaa nɩɩnaza yɔɔ. Poɖuuni Ɛsɔ se ye patakʋ-ɩ yɔ, pʋyʋ nɔɔyʋ ɛɛkpaɣ pɔ-nɔɔ taa kaʋ. Lɛɛlɛɛyɔ ñɔ-nɔɔ taa tɔm ɖeke paɖaŋaa. Pɛtɛm pa-tɩ ñɔɔzʋʋ nɛ paɖaŋ kpam.
44023022	Peeye sɔɔjanaa kudoku yɔɔ cɔnɩyʋ ɛnʋ eheyi-i se : Ɖɛɛ, manɩwa. Taaheyi nɔɔyʋ ndʋ ŋheyi-m yɔ.
44023023	Peeye ɛya sɔɔjanaa mɩnʋʋ yɔɔ cɔnɩyaa naalɛ nɛ eheyi-wɛ se : Ikpeɣli sɔɔjanaa nasɩlɛ nɛ sɔɔjanaa mba pacakɩ kpaŋnaŋ yɔ nɩɩnʋwa nɛ nɩɩlɛ nɛ mba paba youni kɩkpɛzɛmɩŋ yɔ nasɩlɛ. Mɩ-tɩŋa ɩñɔɔzɩ mɩ-tɩ nɛ iwolo Sezaaree tɛtʋ taa ɖoo taa ñɩɣtʋ nakʋ yɔɔ.
44023024	Ɩñɔɔzɩ ɖɔɖɔ kpaŋnaŋ nɩɩyɩ nɛ Pɔɔlɩ caɣ ɩ-yɔɔ nɛ ɛkɔɔ ɛtalɩ egeetiye n̄ʋʋ tʋ Feliksɩ tɛ nɛ alaafɩya.
44023025	Ɛlɛ ɛma Feliksɩ takayaɣ se :
44023026	Ma Kloodi Lisiyaasɩ mamaɣnɩ takayaɣ kanɛ egeetiye n̄ʋʋ tʋ sɔsɔ Feliksi. Mɛnsɛ-ŋ.
44023027	Yuda ñɩma kakpa abalʋ ɛnɛ se pakʋʋ-ɩ. Ma nɛ mɔn-sɔɔjanaa ɖɩtalaa lɛ, mɛlɛɣ-ɩ pe-nesi taa mbʋ pʋyɔɔ yɔ, manɩwa se ɛkɛ Room tʋ.
44023028	Mancaɣaɣ se mana mbʋ pʋyɔɔ Yuda ñɩma kʋyʋʋ ɛ-yɔɔ yɔ lɛ, mankpaɣ-ɩ nɛ mowoni-i pɔ-tɔm hʋyaa sɔsaa cɔlɔ.
44023029	Pɔpɔzɩ-ɩ lɛ, mana se ɛtala kɩwɛɛkɩm nabʋyʋ nɛ pɩpɔzʋʋ se pakʋ-ɩ yaa paɖʋ-ɩ salaka. Ɛlɛ, pa-maɣmaɣ pa-paɣtʋ yɔɔ pakpa-ɩ.
44023030	Manɩwa se Yuda ñɩma mba pata-m ɛ-yɔɔ nɔɔ se pakʋ-ɩ lɛ, mantɩkpaɣ-ɩ nɛ mentiyini-ŋ. Meheyi ɛ-tɔm tɩnaa mba se pɔkɔɔ ñɛ-ɛsɩndaa nɛ pɔyɔɔdɩ ndʋ pa-taa wɛnɩ-ɩ yɔ. Pɩlabɩ mbʋ.
44023031	Sɔɔjanaa labɩ mbʋ pa-ñʋʋ tʋ heyi-wɛ yɔ. Pakpaɣ Pɔɔlɩ nɛ powoni-i nɛ ɖoo Antipatrii tɛtʋ taa.
44023032	Tɛʋ fema lɛ, sɔɔjana lɛlaa pɩsɩ pa-pɩlɩʋ taa nɛ pɩsɛɣ kpaŋnaŋ tɩnaa nɛ pa nɛ Pɔɔlɩ pɛɖɛɛ.
44023033	Sɔɔjanaa mba pacakɩ kpaŋnaŋ yɔ patalɩ Sezaaree lɛ, pakpaɣ Pɔɔlɩ nɛ takayaɣ ŋga nɛ paɖʋzɩ Feliksɩ nesi taa.
44023034	Ɛtɛm-kɛ kalʋʋ lɛ, ɛpɔzɩ Pɔɔlɩ se egeetiye nɖɩ ɖɩ-taa tʋ ɛkɛwa. Ɛlɛ ñocosi-i se ɛkɛ Siliisii egeetiye taa tʋ.
44023035	Peeye eheyi-i se : Ñɔ-tɔm tɩnaa kɔŋ lɛ mɔnpɔzɩ-ŋ nɛ manɩɩ ñɔ-nɔɔ taa tɔm. Ɛlɛ, ɛha nɔɔ se pakpaɣ Pɔɔlɩ ɛnʋ nɛ powoni-i wiyaʋ Eroodi tɔm hʋʋ kʋjɔŋ tɛɛ nɛ paɖaŋ ɛ-yɔɔ.
44024001	Pɩlabɩ kɩyakɩŋ kagbaanzɩ lɛ, Ɛsɔ layaa n̄ʋʋ tʋ Anaanɩyaasɩ tii Sezaaree tɛtʋ taa. Ɛ nɛ ɛjaɖɛ taa kɩbɩma nabɛyɛ nɛ tɔm yɔɔ kandɩyʋ Tɛrtuluusi paatibina. Petibi egeetiye n̄ʋʋ tʋ tɛ se pakʋyɩ Pɔɔlɩ yɔɔ.
44024002	Paya Pɔɔlɩ nɛ ɛkɔɔ lɛ, Tɛrtuluusi pazɩ ɛ-yɔɔ kʋyɩnaʋ.
44024003	Ɛtɔm se : Ɖajaa, n̄ɔ-yɔɔ ɖɩwɛ laŋhɛzɩyɛ taa siŋŋ. Næɔ-lɔŋsɩnɖɛ yɔɔ pɩtɩŋɩnaa nɛ ɛjaɖɛ ɖɩnɛ, ɖɩ-taa wɛtʋ lɛɣzɩ nɛ piɖeni-ɖɩ. Ɖajaa Feliksɩ, ɖɩsɩm mbʋ ŋlabɩ-ɖʋ yɔ nɛ paa alɩwaatʋ ndʋ tɩ-taa nɛ paa le, ɖɩsɛɣ-ŋ pʋ-yɔɔ siŋŋ.
44024004	Maan̄ɩnɩɣ se mankɩlɩ-ŋ alɩwaatʋ lesuu. Pʋyɔɔ lɛ, monkuluu-ŋ hulaɣ se n̄e-ɖeu yɔɔ lɛ, ŋwelesini-ɖʋ pazɩ yem nɛ ŋnɩɩ ndʋ ɖɩkɔmnaa yɔ.
44024005	Ɖɩnawa se abalʋ ɛnɛ ɛkɛ kɩsɩkʋ. Ɛwɛɛ nɛ ɛlɩzɩɣ n̄aɖʋʋ Yuda n̄ɩma tɩŋa payɩ hɛkʋ taa kedeŋa kpeekpe yɔɔ. Ɛkɛ Nazarɩ n̄ɩma ɛgbɛyɛ ɛzaɣʋ n̄ʋʋ tʋ.
44024006	Halɩ ɛcaɣaɣ se episi Ɛsɔ ɖɩɣa. Ɖɩkpa-ɩ nɛ ɖɩcaɣ se ɖɩhʋʋnɩ-ɩ tɔm ɛzɩ paɖʋʋ ɖa-paɣ tʋ taa yɔ.
44024007	Ɛlɛ, sɔɔjanaa n̄ʋʋ tʋ Lisiyaasɩ kɔɔ nɛ ɛlɛɣ-ɩ ɖe-nesi taa nɛ ɖoŋ.
44024008	Eheyi-ɖʋ se ɖɩkɔɔ n̄ɔ-cɔlɔ. N̄a-mamaɣ ŋpɔzʋʋ-ɩ lɛ, iheyi-ŋ mbʋ pɩtɩŋa payɩ pɩlaba nɛ ɖɩkʋyʋʋ ɛ-yɔɔ yɔ.
44024009	Tɛrtuluusɩ yɔɔdɩ mbʋ lɛ, Yuda n̄ɩma mba patɩnɩ ɛ-yɔɔ se toovenim mbʋ ɖeyi ɖeyi pɩlaba.
44024010	Egeetiye n̄ʋʋ tʋ wɩlɩ Pɔɔlɩ nesi se ɛyɔɔdɩ. Peeye ɛtɔm se : Ɖajaa, manawa se pɩnzɩ sakɩyɛ yɔ ŋhʋʋ tɔm ɛjaɖɛ ɖɩnɛ ɖɩ-taa yɔ. Mbʋ yebina nɛ mɔyɔɔdʋʋ mɔn-tɔm nɛ laŋhʋlʋmɩyɛ.
44024011	N̄a-maɣmaɣ ŋpɩzɩɣ ŋpɔzɩ nɛ ŋna, maawobu Ɛsɔ tɛɛ luŋuu Yeruusalɛm yɔ, pɩtɛɖɛɛ kɩyakɩŋ hiu nɛ naalɛ.
44024012	Wiɖiyi nɔɔyʋ takatɩ-m Ɛsɔ ɖɩɣa taa yaa Yuda n̄ɩma Ɛsɔ ɖɩsɛyɛ naɖɩyɛ taa yaa tɛtʋ taa se ma nɛ nɔɔyʋ ɖiɖiɣni tɔm hɔm yaa malɩzaɣ n̄aɖʋʋ samaɣ hɛkʋ taa.
44024013	Paapɩzɩɣ nɛ pawɩlɩ-ŋ mbʋ pʋyɔɔ pakʋyʋʋ mɔ-yɔɔ yɔ.
44024014	Ɖajaa, ndʋ mankaɖɩɣ n̄ɛ-ɛsɩndaa yɔ, ndʋ lɛ se : Moluŋuu ɖɔ-cɔzɔnaa Ɛsɔ tɛɛ ɛzɩ mba payaɣ -wɛ se ɛgbɛyɛ ɛzaɣʋ taa n̄ɩma yɔ, palakʋʋ yɔ. Mentisi tɔm ndʋ tɩtɩŋa payɩ Mooyiizi nɛ Ɛsɔtɔm ɖɛzɩyaa pama pa-takayɩsɩ taa yɔ.
44024015	Pa-maɣmaɣ liu ŋgʋ pataɣ Ɛsɔ yɔɔ yɔ, ŋgʋ ɖɔɖɔ mantaɣ. Ŋgʋ lɛ se : Ɛyaa kʋtʋʋzaa nɛ mba patatʋʋzɩ nɛ pasɩ yɔ, pɔkɔŋ fem.
44024016	Pʋ-yɔɔ ma ɖɔɖɔ man̄akɩ pana se man-taa ɛwɛɛ keleŋgele Ɛsɔ nɛ ɛyaa pɛ-ɛsɩndaa.
44024017	Pɩlabɩ pɩnzɩ sakɩyɛ yɔ, mɛnfɛyɩ Yeruusalɛm nɛ manpɩsɩ mɔnkɔɔ se mansɩnɩ mɛ-ɛjaɖɛ taa n̄ɩma nɛ liidiye nɛ maha haɖɛ.
44024018	Yuda n̄ɩma mba palɩnɩ Aazii egeetiye taa yɔ, pana-m Ɛsɔ ɖɩɣa taa. Maatɛm cɩɖɩ cɩɖɩ wɛtʋ sɔnzɩ labʋ. Ɛyaa samaɣ taakpeɣli nɛ mantalɩzɩ n̄aɖʋʋ nakʋyʋ.
44024019	Ye mba ɛɛwɛnɩnɩ natʋyʋ se pakʋyʋʋnɩ mɔ-yɔɔ yɔ, mba pɩɩmʋnaa se pɔkɔɔ n̄ɔ-cɔlɔ.
44024020	Yaa mba pɛwɛ cɩnɛ yɔ, pa-maɣmaɣ pɔyɔɔdɩ nɛ ɖɩnɩɩ se pahʋnɩ-m tɔm hʋyaa sɔsaa cɔlɔ lɛ, kɩdɛkɛdɩm mbʋ pana mɔ-yɔɔ.
44024021	Mantala nabʋyʋ nɛ pɩfɛyɩ ɖeu nɛ pɩtasɩnɩ tɔm kʋɖʋmtʋ ndʋ mansɩŋ pɛ-ɛsɩndaa nɛ moholi yɔ. Ndʋ lɛ se : Mantaɣ liu se sɩɖaa kɔŋ fem. Pʋ-yɔɔ sɔnɔ pahʋʋnɩ-m tɔm ɛzʋnɔ mɩ-ɛsɩndaa.
44024022	Feliksɩ kɛtɛm sɩm Yesu wayɩ tɩŋʋʋ tɔm camɩyɛ. Pʋ-yɔɔ ɛnɩ tɔm ndʋ lɛ, ɛsɩɩ-tʋ se pʋwayɩ paana-tʋ nɛ eheyi-wɛ se : Ikpe nɛ kɩyakʋ ŋgʋ sɔɔjanaa kudoku yɔɔ cɔnɩyʋ Lisiyaasɩ ɛkɔma lɛ, maatazɩ mɩ-tɔm taa nɛ mana.
44024023	Ɛlɛ eheyi sɔɔjanaa mɩnʋʋ yɔɔ cɔnɩyʋ se ɛcɔnɩ Pɔɔlɩ yɔɔ camɩyɛ ɛlɛ, ɛha-ɩ waɖɛ. Ɖɔɖɔ lɛ, ɛtaaɖaŋ ɛ-taabalaa se pataakɔɔ pana-ɩ yaa pasɩnɩ-ɩ.
44024024	Pɔɔlɩ wɛ peeye mbʋ nɛ pɩla kɩyakɩŋ cabɩ lɛ, Feliksɩ nɛ ɛ-halʋ Druusiili pɔkɔɔ nɛ etiyi se payaa Pɔɔlɩ. Ɛ-halʋ ɛnʋ, ɛɛkɛ Yuda tʋ. Ɛlɛ kɔma lɛ, Feliksɩ heyi-i se ɛkɛdɩ-wɛ Krɩstʋ yɔɔ tisuu tɔm. Peeye ɛpazɩ-ɩ tʋ kɛdʋʋ.
44024025	Pɔɔlɩ yɔɔdaɣ tʋʋzʋtʋ nɛ tɩ-ɖɔkʋʋ nɛ tɔm hʋtʋ ndʋ tɩkɔŋ yɔ, pɩ-tɔm. Peeye sɔɔndʋ kpa Feliksɩ nɛ eheyi-i se : Lɛɛlɛɛyɔ ŋpɩzɩɣ ŋɖɛɛ. Mehikiɣ alɩwaatʋ lɛ, manɖaɣnɩ-ŋ yaʋ.
44024026	Ɖɔɖɔ lɛ, Feliksɩ maɣzaɣ se pʋtɔma yɔ, pɩkɛdɩɣ Pɔɔlɩ ha-ɩ liidiye. Mbʋ labɩna nɛ ɛpaŋ-ɩ yaʋ se ewolo nɛ pala faawɩyɛ.
44024027	Ɛlɛ, pɩnzɩ naalɛ kɔma nɛ sɩɖɛɛ lɛ, abalʋ weyi payaɣ-ɩ se Pɔɔrsiyuusi Fɛstuusi yɔ, ɛlɛɣzɩ Feliksɩ lone taa. Feliksɩ caɣaɣ se pɩla Yuda n̄ɩma leleŋ lɛ, eyele Pɔɔlɩ salaka taa mbʋ.
44025001	Fɛstuusi kɔm egeetiye nɖɩ ɖɩ-taa nɛ pɩla kɩyakɩŋ naadozo lɛ, ɛkʋyɩ Sezaaree tɛtʋ taa nɛ ɛkpa Yeruusalɛm.
44025002	Peeye Ɛsɔ layaa sɔsaa nɛ Yuda n̄ɩma sɔsaa pakʋyaa nɛ powoni Pɔɔlɩ tɔm ɛ-cɔlɔ.
44025003	Pɔpɔzɩ-ɩ se ɛlabɩ-wɛ lootiye nɛ ɛpɩsɩnɩ Pɔɔlɩ Yeruusalɛm. Paatam nɔɔ se ye pɩlabɩ mbʋ yɔ, pakʋ-ɩ nʋmɔʋ taa.
44025004	Fɛstuusi cosi-wɛ se Pɔɔlɩ wɛ salaka taa Sezaaree nɛ ɛmaɣ maɣ ɛpɩsɩɣ peeye alɩwaatʋ tʋnɛ tɩ-taa.
44025005	Eheyi-wɛ se : Mɩ-taa mba papɩzɩɣ wobu yɔ, pɔkɔɔ nɛ ɖiwolo nɛ ye ɛyʋ ɛnʋ ɛlabɩ kɩdɛkɛdɩm nabʋyʋ yɔ, pakʋyɩ ɛ-yɔɔ.
44025006	Fɛstuusi caɣ Yeruusalɛm peeye ɛzɩ kɩyakɩŋ lutozo yaa hiu yɔ lɛ, ɛpɩsɩ Sezaaree tɛtʋ taa. Tɛʋ fema lɛ, ewolo nɛ ecaɣ tɔm ɖɩhʋyɛ nɛ etiyi se powoni Pɔɔlɩ.
44025007	Pɔɔlɩ talaa lɛ, Yuda n̄ɩma mba paalɩnɩ Yeruusalɛm yɔ, pɔcɔɔ-ɩ kondiko. Pakʋyɩ ɛ-yɔɔ siŋŋ nɛ tɔm sɔsɔtʋ. Ŋgʋ, pa-maɣ maɣ pataapɩzɩɣ se pɔyɔɔdɩ nɛ pawɩlɩ se ndʋ pɔyɔɔdʋʋ yɔ, tɩkɛ toovenim.
44025008	Ɛlɛ, Pɔɔlɩ lʋ ɛ-tɩ yɔɔ nɛ ɛyɔɔdɩ se : Mantayʋsɩnɩ Yuda n̄ɩma paɣtʋ yaa Ɛsɔ ɖɩɣa yaa Room wiyaʋ sɔsɔ Sezaarɩ.
44025009	Fɛstuusi n̄ɩnaɣ se ɛla nɛ pɩkɛdɩnɩ Yuda n̄ɩma mba. Pʋyɔɔ ɛpɔzɩ Pɔɔlɩ se : Ŋn̄ɩnɩɣ se powoni-ŋ Yeruusalɛm nɛ pahʋnɩ-ŋ tɔm ndʋ mɔn-cɔlɔ yaa we?
44025010	Pɔɔlɩ cosi-i se : Room wiyaʋ sɔsɔ Sezaarɩ tɔm ɖɩhʋyɛ mansɩŋaa yɔ, peeye pʋwɛɛ se pahʋʋ mɔn-tɔm. Mantɩla Yuda n̄ɩma kɩdɛkɛdɩm nabʋyʋ ɛzɩ n̄a-maɣmaɣ ŋtɛm sɩm siŋŋ yɔ.
44025011	Ye maalabɩ kaatʋʋzʋtʋ natʋyʋ yaa kɩdɛkɛdɩm nabʋyʋ nɛ pʋwɛɛ se pakʋ-m yɔ, maaseɣ sɩm. Ɛlɛ ye toovenim ɛfɛyɩ mbʋ pɔtɔŋ se malaba yɔ, pɩ-taa yɔ, pɩtaha nɔɔyʋ nʋmɔʋ se ɛɖʋzɩ-m pe-nesi taa. Mɔnpɔzʋʋ se powoni-m Room wiyaʋ sɔsɔ Sezaarɩ cɔlɔ.
44025012	Peeye Fɛstuusi nɛ ɛ-tɔm tasɩyaa pacaɣaa nɛ pala lɩmaɣ za. Pɛtɛma lɛ, ecosi Pɔɔlɩ se : Ŋtɔm se patanɩ-ŋ Room wiyaʋ sɔsɔ Sezaarɩ cɔlɔ yɔ, peeye ɖɔɖɔ ŋwoki.
44025013	Pɩlabɩ kɩyakɩŋ cabɩ lɛ, wiyaʋ Agriipaa nɛ Bereniisi pɔkɔɔ Sezaaree tɛtʋ taa se pɛsɛɣ Fɛstuusi.
44025014	Pacaɣ kɩyakɩŋ sakɩyɛ lɛ, Fɛstuusi kpaɣ Pɔɔlɩ tɔm nɛ ɛkɛdɩ wiyaʋ. Eheyi-i se : Feliksɩ yebi abalʋ nɔɔyʋ salaka taa halɩ nɛ sɔnɔ.
44025015	Mowobi Yeruusalɛm lɛ, Ɛsɔ layaa sɔsaa nɛ Yuda n̄ɩma kɩbɩma pɔkɔɔ mɔn-cɔlɔ nɛ pakʋyɩ ɛ-yɔɔ, pɔpɔzɩ-m se mahʋʋ ɛ-tɔm nɛ mankʋ-tʋ.
44025016	Moncosi-wɛ se : Pɩtɛkɛnɩ Room n̄ɩma lakasɩ lɛ se pakpa ɛyʋ nɛ pɛcɛlɩ mbʋ, nɛ ɛ nɛ mba pɛwɛna tɔm yɔ patakatɩ ɖama nɛ pocosi ɖama ndʋ ɛwɛɛkaa yɔ, tɩ-yɔɔ. Ɛwɛnɩ waɖɛ se ɛlʋ ɛ-tɩ yɔɔ ndʋ pakʋyʋʋnɩ ɛ-yɔɔ yɔ, tɩ-yɔɔ.
44025017	Pʋ-yɔɔ patɩŋɩ-m nɛ pɔkɔɔ cɩnɛ. Tɔm ndʋ peheyi-m yɔ, montoɖoo tɩ-yɔɔ. Tɛʋ fema lɛ, mowolo mancaɣ tɔm ɖɩhʋyɛ nɛ mentiyi se pɔkɔnɩ-m abalʋ ɛnʋ.
44025018	Ɛ-tɔm tɩnaa kɔma lɛ, patatɩɩyɔɔdɩ se ɛlabɩ kɩwɛɛkɩm mbʋ mamaɣzaɣ yɔ, pɩ-taa nabʋyʋ kaʋ.
44025019	Ɛlɛ, pa nɛ-ɩ pɔhɔŋaɣnɩ ɖama tɔm pɛ-Ɛsɔ nʋmɔʋ nɛ abalʋ weyi payaɣ se Yesu, ɛsɩba nɛ Pɔɔlɩ n̄ɔtɔŋ se ɛ nɛ ɛ-ɛza yɔ, pʋ-yɔɔ.
44025020	Ma-maɣ maɣ lɛ, menteɖiɣzini ɛzɩma mbʋ maahʋʋ tɔm ndʋ yɔ. Pʋ-yɔɔ mɔnpɔzɩ Pɔɔlɩ se e-liu wɛɛ se ewolo Yeruusalɛm nɛ pahʋʋ ɛ-tɔm ndʋ peeye naa we?
44025021	Ɛlɛ ecosi-m se peyebi-i salaka taa mbʋ nɛ Ɖajaa hʋʋ ɛ-tɔm. Pʋ-yɔɔ maha nɔɔ se peyebi-i ka-taa mbʋ nɛ pʋkɔɔ pɩsɩnɩ alɩwaatʋ ndʋ mowoni-i wiyaʋ sɔsɔ Sezaarɩ cɔlɔ yɔ.
44025022	Peeye Agriipaa heyi Fɛstuusi se : Ma ɖɔɖɔ me-liu wɛɛ se manɩɩ abalʋ ɛnʋ ɛ-maɣ maɣ ɛ-nɔɔ taa. Ecosi-i se : Cee ɛyɔɔdʋʋ nɛ ŋnɩɩ.
44025023	Pʋ-yɔɔ kifema lɛ, Agriipaa nɛ Bereniisi pacanɩ pa-tɩ nɛ pɔkɔmnɩ koboyaɣ nɛ pa nɛ sɔɔjanaa kudoku yɔɔ cɔnɩyaa nɛ tɛtʋ taa sɔsaa pasʋʋ wiii tɔm ɖɩhʋyɛ nɛ pacaɣ. Peeye Fɛstuusi tiyaa nɛ pɔkɔnɩ Pɔɔlɩ.
44025024	Ɛlɛ Fɛstuusi yɔɔdɩ se : Wiyaʋ Agriipaa nɛ mba mɩ mɩtɩŋa payɩ ɖa nɛ mɩ ɖɩwɛ cɩnɛ yɔ, ɩnaɣ abalʋ ɛnɛ yɔ. Yeruusalɛm Yuda n̄ɩma samaɣ nɛ mba pɛwɛ cɩnɛ yɔ pɔkɔm pana-m cɩnɛ nɛ pamakɩ kubusi se pɩtamʋna se ɛtasɩ wezuu caɣʋ.
44025025	Mɔncɔnɩ tɔm ndʋ tɩ-taa lɛ, ɛtala kɩwɛɛkɩm mbʋ pʋpɔzʋʋ se pakʋ-ɩ yɔ. Ɛlɛ ɛzɩma mbʋ ɛ-maɣmaɣ ɛpɔzaa se powoni-i Ɖajaa cɔlɔ yɔ, mentisaa ɖɔɖɔ se powoni-i.
44025026	Ɛlɛ, mɛnfɛyɩnɩ natʋyʋ siŋŋ se mama Ɖajaa nɛ meheyi-i abalʋ ɛnʋ ɛ-tɔm. Pʋ-yɔɔ mɔnkɔnɩ-ɩ mɩ-ɛsɩndaa pɩkɩlɩna n̄a wiyaʋ Agriipaa. Ɖɩtɛŋ-ɩ tɔm pɔzʋʋ lɛ, maana ndʋ mamaɣ takayaɣ taa yɔ.
44025027	Mamaɣzʋʋ se pɩtamʋna se mowoni salaka tʋ yem wiyaʋ sɔsɔ cɔlɔ nɛ mantawɩlɩ mbʋ ɛlaba nɛ pakʋyʋʋ ɛ-yɔɔ yɔ.
44026001	Agriipaa heyi Pɔɔlɩ se : Maha-ŋ nʋmɔʋ, yɔɔdɩ n̄ɔ-tɔm lɛ. Peeye ɛlɛ kpazɩ nesi nɛ ɛpazɩ tɔm yɔɔdʋʋ se ɛlʋ ɛ-tɩ yɔɔ.
44026002	Ɛtɔm se : Wiyaʋ Agriipaa, sɔnɔ pɩlabɩ-m leleŋ pɩŋŋ se malʋkɩ man-tɩ yɔɔ kʋyʋʋ mbʋ pɩtɩŋa payɩ Yuda n̄ɩma kʋyʋʋ mɔ-yɔɔ yɔ, pʋ-yɔɔ n̄ɛ-ɛsɩndaa.
44026003	Toovenim mbʋ pʋyɔɔ yɔ, ŋsɩm Yuda n̄ɩma sɔnzɩ tɩŋa camɩyɛ nɛ pɛ-ŋtɛnkpɛzasɩ tɔm. Mentendiɣ-ŋ se ŋɖɔkɩ n̄ɔ-hɔyɛ nɛ ŋwelesini-m.
44026004	Ɖooo lɔŋ maacaɣ wezuu mɛ-ɛjaɖɛ taa n̄ɩma hɛkʋ taa Yeruusalɛm tɛtʋ taa. Yuda n̄ɩma tɩŋa sɩm ɛzɩma mbʋ maacaɣ wezuu ɖooo me-evebitu taa pɛ-hɛkʋ taa yɔ.
44026005	Pasɩm-m ɖooo lɔŋ nɛ ye petisiɣ yɔ, papɩzɩɣ palɩzɩ aseɣɖe se maakɛ Farɩsɩ n̄ɩma ɛgbɛyɛ taa tʋ. Maaɖɔm ɖɩ-taa sɔnzɩ yɔɔ. Nzɩ kɩlɩnɩ kaɖɛ ɖɛ-Ɛsɔ nʋmɔʋ taa.
44026006	Lɛɛlɛɛyɔ pahʋʋnɩ-m tɔm mbʋ pʋyɔɔ yɔ, mantaɣ liu tamaɣ ŋga Ɛsɔ ɖʋ ɖɔ-cɔzɔnaa yɔ.
44026007	Ɖe-cejewe hiu nɛ naalɛ wena aluŋuu Ɛsɔ tɛɛ wɩsɩ nɛ ɖoo kpem yɔ, ataɣ liu ɖɔɖɔ se tamaɣ ŋga kala. Wiyaʋ Agriipaa, liu taʋ mbʋ pʋyɔɔ Yuda n̄ɩma kʋyʋʋ mɔ-yɔɔ yɔ.
44026008	Ɛbɛ! Ɩmaɣzʋʋ se Ɛsɔ ɛɛpɩzɩɣ nɛ efezi sɩɖaa yaa we?
44026009	Ma-maɣmaɣ maamaɣzaa se pʋwɛɛ se mantɩŋ nʋmɔŋ tɩŋa nɛ moyooni Yesu Nazarɛɛtɩ tʋ hɩɖɛ.
44026010	Mbʋ malabɩ ɖɔɖɔ Yeruusalɛm tɛtʋ taa. Ɛsɔ layaa sɔsaa ha-m nʋmɔʋ lɛ, ma-maɣmaɣ mankpa cɩɖɩcɩɖɩ n̄ɩma sakɩyɛ nɛ manɖʋ salaka. Pɔtɔm se pakʋʋ-wɛ lɛ, mentisi.
44026011	Manpam pa-nɩŋgbaaŋ hɔm Yuda n̄ɩma Ɛsɔ ɖɩsɛyɛ kpaamɩŋ tɩŋa taa payɩ. Mawɩlaɣ -wɛ n̄aŋ se patʋʋ Krɩstʋ. Man-pana kakpanɩ-wɛ siŋŋ nɛ mɛwɛɛ pa-wayɩ kaŋ kaŋ mbʋ halɩ pɩkpɛndɩnɩ ajɛyɛ lɛɛna tɛtʋ taa.
44026012	Pʋ-yɔɔ Ɛsɔ layaa sɔsaa ha-m nʋmɔʋ lɛ, mankʋyɩ nɛ mowoki Damaasɩ tɛtʋ taa.
44026013	Wiyaʋ! Mɛwɛ nʋmɔʋ ŋgʋ kɩ-taa nɛ pʋkɔɔ ɛzɩ wɩsɩ siɣu yɔ lɛ, mana n̄alɩmɩyɛ naɖɩyɛ ɖɩlɩnɩ ɛsɔdaa yem nɛ ɖɩkɔɔ ɖɩn̄alɩ ma nɛ man-taabalaa ɖɔ-yɔɔ n̄amm. Næalɩmɩyɛ nɖɩ, ɖɩɩkɩlɩ wɩsɩ n̄alɩmɩyɛ ɖoŋ.
44026014	Peeye ɖatɩŋa payɩ ɖɩtɔlɩ tɛtaa nɛ manɩɩ pʋyɔɔdʋʋnɩ-m nɛ Ebree taa se : Sɔɔlɩ, Sɔɔlɩ, pɩlabɩ ɛzɩma nɛ ŋwɛɛ ma-wayɩ kaŋ kaŋ mbʋ? Pʋwɛɣ-ŋ kaɖɛ se ŋkʋyɩnɩ ɖaŋ yɔɔ.
44026015	Peeye mɔnpɔzaa se : Kɩbaɣ lʋ, n̄a anɩ? Ecosi-m se : Ma Yesu weyi ɛ-wayɩ ŋwɛ kaŋ kaŋ yɔ.
44026016	Ɛlɛ, kʋyɩ ŋsɩŋ n̄a-nasɩ taa mbʋ pʋyɔɔ yɔ, malɩzɩ man-tɩ nɛ mawɩlɩ-ŋ se mansɩ-ŋ nɛ ŋkɛ man-tʋmlaɖʋ nɛ mbʋ ŋnawa yɔ, pi-aseɣɖe tʋ. Ŋkɛɣ ɖɔɖɔ mbʋ mɔnkɔŋ-ŋ wɩlʋʋ yɔ, pi-aseɣɖe tʋ.
44026017	Malɩzɩ-ŋ Yuda n̄ɩma nɛ mba pɛtɛkɛ Yuda n̄ɩma nɛ mentiyiɣ-ŋ lɛɛlɛɛyɔ pɔ-cɔlɔ yɔ, pɛ-hɛkʋ taa.
44026018	Mentiyiɣ-ŋ se ŋwolo nɛ ŋkuli pɛ-ɛza nɛ palɩɩ cɩkpɛndʋʋ taa nɛ powolo n̄alɩmɩyɛ taa, palɩɩ ɖɔɖɔ Satanɩ nesi tɛɛ nɛ powolo Ɛsɔ cɔlɔ. Lidaʋ ŋgʋ pɛwɛɣnɩ mɔ-yɔɔ yɔ, kiyeki nɛ menkpeɣ-wɛ pa-kɩwɛɛkɩm nɛ maha-wɛ n̄ɩm mbʋ mansɩwa se mɛncɛlʋʋ mba mansɩ-wɛ nɛ hɔɔlʋʋ yɔ.
44026019	Wiyaʋ Agriipaa, pʋ-yɔɔ lɛ, mentekizi natʋ ndʋ Ɛsɔ wɩlɩ-m nɛ ɛsɔdaa yɔ.
44026020	Ɛlɛ Damaasɩ n̄ɩma manpazɩnɩ Ɛsɔtɔm suzuu. Pʋwayɩ lɛ, monsuzi-tʋ Yeruusalɛm n̄ɩma nɛ Yudee egeetiye taa n̄ɩma tɩŋa nɛ mba pɛtɛkɛ Yuda n̄ɩma yɔ. Meheyi-wɛ se pʋwɛɛ se papɩsɩnɩ pa-tɩ nɛ pɛkɛzɩ pa-tɩ Ɛsɔ yɔɔ. Meheyi-wɛ ɖɔɖɔ se pala mbʋ pɩwɩlɩɣ se toovenim papɩsɩnɩ pa-tɩ yɔ.
44026021	Tɔm tʋnɛ tɩ-yɔɔ Yuda n̄ɩma kpa-m Ɛsɔ ɖɩɣa taa nɛ pan̄ɩnaɣ se pakʋ-m.
44026022	Ɛlɛ, Ɛsɔ sɩnaʋ yɔɔ mɛwɛɛ nɛ mantalɩnɩ sɔnɔ nɛ malɩzɩɣ aseɣ ɖe piya nɛ sɔsaa pɛ-ɛsɩndaa. Ndʋ Ɛsɔtɔm ɖɛsɩyaa nɛ Mooyiizi pɔyɔɔdaa se tɩkɔŋ labʋ yɔ, ti-ɖeke mɔyɔɔdʋʋ.
44026023	Paayɔɔdaa nɛ pasɩɩ se Meesiya kɔŋ siziŋ nɩʋ nɛ ɛsɩ. Ɛnʋ calɩɣnɩ lɩʋ nɛ sɩɖaa taa nɛ esuzi Yuda n̄ɩma samaɣ kanɛ nɛ mba pɛtɛkɛ Yuda n̄ɩma yɔ, n̄alɩmɩyɛ tɔm.
44026024	Pɔɔlɩ yɔɔdaɣ mbʋ se ɛlʋ ɛ-tɩ yɔɔ lɛ, Fɛstuusi yɔɔdɩ ɖoŋ se : Pɔɔlɩ, ŋsʋ kpaaŋ ! Ŋkɩlɩ lɔŋ sɩm nɛ ɩsʋzɩ-ŋ kpaaŋ!
44026025	Pɔɔlɩ cosi-i se : Sɔsɔ Festuusi, mantɩsʋʋ kpaaŋ nakʋyʋ. Ɛlɛ, tɔm ndʋ mɔyɔɔdʋʋ yɔ, tɩkɛ toovenim tɔm nɛ ndʋ tɩtalɩ ɖeyi ɖeyi yɔ.
44026026	Wiyaʋ sɩm mbʋ pɩtɩŋa pɩlaba yɔ. Pʋ-yɔɔ mɔyɔɔdʋʋ ɛ-ɛsɩndaa yem faaa. Toovenim mbʋ pʋyɔɔ yɔ, ɛzɩ pɩtɛkɛ mɛɛsaɣ tɛɛ kʋlɔmʋʋ nakʋyʋ taa pɩlaba yɔ, manawa se nabʋyʋ fɛyɩ nɛ pɩmɛsɩ-ɩ.
44026027	Wiyaʋ Agriipaa, ŋtisiɣ Ɛsɔtɔm ɖɛsɩyaa yɔɔ yaa we? Manawa se ŋtisiɣ pɔ-yɔɔ.
44026028	Agriipaa cosi Pɔɔlɩ se : Pɩkazɩ pazɩ n̄ɔ-tɔm lakɩ nɛ manpɩsɩ Krɩstʋ tʋ.
44026029	Pɔɔlɩ tɔ se : Paa tɔm pazɩ yaa sakɩyɛ yɔɔ yɔ, mentendiɣ Ɛsɔ se n̄anɛ mba patɩŋa pewelesiɣ mɔn-tɔm sɔnɔ yɔ, ɩpɩsɩ ɖɔɖɔ ɛzɩ ma yɔ nɛ pɩsɛɣ yoŋgbasɩ sɩnɛ si-ɖeke.
44026030	Peeye wiyaʋ nɛ egeetiye yɔɔ cɔnɩyʋ, nɛ Bereniisi nɛ mba paacaɣ peeye yɔ pakʋyaa nɛ pɛɖɛɣ.
44026031	Pɛɖɛɣaɣ lɛ, pɔyɔɔdʋʋ pa-taa pe-ɖeke se : Abalʋ ɛnɛ ɛtala kɩwɛɛkɩm mbʋ pʋpɔzʋʋ se pakʋ-ɩ yaa paɖʋ-ɩ salaka yɔ.
44026032	Peeye Agriipaa heyi Fɛstuusi se : Ye abalʋ ɛnɛ, ɛtaapɔzɩ se patanɩ-ɩ Wiyaʋ sɔsɔ Sezaarɩ cɔlɔ yɔ, paayebi-i.
44027001	Paɖʋwa se ɖɩɖɛɛ Itaalii ɛjaɖɛ taa lɛ, pakpaɣ Pɔɔlɩ nɛ salaka tɩnaa lɛlaa nabɛyɛ nɛ paɖʋzɩ Room sɔɔjanaa mɩnʋʋ yɔɔ cɔnɩyʋ nɔɔyʋ nesi taa. Payaɣ-ɩ se Yuliyuusi. Ɛwɛ Room wiyaʋ sɔsɔ sɔɔjanaa tikaɣ taa.
44027002	Ɖɩsʋʋ mɛlɛ ŋgʋ kɩlɩnɩ Adraamiiti tɛtʋ taa yɔ nɛ ɖɩɖɛɛ. Kiwokaɣ Aazii egeetiye taa mɛlɛnaa ɖɩsɩŋɩyɛ ndɩ ndɩ taa. Ɖa nɛ Masedonii tʋ Aristaarkɩ weyi ɛ-tɛ Tesalonika tɛtʋ taa yɔ, ɖɩsʋnɩ-kʋ.
44027003	Kifema lɛ, ɖɩtalɩ Sidɔɔ tɛtʋ taa nɛ Yuliyuusi liu wɛɛ se ɛla Pɔɔlɩ camɩyɛ. Pʋ-yɔɔ ɛha-ɩ nʋmɔʋ se ewolo ɛ-taabalaa tɛ nɛ paha-ɩ mbʋ pʋpɔzʋʋ-ɩ yɔ.
44027004	Ɖɩkʋyɩ peeye lɛ, ɖɩmalɩ Ciiprɩ ɛjaɖɛ kpɛɛɛ mbʋ pʋyɔɔ yɔ, heɣlim makaɣ tuliŋa.
44027005	Ɖɩwɛ teŋgu yɔɔ nɛ ɖɩtɛzɩ Siliisii nɛ Pamfilii pa-ageeta lɛ, ɖɩtalɩ Miiraa tɛtʋ ndʋ tɩwɛ Liisii n̄ɩnɖɛ taa yɔ, tɩ-taa.
44027006	Peeye sɔɔja sɔsɔ ɛnʋ ɛna mɛlɛ ŋgʋ kɩlɩnɩ Alɛksandrii nɛ kuwoki Itaalii yɔ nɛ ɛsʋzɩ-ɖʋ-kʋ.
44027007	Heɣlɩm cɛyaɣ-ɖʋ pɩtɩɩfɛyɩ nɛ ɖɩla hɛɛ hɛɛ kɩyakɩŋ sakɩyɛ ɖa-nʋmɔʋ ɖɔm taa teŋgu yɔɔ. Pɩlabɩ-ɖʋ kaɖɛ pʋcɔ nɛ ɖɩkɔɔ ɖɩtalɩ Kiniidi haɖaa taa. Heɣlim taha-ɖʋ nʋmɔʋ se ɖɩsɩŋ, pʋ-yɔɔ ɖɩmalɩ Krɛɛtɩ ɛjaɖɛ Salmonee cɔlɔ.
44027008	Ɖɩlabɩ kʋn̄ɔŋ mbʋ nɛ pʋcɔ ɖɩtalɩ ɖɩsɩŋ ɖenɖe payaɣ se Mɛlɛnaa Ɖɩsɩŋɩyɛ Koebanɖɛ yɔ Laasee tɛtʋ cɔlɔ.
44027009	Alɩwaatʋ sakɩyɛ ɖɛ pɩŋŋ lɛ, teŋgu yɔɔ ɖɔm wɛɛ sɔɔndʋ mbʋ pʋyɔɔ yɔ nɔɔ hɔkʋ kazandʋ kɛtɛm ɖɛʋ.
44027010	Pʋ-yɔɔ Pɔɔlɩ paɣ mɛlɛ taa n̄ɩma se : Manaɣ se ɖa-nʋmɔʋ ŋgʋ kʋwɛɣ kaɖɛ nɛ ɖɩkaɣ wondu sakɩyɛ lesuu. Ɖɩtakpa ɖa-tɩ yɔ, mɛlɛ kʋnɛ nɛ kɩ-taa wondu pɛwɛɛkɩɣ halɩ ɖa-maɣmaɣ ɖɩpɩzɩɣ ɖifeti ɖe-wezuu.
44027011	Ɛlɛ Room sɔɔjanaa mɩnʋʋ yɔɔ cɔnɩyʋ ɛnʋ ɛɛwɛnɩ lidaʋ mɛlɛ sayʋ nɛ kʋ-tʋ pɔ-yɔɔ pɩkɩlɩ ndʋ Pɔɔlɩ yɔɔdaa yɔ.
44027012	Ɖɔɖɔ lɛ, mɛlɛnaa ɖɩsɩŋɩyɛ taawɛɛ ɖeu se ɛyaa ɛcaɣ niŋkaɣ alɩwaatʋ taa. Pʋ-yɔɔ mba paawɛ kɩ-taa yɔ, pa-taa sakɩyɛ tisaa se pakʋyɩ peeye nɛ pɛɖɛɛ. Pacaɣaɣ se pʋwɛ ɛzɩma yɔ patalɩ Krɛɛtɩ mɛlɛnaa ɖɩsɩŋɩyɛ nɖɩ payaɣ se Feniski yɔ lɔŋ. Peeye ha ɛza nɛ hadɛ kiŋ wɩsɩ ɖɩɖʋyɛ nɛ hayo kiŋ wɩsɩ ɖɩɖʋyɛ pɔ-hɔɔlʋʋ taa. Ɛyaa pɩzɩɣ pacaɣ peeye yolum taa.
44027013	Heɣlim nabʋyʋ lɩnɩ hadɛ kiŋ nɛ pɩmakɩ fɛlɛ fɛlɛ nɛ pamaɣ zɩ se papɩzɩɣ pala mbʋ paaɖʋwa yɔ. Peeye pɛkpɛzɩ n̄ɩɣyʋʋ ŋgʋ paakamnɩ mɛlɛ yɔ nɛ pamalɩ Krɛɛtɩ kidiiliŋ kpɛɛɛ nɛ pɛɖɛɛ.
44027014	Pɩtala pʋyʋ lɛ, heɣlim sɔsɔm mbʋ payaɣ se Eraakilɔɔ yɔ, pɩlɩɩnɩ ɛjaɖɛ nɖɩ lɩm cɔ-ɖɩ kondiko yɔ, ɖɩ-yɔɔ nɛ pɩpazɩ mabʋ ɖoŋ
44027015	nɛ pɩɖɛɣnɩ mɛlɛ ŋgʋ nɛ kɩtaapɩzɩɣ se kɩkaɖɩnɩ-pʋ. Peeye ɖɩtɛzɩ ɖa-tɩ yebu nɛ pɩɖɛnɩ-ɖʋ.
44027016	Ɖɩtɩŋaɣnɩ ɛjaɖɛ cikpeɖe nɖɩ lɩm cɔ-ɖɩ kondiko nɛ payaɣ-ɖɩ se Klooda yɔ ɖɩ-hadɛ kiŋ lɛ, ɖɩla kʋn̄ɔŋ siŋŋ nɛ pʋcɔ ɖɩkpazɩ kpɩyʋʋ cikpeluu ŋgʋ palɩzɩɣnɩ ɛyaa yɔ.
44027017	Ɖɩkpazɩ-kʋ mɛlɛ taa lɛ, pɛkpɛyɩsɩ mɛlɛ ŋgʋ nimee kpam. Sɔɔndʋ kpaɣaɣ-wɛ se patawolo nɛ pakpa Siirta kidiiliŋ kan̄ɩŋa huwa yɔɔ. Pʋ-yɔɔ petisi pɩsaʋ sɔsɔʋ ŋgʋ popuzuu se heɣlim ɛsʋʋ yɔ. Mbʋ piyebina nɛ heɣlim ɖɛɣnɩ-ɖʋ.
44027018	Heɣlim cɔzɩ-ɖʋ siŋŋ. Mbʋ labɩna nɛ tɛʋ fema lɛ, palɩzɩ mɛlɛ taa wondu natʋyʋ nɛ pɔlɔʋ.
44027019	Tozo wiye lɛ, ɖa-maɣmaɣ ɖɩyɛɖɩ mɛlɛ yɔɔ wondu ndʋ tiyeki nɛ kʋɖɔŋ yɔ nɛ ɖɩlɔ.
44027020	Pɩɩlabɩ kɩyakɩŋ sakɩyɛ, wɩsɩ nɛ tɩɩnzɩ patalɩɩ. Ɛlɛ heɣlim mbʋ pɩwɛnɩ pɩmakɩ ɖoŋ mbʋ nɛ ɖɩtɛzɩ lɔʋ liu se ɖɔ-tɔm tɛma.
44027021	Pileɖaa yɔ, pa-taa nɔɔyʋ takpazɩ pʋyʋ nɛ ɛ-nɔɔ. Peeye Pɔɔlɩ kʋyaa nɛ ɛsɩŋ ɛyaa hɛkʋ taa nɛ ɛtɔ se : Abalaa mɩ! Ye ɩɩnɩnɩ-m nɛ ɖɩcaɣ Krɛɛtɩ yɔ, ɖɩtaasʋʋ asayʋ kʋnɛ kɩ-taa nɛ ɖilesi wondu ɛzʋnɔ.
44027022	Ɛlɛ lɛɛlɛɛyɔ mansazɩɣ-mɩ se ɩɖɔkɩ mɩ-tɩ kpam. Mbʋ pʋyɔɔ yɔ, mɩ-taa nɔɔyʋ eelesiɣ e-wezuu. Mɛlɛ ɖeke ɩkaɣ lesuu.
44027023	Ɛsɔ weyi ɛtɩnɩ-m nɛ malakɩ ɛ-tʋmɩyɛ yɔ, etiyi e-tiyiyu mɔn-cɔlɔ ɖoo ana a-taa.
44027024	Tiyiyu ɛnʋ eheyi-m se : Pɔɔlɩ, sɔɔndʋ ɛtaakpa-ŋ. Pʋwɛɛ se ŋwolo Room wiyaʋ sɔsɔ Sezaarɩ cɔlɔ. Na, Ɛsɔ kpaɣ ɛyaa mba n̄anɛ wɛ iwoki nʋmɔʋ yɔ pe-wezuu nɛ ɛcɛlɩ-ŋ.
44027025	Peeye Pɔɔlɩ tasɩ tɔm se : Abalaa-mɩ! Pʋyɔɔ meheyiɣ-mɩ se ɩɖɔkɩ mɩ-tɩ kpam mbʋ pʋyɔɔ yɔ, mantaɣ Ɛsɔ liu se ndʋ ɛyɔɔdaa yɔ, tɩlakɩ mbʋ.
44027026	Ɛlɛ pʋkɔŋ-ɖʋ lɩzʋʋ nɛ pʋlɔ ajɛyɛ cikpena wena lɩm cɔ-yɛ kondiko yɔ a-taa naɖɩyɛ kidiiliŋ yɔɔ.
44027027	Pɩlabɩ ɖoo hiu nɛ naanza yɔ, ɖɩwɛʋ Adriyaadiki teŋgu yɔɔ nɛ heɣlim cɔzʋʋ-ɖʋ mbʋ yɔ. Pʋkɔm ɛzɩ ɖoo hɛkʋ yɔ lɛ, mɛlɛ taa tʋmlaɖaa maɣzɩ se ɖɩn̄ɔtɩnɩ tɛtʋ natʋyʋ.
44027028	Ɛlɛ pakpaɣ mbʋ pamaɣzɩɣnɩ lɩm yɔ nɛ pɛpɛɖɩ pɩ-taa se pamaɣzɩ-pʋ. Peeye panawa se pu-cukaŋ taa wɛ ɛzɩ mɛɛtanaa niidozo nɛ lʋbɛ yɔ. Patasɩ wobu ɛsɩndaa pazɩ lɛ, patasɩ maɣzʋʋ mbʋ nɛ pana mɛɛtanaa nɩɩlɛ nɛ lutozo.
44027029	Peeye sɔɔndʋ kpaɣaɣ-wɛ se mɛlɛ ɛtaakɔɔ kuyooni ɛwasɩ nasɩyɩ. Pʋ-yɔɔ petisi n̄ɩɣtʋ ndʋ pasɩzɩɣnɩ mɛlɛnaa yɔ naanza mɛlɛ wayɩ nɛ pacaɣnɩ pɛ-ɛza paɖaŋ kpam se tɛʋ efe.
44027030	Ɛlɛ mɛlɛ taa tʋmlaɖaa n̄ɩnaɣ se pese. Pʋ-yɔɔ petisi kpɩyʋʋ ŋgʋ palɩzɩɣnɩ ɛyaa yɔ teŋgu taa nɛ pɛcɛtɩ se powoki nɛ petisi n̄ɩɣtʋ ndʋ tɩwɛ ɛsɩndaa yɔ.
44027031	Peeye Pɔɔlɩ heyi Room sɔɔjanaa mɩnʋʋ yɔɔ cɔnɩyʋ nɛ ɛ-sɔɔjanaa se : Ye ɛyaa mba patacaɣ mɛlɛ taa cɩnɛ yɔ, ɩɩpɩzɩɣ ɩya mɩ-n̄ʋʋ.
44027032	Ɛyɔɔdɩ mbʋ lɛ, sɔɔjanaa wolo pɛsɛtɩ kpɩyʋʋ nimee nɛ peyebi-kʋ kɩtɔlɩ.
44027033	Paɖaŋaa se tɛʋ efe lɛ, Pɔɔlɩ sazɩ patɩŋa se pɔtɔɔ tɔɔnaɣ. Eheyi-wɛ se : Sɔnɔ pɩlabɩ kɩyakɩŋ hiu nɛ naanza yɔ ɩwɛʋ ɖaŋʋʋ yɔ nɛ ɩhɔkɩ nɔɔ nɛ ɩtɔtɔɔ pʋyʋ yɔ.
44027034	Pʋ-yɔɔ lɛ, meheyiɣ -mɩ se ɩtɔɔ tɔɔnaɣ. Mbʋ pʋyɔɔ yɔ, pʋwɛɛ se ɩtɔɔ nɛ ihiɣ n̄ʋʋ yabʋ. Mɩ-taa nɔɔyʋ ɛɛkaɣ lesuu ɛ-n̄ʋʋ taa n̄ɔyaɣ maɣmaɣ.
44027035	Pɔɔlɩ tɛm yɔɔdʋʋ mbʋ lɛ, ɛkpaɣ kpɔnɔ nɛ ɛsɛɛ kʋ-yɔɔ Ɛsɔ patɩŋa pɛ-ɛsɩndaa. Ɛlɛ, ɛcɩyɩ-kʋ nɛ ɛpazɩ tɔɔʋ.
44027036	Peeye pɩlabɩ mɛlɛ taa n̄ɩma tɩŋa hʋnʋm nɛ pɔtɔɔ ɖɔɖɔ.
44027037	Ŋgʋ ɖa mba ɖɩɩwɛ mɛlɛ ŋgʋ kɩ-taa yɔ, ɖɩkpɛndɩ ɛyaa nasɩlɛ nɛ nɩɩnʋwa nɛ nɩɩlɛ nɛ loɖo.
44027038	Paa weyi ɛtɔwa nɛ ɛhaɣ lɛ, papazɩ lɩzʋʋ tɔɔnaɣ pee nɛ pɔlɔʋ teŋgu taa se mɛlɛ ɛtaakɩlɩ yuŋ.
44027039	Tɛʋ fema lɛ, paasɩŋ ɛjaɖɛ nɖɩ pɔn̄ɔtɩnaa yɔ. Ɛlɛ polosuu kidiiliŋ sɔsɔʋ nakʋyʋ kotaaa kʋ-yɔɔ nɛ kan̄ɩŋa. Paɖʋwa se ye papɩzɩɣ yɔ, powoni mɛlɛ peeye nɛ kɩkaɖɩnɩ-kɛ.
44027040	Pʋ-yɔɔ pɛyɛɖɩ n̄ɩɣtʋ nɛ peyebi-tʋ teŋgu taa. Pɛyɛɖɩ ɖɔɖɔ nimee wena paahɔkɩnɩ ɖaŋ weyi pasaɣnɩ mɛlɛ yɔ. Pʋwayɩ lɛ, pata pɩsaʋ sɔsɔʋ ŋgʋ kɩwɛɣ mɛlɛ ɛsɩndaa yɔ nɛ pakpazɩ se heɣlim eketi-kʋ nɛ puwoni kidiiliŋ cɔlɔ.
44027041	Puwoni-kʋ nɛ puyooni kan̄ɩŋa huuye naɖɩyɛ lɩm hola naalɛ hɛkʋ taa. Kɩ-nɔɔ sʋ kan̄ɩŋa taa nɛ pɩsɩzɩ-kʋ lɛ, lɩm hola sɔsɔna n̄ɛpɛlɩ-kʋ nɛ kɩ-wayɩ.
44027042	Peeye sɔɔjanaa nɩnɩ ɖama se pakʋ salaka tɩnaa mbʋ pʋyɔɔ yɔ sɔɔndʋ kpaɣaɣ-wɛ se pa-taa nɔɔyʋ ɛtaaya lɩm nɛ ɛtʋlɩ.
44027043	Ɛlɛ Room sɔɔjanaa mɩnʋʋ yɔɔ cɔnɩyʋ liu kɛwɛɛ se ɛya Pɔɔlɩ n̄ʋʋ pʋ-yɔɔ ekizini-wɛ se pataala mbʋ paɖʋwa yɔ. Peeye ɛha nɔɔ se mba pasɩm lɩm yaʋ yɔ, pacalɩ falʋʋ pɩ-taa nɛ paya nɛ palɩɩ kidiiliŋ yɔɔ.
44027044	Eheyi lɛlaa se pɔn̄ɔkɔyɩnɩ kpoŋgbolonaa yaa mɛlɛ hɔɔlasɩ nɛ patɩŋ pa-wayɩ. Mbʋ palaba nɛ patɩŋa payɩ palɩɩ cɩŋgɩlɩm kidiiliŋ yɔɔ.
44028001	Ɖɩlɩ cɩŋgɩlɩm mbʋ lɛ, ɖɩnɩɩ se payaɣ ɛjaɖɛ nɖɩ lɩm cɔ-ɖɩ kondiko nɛ ɖɩwɛɛ ɖɩ-taa yɔ se Maltɩ.
44028002	Ɖɩ-taa n̄ɩma mba paanɩɣ ɖa-kʋnʋŋ yɔ, pamʋ-ɖʋ ɖeu siŋŋ. Pamʋ-ɖʋ miŋ sɔsɔŋ nɩɩyɩ cɔlɔ. Paaɖʋ-ɩ mbʋ pʋyɔɔ yɔ, tɛʋ nɩwa nɛ niŋkaɣ wɛɛ.
44028003	Pɩkɛdaa lɛ, Pɔɔlɩ kpaɣ ɖasɩ n̄ʋʋ nakʋyʋ se ɛɖʋ miŋ taa, naze pasɩyɛ naɖɩyɛ kɛwɛ kɩ-taa. Miŋ hohou kpa-ɖɩ lɛ, ɖɩlɩɩ nɛ ɖɩn̄asɩ-ɩ nɛ ɖisusini e-nesi.
44028004	Peeye n̄ɩma na tɛtɛn̄ɩyʋʋ ŋgʋ kisusini e-nesi lɛ, pɔyɔɔdʋʋ pa-taa pe-ɖeke se : Abalʋ ɛnɛ, paa pɩla ɛzɩma yɔ, ɛkɛ ɛyaa kʋyʋ. Ɛlɩ sɩm nee tɛɛ teŋgu yɔɔ ɛlɛ ɛgɔlɩmɩyɛ Tʋʋzʋtʋ ɛɛhaɣ-ɩ nʋmɔʋ se ɛtasɩ wezuu caɣʋ.
44028005	Ɛlɛ Pɔɔlɩ mɩsɩ e-nesi nɛ tɛtɛn̄ɩyʋʋ ŋgʋ kɩlɩɩ nɛ kɩtɔlɩ miŋ taa. Ɛtaanɩɩ siziŋ nɩɩyɩ.
44028006	Ɛyaa mba, paaɖaŋaa se Pɔɔlɩ huu caŋjanaa yaa pɩkɛdɩɣ ɛtɔlɩ yem nɛ ɛsɩ. Paɖaŋ mbʋ pɩŋŋ. Pʋkɔm pileɖi nɛ paanɩɣ natʋyʋ lɛ, pɛlɛɣ zɩ nɛ pɔtɔŋ se abalʋ ɛnʋ ɛkɛ ɛsɔ nɔɔyʋ.
44028007	Ɛjaɖɛ nɖɩ ɖɩ-taa n̄ʋʋ tʋ weyi payaɣ se Publiyuusi yɔ, ɛɛwɛnɩ tɛtʋ natʋyʋ hɔɔlɩŋ ɛnɩ ɛ-taa. Ɛmʋ-ɖʋ nɛ laŋhʋlɩmɩyɛ nɛ ɖɩsʋʋ ɛ-tɛ kɩyakɩŋ naadozo.
44028008	Alɩwaatʋ ndʋ tɩ-taa, kɩnamɩyɛ nɛ anɩza paakpa Publiyuusi ɛnʋ ɛ-caa nɛ ɛhɛnɩ. Pɔɔlɩ nɩ mbʋ lɛ, ɛsʋʋ ɛ-cɔlɔ nɛ ɛtɩnɩ ɛ-yɔɔ nesi nɛ ɛsɛɛ Ɛsɔ nɛ ɛla nɛ ɛ-yɔɔ cɛ.
44028009	Pɩlabɩ mbʋ nɛ ɛjaɖɛ nɖɩ ɖɩ-taa kʋdɔndɩnaa lɛlaa nɩɩ lɛ, pakʋyɩ nɛ pɔkɔɔ nɛ Pɔɔlɩ la nɛ pɔ-yɔɔ cɛ.
44028010	Ɛyaa ɖʋ-ɖʋ hɩɖɛ siŋŋ nɛ ɖɩcaɣaɣ se ɖɩkʋyɩ peeye nɛ ɖɩɖɛɛ lɛ, paha-ɖʋ mbʋ pɩtɛɖaɣ -ɖʋ yɔ.
44028011	Fenasɩ naadozo ɖɛwa lɛ, ɖɩsʋʋ Alɛksandrii tɛtʋ taa mɛlɛ nɛ ɖɩɖɛɛ. Kɩɩsɩŋ Maltɩ ɛjaɖɛ taa yolum taa. Agɔlɩma ɖomaa Gastɔɔrɩ nɛ Poluksɩ pa-anjaʋnaa kɛwɛ mɛlɛ ŋgʋ kɩ-yɔɔ.
44028012	Ɖɩtalɩ Siraakuusi tɛtʋ taa lɛ, ɖɩcaɣ kɩyakɩŋ naadozo.
44028013	Ɖɩkʋyɩ peeye lɛ, ɖɩmalɩ kidiiliŋ kpɛɛɛ nɛ ɖiwolo Rejiyoo tɛtʋ taa. Tɛʋ fema lɛ, hadɛ kiŋ heɣlim pazɩ mabʋ nɛ ɖɩɖʋ kɩyakɩŋ naalɛ nɛ pʋcɔ ɖɩtalɩ Puuzɔɔlɩ tɛtʋ taa.
44028014	Peeye ɖɩmaɣnɩ ɛgbaɣdɩnaa nabɛyɛ nɛ paba tendi-ɖʋ se ɖɩcaɣ pɔ-cɔlɔ kɩyakɩŋ lʋbɛ. Mbʋ ɖiwobi Room tɛtʋ taa.
44028015	Peeye ɛgbaɣdɩnaa nɩ ɖɔ-tɔm lɛ, palɩɩ pakatɩ-ɖʋ Fɔrɔm Apiyuusi nɛ ɖenɖe payaɣ se Agɔma Ɖɩsɩ Naadozo yɔ. Pɔɔlɩ na-wɛ lɛ, ɛsɛɛ Ɛsɔ nɛ ɛkpa ɖoŋ.
44028016	Ɖɩtalɩ Room lɛ, Room sɔɔjanaa mɩnʋʋ yɔɔ cɔnɩyʋ kpaɣ salaka tɩnaa nɛ ɛɖʋzɩ peeye sɔɔjanaa n̄ʋʋ-tʋ nesi taa. Ɛlɛ paha Pɔɔlɩ nʋmɔʋ se ɛ nɛ sɔɔja weyi ɛɖaŋɩɣ ɛ-yɔɔ yɔ, pacaɣnɩ nɖeke.
44028017	Pɩlabɩ kɩyakɩŋ naadozo lɛ, Pɔɔlɩ yaa Yuda n̄ɩma n̄ʋndɩnaa mba pɛwɛ peeye yɔ ɛ-tɛ. Pekpeɣ laa lɛ, eheyi-wɛ se : Koobiya, mantayʋsɩnɩ ɖɛ-ɛjaɖɛ taa n̄ɩma yaa ɖɔ-cɔzɔnaa sɔnzɩ. Ɛlɛ, pakpa-m ɖulum Yeruusalɛm tɛtʋ taa nɛ paɖʋzɩ-m Room n̄ɩma nesi taa ɛzɩ salaka tʋ yɔ.
44028018	Room n̄ɩma pɔzɩ-m tɔm nɛ pan̄ɩnɩ se peyeki-m mbʋ pʋyɔɔ yɔ, patana mbʋ mayʋsaa nɛ pʋpɔzʋʋ se pakʋ-m yɔ.
44028019	Ɛlɛ Yuda n̄ɩma kizi se pataayebi-m. Mbʋ labɩna nɛ mɔnpɔzɩ se patanɩ-m Room wiyaʋ sɔsɔ Sezaarɩ cɔlɔ. Mantacaɣ se mankʋyɩ mɛ-ɛjaɖɛ taa n̄ɩma yɔɔ.
44028020	Pʋ-yɔɔ man̄ɩnaa se mana-mɩ nɛ mɔyɔɔdɩnɩ-mɩ mbʋ pʋyɔɔ yɔ, weyi ɛ-yɔɔ Izrɛɛlɩ n̄ɩma taɣ liu yɔ, ɛ-yɔɔ paɖɩ-m yoŋgbasɩ sɩnɛ.
44028021	Pocosi-i se : Yudee egeetiye taa tʋ nɔɔyʋ tetiyini-ɖʋ takayaɣ nakɛyɛ n̄ɔ-tɔm taa. Koobu nɔɔyʋ tɔkɔɔ nɛ ɛkɛdɩ-ɖʋ natʋyʋ yaa eheyi-ɖʋ se ŋlabɩ kɩwɛɛkɩm nabʋyʋ.
44028022	Ɛlɛ ɖe-liu wɛɛ se ɖɩnɩɩ ndʋ n̄a-maɣmaɣ ŋmaɣzɩɣ yɔ. Mbʋ pʋyɔɔ yɔ, ɖɩnawa se ɛyaa kʋyɩnɩ ɛgbɛyɛ nɖɩ paa le.
44028023	Peeye Pɔɔlɩ nɛ ɛyaa mba paɖʋ kɩyakʋ se pakatɩ. Pɩtalɩ ki-wiye lɛ, powolo sakɩyɛ nɛ pamaɣnɩ-ɩ ɛ-tɛ nɛ ɛyɔɔdɩnɩ-wɛ. Ɛ-tɔm yɔɔdʋʋ taa, ɛlɩzɩ aseɣ ɖe Ɛsɔ kewiyaɣ yɔɔ wɩsɩ nɛ sikpem. Ɛtɩŋaɣnɩ Mooyiizi paɣtʋ nɛ Ɛsɔtɔm ɖɛsɩyaa pa-takayasɩ taa tɔm yɔɔ nɛ ɛn̄ɩnɩɣ se petisi Yesu tɔm.
44028024	Lɛlaa tisi-tʋ nɛ lɛlaa n̄ekizi-tʋ.
44028025	Pacaɣaɣ kpem nɛ patanɩnɩ ɖama lɛ, Pɔɔlɩ heyi-wɛ tɔm tobi se : Ndʋ Cɩɖɩcɩɖɩ Kalɩzaɣ katɩŋɩnɩ Ezaayii yɔɔ nɛ keheyi mɩ-cɔzɔnaa yɔ, tɩkɛ toovenim.
44028026	Kɔyɔɔdɩnɩ-wɛ se : Wolo ŋheyi ɛjaɖɛ ɖɩnɛ ɖɩ-taa n̄ɩma se : Ɩkɔŋ welesuu camɩyɛ, ɛlɛ, ɩɩnɩɣ pʋ-tɔbʋʋ. Ɩkɔŋ cɔnaʋ camɩyɛ, ɛlɛ, ɩɩnaɣ.
44028027	Toovenim, mbʋ pʋyɔɔ yɔ, ɛyaa panɛ pa-laŋa wɛ kpɩzɩŋ. Paɖɩɣ pa-nɩŋgbaaŋ nɛ Pohuuzi pɛ-ɛza yɔɔ. Pʋ-yɔɔ paanaɣnɩ pɛ-ɛza nɛ paanɩɣnɩ pa-nɩŋgbaaŋ. Tɔm ɛɛlakɩ tʋmɩyɛ pa-laŋa taa nɛ paapɩsɩɣnɩ mɔ-yɔɔ se mala nɛ pɔ-yɔɔ cɛ.
44028028	Pʋ-yɔɔ lɛ, ɩtɩlɩ se : Ɛsɔ tiyini n̄ʋʋyabʋ tɔm tʋnɛ mba pɛtɛkɛ Yuda n̄ɩma yɔ. Paba kɔŋ-tʋ welesuu.
44028029	Ɛyɔɔdɩ mbʋ lɛ, Yuda n̄ɩma kpaɣ nʋmɔʋ ɖɛʋ yɔɔ nɛ pɔhɔŋnɩ ɖama tɔm siŋŋ.
44028030	Pɔɔlɩ caɣ ɖɩɣa ŋga ɛɛlabɩ haya yɔ, ka-taa pɩnzɩ naalɛ pilim. Ɛmʋwaɣ mba patɩŋa powokaɣ ɛ-cɔlɔ yɔ.
44028031	Esuzaɣ Ɛsɔ kewiyaɣ tɔm nɛ ɛwɩlɩɣ ɛyaa Kɩbaɣlʋ Yesu Krɩstʋ tɔm kaalɛyɩtʋ yem fɛɛɛ.
45001001	Ma Pɔɔlɩ, mɛnkɛ Yesu Krɩstʋ tʋmlaɖʋ. Ɛsɔ ya-m se mɛnkɛ Yesu tiyiyu nɛ ɛsɩ-m nɛ hɔɔlʋʋ se monsuzi ɛ-Tɔm Kɩbandʋ.
45001002	Tɔm Kɩbandʋ ndʋ, Ɛsɔ tɩŋɩnɩ ɛ-tɔm ɖɛzɩyaa yɔɔ ɖooo lɔŋ nɛ ɛɖʋ tɩ-tamaɣ ɛ-cɩɖɩcɩɖɩ tɔm takayɩsɩ taa.
45001003	Tɔm Kɩbandʋ ndʋ tɩlɩnɩ ɛ-pɩyalʋ yɔɔ yɔ, ndʋ yɔ : Ɛzɩ ɛyʋ yɔ, palʋlɩ-ɩ Daaviidi liɖe taa.
45001004	Ɛlɛ Ɛsɔ fezi Yesu ɛnʋ nɛ sɩɖaa taa lɛ, Cɩɖɩcɩɖɩ Kalɩzaɣ kaɖɩ nɛ ɖoŋ kpayɩ se ɛnʋ lɛ Ɛsɔ Pɩyalʋ. Yesu Krɩstʋ ɛnʋ lɛ ɖa-Kɩbaɣlʋ.
45001005	Ɛ-yɔɔ Ɛsɔ tɩŋɩnaa nɛ ɛlabɩ-ɖʋ lootiye nɛ ɛha-ɖʋ waɖɛ se ɖɩkɛ e-tiyiyaa nɛ ɖiyele nɛ ajɛɛ kpeekpe taa ɛyaa wɛɛnɩ lidaʋ ɛ-yɔɔ nɛ pan̄a Ɛsɔ. Mbʋ yekina nɛ paɖʋ-ɩ hɩɖɛ.
45001006	Mɩ ɖɔɖɔ ɩwɛ mba Yesu Krɩstʋ ya-wɛ yɔ, pa-taa.
45001007	Room n̄ɩma mba mɩ Ɛsɔ sɔɔlɩ-mɩ yɔ, mba mɩ Ɛsɔ ya-mɩ se ɛ-n̄ɩma yɔ, mɩ mamaɣ takayaɣ kanɛ. Ɖa-Caa Ɛsɔ nɛ ɖa-Kɩbaɣlʋ Yesu Krɩstʋ palabɩ-mɩ lootiye nɛ pɛhɛzɩ mɩ-laŋa.
45001008	Kajalaɣ lɛ, mantɩŋɩnɩ Yesu Krɩstʋ yɔɔ nɛ mansaŋ Ɛsɔ mɩ-tɩŋa payɩ mɩ-yɔɔ. Mansaŋ-ɩ mbʋ pʋyɔɔ yɔ, ɛyaa yɔɔdʋʋ mi-lidaʋ tɔm kedeŋa kpeekpe.
45001009	Ɛsɔ weyi malakɩ-ɩ tʋmɩyɛ nɛ man-laŋɩyɛ pilim alɩwaatʋ ndʋ monsuzuu ɛ-pɩyalʋ Tɔm Kɩbandʋ yɔ, ɛnawa se mɔntɔzʋʋ mɩ-yɔɔ tam ma-adɩma taa.
45001010	Mɔnpɔzʋʋ Ɛsɔ paa ɖooye se ye etisiɣ yɔ, ɛha-m nʋmɔʋ lɛɛlɛɛyɔ nɛ manpɩzɩ nɛ mɔnkɔɔ nɛ mana-mɩ.
45001011	Me-liu wɛɛ se mɔnkɔɔ mana-mɩ nɛ maha-mɩ Kalɩzaɣ haɖɛ naɖɩyɛ nɛ pɩsa nɛ ɩkpa ɖoŋ
45001012	yaa se mɔnkɔɔ mɩ-tɛ nɛ lidaʋ ŋgʋ ma nɛ mɩ ɖɩwɛna yɔ, kiyele nɛ pɩla ma nɛ mɩ hʋnʋm.
45001013	Ɛgbaɣ dɩnaa, me-liu wɛɛ se ɩtɩlɩ tʋnɛ : Manpam ɖʋʋ se mɔnkɔŋ mɩ-tɛ ɛlɛ pɛwɛɛ nɛ paɖɩkɩ-m nʋmɔʋ nɛ pɩtalɩnɩ sɔnɔ. Man̄ɩnaɣ se mala tʋmɩyɛ mɩ-tɛ nɛ pɩlɩ-m pʋyʋ ɛzɩ malabʋ mba pɛtɛkɛ Yuda n̄ɩma yɔ, pa-ajɛɛ lɛɛna taa yɔ.
45001014	Mɔntɔɔ kɩmɩyɛ Krɛɛkɩ n̄ɩma nɛ n̄ɩtʋ taa n̄ɩma, lɔŋsɩnɖaa nɛ mba paasɩŋ lɔŋ yɔ.
45001015	Mbʋ yebina nɛ me-liu wɛɛ siŋŋ se monsuzi ɖɔɖɔ mba mɩ ɩwɛ Room tɛtʋ taa yɔ, Tɔm Kɩbandʋ.
45001016	Fɛyɛ ɛɛkpaɣ-m nɛ Krɩstʋ Tɔm Kɩbandʋ. Tɩkɛ Ɛsɔ ɖoŋ weyi ɛyakɩ mba petisaa yɔ, pa-n̄ʋʋ yɔ. Kajalaɣ lɛ, Tɔm Kɩbandʋ ndʋ tɩkɛ Yuda n̄ɩma n̄ɩndʋ nɛ pʋwayɩ tɩkɛ mba pɛtɛkɛ Yuda n̄ɩma yɔ, pa-n̄ɩndʋ ɖɔɖɔ.
45001017	Tɔm Kɩbandʋ ndʋ tɩ-taa Ɛsɔ lɩzʋʋ tʋʋzʋʋ mbʋ pɩlɩnɩ ɛ-cɔlɔ yɔ nɛ ɛwɩlɩɣ. Tʋʋzʋʋ mbʋ, pɩlɩnɩ lidaʋ taa nɛ puwokini ɛyʋ lidaʋ taa. Ndʋ pama Ɛsɔ tɔm takayaɣ taa yɔ, ndʋ yɔ : Ɛyʋ kʋtʋʋzʋ wɛɣ wezuu e-lidaʋ yɔɔ.
45001018	Ɖooo ɛsɔdaa, Ɛsɔ wɩlɩ ɛ-pana ɛyaa mba patɩŋa pɔɖɔŋ ɖɔnɛ kɩdɛkɛdɩyɛ nɖɩ ɖɩɩn̄aŋ-ɩ yɔ nɛ mba palakɩ mbʋ pɩtatʋʋzɩ yɔ. Palakɩ mbʋ pɩtatʋʋzɩ yɔ nɛ paɖɩkɩ ɛyaa nʋmɔʋ se pataatɩlɩ toovenim.
45001019	Toovenim mbʋ pʋyɔɔ yɔ, mbʋ ɛyʋ pɩzɩɣ nɛ ɛtɩlɩ Ɛsɔ yɔɔ yɔ, pɩnaɣ yem kaŋŋ mbʋ pʋyɔɔ yɔ, Ɛsɔ lɩzɩ-pʋ nɛ ɛwɩlɩ-wɛ.
45001020	Ɖooo ɛzɩ Ɛsɔ labʋ kedeŋa yɔ, ɛlabɩ-kɛ labʋ mbʋ yɔ, piyeba nɛ ɛyaa naɣ ɛ-wɛtʋ ndʋ paanaɣ yɔ. Pana ɛ-tam tam ɖoŋ nɛ pana ɖɔɖɔ se ɛkɛ Ɛsɔ. Pʋ-yɔɔ lɛ, paapɩzɩɣ nɛ pawanɩ natʋyʋ.
45001021	Toovenim mbʋ pʋyɔɔ yɔ, pasɩm Ɛsɔ ɛlɛ, patasam-ɩ nɛ pɛtɛsɛɛ-ɩ se ɛlaba lɛ ɛzɩ pʋmʋnaʋ yɔ. Pa-lɩmaɣza kɛwɛ falaa nɛ cɩkpɛndʋʋ wɛɛ pa-laŋa wena atɩsɩ lɔŋ yɔ, a-taa.
45001022	Pakpazaɣ pa-tɩ se pɛkɛ lɔŋsɩnɖaa ɛlɛ papɩsɩ kɩmɛlɛmɩŋ.
45001023	Pakpaɣ ɛyaa mba pasɩkɩ yɔ pa-sɩʋ kpelesi nɛ pɛlɛɣ zɩnɩ Ɛsɔ weyi ɛɛsɩkɩ kaʋ yɔ, e-koboyaɣ. Pakpaɣ sumasɩ nɛ kpɩna nɛ tɛtɛ n̄ɩtʋ pa-sɩʋ kpelesi pɛlɛɣzɩnɩ koboyaɣ ŋga.
45001024	Pʋ-yɔɔ Ɛsɔ yebi-wɛ nɛ palakɩ azuluma lakasɩ nzɩ paɖʋ pa-taa se palakɩ yɔ. Peeye paɖʋʋ ɖama tomnasɩ fɛyɛ.
45001025	Pakpaɣ cɛtɩm nɛ pɛlɛɣzɩ Ɛsɔ toovenim lone taa. Poluŋuu mbʋ Ɛsɔ laba yɔ pɩ-tɛɛ nɛ palakɩ-pʋ tʋmɩyɛ nɛ peyeki Ɛsɔ ɛnʋ ɛ-maɣmaɣ. Ŋgʋ laɖʋ ɛnʋ pɩɩwɛɛ se pasa tam yɔɔ. Pɩla mbʋ!
45001026	Pʋ-yɔɔ Ɛsɔ yebi-wɛ nɛ palakɩ mbʋ pe-liu wɛɛ nɛ pʋɖʋʋ ɛyaa fɛyɛ yɔ. Halaa yebi lakasɩ nzɩ pʋmʋnɩ halaa se pala yɔ nɛ panɩɣnɩ labʋ mbʋ pɩtamʋna halaa se pala yɔ.
45001027	Mbʋ ɖɔɖɔ abalaa n̄alaba. Peyebi pa-halaa yɔɔ sʋʋ nɛ panɩɣnɩ ɖama caʋ kpem. Pɛwɛɛ nɛ palakɩ ɖama mbʋ pɩkpaɣ ɛyaa fɛyɛ yɔ nɛ pamʋʋ pa-taa pa-nʋmɔʋ lebu kɩhɛyʋʋ ŋgʋ pʋmʋnaa yɔ.
45001028	Ɖɔɖɔ lɛ, pe-liu wɛɛ se pɔsɔɔ Ɛsɔ yɔɔ. Pʋyɔɔ Ɛsɔ yebi-wɛ nɛ pɛwɛnɩ lɩmaɣza kɩdɛkɛdɛɛ nɛ palakɩ mbʋ pɩtamʋna yɔ.
45001029	Pa-taa kosuni kaatʋʋzʋtʋ tɩŋa nɛ acɛyɛ nɛ kan̄atʋ nɛ ɛza naɣ naɣ nɛ ajitu. Pa-taa kosuni ɖɔɖɔ ɛzɩsɛmɩyɛ nɛ ɛyaa kʋʋ nɛ you nɛ cɛtɩm. Pe-liu kɛwɛɛ se pala mbʋ pɩtɛkɛdɩ yɔ. Pɛwɛɛkɩɣ lɛlaa hɩla.
45001030	Pasɩm tɔm kɩdɛkɛdɩtʋ yɔɔdʋʋ lɛlaa yɔɔ nɛ papaɖɩɣ Ɛsɔ. Patʋʋ ɛyaa nɛ pakpazɩɣ pa-tɩ nɛ pɛpɛlɩɣ abelee. Pɛwɛnɩ lɔŋ se polu mbʋ pɩtɛkɛdɩ yɔ. Paan̄aŋ pa-caanaa.
45001031	Paasɩŋ lɔŋ. Paaɖɔŋ pɔ-tɔm yɔɔ. Patatɩɩfɛyɩnɩ sɔɔlɩm mbʋ pʋmʋnaa se pʋwɛɛ ɛgbaɣ dɩnaa hɛkʋ taa yɔ. Paan̄ɩnɩɣ se pa nɛ lɛlaa peceɣ. Paanaɣ lɛlaa pʋtɔdɩyɛ.
45001032	Pasɩma se Ɛsɔ hʋʋ tɔm siɣsiɣ. Pasɩm ɖɔɖɔ se mba palakɩ lakasɩ nzɩ yɔ, pʋmʋnaa se pasɩ. Ɛlɛ palakɩ lakasɩ nzɩ nɛ patɩnɩɣ ɖɔɖɔ mba palakɩ sɩ yɔ, pɔ-yɔɔ.
45002001	Weyi n̄a ŋhʋʋnɩ lɛlaa tɔm yɔ, paa ŋŋkɛ we yɔ, natʋyʋ fɛyɩ se ŋkawaana. Alɩwaatʋ ndʋ ŋhʋʋnɩ lɛlaa tɔm yɔ, n̄a-maɣmaɣ n̄a-n̄ɩndʋ ŋɖiɣni kʋʋ. Toovenim mbʋ pʋyɔɔ yɔ, n̄aweyi ŋhʋʋnɩ ɛyaa tɔm yɔ, ŋlakɩ mbʋ paba n̄alakɩ ɖɔɖɔ yɔ.
45002002	Ɖɩnawa se alɩwaatʋ ndʋ Ɛsɔ hʋʋnɩ tɔm mba palakɩ mbʋ yɔ, ɛhʋʋnɩ-wɛ nɛ toovenim.
45002003	Ɛyʋ n̄a, ŋhʋʋnɩ mba palakɩ mbʋ yɔ tɔm nɛ n̄a-maɣ maɣ ŋlakɩ mbʋ paba n̄alakɩ yɔ, ɖɔɖɔ. Ŋmaɣzʋʋ se ŋkɔŋ lɩʋ Ɛsɔ tɔm hʋʋ taa yaa we?
45002004	Ŋniŋ Ɛsɔ camɩyɛ lakasɩ sɔsɔsɩ nɛ ɛ-hɔyɛ ɖɔkʋʋ nɛ ɛzɩma mbʋ ɛɖaŋʋʋ yɔ yaa we? Ŋtana se Ɛsɔ camɩyɛ lakasɩ nzɩ situyuu-ŋ se ŋpɩsɩnɩ n̄a-tɩ yaa we?
45002005	Ɛlɛ n̄a-laŋɩyɛ wɛ kpɩzɩŋ nɛ ŋŋcaɣ n̄a-tɩ pɩsɩnaʋ. Mbʋ lakɩna nɛ ŋkulusuu Ɛsɔ pana nɛ ŋkpazɩɣ huuye nɛ ŋsɩɣ n̄a-tɩ Ɛsɔ pana wiye. Kɩyakʋ ŋgʋ ki-wiye Ɛsɔ kɔŋ wɩlʋʋ se ɛ-tɔm hʋʋ wɛ siɣsiɣ.
45002006	Ɛsɔ kɔŋ paa weyi hɛyʋʋ mbʋ ɛlaba yɔ, pʋ-yɔɔ.
45002007	Mba pɛwɛɛ nɛ pan̄akɩ pana paa kɩyakʋ ŋgʋ se pala mbʋ pʋwɛ ɖeu yɔ se pɩsa nɛ pehiɣ koboyaɣ nɛ paɖʋ-wɛ hɩɖɛ nɛ pataaɖazɩ yɔ, Ɛsɔ kɔŋ-wɛ haʋ tamtam wezuu.
45002008	Ɛlɛ, mba papa n̄alakɩ mbʋ pa-maɣmaɣ pe-liu wɛɛ yɔ nɛ paan̄aŋ toovenim nɛ panɩɣnɩ mbʋ pɩtatʋʋzɩ yɔ, Ɛsɔ kɔŋ-wɛ tɔm hʋnaʋ nɛ pana siŋŋ.
45002009	Mba patɩŋa payɩ palakɩ kɩdɛkɛdɩm yɔ, pɔkɔŋ kʋn̄ɔŋ tɔɔʋ nɛ panɩɩ siziŋ siŋŋ, kpaɣnɩ Yuda tʋ nɛ ŋtalɩnɩ weyi ɛtɛkɛ Yuda tʋ yɔ.
45002010	Mba paba n̄alakɩ mbʋ pʋwɛ ɖeu yɔ, Ɛsɔ kɔŋ-wɛ koboyaɣ haʋ nɛ ɛɖʋ-wɛ hɩɖɛ nɛ ɛhɛzɩ pa-laŋa, kpaɣnɩ Yuda tʋ nɛ ŋtalɩnɩ weyi ɛtɛkɛ Yuda tʋ yɔ.
45002011	Ɛsɔ ɛɛcɔŋnɩ nɔɔyʋ ɛsɩndaa pʋcɔ nɛ ɛhʋʋnɩ-ɩ tɔm.
45002012	Mba patɩŋa payɩ paasɩŋ paɣtʋ nɛ palakɩ kɩwɛɛkɩm yɔ, peleki, paahʋʋnɩ-wɛ nɛ tʋ. Mba paba tɩŋa payɩ n̄asɩm paɣtʋ nɛ palakɩ kɩwɛɛkɩm yɔ, Ɛsɔ hʋʋnɩ-wɛ nɛ tʋ.
45002013	Pɩtɛkɛ mba pewelesiɣ mbʋ paɖʋ paɣtʋ taa yem yɔ, patʋʋzɩnɩ Ɛsɔ ɛsɩndaa. Ɛlɛ, mba pɔɖɔŋ tɩ-yɔɔ yɔ, mba Ɛsɔ tɔŋ se patʋʋzɩ ɛ-ɛsɩndaa.
45002014	Ɛyaa mba pɛtɛkɛ Yuda n̄ɩma yɔ, paasɩŋ Moyiizi paɣtʋ. Ɛlɛ pa-taa nabɛyɛ ɖɔŋ mbʋ paɖʋ paɣtʋ ndʋ tɩ-taa yɔ, pʋ-yɔɔ pa-lakasɩ taa. Ɛyaa mba, pɛfɛyɩnɩ paɣtʋ, papɩsɩ pa-maɣmaɣ paɣtʋ.
45002015	Pawɩlɩɣ se Ɛsɔ ma mbʋ paɖʋ paɣtʋ taa yɔ, pʋ-tɔm pa-laŋa taa. Pa-lɩmaɣza lɩzɩɣnɩ-wɛ aseɣɖe pʋ-yɔɔ. Alɩwaatʋ natʋyʋ lɛ akʋʋ pɔ-tɔm nɛ lɛɛtʋ lɛ, aheyi-wɛ se mbʋ palaba yɔ, pʋwɛ ɖeu.
45002016	Paa pɩɩla ɛzɩma kɩyakʋ nakʋyʋ kɔŋ nɛ Ɛsɔ hʋʋnɩ ɛyaa tɔm. Puwiye ŋɖɩ, Ɛsɔ tɩŋɩɣnɩ Yesu yɔɔ nɛ ɛhʋʋnɩ ɛyaa tɔm lakasɩ nzɩ palabɩ-sɩ mɛɛsaɣ tɛɛ yɔ, sɩ-yɔɔ. Mbʋ wɛnɩ Tɔm Kɩbandʋ ndʋ monsuzuu yɔ, tɩ-taa.
45002017	N̄a, ŋtɔm se ŋkɛ Yuda tʋ. Ŋtaɣ liu Moyiizi paɣtʋ nɛ ŋkʋndʋʋ nɛ Ɛsɔ.
45002018	Ŋsɩm mbʋ Ɛsɔ liu wɛɛ yɔ. Paɣtʋ kuli n̄ɛ-ɛza nɛ ŋn̄ɔyɩ mbʋ pɩkɩlɩ ɖeu yɔ.
45002019	Ŋmaɣzɩɣ se ŋkɛ yʋlʋmaa nʋmɔʋ wɩlɩyʋ nɛ n̄alɩmɩyɛ mba pɛwɛ cɩkpɛndʋʋ taa yɔ.
45002020	Ŋmaɣzɩɣ ɖɔɖɔ se ŋkɛ kɩmɛlɛmɩŋ lɔŋ sɩɣzɩyʋ nɛ piya tɔm wɩlɩyʋ. Ŋmaɣzʋʋ mbʋ, mbʋ pʋyɔɔ yɔ, ŋwɛnɩ paɣtʋ taa tɩlɩtʋ nɛ toovenim pɔ-tɔm.
45002021	N̄a weyi ŋwɩlɩɣ lɛlaa tɔm yɔ, pɩlabɩ ɛzɩma nɛ ŋŋwɩlɩɣ n̄a-tɩ yɔ? N̄a weyi ŋsuzuu lɛlaa tɔm se pɩtamʋna se pamɩlɩ yɔ, n̄a-maɣmaɣ ŋmɩlɩɣ.
45002022	N̄a weyi ŋheyiɣ lɛlaa se pataala acɛyɛ yɔ, n̄a-mamaɣ ŋlakɩ-yɛ. N̄a weyi ŋtɔsɔɔlɩ sɩʋ kpelesi yɔ, ŋmɩlɩɣ sɩɩnaa naŋ tɛɛ.
45002023	N̄a weyi ŋkʋndʋʋnɩ paɣtʋ yɔ, ŋɖʋʋ Ɛsɔ fɛyɛ alɩwaatʋ ndʋ ŋmaɣ paɣtʋ ndʋ tɩ-yɔɔ yɔ.
45002024	Ŋlakɩ ɛzɩ pamaʋ takayaɣ taa yɔ se : Mɩ-yɔɔ yɔɔ, patʋʋ Ɛsɔ hɩɖɛ mba pɛtɛkɛ Yuda n̄ɩma yɔ, pɛ-hɛkʋ taa.
45002025	Ye ŋɖɔŋ paɣtʋ yɔɔ yɔ, pɛlʋʋ wɛ wazaɣ. Ye ŋmaɣnɩ paɣtʋ yɔɔ yɔ, n̄ɛpɛlʋʋ tɛkɛ pɛlʋʋ toovenim taa.
45002026	Nabɛyɛ wɛɛ nɛ pɛtɛpɛlɩ-wɛ ɛlɛ pɔɖɔŋ tʋʋzʋtʋ ndʋ paɣtʋ pɔzʋʋ yɔ, tɩ-yɔɔ. Ɛyaa mba, paa pɛtɛpɛlɩ-wɛ yɔ, Ɛsɔ kpakɩɣ-wɛ ɛzɩ pɛpɛlɩ-wɛ yɔ.
45002027	N̄a weyi ŋwɛnɩ paɣtʋ nɛ pɛlʋʋ pɔ-tɔm nɛ ŋmaɣnɩ tɩ-yɔɔ yɔ, weyi pɛtɛpɛlɩ-ɩ yɔ, ye ɛlakɩ mbʋ paɖʋ paɣtʋ taa yɔ, ɛɛkʋʋ n̄ɔ-tɔm yaa we?
45002028	Pɩtɛkɛ weyi ɛkɛ Yuda tʋ ɛza yɔɔ yem yɔ lɛ Yuda tʋ toovenim taa. Pɛlʋʋ mbʋ panaɣ-pʋ tomnaɣ taa yɔ, pɩtɛkɛ pɛlʋʋ toovenim taa.
45002029	Yuda tʋ siŋŋ lɛ weyi ɛkɛ Yuda tʋ ɛ-laŋɩyɛ taa yɔ. Pɛlʋʋ siŋŋ lɛ pɛlʋʋ mbʋ Kalɩzaɣ labɩ laŋɩyɛ yɔ, pɩtɛkɛ mbʋ palabɩ paɣtʋ yɔɔ yɔ. Pɩtɛkɛ ɛyaa saŋnɩ weyi ɛkɛ Yuda tʋ siŋŋ yɔ ɛlɛ, Ɛsɔ saŋnɩ-ɩ.
45003001	Ɛbɛ wazaɣ lɛ se ŋkɛ Yuda tʋ yɔ? Pɛlʋʋ wazaɣ lɛ we?
45003002	Pʋwɛ wazaɣ siŋŋ. Kajalaɣ lɛ, Yuda n̄ɩma nesi tɛɛ Ɛsɔ ɖʋzɩ ɛ-tɔm.
45003003	Ye pa-taa nabɛyɛ etetisi lɛ, pa-kaatisitu ndʋ tɩwɩlɩɣ se Ɛsɔ ɛɛlakɩ mbʋ ɛɖʋwa se ɛlakɩ yɔ yaa we?
45003004	Aayɩ pɩlɩ! Paa weyi ɛtɩlɩ se Ɛsɔ lɛ toovenim tʋ nɛ ɛyaa tɩŋa payɩ n̄ɛkɛ cɛtɩyaa. Pʋwɛ ɛzɩ pamaʋ yɔ se : Pana se n̄ɔ-tɔm ɖe ndʋ ŋyɔɔdʋʋ yɔ, tɩ-taa, Ŋwa alɩwaatʋ ndʋ pahʋʋnɩ-ŋ tɔm yɔ.
45003005	Ɖa-kaatʋʋzʋtʋ wɩlɩɣ se Ɛsɔ tʋʋzaa. Ɖɩnɛ lɛ, suwe ɖɩɩyɔɔdɩ yɔ? Alɩwaatʋ ndʋ Ɛsɔ pana kpaɣnɩ-ɖʋ yɔ, ɛtatʋʋzɩ yaa we? Mɔyɔɔdʋʋ ɛzɩ ɛyaa yɔɔdʋʋ yɔ.
45003006	Aayɩ pɩlɩ! Ye Ɛsɔ ɛtaatʋʋzɩ lɛ, ɛzɩma ɛlakɩ ɛhʋʋnɩ kedeŋa ɛyaa tɔm yɔ?
45003007	Ye mɛn-cɛtɩm ɛwɩlɩɣ kaŋŋ Ɛsɔ toovenim nɛ piyeki nɛ pakpazɩɣ ɛ-hɩɖɛ ɛsɔdaa lɛ, pɩlabɩ ɛzɩma nɛ pahʋʋnɩ-m tɔm se mɛnkɛ kɩwɛɛkɩm laɖʋ yɔ?
45003008	Ɖɩpɩzɩɣ nɛ ɖɩtɔ se : Ɖɩla mbʋ pʋfɛyɩ ɖeu yɔ nɛ kɩbandʋ lɩɩnɩ pɩ-taa yaa we? Lɛlaa tʋʋ-ɖʋ nɛ pɔtɔŋ se mbʋ ɖɩyɔɔdʋʋ. Ɛsɔ kaɣ pɔ-tɔm kʋʋ nɛ tʋʋzʋtʋ.
45003009	Ɛbɛ ɖɔɖɔ? Ɖɩkpaɖɩ lɛlaa pʋyʋ yaa we? Aayɩ pɩlɩ, pɩtɛkɛ mbʋ kpem. Ɖɩɩtɛm wɩlʋʋ se ɛyaa tɩŋa payɩ, paa pɛkɛ Yʋda n̄ɩma yaa pɛtɛkɛ Yuda n̄ɩma yɔ, pɛwɛ kɩwɛɛkɩm ɖoŋ tɛɛ.
45003010	Pʋwɛ ɛzɩ pamaʋ yɔ. Pamawa se : Ɛyʋ kʋtʋʋzʋ nɔɔyʋ fɛyɩ, paa kʋɖʋm maɣmaɣ.
45003011	Nɔɔyʋ fɛyɩ se ɛsɩm lɛɣtʋ. Nɔɔyʋ ɛɛn̄ɩnɩɣ Ɛsɔ.
45003012	Patɩŋa payɩ pelebi nʋmɔʋ. Patɩŋa payɩ pɛfɛyɩnɩ wazaɣ nakɛyɛ. Nɔɔyʋ fɛyɩ se ɛlakɩ mbʋ pʋwɛ ɖeu yɔ, paa kʋɖʋm maɣmaɣ.
45003013	Pe-likiyuu wɛ ɛzɩ pɩlaʋ ŋgʋ pokuli kʋ-yɔɔ yɔ. Pɛcɛtɩɣnɩ pa-nzʋlʋmɛɛ. Po-ndomee tɛɛ nɛ pasɩyɛ sɔtʋ.
45003014	Pɔ-nɔsɩ taa suni tʋtʋ nɛ kan̄atʋ ɖo.
45003015	Pa-nɩŋgbanzɩ sɩm seu se powolo nɛ pɛkpɛdɩ calɩm.
45003016	Yɔkʋʋ nɛ wɛɛkʋʋ pɛwɛnɩ pa-nʋmɔŋ taa.
45003017	Patatɩlɩ laŋhɛzɩyɛ nʋmɔʋ.
45003018	Ɛsɔ seu fɛyɩ pɛ-ɛsɩndaa.
45003019	Ɖɩnawa se ndʋ pama paɣ tʋ tɔm taa yɔ, pama-tʋ mba paɖʋ-wɛ paɣtʋ ndʋ yɔ. Pama-tʋ se posuli paa weyi ɛ-nɔɔ yɔɔ nɛ Ɛsɔ wɩlɩ paa weyi kedeŋa yɔɔ cɩnɛ se ɛtɔɔ tɔm Ɛsɔ ɛsɩndaa.
45003020	Pʋ-yɔɔ yɔɔ, pɩtɛkɛ alɩwaatʋ ndʋ ɛyʋ lakɩ mbʋ paɖʋ paɣtʋ tɔm taa yɔ Ɛsɔ tɔŋ se pʋdʋ ɛnʋ ɛtʋʋzaa. Toovenim mbʋ pʋyɔɔ yɔ, paɣtʋ yekina nɛ ɛyʋ tɩlɩ kɩwɛɛkɩm.
45003021	Ɛlɛ lɛɛlɛɛyɔ, Ɛsɔ lɩzɩ ɛzɩma mbʋ ɛɛtɩŋʋʋnɩ paɣtʋ yɔɔ nɛ ɛkpaɣ ɛyʋ se kʋtʋʋzʋ yɔ nɛ ɛwɩlɩ. Moyiizi paɣtʋ nɛ Ɛsɔ tɔm ɖɛsɩyaa pɔ-tɔm takayɩsɩ lɩzɩ pi-aseɣɖe.
45003022	Ɛyaa mba patɩŋa payɩ pɛwɛnɩ lidaʋ Yesu yɔɔ nɛ mba patɩŋa payɩ petisaa yɔ, pɛwɛnɩ Ɛsɔ tʋʋzʋtʋ. Tɛyɩtʋ natʋyʋ fɛyɩ ɛyaa hɛkʋ taa.
45003023	Pʋwɛ mbʋ mbʋ pʋyɔɔ yɔ, ɛyaa tɩŋa payɩ labɩ kɩwɛɛkɩm nɛ pɛpɛm-wɛ Ɛsɔ koboyaɣ.
45003024	Ɛlɛ mba petisaa yɔ, Ɛsɔ labɩ-wɛ lootiye nɛ ɛyaa-wɛ se kʋtʋʋzaa falaa yem. Ɛpɩzɩɣ nɛ ɛla mbʋ mbʋ pʋyɔɔ yɔ, Yesu Krɩstʋ ha ɛ-tɩ se piholi-wɛ pa-kɩwɛɛkɩm taa.
45003025	Ɛsɔ kasɩ Yesu ɛzɩ kɩlaʋ yɔ. Ɛlabɩ mbʋ se ɛtɩŋɩnɩ ɛ-calɩm mbʋ ɛkpɛdaɣ yɔ, pʋ-yɔɔ nɛ ekpeɣ ɛyaa mba pɛwɛnɩ lidaʋ ɛ-yɔɔ yɔ, pa-kɩwɛɛkɩm. Ɛlabɩ mbʋ se ɛlɩzɩ ɛ-tʋʋzʋtʋ nɛ ɛwɩlɩ mbʋ pʋyɔɔ yɔ, ɖooo lɛ, alɩwaatʋ ndʋ Ɛsɔ kɔɖɔkɩ ɛ-hɔyɛ siŋŋ yɔ, eehuuzi ɛ-ɛza kɩwɛɛkɩm mbʋ paalaba yɔ, pʋ-yɔɔ.
45003026	Alɩwaatʋ tʋnɛ tɩ-taa ɛn̄ɩnɩɣ se ɛlɩzɩ ɛ-tʋʋzʋtʋ nɛ ɛwɩlɩ. Ɛsɔ tʋʋzaa nɛ ɛyaɣ ɛyʋ weyi ɛwɛnɩ lidaʋ Yesu yɔɔ yɔ se kʋtʋʋzʋ.
45003027	Ɖɩnɛ, ɛbɛ yɔɔ ɛyʋ pɩzɩɣ nɛ ɛkʋndɩ yɔ? Nabʋyʋ fɛyɩ! Ɛbɛ yɔɔ kpem ? Camɩyɛ lakasɩ yɔɔ yaa we? Aayɩ, lidaʋ yɔɔ na.
45003028	Ɖɩtɛzɩɣna se pɩtɩŋɩnɩ ɛyʋ lidaʋ yɔɔ lɛ, Ɛsɔ yaɣ-ɩ se kʋtʋʋzʋ, pɩtɛkɛ camɩyɛ lakasɩ yɔɔ.
45003029	Ɛsɔ kɛ Yuda n̄ɩma ɖeke Ɛsɔ yaa we? Ɛtɛkɛ ɖɔɖɔ mba pɛtɛkɛ Yuda n̄ɩma yɔ, pɛ-Ɛsɔ yaa we? Ɛɛɛ, ɛkɛ ɖɔɖɔ mba pɛtɛkɛ Yuda n̄ɩma yɔ, pɛ-Ɛsɔ.
45003030	Ɛkɛ-ɩ mbʋ pʋyɔɔ yɔ, Ɛsɔ kʋɖʋm koŋ wɛna. Ɛyaɣ mba pɛpɛlɩ-wɛ yɔ se kʋtʋʋzaa pe-lidaʋ yɔɔ nɛ ɛyaa mba pɛtɛpɛlɩ-wɛ yɔ ɖɔɖɔ se kʋtʋʋzaa pe-lidaʋ yɔɔ.
45003031	Ɖɩnɛ lɛ, ɖɩɖɩzɩɣ paɣtʋ nɛ lidaʋ yaa we? Aayɩ, pɩlɩ! Ɛlɛ, ɖɩwɩlɩɣ se paɣtʋ tɔm talaa.
45004001	Ɖɩyɔɔdʋʋ ɖɔ-cɔzɔ Abraham tɔm se we yɔ? Ɛbɛ ehiɣ Ɛsɔ cɔlɔ?
45004002	Ye Ɛsɔ ɛkaya Abraham se kʋtʋʋzʋ ɛ-tʋma yɔɔ yɔ, ɖɩnɛ lɛ, Abraham kapɩzaa nɛ ɛkʋndɩ. Ɛlɛ ɛɛpɩzɩɣ nɛ ɛkʋndɩ Ɛsɔ ɛsɩndaa.
45004003	Suwe pamawa? Pama se : Abraham tisi Ɛsɔ yɔɔ nɛ Ɛsɔ kpaɣ-ɩ se kʋtʋʋzʋ.
45004004	Weyi ɛlakɩ tʋmɩyɛ yɔ, paakpakɩɣ ɛ-kɩhɛyʋʋ ɛzɩ kʋjɔʋ yɔ. Ŋgʋ pʋmʋnaa se ɛmʋ ɛ-tʋmɩyɛ labʋ yɔɔ.
45004005	Ɛsɔ yaɣnɩ ɛyʋ weyi ɛ-paa fɛyɩnɩ-ɩ yɔ se kʋtʋʋzʋ. Ɛyʋ weyi ɛɛlakɩ tʋmɩyɛ ɛlɛ etisi Ɛsɔ yɔɔ yɔ, e-lidaʋ ŋgʋ kʋ-yɔɔ lɛ, Ɛsɔ kpakɩɣ-ɩ se kʋtʋʋzʋ.
45004006	Ndʋ ɖɔɖɔ Daaviidi yɔɔdaa se ɛyʋ weyi Ɛsɔ ɛɛcɔŋnɩ ɛ-tʋmɩyɛ labʋ nɛ ɛkpaɣ-ɩ se kʋtʋʋzʋ yɔ, ehiɣ ɛ-tɩ.
45004007	Ɛtɔm se : Ɛyaa mba Ɛsɔ kpeɣ-wɛ pa-kaatʋʋzʋtʋ tɩŋa payɩ yɔ, pehiɣ pa-tɩ, Mba Ɛsɔ huuzi pa-kɩwɛɛkɩm yɔɔ yɔ.
45004008	Ɛyʋ weyi Kɩbaɣlʋ takpaɣ ɛ-kɩwɛɛkɩm nɛ ɛyaa pʋyʋ yɔ, ehiɣ ɛ-tɩ.
45004009	Tɩ-hiɣu mbʋ, mba pɛpɛlɩ-wɛ yɔ, pe-ɖeke Ɛsɔ kaɣ-pʋ haʋ yaa we? Ɛɛkaɣ-pʋ haʋ ɖɔɖɔ mba pɛtɛpɛlɩ-wɛ yɔ, yaa we? Ɖɩtɔm se Ɛsɔ kpaɣ Abraham e-lidaʋ yɔɔ se ɛtʋʋzaa.
45004010	Alɩwaatʋ ndʋ Ɛsɔ kpaɣ-ɩ mbʋ? Pɛpɛlɩɣ Abraham wayɩ yɔ yaa pʋcɔ nɛ pɛpɛlɩ-ɩ? Pʋcɔ nɛ pɛpɛlɩ-ɩ. Alɩwaatʋ ndʋ, pɛtɛpɛlɩda-ɩ.
45004011	Ɛsɔ ya Abraham se kʋtʋʋzʋ pʋcɔ nɛ pɛpɛlɩ-ɩ nɛ pʋwayɩ pɛpɛlɩ-ɩ nɛ pɩkɛnɩ-ɩ yʋsaɣ. Ŋga lɛ nesi n̄ɩɣʋ mbʋ pɩwɩlɩɣ tʋʋzʋtʋ ndʋ ɛɛtɛm mʋʋ alɩwaatʋ ndʋ Ɛɛwɛnɩ lidaʋ Ɛsɔ yɔɔ pʋcɔ nɛ pɛpɛlɩɣ-ɩ yɔ. Mbʋ labɩna nɛ ɛkɛnɩ mba patɩŋa payɩ pɛtɛpɛlɩ-wɛ nɛ petisi yɔ, pa-caa. Pʋ-yɔɔ yɔɔ, alɩwaatʋ ndʋ petisiɣ yɔ, Ɛsɔ cɔŋnɩ pe-lidaʋ nɛ ɛyaa-wɛ ɖɔɖɔ se kʋtʋʋzaa.
45004012	Ɛkɛ ɖɔɖɔ mba pɛpɛlɩ-wɛ yɔ, pa-caa. Ɛlɛ, pɩtasɩɩnɩ pɛ-pɛlʋʋ ɖeke ɛlɛ, pɛwɛnɩ lidaʋ Ɛsɔ yɔɔ ɛzɩ ɖɔ-cɔzɔ Abraham ɛnʋ ɛkɛwɛnaʋ yɔ. Abraham kɛwɛnɩ lidaʋ ŋgʋ pʋcɔ nɛ pɛpɛlɩɣ-ɩ.
45004013	Ɛsɔ kaɖʋ tamaɣ Abraham nɛ e-liɖe taa n̄ɩma se pakaɣ tɩɣ yʋʋ kedeŋa. Pɩtɛkɛ se pɔɖɔŋaɣ paɣtʋ yɔɔ yɔɔ ɛɖʋ-wɛ tamaɣ ŋga. Ɛlɛ ɛɖʋ-wɛ kɛ tʋʋzʋtʋ ndʋ pɛwɛnɩ pe-lidaʋ yɔɔ yɔ, tʋ-yɔɔ.
45004014	Ye mba pɔɖɔŋ paɣtʋ yɔɔ yɔ, mba ɛtɩɣnɩ tamaɣ ŋga yɔ, ɖɩnɛ lɛ lidaʋ tɛkɛ pʋyʋ nɛ tamaɣ ŋga katatasɩ wɛʋ.
45004015	Toovenim mbʋ pʋyɔɔ yɔ, paɣtʋ kɔŋnɩnɩ pana kpaʋ. Ɖenɖe paɣtʋ fɛyɩ yɔ, paɣ tʋ yɔɔ manaʋ ɛɛwɛɣ ɖɔɖɔ.
45004016	Pʋyɔɔ lɛ tamaɣ ŋga ɛɖʋwa yɔ, ɛlakɩ-kɛ lidaʋ yɔɔ pɩtɩŋɩnɩ e-lootiye yɔɔ. Ɖɩnɛ lɛ, Abraham liɖe taa n̄ɩma tɩŋa payɩ pɩzɩɣ nɛ patɩlɩ se pɩkɛ toovenim. Pɩtɛkɛ mba pɛwɛnɩ paɣtʋ yɔ, pe-ɖeke patɩlɩɣna, ɛlɛ mba pɛwɛnɩ lidaʋ ɛzɩ ɖa-tɩŋa payɩ ɖɔ-cɔzɔ Abraham yɔ, patɩlɩɣ ɖɔɖɔ.
45004017	Pʋwɛ ɛzɩ pamaʋ yɔ se : Malɩzɩ-ŋ se ŋkɛ ajɛɛ sakɩyɛ cɔzɔ. Abraham kɛ ɖɔ-cɔzɔ Ɛsɔ weyi ɛwɛnɩ lidaʋ ɛ-yɔɔ yɔ, ɛ-ɛsɩndaa. Ɛsɔ ɛnʋ efeziɣni sɩɖaa nɛ ɛyɔɔdʋʋ mbʋ pɩfɛyɩ yɔ, pʋ-tɔm ɛzɩ pɩtɛm wɛʋ yɔ.
45004018	Paa Abraham ɛtaapɩzɩɣ se ɛtaa nabʋyʋ liu yɔ, ɛta liu nɛ etisi se pɩsa nɛ ɛpɩsɩ ajɛɛ sakɩyɛ cɔzɔ. Pʋwɛ ɛzɩ Ɛsɔ keheyuu-i yɔ se : N̄e-liɖe taa n̄ɩma kaɣ ɖɔʋ sakɩyɛ.
45004019	Abraham kɛwɛnɩ ɛzɩ pɩnzɩ mɩnʋʋ yɔ. Ɛlɛ pɩtalabɩ-ɩ ɛjandʋ e-lidaʋ wɛnaʋ taa, ŋgʋ ɛɛn̄ɔtɩnɩ pɩlaʋ kpam. Ɖɔɖɔ lɛ, ɛɛnawa se ɛ-halʋ Saara taapɩzɩɣ se ɛlʋlɩ.
45004020	Paa nɛ mbʋ, ɛtapʋtɩ ɛlɛ, etisi tamaɣ ŋga Ɛsɔ kaɖʋ-ɩ yɔ, kɔ-yɔɔ. E-lidaʋ ŋgʋ kʋ-yɔɔ ɛkpa ɖoŋ nɛ ɛha Ɛsɔ samtʋ.
45004021	Etisi kpem se paa pɩɩla ɛzɩma yɔ, Ɛsɔ pɩzɩɣ nɛ ɛla mbʋ pɩ-tamaɣ ɛɖʋ-ɩ yɔ.
45004022	Mbʋ labɩna nɛ e-lidaʋ ŋgʋ kʋ-yɔɔ lɛ, Ɛsɔ kpaɣ-ɩ ɛzɩ ɛyʋ kʋtʋʋzʋ yɔ.
45004023	Alɩwaatʋ ndʋ Ɛsɔtɔm yɔɔdʋʋ se Ɛsɔ kpaɣ-ɩ e-lidaʋ yɔɔ ɛzɩ kʋtʋʋzʋ yɔ, pɩtɛkɛ Abraham ɖeke yɔɔ tɩyɔɔdʋʋ mbʋ.
45004024	Tɩyɔɔdɩ mbʋ ɖɔ-yɔɔ ɖɔɖɔ. Ye ɖitisi Ɛsɔ weyi efezi ɖa-Kɩbaɣlʋ Yesu nɛ sɩɖaa taa yɔ, ɛ-yɔɔ yɔ, ɛkpakɩɣ-ɖʋ ɖɔɖɔ ɛzɩ ɛyaa kʋtʋʋzaa yɔ.
45004025	Ɛsɔ kpaɣ Yesu nɛ ɛcɛlɩ mbʋ pʋyɔɔ yɔ, ɖɩyʋsɩnɩ-ɩ nɛ efezi-i nɛ sɩɖaa taa se pɩsa nɛ ɛyaa-ɖʋ se ɛyaa kʋtʋʋzaa.
45005001	Pʋ-yɔɔ lɛ, ɛzɩma mbʋ Ɛsɔ ya-ɖʋ se kʋtʋʋzaa pɩtɩŋɩnɩ ɖe-lidaʋ yɔɔ yɔ, laŋhɛzɩyɛ wɛ ɖa nɛ ɩ ɖɛ-hɛkʋ taa pɩtɩŋɩnɩ ɖa-Kɩbaɣlʋ Yesu Krɩstʋ yɔɔ.
45005002	Mbʋ yebina ɖe-lidaʋ yɔɔ lɛ, ɖɩpɩzɩɣ ɖɩtɩŋɩnɩ ɛ-yɔɔ nɛ ɖɩn̄ɔtɩnɩ lootiye nɖɩ ɖɩ-taa ɖɩwɛ kpem yɔ. Ɖɩkʋndʋʋ mbʋ pʋyɔɔ yɔ, ɖɩtaɣ liu se ɖɩkɔŋ sʋʋ Ɛsɔ koboyaɣ taa.
45005003	Ɖɔɖɔ lɛ, ɖɩkʋndʋʋ ɖe-siziŋ nɩʋ taa mbʋ pʋyɔɔ yɔ, ɖɩnawa se siziŋ nɩʋ mbʋ piyeki nɛ ɖɩwɛnɩ hɔyɛ ɖɔkʋʋ.
45005004	Ɖɩnawa se hɔyɛ ɖɔkʋʋ mbʋ, piyeki nɛ ɖɩpɩɩ nɛ alɩwaatʋ ndʋ ɖɩpɩɣ yɔ, ɖɩtaɣ liu.
45005005	Ŋgʋ, liu taʋ mbʋ pɩɩɖʋʋ-ɖʋ fɛyɛ. Pʋwɛ mbʋ, mbʋ pʋyɔɔ yɔ, Cɩɖɩcɩɖɩ Kalɩzaɣ ŋga Ɛsɔ ha-ɖʋ yɔ, kaɖʋ ɖa-laŋa taa Ɛsɔ sɔɔlɩm kpem.
45005006	Toovenim lɛ, alɩwaatʋ ndʋ ɖɩtaapɩzɩɣ se ɖɩla mbʋ pʋwɛ ɖeu yɔ lɛ, Krɩstʋ sɩbɩ ɛyaa mba paaɖɔŋ camɩyɛ Ɛsɔ ɛsɩndaa yɔ, pɔ-yɔɔ alɩwaatʋ ndʋ Ɛsɔ kaɖʋwa yɔ, tɩ-yɔɔ.
45005007	Paa ɛyʋ ɛtʋʋzaa yɔ, pʋwɛ kaɖɛ siŋŋ se nɔɔyʋ etisi nɛ ɛsɩ ɛ-yɔɔ. Pʋtɔma yɔ, nɔɔyʋ pɩzɩɣ etisi nɛ ɛsɩ ɛyʋ kɩbanʋ yɔɔ.
45005008	Ɛlɛ Ɛsɔ n̄awɩlɩ-ɖʋ ɛzɩma mbʋ ɛsɔɔlɩ-ɖʋ yɔ. Mbʋ lɛ se : Alɩwaatʋ ndʋ ɖɩɩkɛ kɩwɛɛkɩm laɖaa yɔ, Krɩstʋ sɩbɩ ɖɔ-yɔɔ.
45005009	Ɖɔɖɔ lɛ, Ɛsɔ tɩŋɩnɩ Yesu calɩm yɔɔ nɛ ɛyaa-ɖʋ se kʋtʋʋzaa. Ye mbʋ, Ɛsɔ tɩŋɩɣnɩ ɛ-yɔɔ nɛ ɛya ɖa-n̄ʋʋ kpem nɛ ɛ-pana ɛtaakpanɩ-ɖʋ.
45005010	Alɩwaatʋ ndʋ ɖɩɩkɛ Ɛsɔ koyindinaa yɔ, ɛtɩŋɩnɩ ɛ-Pɩyalʋ sɩm yɔɔ nɛ eyele nɛ ɖa nɛ ɩ ɖiceɣ. Paa pɩɩla ɛzɩma yɔ, ɛzɩma mbʋ ɖa nɛ Ɛsɔ ɖiceɣa yɔ, ɛkɔŋ tɩŋɩnaʋ ɛ-Pɩyalʋ wezuu yɔɔ nɛ ɛya ɖa-n̄ʋʋ kpem.
45005011	Ɖɔɖɔ lɛ, ɖɩtɩŋɩɣnɩ ɖa-Kɩbaɣlʋ Yesu Krɩstʋ yɔɔ nɛ ɖɩkʋndʋʋnɩ Ɛsɔ. Lɛɛlɛɛyɔ, ɛ-yɔɔ Ɛsɔ tɩŋɩnaa nɛ eyele ɖa nɛ ɩ ɖiceɣ.
45005012	Ɛyʋ kʋɖʋm yɔɔ pɩtɩŋɩnaa nɛ kɩwɛɛkɩm sʋʋ kedeŋa taa. Sɩm n̄atɩŋɩnɩ kɩwɛɛkɩm yɔɔ nɛ pʋbʋ n̄asʋʋ nɛ pʋkʋʋ ɛyaa tɩŋa mbʋ pʋyɔɔ yɔ, ɛyaa tɩŋa payɩ labɩ kɩwɛɛkɩm.
45005013	Pʋcɔ nɛ Ɛsɔ ɖʋ paɣtʋ lɛ, kɩwɛɛkɩm kɛtɛm wɛʋ kedeŋa taa. Alɩwaatʋ ndʋ paɣtʋ tatɩɩwɛda yɔ, Ɛsɔ taakpaɣ ɛyʋ kɩwɛɛkɩm nɛ ɛyaa se pʋyʋ.
45005014	Paa nɛ mbʋ sɩm kɛwɛnɩ ɖoŋ ɛyaa tɩŋa yɔɔ nɛ pʋkʋʋ-wɛ kpaɣ nɩ Aɖam alɩwaatʋ nɛ pɩtalɩnɩ Moyiizi n̄ɩndʋ. Halɩ pʋkʋʋ nɛ pɩkpɛndʋʋnɩ ɛyaa mba patala kɩwɛɛkɩm ɛzɩ Aɖam n̄akamanaʋ paɣtʋ yɔɔ yɔ. Aɖam lɛ weyi pɩɩwɛɛ se ɛkɔɔ yɔ, ɛ-lɛzʋʋ.
45005015	Ɛlɛ, Aɖam yʋsʋʋ mbʋ, paatɩɩkpakɩɣ-pʋ nɛ pɛkɛdɩɣnɩ Ɛsɔ falaa kʋjɔʋ. Ɛyʋ kʋɖʋm koŋ labɩnɩ kɩwɛɛkɩm nɛ ɛyaa sakɩyɛ sɩ. Lootiye nɖɩ Ɛsɔ labɩ-ɖɩ siŋŋ ɛyaa sakɩyɛ yɔ, nɛ kʋjɔʋ ŋgʋ ɛlabɩ ɛyaa e-lootiye yɔɔ yɔ, paba n̄ɛwɛ ɖeu nɛ pɩkɩlɩ. Ɛyʋ kʋɖʋm koŋ yɔɔ Ɛsɔ tɩŋɩnaa nɛ ɛlabɩ-ɖɩ ɛyaa sakɩyɛ. Ɛyʋ ɛnʋ lɛ Yesu Krɩstʋ.
45005016	Mbʋ pɩlɩɣ Aɖam kɩwɛɛkɩm wayɩ yɔ nɛ mbʋ pɩlɩɣ Ɛsɔ kʋjɔʋ taa yɔ, pɩtata. Kɩwɛɛkɩm kʋɖʋmʋm wayɩ lɛ, Ɛsɔ hʋnɩ ɛyaa nɛ ɛkʋ pɔ-tɔm. Ɛlɛ Ɛsɔ kʋjɔʋ n̄eyeba nɛ Ɛsɔ yaa ɛyaa se kʋtʋʋzaa pɛtɛm Ɛsɔ yʋsʋnaʋ sakɩyɛ wayɩ yɔ.
45005017	Ɛyʋ kʋɖʋm koŋ yʋsɩnɩnɩ Ɛsɔ nɛ sɩm tɩŋɩnɩ e-ɖeke ɛ-yɔɔ nɛ pʋkɔɔ nɛ pʋtɔkɩ kewiyaɣ ɛyaa yɔɔ. Ɛlɛ mba Ɛsɔ ya-wɛ se kʋtʋʋzaa e-lootiye nɛ ɛ-kʋjɔʋ ŋgʋ ɛlabɩ-wɛ siŋŋ yɔ, pɔ-yɔɔ yɔ, patɩŋɩɣnɩ ɛyʋ kʋɖʋm lɛlʋ yɔɔ nɛ pɔtɔkɩ kewiyaɣ wezuu taa. Ɛyʋ ɛnʋ lɛ, Yesu Krɩstʋ.
45005018	Ye mbʋ, ɛyʋ kʋɖʋm koŋ yʋsɩnɩnɩ Ɛsɔ nɛ ɛ-yɔɔ lɛ, Ɛsɔ kʋ ɛyaa tɩŋa tɔm. Mbʋ ɖɔɖɔ ɛyʋ kʋɖʋm koŋ lakɩnɩ mbʋ pʋtʋʋzaa yɔ nɛ pɩtɩŋɩnɩ pɩ-yɔɔ Ɛsɔ yaa ɛyaa tɩŋa payɩ se kʋtʋʋzaa nɛ pɛwɛnɩ wezuu.
45005019	Ɛyʋ kʋɖʋm koŋ kaan̄amtʋ yɔɔ ɛyaa sakɩyɛ pɩsɩ kɩwɛɛkɩm laɖaa. Mbʋ ɖɔɖɔ ɛyʋ kʋɖʋm koŋ n̄amtʋ yɔɔ lɛ, Ɛsɔ cɔŋnɩ ɛyaa sakɩyɛ se kʋtʋʋzaa.
45005020	Ŋgʋ paɖʋ paɣtʋ se kɩwɛɛkɩm ɛtɛzɩ ɖɔʋ. Ɛlɛ, ɖenɖe kɩwɛɛkɩm tɛzɩ ɖɔʋ yɔ, Ɛsɔ lootiye n̄ɔɖɔwa nɛ pɩkɩlɩ.
45005021	Pɩlabɩ mbʋ se pɩsa nɛ ɛzɩma mbʋ kɩwɛɛkɩm tɩŋɩnɩ sɩm yɔɔ nɛ pʋtɔɔ kewiyaɣ yɔ, mbʋ ɖɔɖɔ lootiye n̄atɩŋɩɣnɩ tʋʋzʋtʋ yɔɔ nɛ pʋtɔɔ kewiyaɣ. Ɖɩnɛ ɖɩtɩŋɩɣnɩ ɖa-Kɩbaɣlʋ Yesu Krɩstʋ yɔɔ nɛ ɖɩkɔnɩ wezuu.
45006001	Suwe ɖɩɩyɔɔdɩ yɔ? Ɖɩwɛɣ kɩwɛɛkɩm labʋ yɔɔ mbʋ se pɩsa nɛ lootiye tɛzɩ ɖɔʋ yaa we?
45006002	Aayɩ pɩlɩ! Mba ɖa ɖɩsɩba pɩcɛlɩnɩ kɩwɛɛkɩm yɔ, ɛzɩma ɖɩpɩzɩɣ nɛ ɖɩtasɩ wezuu caɣʋ kɩwɛɛkɩm taa ɖɔɖɔ yɔ?
45006003	Ɩtatɩlɩ se alɩwaatʋ ndʋ palabɩ-ɖʋ mɩɩsʋʋ sɔnzɩ se ɖa nɛ Yesu Krɩstʋ ɖɩpɩsɩ kʋɖʋm yɔ, ɖa nɛ ɩ ɖɩsɩbɩna yaa we?
45006004	Krɩstʋ sɩbʋ yɔ, Ɛsɔ tɩŋɩnɩ mɩɩsʋʋ sɔnzɩ yɔɔ nɛ ɛkpɛndɩ ɖa nɛ ɩ nɛ epi. Pɩlabɩ mbʋ se piyele nɛ ɛzɩ Caa koboyaɣ fezuu Krɩstʋ ɛnʋ nɛ sɩɖaa taa yɔ, ɖa ɖɔɖɔ ɖɩɖɔ ɛzɩ ɛyaa mba pɛwɛnɩ wezuu kɩfalʋʋ yɔ.
45006005	Ye Ɛsɔ ɛkpɛndɩ ɖa nɛ ɩ ɛ-sɩm taa yɔ, mbʋ ɖɔɖɔ ɛkɔŋ ɖa nɛ ɩ kpɛndʋʋ nɛ ɖifemni sɩɖaa taa.
45006006	Ɖɩnawa se Ɛsɔ kpɛndɩ ɖɛ-wɛtʋ kɩbɩndʋ nɛ Krɩstʋ nɛ ɛka kaamaŋkaɣ yɔɔ se pɩsa nɛ kɩwɛɛkɩm tomnaɣ ɛtaatasɩ ɖoŋ wɛnaʋ ɖɔ-yɔɔ. Ɖɩnɛ lɛ, ɖɩɩtasɩɣ kɛʋ kɩwɛɛkɩm yomaa.
45006007	Weyi ɛsɩba yɔ, ɛlɩ kɩwɛɛkɩm nesi tɛɛ.
45006008	Ye ɖa nɛ Krɩstʋ ɖɩsɩbɩna yɔ, ɖɩtaɣ liu se ɖa nɛ ɩ ɖɩkaɣnɩ wezuu caɣʋ ɖɔɖɔ.
45006009	Ɖɩnawa se Ɛsɔ fezi Krɩstʋ nɛ sɩɖaa taa nɛ ɛɛtasɩɣ sɩbʋ ɖɔɖɔ. Sɩm ɛɛtasɩɣ kewiyaɣ tɔɔʋ ɛ-yɔɔ.
45006010	Toovenim mbʋ pʋyɔɔ yɔ, ɛsɩbʋ yɔ, ɛsɩbɩ kpaagbaa sɩbʋ pɩcɛlɩnɩ kɩwɛɛkɩm. Ɛwɛʋ wezuu yɔ, ɛwɛ-kʋ pɩcɛlɩnɩ Ɛsɔ.
45006011	Mɩ-yɔ, ɩkpaɣ mɩ-tɩ ɛzɩ sɩɖaa yɔ nɛ kɩwɛɛkɩm tatasɩ ɖoŋ wɛnaʋ mɩ-yɔɔ. Ɩkpaɣ mɩ-tɩ ɖɔɖɔ ɛzɩ mba pɛwɛ wezuu se pɩkɛdɩnɩ Ɛsɔ ɖa-Kɩbaɣlʋ Yesu Krɩstʋ taa yɔ.
45006012	Ye mbʋ, itaayele kɩwɛɛkɩm nɛ pʋtɔɔ kewiyaɣ mi-tomnaɣ ŋga kasɩkɩ yɔ, kɔ-yɔɔ. Ɩtaala mbʋ pi-liu wɛɛ yɔ.
45006013	Ɩtaakpaɣ mi-tomnaɣ pilinzi nɛ ɩcɛlɩ kɩwɛɛkɩm ɛzɩ mbʋ palakɩnɩ mbʋ pɩtatʋʋzɩ yɔ. Ɛlɛ, mɩ-maɣmaɣ ɩkpaɣ mɩ-tɩ nɛ ɩcɛlɩ Ɛsɔ ɛzɩ ɛyaa mba pasɩba nɛ pefe nɛ pɛwɛnɩ pɛ-ɛza yɔ. Ɩkpaɣ ɖɔɖɔ mi-tomnaɣ pilinzi nɛ ɩcɛlɩ Ɛsɔ ɛzɩ mbʋ palakɩnɩ mbʋ pʋtʋʋzaa yɔ.
45006014	Toovenim mbʋ pʋyɔɔ yɔ, kɩwɛɛkɩm ɛɛtasʋʋ ɖoŋ wɛnaʋ mɩ-yɔɔ. Pʋwɛ mbʋ mbʋ pʋyɔɔ yɔ, ɩtatasɩ wɛʋ paɣtʋ tɛɛ ɛlɛ, lootiye tɛɛ ɩwɛɛ.
45006015	Suwe ɖɔɖɔ! Ye ɖɩtatasɩ wɛʋ paɣtʋ tɛɛ nɛ lootiye tɛɛ ɖɩwɛɛ lɛ, pɩhaɣ-ɖʋ nʋmɔʋ se ɖɩla kɩwɛɛkɩm yaa we? Aayɩ pɩlɩ!
45006016	Ɩtatɩlɩ se ye ɩkpaɣ mɩ-tɩ nɛ ɩcɛlɩ nɔɔyʋ se ɩn̄aŋ-ɩ ɛzɩ yomaa yɔ yɔ, ɩpɩsɩ weyi ɩn̄aŋ-ɩ yɔ, e-yomaa yaa we? Mbʋ ɖɔɖɔ ɩpɩzɩɣ nɛ ɩkɛ kɩwɛɛkɩm yomaa yaa n̄amtʋ yomaa. Weyi ɛkɛ kɩwɛɛkɩm yom yɔ, puwokini-i sɩm taa nɛ weyi ɛlɛ n̄ɛkɛ n̄amtʋ yom yɔ, puwokini-i nɛ ɛla mbʋ pʋtʋʋzaa yɔ.
45006017	Ɖooo lɛ, ɩɩkɛ kɩwɛɛkɩm yomaa. Ɛlɛ, tɔm ndʋ pawɩlɩ-mɩ yɔ, ɩmʋ-tʋ nesi naalɛ nɛ ɩɖɔŋ tɩ-yɔɔ kpem. Mansaŋ Ɛsɔ pʋ-yɔɔ.
45006018	Lɛɛlɛɛyɔ, Ɛsɔ holi-mi kɩwɛɛkɩm nesi taa nɛ ɩpɩsɩ mbʋ pʋtʋʋzaa yɔ, pi-yomaa.
45006019	Mɔyɔɔdʋʋ tʋnɛ ɛzɩ ɛyaa yɔɔdʋʋ yɔ mbʋ pʋyɔɔ yɔ, ɩwɛ ɛjandʋ. Ɖooo lɛ, ɩɩkpaɣ mi-tomnaɣ pilinzi nɛ ɩcɛlɩ se sɩkɛ mbʋ pʋwɛ azuluma yɔ nɛ mbʋ pɩtɛkɛdɩ yɔ pu-yomaa nɛ ɩtɛzʋʋ labʋ mbʋ pɩtɛkɛdɩ yɔ kpem. Lɛɛlɛɛyɔ, ɩkpaɣ mi-tomnaɣ pilinzi nɛ ɩcɛlɩ se sɩkɛ mbʋ pʋtʋʋzaa yɔ, pu-yomaa nɛ ɩcaɣ wezuu ŋgʋ kɩwɛ cɩɖɩcɩɖɩ yɔ.
45006020	Ɩɩkɛ kɩwɛɛkɩm yomaa lɛ, pɩtaakɛnɩ-mɩ kɩcɛyʋʋ se ɩla mbʋ pʋtʋʋzaa yɔ.
45006021	Ɖɩnɛ lɛ, pee wena ɩlʋlaɣ? Lakasɩ nzɩ, sɩkpaɣ -mɩ fɛyɛ lɛɛlɛɛyɔ. Sɩ-tɩnaɣ lɛ sɩm.
45006022	Ɛlɛ lɛɛlɛɛyɔ, Ɛsɔ holi-mɩ kɩwɛɛkɩm nesi taa nɛ ɩpɩsɩ e-yomaa. Mbʋ labɩna nɛ ɩɖɔkɩɣ pee wena awokini cɩɖɩcɩɖɩ wɛtʋ taa nɛ atɛŋnɩ tam tam wezuu yɔ.
45006023	Kɩwɛɛkɩm kɩhɛyʋʋ lɛ sɩm. Ɛlɛ, Ɛsɔ falaa kʋjɔʋ lɛ tam tam wezuu ɖa-Kɩbaɣlʋ Yesu Krɩstʋ taa.
45007001	Ɛgbaɣdɩnaa, mɔyɔɔdʋʋnɩ-mɩ mbʋ pʋyɔɔ yɔ, ɩtɩlɩ paɣtʋ. Ɩtɩlaa se paɣtʋ wɛnɩ ɖoŋ ɛyʋ yɔɔ alɩwaatʋ ndʋ tɩ-tɩŋa payɩ ɛwɛnɩ ɛ-ɛza yɔ.
45007002	Halʋ weyi ɛwalaa yɔ, paɣtʋ hɔkɩnɩ-ɩ nɛ ɛ-walʋ alɩwaatʋ ndʋ tɩ-tɩŋa payɩ ɛ-walʋ ɛnʋ ɛwɛnɩ ɛ-ɛza yɔ. Ɛlɛ ye ɛ-walʋ ɛsɩba yɔ, paɣtʋ ndʋ tɩɩhɔkɩnɩ-ɩ yɔ, tɩtatasɩ-ɩ hɔkɩnaʋ.
45007003	Mbʋ labɩna nɛ ye halʋ ɛnʋ ɛwalɩ abalʋ lɛlʋ nɛ ɛ-walʋ tɩsɩbɩda yɔ, payaɣ-ɩ se halʋ acɛyɛ tʋ. Ɛlɛ ye ɛ-walʋ ɛsɩba yɔ, halʋ ɛnʋ ɛtatasɩ wɛʋ paɣtʋ tɛɛ. Ɖɩnɛ lɛ, ɛtatasɩ kɛʋ halʋ acɛyɛ tʋ ye ɛwalɩ abalʋ lɛlʋ yɔ.
45007004	Ɛgbaɣdɩnaa, mbʋ ɖɔɖɔ pɩtɩŋɩnɩ Krɩstʋ tomnaɣ yɔɔ lɛ, ɩsɩba pɩcɛlɩnɩ paɣtʋ. Pɩlabɩ mbʋ se pɩsa nɛ lɛlʋ pɩzɩ nɛ ɛtɩɣ-mɩ. Ɩpɩsɩ weyi efemni sɩɖaa taa yɔ, ɛ-n̄ɩma se pɩsa nɛ ɩlʋlɩ pee wena akɛdɩnɩ Ɛsɔ yɔ.
45007005	Alɩwaatʋ ndʋ ɖɩcakaɣ wezuu ɖa-kɩwɛɛkɩm wɛtʋ yɔɔ yɔ, mbʋ pɩlakaɣ liu kɩwɛɛkɩm yɔ, pɩlakaɣ tʋmɩyɛ ɖe-pilinzi taa nɛ pʋlʋlʋʋ pee wena akɔŋnɩ sɩm yɔ. Paɣtʋ kulusaɣnɩ sɔɔlɩm mbʋ.
45007006	Ɛlɛ lɛɛlɛɛyɔ Ɛsɔ holi-ɖʋ paɣtʋ nesi tɛɛ mbʋ pʋyɔɔ yɔ, ɖɩwɛ ɛzɩ sɩɖaa yɔ nɛ paɣtʋ ndʋ tɩɩhɔkɩnɩ-ɖʋ ɖooo lɔŋ yɔ, tɩtatasɩ ɖoŋ wɛnaʋ ɖɔ-yɔɔ. Pʋ-yɔɔ yɔɔ ɖɩlakɩ Ɛsɔ tʋmɩyɛ wɛtʋ kɩfatʋ taa pɩlɩɩnɩ Kalɩzaɣ yɔɔ. Ɖɩɩlakɩ-ɖɩ ɛzɩ ɖooo ɖɩtɩɩlakʋʋ pɩlɩɩnɩ paɣtʋ yɔɔ yɔ.
45007007	Suwe ɖɩɩyɔɔdɩ yɔ? Ɖɩtɔŋ se paɣtʋ kɛ kɩwɛɛkɩm yaa we? Aayɩ pɩlɩ! Ye paɣtʋ ɛtaawɩlɩ mbʋ pɩkɛ kɩwɛɛkɩm yɔ, mantaatɩlɩ kɩwɛɛkɩm. Paɣtʋ tɔŋ se : Pɩtɔpɔzɩ se ŋwɛnɩ ɛza naɣ naɣ. Ye paɣtʋ ɛtaayɔɔdɩ mbʋ yɔ, man t a a t ɩ l ɩ ɛ z a na ɣn aɣ .
45007008	Kɩwɛɛkɩm wanɩ mbʋ paɖʋ paɣtʋ ndʋ tɩ-taa yɔ nɛ piyeki nɛ manɖʋʋ ɛzɩyɛ wondu ndɩ ndɩ yɔɔ. Ye paɣtʋ ɛfɛyɩ yɔ, kɩwɛɛkɩm sɩba.
45007009	Ɖooo paɣtʋ taawɛɛ lɛ, mɛwɛ wezuu. Ɛlɛ mbʋ paɖʋ paɣ tʋ taa yɔ, pɩtalaa lɛ, kɩwɛɛkɩm wɛɛnɩ wezuu man-taa nɛ ma mansɩ.
45007010	Mbʋ paaɖʋ paɣtʋ taa nɛ pɩɩwɛɛ se pɩha-m wezuu yɔ, piyeba nɛ pɩkɔnɩ-m sɩm.
45007011	Kɩwɛɛkɩm wanɩ mbʋ paɖʋ paɣ tʋ taa yɔ, pipeɣzi-m nɛ pɩtɩŋɩnɩ pʋ-yɔɔ nɛ pʋkʋ-m.
45007012	Ŋgʋ paɣtʋ wɛ cɩɖɩ cɩɖɩ nɛ mbʋ paɖʋ tɩ-taa yɔ, pʋwɛ cɩɖɩ cɩɖɩ nɛ pʋtʋʋzɩ nɛ pʋwɛɛ ɖeu.
45007013	Ye mbʋ, mbʋ pʋwɛ ɖeu yɔ, pɩkɔŋnɩ-m sɩm yaa we? Aayɩ pɩlɩ! Kɩwɛɛkɩm tɩŋɩnɩ mbʋ pʋwɛ ɖeu yɔ, pʋ-yɔɔ nɛ pɩkɔnɩ-m sɩm se pɩsa nɛ mantɩlɩ se kɩwɛɛkɩm kɛ kɩwɛɛkɩm. Kɩwɛɛkɩm kɔnɩ sɩm se pɩsa nɛ pɩtɩŋɩnɩ mbʋ paɖʋ paɣtʋ taa yɔ, pʋ-yɔɔ nɛ pɩwɩlɩ se kɩwɛɛkɩm fɛyɩ ɖeu kpem.
45007014	Ɖɩnawa se Kalɩzaɣ ɖʋnɩ paɣtʋ. Piyele ma lɛ, mɛnkɛ ɛyʋ yem nɛ kɩwɛɛkɩm yabɩ-m nɛ mɛwɛɛ pi-nesi tɛɛ ɛzɩ yom yɔ.
45007015	Maasɩŋ mbʋ malakɩ yɔ, mbʋ pʋyɔɔ yɔ, maalakɩ mbʋ me-liu wɛɛ se mala yɔ. Ɛlɛ, mbʋ maanaɣnɩ ɛzɩyɛ yɔ, mbʋ malakɩ.
45007016	Ŋgʋ ye malakɩ mbʋ me-liu fɛyɩ yɔ, ɖɩnɛ lɛ mentisaa se paɣtʋ wɛ ɖeu.
45007017	Peeye lɛ, pɩtatasɩ kɛʋ se malakɩna mbʋ ɛlɛ, kɩwɛɛkɩm mbʋ pʋwɛ man-taa yɔ.
45007018	Manawa se mbʋ pʋwɛ ɖeu yɔ, pʋfɛyɩ man-taa, pʋ-tɔbʋʋ se man-kɩwɛɛkɩm wɛtʋ taa. Me-liu wɛɛ se mala mbʋ pʋwɛ ɖeu yɔ, ɛlɛ pɩ-labʋ fɛyɩ man-taa.
45007019	Kɩbam mbʋ me-liu wɛɛ se mala yɔ, maalakɩ-pʋ. Kɩdɛkɛdɩm mbʋ me-liu fɛyɩ se mala yɔ, mbʋ malakɩ.
45007020	Alɩwaatʋ ndʋ malakɩ mbʋ me-liu fɛyɩ se mala yɔ, pɩtatasɩ kɛʋ se malakɩnɩ-pʋ, ɛlɛ kɩwɛɛkɩm mbʋ pʋwɛ man-taa yɔ mbʋ lakɩnɩ-pʋ.
45007021	Ye mbʋ lɛɛlɛɛyɔ mana man-taa paɣtʋ tʋnɛ : Alɩwaatʋ ndʋ me-liu wɛɛ se mala kɩbam yɔ, kɩdɛkɛkɩm hɔkɩnɩ-m.
45007022	Ma-maɣ maɣ man-taa hʋlʋmɩnɩ Ɛsɔ paɣ tʋ.
45007023	Ɛlɛ manaɣ se paɣtʋ lɛɛtʋ n̄ɛwɛ mon-tomnaɣ pilinzi taa nɛ tʋlʋkɩnɩ paɣtʋ ndʋ tʋtʋ n̄ɛwɛ ma-lɩmaɣza taa yɔ. Paɣtʋ ndʋ, tiyeki nɛ manpɩsɩɣ kɩwɛɛkɩm paɣtʋ ndʋ tɩwɛ men-pilinzi taa yɔ, ti-yom.
45007024	Hayɩ, mɔn-tɔm wɛ pʋtɔdɩyɛ! Aholuu-m sɩm tomnaɣ ŋga ke-nesi tɛɛ?
45007025	Mansaŋ Ɛsɔ mbʋ pʋyɔɔ yɔ, ɛtɩŋɩnɩ man-Kɩbaɣlʋ Yesu Krɩstʋ yɔɔ nɛ eholi-m. Ye mbʋ, ma-lɩmaɣza taa lɛ, mɛnkɛ Ɛsɔ paɣtʋ yom ɛlɛ, man-kɩwɛɛkɩm wɛtʋ taa lɛ, mɛnkɛ kɩwɛɛkɩm paɣtʋ yom.
45008001	Ye mbʋ, Ɛsɔ ɛɛkʋʋ mba pa nɛ Yesu Krɩstʋ palabɩ nɔɔ kʋɖʋmaɣ yɔ, pɔ-tɔm kaʋ.
45008002	Mbʋ pʋ-yɔɔ yɔ, Kalɩzaɣ ŋga kahaɣ wezuu Yesu Krɩstʋ taa yɔ, ka-paɣtʋ holi-m kɩwɛɛkɩm nɛ sɩm pa-paɣtʋ nesi tɛɛ.
45008003	Ɛsɔ kɔ mbʋ paɣtʋ taapɩzɩɣ se tɩla yɔ, pɩ-n̄ʋʋ. Tɩtaapɩzɩɣ se tɩla mbʋ pʋyɔɔ yɔ, kɩwɛɛkɩm wɛtʋ yeba nɛ tɩfɛyɩnɩ ɖoŋ. Kɩwɛɛkɩm yɔɔ lɛ, Ɛsɔ yeba nɛ ɛ-maɣmaɣ ɛ-Pɩyalʋ kpaɣ tomnaɣ ŋga kalɩ kɩwɛɛkɩm laɖaa n̄ɩŋga yɔ nɛ etiyi-i kedeŋa taa. Ɖɩnɛ ɛkʋ kɩwɛɛkɩm tɔm paa kɩwɛɛkɩm laɖʋ weyi ɛ-taa.
45008004	Ɛlabɩ mbʋ se pɩsa nɛ mbʋ paɖʋ paɣtʋ taa nɛ pɩtʋʋzaa yɔ, ɛpɩzɩ nɛ ɛkɔ pɩ-n̄ʋʋ ɖa-taa, ɖa mba ɖɩɩtɩɣzɩɣnɩ kɩwɛɛkɩm wɛtʋ ɛlɛ Kalɩzaɣ yɔ.
45008005	Mba pacakɩ wezuu nɛ patɩɣ zɩɣnɩ kɩwɛɛkɩm wɛtʋ yɔ, panɩɣ nɩ mbʋ pɩkɛdɩnɩ kɩwɛɛkɩm wɛtʋ yɔ. Mba paba n̄acakɩ wezuu nɛ patɩɣzɩɣnɩ Cɩɖɩcɩɖɩ Kalɩzaɣ yɔ, panɩɣnɩ mbʋ pɩkɛdɩnɩ Cɩɖɩcɩɖɩ Kalɩzaɣ yɔ.
45008006	Ɛyʋ nɩɣʋnɩ mbʋ pɩkɛdɩnɩ kɩwɛɛkɩm wɛtʋ yɔ, puwokini-i sɩm taa. Ɛlɛ, ɛnɩɣ ʋnɩ mbʋ pɩkɛdɩnɩ Kalɩzaɣ yɔ, puwokini-i wezuu nɛ laŋhɛzɩyɛ pa-taa.
45008007	Mbʋ pʋyɔɔ yɔ, weyi ɛnɩɣnɩ mbʋ pɩkɛdɩnɩ kɩwɛɛkɩm wɛtʋ yɔ, ɛkɛ Ɛsɔ koyindu. Kɩwɛɛkɩm wɛtʋ eeluzuu tɩ-tɩ Ɛsɔ paɣtʋ tɛɛ, nɛ tɩɩtɩɩpɩzɩɣ kpem.
45008008	Ɛyaa mba pacakɩ wezuu nɛ patɩɣzɩnɩ kɩwɛɛkɩm wɛtʋ yɔ, pɔ-tɔm ɛɛpɩzɩɣ nɛ tɩkɛdɩnɩ Ɛsɔ.
45008009	Ɛlɛ mɩ yɔ, ye toovenim taa Ɛsɔ Kalɩzaɣ ɛwɛ mɩ-taa yɔ, ɩɩtasɩɣ wezuu caɣʋ nɛ ɩtɩɣzɩɣnɩ kɩwɛɛkɩm wɛtʋ ɛlɛ ɩtɩɣzɩɣnɩ Kalɩzaɣ. Ye nɔɔyʋ ɛfɛyɩnɩ Krɩstʋ Kalɩzaɣ yɔ, pʋdʋ ɛnʋ ɛtɛkɛnɩ Krɩstʋ n̄ɩnʋ.
45008010	Ye Krɩstʋ ɛwɛ mɩ-taa yɔ, mi-tomnaɣ sɩkɩ kɩwɛɛkɩm yɔɔ nɛ mɩ-kalɩzaɣ wɛɛ wezuu tʋʋzʋtʋ yɔɔ.
45008011	Nɛ ye weyi efezi Yesu nɛ sɩɖaa taa yɔ ɛ-Kalɩzaɣ ɛwɛ mɩ-taa yɔ, weyi efezi Krɩstʋ nɛ sɩɖaa taa yɔ, ɛtɩŋɩɣnɩ ɛ-Kalɩzaɣ ŋga kɛwɛ mɩ-taa yɔ, kɔ-yɔɔ nɛ ɛha wezuu mi-tomnasɩ kɩsɩbɩsɩ.
45008012	Pʋ-yɔɔ lɛ mɛ-ɛgbaɣdɩnaa, ɖɩtɔtɔɔ kɩmɩyɛ naɖɩyɛ kɩwɛɛkɩm wɛtʋ se ɖɩɩcaɣ wezuu nɛ ɖɩtɩɣzɩɣ nɩ-tʋ.
45008013	Ye ɩcakɩ wezuu nɛ ɩtɩɣ zɩɣnɩ kɩwɛɛkɩm wɛtʋ yɔ, ɩsɩkɩ. Ɛlɛ ye ɩtɩŋɩnɩ Kalɩzaɣ yɔɔ nɛ ɩkʋ tomnaɣ lakasɩ kɩdɛkɛdɩsɩ yɔ, ɩwɛɣ wezuu.
45008014	Mba patɩŋa payɩ Ɛsɔ Kalɩzaɣ ɖiyuu yɔ, pɛkɛ Ɛsɔ pɩyalaa.
45008015	Pɩtɛkɛ yomiye kalɩzaɣ ɩmʋwa se sɔɔndʋ katasɩ-mɩ kpaʋ. Ɛlɛ ɩmʋ Kalɩzaɣ ŋga Ɛsɔ tɩŋɩɣnɩ kɔ-yɔɔ nɛ ɛkpaɣ-mɩ ɛzɩ ɛ-pɩyalaa yɔ. Kalɩzaɣ ŋga kɔ-yɔɔ ɖɩtɩŋɩɣna nɛ ɖɩyɔɔdʋʋ ɖoŋ se : Man-caa paaba.
45008016	Kalɩzaɣ maɣmaɣ heyuu ɖa-kalɩzaɣ se ɖɩkɛ Ɛsɔ piya.
45008017	Nɛ ye ɖɩkɛ e-piya yɔ, ɖɩkɛ ɖɔɖɔ Ɛsɔ n̄ɩm tɩnaa nɛ ɖa nɛ Krɩstʋ ɖɩpkɛndɩna nɛ ɖɩtɩɣʋʋ-pʋ. Ɖa nɛ Krɩstʋ ɖɩtɔkɩ kʋn̄ɔŋ se pɩsa ɖa nɛ ɩ ɖɩkpɛndɩ e-koboyaɣ taa.
45008018	Mentisaa se kʋn̄ɔmɩŋ weyi ɖɩtɔkɩ lɛɛlɛɛyɔ yɔ, ɩtamʋna se pakpaɣ-ɩ nɛ panɩɣzɩnɩ koboyaɣ ŋga Ɛsɔ kɔŋ lɩzʋʋ nɛ ɛwɩlɩ-ɖʋ yɔ.
45008019	Ɖɔɖɔ lɛ, mbʋ pɩtɩŋa payɩ Ɛsɔ laba yɔ, pɩɖaŋ kpam kɩyakʋ ŋgʋ Ɛsɔ kaɣ ɛ-pɩyalaa lɩzʋʋ nɛ ɛwɩlɩ yɔ.
45008020	Toovenim mbʋ pʋyɔɔ yɔ, mbʋ Ɛsɔ laba yɔ, pɩpɩsɩ mbʋ pɩɩwazɩɣ pʋyʋ yɔ. Pɩtɛkɛ pɩ-maɣ maɣ pi-liu wɛnɩ mbʋ ɛlɛ, Ɛsɔ ɖʋnɩ-pʋ mbʋ.
45008021	Mbʋ Ɛsɔ laba yɔ, pɩɖaŋaa se Ɛsɔ kɔŋ-pʋ holuu yomiye nɖɩ ɖiyeki nɛ pɩwɛɛkɩɣ yɔ, ɖi-nesi tɛɛ. Peeye pɩ nɛ Ɛsɔ piya pɛwɛɣ pa-tɩ yɔɔ koboyaɣ taa.
45008022	Ɖɩnawa se halɩ nɛ sɔnɔ mbʋ Ɛsɔ laba yɔ, pɩtɩŋa payɩ pʋmɔlʋʋ nɛ pɩlakɩ kʋn̄ɔŋ ɛzɩ halʋ weyi ɛcaɣ lʋlʋʋ yɔ.
45008023	Pɩtɛkɛ pi-ɖeke pʋmɔlʋʋna, ɛlɛ pɩkpɛndɩnɩ ɖa mba ɖɩwɛnɩ kɔɔnɔɔ pee yɔ, pɩ-tɔbʋʋ se Kalɩzaɣ yɔ, ɖɩmɔlʋʋ ɖɔɖɔ. Alɩwaatʋ ndʋ ɖɩɖaŋaa kpam se Ɛsɔ ɛkpaɣ-ɖʋ ɛzɩ ɛ-pɩyalaa nɛ eholi ɖo-tomnaɣ yɔ, ɖɩmɔlʋʋ ɖa-tɩ yɔɔ.
45008024	Ɛsɔ yabɩ ɖa-n̄ʋʋ lɛ, eheyi-ɖʋ se ɖɩwɛnɩ ɖaŋʋʋ mbʋ. Ŋgʋ mbʋ panaɣ yɔ, paatasɩɣ-pʋ ɖaŋʋʋ. Ɛbɛ yɔɔ ŋɖaŋɩɣ mbʋ ŋtɛm naʋ yɔ?
45008025	Ɛlɛ ye mbʋ ɖɩɩnaɣ yɔ, mbʋ ɖɩɖaŋaa yɔ, ɖɩɖaŋɩɣ-pʋ nesi naalɛ kpam.
45008026	Ɖɔɖɔ lɛ, Kalɩzaɣ sɩŋnɩ-ɖʋ ɖɛ-ɛjandʋ taa. Ɖɩɩsɩŋ mbʋ pʋwɛɛ se ɖɩpɔzɩ ɖa-adɩma taa yɔ. Ɛlɛ kalɩzaɣ maɣmaɣ tɩmʋʋnɩ Ɛsɔ nɛ ɖɔ-nɔɔ nɛ kɔmɔlʋʋ ɛzɩma mbʋ pɩfɛyɩ yɔɔdʋʋ yɔ.
45008027	Weyi ɛnaɣ ɛyaa laŋa taa yɔ, ɛsɩm Kalɩzaɣ lɩmaɣza, mbʋ pʋyɔɔ yɔ, katɩmʋʋnɩ Ɛsɔ ɛ-n̄ɩma yɔɔ ɛzɩ e-liu wɛʋ yɔ.
45008028	Ɖɩsɩm mbʋ se Ɛsɔ lakɩ tʋmɩyɛ pɩtɩŋa pɩ-taa se pʋwazɩ mba pɔsɔɔlɩ-ɩ yɔ, mba ɛya-wɛ ɛzɩ ɛɛɖʋʋ yɔ.
45008029	Mba ɛɛsɩm-wɛ ɖooo lɔŋ yɔ, ɛɛɖʋ-wɛ se panɩɣ zɩnɩ ɛ-pɩyalʋ kɩlɛmʋʋ. Ɛlabɩ mbʋ se pɩsa nɛ ɛ-pɩyalʋ kɛnɩ weyi pɛlɛyɩ-ɩ lʋlʋʋ newaa sakɩyɛ hɛkʋ taa yɔ.
45008030	Mba ɛɛɖʋ-wɛ lɔŋ yɔ, ɛya-wɛ ɖɔɖɔ. Mba ɛya-wɛ yɔ, ɛtɔm se patʋʋzaa. Mba ɛtɔm se patʋʋzaa yɔ, eyeba nɛ pa nɛ Krɩstʋ pɛkpɛndɩ e-koboyaɣ.
45008031	Suwe ɖɩtasɩɣ yɔɔdʋʋ pʋnɛ pʋ-yɔɔ yɔ? Ye Ɛsɔ ɛwɛ ɖɔ-yɔɔ lɛ, anɩ pʋdʋ pɩzɩɣ nɛ ɛkʋyɩnɩ-ɖʋ yɔ?
45008032	Ɛsɔ tɛfɛɛ ɛ-maɣmaɣ ɛ-pɩyalʋ ɛlɛ ɛkpaɣ-ɩ nɛ ɛcɛlɩ ɖa-tɩŋa ɖɔ-yɔɔ. Pɩlakɩ ɛzɩma nɛ ɛɛhaɣ ɖa nɛ-ɩ pɩtɩŋa payɩ falaa yɔ?
45008033	Akaɣ kʋyʋʋ mba Ɛsɔ lɩzaa yɔ, pɔ-yɔɔ? Ɛsɔ yaɣnɩ ɛyaa se kʋtʋʋzaa.
45008034	Akaɣ kʋʋ pɔ-tɔm? Nɔɔyʋ fɛyɩ. Krɩstʋ sɩbɩna nɛ pɩtasɩɩnɩ pi-ɖeke ɛlɛ Ɛsɔ fezi-i nɛ sɩɖaa taa. Lɛɛlɛɛyɔ ɛwɛ Ɛsɔ nɩwaŋ yɔɔ nɛ ɛtɩmʋʋnɩ-ɩ nɛ ɖɔ-nɔɔ.
45008035	Akaɣ ɖa nɛ Krɩstʋ ɖɛ-hɛkʋ taa sɔɔlɩm yasʋʋ? Kʋn̄ɔŋ yaa sɔɔndʋ kadadayaɣ yaa wayɩ wɛʋ kaŋ kaŋ yaa n̄ɔɔsɩ yaa kʋn̄ɔndʋtʋ yaa ti lem sɩm nɔɔ taa yaa sɩm?
45008036	Ɩɩnaɣ ndʋ pama Ɛsɔ tɔm takayaɣ taa yɔ : N̄ɔ-yɔɔ lɛ, ɖɩwɛ sɩm nɔɔ taa wɩsɩ nɛ ɖoo. Pɔcɔŋnɩ-ɖʋ ɛzɩ heyisi nzɩ powokini alikizaŋ tɛ se pakʋ yɔ.
45008037	Ɛlɛ, pɩtɩŋa payɩ pɩ-taa lɛ, ɖɩtɩŋɩnɩ weyi ɛsɔɔlɩ-ɖʋ yɔ, ɛ-yɔɔ nɛ ɖɩcɛzɩ waɖaa.
45008038	Manawa siŋŋ se paa sɩm yaa wezuu yaa Ɛsɔ tiyiyaa yaa ɛsɔdaa nɛ tataa awiya yaa ɖoŋ tɩnaa yaa mbʋ pʋwɛ lɛɛlɛɛyɔ yɔ yaa mbʋ pɩkaɣ kɔm yɔ, pɩ-taa nabʋyʋ ɛɛpɩzɩɣ nɛ pɩyasɩ-ɖʋ nɛ Ɛsɔ sɔɔlɩm.
45008039	Manawa ɖɔɖɔ se paa kʋkʋyɩŋ yaa cukaŋ yaa mbʋ Ɛsɔ laba yɔ, pɩɩpɩzɩɣ nɛ pɩyasɩ-ɖʋ nɛ Ɛsɔ sɔɔlɩm. Sɔɔlɩm mbʋ Ɛsɔ tɩŋɩnɩ ɖa-Kɩbaɣlʋ Krɩstʋ Yesu yɔɔ nɛ ɛwɩlɩ-ɖʋ.
45009001	Mɔyɔɔdʋʋ toovenim Krɩstʋ taa, maacɛtɩɣ. Cɩɖɩcɩɖɩ Kalɩzaɣ wɩlɩɣ-m se pɩkɛ toovenim, ma-laŋɩyɛ ɛɛmaɣ.
45009002	Mɔntɔŋ se mɔ-hɔyɛ pɩsɩ siŋŋ nɛ pɩcɛyɩɣ-m tam.
45009003	Mbʋ pʋyɔɔ yɔ, ye pʋwɛɛ se Ɛsɔ ɛwɩlɩ ma-maɣmaɣ kpalʋʋ nɛ ma nɛ Krɩstʋ ɖɛ-hɛkʋ taa tayɩ se pɩsɩnɩ mɛ-ɛgbaɣdɩnaa mba pɛkɛ ma-n̄ɩma yɔ, pɩkɛdɩɣnɩ-m.
45009004	Pɛkɛ Izrɛɛlɩ n̄ɩma. Ɛsɔ kpaɣ-wɛ ɛzɩ ɛ-pɩyalaa yɔ nɛ ɛwɩlɩ-wɛ e-koboyaɣ. Ɛha-wɛ nɔsɩ nɛ ɛɖʋ-wɛ paɣtʋ nɛ ɛwɩlɩ-wɛ ɛzɩma mbʋ poluŋ Ɛsɔ tooveenim tʋ tɛɛ nɛ ɛɖʋ-wɛ tamasɩ.
45009005	Cajanaa kɛ pɔ-cɔzɔnaa. Pe-liɖe taa palʋlɩ Krɩstʋ tomnaɣ taa. Krɩstʋ ɛnʋ lɛ weyi ɛwɛ pɩtɩŋa payɩ pʋ-n̄ʋʋ yɔɔ yɔ, Ɛsɔ weyi pasam-ɩ tam yɔɔ yɔ. Pɩla mbʋ!
45009006	Ɛlɛ, Ɛsɔ tɔm ɛɛsayʋʋ. Mba patɩŋa payɩ palɩnɩ Izrɛɛlɩ liɖe taa yɔ, patɩŋa pɛtɛkɛ Izrɛɛlɩ n̄ɩma toovenim taa.
45009007	Mbʋ ɖɔɖɔ Abraham liɖe taa n̄ɩma tɩŋa tɛkɛ e-piya toovenim taa. Pama Ɛsɔ tɔm taa se : Izaakɩ liɖe taa n̄ɩma ɖeke pakaɣ yaʋ se n̄e-cejewiye.
45009008	Pʋ-tɔbʋʋ se pɩtɛkɛ Abraham piya tɩŋa lɛ Ɛsɔ piya. Ɛlɛ Ɛsɔ cɔŋnɩ piya nzɩ palʋlɩ-sɩ ɛzɩ ɛɖʋʋ tamaɣ yɔ ɛzɩ e-piya maɣmaɣ yɔ.
45009009	Tamaɣ ŋga ɛɛɖʋwa yɔ, kɔ-tɔm yɔ : Pɩɩtalɩɣ alɩwaatʋ tʋnɛ tɩ-yɔɔ nɛ manpɩsɩ lɛ, Sara lʋlɩ abalɩbɩɣa.
45009010	-
45009012	Pɩtasɩɩnɩ pi-ɖeke. Abalɩbiya naalɛ nzɩ Rebeka lʋlaa yɔ, sɩ-caa kʋɖʋm, ɛnʋ lɛ ɖɔ-cɔzɔ Izaakɩ. Ɛlɛ pʋcɔ Ɛsɔ heyi Rebeka se : Kajalaɣ tʋ kaɣ lɩm ɖʋʋ ɛ-tɛɛ tʋ lɛ, ɛtaalʋlɩda piya nzɩ tɛ paatɔ se sɩlabɩ mbʋ pʋwɛ ɖeu yaa mbʋ pʋfɛyɩ ɖeu yɔ. Pʋnɛ Ɛsɔ wɩlɩɣna se ɛlɩzɩɣ ɛyʋ se ɛla mbʋ ɛɖʋwa se ɛlakɩ yɔ. Ɛɛlɩzɩɣ-ɩ ɛ-camɩyɛ lakasɩ yɔɔ ɛlɛ ɛya-ɩ ɛzɩ ɛ-maɣmaɣ e-liu wɛʋ yɔ.
45009013	Pʋwɛ ɛzɩ pamaʋ Ɛsɔ tɔm takayaɣ taa yɔ se : Yakubu mɔnsɔɔlaa nɛ manpaɖɩ Ezayuu.
45009014	Suwe ɖɩyɔ ɔdʋʋ yɔ? Ɖɩyɔɔdʋʋ se Ɛsɔ tatʋʋzɩ yaa we? Ɖɩɩyɔɔdʋʋ mbʋ kpem!
45009015	Ɩɩnaɣ ndʋ Ɛsɔ heyi Moyiizi yɔ : Weyi me-liu wɛɛ se mana ɛ-pʋtɔdɩyɛ yɔ, manaɣ ɛ-pʋtɔdɩyɛ. Weyi me-liu wɛɛ se malabɩ-ɩ ɖeu yɔ, malakɩ-ɩ ɖeu.
45009016	Ye mbʋ pɩɩlɩɣnɩ weyi e-liu wɛɛ yɔ yaa weyi ɛn̄akɩ pana yɔ, ɛ-cɔlɔ. Ɛlɛ pɩlɩɣnɩ Ɛsɔ weyi ɛnaɣ pʋtɔdɩyɛ yɔ, ɛ-cɔlɔ.
45009017	Ɛsɔ tɔm takayaɣ heyiɣ Faraoɔŋ se : Ŋŋnaɣ mbʋ pʋ-yɔɔ mankpazɩ-ŋ yɔ. Mankpazɩ-ŋ se pɩsa nɛ mantɩŋɩnɩ n̄ɔ-yɔɔ nɛ mawɩlɩ ɛyaa mon-ɖoŋ nɛ ma-hɩɖɛ sɛɛ kedeŋa kpeekpe yɔɔ.
45009018	Pʋ-yɔɔ lɛ, ɛnaɣ weyi e-liu wɛɛ yɔ, ɛ-pʋtɔdɩyɛ nɛ weyi e-liu wɛɛ se ɛlɛ laŋɩyɛ ɛwɛɛ kpɩzɩŋ yɔ, ɛlakɩ nɛ pʋdʋ ɛnʋ ɛ-laŋɩyɛ wɛɛ kpɩzɩŋ.
45009019	Ŋkaɣ-m pɔzʋʋ se : Pɩlabɩ ɛzɩma nɛ Ɛsɔ kalɩɣ ɛyaa ye paapɩzɩɣ se pakaɖɩnɩ mbʋ e-liu wɛɛ yɔ?
45009020	N̄a ɛyʋ lɛ, n̄a lɛ anɩ nɛ ŋtɔŋ se ŋkɛlɛsɩɣ Ɛsɔ? Wonuu ŋgʋ palabɩ-kʋ yɔ, kɩpɩzɩɣ nɛ kɩpɔzɩ kɩ-laɖʋ se : Pɩlabɩ ɛzɩma nɛ ŋlabɩ-m mbʋ yaa we?
45009021	Cʋʋ mayʋ ɛɛpɩzɩɣ nɛ ɛlabɩnɩ cʋʋ mbʋ e-liu wɛɛ yɔ, yaa we? Ɛpɩzɩɣ nɛ ɛkpaɣ cʋʋ kʋɖʋmʋʋ nɛ ɛmanɩ n̄anaɣ kɩbaŋa ŋga kɛwɛ liidiye siŋŋ yɔ nɛ yem n̄ɩŋga ŋga kɛfɛyɩ liidiye yɔ.
45009022	Mbʋ ɖɔɖɔ Ɛsɔ caɣaɣ se ɛwɩlɩ ɛ-pana nɛ e-ɖoŋ. Pʋ-yɔɔ lɛ, ɛ-ɖɔkɩ ɛ-hɔyɛ nɛ ɛyaa mba pɩɩwɛɛ se ɛ-pana ɛkpanɩ-wɛ yɔ, mba pamʋnaa se pele yɔ.
45009023	Ɛsɔ caɣaɣ ɖɔɖɔ se ɛwɩlɩ e-koboyaɣ n̄ɩm mbʋ ɛɛn̄ɔɔzɩ ɖooo lɔŋ se ɛha ɛyaa mba ɛkaɣ pa-pʋtɔdɩyɛ naʋ yɔ.
45009024	Ɖɩkɛ ɛyaa mba ɛkaɣ pa-pʋtɔdɩyɛ naʋ yɔ. Ɛya-ɖʋ mba pɛkɛ Yuda n̄ɩma yɔ nɛ mba pɛtɛkɛ Yuda n̄ɩma yɔ, pɛ-hɛkʋ taa.
45009025	Pʋwɛ ɛzɩ Ɛsɔ kɔyɔɔdʋʋ Osee takayaɣ taa yɔ se : Ɖooo mba pataakɛ man-samaɣ yɔ, Mayaɣ-wɛ se man-samaɣ. Ɖooo mba mantaasɔɔlɩ-wɛ yɔ, mayaɣ-wɛ se man-kʋsɔɔlaa.
45009026	Ɖenɖe peheyaɣ ɛyaa se : Ɩtɛkɛ ma-n̄ɩma yɔ, peheyiɣ-wɛ peeɖe se : Ɩkɛ Ɛsɔ weyi ɛ nɛ ɛ-ɛza yɔ, e-piya.
45009027	Esayii n̄ɔɔyɔɔdɩ ɖoŋ Izrɛɛlɩ n̄ɩma yɔɔ se : Paa Izrɛɛlɩ n̄ɩma ɛɛɖɔ sakɩyɛ ɛzɩ teŋgu nɔɔ kan̄ɩŋa yɔ yɔ, pa-taa ɛyaa pazɩ ɖeke n̄ʋʋ Ɛsɔ yakɩ.
45009028	Mbʋ pʋyɔɔ yɔ, ɛkaɣ tɛzʋʋ mbʋ ɛɖʋwa se ɛlakɩ tɛtʋ yɔɔ yɔ. Ɛkaɣ-pʋ labʋ kɛlɛʋ nɛ tʋʋzʋtʋ.
45009029	Pʋwɛ ɛzɩ Ezayii kɔyɔɔdʋʋ ɖooo lɔŋ yɔ. Ɛtɔm se : Ye Ɛsɔ Caabiyuu ɛtaakazɩ ɖe-liɖe taa n̄ɩma nabɛyɛ yɔ, ɖɩɩpɩsɩ ɛzɩ Sodomi tɛtʋ taa n̄ɩma yɔ nɛ ɖɩnɩɣzɩnɩ Gomorɩ tɛtʋ taa n̄ɩma.
45009030	Suwe ɖɩtasɩɣ yɔɔdʋʋ yɔ? Mba pɛtɛkɛ Yuda n̄ɩma nɛ pataan̄ɩnɩɣ se patʋʋzɩ Ɛsɔ ɛsɩndaa yɔ, patɩŋɩnɩ lidaʋ yɔɔ nɛ patʋʋzɩ ɛ-ɛsɩndaa.
45009031	Ɛlɛ Izrɛɛlɩ n̄ɩma mba paba n̄ɩnaɣ paɣtʋ ndʋ tiyeki nɛ patʋʋzɩ Ɛsɔ ɛsɩndaa yɔ, patatʋʋzɩ ɛ-ɛsɩndaa.
45009032	Ɛbɛ yɔɔ? Mbʋ pʋyɔɔ yɔ, patan̄ɩnɩ se patɩŋɩnɩ lidaʋ yɔɔ nɛ patʋʋzɩ Ɛsɔ ɛsɩndaa ɛlɛ pan̄ɩnaɣ se pɔɖɔ paɣtʋ yɔɔ nɛ patʋʋzɩ ɛ-ɛsɩndaa. Peeye powobi poyooni pɩyɛ nɖɩ ɖɩlakɩ nɛ pɔtɔlɩ yɔ.
45009033	Pʋwɛ ɛzɩ pamaʋ Ɛsɔ tɔm takayaɣ taa yɔ. Pamawa se : Cɔnɩ ŋna, mansɩ Siiyɔɔ tɛtʋ taa pɩyɛ naɖɩyɛ, nɖɩ ɖituuluu ɛyaa yɔ, Ɛwaɣ ŋga kɔtɔlɔsʋʋ-wɛ yɔ. Weyi etisiɣ kɔ-yɔɔ yɔ, ɛɛkaɣ fɛyɛ tɔɔʋ.
45010001	Mɛ-ɛgbaɣdɩnaa, me-liu wɛ kpem nɛ mentendiɣ Ɛsɔ se ɛya Izrɛɛlɩ n̄ɩma n̄ʋʋ.
45010002	Malɩzɩɣ pa-aseɣɖe se : Pan̄akɩ pana siŋŋ Ɛsɔ nʋmɔʋ taa ɛlɛ paasɩŋ ɛzɩma mbʋ pʋwɛɛ se ɛyʋ ɛla nɛ ɛ-tɔm kɛdɩnɩ Ɛsɔ yɔ.
45010003	Alɩwaatʋ ndʋ patakpaɣ ɛzɩma mbʋ Ɛsɔ yaɣ ɛyaa se kʋtʋʋzaa yɔ nɛ payaa se pʋyʋ nɛ pa-maɣmaɣ pan̄ɩnɩɣ mbʋ paala nɛ papɩsɩ kʋtʋʋzaa yɔ lɛ, pɔtɔɖɔ ɛzɩma mbʋ Ɛsɔ yaɣ ɛyaa kʋtʋʋzaa yɔ, pʋ-yɔɔ.
45010004	Toovenim lɛ, Krɩstʋ yɔɔ lɛ paɣtʋ tɩtasɩ ɖoŋ wɛnaʋ se pɩsa nɛ mba patɩŋa payɩ pataɣ-ɩ liu yɔ, patʋʋzɩ Ɛsɔ ɛsɩndaa.
45010005	Moyiizi ma tɔm pɩlɩɩnɩ tʋʋzʋtʋ ndʋ tɩlɩnɩ paɣtʋ taa yɔ, tɩ-yɔɔ se : Ɛyʋ weyi ɛlakɩ pʋnɛ yɔ, ɛtɩŋɩɣnɩ pʋ-yɔɔ nɛ ɛwɛɛ wezuu.
45010006	Ɛlɛ tʋʋzʋtʋ ndʋ tʋtʋ n̄alɩnɩ lidaʋ taa yɔ, tɩtɔŋ se : Taapɔzɩ n̄a-maɣmaɣ n̄a-tɩ se : Akaɣ ɛsɔdaa kpaʋ? Pʋ-tɔbʋʋ se ɛɛla nɛ Krɩstʋ tii.
45010007	Taapɔzɩ n̄a-maɣmaɣ n̄a-tɩ ɖɔɖɔ se : Akaɣ tɛtɛɛ tibu? Pʋ-tɔbʋʋ se ɛɛlɩzɩ Krɩstʋ nɛ sɩɖaa taa.
45010008	Ɛlɛ suwe tʋʋzʋtʋ ndʋ tɩlɩɣnɩ lidaʋ taa yɔ, tɩyɔɔdʋʋ? Tɩyɔɔdʋʋ se : N̄ɔ-cɔlɔ tɔm wɛɛ. Tɩwɛ n̄ɔ-nɔɔ taa nɛ n̄a-laŋɩyɛ taa. Lidaʋ tɔm ndʋ ɖisuzuu.
45010009	Ye ŋkaɖɩ nɛ n̄ɔ-nɔɔ kpayɩ se Yesu lɛ Kɩbaɣlʋ nɛ ŋtisi n̄a-laŋɩyɛ taa se Ɛsɔ fezi-i nɛ sɩɖaa taa yɔ, ŋwɛɣnɩ n̄ʋʋ yabʋ.
45010010	Weyi etisuu ɛ-laŋɩyɛ taa yɔ, Ɛsɔ yaɣ-ɩ se kʋtʋʋzʋ nɛ weyi ɛlɛ kaɖɩɣ nɛ ɛ-nɔɔ kpayɩ ndʋ etisaa yɔ, ɛwɛɣnɩ n̄ʋʋ yabʋ.
45010011	Pama Ɛsɔ tɔm takayaɣ taa se : Weyi etisiɣ ɛ-yɔɔ yɔ, ɛɛtɔkɩ fɛyɛ.
45010012	Tayʋʋ nabʋyʋ fɛyɩ Yuda tʋ nɛ weyi ɛtɛkɛ Yuda tʋ yɔ, pɛ-hɛkʋ taa mbʋ pʋyɔɔ yɔ, pa-tɩŋa pa-Kɩbaɣlʋ kʋɖʋm. Ɛnʋ lɛ weyi ɛhaɣ n̄ɩm mba patɩŋa payɩ payaɣ-ɩ yɔ.
45010013	Pɩkɛ toovenim mbʋ pʋyɔɔ yɔ, ɛtɔm se : Mba patɩŋa payɩ payaɣ Kɩbaɣ lʋ yɔ, Ɛsɔ yakɩ pa-n̄ʋʋ
45010014	Mba pɛfɛyɩnɩ lidaʋ ɛ-yɔɔ yɔ, ɛzɩma papɩzɩɣ nɛ payaa-ɩ yɔ? Ɛzɩma papɩzɩɣ nɛ pɛwɛnɩ lidaʋ ɛ-yɔɔ nɛ patanɩɩ ɛ-tɔm nɔɔyʋ cɔlɔ? Ɛzɩma papɩzɩɣ nɛ panɩɩ ɛ-tɔm nɛ nɔɔyʋ tosuzi-tʋ?
45010015	Ɛzɩma tɔm suziyaa wɛɣ nɛ petetiyi nabɛyɛ se posuzi-tʋ? Pʋwɛ ɛzɩ pamaʋ Ɛsɔ tɔm takayaɣ taa yɔ se : Ɛyaa mba posuzuu laŋhɛzɩyɛ Tɔm Kɩbandʋ yɔ, Ɛyaa mba powokini lɛlaa mbʋ pʋwɛ ɖeu yɔ, pʋ-Tɔm Kɩbandʋ yɔ, pa-nɩŋgbanzɩ wɛ ɖeu kamaɣ fɛyɩ.
45010016	Ɛlɛ ɛyaa tɩŋa tan̄a Tɔm Kɩbandʋ. Pʋwɛ ɛzɩ Esayii kɔyɔɔdʋʋ yɔ se : Kɩbaɣlʋ atisi tɔm ndʋ ɖisuzaa yɔ?
45010017	Pʋ-yɔɔ lɛ, lidaʋ lɩɣnɩ tɔm ndʋ ɛyʋ welesuu yɔ, tɩ-cɔlɔ nɛ ndʋ ɛyʋ welesuu yɔ lɛ Ɛsɔ tɔm ndʋ posuzuu yɔ.
45010018	Ɛlɛ mɔnpɔzʋʋ se : Patanɩɩ yaa we? Ɛɛɛ panɩwa! Ɛyaa nɩ pa-taŋ paa le, nɛ pɔ-tɔm talɩ ɖooo kedeŋa tɩnaɣ yɔɔ.
45010019	Ɛlɛ mɔnpɔzʋʋ se : Izrɛɛlɩ n̄ɩma tanɩɩ tɩ-taa yaa we? Kaɣ naɣ lɛ, Moyiizi tɔm se : Ɛsɔ yɔɔdaa se : Meyeki nɛ ɩla sʋsɩ mba pɛtɛkɛ Yuda n̄ɩma yɔ, pɔ-yɔɔ. Monkulusuu mɩ-pana ɛjaɖɛ nɖɩ ɖɩ-taa n̄ɩma ɛɛsɩŋ lɔŋ yɔ, ɖɩ-yɔɔ.
45010020	Pʋwayɩ sɔɔndʋ takpa Ezayii nɛ ɛlɛ tɔ se : Ɛsɔ yɔɔdaa se : Mba pataan̄ɩnɩɣ-m yɔ, pana-m. Mba pataasʋlʋmʋʋ-m pʋyʋ yɔ, mawɩlɩ-wɛ man-tɩ.
45010021	Nɛ Ɛsɔ n̄ɔyɔɔdɩ Izrɛɛlɩ n̄ɩma yɔɔ se : Kɩyakʋ pilim, monposi me-nesi samaɣ ŋga kɛkɛlɛsɩɣ nɛ kaan̄aŋ yɔ, kɔ-yɔɔ.
45011001	Ɖɩnɛ mɔnpɔzʋʋ se : Ɛsɔ lɔ ɛ-samaɣ yaa we? Aayɩ pɩlɩ! Ma-maɣmaɣ mɛnkɛ Izrɛɛlɩ tʋ. Mɛnkɛ Abraham liɖe taa tʋ nɛ mɛwɛɛ Bɛnjamɛɛ cejewiye taa.
45011002	Ɛsɔ tɔlɔ ɛ-samaɣ ŋga ɛɛsɩm ɖooo lɔŋ yɔ. Ɩtatɩlɩ ndʋ Ɛsɔ tɔm takayaɣ yɔɔdʋʋ Elii yɔɔ yɔ, yaa we? Eewobi Ɛsɔ ɛsɩndaa nɛ ɛkalɩɣ Izrɛɛlɩ n̄ɩma yɔɔ.
45011003	Ɖɩnɛ ɛtɔm se : Kɩbaɣlʋ, pakʋ n̄ɔ-tɔm ɖɛzɩyaa. Pɔyɔkɩ ɖenɖe ɖenɖe palaɣ-ŋ yɔ. Men-ɖeke koŋ pɩsaɣaa nɛ pacaɣ se pɛtɛzɩ-m
45011004	Ɛlɛ suwe Ɛsɔ cosi-i? Ecosi-i se : Mansɩ man-tɩ ɛyaa kutokiŋ lʋbɛ. Pa-taa nɔɔyʋ toluŋ sɩʋ Baalɩ tɛɛ.
45011005	Mbʋ ɖɔɖɔ pʋwɛ lɛɛlɛɛyɔ alɩwaatʋ tʋnɛ tɩ-taa. Ɛsɔ labɩ Izrɛɛlɩ n̄ɩma taa nabɛyɛ lootiye nɛ ɛlɩzɩ-wɛ nɛ ɛsɩɩnɩ hɔɔlʋʋ.
45011006	Ye lootiye yɔɔ Ɛsɔ ɛlɩzɩ-wɛ yɔ, pɩtɛkɛ pa-tʋmɩyɛ yɔɔ ɛlɩzɩ-wɛ. Pɩtɛkɛ mbʋ yɔ, lootiye ɛɛtasɩɣ kɛʋ lootiye siŋŋ. Ɛlɛ ye pɩkɛ pa-tʋmɩyɛ yɔɔ yɔ, pɩtatasɩ kɛʋ lootiye yɔɔ. Pɩtɛkɛ mbʋ yɔ, tʋmɩyɛ tɩtasɩ kɛʋ tʋmɩyɛ siŋŋ.
45011007	Se we ɖɩɩyɔɔdɩ yɔ? Ɖɩyɔɔdʋʋ se mbʋ Izrɛɛlɩ n̄ɩma n̄ɩnaɣ yɔ, petehiɣ-pʋ. Ɛlɛ mba Ɛsɔ lɩzaa yɔ, paba hiɣ-pʋ. Piyele lɛlaa yɔ, eyeba nɛ pa-laŋa kpa ɖoŋ.
45011008	Pʋwɛ ɛzɩ pamaʋ Ɛsɔ tɔm takayaɣ taa yɔ. Pamawa se : Ɛsɔ ha-wɛ ɖoŋɖomuu kalɩzaɣ. Ɛha-wɛ ɛza wena aanaɣ yɔ, nɛ nɩŋgbaaŋ weyi ɛɛnɩɣ yɔ, halɩ nɛ sɔnɔ.
45011009	Daaviidi mawa ɖɔɖɔ se : Pa-kazandʋ ɛpɩsɩ kaamʋʋ nɛ piyuu. Tɩpɩsɩ mbʋ pɩtɔlɔsʋʋ-wɛ yɔ. Pɩkɛnɩ pa-kɩhɛyʋʋ.
45011010	Ɛsɔ yeki nɛ puyu pɛ-ɛza yɔɔ se pɩsa nɛ pataana pʋyʋ. Eyeki nɛ palazɩ siɣa kaahɛzaɣ yuŋ sʋʋtʋ tɛɛ.
45011011	Pʋ-yɔɔ mɔnpɔzʋʋ se : Pucoɖi Izrɛɛlɩ n̄ɩma se pɔtɔlɩ yaa we? Aayɩ pɩlɩ! Ɛlɛ, pa-yʋsʋʋ yɔɔ lɛ, mba pɛtɛkɛ Izrɛɛlɩ n̄ɩma yɔ, pɛwɛnɩ n̄ʋʋ yabʋ se pɩsa nɛ Izrɛɛlɩ n̄ɩma lɩɩ sʋsɩ.
45011012	Alɩwaatʋ ndʋ Izrɛɛlɩ n̄ɩma yʋsɩnɩ Ɛsɔ yɔ, kedeŋa yɔɔ n̄ɩma hiɣ n̄ɩm. Pɔ-tɔlʋʋ kɔnɩ n̄ɩm mba pɛtɛkɛ Yuda n̄ɩma yɔ. Ye pɩkɛ mbʋ lɛ, ɛzɩma pʋwɛɣ alɩwaatʋ ndʋ Izrɛɛlɩ n̄ɩma tɩŋa wɛɣnɩ n̄ʋʋ yabʋ yɔ?
45011013	Mba mɩ ɩtɛkɛ Yuda n̄ɩma yɔ, mɩ mɔyɔɔdʋʋnɩ mbʋ. Ma lɛ Krɩstʋ tiyiyu weyi ɛlakɩ tʋmɩyɛ mba pɛtɛkɛ Yuda n̄ɩma yɔ, pɛ-hɛkʋ taa yɔ. Mayɩɣyɩɣ man-tʋmɩyɛ.
45011014	Malakɩ mbʋ se pʋtɔma yɔ, me-cejewiye taa n̄ɩma tɛzɩ sʋsɩ lɩʋ nɛ pɩya pa-taa nabɛyɛ n̄ʋʋ.
45011015	Ye Ɛsɔ ɛɛlɔ ɛ-samaɣ se pɩsa nɛ ɛ nɛ kedeŋa yɔɔ n̄ɩma peceɣ, ɛzɩma pʋwɛɣ alɩwaatʋ ndʋ ɛɖaɣnɩɣ-wɛ mʋʋ yɔ? Pɩɩwɛɣ ɛzɩ pefezuu sɩɖaa nɛ pɛwɛɣ wezuu yɔ yaa we?
45011016	Ŋgʋ ye kɔɔnɔɔ pee ɛwɛ cɩɖɩ cɩɖɩ yɔ, mʋtʋ kpeekpe wɛ cɩɖɩ cɩɖɩ. Ye liɖe ɛwɛ cɩɖɩ cɩɖɩ yɔ, pilinzi wɛ mbʋ ɖɔɖɔ.
45011017	Ɛsɔ kɛsɛtɩ pilinzi taa nasɩyɩ nɛ ɛkpaɣ-ŋ nɛ ɛsɔ si-lone taa. N̄a ŋŋkɛ Oliviye tɩʋ ŋgʋ kɩn̄ɔ tɛyɛ yɔɔ yɔ, ki-piliŋa ɛlɛ, lɛɛlɛɛyɔ ŋwaɣ Oliviye tɩʋ ŋgʋ pɔsɔ-kʋ kɩsɔʋ yɔ, ki-liɖe nɛ kɩ-cɩyɩm pɔ-yɔɔ.
45011018	Pʋ-yɔɔ lɛ, taakpazɩɣ n̄a-tɩ pilinzi nzɩ pɛsɛtaa yɔ, sɩ-yɔɔ. Ŋkpazɩɣ n̄a-tɩ lɛ, tɔzɩ se : Pɩtɛkɛ n̄ɔ-yɔɔ liɖe wɛɛ ɛlɛ, n̄ɛwɛnɩ liɖe yɔɔ.
45011019	Ɖɩnɛ ŋkaɣ yɔɔdʋʋ se : Ɛsɔ sɛtɩ pilinzi se ɛn̄ɔtɩ-m.
45011020	Pɩkɛ toovenim se Ɛsɔ sɛtɩ-sɩ mbʋ pʋyɔɔ yɔ, sɩfɛyɩnɩ lidaʋ nɛ n̄ɛwɛɛ lone nɖɩ ɖɩ-taa mbʋ pʋyɔɔ yɔ, ŋwɛnɩ lidaʋ. Taakpazɩ n̄a-tɩ ɛlɛ sɔɔndʋ ɛkpa-ŋ.
45011021	Ye Ɛsɔ eteyele tɩʋ ŋgʋ pɔsɔ-kʋ yɔ, ki-pilinzi yɔ, ɛɛkaɣ-ŋ yebu ɖɔɖɔ.
45011022	Ye mbʋ, cɔnɩ camɩyɛ ɛzɩma mbʋ Ɛsɔ wɛ ɖeu nɛ eeleɣyuu yɔ. Eeleɣyuu nɛ mba pɔtɔlaa yɔ. Nɛ Ɛsɔ n̄alakɩ n̄aɖeu ye ŋkpɛndɩ ŋwɛ e-ɖeu wɛtʋ taa yɔ. Ye pɩtɛkɛ mbʋ yɔ, ɛsɛtɩɣ-ŋ ɖɔɖɔ.
45011023	Mba ɖɔɖɔ lɛ, ye peyebi pa-kaatisitu yɔ, Ɛsɔ sɔʋ-wɛ tɩʋ yɔɔ, mbʋ pʋyɔɔ yɔ, ɛwɛnɩ ɖoŋ se ɛɖaɣnɩ-wɛ sɔʋ.
45011024	Ɛsɔ sɛtɩ-mɩ tɩʋ ŋgʋ kʋn̄ɔtɛyɛ yɔ kʋ-yɔɔ nɛ ɛsɔ ŋgʋ pɔsɔ kʋkʋ kʋsɔʋ yɔ, kʋ-yɔɔ. Ɛlabɩ mbʋ pʋfɛyɩ ɛzɩ patɩɩlakʋʋ yɔ. Ye mbʋ yɔ, paa pɩɩla ɛzɩma, Ɛsɔ kɔŋ kpaɣʋ tɩʋ ŋgʋ pɔsɔ-kʋ yɔ, ki-pilinzi nɛ ɛpɩsɩnɩ-sɩ si-lona taa.
45011025	Mɛ-ɛgbaɣdɩnaa, man̄ɩnɩɣ se ɩtɩlɩ mbʋ pʋwɛ mɛɛsaɣ tɛɛ yɔ nɛ ɩtaakpaɣ mɩ-tɩ se ɩkɛ lɔŋsɩnɖaa. Mɛɛsaɣ tɛɛ tɔm ndʋ lɛ se Ɛsɔ yeba nɛ Izrɛɛlɩ n̄ɩma taa nabɛyɛ laŋa kpɩndɩ. Pʋwɛɣ mbʋ pʋkɔɔ nɛ pɩtalɩ alɩwaatʋ ndʋ mba pɛtɛkɛ Yuda n̄ɩma nɛ pʋwɛɛ se pɛwɛɛnɩ n̄ʋʋ yabʋ yɔ, pɛwɛnɩ-kʋ patɩŋa yɔ.
45011026	Peeye Ɛsɔ kaɣ yabʋ Izrɛɛlɩ n̄ɩma tɩŋa n̄ʋʋ ɛzɩ pamaʋ Ɛsɔ tɔm takayaɣ taa yɔ. Pamawa se : Holiyu kaɣ lɩnaʋ Siiyɔɔ tɛtʋ taa. Ɛlakɩ nɛ Yakubu liɖe taa n̄ɩma mba pa-paa fɛyɩnɩ Ɛsɔ yɔ, papɩsɩnɩ pa-tɩ.
45011027	Alɩwaatʋ ndʋ malɩzɩɣ pa-kɩwɛɛkɩm yɔ, pɩkɛɣnɩ nɔɔ haʋ mbʋ pʋwɛɣ ma nɛ wɛ ɖɛ-hɛkʋ taa yɔ.
45011028	Ye ɛyʋ ɛkpaɣ ɛzɩma mbʋ Izrɛɛlɩ n̄ɩma kizi Tɔm Kɩbandʋ yɔ yɔ, pɩwɩlɩɣ se pɛkɛ Ɛsɔ koyindinaa. Pɩlabɩ mbʋ se pʋwazɩ-mɩ. Ɛlɛ ye ɛyʋ ɛkpaɣ ɛzɩma mbʋ Ɛsɔ lɩzɩ-wɛ yɔ yɔ, pɩwɩlɩɣ se pɛkɛ mba Ɛsɔ sɔɔlɩ-wɛ mbʋ ɛɛɖʋwa se ɛlakɩ pɔ-cɔzɔnaa yɔ pʋ-yɔɔ.
45011029	Ɛsɔ ɛɛmʋʋ mbʋ ɛha ɛyʋ falaa yɔ. Ɛɛlɛɣzɩɣ ɖɔɖɔ yaʋ mbʋ ɛya ɛyʋ yɔ.
45011030	Ɖooo lɛ, ɩtaan̄a Ɛsɔ ɛlɛ, lɛɛlɛɛyɔ Ɛsɔ tɩŋɩnɩ pa-kaan̄amtʋ yɔɔ nɛ ɛna mɩ-pʋtɔdɩyɛ.
45011031	Mbʋ ɖɔɖɔ lɛɛlɛɛyɔ paan̄aŋ Ɛsɔ se pɩsa nɛ Ɛsɔ tɩŋɩnɩ ɛzɩma mbʋ ɛna mɩ-pʋtɔdɩyɛ yɔ nɛ ɛna pa-pʋtɔdɩyɛ.
45011032	Ɛsɔ ɖʋzɩ ɛyaa tɩŋa payɩ kaan̄amtʋ nesi tɛɛ se ɛna pa-tɩŋa payɩ pa-pʋtɔdɩyɛ.
45011033	Oo Ɛsɔ n̄ɩm nɛ ɛ-lɔŋsɩnɖɛ nɛ ɛ-tɩlɩtʋ pɔɖɔ piŋŋ! Nɔɔyʋ ɛɛpɩzɩɣ nɛ ɛnɩɩ mbʋ Ɛsɔ ɖʋ ɛ-taa yɔ, pʋ-tɔbʋʋ! Nɔɔyʋ ɛɛpɩzɩɣ nɛ ɛtɩlɩ mbʋ ɛlakɩ yɔ!
45011034	Asɩm Kɩbaɣlʋ lɩmaɣza? Akɛ ɛ-lɔŋ tasɩyʋ?
45011035	Aha Ɛsɔ pʋyʋ nɛ pʋpɔzʋʋ se ɛhɛyɩ pʋdʋ pʋ-yɔɔ?
45011036	Ɛ-cɔlɔ pɩtɩŋa payɩ pɩlɩnaa. Ɛnʋ labɩna pɩtɩŋa nɛ pɩtɩŋa payɩ pɩkɛ ɛ-n̄ɩm. Pʋwɛɛ se pasam-ɩ waasɩ nɛ waasɩ. Pɩla mbʋ !
45012001	Ɛgbaɣdɩnaa, Ɛsɔ na ɖa-pʋtɔdɩyɛ naʋ mbʋ yɔ, pʋ-yɔɔ lɛ, mansazɩɣ-mɩ se ɩkpaɣ mi-tomnaɣ nɛ ɩha Ɛsɔ ɛzɩ kɩlaʋ ŋgʋ kɩwɛnɩ kɩ-ɛza nɛ kɩwɛɛ cɩɖɩ cɩɖɩ nɛ kɩkɛdɩnɩ Ɛsɔ yɔ. Mbʋ pʋwɛ kpem se iluŋ ɛ-tɛɛ.
45012002	Ɩtaawɛɛ ɩlakɩ ɛzɩ alɩwaatʋ tʋnɛ tɩ-taa n̄ɩma lakʋʋ yɔ. Ɛlɛ iyele nɛ Ɛsɔ ha-mɩ lɩmaɣza kɩfana nɛ pɩlɛɣzɩ-mɩ. Peeye ɩpɩzɩɣ nɛ ɩtɩlɩ mbʋ Ɛsɔ liu wɛɛ yɔ, mbʋ lɛ mbʋ pʋwɛ ɖeu nɛ pɩkɛdɩnɩ-ɩ nɛ pʋmʋna yɔ.
45012003	Lootiye nɖɩ Ɛsɔ labɩ-m yɔ, ɖɩ-yɔɔ lɛ, meheyiɣ mɩ-taa paa weyi se : Ɛtaakpazɩ ɛ-tɩ ɖenɖe ɛtatalɩ yɔ. Ɛlɛ, ɛwɛnɩ lɩmaɣza wena amaɣnaa yɔ nɛ ɛsɩɩnɩ lidaʋ ŋgʋ Ɛsɔ ha-ɩ yɔ, kɩ-kamaɣ yɔɔ.
45012004	Pʋwɛɣ mbʋ mbʋ pʋyɔɔ yɔ, pilinzi sakɩyɛ wɛnɩ tomnaɣ kʋɖʋmaɣ yɔɔ nɛ paa ŋga nɛ ka-tʋmɩyɛ.
45012005	Mbʋ ɖɔɖɔ paa ɖɩɖɔwa yɔ ɖɩkpɛndɩ tomnaɣ kʋɖʋmaɣ Krɩstʋ taa. Ɖɩkɛ ɖa-tɩŋa tomnaɣ pilinzi nɛ ɖɩɖɔkɩnɩ ɖama.
45012006	Ɛlɛ, Ɛsɔ ha paa weyi e-ɖeɖe ɛzɩ ɛlabʋ-ɖʋ lootiye yɔ. Weyi ɛmʋ tɔm ɖɛzʋʋ haɖɛ yɔ, ɛɖɛzɩ tɔm nɛ pɩtalɩ e-lidaʋ kamaɣ yɔɔ.
45012007	Weyi ɛlɛ n̄amʋ sɩnaʋ tʋmɩyɛ haɖɛ yɔ, ɛlɛ n̄alabɩ-ɖɩ. Weyi ɛmʋ wɩlɩtʋ haɖɛ yɔ, ɛwɩlɩ tɔm.
45012008	Weyi ɛmʋ sazʋʋ haɖɛ yɔ, ɛsazɩ ɛyaa nɛ pɩlabɩ-wɛ hʋnʋm. Weyi ɛmʋ haʋ haɖɛ yɔ, ɛha nɛ ɛ-laŋɩyɛ tɩŋa. Weyi ɛmʋ ɛyaa ɖiyuu haɖɛ yɔ, eɖiɣ lɛlaa nɛ kpekpeka. Weyi ɛmʋ pʋtɔdɩyɛ naʋ haɖɛ yɔ, ɛna lɛlaa pʋtɔdɩyɛ nɛ laŋhʋlʋmɩyɛ.
45012009	Pʋwɛɛ se ɩsɔɔlɩ ɛyaa nɛ mɩ-laŋɩyɛ tɩŋa pilim. Ikizi mbʋ pʋfɛyɩ ɖeu yɔ kpem. Mɩ-ɛzɩyɛ ɛsɛnɩ mbʋ pʋwɛ ɖeu yɔ.
45012010	Ɩsɔɔlɩ ɖama ɛzɩ pʋmʋnaʋ se ɛgbaɣ dɩnaa ɛsɔɔlɩ ɖama yɔ. Ɩcɔnɩ lɛlaa se pakɩlɩ-mɩ nɛ ɩɖʋ-wɛ hɩɖɛ.
45012011	Ɩtaala feendu kaʋ ɛlɛ ɩwɛɛ kpekpeka Kalɩzaɣ taa. Mbʋ pʋwɛɛ se ɩla Kɩbaɣlʋ tʋmɩyɛ.
45012012	Ɩɖaŋ nɛ laŋhʋlʋmɩyɛ. Ɩɖɔkɩ mɩ-hɔ kʋn̄ɔmɩŋ taa. Ɩwɛɛ Ɛsɔ sɛʋ yɔɔ tam.
45012013	Ɩkpaɣ mɩ-n̄ɩm nɛ ɩsɩnɩ Ɛsɔ n̄ɩma mba pɛwɛ kɩcɛyɩm taa yɔ. Ɩmʋ agɔma.
45012014	Ɩwazɩ mba pɛwɛ mɩ-wayɩ kaŋ kaŋ yɔ, pɔ-yɔɔ. Ɩwazɩ-wɛ, ɩtaawɩlɩ-wɛ kpalʋʋ.
45012015	Mɩ nɛ mba pamayɩɣ amaya yɔ, ɩkpɛndɩ nɛ ɩmayɩ. Mɩ nɛ mba paba wiliɣ yɔ, ɩkpɛndɩ iwili.
45012016	Ɩwɛnɩ hɔyɛ kʋɖʋmɖɩyɛ ɖamaɣ yɔɔ. Ɩtaakpazɩ mɩ-tɩ, ɛlɛ ɩn̄ɔtɩnɩ mɩ-tɩ nɛ mba patakpaɣ-wɛ payaa pʋyʋ yɔ. Ɩtaakpaɣ mɩ-tɩ se ɩkɛ lɔŋsɩnɖaa.
45012017	Ɩtaahɛyɩ nɔɔyʋ kɩdɛkɛdɩm ɛ-kɩdɛkɛdɩm yɔɔ. Ɩn̄aɣ pana nɛ ɩla mbʋ pʋwɛ ɖeu yɔ ɛyaa tɩŋa ɛsɩndaa.
45012018	Ɩn̄aɣ pana ɛzɩma mbʋ ɩpɩzɩɣ yɔ nɛ ye pɩcɔʋ lɛ mɩ nɛ ɛyaa tɩŋa payɩ ɩwɛɛ laŋɛzɩyɛ taa.
45012019	Mɛ-ɛgbaɣdɩnaa kʋsɔɔlaa, mɩ-maɣmaɣ ɩtaahɛyɩ ɛyaa mbʋ palabɩ-mɩ nɛ pʋfɛyɩ ɖeu yɔ. Ɛlɛ ɩyele se Ɛsɔ pana ɛkpanɩnɩ-wɛ. Pama Ɛsɔ tɔm takayaɣ taa se : Kɩbaɣlʋ tɔŋ se : Mankaɣnɩ ɛyaa kɩma kpaʋ. Mɛhɛyɩɣnɩ ɛyaa mbʋ palaba yɔ, pʋ-yɔɔ.
45012020	Pʋ-yɔɔ lɛ, ye n̄ɔɔsɩ ɛwɩɣ n̄o-koyindu yɔ, ha-ɩ tɔɔnaɣ nɛ ɛtɔɔ. Ye lɔkʋtʋ ɛɖɛ-ɩ yɔ, ha-ɩ lɩm nɛ ɛn̄ɔɔ. Ye ŋlakɩ mbʋ yɔ, ŋɖiɣni ɛ-n̄ʋʋ taa hutuu miŋ nɛ mamala.
45012021	Taayele n̄a-tɩ nɛ kɩdɛkɛdɩm wabɩ-ŋ ɛlɛ, la mbʋ pʋwɛ ɖeu yɔ nɛ ŋwabɩnɩ-pʋ.
45013001	Pʋwɛɛ se paa weyi ɛn̄a n̄ʋndɩnaa mba pɔcɔŋnɩ ajɛɛ yɔɔ yɔ. Toovenim, mbʋ pʋyɔɔ yɔ, mba patɩŋa payɩ pɛkɛ n̄ʋndɩnaa yɔ, Ɛsɔ hanɩ-wɛ waɖɛ. Ɛsɔ sɩnɩ n̄ʋndɩnaa mba pɛwɛɛ yɔ, patɩŋa.
45013002	Pʋ-yɔɔ lɛ, weyi ɛɛn̄aŋ n̄ʋʋ tʋ yɔ, ɛtan̄a mbʋ Ɛsɔ ɖʋwa yɔ. Mba palakɩ mbʋ yɔ, pa-maɣ maɣ peyeki se pahʋnɩ-wɛ tɔm.
45013003	Mba palakɩ mbʋ pʋwɛ ɖeu yɔ, sɔɔndʋ ɛɛkpaɣ-wɛ nɛ awiya. Mba palakɩ mbʋ pɩfɛyɩ ɖeu yɔ, mba seɣni-wɛ. N̄e-liu wɛɛ se sɔɔndʋ ɛtaakpa-ŋ nɛ n̄ʋʋ tʋ yaa we? Ye mbʋ, la mbʋ pʋwɛ ɖeu yɔ nɛ ɛsam-ŋ.
45013004	Ɛkɛ Ɛsɔ tʋmlaɖʋ se ɛlabɩ-ŋ mbʋ pʋwɛ ɖeu yɔ. Ɛlɛ ye ŋlakɩ mbʋ pɩfɛyɩ ɖeu yɔ yɔ, sɔɔndʋ ɛkpa-ŋ nɛ ɩ mbʋ pʋyɔɔ yɔ, pɩtɛkɛ yem ɛɖɔkɩɣ abalɩsɩɣa. Ɛkɛ Ɛsɔ tʋmlaɖʋ se ɛkpa kɩmɩyɛ ɛyaa mba palakɩ kɩdɛkɛdɩm yɔ nɛ ɛhɔ pa-nɩŋgbaaŋ.
45013005	Pʋ-yɔɔ lɛ, pʋwɛɛ se paa weyi ɛn̄am-ɩ. Pɩtɛkɛ nɩŋgbaaŋ hɔm yɔɔ ɖeke pʋwɛɛ se ɩn̄am-ɩ. Ɛlɛ ɩn̄aŋ-ɩ mbʋ pʋyɔɔ yɔ, ɩnaɣ ɖɔɖɔ mɩ-taa se pʋmʋnaa se ɩla mbʋ.
45013006	Pʋ-yɔɔ ɖɔɖɔ ɩhɛyɩɣ lambuu. N̄ʋndɩnaa kɛ Ɛsɔ tʋmlaɖaa mba palakɩ pa-tʋmɩyɛ camɩyɛ yɔ.
45013007	Pʋ-yɔɔ lɛ, ɩcɛlɩ paa weyi mbʋ pʋmʋnaa se ɩcɛlɩ-ɩ yɔ. Ɩhɛyɩ lambuu mʋyaa pa-lambuu nɛ ɩhɛyɩ tikee mʋyaa paba tikee. Ɩn̄a weyi pʋmʋnaa se ɩn̄am-ɩ yɔ nɛ ɩɖʋ hɩɖɛ weyi pʋmʋnaa se ɩɖʋ-ɩ ɖɩ yɔ.
45013008	Ɩtaawɛɛnɩ kɩmɩyɛ naɖɩyɛ nɛ pɩtasɩnɩ sɔɔlɩm kɩmɩyɛ nɖɩ ɩtɔɔ ɖama yɔ. Toovenim mbʋ pʋyɔɔ yɔ, weyi ɛsɔɔlɩ lɛlaa yɔ, ɛɖɔm mbʋ pɩtɩŋa payɩ paɖʋ paɣtʋ taa yɔ, pʋ-yɔɔ.
45013009	Paɖʋ paɣtʋ taa se : Taala hayitu. Taakʋ ɛyʋ. Taamɩlɩ. Taaɖʋ ɛzɩyɛ lɛlʋ n̄ɩm yɔɔ. Paɣtʋ ndʋ nɛ lɛɛtʋ ndʋ tɩtɩŋa payɩ paɖʋwa yɔ, tɩtɩŋa payɩ tɩwɛ tɔm tʋnɛ tɩ-taa : Sɔɔlɩ ɛyʋ lɛlʋ ɛzɩ n̄a-maɣmaɣ yɔ.
45013010	Weyi ɛsɔɔlɩ lɛlʋ yɔ, ɛɛlakɩ-ɩ mbʋ pɩfɛyɩ ɖeu yɔ. Pʋ-yɔɔ lɛ weyi ɛsɔɔlʋʋ lɛlaa yɔ, ɛɖɔŋ paɣtʋ ndʋ tɩwɛɛ yɔ, tɩtɩŋa payɩ tɩ-yɔɔ.
45013011	Ɩla mbʋ, mbʋ pʋyɔɔ yɔ, ɩsɩm alɩwaatʋ ndʋ tɩ-taa ɖɩwɛɛ yɔ. Alɩwaatʋ talaa se ɖifemni ɖom taa mbʋ pʋyɔɔ yɔ, ɖa-n̄ʋʋ yabʋ n̄ɔtɩnɩ-ɖʋ lɛɛlɛɛyɔ kpam nɛ pɩkɩlɩ alɩwaatʋ ndʋ ɖɩcalɩ tisuu Yesu yɔɔ yɔ.
45013012	Ɖoo ɖɛwa nɛ tɛʋ caɣ fem pʋ-yɔɔ lɛ, ɖɩhɔzɩ mbʋ ɖɩlakɩ cɩkpɛndʋʋ taa yɔ nɛ ɖɩlɔ. Ɖɩkpaɣ n̄alɩmɩyɛ you wondu nɛ ɖɩpaa.
45013013	Ɖɩɖɔ camɩyɛ siɣsiɣ ɛzɩ pʋmʋnaʋ se pɔɖɔ evemiye taa yɔ. Ɖɩɖɔkɩ ɖa-tɩ nɛ kujoŋjoŋ labʋ nɛ sʋlʋm kpaŋʋʋ nɛ acɛyɛ labʋ nɛ ɛzaɣtʋ labʋ nɛ you nɛ ɛzɩsɛmɩyɛ.
45013014	Ɩkpaɣ ɖa-Kɩbaɣlʋ Yesu Krɩstʋ nɛ isuu. Ɩtaan̄ɩnɩ se ɩla mbʋ pɩkɛdɩɣnɩ mɩ-kɩwɛɛkɩm wɛtʋ yɔ.
45014001	Ɩmʋ weyi ɛkɛ ɛjam lidaʋ taa yɔ, ɩtaahɔmnɩ-ɩ nɛ tɔm.
45014002	Nɔɔyʋ maɣzɩɣ se ɛpɩzɩɣ ɛtɔɔ paa tɔɔnaɣ ŋga. Ɛlɛ lɛlʋ weyi ɛlɛ n̄ɛkɛ ɛjam yɔ, ɛlɛ n̄ɔtɔkɩ ɖozi hatʋ ɖeke.
45014003	Pɩfɛyɩ se weyi ɛtɔkɩ yɔ, eniɣzi weyi ɛɛtɔkɩ yɔ. Weyi ɛlɛ n̄aatɔkɩ yɔ, pɩfɛyɩ se ɛhʋʋnɩ weyi ɛtɔkɩ yɔ tɔm, mbʋ pʋyɔɔ yɔ, Ɛsɔ mʋnɩ ɛlɛ.
45014004	N̄a lɛ anɩ nɛ ŋhʋʋnɩ lɛlʋ tʋmlaɖʋ tɔm? Ye ɛsɩŋaa yaa ɛtɔlaa lɛ, pɩna-ŋ nɛ we? Ɛ-caa cɔlɔ lɛ. Ɛkaɣ sɩŋʋʋ mbʋ pʋyɔɔ yɔ, Ɛsɔ wɛnɩ ɖoŋ se ɛsɩnɩ-ɩ nɛ ɛsɩŋ.
45014005	Nɔɔyʋ maɣzɩɣ se kɩyakɩŋ nɩɩyɩ kɩlɩ lɛɛŋ. Lɛlʋ n̄amaɣzɩɣ se kɩyakɩŋ tɩŋa wɛ kɩmaŋ. Pʋwɛɛ se paa weyi ɛtɩlɩ mbʋ ɛmaɣzɩɣ yɔ camɩyɛ, pʋtʋʋ ɛtaawɛɛ pɩ-taa.
45014006	Weyi ɛmaɣzɩɣ se kɩyakʋ nakʋyʋ kɩlɩ lɛɛŋ yɔ, ɛlakɩ mbʋ se ɛɖʋ Kɩbaɣlʋ hɩɖɛ. Weyi ɛlɛ n̄amaɣzɩɣ se kɩyakɩŋ tɩŋa wɛ kɩmaŋ yɔ, ɛlakɩ mbʋ ɖɔɖɔ se ɛɖʋ Kɩbaɣlʋ hɩɖɛ. Weyi ɛtɔkɩ yɔ, ɛtɔkɩ se ɛɖʋ Kɩbaɣlʋ hɩɖɛ mbʋ pʋyɔɔ yɔ, ɛsaŋ Ɛsɔ. Weyi ɛlɛ n̄aatɔkɩ yɔ, ɛɖʋ Kɩbaɣlʋ hɩɖɛ mbʋ pʋyɔɔ yɔ, ɛlɛ ɖɔɖɔ saŋ Ɛsɔ.
45014007	Toovenim lɛ, ɖa-taa nɔɔyʋ fɛyɩ se ɛwɛ wezuu ɛ-maɣmaɣ ɛ-tɩ yɔɔ. Nɔɔyʋ ɛɛsɩkɩ ɛ-maɣmaɣ ɛ-tɩ yɔɔ ɖɔɖɔ.
45014008	Ye ɖɩwɛ wezuu yɔ, ɖɩwɛ-kʋ se ɖɩɖʋ Kɩbaɣlʋ hɩɖɛ. Ye ɖɩsɩkɩ yɔ, ɖɩsɩkɩ se ɖɩɖʋ-ɩ hɩɖɛ ɖɔɖɔ. Pʋ-yɔɔ lɛ, paa ɖɩwɛ wezuu yaa ɖɩsɩba yɔ, ɖɩkɛ Kɩbaɣlʋ n̄ɩma.
45014009	Pɩkɛ toovenim mbʋ pʋyɔɔ yɔ, Krɩstʋ sɩba nɛ Ɛsɔ fezi-i nɛ sɩɖaa taa. Ɛwɛ wezuu se ɛkɛ sɩɖaa nɛ ɛza tɩnaa pa-Kɩbaɣlʋ.
45014010	Pɩlabɩ ɛzɩma nɛ ŋhʋʋnɩ n̄ɛ-ɛgbaɣdʋ tɔm yɔ? Pɩlabɩ ɛzɩma nɛ ŋpɛŋʋʋ n̄ɛ-ɛgbaɣdʋ tɛtɛ? Ɖatɩŋa payɩ ɖɩkaɣ sɩŋʋʋ Krɩstʋ ɛsɩndaa ɛ-tɔm ɖɩhʋyɛ.
45014011	Pama Ɛsɔ tɔm takayaɣ taa se : Kɩbaɣlʋ tɔm se : Ma nɛ mɛ-ɛza. Nɩŋbɔla tɩŋa kaɣ mɛn-tɛɛ luŋuu. Nɛ ŋsʋlʋma tɩŋa kaɖɩ kpayɩ se ma lɛ Ɛsɔ.
45014012	Peeye lɛ, ɖa-taa paa weyi ɛkɔŋ heyuu Ɛsɔ mbʋ ɛlaba yɔ nɛ ɛ-maɣmaɣ ɛ-nɔɔ.
45014013	Ɖiyele ɖama tɔm hʋnaʋ. Ɩɖʋ kpem se ɩɩlakɩ nabʋyʋ nɛ piyele putuuli mɩ-ɛgbaɣdʋ yaa pɩpɛɖɩ-ɩ kɩwɛɛkɩm taa.
45014014	Mansɩma nɛ Kɩbaɣlʋ Yesu laba nɛ mentisi se nabʋyʋ fɛyɩ azuluma pɩ-maɣ maɣ pɩ-tɩ yɔɔ. Ɛlɛ ye ɛyʋ nɔɔyʋ ɛcɔnɩ nabʋyʋ se pʋwɛ azuluma yɔ, wonuu ŋgʋ kɩwɛ-ɩ azuluma.
45014015	Ye ŋpɩsɩ n̄a-taabalʋ hɔyɛ nɛ tɔɔnaɣ ŋga ŋtɔkɩ yɔ yɔ, ŋtatasɩ ɖɔm sɔɔlɩm nʋmɔʋ taa. Taayele nɛ tɔɔnaɣ nakɛyɛ yɔɔ lɛ, pɩɖʋzɩ ɛgbaɣdʋ weyi Krɩstʋ sɩbɩ ɛ-yɔɔ yɔ.
45014016	Mbʋ pʋwɛ-ŋ ɖeu yɔ, pɩtʋmʋna se pɩpɩsɩ mbʋ pʋ-yɔɔ pɔyɔɔdʋʋ tɔm ɛzaɣtʋ yɔ.
45014017	Ɛsɔ kewiyaɣ tɔm tɛkɛ mbʋ pɔtɔkɩ yɔ nɛ mbʋ pɔn̄ɔʋ yɔ, pa-n̄ɩndʋ. Ɛlɛ, pɩkɛ mbʋ Cɩɖɩcɩɖɩ Kalɩzaɣ haɣ yɔ : Tʋʋzʋʋ nɛ laŋhɛzɩyɛ nɛ laŋhʋlʋmɩyɛ.
45014018	Weyi ɛlakɩ Krɩstʋ tʋmɩyɛ pʋnɛ pɩ-taa yɔ, ɛ-tɔm kɛdɩnɩ Ɛsɔ nɛ ɛyaa tɔŋ ɖɔɖɔ se ɛlabɩ ɖeu.
45014019	Pʋ-yɔɔ lɛ, ɖɩn̄ɩnɩ mbʋ pɩkɔŋnɩ ɖɛ-hɛkʋ taa laŋhɛzɩyɛ yɔ mbʋ piyeki nɛ ɖɩtasɩ ɖama ɖoŋ ɖe-lidaʋ taa yɔ.
45014020	Taawɛɛkɩ Ɛsɔ tʋmɩyɛ tɔɔnaɣ nakɛyɛ yɔɔ. Toovenim lɛ, pɩtɩŋa payɩ pʋwɛ cɩɖɩ cɩɖɩ. Ɛlɛ, pɩfɛyɩ ɖeu se ɛyʋ ɛtɔɔ tɔɔnaɣ nakɛyɛ nɛ ɛpɩsɩ mbʋ piituuli nɔɔyʋ nɛ ɛtɔlɩ kɩwɛɛkɩm taa yɔ.
45014021	Pʋwɛ ɖeu se ŋtaatɔɔ nandʋ, ŋtaan̄ɔɔ sʋlʋm nɛ ŋtaala mbʋ piituuli n̄ɛ-ɛgbaɣdʋ nɛ ɛtɔlɩ yɔ yaa pisidi ɛ-n̄ʋʋ taa yaa pɩkɔnɩ-ɩ ɛjandʋ natʋyʋ yɔ.
45014022	Ŋwɛnɩ lidaʋ yaa we? Ɖɔkɩ-kʋ mbʋ Ɛsɔ ɛsɩndaa. Weyi ɛɛkʋ ɛ-maɣmaɣ ɛ-tɔm mbʋ etisaa yɔ, pɩ-taa yɔ, ehiɣ ɛ-tɩ.
45014023	Ɛlɛ weyi ɛpʋtʋʋ alɩwaatʋ ndʋ ɛtɔkɩ pʋyʋ yɔ, ɛkʋʋ ɛ-tɩ tɔm mbʋ pʋyɔɔ yɔ, ɛɛtɔkɩnɩ lidaʋ. Mbʋ pɩtɩŋa payɩ ɛyʋ lakɩ nɛ ɛɛlakɩ-pʋ nɛ lidaʋ yɔ, pɩkɛ kɩwɛɛkɩm.
45015001	Pʋ-yɔɔ lɛ, mba ɖa ɖɩwɛ ɖoŋ ɖe-lidaʋ taa yɔ, pʋwɛɛ se ɖɩkʋ ɖɔ-hɔ mba pɛkɛ ajama pe-lidaʋ taa yɔ, pɔ-tɔm taa, ɖɩtaanɩnɩ mbʋ pɩkɛdɩnɩ-ɖʋ yɔ.
45015002	Pʋwɛɛ se paa ɖa-taa weyi ɛla mbʋ pɩkɛdɩnɩ ɛ-taabalʋ yɔ se pɩsa nɛ ɛlabɩ-ɩ ɖeu nɛ ɛlɛ n̄akpa ɖoŋ e-lidaʋ taa.
45015003	Krɩstʋ tɩtɩŋa tan̄ɩnɩ mbʋ pɩkɛdɩnɩ ɛ-maɣmaɣ yɔ. Ɛlɛ, pʋwɛ ɛzɩ pamaʋ Ɛsɔ tɔm takayaɣ taa yɔ se : Tʋtʋ ndʋ patʋʋ-ŋ yɔ, tɩpɩsɩnɩ mɔ-yɔɔ.
45015004	Ŋgʋ, tɔm ndʋ tɩtɩŋa payɩ pama Ɛsɔ tɔm takayaɣ taa ɖooo lɔŋ yɔ, pama-tʋ se tikuli ɖɛ-ɛza. Ɖɩnɛ lɛ, hɔyɛ ɖɔkʋʋ nɛ laŋɩyɛ hɛzʋʋ mbʋ tɔm ndʋ tɩhaɣ-ɖʋ yɔ, piyeki nɛ ɖɩtaɣ liu.
45015005	Ɛsɔ weyi ɛsɩŋnɩ-ɖʋ se ɖɩɖɔkɩ ɖɔ-hɔyɛ nɛ ɛhɛzʋʋ ɖa-laŋa yɔ, ɛsɩnɩ-mɩ nɛ ɩwɛnɩ hɔyɛ kʋɖʋmɖɩyɛ ɖama yɔɔ ɛzɩ Krɩstʋ Yesu sɔɔlʋʋ yɔ.
45015006	Ɛlakɩ mbʋ se pɩsa nɛ ɩla nɔɔ kʋɖʋmaɣ nɛ ɩsa Ɛsɔ weyi ɛkɛ ɖa-Kɩbaɣlʋ Yesu Krɩstʋ Caa yɔ.
45015007	Ɩmʋ ɖama camɩyɛ ɛzɩ Krɩstʋ mʋʋ-mɩ nɛ pasa Ɛsɔ yɔ.
45015008	Meheyiɣ-mɩ se Krɩstʋ Yesu pɩsɩ Yuda n̄ɩma tʋmlaɖʋ. Pʋnɛ pɩwɩlɩɣ se Ɛsɔ kɛ toovenim nɛ ɛlakɩ tamasɩ nzɩ ɛɛɖʋ ɖɔ-cɔzɔnaa se ɛlakɩ-wɛ yɔ.
45015009	Ɛlabɩ mbʋ se mba pɛtɛkɛ Yuda n̄ɩma yɔ, pasa Ɛsɔ ɛ-pʋtɔdɩyɛ naʋ yɔɔ. Pʋwɛ ɛzɩ pamaʋ Ɛsɔ tɔm takayaɣ taa yɔ. Pamawa se : Pʋ-yɔɔ mankaɣ n̄a-hɩɖɛ kaɖʋʋ kpayɩ mba pɛtɛkɛ Yuda n̄ɩma yɔ, pɛ-hɛkʋ taa. Mankaɣ wondu teu nɛ mansa n̄a-hɩɖɛ.
45015010	Pamawa ɖɔɖɔ se : Mba mɩ ɩtɛkɛ Yuda n̄ɩma yɔ, mɩ nɛ ɛ-samaɣ ɩmayɩ amaya.
45015011	Pamawa ɖɔɖɔ se : Mba mɩ ɩtɛkɛ Yuda n̄ɩma yɔ, mɩtɩŋa payɩ ɩsa Kɩbaɣlʋ. Ɛyaa kpeekpe, ɛsam-ɩ.
45015012	Esayii mawa ɖɔɖɔ se : Isayii cobiye kaɣ kɔm. Ɛkaɣ kʋyʋʋ se ɛtɔɔ kewiyaɣ mba pɛtɛkɛ Yuda n̄ɩma yɔ, pɔ-yɔɔ. Mba pɛtɛkɛ Yuda n̄ɩma yɔ, pakaɣ-ɩ liu taʋ.
45015013	Ɛsɔ weyi eyeki nɛ ɖɩtaɣ liu yɔ, ɛtɩŋɩnɩ lidaʋ ŋgʋ ɩwɛna yɔ, kɩ-yɔɔ nɛ ɛɖʋ mɩ-laŋa taa laŋhʋlʋmɩyɛ siŋŋ nɛ ɛhɛzɩ-yɛ camɩyɛ. Peeye pɩtɩŋɩɣnɩ Cɩɖɩcɩɖɩ Kalɩzaɣ ɖoŋ yɔɔ nɛ ɩtaa liu siŋŋ.
45015014	Mɛ-ɛgbaɣdɩnaa, mana siŋŋ se mɩ-taa suni kɩbandʋ nɛ lɔŋsɩnɖɛ tɩŋa. Ɩpɩzɩɣ nɛ ɩtasɩ ɖama tɔm.
45015015	Paa mbʋ yɔ, mɛ-ɛgbaɣdɩnaa, lootiye nɖɩ Ɛsɔ kalabɩ-m yɔ, ɖɩ-yɔɔ lɛ, mama-mɩ tɔm kpayɩ ɖoli ɖoli se mɔntɔzɩ-mɩ.
45015016	Ɛlabɩ-m lootiye nɖɩ se mɛnkɛ Yesu Krɩstʋ tʋmlaɖʋ mba pɛtɛkɛ Yuda n̄ɩma yɔ, pɛ-hɛkʋ taa nɛ monsuzi Ɛsɔ Tɔm Kɩbandʋ. Ɖɩnɛ lɛ, mba pɛtɛkɛ Yuda n̄ɩma yɔ, pɛkɛɣnɩ haɖɛ nɖɩ Cɩɖɩcɩɖɩ Kalɩzaɣ sɩnɩ hɔɔlʋʋ nɛ ɖɩkɛdɩnɩ Ɛsɔ yɔ.
45015017	Pʋ-yɔɔ lɛ, ma nɛ Krɩstʋ Yesu ɖɛ-kpɛndʋʋ taa lɛ, manpɩzɩɣ nɛ mankʋndɩnɩ Ɛsɔ tʋmɩyɛ nɖɩ malakɩ yɔ.
45015018	Mbʋ pʋyɔɔ yɔ, maacazɩɣ nabʋyʋ tɔm yɔɔdʋʋ nɛ pɩtasɩnɩ mbʋ Krɩstʋ tɩŋɩnɩ mɔ-yɔɔ nɛ ɛla se mba pɛtɛkɛ Yuda n̄ɩma yɔ, papɩzɩ nɛ pan̄a Ɛsɔ yɔ, pɩ-tɔm. Ɛtɩŋɩnɩ tɔm ndʋ monsuzaɣ yɔ nɛ mbʋ malakaɣ yɔ, pʋ-yɔɔ.
45015019	Ɛsɔ tɩŋɩnɩ kawɩlasɩ nɛ pita lakasɩ nɛ ɛ-Kalɩzaɣ po-ɖoŋ yɔɔ nɛ ɛla mbʋ. Mbʋ monsuzi Krɩstʋ Tɔm Kɩbandʋ siŋŋ kpaɣnɩ Yeruusalɛm nɛ puwolo pɩsɩɩnɩ Iliirii egeetiyee taa.
45015020	Man̄akaɣ pana siŋŋ se monsuzi Tɔm Kɩbandʋ ɖenɖe ɛyaa ɛɛsɩŋ Krɩstʋ hɩɖɛ yɔ. Malabɩ mbʋ se mantaatɩnɩ nɔɔyʋ tigiɖe yɔɔ.
45015021	Ɛlɛ pʋwɛ ɛzɩ pamaʋ Ɛsɔ tɔm takayaɣ taa yɔ. Pamawa se : Ɛyaa mba pataaheyi-wɛ ɛ-tɔm yɔ, pɔkɔŋ-ɩ naʋ. Ɛyaa mba pataanɩɩ tɔm ndʋ yɔ, pɔkɔŋ-tʋ nɩʋ nɛ panɩɩ tɩ-tɔbʋʋ.
45015022	Mbʋ pamnɩ-m laɣzʋʋ nɛ mɔntɔkɔmda se mana-mɩ.
45015023	Ɛlɛ lɛɛlɛɛyɔ, mantatasɩ tʋmɩyɛ wɛnaʋ hɔɔlʋʋ kʋnɛ kɩ-taa. Pɩlabɩ ɖɔɖɔ pɩnzɩ sakɩyɛ yɔ me-liu wɛʋ se mowolo mɩ-tɛ yɔ.
45015024	Mbʋ labɩna nɛ maaɖɛɣ Ɛspan̄ɩ lɛ, mantɩŋɩnɩ mɩ-tɛ. Mantaɣ liu se maatɩŋɩɣnɩ peeye lɛ, mana-mɩ nɛ me-liu sɩ. Mantaɣ liu ɖɔɖɔ se ɩsɩŋnɩ-m ma-nʋmɔʋ ɖɔm taa.
45015025	Lɛɛlɛɛyɔ, mankʋyaa nɛ mowoki Yeruusalɛm tɛtʋ taa se mansɩnɩ Ɛsɔ n̄ɩma mba pɛwɛ peeye yɔ.
45015026	Ɛsɔ n̄ɩma mba paba n̄ɛwɛ Masedonii nɛ Akayɩ pa-ageeta taa yɔ, paɖʋwa se paha haɖɛ nɛ pasɩnɩ cɩɖɩcɩɖɩ n̄ɩma mba pɛkɛ kʋn̄ɔndɩnaa Yeruusalɛm tɛtʋ yɔ.
45015027	Pa-maɣmaɣ pɩkɛdɩnaa nɛ paɖʋ se palakɩ mbʋ. Toovenim lɛ, pɩɩwɛɛ se pala mbʋ. Yuda n̄ɩma tayɩnɩ mba pɛtɛkɛ Yuda n̄ɩma yɔ, mbʋ pɛwɛnɩ kalɩzaɣ taa yɔ. Pʋ-yɔɔ lɛ, pʋwɛɛ se mba pɛtɛkɛ Yuda n̄ɩma yɔ, pakpaɣ pa-n̄ɩm mbʋ pɛwɛna yɔ nɛ pasɩnɩ Yuda n̄ɩma.
45015028	Mɛntɛzɩɣ tʋmɩyɛ nɖɩ nɛ mankpaɣ mbʋ pɛcɛlɩ-m yɔ nɛ mowona manɖʋzɩ pe-nesi tɛɛ. Pʋwayɩ mankʋyʋʋ se mɛnɖɛɛ Ɛspan̄ɩlɛ, mantɩŋɩnɩ mɩ-tɛ.
45015029	Manawa se mɔnkɔŋʋʋ mɩ-tɛ yɔ, mɔnkɔŋnɩ wazɩtʋ siŋŋ mbʋ pɩlɩnɩ Krɩstʋ Tɔm Kɩbandʋ taa yɔ.
45015030	Ɛgbaɣdɩnaa, mansazɩɣ-mɩ ɖa-Kɩbaɣlʋ Yesu Krɩstʋ nɛ sɔɔlɩm mbʋ Kalɩzaɣ haɣ yɔ, pɔ-yɔɔ se ɩsɩnɩ-m lʋbʋ adɩma taa alɩwaatʋ ndʋ ɩsɛɣ Ɛsɔ mɔ-yɔɔ yɔ.
45015031	Ɩtɩmɩnɩ Ɛsɔ se ɛlɩzɩ-m mba paan̄aŋ Krɩstʋ nɛ pɛwɛɛ Yudee egeetiye taa yɔ, pe-nesi tɛɛ. Ɩtɩmɩnɩ Ɛsɔ se tʋmɩyɛ nɖɩ malakɩ Yeruusalɛm yɔ, ɖɩkɛdɩnɩ Ɛsɔ n̄ɩma.
45015032	Ɩsɛɛ Ɛsɔ se ye pɩkɛdɩnɩ-ɩ yɔ, manpɩzɩ nɛ mɔnkɔɔ mɩ-tɛ nɛ laŋhʋlʋmɩyɛ nɛ mɛhɛzɩ pazɩ mɩ-hɛkʋ taa.
45015033	Ɛsɔ laŋhɛzɩyɛ tʋ, ɛwɛɛ mɩ-tɩŋa payɩ mɩ-cɔlɔ. Pɩla mbʋ!
45016001	Meheyiɣ-mɩ se ɖɛ-ɛgbaɣ dʋ halɩn̄ɩnʋ Foobe kɛ ɛyʋ siŋŋ. Ɛlakɩ tʋmɩyɛ Sankree Yesu ɛgbɛyɛ taa.
45016002	Ɩmʋ-ɩ Kɩbaɣlʋ taa ɛzɩ pʋmʋnaʋ se pamʋ Ɛsɔ n̄ɩma yɔ. Ɩsɩnɩ-ɩ nɛ mbʋ pɩtɩŋa payɩ e-liu wɛɛ se ɩsɩnɩ-ɩ yɔ mbʋ pʋyɔɔ yɔ, ɛ-maɣmaɣ ɛsɩnɩ ɛyaa lɛlaa sakɩyɛ nɛ ɛsɩnɩ-m ɖɔɖɔ.
45016003	Ɩsɛɛ Priska nɛ Akilaasɩ mba ma nɛ wɛ ɖɩlakɩ Krɩstʋ Yesu tʋmɩyɛ yɔ.
45016004	Pocoɖi sɩm se paya ma-n̄ʋʋ. Pɩtɛkɛ men-ɖeke mɛnsɛɣnɩ-wɛ, ɛlɛ Krɩstʋ agbaa wena awɛ mba pɛtɛkɛ Yuda n̄ɩma yɔ pɛ-tɛ yɔ, a-taa n̄ɩma sɛɣ-wɛ ɖɔɖɔ.
45016005	Ɩsɛɛ ɖɔɖɔ Krɩstʋ ɛgbɛyɛ nɖɩ ɖɩwɛ pa-ɖɩɣa taa yɔ, ɖɩ-taa n̄ɩma. Ɩsɛɛ man-taabalʋ kʋsɔɔlʋ Epayɩnɛtɩ. Ɛnʋ calɩnɩ tisuu Krɩstʋ yɔɔ Akayɩ egeetiye taa.
45016006	Ɩsɛɛ Maarɩɩ weyi ɛlabɩ-ɖʋ tʋmɩyɛ siŋŋ yɔ.
45016007	Ɩsɛɛ Andronikusi nɛ Juniasi mba pɛkɛ Yuda n̄ɩma ɖɔɖɔ ɛzɩ ma yɔ. Ma nɛ wɛ paaɖʋ salaka. Pasɩm-wɛ siŋŋ Krɩstʋ tiyiyaa hɛkʋ taa. Pɛkɛ Krɩstʋ n̄ɩma nɛ pʋcɔ pɩtalɩnɩ-m.
45016008	Ɩsɛɛ Ampiliasɩ, man-taabalʋ kʋsɔɔlʋ Kɩbaɣlʋ taa.
45016009	Ɩsɛɛ Urbɛɛnɩ weyi ɖa nɛ ɩ ɖɩlakɩ Krɩstʋ tʋmɩyɛ yɔ. Ɩsɛɛ ɖɔɖɔ man-taabalʋ kʋsɔɔlʋ Staacɩ.
45016010	Ɩsɛɛ Apelɛɛsɩ weyi pɩtɩŋɩnɩ maɣzʋʋ yɔɔ nɛ ɛwɩlɩ se ɛwɛnɩ lidaʋ Krɩstʋ yɔɔ siŋŋ yɔ. Ɩsɛɛ Aristobuli hɔʋ taa n̄ɩma.
45016011	Ɩsɛɛ Eroodiyɔ weyi ɛkɛ Yuda tʋ ɖɔɖɔ ɛzɩ ma yɔ. Ɩsɛɛ Narsɩsɩ hɔʋ taa n̄ɩma mba pɛkɛ Kɩbaɣlʋ n̄ɩma yɔ.
45016012	Ɩsɛɛ Trifɛɛnɩ nɛ Trifoosi. Pɛkɛ halaa mba palakɩ Kɩbaɣlʋ tʋmɩyɛ siŋŋ yɔ. Ɩsɛɛ man-taabalʋ kʋsɔɔlʋ halɩn̄ɩnʋ Pɛɛrɩsidi weyi ɛlabɩ Kɩbaɣlʋ tʋmɩyɛ siŋŋ yɔ.
45016013	Ɩsɛɛ Rufusi weyi Kɩbaɣlʋ lɩzaa yɔ. Ɩsɛɛ ɖɔɖɔ e-ɖoo weyi ɛkɛ ma-n̄ɩnʋ ɖɔɖɔ yɔ.
45016014	Ɩsɛɛ Asɩncritɩ nɛ Filegɔn nɛ Ermɛɛsɩ nɛ Patrobasɩ nɛ Ermasɩ nɛ ɛgbaɣdɩnaa mba pɛwɛ pɔ-cɔlɔ yɔ.
45016015	Ɩsɛɛ Filogɩ nɛ Yuli nɛ Neree nɛ ɛ-kɔɔ pɩkpɛndɩnɩ Olympe nɛ cɩɖɩcɩɖɩ n̄ɩma mba pɛwɛ pɔ-cɔlɔ yɔ.
45016016	Ɩsɛɛ ɖama camɩyɛ nɛ ɩmʋzɩ ɖama lɩkpaɣzasɩ yɔɔ ɛzɩ pʋmʋnaʋ se Ɛsɔ n̄ɩma ɛla yɔ. Krɩstʋ agbaa tɩŋa taa n̄ɩma sɛɣ-mɩ.
45016017	Ɛgbaɣdɩnaa, mansazɩɣ -mɩ se ɩkpa mɩ-tɩ nɛ ɛyaa mba pɔkɔŋnɩ cɛyɩtʋ nɛ tɛyɩtʋ mɩ-hɛkʋ taa yɔ. Palakɩ mbʋ pʋwɛ ndɩ nɛ tɔm ndʋ pawɩlɩ-mɩ yɔ. Ɩtaan̄ɔtɩnɩ-wɛ.
45016018	Pɩ-tɛ ɛyaa mba, paalakɩ ɖa-Kɩbaɣlʋ Yesu Krɩstʋ tʋmɩyɛ. Ɛlɛ, po-lotu palakɩ tʋmɩyɛ. Pakpakɩɣ nɔɔ leleŋ nɛ cɛtɩm tɔm nɛ pepeɣziɣ ni ɛyaa yem laŋa.
45016019	Mɩ lɛ, ɛyaa tɩŋa na ɛzɩma mbʋ ɩn̄aŋ Kɩbaɣlʋ yɔ. Man-taa hʋlʋmɩnɩ-mɩ. Ɛlɛ, me-liu wɛɛ se ɩkɛ lɔŋsɩnɖaa mbʋ pʋwɛ ɖeu yɔ pɩ-taa nɛ ɛyaa yem n̄ɩma mbʋ pɩtɛkɛdɩ yɔ, pɩ-taa.
45016020	Piileɖuu, Ɛsɔ laŋhɛzɩyɛ tʋ kaɣ Satanɩ nuutuu mɩ-nɩŋgbanzɩ tɛɛ. Ɖa-Kɩbaɣlʋ Yesu Krɩstʋ ɛlabɩ-mɩ lootiye!
45016021	Timootee weyi ma nɛ ɩ ɖɩlakɩ tʋmɩyɛ yɔ, ɛsɛɣ-mɩ. Lusiyusi nɛ Yaasɔɔ nɛ Sosipatɛɛrɩ mba pɛkɛ Yuda n̄ɩma ɛzɩ ma ɖɔɖɔ yɔ, pɛsɛɣ-mɩ ɖɔɖɔ.
45016022	Ma Tɛrɩtusi weyi ma mama takayaɣ kanɛ yɔ, mɛnsɛɣ-mɩ Kɩbaɣlʋ taa.
45016023	Gayuusi weyi ɛmʋ-m ɛ-tɛ yɔ, ɛsɛ-mɩ. Ɛ-tɛɛ Krɩstʋ ɛgbɛyɛ kpeɣluu. Erastusi weyi ɛkɛ tɛtʋ taa liidiye ɖɔkɩyʋ yɔ, ɛsɛ-mɩ. Ɖɛ-ɛgbaɣdʋ Kaartuusi sɛ-mɩ ɖɔɖɔ.
45016024	Ɖa-Kɩbaɣlʋ Yesu Krɩstʋ ɛla mɩ-tɩŋa payɩ lootiye. Pɩla mbʋ!
45016025	Ɛsɔ lɛ weyi ɛpɩzɩɣ ɛha-mɩ ɖoŋ pɩlɩnɩ Tɔm Kɩbandʋ ndʋ monsuzuu yɔ nɛ Yesu Krɩstʋ tɔm yɔɔ yɔ. Ndʋ lɛ mɛɛsaɣ tɛɛ tɔm ndʋ Ɛsɔ kɛmɛsɩ ɖooo kiɖe tɛɛ yɔ.
45016026	Ɛlɛ, lɛɛlɛɛyɔ, ɛlɩzɩ-tʋ nɛ ɛwɩlɩ. Tam tam Ɛsɔ tɩŋɩnɩ tɔm ndʋ ɛkaɖʋwa nɛ ɛ-tɔm ɖɛzɩyaa ma yɔ, tɩ-yɔɔ nɛ ɛlɩzɩ mɛɛsaɣ tɛɛ tɔm ndʋ nɛ ɛwɩlɩ kedeŋa yɔɔ ɛyaa kpeekpe. Ɛlabɩ mbʋ se ɛyaa tɩŋa payɩ ɛpɩzɩ nɛ petisi Krɩstʋ yɔɔ nɛ pan̄a-Ɛsɔ.
45016027	Ɛsɔ ɛnʋ lɛ weyi e-ɖeke ɛkɛ lɔŋsɩnʋ yɔ, ɖɩtɩŋɩnɩ Yesu Krɩstʋ yɔɔ nɛ ɖɩsam-ɩ tam tam. Pɩla mbʋ.
46001001	Ma Pɔɔlɩ weyi Ɛsɔ liu wɛɛ nɛ ɛya-m se mɛnkɛ Yesu Krɩstʋ tiyiyu yɔ, ma nɛ ɛgbaɣdʋ Sɔɔstɛnɩ, ɖɩsɛ-mɩ.
46001002	Mamaɣ takayaɣ kanɛ mba mɩ ɩkɛ Ɛsɔ ɛgbɛyɛ n̄ɩma Kɔrɛntɩ tɛtʋ taa yɔ, mba mɩ Ɛsɔ lɩzɩ-mɩ nɛ ɛsɩɩnɩ hɔɔlʋʋ Krɩstʋ Yesu taa nɛ ɛyaa-mɩ se ɩkɛ cɩɖɩcɩɖɩ n̄ɩma yɔ, nɛ mba patɩŋa payɩ payaɣ ɖa-Kɩbaɣlʋ Yesu Krɩstʋ hɩɖɛ paa le yɔ. Yesu Krɩstʋ lɛ pa-Kɩbaɣlʋ nɛ ɖa-n̄ɩnʋ ɖɔɖɔ.
46001003	Ɖa-Caa Ɛsɔ nɛ Kɩbaɣlʋ Yesu Krɩstʋ palabɩ-mɩ lootiye nɛ pɛhɛzɩ mɩ-laŋa.
46001004	Mɛnsɛɣ mɛ-Ɛsɔ tam tɩŋa se ɛlaba lɛ mɩ-yɔɔ. Mɛnsɛɣ-ɩ lootiye nɖɩ ɛlabɩ-mɩ Krɩstʋ Yesu taa yɔ, ɖɩ-yɔɔ.
46001005	Ɛsɔ laba nɛ ihiɣ mɩ-tɩ pɩtɩŋa pɩ-taa nɛ tɔm tɩŋa taa nɛ sɩmtʋ tɩŋa taa.
46001006	Mbʋ pʋyɔɔ yɔ, Krɩstʋ tɔm ndʋ ɖisuzi-mɩ yɔ, tɩcaɣ mɩ-taa camɩyɛ.
46001007	Pʋ-yɔɔ lɛ, mɩ mba ɩɖaŋ kpem alɩwaatʋ ndʋ Ɛsɔ kaɣ ɖa-Kɩbaɣlʋ Yesu Krɩstʋ lɩzʋʋ nɛ ɛwɩlɩ yɔ, kalɩzaɣ haɖɛ naɖɩyɛ tɛtɛɖɩ-mɩ.
46001008	Ɛnʋ lakɩna nɛ ɩɖɔkɩ mɩ-tɩ kpam nɛ pʋkɔɔ nɛ pɩtalɩ tɩnaɣ. Peeye ɩɩwɛɣnɩ kɩwɛɛkɩm nabʋyʋ ɖa-Kɩbaɣlʋ Yesu Krɩstʋ kɩyakʋ wiye.
46001009	Ɛsɔ weyi ɛya-mɩ se mɩ nɛ ɛ-Pɩyalʋ, ɖa-Kɩbaɣlʋ Yesu Krɩstʋ ɩɖʋ ɛgbaɣdɩyɛ yɔ, ɛmʋnaa se pataa-ɩ liu.
46001010	Ɛgbaɣdɩnaa, metendiɣ-mɩ ɖa-Kɩbaɣlʋ Yesu Krɩstʋ hɩɖɛ yɔɔ se ɩwɛɛnɩ nɔɔ kʋɖʋmaɣ. Tayʋʋ ɩtaawɛɛ mɩ-hɛkʋ taa. Ɛlɛ, ɩnɩnɩ ɖama mɩ-lɩmaɣza taa nɛ mɩ-naʋ taa.
46001011	Mɛ-ɛgbaɣdɩnaa meheyiɣ -mɩ tʋ mbʋ pʋyɔɔ yɔ, Klowee tɛ n̄ɩma heyi-m se yoŋ wɛ mɩ-hɛkʋ taa.
46001012	Man̄ɩnɩɣ yɔɔdʋʋ se mɩ-taa paa weyi ɩtɔŋ se : Ma mɛnkɛ Pɔɔlɩ n̄ɩnʋ! nɛ ma Apolɔɔsɩ n̄ɩnʋ! nɛ ma Sefaasɩ n̄ɩnʋ! nɛ ma Krɩstʋ n̄ɩnʋ!
46001013	Nɔɔyʋ pɩzɩɣ nɛ ɛtayɩ Krɩstʋ hɔɔlasɩ yaa we? Pakam Pɔɔlɩ kaamaŋkaɣ yɔɔ mɩ-yɔɔ yaa we? Pɔɔlɩ hɩɖɛ taa palabɩ-mɩ mɩɩsʋʋ sɔnzɩ na ?
46001014	Mɛnsɛɣ Ɛsɔ ɛzɩma mbʋ mantala mɩ-taa nɔɔyʋ mɩɩsʋʋ sɔnzɩ nɛ pɩtasɩnɩ Krispuusi nɛ Gayuusi yɔ.
46001015	Pʋ-yɔɔ lɛ, nɔɔyʋ ɛɛpɩzɩɣ nɛ ɛtɔ se malabɩ-mɩ mɩɩsʋʋ sɔnzɩ ma-hɩɖɛ taa.
46001016	Malabɩ mɩɩsʋʋ sɔnzɩ ɖɔɖɔ Stefanuusi hɔʋ. Maatɔzʋʋ se malabɩ nabɛyɛ mɩɩsʋʋ sɔnzɩ ɖɔɖɔ nɛ pɩtasɩnɩ-wɛ.
46001017	Krɩstʋ tetiyi-m se mowolo nɛ mamɩɩsɩ ɛyaa ɛlɛ se monsuzi Tɔm Kɩbandʋ. Maasuzuu-tʋ nɛ ɛyaa lɛɣtʋ tɔm pee. Ye maalakaɣ mbʋ yɔ, mantaakpaɣ Krɩstʋ kaamaŋkaɣ nɛ mayaa se pʋyʋ.
46001018	Ɛyaa mba peleki yɔ, kaamaŋkaɣ tɔm kɛnɩ-wɛ kɩmɛlɛndʋ pʋyʋ. Ɛlɛ mba ɖa payakɩ ɖa-n̄ʋʋ yɔ, tɩkɛnɩ-ɖʋ Ɛsɔ ɖoŋ.
46001019	Ɖɔɖɔ lɛ, pamawa se : Mankaɣ ɖɩzʋʋ lɔŋsɩnɖaa lɔŋ. Mankaɣ mʋʋzʋʋ lɛɣtʋ tɩnaa lɛɣtʋ. (Esayii 29:14)
46001020	Lɔŋsɩnɖʋ wɛ le? Takayasɩ tɩlɩyʋ wɛ le? Kedeŋa kanɛ kɔ-yɔɔ weyi ɛhɔŋ tɔm yɔ, ɛwɛ le? Ɛsɔ tɩlɩzɩ nɛ ɛwɩlɩ se kedeŋa yɔɔ lɔŋ kɛnɩ kɩmɛlɛndʋ yaa we?
46001021	Toovenim mbʋ pʋyɔɔ yɔ, alɩwaatʋ ndʋ Ɛsɔ lɔŋ yɔɔ Kedeŋa nɛ kɔ-lɔŋ patatɩlɩ-ɩ yɔ, pɩmaɣ-ɩ se ɛkpaɣ kɩmɛlɛndʋ tɔm suzuu nɛ ɛyabɩnɩ ɛyaa mba petisuu yɔ, pa-n̄ʋʋ.
46001022	Yuda n̄ɩma n̄ɩnɩɣ hama lakasɩ nɛ Grɛɛkɩ n̄ɩma n̄an̄ɩnɩɣ lɔŋsɩnɖɛ.
46001023	Ɛlɛ ɖa yɔ, ɖosuzuu Krɩstʋ weyi pakam-ɩ kaamaŋkaɣ yɔɔ yɔ. Pʋnɛ pʋɖʋʋ ɖɩwɩzɩyɛ Yuda n̄ɩma nɛ pɩkɛ kɩmɛlɛndʋ pʋyʋ Grɛɛkɩ n̄ɩma ɛsɩndaa.
46001024	Ɛlɛ mba patɩŋa payɩ Ɛsɔ yawa yɔ, paa pɩɩkɛ Yuda tʋ yaa Grɛɛkɩ tʋ yɔ, Krɩstʋ kɛ Ɛsɔ ɖoŋ nɛ Ɛsɔ lɔŋsɩnɖɛ.
46001025	Pʋ-yɔɔ Ɛsɔ kɩmɛlɛndʋ wɛ lɔŋ nɛ pɩkɩlɩ ɛyaa lɔŋsɩnɖɛ. Ɛsɔ ɛjandʋ wɛ ɖoŋ nɛ pɩkɩlɩ ɛyaa ɖoŋ.
46001026	Ɛgbaɣdɩnaa, ɩcɔnɩ ɩna mbʋ ɩɩkɛwa pʋcɔ nɛ Ɛsɔ yaa-mɩ yɔ. Ɛyaa mba pasɩm lɔŋ ɛyaa ɛsɩndaa yɔ, pɔtɔɖɔɔ sakɩyɛ mɩ-hɛkʋ taa. Ɖoŋtɩnaa sakɩyɛ fɛyɩ. Mba palʋlɩ-wɛ sɔsaa yɔ, pɔtɔɖɔɔ ɖɔɖɔ.
46001027	Ɛlɛ Ɛsɔ lɩzɩ mbʋ pɩkɛ kɩmɛlɛndʋ pʋyʋ kedeŋa yɔɔ yɔ se ɛɖʋnɩ fɛyɛ lɔŋsɩnɖaa. Ɛsɔ lɩzɩ mbʋ pʋwɛ ɛjandʋ kedeŋa yɔɔ yɔ se ɛɖʋnɩ fɛyɛ ɖoŋtɩnaa.
46001028	Ɛsɔ lɩzɩ mbʋ pɩtɛkɛ pʋyʋ kedeŋa yɔɔ yɔ nɛ mbʋ ɛyaa takpaɣ nɛ payaa pʋyʋ yɔ nɛ mbʋ pɩtɩlɩɩ lɩm ɛyaa ɛsɩndaa yɔ se ɛɖɩzɩnɩ mbʋ ɛyaa kpaɣaa nɛ payaa se pʋyʋ yɔ.
46001029	Ɛlɩzaa se ɛla mbʋ nɛ pɩsa nɛ nɔɔyʋ ɛtaakpazɩ ɛ-tɩ Ɛsɔ ɛsɩndaa.
46001030	Ŋgʋ, Ɛsɔ kpɛndɩ mɩ nɛ Krɩstʋ. Ɛsɔ ɛnʋ eyebina nɛ Krɩstʋ pɩsɩ ɖɔ-lɔŋsɩnɖɛ nɛ ɖa-tʋʋzʋtʋ nɛ ɖa-cɩɖɩcɩɖɩ wɛtʋ nɛ ɖa-kɩwɛɛkɩm nesi tɛɛ lɩʋ.
46001031	Pʋwɛɣ ɛzɩ pamaʋ yɔ se : Weyi ɛkpazɩɣ ɛ-tɩ yɔ, ɛkpazɩ ɛ-tɩ Kɩbaɣlʋ taa. (Yeremiya 9:24)
46002001	Ɛgbaɣdɩnaa, alɩwaatʋ ndʋ mɔnkɔm mɩ-tɛ se meheyi-mɩ Ɛsɔ tɔm yɔ, pɩtɛkɛ tɔm sɔsɔtʋ natʋyʋ yaa lɔŋsɩnɖɛ sɔsɔɖɛ naɖɩyɛ meheyini-mɩ tʋ.
46002002	Toovenim, mbʋ pʋyɔɔ yɔ, alɩwaatʋ ndʋ maawɛ mɩ-cɔlɔ yɔ, manɖʋwa se maasɩŋ natʋyʋ nɛ pɩtasɩnɩ Yesu Krɩstʋ weyi pakam-ɩ kaamaŋkaɣ yɔɔ yɔ.
46002003	Ma-maɣmaɣ maawɛʋ mɩ-cɔlɔ yɔ, maawɛ ɛjandʋ taa, sɔɔndʋ kakpaɣaɣ-m nɛ menseluu sakɩyɛ.
46002004	Monsuzaɣ-mɩ Ɛsɔtɔm lɛ, pɩtɛkɛ ɛyaa lɔŋsɩnɖɛ monsuzaɣnɩ-mɩ tʋ se mawabɩ-mɩ. Ɛlɛ Ɛsɔ Kalɩzaɣ ɖoŋ wɩlɩnɩ-mɩ se tɔm ndʋ monsuzuu yɔ, tɩkɛ toovenim.
46002005	Malabɩ mbʋ se pɩsa nɛ ɩtaaɖʋ mi-lidaʋ ɛyaa lɔŋsɩnɖɛ yɔɔ ɛlɛ, Ɛsɔ ɖoŋ yɔɔ.
46002006	Ŋgʋ ɖisuzuu lɔŋsɩnɖɛ tɔm mba papɩwa yɔ, pɛ-hɛkʋ taa. Ɛlɛ lɔŋsɩnɖɛ nɖɩ, ɖɩtɛkɛ alɩwaatʋ tʋnɛ tɩ-taa ɛyaa lɔŋsɩnɖɛ yaa alɩwaatʋ tʋnɛ tɩ-taa awiya wena akɔŋ ɖɛʋ yɔ, a-lɔŋsɩnɖɛ.
46002007	Ɛsɔ lɔŋsɩnɖɛ ɖisuzuu. Pɩkɛ mɛɛsaɣ tɛɛ pʋyʋ mbʋ Ɛsɔ kɛmɛɛsaa yɔ. Ɛn̄ɔɔzɩ-pʋ nɛ ɛsɩɩ ɖooo lɔŋ pʋcɔ nɛ waasɩ talɩɣ se pɩkɛ ɖa-samtʋ.
46002008	Alɩwaatʋ tʋnɛ tɩ-taa awiya taa nɔɔyʋ tatɩlɩ lɔŋ ɛnʋ. Ye paatɩlɩ-ɩ yɔ, pataaka samtʋ Kɩbaɣlʋ kaamaŋkaɣ yɔɔ.
46002009	Ɛlɛ, pʋwɛ ɛzɩ pamaʋ yɔ se : Mbʋ ɛzɩyɛ tɩnada wiɖiyi kaʋ yɔ, nɛ mbʋ nɩŋgbaaŋ tɩnɩda yɔ, mbʋ ɛyʋ tɩmaɣzɩ ɛ-laŋɩyɛ taa yɔ Mbʋ Ɛsɔ n̄ɔɔzaa nɛ ɛsɩɩ mba pɔsɔɔlɩ-ɩ yɔ. Esayii 64:3
46002010	Ɛlɛ, Ɛsɔ lɩzɩ-pʋ nɛ ɛwɩlɩ-ɖʋ pɩtɩŋɩnɩ ɛ-Kalɩzaɣ yɔɔ, mbʋ pʋyɔɔ yɔ, Kalɩzaɣ wiliɣ pɩtɩŋa pɩ-taa pɩkpɛndɩnɩ Ɛsɔ cukaŋ ɖeɖe.
46002011	Awɛ ɛyaa hɛkʋ taa nɛ ɛtɩlɩ mbʋ pʋwɛ ɛyʋ taa yɔ nɛ pɩtɛkɛnɩ kalɩzaɣ ŋga kɛwɛ ɛyʋ ɛnʋ ɛ-taa yɔ, ke-ɖeke? Mbʋ ɖɔɖɔ nɔɔyʋ ɛɛsɩŋ mbʋ pɩlɩnɩ Ɛsɔ cɔlɔ yɔ nɛ pɩtɛkɛnɩ ɛ-Kalɩzaɣ.
46002012	Ŋgʋ, ɖa ɖɩtamʋ kedeŋa kalɩzaɣ. Ɛlɛ Kalɩzaɣ ŋga kalɩnɩ Ɛsɔ cɔlɔ yɔ, ŋga ɖɩmʋwa se pɩsa nɛ ɖɩtɩlɩ mbʋ Ɛsɔ ha-ɖʋ falaa yɔ.
46002013	Pʋ-yɔɔ lɛ, alɩwaatʋ ndʋ ɖɩyɔɔdʋʋ yɔ, ɖɩɩkpakɩɣ ɛyaa wɩlɩɣ-ɖʋ lɔŋsɩnɖɛ tɔm ndʋ yɔ nɛ ɖɩyɔɔdʋʋna. Ɛlɛ tɔm ndʋ Cɩɖɩcɩɖɩ Kalɩzaɣ wɩlɩɣ-ɖʋ yɔ, ndʋ ɖɩkpakɩɣ nɛ ɖɩyɔɔdʋʋna. Ɖɩlɩzɩɣ kalɩzaɣ taa tɔm tɔbɩŋ kalɩzaɣ taa n̄ɩma.
46002014	Ɛyʋ weyi ɛfɛyɩnɩ Kalɩzaɣ yɔ, ɛɛmʋʋ Kalɩzaɣ ŋga kɔ-tɔm, mbʋ pʋyɔɔ yɔ, tɩkɛnɩ-ɩ kɩmɛlɛndʋ. Ɛɛpɩzɩɣ nɛ ɛtɩlɩ-tʋ mbʋ pʋyɔɔ yɔ, kalɩzaɣ taa pasɩŋ-tʋ.
46002015	Ɛlɛ, ɛyʋ weyi ɛwɛ kalɩzaɣ taa yɔ, ɛhʋʋ pɩtɩŋa pʋ-tɔm ɛlɛ nɔɔyʋ ɛɛhʋʋ ɛ-tɔm.
46002016	Asɩm Kɩbaɣlʋ lɩmaɣza se ɛɛtasɩ-ɩ lɔŋ? Ɛlɛ ɖa, ɖɩwɛna Krɩstʋ lɩmaɣza.
46003001	ɛgbaɣdɩnaa, mant ɩpɩzɩ nɛ mɔyɔ ɔdɩnɩ-mɩ ɛzɩ pɔyɔɔdʋʋnaʋ mba pɛkɛ kalɩzaɣ taa n̄ɩma yɔ. Ɛlɛ mɔyɔɔdɩnɩ-mɩ ɛzɩ pɔyɔɔdʋʋnaʋ mba pɛwɛ wezuu tomnaɣ taa yɔ, mba pɛkɛ piya cikpesi Krɩstʋ taa yɔ.
46003002	Naalɩm mɛncɛlɩ-mɩ se ɩn̄ɔɔ tɔɔnaɣ yuŋ n̄ɩŋga lone taa mbʋ pʋyɔɔ yɔ, ɩtapɩzʋʋ kɔtɔɔʋ. Halɩ nɛ sɔnɔ ɩɩpɩzɩɣ ɖɔɖɔ nɛ ɩtɔɔ-kɛ.
46003003	Pʋwɛ mbʋ, mbʋ pʋyɔɔ yɔ, ɩkpɛndɩ ɩwɛ tomnaɣ taa. Ɛzɩsɛmɩyɛ nɛ you nɛ tayʋʋ pɛwɛ mɩ-hɛkʋ taa. Ɩlakʋʋ mbʋ yɔ, ɩɩcakɩ wezuu tomnaɣ taa yaa we? Ɩɩɖɔŋ ɛzɩ ɛyaa ɖɔŋʋʋ yɔ yaa we?
46003004	Alɩwaatʋ ndʋ mɩ-taa nɔɔyʋ tɔŋ se : Ma mɛnkɛ Pɔɔlɩ n̄ɩnʋ! nɛ lɛlʋ n̄ɔtɔ se : Ma mɛnkɛ Apoloosi n̄ɩnʋ yɔ! ɩɩcakɩ wezuu tomnaɣ taa yaa we?
46003005	Anɩ lɛ Pɔɔlɩ? Anɩ lɛ Apoloosi? Ɖa ɖɩkɛ tʋmlaɖaa yem n̄ɩma mba pɔ-yɔɔ ɩtɩŋɩnaa nɛ itisi yɔ. Ɖɩlakɩ tʋmɩyɛ nɖɩ Kɩbaɣlʋ ɖʋ-ɖʋ se ɖɩla yɔ.
46003006	Pʋwɛ ɛzɩ mɔsɔnɩ tɩʋ nɛ Apoloosi n̄amɩzɩ kʋ-yɔɔ lɩm yɔ. Ɛlɛ, Ɛsɔ lakɩna nɛ kɩpaɣlɩɣ.
46003007	Pʋ-yɔɔ lɛ, pɩtɛkɛ weyi ɛsɔ tɩʋ yɔ yaa weyi ɛmɩzɩɣ kʋ-yɔɔ lɩm yɔ, ɛkɛnɩnɩ pʋyʋ. Ɛlɛ Ɛsɔ weyi ɛlakɩ nɛ kɩpaɣlɩɣ yɔ, ɛnʋ kɩlɩnɩ wazaɣ.
46003008	Weyi ɛsɔʋ tɩʋ yɔ nɛ weyi ɛlɛ n̄amɩzɩɣ kʋ-yɔɔ lɩm yɔ, pɛwɛ kɩmaŋ. Paa weyi ɛmʋʋ ɛ-maɣmaɣ ɛ-kɩhɛyʋʋ tʋmɩyɛ nɖɩ ɛ-maɣmaɣ ɛlaba yɔ, ɖɩ-yɔɔ.
46003009	Mbʋ pʋwɛɛ mbʋ pʋyɔɔ yɔ, ɖa nɛ Ɛsɔ ɖɩkpɛndaa nɛ ɖɩlakɩ tʋmɩyɛ. Mɩ lɛ Ɛsɔ hayɩm, Ɛsɔ kuduyuu ŋgʋ ɛmaɣ yɔ.
46003010	Manɖʋ tigiɖe ɛzɩ kuduyiŋ mayaa n̄ʋʋtʋ kɩbanʋ yɔ pɩlɩnɩ lootiye nɖɩ Ɛsɔ labɩ-m yɔ, ɖɩ-yɔɔ. Ɛyʋ lɛlʋ n̄amaɣ tigiɖe nɖɩ ɖɩ-yɔɔ. Ɛlɛ, paa weyi ɛɖɔkɩ ɛ-tɩ nɛ ɛzɩma mbʋ ɛmaɣ tigiɖe nɖɩ ɖɩ-yɔɔ yɔ.
46003011	Tigiɖe lɛ Yesu Krɩstʋ nɛ nɔɔyʋ ɛɛpɩzɩɣ nɛ ɛɖʋ tigiɖe lɛɛɖɛ ɖɔɖɔ.
46003012	Ɛyaa kpakɩɣ sika yaa liidiye yaa n̄ɩɣlɩm pɛɛ yaa ɖasɩ yaa n̄ɩtʋ yaa kesi nɛ pamaɣnɩ tigiɖe nɖɩ ɖɩ-yɔɔ.
46003013	Ɛsɔ kaɣ paa weyi ɛ-tʋmɩyɛ lɩzʋʋ nɛ ɛwɩlɩ. Kɩyakʋ ŋgʋ, kɩkaɣ yebu nɛ patɩlɩ-ɖɩ mbʋ pʋyɔɔ yɔ, miŋ kaɣ-ɖɩ lɩzʋʋ nɛ ɛwɩlɩ. Miŋ kaɣ paa weyi ɛ-tʋmɩyɛ maɣzʋʋ.
46003014	Ye tʋmɩyɛ nɖɩ nɔɔyʋ labɩ tigiɖe nɖɩ ɖɩ-yɔɔ yɔ, ɖɩtan̄aɣ miŋ yɔ, pʋdʋ ɛnʋ ɛmʋʋ kɩhɛyʋʋ.
46003015	Ye tʋmɩyɛ nɖɩ nɔɔyʋ laba yɔ, ɖɩn̄aɣaa yɔ, elesuu ɛ-kɩhɛyʋʋ. Ɛlɛ ɛ- maɣmaɣ yɔ, ɛwɛɣnɩ n̄ʋʋyabʋ, ɛlɛ pʋwɛɣ ɛzɩ ɛtɩŋɩnɩ miŋ taa nɛ ɛlɩɩ yɔ.
46003016	Ɩtatɩlɩ se ɩkɛ Ɛsɔ ɖɩɣa nɛ Ɛsɔ Kalɩzaɣ wɛ mɩ-taa yaa we?
46003017	Ye nɔɔyʋ ɛwɛɛkɩ Ɛsɔ ɖɩɣa yɔ, Ɛsɔ wɛɛkʋʋ-ɩ ɖɔɖɔ mbʋ pʋyɔɔ yɔ, Ɛsɔ ɖɩɣa wɛ cɩɖɩcɩɖɩ. Mɩ lɛ ɛ-ɖɩɣa.
46003018	Nɔɔyʋ ɛtaacɛtɩ ɛ-tɩ. Ye mɩ-taa nɔɔyʋ ɛmaɣzɩɣ se ɛsɩm lɔŋ kedeŋa kanɛ ka-taa yɔ, ɛpɩsɩ kɩmɛlɛŋ pɩsa nɛ ɛtɩlɩ lɔŋ.
46003019	Kedeŋa kanɛ kɔ-yɔɔ lɔŋ kɛnɩ kɩmɛlɛndʋ Ɛsɔ ɛsɩndaa. Pamawa se : Ɛkpa lɔŋsɩnɖaa pɔ-lɔŋ taa! (Yɔɔbɩ 5:13)
46003020	Pamawa ɖɔɖɔ se : Kɩbaɣlʋ sɩm lɔŋsɩnɖaa lɩmaɣza. Ɛnawa se pɩkɛ falaa pʋyʋ. (Keɣa 94:11)
46003021	Pʋ-yɔɔ lɛ, nɔɔyʋ ɛtaakʋndʋʋ ɛyaa yɔɔ, mbʋ pʋyɔɔ yɔ, pɩtɩŋa pɩkɛ mɩ-n̄ɩm.
46003022	Pɔɔlɩ nɛ Apoloosi nɛ Sefaasɩ nɛ kedeŋa nɛ wezuu nɛ sɩm nɛ mbʋ pʋwɛ lɛɛlɛɛyɔ yɔ, nɛ mbʋ pʋkɔŋ kɔm yɔ, pɩtɩŋa pɩkɛ mɩ-n̄ɩm.
46003023	Nɛ mɩ, mɩkɛ Krɩstʋ n̄ɩma nɛ Krɩstʋ n̄ɛkɛ Ɛsɔ n̄ɩnʋ.
46004001	Pʋ-yɔɔ lɛ, ɛyaa ɛcɔnɩ-ɖʋ ɛzɩ Krɩstʋ tʋmlaɖaa yɔ, nɛ mba pɔcɔŋna Ɛsɔ n̄ɩm mbʋ pʋwɛ mɛɛsaɣ tɛɛ yɔ, pʋ-yɔɔ yɔ.
46004002	Mbʋ pɔpɔzʋʋ tʋmlaɖʋ weyi ɛcɔŋnɩ n̄ɩm yɔɔ yɔ, mbʋ lɛ se ɛkɛnɩ ɛyʋ weyi ɛmʋnaa se pataa-ɩ liu yɔ.
46004003	Ye mɩhʋʋnɩnɩ-m tɔm yaa ɛyaa nabɛyɛ kpeɣli ɖoli se pahʋʋnɩ-m tɔm yɔ, piiheyiɣ-m natʋyʋ. Ma-maɣmaɣ maahʋʋnɩ man-tɩ tɔm.
46004004	Maanaɣ nabʋyʋ mɔ-yɔɔ se pʋwɛɛ se pakalɩ-m pʋ-yɔɔ. Ɛlɛ pɩtɛkɛ pʋ-yɔɔ Ɛsɔ tɔma se mantʋʋzaa. Ŋgʋ weyi ɛhʋʋnɩ-m tɔm yɔ, ɛnʋ lɛ Kɩbaɣlʋ.
46004005	Pʋyɔɔ lɛ, ɩtaahʋʋnɩ nɔɔyʋ tɔm pʋcɔ nɛ alɩwaatʋ talɩ. Ɩɖaŋ nɛ pɩtalɩ alɩwaatʋ ndʋ Kɩbaɣlʋ kɔŋ yɔ. Ɛkaɣ mbʋ pɩmɛlɩ cɩkpɛndʋʋ tɛɛ yɔ lɩzʋʋ nɛ ewoni n̄alɩmɩyɛ taa. Ɛkɔŋ mbʋ pʋwɛ ɛyaa laŋa taa yɔ lɩzʋʋ nɛ ɛwɩlɩ nɛ pana. Peeye Ɛsɔ saŋ paa ɛyʋ weyi.
46004006	Mɛ-ɛgbaɣdɩnaa, mankpaɣ ma nɛ Apoloosi ɛzɩ mba mankpakɩɣ nɛ mɛnkɛdʋʋna yɔ, mɩ-yɔɔ. Ɩcɔŋnɩ-ɖʋ lɛ, ɩkpɛlɩkɩ ɛzɩma mbʋ pʋwɛɛ se ɩtaamaɣzɩ nɛ pɩɖɛɛ mbʋ pamawa yɔ, pʋ-yɔɔ yɔ. Ɩkpɛlɩkʋʋ ɖɔɖɔ ɛzɩma mbʋ pʋwɛɛ se mɩ-taa nɔɔyʋ ɛtaakpazɩ ɛ-tɩ lɛlʋ yɔɔ ɛyʋ nɔɔyʋ yɔɔ yɔ.
46004007	Ayʋsʋʋ-ŋ nɛ lɛlaa ? Ɛbɛ ŋwɛna nɛ pataha-ŋ pʋ kɩhaʋ? Ye paha-ŋ pʋ kɩhaʋ lɛ, ɛbɛ yɔɔ ŋkpazɩɣ n̄a-tɩ ɛzɩ pataha-ŋ pʋ kɩhaʋ yɔ?
46004008	Naze mɩtɛm haɣʋ! Naze ɩtɛm pɩsʋʋ n̄ɩmtɩnaa! Naze mɩpɩsɩ awiya nɛ piyebi-ɖʋ! Man̄ɩnɩɣ se ɩtɔɔ kewiitu nɛ pɩsa nɛ ɖa nɛ mɩ ɖɩkpɛndɩ nɛ ɖɩtɔɔ-tʋ!
46004009	Pɩlakɩ-m ɛzɩ Ɛsɔ laba nɛ ɖa Krɩstʋ tiyiyaa ɖɩpɩsɩ ɛyaa mba pɩɖɩɣnaa yɔ. Ɖɩwɛ ɛzɩ mba pakʋ pɔ-tɔm se pakʋ-wɛ yɔ. Ɖɩpɩsɩ ɛyaa mba pelem kedeŋa tɩŋa ɛsɩndaa yɔ, ɛyaa nɛ Ɛsɔ tiyiyaa pɛ-ɛsɩndaa.
46004010	Ɖɩkɛ kɩmɛlɛmɩŋ Krɩstʋ yɔɔ ɛlɛ mɩ mɩkɛ lɔŋsɩnɖaa Krɩstʋ taa. Ɖɩkɛ ajama nɛ mɩkɛ ɖoŋtɩnaa. Paɖʋʋ-mɩ hɩɖɛ nɛ peniŋ-ɖa nɔsɩ.
46004011	Pʋkɔm nɛ pɩtalɩnɩ sɔnɔ yɔ, n̄ɔɔsɩ wɩ-ɖʋ nɛ lɔkɔtʋ n̄ɛɖɛɛ-ɖʋ nɛ ɖɩfɛyɩnɩ wondu se ɖisuu. Pamakɩ-ɖʋ nɛ ɖiyotuu paa le.
46004012	Ɖɩlakɩ tʋmɩyɛ nɛ ɖe-nesi nɛ pɩnɩɣ-ɖʋ. Patʋʋ-ɖʋ lɛ, ɖɩwazɩɣ -wɛ. Paɖʋʋ ɖa-wayɩ kaŋ kaŋ lɛ, ɖɩɖɔkʋʋ ɖa-tɩ.
46004013	Pɔyɔɔdʋʋ ɖɔ-tɔm lɛ, ɖicosuu-wɛ camɩyɛ. Pɩtalɩnɩ sɔnɔ ɖɩpɩsɩ ɛzɩ n̄ɩtʋ ndʋ pahazɩɣ kedeŋa yɔɔ yɔ, nɛ ɛzɩ kʋzɔɔtʋ ndʋ pɔlɔʋ yɔ.
46004014	Maamaɣ-mɩ tɔm tʋnɛ se manɖʋ-mɩ fɛyɛ. Ɛlɛ, manpakɩ-mɩ kɩpaɣʋ mbʋ pʋyɔɔ yɔ, ɩkɛ men-piya kʋsɔɔlɩsɩ.
46004015	Paa ɩwɛnɩ wɩlɩyaa kudokiŋ hiu Krɩstʋ taa yɔ, ɩfɛyɩnɩ caanaa sakɩyɛ. Mɔyɔɔdʋʋ mbʋ, mbʋ pʋyɔɔ yɔ, malʋlɩnɩ-mɩ Krɩstʋ Yesu taa alɩwaatʋ ndʋ monsuzi-mɩ tɔm kɩbandʋ yɔ.
46004016	Pʋyɔɔ lɛ, mentendiɣ-mɩ se ɩla ɛzɩ malakʋʋ yɔ.
46004017	Pʋyɔɔ mentiyini-mɩ man-pɩɣa kʋsɔɔlaɣ Timootee. Ɛmʋnaa se pataa-ɩ liu Kɩbaɣlʋ taa. Ɛtalɩɣ lɛ, ɛtɔzɩ-mɩ ma-nʋmɔŋ Krɩstʋ taa ɛzɩ mawɩlɩɣ paa Krɩstʋ ɛgbɛyɛ nɖɩ ɖɩ-taa yɔ.
46004018	Mɩ-taa nabɛyɛ kpazɩ pa-tɩ mbʋ pʋyɔɔ yɔ, pamaɣzʋʋ se maakaɣ mɩ-tɛ kɔm.
46004019	Ɛlɛ ye Kɩbaɣlʋ etisaa yɔ, mantalɩɣ mɩ-tɛ piileɖuu nɛ mana se tɩkpazɩyaa mba pɔyɔɔdʋʋ yem yaa pɛwɛnɩ ɖoŋ nɩɩyɩ.
46004020	Toovenim mbʋ pʋyɔɔ yɔ, Ɛsɔ kewiyaɣ tɔm tɛkɛ yɔɔdɩtʋ yem ɛlɛ kɛkɛ ɖoŋ.
46004021	Ɛbɛ ɩn̄ɩnɩɣ? Ɩn̄ɩnɩɣ se mɔnkɔɔ mɩ-tɛ nɛ ɖeɣla yaa nɛ sɔɔlɩm nɛ hɛɛ wɛtʋ kalɩzaɣ?
46005001	Manɩɣ pɔtɔŋ se acɛyɛ naayɛ kpem wɛ mɩ-hɛkʋ taa nɛ acɛyɛ ana, paanaɣ-yɛ mba pɛtɛkɛ Yuda n̄ɩma yɔ, pɛ-hɛkʋ taa. Mbʋ mɩ-taa nɔɔyʋ kpaɣ ɛ-caa halʋ.
46005002	Mbʋ se ɩɩcaɣ kʋn̄ɔŋ nɛ ɩɖɔɔnɩ ɛyʋ ɛnʋ mɩ-hɛkʋ taa lɛ, ɩkpazɩ mɩ-tɩ kɩkpazʋʋ.
46005003	Paa monposini-mɩ tomnaɣ taa yɔ, mɛwɛ mɩ-cɔlɔ kalɩzaɣ taa. Ɛyʋ weyi ɛlabɩ mbʋ yɔ, mɛntɛm-ɩ tɔm hʋnaʋ ɛzɩ mɛwɛ mɩ-cɔlɔ yɔ.
46005004	Kɩbaɣlʋ Yesu Krɩstʋ hɩɖɛ taa, alɩwaatʋ ndʋ mɩ nɛ man-kalɩzaɣ ɩlabɩ kʋɖʋm nɛ Kɩbaɣlʋ Yesu Krɩstʋ ɖoŋ yɔ,
46005005	ɖɩkpaɣ ɛyʋ ɛnʋ nɛ ɖɩɖʋzɩ-ɩ Satanɩ nesi tɛɛ se ɛlɛ n̄ɛwɛɛkɩ e-tomnaɣ nɛ pɩsa nɛ ɛ-kalɩzaɣ hiɣ n̄ʋʋ yabʋ Kɩbaɣlʋ Yesu kɩyakʋ wiye.
46005006	Mɩ-tɔm sɩbɩ alɩwaatʋ ndʋ ɩkpazɩ mɩ-tɩ yɔ. Ɩtɛm naʋ se kpɔnɔ kɔyɛ pazɩ ɖeke lakɩna nɛ kpɔnɔ somtu kpaɣ.
46005007	Ɩlɩzɩ kpɔnɔ kɔyɛ kɩbɩnɖɛ mɩ-hɛkʋ taa nɛ pɩsa nɛ ɩpɩsɩ kpɔnɔ somtu kɩfatʋ mbʋ pʋyɔɔ yɔ, patɩɖʋ kpɔnɔ kɔyɛ mɩ-taa. Pʋwɛ mbʋ, mbʋ pʋyɔɔ yɔ, pala Krɩstʋ weyi ɛkɛ ɖɛ-Ɛsɔ tiyiyu ɖɛʋ heɣa yɔ.
46005008	Pʋ-yɔɔ lɛ, ɖɩtɔɔ kazandʋ ndʋ. Ɖɩtaatɔɔ-tʋ nɛ kpɔnɔ kɔyɛ kɩbɩnɖɛ pʋ-tɔbʋʋ se kɩdɛkɛdɩm nɛ kan̄atʋ pɔ-kpɔnɔ kɔyɛ. Ɛlɛ ɖɩtɔɔ-tʋ nɛ kpɔnɔnaa mba patɩɖʋ pa-taa kpɔnɔ kɔyɛ yɔ, toovenim nɛ kelekele wɛtʋ pɔ-kpɔnɔnaa.
46005009	Maama-mɩ man-takayaɣ nakɛyɛ taa se mɩ nɛ mba palakɩ acɛyɛ yɔ, ɩtaaɖʋ ɛgbɛyɛ.
46005010	Mamaʋ mbʋ yɔ, pɩtɛkɛ kedeŋa kanɛ kɔ-yɔɔ acɛyɛ laɖaa yaa liidiye laɣzaɣ tɩnaa yaa ɛyaa mɩlɩyaa yaa sɩɩnaa layaa yɔɔ mamaɣzʋʋ. Ye pɩɩkɛ mbʋ yɔ, pɩɩwɛɛ se ɩlɩɩ kedeŋa taa.
46005011	Ɛlɛ ndʋ mamaɣ-mɩ lɛɛlɛɛyɔ yɔ, ndʋ lɛ se ɩtaaɖʋ ɛgbɛyɛ nɛ weyi ɛtɔŋ se ɛkɛ ɖɛ-ɛgbaɣdʋ ɛlɛ ɛkɛ acɛyɛ laɖʋ yaa lɛɣdʋ yaa sɩɩnaa layʋ yaa weyi ɛtʋʋ ɛyaa yɔ, yaa sʋlʋm kpaŋɩyʋ yaa ɛyaa mɩlɩyʋ yɔ. Mɩ nɛ pʋdʋ ɛnʋ, ɩtaakpɛndɩ tɔɔnaɣ maɣmaɣ nɛ ɩtɔɔ.
46005012	Ma pʋwɛɛ se mahʋʋna mba pɛwɛnɩ awayɩ yɔ tɔm yaa we? Pɩtɛkɛ mba pɛwɛnɩ pɩ-taa yɔ, pɔ-tɔm pʋwɛɛ se ɩhʋʋ yaa we?
46005013	Ɛlɛ, Ɛsɔ hʋʋnɩ mba pɛwɛnɩ awayɩ kiŋ yɔ, pɔ-tɔm. Ɩɖɔɔnɩ kan̄adʋ mɩ-hɛkʋ taa.
46006001	Alɩwaatʋ ndʋ tɔm wɛ mɩ-taa nɔɔyʋ nɛ ɛgbaɣdʋ lɛlʋ pɛ-hɛkʋ taa yɔ, pɩlabɩ ɛzɩma nɛ ɛkatɩɣ ɛyaa-ɩ tɔm ɛyaa kɩtatʋʋzɩŋ cɔlɔ ? Cɩɖɩcɩɖɩ n̄ɩma cɔlɔ pɩɩwɛ se ɛyaa-ɩ tɔm.
46006002	Ɩtana se cɩɖɩcɩɖɩ n̄ɩma kaɣnɩ kedeŋa tɔm hʋnaʋ yaa we? Ye mɩkaɣnɩ kedeŋa tɔm hʋnaʋ lɛ, ɩɩpɩzɩɣ nɛ ɩn̄ɔɔzɩ tɔm cikpetu ndʋ tɩtɛkɛ pʋyʋ yɔ yaa we?
46006003	Ɩtana se ɖakaɣnɩ Ɛsɔ tiyiyaa tɔm hʋnaʋ yaa we? Ye pɩkɛ mbʋ lɛ, ɖɩɩpɩzɩɣ nɛ ɖɩhʋʋ wezuu kʋnɛ kʋ-taa tɔm na?
46006004	Alɩwaatʋ ndʋ tɔm natʋyʋ wɛ mɩ-hɛkʋ taa yɔ, ɛyaa mba Krɩstʋ ɛgbɛyɛ takpaɣ-wɛ nɛ ɖɩyaa se pʋyʋ yɔ, mba ɩyaɣ se pahʋʋ-mɩ tɔm.
46006005	Mɔyɔɔdʋʋ mbʋ se fɛyɛ ɛkpa-mɩ. Ɛyʋ lɔŋsɩnɖʋ nɔɔyʋ tatɩɩfɛyɩ mɩ-hɛkʋʋ taa se ɛpɩzɩ nɛ ɛn̄ɔɔzɩ tɔm ɛgbaɣdɩnaa hɛkʋ taa yaa we?
46006006	Ɛlɛ, ɛgbaɣdʋ yaa lɛlʋ tɔm ɛyaa mba petetisi Krɩstʋ yɔɔ yɔ, pɔ-cɔlɔ!
46006007	Ɩtɛm tɔlʋʋ alɩwaatʋ ndʋ ɩyaɣ ɖama tɔm yɔ. Pɩtakɩlɩ ɖeu se itisi nɛ nɔɔyʋ labɩ-mɩ mbʋ pɩtatʋʋzɩ yɔ yaa we? Pɩtakɩlɩ ɖeu se iyele nɛ nɔɔyʋ muli-mɩ na?
46006008	Halɩ mɩlakɩna lɛlaa mbʋ pɩtatʋʋzɩ yɔ nɛ imuluu-wɛ. Ŋgʋ, pɛkɛ mɩ-ɛgbaɣdɩnaa.
46006009	Ɩtana se ɛyaa mba patatʋʋzɩ yɔ, Ɛsɔ kewiyaɣ ɛɛkaɣ kɛʋ pa-n̄ɩŋga yaa we? Ɩtaacɛtɩ mɩ-tɩ. Acɛyɛ laɖaa nɛ sɩɩnaa layaa nɛ hayitu laɖaa nɛ abalaa mba pasʋʋnɩ ɖama yɔ, pɩ-tɛ ɛyaa mba, paakaɣ Ɛsɔ kewiyaɣ tɩɣ yʋʋ.
46006010	Mɩlaa nɛ liidiye laɣzaɣ tɩnaa nɛ sʋlʋm kpaŋɩyaa nɛ ɛyaa tʋyaa nɛ ɛyaa muliyaa paakaɣ ɖɔɖɔ Ɛsɔ kewiyaɣ tɩɣyʋʋ.
46006011	Mbʋ mɩ-taa nabɛyɛ kɛwɛɛ. Ɛlɛ, Ɛsɔ n̄alɩ-mɩ nɛ ɛsɩɩ-mɩ nɛ hɔɔlʋʋ. Ɛya-mɩ se ɛyaa kʋtʋʋzaa Kɩbaɣlʋ Yesu hɩɖɛ taa nɛ ɖɛ-Ɛsɔ Kalɩzaɣ yɔɔ.
46006012	Paha-m nʋmɔʋ pɩtɩŋa pʋ-yɔɔ ɛlɛ, pɩtɛkɛ pɩtɩŋa pʋwɛnɩ wazaɣ. Paha-m nʋmɔʋ pɩtɩŋa pʋ-yɔɔ ɛlɛ, maayeki se pɩ-taa nabʋyʋ ɛtɔɔ kewiyaɣ mɔ-yɔɔ.
46006013	Tɔɔnaɣ yɔɔ lotu wɛɛ nɛ lotu yɔɔ tɔɔnaɣ n̄ɛwɛɛ. Toovenim ɛlɛ, Ɛsɔ kɔŋ pa-naalɛ ɖɩzʋʋ. Tomnaɣ fɛyɩ acɛyɛ yɔɔ. Ɛlɛ, kɛwɛ Kɩbaɣlʋ yɔɔ nɛ Kɩbaɣlʋ n̄ɛwɛɛ tomnaɣ yɔɔ.
46006014	Ŋgʋ Ɛsɔ fezi Kɩbaɣlʋ nɛ sɩɖaa taa nɛ ɛkɔŋ-ɖʋ fezuu ɖɔɖɔ nɛ e-ɖoŋ.
46006015	Ɩtana se mi-tomnɔsɩ kɛnɩ Krɩstʋ tomnaɣ pilinzi yaa we? Mankpakɩɣ Krɩstʋ tomnaɣ pilinzɩ nɛ manpɩsɩ-sɩ hayuu ŋgʋ kɩpɛdɩɣ kɩ-tɩ yɔ, ki-tomnaɣ pilinzi yaa we? Aayɩ, pɩɩlakɩ mbʋ!
46006016	Ɩtana se weyi ɛkpɩtɩɣ ɛ-tɩ nɛ hayuu ŋgʋ kɩpɛdɩɣ kɩ-tɩ yɔ, ɛ nɛ-kʋ papɩsɩ tomnaɣ kʋɖʋmaɣ yaa we? Pamawa se : Pa-naalɛ papɩsɩɣ tomnaɣ kʋɖʋmaɣ.
46006017	Ɛlɛ weyi ɛlɛ n̄akpɩtɩɣ ɛ-tɩ nɛ Kɩbaɣlʋ yɔ, ɛ nɛ-ɩ papɩsɩ kalɩzaɣ kʋɖʋmaɣ.
46006018	Ise acɛyɛ labʋ. Kɩwɛɛkɩm lɛɛbʋ mbʋ pɩtɩŋa payɩ ɛyʋ lakɩ yɔ, piitukuuni e-tomnaɣ. Ɛlɛ weyi ɛlakɩ acɛyɛ yɔ, ɛyʋsʋʋnɩ ɛ-maɣmaɣ e-tomnaɣ.
46006019	Ɩtana se mi-tomnaɣ kɛ Cɩɖɩcɩɖɩ Kalɩzaɣ ŋga Ɛsɔ ha-mɩ nɛ kɛwɛɛ mɩ-taa yɔ, ka-ɖɩɣa yaa we? Pɩtɛkɛ mɩtɩnɩ-mɩ-tɩ.
46006020	Mbʋ pʋwɛɛ, mbʋ pʋyɔɔ yɔ, Ɛsɔ yabɩ-mɩ kɩyabʋ. Pʋ-yɔɔ lɛ, ɩkpaɣ mi-tomnɔsɩ nɛ mɩ-kalɩzasɩ nzɩ sɩkɛ Ɛsɔ n̄ɩm yɔ nɛ ɩsamnɩ-ɩ.
46007001	Tɔm ndʋ tɩ-yɔɔ ɩma-m takayaɣ yɔ, mamaɣzɩɣ se pʋwɛ ɖeu se abalʋ etaatukini halʋ.
46007002	Ɛlɛ pɩsa nɛ ɛyaa ɛtaala acɛyɛ lɛ, pʋwɛɛ se paa abalʋ weyi ɛwɛɛnɩ ɛ-halʋ nɛ paa halʋ weyi ɛwɛɛnɩ ɛ-walʋ.
46007003	Abalʋ ɛwɩlɩ ɛ-halʋ sɔɔlɩm mbʋ pʋmʋnaa se ɛwɩlɩ-ɩ yɔ nɛ halʋ n̄ala mbʋ ɖɔɖɔ ɛ-walʋ.
46007004	Halʋ fɛyɩnɩ ɖoŋ ɛ-maɣmaɣ e-tomnaɣ yɔɔ ɛlɛ, ɛ-walʋ wɛnɩnɩ ɖoŋ. Mbʋ ɖɔɖɔ abalʋ fɛyɩnɩ ɖoŋ ɛ-maɣmaɣ e-tomnaɣ yɔɔ ɛlɛ, ɛ-halʋ wɛnɩnɩ ɖoŋ.
46007005	Ɩtaayasɩ ɖama. Ɛlɛ ye ɩnɩnɩ ɖama se iyele ɖama alɩwaatʋ natʋyʋ se pɩsa nɛ ɩhɔkɩ nɔɔ nɛ ɩsɛɛ Ɛsɔ yɔ, ɩpɩzɩɣ nɛ ɩla mbʋ. Ɛlɛ ɩpɩsɩ ɖama cɔlɔ lɔŋ. Ye pɩtɛkɛ mbʋ yɔ, Satanɩ takɩɣ-mɩ mbʋ pʋyɔɔ yɔ, ɩɩpɩzɩɣ se ɩɖɔkɩ mɩ-tɩ.
46007006	Tɔm ndʋ mɔyɔɔdʋʋ yɔ, pɩha-m nʋmɔʋ se mɔyɔɔdɩ-tʋ, pɩtɛkɛ paɣtʋ paɖʋ-m se mɔyɔɔdɩ-tʋ.
46007007	Man̄ɩnaɣ se abalaa tɩŋa ɛwɛɛ ɛzɩ ma yɔ. Ɛlɛ paa weyi ɛmʋ Ɛsɔ cɔlɔ ɛ-kʋjɔʋ nɛ kɩ-ndɩ, lɛlʋ kʋnɛ yɔ nɛ lɛlʋ ŋgʋ yɔ.
46007008	Piyele aɖama nɛ lelaa yɔ, meheyuu-wɛ se pʋwɛ-wɛ ɖeu se pacaɣ ɛzɩ ma yɔ.
46007009	Ɛlɛ ye paapɩzɩɣ se pɔɖɔkɩ pa-tɩ yɔ, pakpaɣ halaa yaa pawalɩ. Pʋwɛ ɖeu se paakpaɣ halaa yaa paawalɩ nɛ pɩkɩlɩ se tɩgbayɩtʋ miŋ kan̄aɣ-wɛ.
46007010	Meheyiɣ mba pakpaɣ halaa nɛ mba pawalaa yɔ se, halʋ ɛtaaɖɛɛ ɛ-walʋ yɔɔ. Kɩbaɣlʋ ɖʋnɩ paɣtʋ ndʋ, pɩtɛkɛ man-paɣ tʋ.
46007011	Ɛlɛ ye halʋ ɛɖɛ ɛ-walʋ yɔɔ yɔ, ɛtaatasɩ lɛlʋ walʋʋ. Yaa ɛpɩsɩ ɛ-walʋ yɔɔ. Abalʋ n̄ataaɖɔɔnɩ ɛ-halʋ.
46007012	Ndʋ meheyiɣ lɛlaa yɔ, ndʋ yɔ. Mɔyɔɔdʋʋna pɩtɛkɛ Kɩbaɣlʋ. Ɖɩkpaɣ se ɖɛ-ɛgbaɣdʋ nɔɔyʋ wɛnɩ halʋ weyi etetisi Krɩstʋ yɔɔ yɔ. Ye halʋ ɛnʋ etisaa se ɛcakɩ ɛ-cɔlɔ yɔ, ɛtaaɖɔɔnɩ-ɩ.
46007013	Ɖɩkpaɣ ɖɔɖɔ se halʋ nɔɔyʋ wɛnɩ walʋ weyi etetisi Krɩstʋ yɔɔ yɔ. Ye abalʋ ɛnʋ etisaa nɛ ɛcaɣ ɛ-cɔlɔ yɔ, etaakizi-i.
46007014	Pʋwɛɣ mbʋ, mbʋ pʋyɔɔ yɔ, Ɛsɔ tɩŋɩɣna halʋ yɔɔ nɛ ɛlɩzɩ ɛ-walʋ weyi etetisi Krɩstʋ yɔɔ yɔ, nɛ ɛsɩɩ-ɩ nɛ hɔɔlʋʋ. Ɛsɔ tɩŋɩɣna walʋ yɔɔ nɛ ɛlɩzɩ halʋ weyi etetisi Krɩstʋ yɔɔ yɔ nɛ ɛsɩɩ-ɩ nɛ hɔɔlʋʋ. Ye pɩtɛkɛ mbʋ yɔ, mi-piya wɛɣ azumna, ŋgʋ lɛɛlɛɛyɔ palɩzɩ-sɩ nɛ pasɩɩnɩ hɔɔlʋʋ.
46007015	Ye weyi etetisi Krɩstʋ yɔɔ yɔ ɛn̄ɩnɩɣ ɖɛʋ yɔ, ɛɖɛɛ. Ɖɩnɛ lɛ, pɩtɔhɔkɩnɩ ɖɛ-ɛgbaɣdʋ halɩn̄ɩnʋ yaa abalɩn̄ɩnʋ. Ɛsɔ ya-ɖʋ se ɖɩwɛɛ laŋhɛzɩyɛ taa.
46007016	Halʋ, ŋsɩmnɩ we se pɩtɩtɩlɩ yɔ, ŋyakɩ n̄a-walʋ n̄ʋʋ? Abalʋ, ŋsɩmnɩ we se pɩtɩtɩlɩ yɔ, ŋyakɩ n̄a-halʋ n̄ʋʋ?
46007017	Ɛlɛ paa weyi ɛɖɔ haɖɛ nɖɩ Ɛsɔ ha-ɩ yɔ nɛ yaʋ mbʋ Ɛsɔ ya-ɩ yɔ, pʋ-yɔɔ. Paɣtʋ ndʋ manɖʋʋ paa Krɩstʋ ɛgbɛyɛ nɖɩ ɖɩ-taa.
46007018	Ye pɛpɛlɩ ɛyʋ nɔɔyʋ pʋcɔ nɛ Ɛsɔ yaa-ɩ yɔ, ɛwɛɛ pɩ-taa mbʋ. Ye pɛtɛpɛlɩ nɔɔyʋ pʋcɔ nɛ Ɛsɔ yaa-ɩ yɔ, ɛtaayele nɛ pɛpɛlɩ-ɩ.
46007019	Pɛpɛlɩ-ŋ yaa pɛtɛpɛlɩ-ŋ yɔ, pɩtɛkɛ pʋyʋ. Ɛlɛ mbʋ pʋpɔzʋʋ yɔ lɛ se paa weyi ɛɖɔkɩ mbʋ Ɛsɔ tɔm se ɖɩla yɔ.
46007020	Paa weyi ɛwɛɛ wɛtʋ ndʋ tɩ-taa ɛɛwɛɛ pʋcɔ nɛ Ɛsɔ yaa-ɩ yɔ.
46007021	Ɛsɔ kaya-ŋ lɛ, ŋŋkɛ yom yaa we? Taanɩɣzɩ pʋ-yɔɔ. Ɛlɛ, ye pɩha-ŋ waɖɛ se ŋlɩɩ yomiye taa yɔ, ŋn̄aɣ pana.
46007022	Yom weyi Ɛsɔ ya-ɩ Kɩbaɣlʋ taa yɔ, ɛpɩsɩ ɛyʋ weyi Kɩbaɣlʋ holaa yɔ. Mbʋ ɖɔɖɔ ɛyʋ weyi ɛwɛ ɛ-tɩ yɔɔ pʋcɔ nɛ Ɛsɔ yaa-ɩ yɔ, ɛpɩsɩ Krɩstʋ yom.
46007023	Ɛsɔ yabɩ-mɩ kɩyabʋ. Pʋ-yɔɔ lɛ, ɩtaapɩsɩ ɛyaa yomaa.
46007024	Mɛ-ɛgbaɣdɩnaa, paa weyi ɛwɛɛ Ɛsɔ ɛsɩndaa wɛtʋ ndʋ tɩ-taa ɛkɛwɛ alɩwaatʋ ndʋ Ɛsɔ ya-ɩ yɔ.
46007025	Aɖamɛɛ tɔm lɛ, Kɩbaɣlʋ taɖʋ-m se meheyi-mɩ natʋyʋ. Ɛlɛ weyi ma ɛna man-pʋtɔdɩyɛ nɛ mamʋna se pata-m liu yɔ, mɔyɔɔdʋʋ ndʋ mamaɣzʋʋ yɔ.
46007026	Mamaɣzʋʋ se alɩwaatʋ kaɖɛ n̄ɩndʋ ndʋ ɖɩwɛ tɩ-taa yɔ, tɩ-yɔɔ lɛ, pʋwɛ ɖeu se ɛyʋ ɛwɛɛ ɛzɩ ɛwɛʋ yɔ.
46007027	Ye n̄anɛ halʋ nɔɔyʋ ɩhɔkɩnɩ ɖama yɔ, taan̄ɩnɩ se ŋyɛɖɩ. Ye n̄a nɛ halʋ nɔɔyʋ ɩtɔhɔkɩnɩ ɖama yɔ, taan̄ɩnɩ halʋ.
46007028	Ɛlɛ pɩtɛkɛ se ŋkpaɣ halʋ yɔ, ŋlabɩ kɩwɛɛkɩm nabʋyʋ. Ye pɛlɛ weyi ɛɛsɩŋ abalʋ yɔ, ɛwalaa yɔ, ɛtala kɩwɛɛkɩm nabʋyʋ. Ɛlɛ ɛyaa mba, pɛwɛɣnɩ cɛyɩtʋ kɩyakɩŋ tɩŋa pe-wezuu taa. Cɛyɩtʋ ndʋ maan̄ɩnɩɣ se ɩwɛɛna.
46007029	Mɛ-ɛgbaɣdɩnaa, ndʋ mɔyɔɔdʋʋ yɔ, ndʋ yɔ se : Alɩwaatʋ wɛ tobi. Pɩkpaɣnaʋ lɛɛlɛɛyɔ yɔ, mba pakpaɣ halaa yɔ, pɛwɛɛ ɛzɩ pɛfɛyɩnɩ halaa yɔ.
46007030	Mba pewiliɣ yɔ, pɛwɛɛ ɛzɩ paawiliɣ yɔ. Mba pa-taa hʋlʋmaa yɔ, pɛwɛɛ ɛzɩ pa-taa tahʋlʋmɩ yɔ. Mba payakɩ yɔ, pɛwɛɛ ɛzɩ pɛfɛyɩnɩ pʋyʋ yɔ.
46007031	Mba palakɩnɩ kedeŋa kanɛ kɔ-yɔɔ n̄ɩm nɛ tʋmɩyɛ yɔ, pɛwɛɛ ɛzɩ paalakɩnɩ-pʋ nɛ tʋmɩyɛ siŋŋ yɔ. Toovenim mbʋ pʋyɔɔ yɔ, kedeŋa ŋga ɖɩnaɣ ɛzʋnɔ yɔ, keɖiɣni ɖɛʋ.
46007032	Ŋgʋ man̄ɩnaɣ se lɩmaɣza ɩtaakʋ-mɩ. Weyi ɛtakpaɣ halʋ yɔ, Kɩbaɣlʋ lɩmaɣza kʋʋnɩ-ɩ. Ɛn̄ɩnɩɣ ɛzɩma mbʋ ɛɛla nɛ Kɩbaɣlʋ taa la leleŋ yɔ.
46007033	Ɛlɛ weyi ɛlɛ n̄akpaɣ halʋ yɔ, kedeŋa nɛ mbʋ ɛɛla nɛ ɛ-halʋ taa la leleŋ yɔ, pɩ-lɩmaɣ za kʋʋnɩ-ɩ.
46007034	Mbʋ ɖɔɖɔ pɛlɛ weyi ɛwalaa yɔ nɛ weyi ɛɛsɩŋ abalʋ yɔ, pɛfɛyɩ kɩmaŋ. Weyi ɛtawalɩ yɔ, Kɩbaɣlʋ lɩmaɣza kʋʋnɩ-ɩ se pɩsa nɛ ɛsɩɩ e-tomnaɣ nɛ ɛ-kalɩzaɣ nɛ hɔɔlʋʋ. Ŋgʋ weyi ɛlɛ n̄awalaa yɔ, kedeŋa nɛ mbʋ ɛɛla nɛ ɛ-walʋ taa la leleŋ yɔ, pɩ-lɩmaɣza kʋʋnɩ-ɩ.
46007035	Ndʋ mɔyɔɔdʋʋ yɔ, mɔyɔɔdʋʋ-tʋ se pɩsɛɛ-mɩ. Pɩtɛkɛ kpaca nakʋyʋ man̄ɩkɩ-mɩ. Man̄ɩnɩɣ se ɩcaɣ wezuu ɛzɩ pʋmʋnaʋ yɔ se pɩsa nɛ ɩhɔkɩnɩ mɩ-tɩ nɛ Kɩbaɣlʋ nɛ mɩ-laŋɩyɛ pilim.
46007036	Ye nɔɔyʋ ɛmaɣzʋʋ se ɛɖʋʋ ɛ-pɛlɛ weyi ɛɛsɩŋ abalʋ yɔ fɛyɛ alɩwaatʋ ndʋ eyeki-i nɛ ɛɖɛɛ walʋʋ yɔɔ yɔ, nɛ ye pʋwɛɛ se ɛwalɩ yɔ, ɛla mbʋ e-liu wɛɛ yɔ. Ɛtala kɩwɛɛkɩm nabʋyʋ, eyele nɛ ɛwalɩ.
46007037	Ɛlɛ weyi ɛmakɩ ɛ-laŋɩyɛ taa se ɛlakɩ pʋyʋ, nɛ nabʋyʋ taɖaŋ-ɩ nɛ ɛ-maɣmaɣ e-liu wɛna mbʋ nɛ ɛlɩzɩ se ɛsɩɣ ɛ-pɛlɛ weyi ɛɛsɩŋ abalʋ yɔ yɔ, ɛlabɩ ɖeu.
46007038	Mbʋ labɩna nɛ weyi eyeki nɛ ɛ-pɛlɛ weyi ɛɛsɩŋ abalʋ yɔ ɛwalɩ yɔ, ɛlabɩ ɖeu. Ɛlɛ weyi ɛlɛ n̄aahaɣ-ɩ abalʋ yɔ, ɛlabɩ ɖeu nɛ pɩkɩlɩ.
46007039	Paɣtʋ yɔɔ lɛ, halʋ hɔkɩnɩ ɛ-walʋ ɛ nɛ ɛ-sɩm. Ɛlɛ ye ɛ-walʋ ɛsɩba yɔ, ɛwɛ ɛ-tɩ yɔɔ se ɛwalɩ ye e-liu ɛwɛ mbʋ yɔ. Ɛlɛ mbʋ pʋpɔzʋʋ-ɩ yɔ lɛ se ɛwalɩ Kɩbaɣlʋ taa.
46007040	Paa mbʋ ma-naʋ taa lɛ, ɛnɩɣ leleŋ nɛ pɩkɩlɩ ye ɛtatasɩ walʋʋ yɔ. Manawa se Ɛsɔ Kalɩzaɣ heyini-m ndʋ mɔyɔɔdɩ mbʋ yɔ.
46008001	Mamaɣ-mɩ tɔm pɩlɩnɩ mbʋ palaɣ sɩɩnaa yɔ, pʋ-yɔɔ. Ɖɩnawa se ɖa-tɩŋa ɖɩwɛnɩ tɩlɩtʋ. Tɩlɩtʋ yeki nɛ ɛyʋ kʋndʋʋ ɛlɛ, sɔɔlɩm kpazɩɣ ɛyʋ ɖoŋ.
46008002	Ye nɔɔyʋ ɛmaɣzʋʋ se ɛsɩm pʋyʋ yɔ, ɛtɩtɩlɩda ɛzɩma mbʋ pʋmʋnaa se patɩlɩ yɔ.
46008003	Ɛlɛ ye nɔɔyʋ ɛsɔɔlɩ Ɛsɔ yɔ, Ɛsɔ sɩm-ɩ.
46008004	Mamaɣ-mɩ tʋnɛ pɩlɩnɩ mbʋ palaɣ sɩɩnaa yɔ, pʋ-tɔɔʋ yɔɔ. Ɖɩsɩm se sɩʋ tɛkɛ pʋyʋ kedeŋa taa. Ɖɩsɩm ɖɔɖɔ se Ɛsɔ kʋɖʋm ɖeke wɛna nɛ nɔɔyʋ fɛyɩ nɛ pɩtasɩnɩ-ɩ.
46008005	Ye pʋyʋ ɛwɛ ɛsɔdaa yaa tataa nɛ payaɣ-pʋ se ɛsɔnaa, ɛzɩ toovenim taa ɛsɔnaa sakɩyɛ nɛ kɩbaɣlaa sakɩyɛ pɛwɛʋ yɔ,
46008006	ɖɔ-cɔlɔ lɛ, Ɛsɔ kʋɖʋm ɖeke wɛna, ɛnʋ lɛ Caa. Mbʋ pɩtɩŋa payɩ pʋwɛɛ yɔ, pɩlɩnɩ ɛ-cɔlɔ nɛ ɖɩkɛ ɛ- n̄ɩma. Kɩbaɣlʋ kʋɖʋm wɛna, ɛnʋ lɛ Yesu Krɩstʋ. Mbʋ pɩtɩŋa payɩ pʋwɛɛ yɔ, ɛ-yɔɔ pɩtɩŋɩnaa nɛ pʋwɛɛ. Ɖa ɖɔɖɔ lɛ, ɛ-yɔɔ ɖɩtɩŋɩnaa nɛ ɖɩwɛɛ wezuu.
46008007	Ɛlɛ, ɛyaa tɩŋa fɛyɩnɩ tɩlɩtʋ ndʋ. Nabɛyɛ tasɩ lɩmaɣza kʋɖʋmɛɛ ana wɛnaʋ sɩɩnaa yɔɔ alɩwaatʋ ndʋ pɔtɔkɩ mbʋ pala sɩɩnaa yɔ. Peeye lɛ, ɛjandʋ wɛ pa-taa nɛ pa-taa tatasɩ wɛʋ keleŋgele.
46008008	Pɩtɛkɛ tɔɔnaɣ yekina nɛ ɖɩn̄ɔtɩnɩ Ɛsɔ. Pɩɩsɔzʋʋ-ɖʋ nabʋyʋ alɩwaatʋ ndʋ ɖɩtɔkɩ yɔ. Ɖiilesiɣ nabʋyʋ alɩwaatʋ ndʋ ɖɩɩtɔkɩ yɔ.
46008009	Paa mbʋ, ɩkpa mɩ-tɩ se mɩ-tɩ yɔɔ wɛʋ mbʋ pitaatuuli ajama nɛ pɔtɔlɩ kɩwɛɛkɩm taa.
46008010	N̄a n̄ɛwɛnɩ tɩlɩtʋ, pʋyɔɔ ŋtɔkɩ agɔlɩma naŋ taa. Ɛlɛ pʋtɔma yɔ, lɛlʋ weyi ɛwɛ ɛjandʋ e-lidaʋ taa yɔ, ɛnaɣ-ŋ ŋtɔkɩ mbʋ peeye lɛ pɩlabɩ-ɩ hʋnʋm se ɛtɔɔ nandʋ ndʋ pala sɩɩna yɔ, ŋgʋ eɖiɣni maɣzʋʋ se pɩfɛyɩ ɖeu se ɛla mbʋ.
46008011	Ɖɩnɛ lɛ, n̄a-tɩlɩtʋ yeki nɛ ɛgbaɣdʋ weyi ɛwɛ ɛjandʋ taa yɔ, ɛsɩ, ŋgʋ ɛkɛ ɛgbaɣdʋ weyi ɛ-yɔɔ Krɩstʋ sɩba yɔ.
46008012	Alɩwaatʋ ndʋ ɩyʋsʋnɩ mɩ-ɛgbaɣdɩnaa yɔ nɛ ɛɖʋ kɩcɩkpɩŋ pa-laŋa wena awɛ ɛjandʋ taa yɔ, ɩyʋsɩnɩ Krɩstʋ.
46008013	Pʋ-yɔɔ lɛ, ye mbʋ mɔtɔkɩ yɔ, mbʋ ɛɛlabɩna nɛ mɛ-ɛgbaɣdʋ tɔlɩ kɩwɛɛkɩm taa yɔ, maatasɩɣ nandʋ tɔɔʋ wiɖiyi kaʋ. Maatasɩɣ-tʋ tɔɔʋ wiɖiyi kaʋ se pitaayele nɛ mɛ-ɛgbaɣdʋ tɔlɩ kɩwɛɛkɩm taa.
46009001	Mɛntɛkɛ Yesu tiyiyu yaa we? Mɛnfɛyɩ man-tɩ yɔɔ? Mantɩna ɖa-Kɩbaɣlʋ Yesu Krɩstʋ yaa we? Pɩtɛkɛ mɩ lɛ man-tʋmɩyɛ Kɩbaɣ lʋ taa?
46009002	Ye nabɛyɛ cɔlɔ mɛntɛkɛ Yesu tiyiyu yɔ, mɩ-cɔlɔ lɛ, mɛnkɛnɩ-ɩ pɩtʋʋ fɛyɩ mbʋ pʋyɔɔ yɔ, mɩ lɛ mba pawɩlɩɣ se Kɩbaɣ lʋ ya-m se mɛnkɛ e-tiyiyu yɔ.
46009003	Tʋnɛ moncosuu ɛyaa mba pakʋyʋʋ mɔ-yɔɔ yɔ :
46009004	Ɖɩfɛyɩnɩ waɖɛ se ɖɩmʋ mbʋ ɖɩɩtɔɔ nɛ ɖɩn̄ɔɔ yɔ, yaa we?
46009005	Pɩtamʋnɩ se makpaɣ ɛgbaɣdʋ halʋn̄ɩnʋ nɛ mɛnkpɛndɩnɩ-ɩ ma-nʋmɔʋ wobu taa ɛzɩ Yesu tiyiyaa lɛlaa nɛ Kɩbaɣlʋ neyaa nɛ Sefaasɩ palakʋʋ yɔ yaa we?
46009006	Ɛzɩ ma nɛ Barɩnaabaasɩ ɖe-ɖeke pʋwɛɛ se ɖɩla tʋmɩyɛ nɛ ɖɩcɔnɩ ɖa-tɩ yɔɔ na?
46009007	Akɛ sɔɔja nɛ ɛhɛyɩɣ ɛ-tɩ? Aɖuu tɩʋ nɛ ɛɛtɔkɩ ki-pee? Aɖiyiɣ wondu nɛ ɛɛn̄ɔʋ tɩ-naalɩm ?
46009008	Maayɔɔdʋʋ tɔm tʋnɛ ɛzɩ ɛyʋ yɔ ɖeke, Ɛsɔ paɣtʋ ɛɛyɔɔdʋʋ mbʋ ɖɔɖɔ yaa we?
46009009	Mooyiizi ma paɣtʋ takayaɣ taa se : Alɩwaatʋ ndʋ nɔ mɩtɩɣ tɔɔnaɣ pee lɔyɩŋ yɔ, paahɔkɩɣ ɛ-nɔɔ. Naŋ yɔɔ Ɛsɔ nɩɣzʋʋ yaa we?
46009010	Yaa ɖe-ɖeke ɖɔ-yɔɔ yɔɔ ɛyɔɔdɩ mbʋ? Mooyiizi ma-tʋ ɖɔ-yɔɔ na. Weyi ɛhayɩɣ yɔ nɛ weyi ɛmɩtɩɣ mɩla yɔ, pataɣ liu se pɔkɔŋ hiɣu pe-ɖeɖe.
46009011	Ɖiɖu mɩ-hɛkʋ taa Kalɩzaɣ taa n̄ɩm. Pɩkɛ pita pʋyʋ alɩwaatʋ ndʋ ɖɩkʋŋ mɩ-n̄ɩm mbʋ ɩwɛnɩ kedeŋa yɔɔ yɔ yaa we?
46009012	Ye lɛlaa ɛwɛnɩ waɖɛ se pamʋ mɩ-n̄ɩm lɛ, ɖɩfɛyɩnɩ waɖɛ nɖɩ nɛ pɩkpaɖɩ-wɛ yaa we? Paa nɛ mbʋ, ɖɩtɔpɔzɩ-mɩ se ɩsɩnɩ-ɖʋ. Ɖitisuu pɩtɩŋa se nabʋyʋ ɛtaaɖɩɣ nʋmɔʋ Krɩstʋ tɔm kɩbandʋ.
46009013	Ŋgʋ ɩsɩm mbʋ se mba palakɩ tʋmɩyɛ Ɛsɔ ɖɩɣa taa yɔ, pa-tʋmɩyɛ yɔɔ pɔtɔkɩ. Mba palakɩ tʋmɩyɛ Ɛsɔ kumoɖe yɔɔ yɔ, pɔtɔkɩ mbʋ pala kumoɖe nɖɩ ɖɩ-yɔɔ yɔ.
46009014	Mbʋ ɖɔɖɔ Kɩbaɣlʋ ɖʋwa se mba posuzuu Tɔm Kɩbandʋ yɔ, Tɔm Kɩbandʋ ndʋ tɩcalɩ-wɛ.
46009015	Paa mbʋ yɔ, mɔntɔpɔzɩ nɔɔyʋ pʋyʋ. Ndʋ mamawa yɔ, mantama se ɩha-m pʋyʋ. Mansɩba yɔ, pɩsɛɣ-m nɛ pɩkɩlɩ se nɔɔyʋ kaalɛɣ ma-kʋndʋʋ mbʋ.
46009016	Ŋgʋ Tɔm Kɩbandʋ suzuu tɛkɛnɩ-m mbʋ mankʋndʋʋna yɔ. Mbʋ pʋyɔɔ yɔ Ɛsɔ ɖʋnɩ-m nɛ pɩkɛnɩ-m kɩcɛyʋʋ se monsuzi-tʋ. Ye montosuzi Tɔm Kɩbandʋ yɔ, pʋtɔɔ-m.
46009017	Ye monsuzi-tʋ nɛ laŋɩyɛ kɩbanɖɛ yɔ, mamʋʋ ma-kɩhɛyʋʋ. Paa montosuzi-tʋ nɛ laŋɩyɛ kɩbanɖɛ yɔ, pɩkɛnɩ-m tʋmɩyɛ nɖɩ Ɛsɔ ɖʋ-m yɔ.
46009018	Le man-kɩhɛyʋʋ wɛɛ yɔ? Ŋgʋ lɛ se monsuzi Krɩstʋ Tɔm Kɩbandʋ ndʋ falaa. Ɖɩnɛ lɛ, maapɔzʋʋ waɖɛ nɖɩ Tɔm Kɩbandʋ ha-m yɔ.
46009019	Mɛwɛ man-tɩ yɔɔ pɩtɩŋa pɩ-taa ɛlɛ, manpɩsɩ man-tɩ ɛyaa tɩŋa yom se manpɩzɩ mehiɣ ɛyaa sakɩyɛ.
46009020	Manpɩsɩ man-tɩ ɛzɩ Yuda-tʋ yɔ Yuda n̄ɩma cɔlɔ se mehiɣ Yuda n̄ɩma. Manpɩsɩ man-tɩ ɛzɩ paɣtʋ tɛɛ tʋ yɔ paɣtʋ tɛɛ n̄ɩma cɔlɔ se mehiɣ mba pɛwɛ paɣtʋ tɛɛ yɔ.
46009021	Manpɩsɩ man-tɩ ɛzɩ weyi ɛfɛyɩnɩ paɣtʋ yɔ mba pɛfɛyɩnɩ paɣtʋ yɔ pɔ-cɔlɔ se mehiɣ mba pɛfɛyɩnɩ paɣtʋ yɔ. Pɩtɛkɛ se maaluzuu man-tɩ Ɛsɔ paɣtʋ tɛɛ mbʋ pʋyɔɔ yɔ, moluzi man-tɩ Krɩstʋ paɣtʋ tɛɛ.
46009022	Manpɩsɩ ɛjam ajama cɔlɔ se mehiɣ ajama. Manpɩsɩ man-tɩ pɩtɩŋa ɛyaa tɩŋa yɔɔ se paa pɩɩla ɛzɩma yɔ, maya nabɛyɛ n̄ʋʋ.
46009023	Malakɩ pɩtɩŋa Tɔm kɩbandʋ yɔɔ se pɩsa nɛ mɛwɛnɩ tɩ-n̄ɩm.
46009024	Ɩtatɩlɩ se mba powoki seu yɔ, peseu patɩŋa payɩ ɛlɛ weyi ɛwakɩ yɔ, e-ɖeke koŋ palakɩ kʋjɔʋ yaa we? Ise ɛzɩ pʋmʋnaʋ yɔ nɛ pɩsa nɛ palabɩ-mɩ kʋjɔʋ.
46009025	Mba palʋkɩ yɔ, pɔsɔŋ mbʋ pɩtɩŋa payɩ pʋwɛɛ se pɔsɔ yɔ. Palakɩ mbʋ se pɩsa nɛ pamʋ wabʋ hʋlaɣ ŋga kɛwɛɛkɩɣ yɔ. Ɛlɛ ɖa ɖalakɩ se pɩsa nɛ ɖɩmʋ wabʋ hulaɣ ŋga kaawɛɛkɩɣ kaʋ yɔ.
46009026	Pʋ-yɔɔ yɔɔ ma yɔ, menseɣ ɛlɛ, maaseɣ yem. Mɔlɔʋ ŋgulumee ɛlɛ pɩtɛkɛ heɣlim mamakɩ.
46009027	Ɛlɛ manazɩɣ mon-tomnaɣ nɛ manpɩsɩɣ-kɛ yom se mɛntɛŋ ɛyaa lɛlaa tɔm suzuu lɛ, Ɛsɔ ɛtaakpaɣ-m ɛzɩ weyi ɛtɩmʋna yɔ.
46010001	Mɛ-ɛgbaɣdɩnaa, man̄ɩnɩɣ se ɩtɩlɩ se ɖɔ-cɔzɔnaa tɩŋa kɛwɛ ɛsɔmɩnʋʋ tɛɛ, se patɩŋa patɩŋɩnɩ teŋgu taa nɛ palɩɩ.
46010002	Man̄ɩnɩɣ se ɩtɩlɩ se pamɩɩsɩ patɩŋa payɩ ɛsɔmɩnʋʋ nɛ teŋgu kɩsɛɛmʋʋ pa-taa nɛ pɛkpɛndɩ pa nɛ Moyiizi.
46010003	Patɩŋa pɔtɔɔ kalɩzaɣ taa tɔɔnaɣ kʋɖʋmaɣ.
46010004	Patɩŋa pɔn̄ɔ kalɩzaɣ taa lɩm kʋɖʋmʋm mbʋ pʋyɔɔ yɔ, pɔn̄ɔɣaɣ mbʋ pɩlɩɣaɣnɩ ɛwaɣ ŋga katɩŋaɣ-wɛ yɔ, kɔ-yɔɔ yɔ. Ɛwaɣ ŋga lɛ Krɩstʋ.
46010005	Ɛlɛ pa-taa ɛyaa sakɩyɛ tɛkɛdɩnɩ Ɛsɔ pʋ-yɔɔ eyeba nɛ pasɩ pɛɛpɛɛ lakʋ taa.
46010006	Ɛlɛ mbʋ pɩlaba yɔ, pɩtalaa se pikuli ɖɛ-ɛza nɛ ɖɩtaasɔɔlɩ kɩdɛkɛdɩm labʋ ɛzɩ mba yɔ.
46010007	Ɩtaakɛ sɩɩnaa layaa ɛzɩ pa-taa nabɛyɛ yɔ. Pamawa se : Samaɣ caɣaa se kɔtɔɔ nɛ kɔn̄ɔɔ. Pʋwayɩ kakʋyɩ se keleɣyi.
46010008	Ɩtaala acɛyɛ ɛzɩ pa-taa nabɛyɛ labʋ nɛ ɛyaa kudokiŋ nɩɩlɛ nɛ naadozo tɔlɩ kɩyakʋ kʋɖʋmʋʋ yɔ.
46010009	Ɖɩtaatakɩ Krɩstʋ ɛzɩ pa-taa nabɛyɛ labʋ nɛ ɖʋmaa kpasɩ-wɛ nɛ pasɩ yɔ.
46010010	Itaamindi mi-liŋ tɛɛ ɛzɩ pa-taa nabɛyɛ labʋ nɛ sɩm tiyiyu kʋ-wɛ yɔ.
46010011	Pʋnɛ pɩtɩŋa pɩtalɩ-wɛ se pikuli ɖɛ-ɛza. Pama-tʋ se ɖa mba ɖɩtalɩ alɩwaatʋ ndʋ tɩwɩzɩ tɛm yɔ, tɩ-taa yɔ, ɖɩna nɛ ɖɩkpa ɖa-tɩ.
46010012	Pʋ-yɔɔ pʋwɛɛ se weyi ɛmaɣzʋʋ se ɛsɩŋaa yɔ, ɛkpa ɛ-tɩ. Ye pɩtɛkɛ mbʋ yɔ, ɛtɔlʋʋ.
46010013	Takʋʋ nabʋyʋ ɛɛtalɩɣ-mɩ nɛ pɩtɛkɛ mbʋ pɩtalɩɣ ɛyaa yɔ. Ɛsɔ weyi ɛmʋnaa se pataa-ɩ liu yɔ, eeyeki nɛ pɩtakɩ-mɩ nɛ pɩɖɛlɛsɩ mi-ɖoŋ. Ɛlɛ alɩwaatʋ ndʋ pɩtakɩɣ-mɩ yɔ, ɛn̄ɔɔzʋʋ-mɩ nʋmɔʋ ŋgʋ ɩɩtɩŋ nɛ ɩlɩɩ yɔ se pɩsa nɛ ɩɖɔkɩ mɩ-tɩ pɩ-taa.
46010014	Pʋ-yɔɔ lɛ, mɛ-ɛgbaɣ dɩnaa kʋsɔɔlaa, ise sɩɩnaa laʋ.
46010015	Mɔyɔɔdʋʋna ɛyaa mba pasɩm lɔŋ yɔ. Mɩ-maɣmaɣ ɩmaɣzɩ ndʋ mɔyɔɔdʋʋ yɔ, tɩ-yɔɔ nɛ ɩna.
46010016	Wazʋʋ kɔpʋ ŋgʋ ɖɩwazʋʋ kʋ-yɔɔ yɔ, kɩtɛkɛnɩ ɛgbaɣdɩyɛ ɖʋʋ nɛ Krɩstʋ calɩm yaa we? Kpɔnɔ ŋgʋ ɖɩcɩyɩɣ-kʋ yɔ, kɩtɛkɛnɩ ɛgbaɣdɩyɛ ɖʋʋ nɛ Krɩstʋ tomnaɣ yaa we?
46010017	Ɛzɩma mbʋ kpɔnɔ kʋɖʋmʋʋ wɛna yɔ, mbʋ ɖɔɖɔ ɖa mba ɖɩɖɔwa yɔ, ɖɩkɛ tomnaɣ kʋɖʋmaɣ. Pʋwɛ mbʋ mbʋ pʋyɔɔ yɔ, ɖɩkaɣ kpɔnɔ kʋɖʋmʋʋ ŋgʋ na.
46010018	Ɩcɔnɩ Ɩzrɛɛlɩ n̄ɩma nɛ ɩna. Mba pɔtɔkɩ kɩlaʋ nandʋ yɔ, pa nɛ kɩlaʋ ndene patɩɖʋ ɛgbaɣ dɩyɛ yaa we?
46010019	Suwe mancaɣ yɔɔdʋʋ? Mancaɣ se mɔyɔɔdɩ se sɩʋ kpelaɣ kɛ pʋyʋ yaa nandʋ ndʋ palaɣ sɩʋ kpelaɣ yɔɔ yɔ, tɩkɛ pʋyʋ yaa we? Aayɩ.
46010020	Mba pɛtɛkɛ Yuda n̄ɩma yɔ, mbʋ pɩtɩŋa payɩ palaɣ yɔ, palaɣ-pʋ aleewaa na. Pɩtɛkɛ Ɛsɔ palaɣ. Ŋgʋ maan̄ɩnɩɣ se mɩ nɛ aleewaa ɩkpɛndɩ pʋyʋ.
46010021	Ɩɩpɩzɩɣ nɛ ɩn̄ɔɔ Kɩbaɣlʋ kɔpʋ nɛ ɩtɛ nɛ ɩn̄ɔɔ aleewaa n̄ɩŋgʋ ɖɔɖɔ. Ɩɩpɩzɩɣ nɛ ɩtɔɔ tɔɔnaɣ Kɩbaɣlʋ taabɩlɩ yɔɔ nɛ ɩtɛ nɛ ɩtɔɔ aleewaa n̄ɩŋgʋ yɔɔ ɖɔɖɔ.
46010022	Ɖɩn̄ɩnɩɣ se ɖikulizi Kɩbaɣlʋ sʋsɩ yaa we? Ɖɩkɩlɩ-ɩ ɖoŋ na?
46010023	Paha-m nʋmɔʋ pɩtɩŋa payɩ pʋ-yɔɔ ɛlɛ, pɩtɛkɛ pɩtɩŋa pʋwɛnɩ-m wazaɣ. Paha-m nʋmɔʋ pɩtɩŋa payɩ pʋ-yɔɔ ɛlɛ, pɩtɛkɛ pɩtɩŋa pɩkpazɩɣ nɩ ɖoŋ.
46010024	Nɔɔyʋ ɛtaan̄ɩnɩ mbʋ pɩsɛɣ ɛ-maɣmaɣ yɔ. Ɛlɛ paa weyi ɛn̄ɩnɩ mbʋ pɩsɛɣ lɛlaa yɔ.
46010025	Ɩtɔɔ mbʋ pɩtɩŋa payɩ pɛpɛdɩɣ kɩyakʋ taa yɔ nɛ ɩtaapɔzɩ natʋyʋ se ɩna se pɩkɛ mbʋ ɩmaɣzʋʋ se pɩfɛyɩ ɖeu se ɩtɔɔ yɔ.
46010026	Ɩtɔɔ pɩtɩŋa payɩ mbʋ pʋyɔɔ yɔ, Kɩbaɣlʋ tɩnɩ tɛtʋ nɛ mbʋ pɩtɩŋa payɩ pʋwɛ tɩ-yɔɔ yɔ.
46010027	Ɖɩkpaɣ se weyi ɛfɛyɩnɩ lidaʋ Krɩstʋ yɔɔ yɔ, ɛya-mɩ se iwolo ɛ-tɛ nɛ ɩtɔɔ tɔɔnaɣ nɛ itisi nɛ iwolo. Ɩtɔɔ mbʋ pɩtɩŋa payɩ pasɩɣ mɩ-ɛsɩndaa yɔ, ɩtaapɔzɩ natʋyʋ se ɩna se pɩkɛ mbʋ ɩmaɣzʋʋ se pɩfɛyɩ ɖeu se ɩtɔɔ yɔ.
46010028	Ɛlɛ ye nɔɔyʋ eheyi-mi se : Pala pʋnɛ kɩlaʋ yɔ, ɩtaatɔɔ-pʋ. Ɩtaatɔɔ-pʋ ɛyʋ weyi eheyi-mi yɔ, ɛ-yɔɔ nɛ ye ɩtɔɔ-pʋ yɔ pamazɩɣ se pɩfɛyɩ ɖeu.
46010029	Maayɔɔdʋʋ cɩnɛ se mɩmaɣzʋʋna se pɩfɛyɩ ɖeu ɛlɛ lɛlʋ maɣzʋʋnɩ mbʋ. Ŋpɩzɩɣ nɛ ŋpɔzɩ se pɩlabɩ ɛzɩma nɛ mbʋ lɛlʋ maɣzʋʋ se pʋwɛ ɖeu yaa pɩfɛyɩ ɖeu yɔ, pʋhʋʋnɩ man-tɩ yɔɔ wɛʋ tɔm?
46010030	Ye mɔntɔkɩ nɛ ɛsɩmɩyɛ lɛ, ɛbɛ yɔɔ pɔyɔɔdʋʋ mɔn-tɔm mbʋ mɔntɔkɩnɩ ɛsɩmɩyɛ yɔ, pʋ-yɔɔ?
46010031	Ye ɩtɔkɩ yaa ɩn̄ɔʋ yaa ɩlakɩ nabʋyʋ yɔ, ɩla pɩtɩŋa nɛ pɩsa Ɛsɔ.
46010032	Mi-wezuu caɣʋ taa lɛ, itaayele nɛ putuuli Yuda n̄ɩma yaa Grɛɛkɩ n̄ɩma yaa Ɛsɔ ɛgbɛyɛ taa nɔɔyʋ nɛ ɛtɔlɩ kɩwɛɛkɩm taa.
46010033	Ɩla ɖɔɖɔ ɛzɩ ma yɔ : Man̄akɩ pana se mɔn-tɔm ɛkɛdɩnɩ ɛyaa tɩŋa pɩtɩŋa pɩ-taa. Maan̄ɩnɩɣ mɛn-kɛzɛɣa. Ɛlɛ, man̄ɩnɩɣ mbʋ pɩsɛɣ ɛyaa sakɩyɛ yɔ se pɩsa nɛ pehiɣ n̄ʋʋyabʋ.
46011001	Ɩnɩɣzɩnɩ-m ɛzɩ ma-maɣmaɣ manɩɣzɩnaʋ Krɩstʋ yɔ.
46011002	ɛgbaɣdɩnaa, mayɩɣkɩɣ-mɩ ɛzɩma mbʋ ɩtɔzʋʋ mɔ-yɔɔ pɩtɩŋa payɩ pɩ-taa yɔ, nɛ ɛzɩma mbʋ ɩɖɔkɩɣ wɩlɩtʋ ɛzɩ mawɩlʋʋ mɩ yɔ.
46011003	Ɛlɛ man̄ɩnɩɣ se ɩtɩlɩ se : Krɩstʋ lɛ paa abalʋ weyi ɛ-n̄ʋʋ tʋ. Abalʋ kɛ halʋ n̄ʋʋ-tʋ nɛ Ɛsɔ n̄ɛkɛ Krɩstʋ n̄ʋʋ-tʋ.
46011004	Abalʋ weyi ɛsɛɣ Ɛsɔ yaa ɛɖɛzɩɣ ɛsɔtɔm nɛ ehuuzi ɛ-n̄ʋʋ yɔɔ yɔ, ɛɖʋʋ fɛyɛ ɛ-n̄ʋʋ tʋ.
46011005	Halʋ weyi ɛlɛ n̄ɛsɛɣ Ɛsɔ yaa ɛɖɛzɩɣ ɛsɔtɔm nɛ etohuuzi ɛ-n̄ʋʋ yɔɔ yɔ, ɛ-n̄ʋʋ tʋ ɛɖʋʋ fɛyɛ mbʋ pʋyɔɔ yɔ, pʋwɛ ɛzɩ ɛhʋm koloŋgolo yɔ.
46011006	Ye halʋ etohuuzi ɛ-n̄ʋʋ yɔɔ yɔ, ɖɩnɛ lɛ ɛkɔ ɛ-n̄ɔsɩ. Ɛlɛ ye pʋwɛ halʋ fɛyɛ se ɛkɔ ɛ-n̄ɔsɩ yaa ɛhʋ ɛ-n̄ʋʋ koloŋgkolo yɔ, ehuuzi ɛ-n̄ʋʋ yɔɔ.
46011007	Ɖenɖe Abalʋ kɛ Ɛsɔ lɛzʋʋ nɛ e-koboyaɣ yɔ, pɩtamʋna se ehuuzi ɛ-n̄ʋʋ yɔɔ. Ɛlɛ halʋ n̄ɛkɛ abalʋ koboyaɣ.
46011008	Ɛsɔ tatɩŋɩnɩ halʋ yɔɔ nɛ ɛla abalʋ. Ɛlɛ, abalʋ yɔɔ ɛtɩŋɩnaa nɛ ɛla halʋ.
46011009	Ɛsɔ tala abalʋ halʋ yɔɔ ɛlɛ, abalʋ yɔɔ ɛlabɩ halʋ.
46011010	Pʋ-yɔɔ lɛ, pʋwɛɛ se halʋ ɛwɛnɩ ɛ-n̄ʋʋ yɔɔ mayaɣ ŋga kawɩlɩɣ se ɛwɛ nɔɔyʋ tɛɛ yɔ. Ɛla mbʋ Ɛsɔ tiyiyaa yɔɔ.
46011011	Paa nɛ mbʋ Kɩbaɣlʋ taa lɛ, halʋ ɛɛwɛɣ nɛ abalʋ fɛyɩ nɛ abalʋ n̄awɛɣ ɖɔɖɔ nɛ halʋ n̄ɛfɛyɩ.
46011012	Mbʋ pʋyɔɔ yɔ, ɛzɩ Ɛsɔ tɩŋɩnaʋ abalʋ yɔɔ nɛ ɛla halʋ yɔ, mbʋ ɖɔɖɔ halʋ lʋlʋʋnɩ abalʋ. Pɩtɩŋa payɩ, Ɛsɔ cɔlɔ pɩlɩnaa.
46011013	Mɩ-maɣmaɣ ɩmaɣzɩ nɛ ɩna se pʋmʋnaa se halʋ ɛsɛɛ Ɛsɔ nɛ etohuuzi ɛ-n̄ʋʋ yɔɔ yaa we?
46011014	Mbʋ mɩ-maɣmaɣ ɩnaɣ kedeŋa yɔɔ cɩnɛ yɔ, pɩɩwɩlɩɣ-mɩ se pʋwɛ fɛyɛ abalʋ se ɛwɛnɩ n̄ɔsɩ kɩɖaɣlɩsɩ yaa we?
46011015	Halʋ yɔ, pɩkɛnɩ-ɩ koboyaɣ pʋyʋ se ɛwɛnɩ n̄ɔsɩ kɩɖaɣlɩsɩ mbʋ pʋyɔɔ yɔ, pɩha-ɩ n̄ɔsɩ kɩɖaɣlɩsɩ se sihuuzi ɛ-n̄ʋʋ yɔɔ.
46011016	Ye nɔɔyʋ liu ɛwɛɛ se ɛkpɛɣnɩ tɔm ndʋ yɔ, ɖɩɩlakɩ mbʋ. Paalakɩ mbʋ ɖɔɖɔ Ɛsɔ agbaa taa.
46011017	Paɣtʋ ndʋ mancaɣ-mɩ ɖʋʋ yɔ, maasaŋ-mɩ kɩsam. Ikpeɣluu yɔ, iikpeɣluu se ɩpɩsɩ ɛyaa kɩbama ɛlɛ se ɩtɛzɩ kɔzʋʋ kɩwɛɛkɩm taa na.
46011018	Kɔɔnɔɔ lɛ, manɩɣ se alɩwaatʋ ndʋ ikpeɣluu Krɩstʋ ɛgbɛyɛ taa yɔ, tayʋʋ wɛ mɩ-hɛkʋ taa. Ŋgʋ mentisi-tʋ hɔɔlʋʋ.
46011019	Pʋwɛɛ se tayʋʋ ɛwɛɛ mɩ-hɛkʋ taa mbʋ nɛ pɩsa nɛ pikuli ɛyaa mba pamʋnaa yɔ, pɔ-yɔɔ nɛ pana-wɛ.
46011020	Alɩwaatʋ ndʋ ikpeɣ luu yɔ, iikpeɣluu se ɩtɔɔ Kɩbaɣlʋ tɔɔnaɣ.
46011021	Paa weyi ekpedesuu se ɛkpaɣ ɛ-maɣmaɣ ɛ-tɔɔnaɣ nɛ ɛlɛyɩ lɛlaa tɔɔʋ. N̄ɔɔsɩ wɩɣ nɔɔyʋ nɛ haɣnaɣ n̄akʋʋ lɛlʋ.
46011022	Ɩfɛyɩnɩ ɖɩsɩ se ɩtɔɔ nɛ ɩn̄ɔɔ yaa we? Pɩlabɩ ɛzɩma nɛ ɩtakpaɣ Ɛsɔ ɛgbɛyɛ nɛ ɩyaa se pʋyʋ nɛ ɩɖʋʋ ɛyaa mba pɛfɛyɩnɩ pʋyʋ yɔ fɛyɛ? Suwe mankaɣ-mɩ heyuu yɔ? Mansaŋ-mɩ pʋ-yɔɔ yaa we? Aayɩ, maasaŋ-mɩ pʋ-yɔɔ.
46011023	Ndʋ mamʋ Kɩbaɣlʋ cɔlɔ yɔ, ndʋ mawɩlɩ-mɩ. Ɖoo wena Yudaasɩ kpaɣ Kɩbaɣlʋ Yesu nɛ ɛɖʋzɩ-ɩ koyindinaa nesi tɛɛ yɔ, Kɩbaɣlʋ Yesu kpaɣ kpɔnɔ.
46011024	Ɛtɛm Ɛsɔ sɛʋ kʋ-yɔɔ lɛ, ɛcɩyɩ-kʋ nɛ ɛtɔ se : Ɩmʋ nɛ ɩtɔɔ. Pʋnɛ lɛ mon-tomnaɣ ŋga pacɩyɩ-kɛ mɩ-yɔɔ yɔ. Ɩla mbʋ nɛ ɩtɔzɩnɩ mɔ-yɔɔ.
46011025	Pɛtɛm tɔɔʋ lɛ, ɛkpaɣ kɔpʋ nɛ ɛtɔ se : Kɔpʋ kʋnɛ lɛ tamaɣ kɩfalaɣ man-calɩm yɔɔ. Ɩla nɛ ɩtɔzɩnɩ mɔ-yɔɔ alɩwaatʋ ndʋ tɩtɩŋa payɩ ɩn̄ɔʋ-kʋ yɔ.
46011026	Alɩwaatʋ ndʋ tɩtɩŋa payɩ ɩtɔkɩ kpɔnɔ kʋnɛ nɛ ɩn̄ɔʋ kɔpʋ kʋnɛ yɔ, isuzuu Kɩbaɣlʋ sɩm pʋkɔɔ nɛ pɩtalɩ alɩwaatʋ ndʋ ɛpɩsɩɣ nɛ ɛkɔɔ yɔ.
46011027	Pʋ-yɔɔ lɛ, weyi ɛtɔkɩ kpɔnɔ kʋnɛ nɛ ɛn̄ɔʋ Kɩbaɣlʋ kɔpʋ kʋnɛ nɛ pɩtamʋna yɔ, ɛyʋzʋʋnɩ Kɩbaɣ lʋ tomnaɣ nɛ ɛ-calɩm.
46011028	Pʋ-yɔɔ lɛ, paa weyi ewili ɛ-tɩ ɖeu pʋcɔ nɛ ɛtɔɔ kpɔnɔ nɛ ɛn̄ɔɔ kɔpʋ ŋgʋ kɩ-taa.
46011029	Weyi ɛtɔkɩ nɛ ɛn̄ɔʋ nɛ pɩtɩmʋna yɔ, ɛtɔkɩ nɛ ɛn̄ɔʋ tɔm hʋʋ ɛ-maɣmaɣ ɛ-yɔɔ mbʋ pʋyɔɔ yɔ, ɛtamaɣzɩ camɩyɛ se ɛna mbʋ Kɩbaɣlʋ tomnaɣ kɛwa yɔ.
46011030	Pʋ-yɔɔ kʋdɔndɩnaa nɛ ajama sakɩyɛ pɛwɛ mɩ-hɛkʋ taa nɛ ɛyaa sakɩyɛ n̄asɩ.
46011031	Ɖɩɩhʋɣaɣ nɩ ɖa-tɩ tɔm yɔ, Ɛsɔ taatasɩ-ɖʋ tɔm hʋnaʋ.
46011032	Alɩwaatʋ ndʋ Kɩbaɣlʋ hʋʋnɩ-ɖʋ tɔm yɔ, ɛhɔŋ ɖa-nɩŋgbaaŋ se pɩsa nɛ ɛtaakpɛndɩ ɖa nɛ kedeŋa yɔɔ n̄ɩma nɛ ɛkʋ ɖɔ-tɔm.
46011033	Ye mbʋ mɛ-ɛgbaɣdɩnaa, alɩwaatʋ ndʋ ikpeɣluu se ɩtɔɔ tɔɔnaɣ yɔ, ɩɖaŋ ɖama.
46011034	Ɛlɛ ye n̄ɔɔsɩ ɛwɩɣ nɔɔyʋ yɔ, ɛtɔɔ ɛ-tɛ. Pʋbʋ lɛ, alɩwaatʋ ndʋ ikpeɣluu yɔ, Ɛsɔ ɛɛhʋʋnɩ-mɩ tɔm. Ndʋ ɩtasɩ-m pɔzʋʋ yɔ, moncosuu-tʋ alɩwaatʋ ndʋ mɔnkɔŋ mɩ-cɔlɔ yɔ.
46012001	Pɩlɩɩnɩ kalɩzaɣ taa haɖɛ yɔɔ lɛ, mɛ-ɛgbaɣdɩnaa maan̄ɩnɩɣ se ɩwɛɛ kaatɩlɩtʋ taa.
46012002	Ɩsɩm se alɩwaatʋ ndʋ ɩɩkɛ sɩɩnaa layaa yɔ, pʋhɔŋaɣ-mɩ nɛ puwokini sɩʋ kpelesi nzɩ sɩɩyɔɔdʋʋ yɔ, sɩ-tɛɛ.
46012003	Pʋ-yɔɔ mɔntɔŋ se nɔɔyʋ ɛɛpɩzɩɣ nɛ ɛtɩŋɩnɩ Ɛsɔ Kalɩzaɣ yɔɔ nɛ ɛtɔ se : Kpalʋʋ wɩlʋʋ wɛ Yesu yɔɔ. Nɔɔyʋ ɛɛpɩzɩɣ ɖɔɖɔ nɛ ɛyɔɔdɩ se Yesu kɛ Kɩbaɣlʋ nɛ pɩtalɩɩnɩ Cɩɖɩcɩɖɩ Kalɩzaɣ cɔlɔ.
46012004	Paa Kalɩzaɣ taa kʋjɔŋ ɛwɛ ndɩ ndɩ yɔ, Kalɩzaɣ kʋɖʋmaɣ koŋ wɛna.
46012005	Paa tʋma wena ɖɩlakɩ yɔ, awɛ ndɩ ndɩ yɔ, Kɩbaɣlʋ kʋɖʋm ɖeke ɖɩlakɩ-yɛ.
46012006	Paa ɖa-tʋma labʋ ɛwɛ ndɩ ndɩ yɔ, Ɛsɔ kʋɖʋm ɖeke yekina nɛ ɖɩlakɩ-yɛ. Ɛnʋ lakɩna pɩtɩŋa ɛyaa tɩŋa taa.
46012007	Ɛlɛ Ɛsɔ haɣ paa weyi haɖɛ nɖɩ ɖɩlɩzɩɣ Kalɩzaɣ nɛ ɖɩwɩlɩɣ yɔ, se pʋwazɩ ɛyaa tɩŋa.
46012008	Ɛsɔ tɩŋɩnɩ Kalɩzaɣ yɔɔ nɛ ɛha lɛlʋ lɔŋsɩnɖɛ tɔm. Ɛtɩŋɩɣnɩ Kalɩzaɣ kʋɖʋmaɣ ŋga kɔ-yɔɔ nɛ ɛha lɛlʋ sɩmtʋ tɔm.
46012009	Ɛtɩŋɩɣnɩ Kalɩzaɣ yɔɔ nɛ ɛha lɛlʋ lidaʋ nɛ Kalɩzaɣ kʋɖʋmaɣ ŋga kɔ-yɔɔ ɖɔɖɔ nɛ ɛha lɛlʋ kʋdɔndɩnaa kʋsʋʋ haɖɛ.
46012010	Ɛhaɣ nɔɔyʋ haɖɛ se ɛla hama lakasɩ nɛ lɛlʋ tɔm ɖɛzʋʋ haɖɛ. Ɛhaɣ nɔɔyʋ kalɩzasɩ tɩlʋʋ nɛ lɛlʋ kʋnʋmɩŋ lɛɛŋ yɔɔdʋʋ. Ɛhaɣ nɔɔyʋ kʋnʋmɩŋ lɛɛŋ tɔbʋʋ lɩzʋʋ.
46012011	Kalɩzaɣ kʋɖʋmaɣ ŋga kalakɩna pɩtɩŋa. Katayɩɣ haɖɛ nɖɩ paa weyi ɛzɩ kɔsɔɔlʋʋ yɔ.
46012012	Toovenim lɛ, ɛzɩ tomnaɣ kɛʋ kʋɖʋmaɣ nɛ kɛwɛnɩ pilinzi sakɩyɛ yɔ, nɛ ɛzɩ pilinzi nzɩ paa sɩɖɔwa yɔ, sɩkpɛndaa nɛ sɩla tomnaɣ kʋɖʋmaɣ yɔ, mbʋ ɖɔɖɔ Krɩstʋ wɛɛ.
46012013	Pɩtɩŋɩnɩ Kalɩzaɣ kʋɖʋmaɣ yɔɔ nɛ pala ɖa-tɩŋa mɩɩsʋʋ sɔnzɩ se ɖɩpɩsɩ tomnaɣ kʋɖʋmaɣ, paa ɖɩɩkɛ Yuda n̄ɩma yaa mba pɛtɛkɛ Yuda n̄ɩma yɔ, yomaa yaa ɛyaa mba pɛwɛ pa-tɩ yɔɔ yɔ. Pɔn̄ɔzɩ-ɖʋ Kalɩzaɣ kʋɖʋmaɣ.
46012014	Mbʋ pʋwɛɛ ɖɔɖɔ mbʋ pʋyɔɔ yɔ, pɩtɛkɛ tomnaɣ piliŋa kʋɖʋmaɣ lakɩna tomnaɣ ɛlɛ, pilinzi sakɩyɛ.
46012015	Ɖɩkpaɣ se nɩŋgbaŋaɣ kʋyaa nɛ kɔtɔŋ se : Mɛntɛkɛ nesi yɔɔ lɛ, mɛnfɛyɩ tomnaɣ yɔɔ. Pʋ-yɔɔ lɛ nɩŋgbaŋaɣ ŋga keyeki wɛʋ tomnaɣ yɔɔ yaa we?
46012016	Ɖɩkpaɣ se nɩŋgbaaŋ tɔŋ se : Mɛntɛkɛ ɛzɩyɛ yɔɔ lɛ, mɛnfɛyɩ tomnaɣ yɔɔ. Pʋ-yɔɔ lɛ nɩŋgbaaŋ ngʋ kiyeki tomnaɣ yɔɔ wɛʋ yaa we?
46012017	Ye tomnaɣ tɩŋa ɛɛkɛ ɛzɩyɛ lɛ, ɛzɩma ɛyʋ lakaɣ nɛ ɛnɩɣ yɔ? Ye tomnaɣ tɩŋa ɛɛkɛ nɩŋgbaaŋ lɛ, ɛzɩma ɛyʋ lakaɣ nɛ ɛnɩɣ sɔŋ yaa sɔzɩŋ yɔ?
46012018	Ɛlɛ Ɛsɔ ɖʋ paa piliŋa ŋga tomnaɣ yɔɔ ɛzɩ e-liu wɛʋ yɔ.
46012019	Ye sɩtɩŋa sɩɩkɛ piliŋa kʋɖʋmaɣ lɛ, le tomnaɣ kɛwɛɛ yɔ?
46012020	Ɛlɛ lɛɛlɛɛyɔ pilinzi ɖɔwa ɛlɛ tomnaɣ kʋɖʋmaɣ ɖeke.
46012021	Ɛzɩyɛ ɛɛpɩzɩɣ nɛ ɖiheyi nesi se : Ŋfɛyɩ-m wazaɣ. Ɖɔɖɔ lɛ, n̄ʋʋ ɛɛpɩzɩɣ nɛ kiheyi naataŋ se : Ɩfɛyɩ-m wazaɣ.
46012022	Ɛlɛ tomnaɣ yɔɔ pilinzi nzɩ ɖɩcɔŋna se sɩkɛ ajama yɔ, sɩwɛ wazaɣ siŋŋ.
46012023	Tomnaɣ yɔɔ pilinzi nzɩ sɩkɛ-ɖʋ fɛyɛ pʋyʋ yɔ, sɩ-yɔɔ ɖɩkɩlɩɣ huuzuu. Halɩ nzɩ sɩfɛyɩ cɔnaʋ kpem yɔ, sɩ-yɔɔ ɖɩkɩlɩɣ cɔnaʋ kpem.
46012024	Ɛlɛ pɩtɛkɛnɩ-ɖʋ kɩcɛyʋʋ se ɖɩcɔnɩ nzɩ sɩwɛ cɔnaʋ yɔ, sɩ-yɔɔ mbʋ kpem. Ɛsɔ ɖʋ paa piliŋa ŋga tomnaɣ taa ɖʋʋ nabʋyʋ se pilinzi nzɩ paayaɣ-sɩ pʋyʋ yɔ, paɖʋ-sɩ hɩɖɛ nɛ pɩkɩlɩ.
46012025	Ɛlabɩ mbʋ se tayʋʋ ɛtaawɛɛ tomnaɣ yɔɔ. Pilinzi cɔŋnɩ ɖama yɔɔ.
46012026	Nɛ ye piliŋa nakɛyɛ ɛnɩɣ siziŋ yɔ, pilinzi lɛɛsɩ tɩŋa sɩŋnɩ-kɛ siziŋ nɩʋ. Nɛ ye paɖʋ hɩɖɛ nakɛyɛ yɔ, lɛɛsɩ tɩŋa sɩŋnɩ-kɛ mɛyʋʋ.
46012027	Ŋgʋ ɩkɛ Krɩstʋ tomnaɣ. Mɩ-taa paa weyi ɛkɛ tomnaɣ ŋga kɔ-yɔɔ piliŋa.
46012028	Ɛyaa mba Ɛsɔ ɖʋ Krɩstʋ ɛgbɛyɛ taa yɔ, mba yɔ : Yesu tiyiyaa kɔɔnɔɔ ɖeɖe nɛ nabʋlɛ ɖeɖe lɛ, ɛsɔtɔm ɖɛzɩyaa nɛ nabudozo ɖeɖe wɩlɩyaa. Pʋwayɩ lɛ, ɛla lɛlaa kʋjɔŋ ndɩ ndɩ, ɛnʋ yɔ : hama lakasɩ haɖɛ nɛ kʋdɔndɩnaa kʋsʋʋ haɖɛ nɛ sɩnaʋ haɖɛ nɛ yɔɔ cɔnaʋ haɖɛ nɛ kʋnʋmɩŋ lɛɛŋ yɔɔdʋʋ haɖɛ.
46012029	Pa-tɩŋa pɛkɛ Yesu tiyiyaa yaa we? Pa-tɩŋa pɛkɛ ɛsɔtɔm ɖɛzɩyaa yaa we? Patɩŋa pɛkɛ tɔm wɩlɩyaa yaa we? Patɩŋa palakɩ hama lakasɩ yaa we?
46012030	Pa-tɩŋa pɛwɛnɩ kʋdɔndɩnaa kʋsʋʋ haɖɛ yaa we? Pa-tɩŋa pɔyɔɔdʋʋ kʋnʋmɩŋ lɛɛŋ yaa we? Pa-tɩŋa palɩzɩɣ kʋnʋmɩŋ lɛɛŋ tɔbʋʋ yaa we?
46012031	Ɩn̄ɩnɩ Kalɩzaɣ taa haɖɛ nɖɩ ɖɩkpaɖaa yɔ. Ɖɔɖɔ lɛ mawɩlɩɣ -mɩ nʋmɔʋ ŋgʋ kɩkpaɖɩ ɖeu yɔ.
46013001	Ɖɩkpaɣ se mɔyɔɔdʋʋ ɛyaa kʋnʋmɩŋ nɛ Ɛsɔ tiyiyaa n̄ɩŋ. Ye mɛnfɛyɩnɩ sɔɔlɩm yɔ, mɛwɛ ɛzɩ n̄ɩɣyʋʋ ŋgʋ kiwiɣ yem yɔ yaa ŋgbanɛ nɖɩ pamakɩ-ɖɩ yem yɔ.
46013002	Ɖɩkpaɣ se mɛwɛɛnɩ ɛsɔtɔm ɖɛzʋʋ haɖɛ nɛ manɩɣ mɛɛsaɣ tɛɛ tɔm tɔbʋʋ nɛ mɛwɛɛnɩ sɩmtʋ tɩŋa. Ɖɩkpaɣ se mɛwɛnɩ lidaʋ se mɛnkɛzɩ pʋŋ. Ye mɛnfɛyɩnɩ sɔɔlɩm yɔ, mɛntɛkɛ pʋyʋ.
46013003	Ɖɩkpaɣ se mankpaɣ ma-n̄ɩm tɩŋa nɛ mantayɩ kʋn̄ɔndɩnaa, se mɛncɛlɩ mon-tomnaɣ se pan̄aɣzɩ-kɛ miŋ. Ye mɛnfɛyɩnɩ sɔɔlɩm yɔ, pɩɩwazɩɣ-m pʋyʋ.
46013004	Sɔɔlɩm ɖɔkʋʋ hɔyɛ nɛ sɔɔlɩm sɩŋnɩ ɛyaa. Pɩɩlakɩ ɛzɩsɛmɩyɛ. Sɔɔlɩm ɛɛlakɩ n̄ɩzɩm. Pɩɩkpazɩɣ pɩ-tɩ.
46013005	Sɔɔlɩm ɛɛlakɩ mbʋ pɩtamʋna yɔ. Pɩɩn̄ɩnɩɣ pɩ-kɛzɛɣa. Pɩɩmʋʋ pana yem yem. Pɩɩcakɩnɩ lɛlaa.
46013006	Sɔɔlɩm taa ɛɛhʋlʋmʋʋ nɛ mbʋ pɩtatʋʋzɩ yɔ, ɛlɛ pɩ-taa hʋlʋmʋʋ nɛ toovenim.
46013007	Sɔɔlɩm tisuu pɩtɩŋa payɩ, pɩwɛnɩ lidaʋ pɩtɩŋa pɩ-taa, pitaɣ liu pɩtɩŋa payɩ nɛ pɩɖɔkɩɣ pɩ-tɩ pɩtɩŋa payɩ pɩ-taa.
46013008	Sɔɔlɩm ɛɛɖɛʋ kaʋ. Ɛsɔtɔm ɖɛzʋʋ kaɣ wɛnaʋ kamaɣ. Kʋnʋmɩŋ lɛɛŋ yɔɔdʋʋ kaɣ sɩʋ tɩnaɣ. Sɩmtʋ kaɣ wɛnaʋ tɩ-kamaɣ.
46013009	Toovenim mbʋ pʋyɔɔ yɔ, mbʋ ɖɩsɩma yɔ, pɩtatalɩ, nɛ tɔm ndʋ ɖɩɖɛzʋʋ yɔ, tɩtatalɩ ɖɔɖɔ.
46013010	Ɛlɛ, mbʋ pɩtalaa yɔ pʋkɔŋ lɛ, mbʋ pɩtatalɩ yɔ, pɩsɩɩ tɩnaɣ.
46013011	Ɖooo maakɛ pɩɣa lɛ, mɔyɔɔdaɣ ɛzɩ pɩɣa yɔ, mamaɣzaɣ ɛzɩ pɩɣa yɔ, mahʋwaɣ man-taa ɛzɩ pɩɣa yɔ. Ɛlɛ malabɩ ɛsʋtʋyʋ lɛ, meyele pɩcatʋ lakasɩ.
46013012	Sɔnɔ ɖɩnaɣ ɛzɩ n̄ɩnʋʋ taa yɔ, ŋgʋ pʋwɛ friii. Ɛlɛ ɖɩkɔŋ naʋ pɩtɩŋa nɛ ɛza pee keɣ lee. Sɔnɔ mansɩm hɔɔlʋʋ, ɛlɛ mɔnkɔŋ sɩm ɛzɩ Ɛsɔ sɩm-m yɔ.
46013013	Lɛɛlɛɛyɔ pʋnɛ pɩ-naadozo pʋwɛɛ : Tisuu nɛ liu taʋ nɛ sɔɔlɩm. Ɛlɛ pɩ-taa mbʋ pɩkpaɖaa yɔ lɛ sɔɔlɩm.
46014001	Ɩn̄ɩnɩ sɔɔlɩm. Ɩsɔɔlɩ kalɩzaɣ taa haɖɛ ɛlɛ, pɩkɔzɩna ɛsɔtɔm ɖɛzʋʋ n̄ɩnɖɛ.
46014002	Ɖɩsɩm se ɛyʋ weyi ɛyɔɔdʋʋ kʋnʋŋ lɛɛkʋ yɔ, ɛɛyɔɔdʋʋna ɛyaa ɛlɛ, Ɛsɔ ɛyɔɔdʋʋna mbʋ pʋyɔɔ yɔ, nɔɔyʋ ɛɛnɩɣ ndʋ ɛyɔɔdʋʋ yɔ. Kalɩzaɣ yɔɔ ɛtɩŋɩɣ na nɛ ɛyɔɔdʋʋ ndʋ tɩwɛ mɛɛsaɣ tɛɛ yɔ.
46014003	Ɛlɛ weyi ɛlɛ n̄ɛɖɛzʋʋ ɛsɔtɔm yɔ, ɛyɔɔdʋʋni ɛyaa se ɛkpazɩ-wɛ ɖoŋ, ɛsɩɣzɩ-wɛ lɔŋ nɛ ɛhɛzɩ pa-laŋa.
46014004	Weyi ɛyɔɔdʋʋ kʋnʋŋ lɛɛkʋ yɔ, ɛkpazɩɣ ɛ-tɩ ɖoŋ. Weyi ɛɖɛzʋʋ ɛsɔtɔm yɔ, ɛkpazɩɣ Krɩstʋ ɛgbɛyɛ ɖoŋ.
46014005	Man̄ɩnaɣ se mɩ-tɩŋa ɩyɔɔdɩ kʋnʋmɩŋ lɛɛŋ. Ɛlɛ man̄ɩnaɣ ɖɔɖɔ nɛ pɩkɩlɩ se mɩ-tɩŋa payɩ ɩɖɛzɩ tɔm mbʋ pʋyɔɔ yɔ, weyi ɛɖɛzɩɣ tɔm yɔ, ɛkpaɖɩ weyi ɛyɔɔdʋʋ kʋnʋmɩŋ lɛɛŋ yɔ ye paalɩzɩɣ ɛ-kʋnʋmɩŋ tɔbʋʋ se pɩkpazɩ Krɩstʋ ɛgbɛyɛ ɖoŋ yɔ.
46014006	Nɛ lɛɛlɛɛyɔ Mɛ-ɛgbaɣdɩnaa, ɛbɛ pɩwazɩɣ-mɩ ye mɔnkɔm mɩ-cɔlɔ nɛ mɔyɔɔdʋʋ kʋnʋmɩŋ lɛɛŋ? Pɩtɛkɛ alɩwaatʋ ndʋ mɔnkɔŋnɩ-mɩ tɔm ndʋ Ɛsɔ lɩzaa nɛ ɛwɩlɩ-m yɔ nɛ sɩmtʋ nɛ tɔm ɖɛzʋʋ nɛ wɩlɩtʋ yɔ, mawazɩɣ-mɩ yaa we?
46014007	Wondu ndʋ tɩfɛyɩnɩ wezuu yɔ, ɛzɩ hɩlaɣ nɛ cɩmʋʋ yɔ, tiwiɣ. Ɛlɛ ye tiiwiɣ camɩyɛ kpayɩ kpayɩ yɔ, paapɩzɩɣ nɛ patɩlɩ mbʋ paya hɩlaɣ taa yɔ yaa mbʋ cɩmʋʋ maɖʋ maba yɔ.
46014008	Ye ndʋ paya nɔndɔʋ taa yɔ, pɩɩlɩɣ camɩyɛ yɔ, akpakɩɣ tɔŋ se ɛɖɛɛ you ?
46014009	Mbʋ ɖɔɖɔ ye ɩyɔɔdʋʋ kʋnʋŋ nakʋyʋ nɛ paanɩɣ yɔ, apɩzɩɣ nɛ ɛtɩlɩ ndʋ ɩyɔɔdʋʋ yɔ? Ɖɩnɛ lɛ, ɩyɔɔdʋʋ ɛsɔdaa yem.
46014010	Kʋnʋmɩŋ ndɩ ndɩ wɛnɩ kedeŋa taa ɛlɛ, paa ŋgʋ nɛ kʋ-tɔbʋʋ.
46014011	Ye nɔɔyʋ ɛyɔɔdʋʋnɩ-m nɛ maanɩɣ ndʋ ɛyɔɔdʋʋ yɔ yɔ, mɛwɛ ɛzɩ ɛgɔm yɔ ɛ-ɛsɩndaa. Ɛnʋ ɖɔɖɔ ɛwɛ ɛzɩ ɛgɔm yɔ, mɛ-ɛsɩndaa.
46014012	Mbʋ ɖɔɖɔ, ɛzɩ ɩn̄ɩnʋʋ Kalɩzaɣ taa haɖɛ yɔ, ɩn̄ɩnɩ se ɩwɛnɩ sakɩyɛ wena akpazɩɣ Krɩstʋ ɛgbɛyɛ taa n̄ɩma ɖoŋ yɔ.
46014013	Pʋ-yɔɔ weyi ɛyɔɔdʋʋ kʋnʋŋ lɛɛkʋ yɔ, pʋwɛɛ se ɛsɛɛ Ɛsɔ se ɛlɛ n̄aha-ɩ haɖɛ nɛ ɛpɩzɩ nɛ ɛlɩzɩ pʋ-tɔbʋʋ.
46014014	Alɩwaatʋ ndʋ mɛnsɛɣ Ɛsɔ kʋnʋŋ lɛɛkʋ taa yɔ, man-kalɩzaɣ sɛɣ Ɛsɔ ɛlɛ mɔ-lɔŋ ɛɛlʋlʋʋ pee.
46014015	Ɛbɛ malakɩ yɔ? Mɛnsɛɣ Ɛsɔ nɛ kalɩzaɣ ɛlɛ, mɛnsɛɣ Ɛsɔ ɖɔɖɔ nɛ lɔŋ. Menteɣ samtʋ hondu nɛ kalɩzaɣ ɛlɛ, menteɣ samtʋ hondu ɖɔɖɔ nɛ lɔŋ.
46014016	Toovenim lɛ, ye ŋsaŋ Ɛsɔ nɛ n̄a-kalɩzaɣ ɖeke lɛ, ɛzɩma weyi ɛɛnɩɣ kʋnʋŋ ŋgʋ yɔ, ɛpɩzɩɣ nɛ etisi se : Pɩla mbʋ! n̄ɛ-Ɛsɔ sam mbʋ pʋ-yɔɔ? Ɛɛpɩzɩɣ, mbʋ pʋyɔɔ yɔ, ɛɛnɩɣ ndʋ ŋyɔɔdʋʋ yɔ.
46014017	N̄a n̄ɛwɛɛ nɛ ŋsɛɣ camɩyɛ Ɛsɔ se ɛlaba lɛ, pɩkɛ toovenim, ɛlɛ pɩtɔsɔzɩ lɛlʋ ɖoŋ.
46014018	Mɛnsɛɣ Ɛsɔ se ɛlaba lɛ mbʋ pʋyɔɔ yɔ, mɔyɔɔdʋʋ kʋnʋmɩŋ lɛɛŋ nɛ pɩkɩlɩ mɩ-tɩŋa.
46014019	Ɛlɛ pʋwɛ-m ɖeu nɛ pɩkɩlɩ se Krɩstʋ Ɛgbɛyɛ taa lɛ mɔyɔɔdɩ tɔm pee kagbanzɩ nɛ mɔ-lɔŋ nɛ mawɩlɩ lɛlaa tɔm se maayɔɔdɩ tɔm pee akpaba kudokiŋ hiu kʋnʋŋ lɛɛkʋ taa.
46014020	Mɛ-ɛgbaɣdɩnaa, ɩtaakɛ piya mɩ-maɣzɩm taa. Ɛlɛ, ɩkɛ piya kɩdɛkɛdɩm ɖeɖe nɛ ɛsʋtɩyaa mɩ-maɣzɩm taa
46014021	Pama Mooyiizi paɣtʋ takayaɣ taa se Kɩbaɣlʋ tɔm se : Mankpakɩɣ ɛyaa mba pɔyɔɔdʋʋ kʋnʋmɩŋ lɛɛŋ yɔ nɛ agbaa taa n̄ɩma ndomee nɛ mɔyɔɔdɩnɩ samaɣ kanɛ. Ɛlɛ paa nɛ mbʋ yɔ, paakaɣ-m welesinaʋ.
46014022	Pʋ-yɔɔ lɛ, kʋnʋmɩŋ lɛɛŋ kɛnɩ mayaɣ nakɛyɛ. Ɛlɛ, ɩtɛkɛnɩ mayaɣ mba petisi Krɩstʋ yɔɔ yɔ, ɛlɛ mba petetisi yɔ. Ɛsɔtɔm ɖɛzʋʋ n̄ɛtɛkɛnɩ mayaɣ mba petetisi Krɩstʋ yɔɔ yɔ, ɛlɛ mba petisaa yɔ.
46014023	Ɖɩkpaɣ se Krɩstʋ ɛgbɛyɛ taa n̄ɩma tɩŋa kpeɣlaa nɛ patɩŋa pɔyɔɔdʋʋ kʋnʋmɩŋ. Ye nabɛyɛ yem yaa mba petetisi Krɩstʋ yɔɔ yɔ, pasʋ mɩ-cɔlɔ yɔ, paatɔŋ se ɩkɛ kpaŋzɩyaa yaa we?
46014024	Ɛlɛ ɖɩkpaɣ se patɩŋa pɛwɛɛ nɛ pɛɖɛzɩɣ ɛsɔtɔm. Ye mba petetisi Krɩstʋ yɔɔ yɔ yaa nɔɔyʋ yem ɛsʋwa yɔ, patɩŋa payɩ peyeki nɛ ɛtɩlɩ se ɛkɛ kɩwɛɛkɩm laɖʋ nɛ ɛcɔnɩ e-wezuu taa nɛ ɛna.
46014025	Ɖɩnɛ pukuluu mbʋ ɛmɛsɩ ɛ-taa yɔ, pʋ-yɔɔ nɛ pile nɛ ɛpa ɛ-ɛza nɛ tɛtʋ nɛ ɛsa Ɛsɔ. Peeye ɛtɔŋ se toovenim, Ɛsɔ wɛ mɩ-hɛkʋ taa.
46014026	ɛgbaɣdɩnaa, ɛbɛ pʋwɛɛ se ɩla yɔ? Alɩwaatʋ ndʋ ikpeɣluu yɔ, nɔɔyʋ ɛwɛnɩ keɣa nakɛyɛ se ɛmakɩ yɔ, yaa natʋyʋ se ɛwɩlɩ yɔ, yaa kʋnʋŋ lɛɛkʋ se ɛyɔɔdɩ yɔ, yaa tɔm natʋyʋ Ɛsɔ lɩzaa nɛ ɛwɩlɩ-ɩ se ɛyɔɔdɩ yɔ, yaa kʋnʋŋ nakʋyʋ se ɛlɩzɩ kɩ-tɔbʋʋ yɔ, ɛla. Ɛlɛ, ɩla pɩtɩŋa se pɩkpazɩ lɛlaa ɖoŋ.
46014027	Nabɛyɛ ɛyɔɔdʋʋ kʋnʋmɩŋ lɛɛŋ yɔ, ɛyaa naalɛ yaa pɩkɩlaa yɔ, naadozo ɛyɔɔdɩna. Pɔyɔɔdɩ nɛ pakazɩɣ ɖama nɛ nɔɔyʋ lɩzɩ pɩ-tɔbʋʋ.
46014028	Ye nɔɔyʋ ɛfɛyɩ se ɛpɩzɩɣ nɛ ɛlɩzɩ pɩ-tɔbʋʋ yɔ, posu tamɩyɛ Krɩstʋ ɛgbɛyɛ taa. Pɔyɔɔdɩnɩ pa-tɩ nɛ pɔyɔɔdɩnɩ Ɛsɔ.
46014029	Ɛsɔtɔm ɖɛzɩyaa ɖɔɖɔ lɛ, naalɛ yaa naadozo ɛɖɛzɩnɩ tɔm nɛ lɛlaa n̄ɔcɔnɩ pɔ-tɔm taa nɛ pana.
46014030	Ye Ɛsɔ ɛlɩzɩ natʋyʋ nɛ ɛwɩlɩ lɛlʋ weyi ɛcaɣ ɛ-cɔlɔ yɔ, kɔɔnɔɔ-tʋ esu.
46014031	Ɩpɩzɩɣ mɩ-tɩŋa ɩɖɛzɩ tɔm nɛ ɩkazɩɣ ɖama se pɩsa nɛ ɛyaa tɩŋa kpɛlɩkɩ tɔm nɛ pɩha-wɛ pana n̄aɣʋ.
46014032	Ɛsɔtɔm ɖɛzɩyaa kalɩzasɩ luzi sɩ-tɩ ɛsɔtɔm ɖɛzɩyaa tɛɛ.
46014033	Ɛsɔ tɛkɛnɩ weyi esidiɣ pɩtɩŋa yem yem yɔ, ɛlɛ ɛkɛ laŋhɛzɩyɛ Ɛsɔ. Ɛzɩ ɖɩnaɣʋ cɩɖɩcɩɖɩ n̄ɩma Krɩstʋ agbaa tɩŋa taa yɔ,
46014034	pʋwɛɛ se halaa esu tamɩyɛ Krɩstʋ agbaa taa, mbʋ pʋyɔɔ yɔ, pataha-wɛ nʋmɔʋ se pɔyɔɔdɩ. Ɛlɛ poluzi pa-tɩ ɛzɩ Mooyiizi paɣtʋ yɔɔdʋʋ yɔ.
46014035	Ye pan̄ɩnɩɣ se panɩɩ natʋyʋ taa yɔ, pɔpɔzɩ pa-walaa ɖɩsɩ mbʋ pʋyɔɔ yɔ, pʋwɛ fɛyɛ se halʋ ɛyɔɔdɩ Krɩstʋ ɛgbɛyɛ taa.
46014036	Mɩ-tɛ ɛsɔtɔm lɩnaa yaa we? Mi-ɖeke mɩ-cɔlɔ tɩtalaa?
46014037	Ye nɔɔyʋ ɛmaɣzʋʋ se ɛkɛ ɛsɔtɔm ɖɛzɩyʋ yɔ yaa ɛkɛ kalɩzaɣ taa tʋ yɔ, ɛtɩlɩ se ndʋ mamawa yɔ, tɩkɛ Kɩbaɣlʋ paɣtʋ.
46014038	Ye nɔɔyʋ ɛsɔ-tʋ yɔ, ɛsɔɔ-tʋ.
46014039	Pʋ-yɔɔ lɛ, mɛ-ɛgbaɣdɩnaa, ɩn̄ɩnɩ siŋŋ ɛsɔtɔm ɖɛzʋʋ. Ɩtaaɖaŋ lɛlaa se pɔyɔɔdɩ kʋnʋmɩŋ.
46014040	Ɛlɛ pɩtɩŋa pʋɖɔ ɛzɩ pʋmʋnaʋ yɔ nɛ pʋtʋʋzɩ cɔlɩɩɩ.
46015001	Mɛ-ɛgbaɣdɩnaa, man̄ɩnɩɣ se mɔntɔzɩ-mɩ Tɔm Kɩbandʋ ndʋ meheyi-mɩ nɛ ɩmʋ-tʋ nɛ ɩwɛɛ tɩ-taa mbʋ kpem
46015002	nɛ Ɛsɔ tɩŋɩnɩ tɩ-yɔɔ nɛ ɛya mɩ-n̄ʋʋ, ye ɩɖɔkɩ-tʋ nesi naalɛ kpam ɛzɩ maaheyuu-mɩ yɔ yɔ. Ɛlɛ ye pɩtɛkɛ mbʋ yɔ, itisi yem falaa.
46015003	Ŋgʋ, mancalɩ-mɩ heyuu ndʋ mamʋwa yɔ se : Krɩstʋ sɩbɩ ɖa-kɩwɛɛkɩm yɔɔ ɛzɩ pamaʋ yɔ.
46015004	Pepim-i nɛ efemni sɩɖaa taa kɩyakɩŋ naadozo wiye ɛzɩ pamaʋ yɔ.
46015005	Ɛwɩlɩ ɛ-tɩ Sefaasɩ nɛ ɛlɛ wayɩ e-tiyiyaa hiu nɛ naalɛ.
46015006	Paba wayɩ lɛ, ɛwɩlɩ ɛ-tɩ ɛyaa pɛcɛzɩ taŋa ɖoli kʋɖʋmɖɩyɛ. Pa-taa ɛyaa sakɩyɛ kpɛndɩ pɛwɛnɩ pɛ-ɛza nɛ nabɛyɛ n̄asɩ.
46015007	Pʋwayɩ ɛwɩlɩ ɛ-tɩ Yakubu nɛ e-tiyiyaa tɩŋa.
46015008	Patɩŋa pa-wayɩ, ɛwɩlɩ-m ɛ-tɩ, ma weyi mɛwɛ ɛzɩ pɩɣa ŋga palʋlɩ-kɛ kɩtapɩpɩʋ yɔ.
46015009	Manawa se ma pʋtɔyɩnɩ Yesu tiyiyaa tɩŋa taa. Mantatɩɩmʋna se paya-m se Yesu tiyiyu, toovenim mbʋ pʋyɔɔ yɔ, manɖʋ Ɛsɔ ɛgbɛyɛ wayɩ kaŋ kaŋ.
46015010	Ɛlɛ Ɛsɔ lootiye yɔɔ mɛnkɛ mbʋ mɛnkɛwa yɔ. E-lootiye nɖɩ ɛlabɩ-m yɔ, ɖɩwɛnɩ kazʋwa. Malabɩ tʋmɩyɛ nɛ pɩcɛzɩ pa-tɩŋa payɩ. Ŋgʋ pɩtɛkɛ malakɩnɩ-ɖɩ ɛlɛ, Ɛsɔ lootiye nɖɩ ɖɩwɛ mɔn-cɔlɔ yɔ, nɖɩ lakɩnɩ-ɖɩ.
46015011	Pʋ-yɔɔ lɛ, paa pɩɩkɛ ma yaa mba yɔ, tɔm ndʋ ɖisuzi-mɩ, nɛ ndʋ ɖɔɖɔ itisaa.
46015012	Ɖɩwɛɛ nɛ ɖisuzuu se Krɩstʋ femni sɩɖaa taa. Ɛlɛ mɩ-taa nabɛyɛ wɛɛ nɛ pɔtɔŋ se sɩɖaa eefeŋ. Ɛzɩma papɩzɩɣ nɛ pɔyɔɔdɩ mbʋ?
46015013	Ye sɩɖaa eefeŋ yɔ, pʋbʋ Krɩstʋ tefemni sɩɖaa taa ɖɔɖɔ.
46015014	Ye Krɩstʋ etefemni sɩɖaa taa yɔ, ɖisuzuu tɔm falaa nɛ mi-tisuu kɛ falaa ɖɔɖɔ.
46015015	Ɖɩnɛ lɛ, pʋtʋ kpayɩ se ɖɩkɛ pɔbɔtɩnaa mbʋ pʋyɔɔ yɔ, ɖɩlɩzɩ aseɣɖe Ɛsɔ yɔɔ se efezi Krɩstʋ nɛ sɩɖaa taa. Ye sɩɖaa eefeŋ yɔ, ɖɩnɛ lɛ, Ɛsɔ tefezi Krɩstʋ ɖɔɖɔ.
46015016	Toovenim taa ye sɩɖaa eefeŋ yɔ, Krɩstʋ tefemni sɩɖaa taa ɖɔɖɔ.
46015017	Nɛ ye Krɩstʋ etefemni sɩɖaa taa yɔ, mi-tisuu wɛ falaa. Ɩkpɛndɩ ɩwɛ mɩ-kɩwɛɛkɩm taa.
46015018	Ɖɔɖɔ lɛ, mba petisi Krɩstʋ yɔɔ pʋcɔ nɛ pasɩ yɔ, peleba.
46015019	Ye ɛjaɖɛ yɔɔ cɩnɛ wezuu kʋnɛ kɩ-taa ɖeke ɖɩtaɣ Krɩstʋ liu yɔ, ɖɩwɛ pʋtɔdɩyɛ nɛ pɩkɩlɩ ɛyaa tɩŋa.
46015020	Ɛlɛ toovenim taa, Ɛsɔ fezi Krɩstʋ nɛ sɩɖaa taa. Ɛnʋ lɛ sɩɖaa taa kajalaɣ tʋ weyi efezaa yɔ.
46015021	Ɛzɩma mbʋ sɩm tɩŋɩnɩ ɛyʋ kʋɖʋm yɔɔ nɛ pʋkɔɔ yɔ, mbʋ ɖɔɖɔ sɩɖaa taa fem tɩŋɩnɩ ɛyʋ kʋɖʋm yɔɔ nɛ pʋkɔɔ ɖɔɖɔ.
46015022	Nɛ ɛzɩma mbʋ pɩtɩŋɩnɩ Aɖamɩ yɔɔ nɛ ɛyaa tɩŋa sɩkɩ yɔ, mbʋ ɖɔɖɔ pɩtɩŋɩɣnɩ Krɩstʋ yɔɔ nɛ ɛyaa tɩŋa tasɩ wezuu wɛʋ.
46015023	Ɛlɛ Ɛsɔ kɔŋ fezuu paa mba nɛ pa-alɩwaatʋ : Krɩstʋ ɛcalɩnɩ fezuu. Ɛ-wayɩ lɛ, mba pɛkɛ Krɩstʋ ɛnʋ ɛ-n̄ɩma yɔ, efeziɣ-wɛ alɩwaatʋ ndʋ Krɩstʋ pɩsɩɣ ɛkɔɔ yɔ.
46015024	Pʋbʋ wayɩ pɩtɩŋa pɩtɛŋ. Ɖɩnɛ ɛkpakɩɣ kewiyaɣ nɛ ɛɖʋzɩ weyi ɛkɛ Ɛsɔ nɛ Caa yɔ, e-nesi tɛɛ. Ɛɖɩzɩɣ kewiitu tɩŋa nɛ n̄ʋndɩnaa tɩŋa nɛ ɖoŋ tɩŋa.
46015025	Mbʋ pʋyɔɔ yɔ, pʋwɛɛ se Krɩstʋ ɛtɔɔ kewiyaɣ nɛ pʋkɔɔ pɩtalɩ alɩwaatʋ ndʋ ɛkpaɣ e-koyindinaa tɩŋa nɛ ɛsɩɩ ɛ-nɩŋgbanzɩ tɛɛ yɔ.
46015026	Kɛtɛzaɣ koyindu weyi paɖɩzɩɣ yɔ, ɛnʋ lɛ sɩm.
46015027	Toovenim taa lɛ, Ɛsɔ kpaɣ pɩtɩŋa nɛ ɛsɩɩ ɛ-nɩŋgbanzɩ tɛɛ. (Esayii 22:13) Ɛlɛ alɩwaatʋ ndʋ keɣa tɔŋ se Ɛsɔ luzi pɩtɩŋa ɛ-tɛɛ yɔ, pʋwɛ kpayɩ kpayɩ se Ɛsɔ weyi ɛkpaɣ pɩtɩŋa nɛ eluzi Krɩstʋ tɛɛ yɔ, ɛfɛyɩ pɩ-taa.
46015028	Ɛsɔ tɛŋ pɩtɩŋa luzuu ɛ-tɛɛ lɛ, Pɩyalʋ maɣmaɣ luzi ɛ-tɩ weyi eluzi pɩtɩŋa ɛ-tɛɛ yɔ, ɛlɛ tɛɛ. Ɖɩnɛ Ɛsɔ kɛɣ pɩtɩŋa pɩtɩŋa pɩ-taa.
46015029	Ye pɩtɛkɛ mbʋ lɛ, mba peyeki nɛ palakɩ-wɛ mɩɩsʋʋ sɔnzɩ sɩɖaa yɔɔ yɔ, ɛbɛ pakaɣ labʋ yɔ? Ye sɩɖaa eefeŋ kaʋ lɛ, ɛbɛ yɔɔ peyeki nɛ palakɩ-wɛ mɩɩsʋʋ sɔnzɩ sɩɖaa yɔɔ yɔ?
46015030	Nɛ ɖa yɔ, ɛbɛ yɔɔ paa ɛzɩmtaa ɖileŋ ɖa-tɩ sɩm nɔɔ taa yɔ?
46015031	Monɖuuni koboyaɣ ŋga ɩkɛnɩ-m ɖa-Kɩbaɣ lʋ Krɩstʋ Yesu taa yɔ se, manɖaŋ sɩm paa kɩyakʋ ŋgʋ.
46015032	Ye ɛyaa lɩmaɣza tɩtɩŋa maawɛna nɛ malʋbɩnɩ tɛtɛkpɩna Efɛɛzɩ tɛtʋ taa yɔ, pɩɩwazɩ-m we? Ye sɩɖaa eefeŋ yɔ, ɖɩtɔɔ nɛ ɖɩn̄ɔɔ, mbʋ pʋyɔɔ yɔ, cee ɖɩsɩkɩ.
46015033	Ɩtaacɛtɩ mɩ-tɩ, ɛgbaɣdɩyɛ kɩdɛkɛdɩyɛ wɛɛkɩɣ wɛtʋ kɩbandʋ.
46015034	Ɩpɩsɩnɩ mɩ-tɩ ɛzɩ pʋmʋnaʋ yɔ nɛ ɩtaala kɩwɛɛkɩm. Mbʋ pʋyɔɔ yɔ, mɩ-taa nabɛyɛ ɛɛsɩŋ Ɛsɔ. Mɔyɔɔdʋʋ mbʋ se fɛyɛ ɛkpa-mɩ.
46015035	Ɛlɛ nɔɔyʋ kaɣ pɔzʋʋ se : Ɛzɩma sɩɖaa feŋ ? Tomnaɣ ŋga palɩɣna?
46015036	Kɩmɛlɛŋ n̄a, mbʋ ŋɖuu yɔ, ye pɩtɩsɩ yɔ, pɩɩn̄ɔʋ.
46015037	Alɩwaatʋ ndʋ ŋɖuu yɔ, pɩtɛkɛ tomnaɣ ŋga kakaɣ n̄ɔʋ yɔ, ŋga ŋɖuu. Ɖomaɣ piye naɖɩyɛ yem ŋɖuu.
46015038	Piyele nɛ Ɛsɔ ha paa-piye nɖɩ tomnaɣ ɛzɩ ɛsɔɔlʋʋ yɔ. Ɛhaɣ pa ɖomaɣ ŋga lɛ, ka-maɣmaɣ ko-tomnaɣ.
46015039	Tomnasɩ tɩŋɛ tɛkɛnɩ tomnasɩ kʋɖʋmsɩ. Ɛyaa wɛnɩ po-tomnaɣ nɛ kpɩna n̄ɛwɛɛnɩ a-n̄ɩŋga. Kpakpasɩ wɛnɩ si-tomnaɣ nɛ sumasɩ n̄ɛwɛnɩ sɩ-n̄ɩŋga.
46015040	Tataa tomnasɩ wɛɛ nɛ ɛsɔdaa n̄ɩnzɩ n̄ɛwɛɛ. Ɛsɔdaa tomnasɩ n̄ɩlɩnzʋʋ wɛ ndɩ nɛ tataa n̄ɩnzɩ n̄ɩlɩnzʋʋ.
46015041	Wɩsɩ n̄ɩlɩnzʋʋ ɛzɩma mbʋ yɔ, pʋwɛ ndɩ nɛ ɛzɩma mbʋ fenaɣ n̄ɩlɩnzʋʋ yɔ, pʋwɛ ndɩ ɖɔɖɔ nɛ tɩɩnzɩ n̄ɩlɩnzʋʋ. Tɩyɩŋa nakɛyɛ n̄ɩlɩnzʋʋ ɛzɩma mbʋ yɔ, pʋwɛ ndɩ nɛ lɛɛka n̄ɩlɩnzʋʋ.
46015042	Sɩɖaa fem wɛ mbʋ ɖɔɖɔ na. Poɖuu tomnaɣ ŋga kaɖazɩɣ yɔ nɛ Ɛsɔ fezi-kɛ lɛ, kaaɖazɩɣ kaʋ.
46015043	Poɖuu tomnaɣ ŋga kɛfɛyɩnɩ koboyaɣ yɔ nɛ Ɛsɔ fezi-kɛ nɛ koboyaɣ. Poɖuu tomnaɣ ŋga kɛwɛ ɛjandʋ taa yɔ nɛ Ɛsɔ fezi-kɛ ɖoŋ taa.
46015044	Poɖuu tataa tomnaɣ nɛ Ɛsɔ fezi-kɛ kalɩzaɣ tomnaɣ. Tataa tomnaɣ wɛɛ nɛ kalɩzaɣ tomnaɣ n̄ɛwɛɛ.
46015045	Pʋwɛ ɛzɩ pamaʋ yɔ se : Ɛyʋ kɔɔnɔɔ-tʋ Aɖam pɩsɩ ɛza-tʋ. Kɛtɛzaɣ Aɖam n̄apɩsɩ kalɩzaɣ ŋga kahaɣ wezuu yɔ.
46015046	Ɛyʋ kɔɔnɔɔ-tʋ tɛkɛ kalɩzaɣ taa tʋ. Ɛɛkɛ tataa-tʋ. Pʋwayɩ kalɩzaɣ taa tʋ kɔma.
46015047	Kɔɔnɔɔ-tʋ lɩnɩ tataa. Mʋzʋʋ Ɛsɔ kpaɣaa nɛ ɛlabɩnɩ-ɩ. Naalɛ-tʋ lɛ Kɩbaɣlʋ weyi ɛlɩnɩ ɛsɔdaa nɛ ɛkɔɔ yɔ.
46015048	Ɛzɩma mbʋ weyi palabɩnɩ-ɩ mʋzʋʋ yɔ, ɛwɛɛ yɔ, mbʋ ɖɔɖɔ mba palabɩ-wɛ nɛ mʋzʋʋ yɔ, pɛwɛɛ. Ɛzɩma mbʋ ɛsɔdaa-tʋ wɛɛ yɔ, mbʋ ɖɔɖɔ ɛsɔdaa n̄ɩma wɛɛ.
46015049	Ɛzɩ ɖɩkpaɣʋ weyi palabɩnɩ-ɩ mʋzʋʋ yɔ, ɛ-lɛzʋʋ yɔ, mbʋ ɖɔɖɔ ɖɩkaɣ kpaɣʋ ɛsɔdaa-tʋ lɛzʋʋ.
46015050	Mɛ-ɛgbaɣdɩnaa, ndʋ mɔyɔɔdʋʋ yɔ, ndʋ yɔ se : Ɖo-tomnasɩ nzɩ sɩwɛ ɛzʋnɔ yɔ, sɩɩkaɣ tɩɣyʋʋ Ɛsɔ kewiyaɣ. Mbʋ pɩɖazaa yɔ, pɩɩkaɣ mbʋ pɩɩɖazʋʋ yɔ tɩɣyʋʋ.
46015051	Ɩcɔna nɛ ɩna, meheyiɣ-mɩ mɛɛsaɣ tɛɛ tɔm : Ɖa-tɩŋa ɖɩɩsɩkɩ, ɛlɛ ɖa-tɩŋa pɔkɔŋ-ɖʋ lɛɣzʋʋ.
46015052	Pɔkɔŋ-ɖʋ lɛɣ zʋʋ kɛlɛʋ yem, ɛzɩ ɛzɩyɛ piɖuu yɔ alɩwaatʋ ndʋ payaɣ kɛtɛzaɣ nɔndɔʋ yɔ. Payaɣ ɛgandɩyɛ lɛ, Ɛsɔ fezi sɩɖaa nɛ tomnɔsɩ nzɩ sɩɩɖazʋʋ kaʋ yɔ. Ɛsɔ kɔŋ-ɖʋ lɛɣzʋʋ.
46015053	Pʋwɛɛ se tomnaɣ ŋga kapɩzɩɣ nɛ kaɖazɩ yɔ, kapɩsɩ ŋga kaapɩzɩɣ nɛ kaɖazɩ yɔ. Pʋwɛɛ se tomnaɣ ŋga kapɩzɩɣ nɛ kasɩ yɔ, kapɩsɩ ŋga kaapɩzɩɣ nɛ kasɩ yɔ.
46015054	Alɩwaatʋ ndʋ tomnaɣ ŋga kapɩzɩɣ kaɖazɩ nɛ kasɩ yɔ, kapɩsɩɣ ŋga kaapɩzɩɣ nɛ kaɖazɩ nɛ kasɩ yɔ lɛ, tɔm ndʋ pamawa yɔ, tɩlakɩ. Ndʋ lɛ se : Pawabɩ sɩm nɛ pamʋʋzɩ-pʋ.
46015055	O Sɩm, n̄o-ɖoŋ weyi ŋnazɩɣ na yɔ, ɩwɛ le? O sɩɖaa lone, le n̄a-wabʋ wɛɛ?
46015056	Ŋgʋ sɩm ɖoŋ weyi ɩnazɩɣna yɔ lɛ kɩwɛɛkɩm nɛ kɩwɛɛkɩm ɖoŋ lɛ Mooyiizi paɣtʋ.
46015057	Ɛlɛ ɖɩsɛɣ Ɛsɔ se ɛlaba lɛ. Ɛnʋ hanɩ-ɖʋ wabʋ ɖa-Kɩbaɣlʋ Yesu Krɩstʋ yɔɔ.
46015058	Pʋ-yɔɔ lɛ, mɛ-ɛgbaɣdɩnaa kʋsɔɔlaa, ɩɖɔkɩ mɩ-tɩ kpam, itaaciɣdi. Ɩwɛɛnɩ kpekpeka paa ɖooye mbʋ pʋyɔɔ yɔ, ɩnawa se ɩɩlakɩ falaa tʋmɩyɛ Kɩbaɣlʋ taa.
46016001	Mamaɣ-mɩ tɔm mbʋ pɔcɔʋ se pasɩnɩ cɩɖɩcɩɖɩ n̄ɩma yɔ, pʋ-yɔɔ. Mɩ ɖɔɖɔ ɩɖɔ paɣtʋ ndʋ manɖʋ Krɩstʋ agbaa wena awɛ Galaatɩ egeetiye taa yɔ, tɩ-yɔɔ.
46016002	Paa kpɩtaʋ ŋgʋ kɩ-kɔɔnɔɔ kɩyakʋ wiye, pʋwɛɛ se mɩ-taa paa weyi ɛsɩɩnɩ hɔɔlʋʋ ɛ-tɛ mbʋ ɛpɩzɩɣ se ɛcɔɔ yɔ, pɩlɩnɩ mbʋ ɛwɛna yɔ, pʋ-yɔɔ. Ɖɩnɛ lɛ, pɩɩtasɩɣ pɔzʋʋ se ɩcɔɔ alɩwaatʋ ndʋ mɔnkɔŋ yɔ.
46016003	Mɔnkɔŋ lɛ, mentiyi mba ɩlɩzɩ-wɛ se powoni mɩ-haɖɛ Yeruusalɛm tɛtʋ taa yɔ, nɛ takayɩsɩ.
46016004	Ɛlɛ ye pʋpɔzʋʋ se ma-maɣmaɣ mowolo yɔ, ɖɩnɛ lɛ, ma nɛ wɛ ɖiiwolo.
46016005	Mantɩŋɩɣnɩ Masedonii egeetiye taa lɛ, mɔnkɔɔ mɩ-tɛ mbʋ pʋyɔɔ yɔ, pʋwɛɛ se mantɩŋɩna Masedonii.
46016006	Pɩlaba yɔ, mancakɩ mɩ-tɛ pazɩ yaa mɛwɛɣ peeye niŋkaɣ alɩwaatʋ taa se pɩsa nɛ ɩsɩnɩ-m nɛ mowolo ɖenɖe mɔnkɔŋ wobu yɔ.
46016007	Mɔntɔsɔɔlɩ se lɛɛlɛɛyɔ mana-mɩ ɖɛʋ yɔɔ yem. Ɛlɛ man̄ɩnɩɣ se ye Kɩbaɣlʋ etisaa yɔ, mancaɣ mɩ-cɔlɔ alɩwaatʋ natʋyʋ.
46016008	Ɛlɛ, mɛwɛɣ Efɛɛzɩ tɛtʋ taa nɛ pɩtalɩnɩ Pantekooti kazandʋ.
46016009	Mancakɩ peeye mbʋ pʋyɔɔ yɔ, Ɛsɔ tʋlɩ nɔnɔɔ sʋsɔɔ nakɛyɛ peeye se manpɩzɩ nɛ mala tʋmɩyɛ nɖɩ ɖɩwɛ wazaɣ yɔ. Koyindinaa n̄ɔɖɔ peeye ɖɔɖɔ.
46016010	Ye Timootee ɛtalaa lɛ, ɩla nɛ sɔɔndʋ ɛtaakpa-ɩ mɩ-tɛ. Pʋwɛ mbʋ mbʋ pʋyɔɔ yɔ, ɛlakɩ Kɩbaɣ lʋ tʋmɩyɛ ɛzɩ ma yɔ.
46016011	Nɔɔyʋ ɛtaaniɣzi-i. Ɩsɩnɩ-ɩ nɛ laŋhɛzɩyɛ nɛ ɛkɔɔ mɔn-cɔlɔ mbʋ pʋyɔɔ yɔ, ma nɛ ɛgbaɣdɩnaa ɖɩɖaŋ-ɩ.
46016012	Pɩlɩɩnɩ ɖɛ-ɛgbaɣdʋ Apoloosi yɔɔ lɛ, mansazɩ-ɩ siŋŋ se ɛ nɛ ɛgbaɣdɩnaa powolo mɩ-tɛ. Ŋgʋ ɛtaan̄ɩnɩɣ se ewolo lɛɛlɛɛyɔ. Ɛlɛ pɩhaɣ-ɩ nʋmɔʋ lɛ ɛkɔɔ.
46016013	Ɩcaɣnɩ mɩ-ɛza, ɩɖɔkɩ mɩ-tɩ kpam mi-tisuu taa. Ɩwɛɛnɩ abalɩtʋ. Ɩkpa ɖoŋ.
46016014	Mbʋ pɩtɩŋa payɩ ɩlakɩ yɔ, ɩla-pʋ nɛ sɔɔlɩm!
46016015	Mɛ-ɛgbaɣdɩnaa, ɩtɛm naʋ se Stefanuusi ɖɩɣa taa n̄ɩma kɛnɩ kɔɔnɔɔ n̄ɩma mba petisi Krɩstʋ yɔɔ Akayɩ eegetiye taa nɛ pɛcɛlɩ pa-tɩ se pala cɩɖɩcɩɖɩ n̄ɩma tʋmɩyɛ yɔ.
46016016	Mansazɩɣ -mɩ se iluzi mɩ-tɩ ɛyaa mba nɛ mba patɩŋa payɩ palakɩ tʋmɩyɛ kʋɖʋmɖɩyɛ ɛzɩ ɖa yɔ, pɛ-tɛɛ.
46016017	Ŋgʋ man-taa hʋlʋmɩnɩ Stefanuusi nɛ Fortunatuusi nɛ Akayikuusɩ pɔ-kɔm. Monposini-mɩ nɛ mbʋ pɩtɛɖɩɣ -m yɔ, pɛcɛlɩ-m pʋ.
46016018	Pɛhɛzɩ ma nɛ mɩ ɖa-kalɩzasɩ. Ɩtɩlɩ pɩtɛ ɛyaa mba pa-wazaɣ.
46016019	Krɩstʋ agbaa wena awɛ Aasi egeetiye taa yɔ, asɛɣ-mɩ. Akilaasɩ nɛ Prisiili nɛ Krɩstʋ ɛgbɛyɛ nɖɩ ɖɩ-wɛ pa-ɖɩɣa taa yɔ, pɛsɛɣ-mɩ ɖeu Kɩbaɣlʋ taa.
46016020	ɛgbaɣdɩnaa tɩŋa sɛɣ-mɩ. Ɩsɛɣ ɖama nɛ cɩɖɩcɩɖɩ sɛtʋ.
46016021	Ma Pɔɔlɩ, ma-maɣmaɣ mamana sɛtʋ tʋnɛ nɛ me-nesi nɛ mɛnsɛɣ-mɩ.
46016022	Ye nɔɔyʋ ɛtɔsɔɔlɩ Kɩbaɣlʋ Yesu Krɩstʋ yɔ, pɔlɔ ɛ-yɔɔ nɔɔ kɩdɛkɛdaɣ. Maranatha! Kɩbaɣlʋ kɔɔ!
46016023	Kɩbaɣlʋ Yesu Krɩstʋ lootiye ɛwɛɛ mɩ-cɔlɔ!
46016024	Mɔnsɔɔlɩ mɩ-tɩŋa Krɩstʋ Yesu taa. Pɩla mbʋ!
47001001	Ma Pɔɔlɩ, weyi Ɛsɔ liu wɛɛ se mɛnkɛ Yesu Krɩstʋ tiyiyu yɔ, nɛ ɛgbaɣdʋ Timootee ɖɩsɛɣ- mɩ. Mamaɣ takayaɣ kanɛ Ɛsɔ ɛgbɛyɛ nɖɩ ɖɩwɛ Kɔrɛntɩ tɛtʋ taa yɔ nɛ cɩɖɩcɩɖɩ n̄ɩma mba patɩŋa pɛwɛ Akayɩ egeetiye taa yɔ.
47001002	Ɖa-Caa Ɛsɔ nɛ Kɩbaɣlʋ Yesu Krɩstʋ palabɩ-mɩ lootiye nɛ pɛhɛzɩ mɩ-laŋa.
47001003	Pasa Ɛsɔ, ɖa-Kɩbaɣlʋ Yesu Krɩstʋ Caa. Ɛnʋ lɛ Caa weyi ɛyaa tɔm lakɩ-ɩ pʋtɔdɩyɛ yɔ nɛ Ɛsɔ weyi ɛhɛzɩɣ ɛyaa laŋa pɩtɩŋa pɩ-taa yɔ.
47001004	Ɛhɛzɩɣ ɖa-laŋa ɖe-siziŋ nɩʋ tɩŋa taa se pɩsa nɛ ɖa ɖɔɖɔ ɖɩpɩzɩ nɛ ɖɩhɛzɩ mba panɩɣ siziŋ ndɩ ndɩ yɔ, pa-laŋa. Ɖɩnɛ lɛ, ɖɩpɩzɩɣ nɛ ɖɩhɛzɩ pa-laŋa ɛzɩ Ɛsɔ kɛhɛzʋʋ ɖa-laŋa yɔ.
47001005	Pʋwɛ mbʋ mbʋ pʋyɔɔ yɔ, ɛzɩma mbʋ ɖɩnɩɣ siziŋ siŋŋ ɛzɩ Krɩstʋ yɔ, mbʋ ɖɔɖɔ Ɛsɔ tɩŋɩɣ nɩ Krɩstʋ ɛnʋ ɛ-yɔɔ nɛ ɛhɛzɩɣ ɖa-laŋa siŋŋ.
47001006	Ye ɖɩnɩɣ siziŋ yɔ, ɖɩnɩɣ-ɩ se pɩpɩzɩ nɛ pɩhɛzɩ mɩ-laŋa nɛ pɩya mɩ-n̄ʋʋ. Pʋnɛ pɩsɩŋnɩ-mɩ nɛ ɩɖɔkɩ mɩ-hɔyɛ nɛ ɩtɔɔ kʋn̄ɔmɩŋ weyi ɖɩtɔkɩ yɔ. Ye Ɛsɔ ɛhɛzɩɣ ɖa-laŋa yɔ, ɛlakɩ mbʋ se pɩsa nɛ ɛhɛzɩ mɩ-laŋa nɛ ɛya mɩ-n̄ʋʋ.
47001007	Ɖɩta liu siŋŋ mɩ-yɔɔ mbʋ pʋyɔɔ yɔ, ɖɩnawa se, ye ɖa nɛ mɩ ɖɩka kʋn̄ɔŋ yɔ, ɖɩkaɣ ɖɔɖɔ mbʋ pɩhɛzʋʋ ɖa-laŋa yɔ.
47001008	Ɛgbaɣdɩnaa ɖɩn̄ɩnɩɣ se ɩtɩlɩ kʋn̄ɔmɩŋ weyi ɛtalɩ-ɖʋ Aasi egeetiye taa yɔ. Kʋn̄ɔmɩŋ ɛnʋ ɛsʋ-ɖʋ pɩŋŋ nɛ pɩɖɛɛ ɖo-ɖoŋ yɔɔ nɛ ɖɩtataa liu se ɖɩwɛɣ.
47001009	Nɛ ɖɩna ɖa-taa se paa pɩɩla ɛzɩma yɔ, ɖɔ-tɔm tɛma. Pʋ-yɔɔ ɖɩtatasɩ ɖa-tɩ taʋ liu ɛlɛ, Ɛsɔ weyi efezuu sɩɖaa yɔ, ɛnʋ ɖɩta liu.
47001010	Ɛlɩzɩ-ɖʋ sɩm mbʋ pɩ-taa nɛ eɖiɣni-ɖʋ lɩzʋʋ. Ɖɩtaɣ-ɩ liu se ɛkaɣ-ɖʋ lɩzʋʋ ɖɔɖɔ.
47001011	Mɩ-ɖɔɖɔ ɩsɩnɩ-ɖʋ alɩwaatʋ ndʋ ɩtɩmnɩ Ɛsɔ ɖɔ-yɔɔ yɔ. Ɖɩnɛ Ɛsɔ cosi ɛyaa sakɩyɛ adɩma nɛ ɛlabɩ-ɖʋ lootiye. Pʋ-yɔɔ ɛyaa sakɩyɛ pɩzɩɣ nɛ pɛsɛɛ Ɛsɔ se ɛlaba lɛ mbʋ ɛlabɩ-ɖʋ yɔ, pʋ-yɔɔ.
47001012	Mbʋ ɖʋkʋndʋʋna yɔ lɛ se : Ɖɩnaɣ ɖa-taa se ɖe-wezuu caɣʋ kedeŋa yɔɔ cɩnɛ, kɔzɩ kɔzɩ mɩ-ɛsɩndaa lɛ, ɖɩɖɔm nɛ laŋɩyɛ kʋɖʋmɖɩyɛ nɛ ɖɩwɛɛ yayɩ. Ɛsɔ cɔlɔ pʋnɛ pɩtɩŋa pɩlɩnaa. Ɖɩtɔɖɔ ɛyaa lɔŋsɩnɖɛ yɔɔ ɛlɛ, Ɛsɔ lootiye yɔɔ.
47001013	Ɖɩɩmaɣ-mɩ natʋyʋ nɛ pɩtasɩnɩ ndʋ ɩkalɩɣ nɛ ndʋ ɩsɩma yɔ. Mantaɣ liu se ɩkaɣ-tʋ sɩm nɛ pɩtalɩ ɖɩtɛnɖɛ.
47001014	Halɩ ɩpazɩ sɩm mbʋ se ɖa ɩkʋndʋʋna ɛzɩ mɩ-ɖɔɖɔ ɩkɛʋ mba ɖɩkɔŋ kʋndʋnaʋ ɖa-Kɩbaɣlʋ Yesu kɩyakʋ wiye yɔ.
47001015	Maatɛm naʋ siŋŋ se ɩnɩɣ nɩ-m yɔɔ maaɖʋwa se mɛlɛyɩ mɩ-tɛ kɔm nɛ pɩwazɩ-mɩ tɔm naalɛ.
47001016	Maaɖʋwa se mantɩŋɩnɩ mɩ-tɛ nɛ mowolo Masedonii egeetiye taa nɛ malɩnɩ peeye nɛ manpɩsɩ mɩ-tɛ nɛ ɩsɩnɩ-m nɛ mowolo Yudee egeetiye taa.
47001017	Mbʋ maaɖʋwa yɔ, pʋ-yɔɔ yem malaba yaa we? Yaa ma-lɩmaɣ za ana, ɛyaa lɩmaɣza akɛnaa se maapɩzɩ nɛ mɔyɔɔdɩ nɔsɩ naalɛ tɔm kʋɖʋmtʋ yɔɔ?
47001018	Ɛzɩma mbʋ pɩkɛ toovenim se Ɛsɔ ɛɛlɛɣzɩɣ ɛ-tɔm kaʋ yɔ, mbʋ ɖɔɖɔ maayɔɔdʋʋnɩ-mɩ nɛ nɔsɩ naalɛ.
47001019	Ma nɛ Silivɛn nɛ Timootee ɖisuzi Ɛsɔ Pɩyalʋ Yesu Krɩstʋ tɔm mɩ-hɛkʋ taa. Ɛtɔyɔɔdɩ nɔsɩ naalɛ tɔm kʋɖʋmtʋ yɔɔ, ɛlɛ mbʋ pɩkɛ toovenim yɔ, ɛɛɛ ɖeke ɛtɔŋ.
47001020	Pʋwɛ mbʋ, mbʋ pʋyɔɔ yɔ, tamasɩ nzɩ sɩtɩŋa payɩ Ɛsɔ kaɖʋwa yɔ, ɛtɩŋɩɣnɩ ɛ-yɔɔ nɛ ɛlabɩ-sɩ. Ɛ-yɔɔ ɖɔɖɔ ɖɩtɩŋɩɣ na nɛ ɖiheyi Ɛsɔ se pɩla mbʋ ɛ-hɩɖɛ sam yɔɔ.
47001021	Ɛsɔ lɛ weyi ɛkpazɩɣ ɖa nɛ mɩ ɖoŋ Krɩstʋ taa yɔ. Ɛnʋ lɩzɩnɩ-ɖʋ nɛ ɛsɩɩ hɔɔlʋʋ.
47001022	Ɛyʋsɩ-ɖʋ ɖɔɖɔ nɛ ɛ-mayaɣ nɛ ɛɖʋ ɖa-laŋa taa ɛ-Kalɩzaɣ. Mbʋ wɩlɩɣna se ɛkɔŋ-ɖʋ haʋ n̄ɩm lɛɛbʋ mbʋ eheyi-ɖʋ se ɛhaɣ-ɖʋ yɔ.
47001023	Ŋgʋ monɖuuni men-ciyam nɛ mankpakɩɣ Ɛsɔ ma-aseɣɖe tʋ se : Man̄ɩnaɣ se malɩzɩ-mɩ pɩ-taa yɔɔ yɔɔ, mantasɩ kɔm Kɔrɛntɩ tɛtʋ taa.
47001024	Ɖɩɩn̄ɩnɩɣ se ɖɩtɔɔ kewiyaɣ mi-lidaʋ yɔɔ. Ɛlɛ, ɖɩn̄ɩnɩɣ se ɖa nɛ mɩ ɖɩla tʋmɩyɛ nɛ mɩ-taa tɛzɩ hʋlʋmʋʋ mbʋ pʋyɔɔ yɔ, ɩɖɔkɩ kpam lidaʋ taa.
47002001	Pʋ-yɔɔ mamaɣzɩ man-taa se pɩfɛyɩ ɖeu se manpɩsɩ mɩ-tɛ nɛ laŋpɩsɩyɛ.
47002002	Ye manpɩsɩɣ mɩ-laŋa lɛ, alakɩ nɛ man-taa hʋlʋmɩ yɔ? Pɩtɛkɛ weyi manpɩsɩɣ ɛ-laŋɩyɛ yɔ yaa we?
47002003	Mama-mɩ ɛzɩ mamaʋ-mɩ yɔ se pɩsa nɛ mɔnkɔm mɩ-cɔlɔ lɛ, mɔ-hɔyɛ ɛtaapɩsɩnɩ mba pɩɩwɛɛ se pala nɛ man-taa hʋlʋmɩ yɔ. Mantaɣ mɩ-tɩŋa liu se : ma-laŋhʋlʋmɩyɛ kɛ mɩ-tɩŋa payɩ mɩ-n̄ɩnɖɛ ɖɔɖɔ.
47002004	Mama-mɩ tɔm tʋnɛ nɛ siziŋ nɛ laŋpɩsɩyɛ nɛ ɛzɩtɛɣlɩm siŋŋ. Mantama-mɩ tʋ se manpɩsɩ mɩ-laŋa. Ɛlɛ mama-mɩ tʋ se ɩpɩzɩ nɛ ɩna ɛzɩma mbʋ mɔnsɔɔlɩ-mɩ siŋŋ yɔ.
47002005	Ye nɔɔyʋ ɛpɩsɩ ɛyaa laŋa yɔ, pɩtɛkɛ ma-laŋɩyɛ ɛpɩsaa ɛlɛ, mɩ-tɩŋa mɩ-laŋa ɛpɩsaa, yaa ye ɖɩtaaɖɛlɛsɩ niye yɔ, mɩ-taa nabɛyɛ.
47002006	Mɩ-taa ɛyaa sakɩyɛ hɔm ɛ-nɩŋgbaaŋ hɔm mbʋ yɔ, pɩmaɣaa.
47002007	Ɖɩnɛ pʋwɛɛ se ikpeɣ -i nɛ ɩhɛzɩ ɛ-laŋɩyɛ. Ye pɩtɛkɛ mbʋ yɔ, ɛ-laŋɩyɛ kɩlɩɣ pɩsʋʋ nɛ ɛlɔ liu.
47002008	Pʋyɔɔ lɛ, mansazɩɣ-mɩ se ɩwɩlɩ se ɩsɔɔlɩ-ɩ.
47002009	Ɩɩnaɣ mbʋ pʋyɔɔ mama-mɩ tʋ yɔ : Man̄ɩnɩɣ se mamaɣzɩ-mɩ nɛ mana se ɩn̄aŋ pɩ-tɩŋa payɩ pɩ-taa yaa we.
47002010	Ye nɔɔyʋ ɛlabɩ nabʋyʋ nɛ ikpeɣ-i yɔ, ma-ɖɔɖɔ menkpeɣ-i. Ye menkpeɣ nɔɔyʋ nabʋyʋ yɔ, menkpeɣ-i pʋ mɩ-yɔɔ Krɩstʋ ɛsɩndaa.
47002011	Menkpeɣu se pɩtaayele nɛ Satanɩ tɔɔ ɖɔ-yɔɔ mbʋ pʋyɔɔ yɔ, ɖɩsɩm mbʋ ɛɖʋ ɛ-taa yɔ.
47002012	Mantalɩ Trowaasɩ tɛtʋ taa se monsuzi Krɩstʋ Tɔm Kɩbandʋ lɛ, Kɩbaɣlʋ ha-m nʋmɔʋ.
47002013	Ɛlɛ, mantana mɛ-ɛgbaɣdʋ Tiiti lɛ, ma-kalɩzaɣ taacaɣ ɖiɣɖiɣ. Ɖɩnɛ mɛnsɛ-wɛ nɛ mankʋyɩ peeye nɛ mowolo Masedonii egeetiye taa.
47002014	Ɛlɛ ɖɩsa Ɛsɔ weyi eyeba nɛ ɖɩwakɩ alɩwaatʋ tɩŋa Krɩstʋ taa yɔ. Ɛnʋ tɩŋɩɣnɩnɩ ɖɔ-yɔɔ nɛ ɛlakɩ nɛ ɛyaa nɩɣ paa le ɛ-tɩlʋʋ sɔzɩŋ.
47002015	Ŋgʋ ɖɩkɛ Ɛsɔ Krɩstʋ tɩlaaɖɩ ɛyaa mba payakɩ pa-n̄ʋʋ nɛ mba peleki yɔ, pɛ-hɛkʋ taa.
47002016	Ɖɩkɛ Nabɛyɛ, sɩm sɔŋ mbʋ piwokini sɩm taa yɔ. Lɛlaa lɛ, ɖɩkɛ wezuu sɔzɩŋ mbʋ piwokini wezuu taa yɔ. Nɛ anɩ pʋdʋ pɩzɩɣ tʋmɩyɛ nɖɩ?
47002017	Ɖɩfɛyɩ ɛzɩ ɛyaa sakɩyɛ mba palakɩ tadɩyɛ nɛ Ɛsɔtɔm yɔ. Ɛlɛ ndʋ ɖɩyɔɔdʋʋ yɔ, tɩlɩnɩ Ɛsɔ cɔlɔ nɛ ɖɩyɔɔdʋʋ-tʋ yayɩ Ɛsɔ ɛsɩndaa ɖa nɛ Krɩstʋ ɖɛ-kpɛndʋʋ taa.
47003001	Ɖɩɖaɣnʋʋ pazʋʋ ɖa-tɩ wɩlʋʋ yaa we? Yaa pʋpɔzʋʋ-ɖʋ ɛzɩ lɛlaa yɔ se ɖɩkɔnɩ takayaɣ ŋga kalɩzɩɣ-ɖʋ nɛ kawɩlɩɣ-mɩ se ɖɩkɛ toovenim ɛyaa yɔ yaa we? Yaa pʋpɔzʋʋ-ɖʋ se ɩma-ɖʋ takayasɩ nzɩ sɩlɩzɩɣ-ɖʋ nɛ sɩwɩlɩɣ mbʋ yɔ?
47003002	Mɩ lɛ ɖa-takayaɣ. Pama-mɩ ɖa-laŋa taa. Ɛyaa tɩŋa payɩ sɩm takayaɣ ŋga nɛ pakalɩɣ -kɛ.
47003003	Pʋtʋ kpayɩ kpayɩ se ɩkɛ takayaɣ ŋga Krɩstʋ tɩŋɩnɩ tʋmɩyɛ nɖɩ ɖɩlaba yɔ, ɖɩ-yɔɔ nɛ ɛma-kɛ yɔ. Pɩtɛkɛ tɔlɩm ɛmanɩ-kɛ ɛlɛ, Ɛsɔ wezuu tʋ Kalɩzaɣ ɛmanɩ-kɛ. Pɩtɛkɛ pɩtaahɛlɛnzɩ yɔɔ ɛma-kɛ ɛlɛ, ɛyaa laŋa taa ɛma-kɛ.
47003004	Krɩstʋ yɔɔ pɩtɩŋɩnaa nɛ ɖɩtaa Ɛsɔ liu.
47003005	Toovenim taa lɛ, ɖɩnawa se ɖɩɩpɩzɩɣ nɛ ɖɩla tʋmɩyɛ nɖɩ nɛ ɖa-maɣmaɣ ɖo-ɖoŋ. Ɛlɛ, Ɛsɔ yebina nɛ ɖɩpɩzɩ nɛ ɖɩlabɩ-ɖɩ.
47003006	Ɛnʋ haɣnɩ-ɖʋ ɖoŋ se ɖɩpɩzɩ nɛ ɖɩkɛ tamaɣ kɩfalaɣ tʋmlaɖaa. Pɩtɛkɛ mbʋ pɩlɩnɩ paɣtʋ takayaɣ cɔlɔ yɔ ɛlɛ, Kalɩzaɣ cɔlɔ pɩlɩnaa. Toovenim mbʋ pʋyɔɔ yɔ, paɣtʋ takayaɣ kʋʋ kʋkʋʋ ɛlɛ, Kalɩzaɣ n̄ahaɣ wezuu.
47003007	Ɖooo lɔŋ Ɛsɔ kama paɣtʋ piye piye pɩtaahɛlɛnzɩ yɔɔ nɛ e-koboyaɣ n̄ɩlɩzɩ. Mbʋ pʋyɔɔ yɔ, eeyeba nɛ Mooyiizi ɛsɩndaa n̄ɩlɩzɩ siŋŋ nɛ Izrɛɛlɩ n̄ɩma taapɩzɩɣ se pɔcɔnɩ-ɩ. Ŋgʋ koboyaɣ ŋga kɛtɛwɛɣ tam. Ye paɣtʋ ndʋ tiyeki nɛ ɛyaa sɩkɩ yɔ, tɩwɩlɩ-wɛ ɛzɩma mbʋ Ɛsɔ kobayaɣ paɣlaa yɔ lɛ,
47003008	ɛzɩma Kalɩzaɣ tʋmɩyɛ n̄aawɩlɩɣ koboyaɣ ŋga ka-paɣlɩka kpem nɛ pɩkɩlɩ mbʋ yɔ?
47003009	Ye tʋmɩyɛ nɖɩ ɖɩkʋʋ ɛyaa tɔm yɔ ɖɩɩwɛnɩ koboyaɣ yɔ, nɖɩ ɖɩɖɩ n̄eyeki nɛ Ɛsɔ yaa ɛyaa se kʋtʋʋzaa yɔ, ɖɩwɛɣnɩ koboyaɣ siŋŋ nɛ pɩkɩlɩ.
47003010	Ye ɖɩn̄ɩnɩɣ se ɖɩkɛdɩ mbʋ pɩɩwɛnɩ koboyaɣ yɔ nɛ koboyaɣ ŋga kaka n̄akɩlaa yɔ, ɖɩnaɣ se kɔɔnɔɔ koboyaɣ taakɛ pʋyʋ.
47003011	Ye mbʋ pɩɖɛɣaɣ yɔ pɩwɛnɩ koboyaɣ yɔ, mbʋ pɩɩɖɛɣ yɔ, pɩwɛɣnɩ koboyaɣ siŋŋ nɛ pɩkɩlɩ.
47003012	Ɖɩwɛnɩ lidaʋ ŋgʋ, pʋ-yɔɔ ɖɩɖɔŋ kaalɛyɩtʋ.
47003013	Ɖɩɩlakɩ ɛzɩ Mooyiizi yɔ. Ehuuzi pɩsaʋ ɛ-ɛsɩndaa se Izrɛɛlɩ n̄ɩma ɛtaana mbʋ piɖiɣni ɖɛʋ yɔ, pɩ-ɖɩtɛnɖɛ.
47003014	Ɛlɛ pa-lɩmaɣza taa labɩ cɩkpɛndʋʋ mbʋ pʋyɔɔ yɔ, halɩ nɛ sɔnɔ pɩsaʋ kʋɖʋmʋʋ ŋgʋ kɩkpɛndɩ kɩwɛ alɩwaatʋ ndʋ pakalɩɣ Nɔɔ Haʋ Kɩbɩm Takayaɣ taa tɔm yɔ. Paapɩzɩɣ se palɩzɩ-kʋ mbʋ pʋyɔɔ yɔ, Krɩstʋ taa ɖeke kʋmʋkɩ.
47003015	Paa mbʋ halɩ nɛ sɔnɔ alɩwaatʋ ndʋ pakalɩɣ Moyiizi takayaɣ yɔ, pɩsaʋ huuzi pa-laŋa yɔɔ.
47003016	Ɛlɛ, alɩwaatʋ ndʋ ɛyʋ pɩsɩɣnɩ Kɩbaɣlʋ yɔɔ yɔ, pokuluu pɩsaʋ ŋgʋ.
47003017	Ŋgʋ Kɩbaɣlʋ lɛ Kalɩzaɣ. Ɖenɖe Kɩbaɣlʋ Kalɩzaɣ wɛɛ yɔ, peeye tɩ-yɔɔ wɛʋ wɛɛ.
47003018	Ɛlɛ ɖa mba ɖa-tɩŋa pokuli ɖɛ-ɛza yɔɔ yɔ, ɖɩnaɣ ɛzɩ n̄ɩnʋʋ taa yɔ Kɩbaɣ lʋ koboyaɣ nɛ ɖɩtɛzɩɣ wɛʋ ɛzɩ ɛnʋ yɔ. Mbʋ yebina nɛ pɩtɩŋɩɣ nɩ ɛ-Kalɩzaɣ yɔɔ nɛ e-koboyaɣ tɛzɩɣ ɖɔʋ ɖɔ-cɔlɔ.
47004001	Mbʋ yebina nɛ ɛzɩma mbʋ Ɛsɔ na ɖa-pʋtɔdɩyɛ nɛ ɛɖʋ-ɖʋ tʋmɩyɛ nɖɩ yɔ, piitisiɣ ɖo-toma taa.
47004002	Ɖikizi fɛyɛ lakasɩ nzɩ ɛyaa lakɩ kʋlɔmɩŋ taa yɔ. Ɖiipeɣzuu ɛyaa. Ɖɩɩlɛɣzʋʋ Ɛsɔtɔm. Ɛlɛ, alɩwaatʋ ndʋ ɖɩlɩzɩɣ toovenim nɛ ɖɩwɩlɩɣ kpayɩ yɔ, ɛyaa tɩŋa naɣ pa-taa se ɖɩmʋnaa se pataa-ɖʋ liu Ɛsɔ ɛsɩndaa.
47004003	Ye Tɔm Kɩbandʋ ndʋ ɖisuzuu yɔ tɩ-taa ɛwɛ cɩkpɛndʋʋ ɖɔɖɔ yɔ, mba peleki yɔ tɩwɛ cɩkpɛndʋʋ.
47004004	Alɩwaatʋ tʋnɛ tɩ-taa ɛsɔ huuzi mba petetisi yɔ, pa-lɩmaɣza yɔɔ se pataapɩzɩ nɛ pɔcɔnɩ Krɩstʋ weyi ɛkɛ Ɛsɔ lɛzʋʋ yɔ, ɛ-Tɔm Kɩbandʋ koboyaɣ n̄alɩmɩyɛ.
47004005	Pɩtɛkɛ ɖa-maɣmaɣ ɖɔ-tɔm ɖisuzuu. Ɛlɛ Kɩbaɣlʋ Yesu Krɩstʋ tɔm ɖisuzuu. Ɖɩyɔɔdʋʋ ɖa-maɣmaɣ ɖɔ-yɔɔ se : Ɖɩkɛ mɩ-tʋmlaɖaa Yesu yɔɔ.
47004006	Toovenim mbʋ pʋyɔɔ yɔ, Ɛsɔ weyi ɛtɔm se : n̄alɩmɩyɛ n̄andɩɣ cɩkpɛndʋʋ taa yɔ, ɛnʋ n̄andɩnɩ ɖa-laŋa taa se pɩsa nɛ Ɛsɔ koboyaɣ tɩlʋʋ n̄alɩmɩyɛ n̄andɩ Yesu ɛsɩndaa.
47004007	Ŋgʋ ɖɩwɛnɩ n̄ɩm mbʋ cʋʋ n̄anzɩ taa se pɩsa nɛ ɖoŋ sɔsɔŋ ɛnɩ ɛtaakɛnɩ ɖa-n̄ɩŋ ɛlɛ, ɛkɛ Ɛsɔ n̄ɩŋ.
47004008	Pan̄ɩkɩɣ-ɖʋ ceminje ɛlɛ, pɔtɔtɔyɩtɩ-ɖʋ. Ɖɩɩsɩŋ mbʋ ɖɩla yɔ ɛlɛ, ɖɩtɔlɔ liu.
47004009	Paɖʋʋ ɖa-wayɩ kaŋ kaŋ ɛlɛ, Ɛsɔ tɔlɔ-ɖʋ. Pɩnɩ-ɖʋ ɛlɛ, ɖɩtɩsɩ.
47004010	Paa alɩwaatʋ ndʋ ɖɩɖɔkɩ ɖo-tomnaɣ taa Kɩbaɣlʋ Yesu sɩm se pɩsa nɛ Yesu wezuu lɩzɩ kɩ-tɩ nɛ kɩwɩlɩ ɖo-tomnaɣ taa.
47004011	Mba ɖa ɖɩwɛnɩ ɖɛ-ɛza yɔ, paɖʋʋ-ɖʋ sɩm nesi tɛɛ paa alɩwaatʋ ndʋ. Yesu yɔɔ palakɩ mbʋ se pɩsa nɛ e-wezuu lɩzɩ kɩ-tɩ nɛ kɩwɩlɩ ɖo-tomnasɩ nzɩ sɩsɩkɩ yɔ, sɩ-taa.
47004012	Mbʋ sɩm lakɩ tʋmɩyɛ ɖa-taa nɛ wezuu n̄alakɩ tʋmɩyɛ mɩ-taa.
47004013	Pama Ɛsɔtɔm takayaɣ taa se : Mentisaa yɔɔ mɔyɔɔdaa! (Keɣa 116:10) Nɛ ɛzɩma mbʋ ɖɩwɛnɩ lidaʋ kalɩzaɣ kʋɖʋmaɣ ŋga yɔ, ɖa ɖɔɖɔ ɖitisaa yɔɔ ɖɩyɔɔdʋʋ.
47004014	Mbʋ pʋyɔɔ yɔ, ɖɩnawa se weyi efezi Kɩbaɣlʋ Yesu nɛ sɩɖaa taa yɔ, ɛtɩŋɩɣnɩ Yesu ɛnʋ ɛ-yɔɔ nɛ efezi-ɖʋ ɖɔɖɔ nɛ ɛlɩzɩ ɖa nɛ mɩ nɛ ɛwɩlɩ.
47004015	Toovenim mbʋ pʋyɔɔ yɔ, pɩtɩŋa payɩ pɩtalɩɣ mɩ-yɔɔ se pɩsa nɛ lootiye huu nɛ pɩtalɩ ɛyaa sakɩyɛ. Ɖɩnɛ pakaɣ Ɛsɔ sɛʋ se ɛlaba lɛ siŋŋ nɛ pɩsa ɛ-hɩɖɛ.
47004016	Pʋyɔɔ lɛ, piitisiɣ ɖo-toma taa. Paa ɖo-tomnaɣ ɛpʋkɩ yɔ, ɖa-kalɩzaɣ n̄ɛtɛzɩɣ ɖoŋ kpaʋ paa kɩyakʋ ŋgʋ.
47004017	Ɖa-kʋn̄ɔmɩŋ cikpeŋ weyi ɖɩtɔkɩ-ɩ alɩwaatʋ pasɩ yɔ, ɩkɔŋnɩ-ɖʋ tam tam koboyaɣ sɔsɔɔ ŋga ka-wayɩ fɛyɩ yɔ.
47004018	Ɖɩɩpaŋ ɖɛ-ɛza nɛ mbʋ panaɣ yɔ ɛlɛ, mbʋ paanaɣ yɔ. Mbʋ panaɣ yɔ, pɩɖɛʋ ɛlɛ, mbʋ paanaɣ yɔ, pɩwɛ tam tam.
47005001	Toovenim lɛ, ɖɩnawa se ye ɖo-tomnaɣ ŋga ɖɩwɛnɩ tataa cɩnɛ nɛ kɛwɛɛ ɛzɩ kɩɖanɖʋʋ nɛ ɖɩwɛ kɩ-tɛɛ yɔ, kɔyɔlaa yɔ, ɖɩwɛnɩ tomnaɣ lɛɛka ɛsɔdaa, kɛwɛ ɛzɩ ɖɩɣa yɔ. Pɩtɛkɛ ɛyaa nesi manɩ-kɛ ɛlɛ Ɛsɔ maɣmaɣ manɩ-kɛ nɛ kɛwɛɛ tam.
47005002	Mbʋ ɖɩmɔlʋʋ kɩɖanɖʋʋ kʋnɛ kɩ-tɛɛ nɛ ɖɩn̄ɩnɩɣ kpem se posuu-ɖʋ ɖa-ɖɩɣa ŋga kɛwɛ ɛsɔdaa yɔ.
47005003	Mbʋ pʋyɔɔ yɔ, ye posu-ɖʋ kɛ yɔ, ɖɩɩtasɩɣ wɛʋ ŋtaakpeɖe.
47005004	Ɖa mba ɖɩwɛ kɩɖanɖʋʋ kʋnɛ kɩ-tɛɛ yɔ, pɩnɩ-ɖʋ nɛ ɖɩmɔlʋʋ. Pɩtɛkɛ se ɖɩsɔɔlaa se ɖɩhɔzɩ-kʋ ɛlɛ, ɖɩn̄ɩnɩɣ se posuu-ɖʋ pɩsa nɛ wezuu huuzi mbʋ pɩsɩkɩ yɔ, pʋ-yɔɔ nɛ pʋmʋʋzɩ-pʋ.
47005005	Ɛsɔ labɩ-ɖʋ pʋ-yɔɔ na. Ɛnʋ hanɩ-ɖʋ Kalɩzaɣ. Mbʋ wɩlɩɣnɩ-ɖʋ se ɛkɔŋ-ɖʋ haʋ ɛ-n̄ɩm ɖɔɖɔ.
47005006	Pʋ-yɔɔ paa ɛsɩmtaa ɖɩtaɣ liu siŋŋ. Ɖɩnawa se alɩwaatʋ ndʋ tɩ-tɩŋa tɩ-yɔɔ ɖɩwɛ tomnaɣ kanɛ ka-taa yɔ, ɖiposini Kɩbaɣ lʋ.
47005007	Ŋgʋ ɖɩɩɖɔŋ mbʋ ɖɩnaɣ yɔ, pʋ-yɔɔ ɛlɛ, lidaʋ yɔɔ ɖɩɖɔŋ.
47005008	Ɖɩtaɣ liu siŋŋ. Ɖɩn̄ɩnɩɣ se ɖiyele tomnaɣ kanɛ nɛ ɖiwolo nɛ ɖɩwɛɛ Kɩbaɣlʋ cɔlɔ. Mbʋ kɩlɩnɩ-ɖʋ ɖeu.
47005009	Pʋ-yɔɔ ɖɩn̄akɩ pana se ɖɩla mbʋ pɩkɛdɩnɩ-ɩ yɔ, paa ɖɩwɛ tomnaɣ kanɛ ka-taa yaa ɖiyebi-kɛ yɔ.
47005010	Pʋwɛɛ se ɖɩtalɩ ɖa-tɩŋa nɛ ɖɩsɩŋ Krɩstʋ tɔm ɖɩhʋyɛ nɛ paa weyi ɛmʋ mbʋ ɛlabɩ alɩwaatʋ ndʋ ɛkɛwɛ tomnaɣ taa yɔ, pɩ-kɩhɛyʋʋ, paa pɩɩkɛ kɩbandʋ yaa kɩdɛkɛdɩtʋ yɔ.
47005011	Ɖɩsɩm Kɩbaɣlʋ caɣ sɔɔndʋ caɣʋ mbʋ yɔ yɔɔ, ɖɩn̄ɩnɩɣ se ɖɩla nɛ ɛyaa tisi. Ɛsɔ sɩm mbʋ ɖɩkɛnaa yɔ. Manɖaŋaa se mɩ-ɖɔɖɔ ɩsɩm-ɖʋ mɩ-taa.
47005012	Ɖɩɩtasɩɣ-mɩ ɖa-tɩ wɩlʋʋ se ɖɩkɛ pʋyʋ, ɛlɛ ɖɩhaɣ-mɩ waɖɛ se ɩpɩzɩ nɛ ɩkʋndɩ ɖɔ-yɔɔ. Ɖɩnɛ lɛ, ɩnaɣ ndʋ iicosi ɛyaa mba pakʋndʋʋ ɛza yɔɔ yem nɛ pɩtɛkɛ mbʋ pʋwɛ pa-laŋa taa yɔ, pʋ-yɔɔ yɔ.
47005013	Ye ɖɩsʋ kpaaŋ yɔ, Ɛsɔ yɔɔ ɖɩsʋ-kʋ. Ye ɖɩwɛ ɖeyi ɖeyi yɔ, mɩ-yɔɔ ɖɩwɛ mbʋ.
47005014	Ɖɩlakɩ mbʋ, mbʋ pʋyɔɔ yɔ, Ɛsɔ sɔɔlɩm seɣtuu-ɖʋ. Ɖitisuu se ye ɛyʋ kʋɖʋm ɛsɩbɩ ɛyaa tɩŋa yɔɔ yɔ, ɖɩnɛ lɛ, ɛyaa tɩŋa sɩba.
47005015	Nɛ ɛsɩba pa-tɩŋa pɔ-yɔɔ se pɩsa nɛ ɛza tɩnaa ɛtaatasɩ wɛʋ pa-maɣmaɣ pɔ-yɔɔ. Pʋwɛɛ se pɛwɛɛ wezuu ɛyʋ weyi ɛsɩbɩ pɔ-yɔɔ nɛ efemni sɩɖaa taa yɔ, ɛ-yɔɔ.
47005016	Mbʋ yebina nɛ pɩkpaɣʋ nɛ lɛɛlɛɛyɔ yɔ, ɖɩɩtasɩɣ nɔɔyʋ sɩm ɛza yɔɔ. Paa ɖooo lɛ ɖɩɩsɩm Krɩstʋ ɛza yɔɔ yɔ, lɛɛlɛɛyɔ ɖɩtatasɩ-ɩ sɩm mbʋ.
47005017	Ye nɔɔyʋ ɛwɛ Krɩstʋ taa yɔ, ɛkɛ ɛyʋ kɩfalʋ, mbʋ pɩɩkɛ kɩbɩm yɔ, pɩɖɛwa. Cɔnɩ ŋna, pɩtɩŋa payɩ pɩpɩsɩ kɩfam.
47005018	Ɛsɔ weyi ɛtɩŋɩnɩ Yesu Krɩstʋ yɔɔ nɛ ɖa nɛ ɩ ɖiceɣ yɔ, ɛ-cɔlɔ pɩtɩŋa payɩ pɩlɩnaa. Ɛnʋ ɖʋnɩ-ɖʋ se ɖiwoni ɛyaa lɛlaa ɛ-cɔlɔ nɛ ɛ nɛ wɛ peceɣ.
47005019	Toovenim, mbʋ pʋyɔɔ yɔ, Ɛsɔ kɛwɛ Krɩstʋ taa nɛ ɛlakɩ nɛ ɛ nɛ kedeŋa kanɛ kɔ-yɔɔ ɛyaa peceɣu. Pe-ceɣu mbʋ pɩ-taa lɛ, ɛtaakpaɣ pa-kɩwɛɛkɩm nɛ ɛlabɩnɩ tʋmɩyɛ. Ɛɖʋ-ɖʋ se ɖisuzi ceɣu mbʋ pʋ-tɔm.
47005020	Pʋ-yɔɔ ɖɩkɛ Krɩstʋ lone taa caɣyaa. Pʋwɛ ɛzɩ Ɛsɔ tɩŋɩɣnɩ ɖɔ-yɔɔ nɛ ɛsazɩɣ ɛyaa yɔ. Ɖitendiɣ-mɩ Krɩstʋ hɩɖɛ taa se mɩ nɛ Ɛsɔ iceɣ.
47005021	Krɩstʋ weyi ɛtala kɩwɛɛkɩm kaʋ yɔ, Ɛsɔ sʋʋ-ɩ ɖa-kɩwɛɛkɩm se pɩsa nɛ ɖa nɛ ɩ ɖɛ-kpɛndʋʋ taa lɛ, ɖɩpɩsɩ ɛyaa kʋtʋʋzaa Ɛsɔ ɛnʋ ɛ-ɛsɩndaa.
47006001	Ɖa nɛ Ɛsɔ ɖɩkpɛndaa nɛ ɖɩlakɩ tʋmɩyɛ nɛ ɖɩsazɩɣ-mɩ se ɩtaamʋ Ɛsɔ lootiye yem falaa.
47006002	Ɛtɔm se : Moncosi-ŋ alɩwaatʋ kɩbandʋ yɔɔ. Mansɩnɩ-ŋ n̄ʋʋ yabʋ wiye. Ɩcɔnɩ ɩna, alɩwaatʋ kɩbandʋ yɔ, ɩcɔnɩ ɩna n̄ʋʋ yabʋ wiye yɔ.
47006003	Ɖɩɩn̄ɩnɩɣ se ɖɩla pʋyʋ nɛ nɔɔyʋ lɔ liu. Pʋ-yɔɔ ɖɩlakɩ ɖa-tʋmɩyɛ se nɔɔyʋ ɛtaapɩzɩ nɛ ɛyɔɔdɩ tɔm ɛzaɣtʋ natʋyʋ ɖɩ-yɔɔ.
47006004	Ɛlɛ ɖɩwɩlɩɣ ɖa-tɩ pɩtɩŋa pɩ-taa ɛzɩ Ɛsɔ tʋmlaɖaa yɔ. Ɖɩwɩlɩɣ ɖa-tɩ alɩwaatʋ ndʋ ɖɩɖɔkɩɣ ɖa-tɩ siŋŋ kʋn̄ɔmɩŋ taa nɛ kaɖɛ taa nɛ siziŋ nɩʋ taa yɔ.
47006005	Ɖɩwɩlɩɣ ɖa-tɩ mabɩtʋ taa nɛ salakanaa taa nɛ yoŋ taa nɛ tʋma ɖoŋ n̄ɩna taa nɛ ɖom sɔm taa nɛ nɔsɩ hɔkʋʋ taa.
47006006	Ɖɩwɩlɩɣ ɖa-tɩ nɛ cɩɖɩcɩɖɩ wezuu nɛ sɩmtʋ nɛ hɔyɛ ɖɔkʋʋ nɛ ɖeu wɛʋ nɛ Cɩɖɩcɩɖɩ Kalɩzaɣ nɛ sɔɔlɩm mbʋ cɛtɩm fɛyɩ pɩ-taa yɔ.
47006007	Ɖɩwɩlɩɣ ɖa-tɩ ɖɔɖɔ nɛ toovenim tɔm nɛ Ɛsɔ ɖoŋ nɛ tʋʋzʋtʋ you wondu ɖa-nɩmɩyɛ nɛ ɖa-nɩwaŋ pa-taa.
47006008	Ɖɩwɩlɩɣ ɖa-tɩ koboyaɣ nɛ fɛyɛ pa-taa, tɔm kɩbandʋ yaa kɩdɛkɛdɩtʋ yɔɔdʋʋ ɖɔ-yɔɔ taa. Pɔcɔŋnɩ-ɖʋ ɛzɩ peɣziyaa yɔ, ŋgʋ ɖa lɛ toovenim n̄ɩma.
47006009	Pɔcɔŋnɩ-ɖʋ ɛzɩ ɛyaa mba paasɩŋ-wɛ yɔ, ŋgʋ pasɩm-ɖʋ camɩyɛ. Pɔcɔŋnɩ-ɖʋ ɛzɩ sɩɖaa yɔ, ŋgʋ ɖa nɛ ɖɛ-ɛza. Pɔcɔŋnɩ-ɖʋ ɛzɩ mba pɔhɔm pa-nɩŋgbaaŋ yɔ, ɛlɛ ɖɩtɩsɩ.
47006010	Pɔcɔŋnɩ-ɖʋ ɛzɩ mba pa-laŋa wɛɛkaa yɔ, ɛlɛ ɖɩmɛyʋʋ kɩyakɩŋ tɩŋa. Pɔcɔŋnɩ-ɖʋ ɛzɩ kʋn̄ɔndɩnaa yɔ, ɛlɛ ɖɩlakɩ nɛ sakɩyɛ pɩsɩɣ n̄ɩmtɩnaa. Pɔcɔŋnɩ-ɖʋ ɛzɩ mba pɛfɛyɩnɩ pʋyʋ yɔ, ŋgʋ nabʋyʋ ɛɛtɛɖɩɣ-ɖʋ.
47006011	Kɔrɛntɩ n̄ɩma mɩ, ɖikuli ɖɔ-nɔsɩ nɛ ɖiheyi-mi ndʋ tɩwɛ ɖa-taa yɔ. Ɖɩsɔɔlɩ-mɩ nɛ ɖa-laŋa tɩŋa.
47006012	Ɖitekizi se ɖɩɩsɔɔlʋʋ-mɩ ɛlɛ, mikizina se ɩɩsɔɔlʋʋ-ɖʋ.
47006013	Mɔyɔɔdʋʋnɩ-mɩ ɛzɩ men-piya yɔ : Ɩsɔɔlɩ-ɖʋ ɛzɩ ɖɩsɔɔlʋʋ-mɩ yɔ.
47006014	Mɩ nɛ mba petetisi yɔ, ɩtaahɔkɩnɩ ɖama. Nɔɔ kʋɖʋmaɣ ŋga wɛ tʋʋzʋtʋ nɛ kaatʋʋzʋtʋ pɛ-hɛkʋ taa? Ɛbɛ n̄alɩmɩyɛ nɛ cɩkpɛndʋʋ pɛkpɛndaa?
47006015	Nɩnaʋ mbʋ pʋwɛ Krɩstʋ nɛ Beliyaalɩ pɛ-hɛkʋ taa? Ɛbɛ weyi etisaa yɔ nɛ weyi etetisi yɔ, pakaɣ?
47006016	Ɛsɔ ɖɩɣa pɩzɩɣ nɛ kala nɔɔ kʋɖʋmaɣ nɛ sɩʋ kpelesi yaa we? Ŋgʋ mɩ lɛ Ɛsɔ weyi ɛwɛnɩ ɛ-ɛza yɔ, ɛ-ɖɩɣa. Pʋwɛ ɛzɩ Ɛsɔ yɔɔdʋʋ yɔ se : Mɛwɛɣ pɔ-cɔlɔ nɛ mɔnɖɔ pɛ-hɛkʋ taa. Mɛnkɛɣ pɛ-Ɛsɔ nɛ pɛkɛ man-samaɣ.
47006017	Kɩbaɣlʋ tɔŋ se : Pʋyɔɔ lɛ, ɩlɩɩ pɛ-hɛkʋ taa nɛ ɩsɩŋ nɛ kɩjaʋ. Itaatukini mbʋ pʋwɛ azumna yɔ nɛ mamʋ-mɩ.
47006018	Kɩbaɣlʋ ɖoŋtɩŋatʋ tɔŋ se : Mɛnkɛɣ mɩ-caa, nɛ mɩkɛ man-pɩyalaa nɛ mɛn-pɛlaa.
47007001	Ɛgbaɣdɩnaa kʋsɔɔlaa, tamasɩ nzɩ ɖɩwɛna. Pʋ-yɔɔ lɛ, ɖɩn̄alɩ ɖo-tomnɔsɩ nɛ ɖa-kalɩzasɩ azumna tɩŋa. Ɖɩn̄aɣ pana nɛ ɖɩtɛzɩ wɛʋ cɩɖɩcɩɖɩ Ɛsɔ seu taa.
47007002	Ɩmʋ-ɖʋ mbʋ pʋyɔɔ yɔ, ɖɩtala nɔɔyʋ mbʋ pɩtatʋʋzɩ yɔ. Ɖɩtaɖʋzɩ nɔɔyʋ. Ɖitekpizi nɔɔyʋ nee tɛɛ.
47007003	Maayɔɔdʋʋ-tʋ se mankʋ mɩ-tɔm. Mɛntɛm-mɩ heyuu se ɩwɛ ɖa-laŋa taa nɛ ɖɩn̄ɔɔzɩ ɖa-tɩ se ɖa nɛ mɩ ɖɩcaɣ wezuu yaa ɖɩsɩ.
47007004	Mantaɣ-mɩ liu siŋŋ. Mankʋndʋʋnɩ-mɩ. Ɩhɛzɩ ma-laŋɩyɛ pɩtɩɩfɛyɩ. Man-taa hʋlʋmɩ siŋŋ ɖa-kʋn̄ɔmɩŋ tɩŋa taa.
47007005	Kpaɣnɩ kɩyakʋ ŋgʋ ɖɩtalɩ Masedonii egeetiye taa yɔ, ɖo-tomnasɩ tɩpɩzɩ nɛ sɩhɛzɩ. Kʋn̄ɔmɩŋ cɔ-ɖʋ nɛ ɩta. Lʋbɩyɛ kɛwɛnɩ awayɩ nɛ sɔɔndʋ n̄ɛwɛnɩ pɩ-taa.
47007006	Ɛlɛ Ɛsɔ weyi ɛhɛzɩɣ ajama laŋa yɔ, ɛhɛzɩ ɖa-laŋa nɛ Tiiti kɔm.
47007007	Pɩtɛkɛ ɛ-kɔm ɖeke hɛzɩnɩ ɖa-laŋa ɛlɛ, ɛzɩma mbʋ ɩhɛzɩ ɛ-laŋɩyɛ yɔ, pɩhɛzɩ ɖa-n̄ɩna ɖɔɖɔ. Ɛkɛdɩ-ɖʋ se mi-liu kɛwɛɛ kpem se ɩna-m nɛ iwiɣ nɛ ɩlʋkɩ mɔ-yɔɔ. Mbʋ yebina nɛ man-taa tɛzɩɣ hʋlʋmʋʋ.
47007008	Ye man-takayaɣ taa tɔm ɛwɛɛkɩ mɩ-laŋa yɔ, maakpiɖiɣ. Paa maakpiɖaa mbʋ pʋyɔɔ yɔ manawa se ka-taa tɔm kaawɛɛkɩ mɩ-laŋa alɩwaatʋ pazɩ yɔ,
47007009	mɛmɛyɩɣ lɛɛlɛɛyɔ. Pɩtɛkɛ se mɩ-laŋa kɛwɛɛkaa yɔ mɛmɛyɩɣ. Mɛmɛyɩɣ se mɩ-laŋwɛɛkɩyɛ nɖɩ ɖiyeba nɛ ɩpɩsɩnɩ mɩ-tɩ. Mɩ-laŋwɛɛkɩyɛ kɛkɛ mbʋ Ɛsɔ liu wɛɛ yɔ, se pɩtaalɩnɩ ɖɔ-cɔlɔ nɛ ilesi pʋyʋ.
47007010	Laŋwɛɛkɩyɛ nɖɩ ɖɩlɩnɩ Ɛsɔ cɔlɔ yɔ, ɖɩkɔŋnɩ tɩ-pɩsɩnaʋ nɛ pʋbʋ n̄eyeki nɛ ɛyʋ wɛɛnɩ n̄ʋʋyabʋ. Paakpiɖiɣ laŋwɛɛkɩyɛ nɖɩ. Ɛlɛ laŋwɛɛkɩyɛ nɖɩ ɖɩlɩnɩ kedeŋa yɔɔ yɔ, ɖɩkɔŋnɩ sɩm.
47007011	Laŋwɛɛkɩyɛ ɖɩnɛ ɖɩkɔm-mɩ ɛzɩ Ɛsɔ sɔɔlʋʋ yɔ. Ɩcɔnɩ nɛ ɩna mbʋ ɖiyeba nɛ ɩwɛɛna yɔ : Pana n̄aɣʋ nɛ ɩsɔɔlaa se ɩɖaŋ mɩ-tɩ yɔɔ nɛ taa wɩʋ nɛ laŋɩyɛ lɩʋ nɛ sɔɔlɩm siŋŋ nɛ kpeetaɣ se ɩla lɛlaa tʋmɩyɛ nɛ ɩn̄ɩnɩɣ siŋŋ se pɔhɔ ɛyaa nɩŋgbaaŋ. Ɩwɩlɩ paa anɩ se ɩwɛ cɩɖɩ cɩɖɩ pɩtɩŋa pɩ-taa.
47007012	Ye mama-mɩ takayaɣ yɔ, pɩtɛkɛ weyi ɛlabɩ mbʋ pɩtatʋʋzɩ yaa weyi palabɩ-ɩ mbʋ pɩtatʋʋzɩ yɔ, ɛ-yɔɔ mama-kɛ. Ɛlɛ mama-mɩ kɛ se kpekpeka ŋga ɩwɛnɩ-kɛ ɖɔ-yɔɔ yɔ, ɩpɩzɩ nɛ ɩna-kɛ mɩ-hɛkʋ taa Ɛsɔ ɛsɩndaa.
47007013	Pʋ-yɔɔ ɖa-laŋa hɛwa. Pɩtasɩɩnɩ pi-ɖeke, ɖɔɖɔ lɛ, ɖɩmɛyɩɣ siŋŋ Tiiti weyi ɩhɛzɩ ɛ-kalɩzaɣ yɔ, ɛ-laŋhʋlʋmɩyɛ yɔɔ.
47007014	Ye maakʋndɩ pazɩ ɛ-ɛsɩndaa mɩ-yɔɔ yɔ, ɩtaɖʋ-m fɛyɛ. Ɛlɛ ɛzɩma mbʋ ɖɩyɔɔdɩnɩ-mɩ nɛ toovenim paa ɖooye yɔ, mbʋ pʋ-yɔɔ ɖɩkʋndɩ Tiiti cɔlɔ yɔ, pɩlabɩ mbʋ ɖeyi ɖeyi.
47007015	Ɛtɔzʋʋ ɛzɩma mbʋ ɩn̄aŋ mɩ-tɩŋa nɛ ɛzɩma mbʋ ɩmʋ-ɩ nɛ sɔɔndʋ nɛ seluu lɛ, ɛtasɩɣ-mɩ sɔɔlʋʋ nɛ ɛlɛlʋʋ.
47007016	Mɛmɛyɩɣ se manpɩzɩɣ nɛ mantaɣ-mɩ liu paa ɛbɛ taa.
47008001	Ɛgbaɣdɩnaa ɖɩcaɣ se ɩtɩlɩ lootiye nɖɩ Ɛsɔ labɩ Krɩstʋ agbaa wena awɛ Masedonii egeetiye taa yɔ.
47008002	Pɩmaɣzɩ-wɛ nɛ kʋn̄ɔmɩŋ siŋŋ, ɛlɛ, pa-laŋa hʋlʋmɩ siŋŋ nɛ pahanɩ pa-laŋa tɩŋa pilim. Ŋgʋ pɛkɛ kʋn̄ɔndɩnaa kpem.
47008003	Meheyiɣ-mɩ toovenim se paha mbʋ papɩzɩɣ yɔ. Halɩ pɩɖɛɛ pʋ-yɔɔ. Pa-maɣmaɣ paasɔɔlɩnɩ mbʋ.
47008004	Pa-maɣmaɣ petendi-ɖʋ nɛ pɛlɛlɩ se ɖɩha-wɛ waɖɛ nɛ mba ɖɔɖɔ paha mbʋ pɩpɩzɩɣ nɛ pɩsɩnɩ cɩɖɩcɩɖɩ n̄ɩma yɔ.
47008005	Palaba nɛ pɩcɛzɩ mbʋ ɖɩɩta liu yɔ : Pacalɩ pa-tɩ kpaɣʋ nɛ pɛcɛlɩ Kɩbaɣlʋ. Pʋwayɩ lɛ, peyebini-ɖʋ pa-tɩ ɛzɩ Ɛsɔ liu wɛʋ yɔ.
47008006	Ɖɩnɛ ɖɩsazɩ Tiiti se ɛtɛzɩ sɔɔlɩm tʋmɩyɛ nɖɩ labʋ mɩ-tɛ ɛzɩ ɛɛpaɣzʋʋ-ɖɩ yɔ.
47008007	Ɩwɛnɩ pɩtɩŋa nɛ pʋɖɔɔ-mɩ sakɩyɛ : lidaʋ nɛ tɔm nɛ tɩlʋʋ nɛ kpekpeka tɩŋa nɛ sɔɔlɩm mbʋ ɩsɔɔlɩ-ɖʋ yɔ. Pʋ-yɔɔ lɛ, ɩla sɔɔlɩm tʋmɩyɛ nɖɩ ɖɔɖɔ nɛ mɩ-laŋa tɩŋa pilim.
47008008	Maayɔɔdʋʋ-tʋ se manɖʋ-mɩ paɣtʋ na. Ɛlɛ mɔyɔɔdʋʋ-tʋ se mantɩŋɩnɩ lɛlaa kpekpeka yɔɔ nɛ mamaɣzɩ mɩ-sɔɔlɩm nɛ mana pi-toovenim.
47008009	Ɩsɩm ɖa-Kɩbaɣlʋ Yesu Krɩstʋ lootiye. Ɛkɛ n̄ɩmtʋ, ɛlɛ, ɛpɩsɩ ɛ-tɩ kʋn̄ɔndʋ mɩ-yɔɔ se ɛ-kʋn̄ɔndɩtʋ ndʋ tɩla-mɩ nɛ ɩpɩsɩ n̄ɩmtɩnaa.
47008010	Meheyiɣ-mɩ ndʋ mamaɣ zʋʋ se pɩkɩlɩ ɖeu se ɩla yɔ, mɩ mba ɖooo pinde pɩtaasɩɩnɩ se mɩcalɩnɩ tʋmɩyɛ nɖɩ labʋ ɛlɛ, mɩsɔɔlɩnɩ ɖɩlabʋ ɖɔɖɔ yɔ.
47008011	Lɛɛlɛɛyɔ, ɩtɛzɩ mbʋ ɩpasɩ labʋ yɔ. Ɩtɛzɩ-pʋ labʋ nɛ mɩ-laŋɩyɛ tɩŋa ɛzɩ ɩɩɖʋʋ yɔ. Ɩlabɩ-pʋ ɛzɩma mbʋ ɩpɩzɩɣ yɔ.
47008012	Ye ɛyʋ ɛhaɣ nɩ ɛ-laŋɩyɛ tɩŋa pilim yɔ, Ɛsɔ mʋʋ-pʋ nɛ ɛmaɣzɩnɩ mbʋ pʋdʋ wɛna yɔ. Ɛɛmaɣzɩɣnɩ mbʋ pʋdʋ fɛyɩna yɔ.
47008013	Paatɔŋ se ikpizi mi-nesi tɛɛ nɛ ɩla nɛ lɛlaa piyi, ɛlɛ, se ɩwɛɛ kɩmaŋ. Mbʋ ɩwɛnɩ lɛɛlɛɛyɔ nɛ pɩwadʋʋ yɔ, pɩsɩŋnɩ-wɛ mbʋ pɩtɛɖɩɣ-wɛ yɔ, pɩ-taa.
47008014	Mbʋ paba ɖɔɖɔ kɔŋ wɛnaʋ nɛ pɩwadʋʋ yɔ, pɩɩsɩnɩ-mɩ mbʋ ɩkaɣ tɛɖʋʋ yɔ, pɩ-taa. Ɖɩnɛ lɛ, mɩ-tɩŋa ɩwɛʋ kɩmaŋ.
47008015	Pʋwɛ ɛzɩ pamaʋ yɔ. Pamawa se : Weyi eku sakɩyɛ yɔ, ɛfɛyɩna nɛ pɩkɩlɩ ɖɔʋ. Weyi ɛlɛ n̄oku pazɩ yɔ, nabʋyʋ ɛɛtɛɖɩɣ-ɩ.
47008016	Ɩsɛɣ Ɛsɔ weyi ɛɖʋ Tiiti laŋɩyɛ taa kpekpeka ŋga mɩ-yɔɔ ɛzɩ ɖa-yɔ, se ɛlaba lɛ.
47008017	Etisi ɖɔ-lɔŋ tasʋʋ nɛ ɛkʋyɩ ɛzɩ e-liu wɛʋ yɔ nɛ kpekpeka siŋŋ nɛ ɛkɔɔ mɩ-tɛ.
47008018	Ɖitiyiɣ ɛ nɛ ɛgbaɣ dʋ weyi Krɩstʋ agbaa tɩŋa taa n̄ɩma saŋ-ɩ ɛ-tʋmɩyɛ yɔɔ Tɔm Kɩbandʋ suzuu taa yɔ.
47008019	Pɩtɛkɛ pi-ɖeke ɛlɛ, Krɩstʋ agbaa lɩzɩ-ɩ ɖɔɖɔ se ɛsɩɩ-ɖʋ sɔɔlɩm tʋmɩyɛ nɖɩ paɖʋ-ɖʋ se ɖɩcɔnɩ ɖɔ-yɔɔ yɔ, ɖɩ-nʋmɔʋ wobu taa. Ɖɩlakɩ-ɖɩ se pɩsa Kɩbaɣlʋ maɣmaɣ nɛ pɩwɩlɩ se ɖɩɖʋ sɔɔlɩm.
47008020	Ɖɩɩn̄ɩnɩɣ se nɔɔyʋ ɛtɔ se ɖɩtala camɩyɛ kʋjɔʋ sɔsɔʋ ŋgʋ palaba yɔ, kɩ-tayʋʋ taa.
47008021	Ɖɩɩn̄ɩnɩɣ se ɖɩla mbʋ piɖe Kɩbaɣlʋ ɛsɩndaa ɖeke yɔ, ɛlɛ mbʋ piɖe ɛyaa ɛsɩndaa ɖɔɖɔ yɔ.
47008022	Ɖitiyi pa nɛ ɛgbaɣdʋ lɛlʋ. Ɖɩtɛm-ɩ maɣzʋʋ tɔm sakɩyɛ wondu sakɩyɛ taa nɛ ɖɩna se ɛwɛnɩ kpekpeka. Lɛɛlɛɛyɔ, ɛwɛnɩ kpekpeka nɛ pɩkɩlɩ lidaʋ sɔsɔʋ ŋgʋ ɛwɛnɩ mɩ-yɔɔ yɔ, kʋ-yɔɔ.
47008023	Tiiti yɔ, ɛnʋ lɛ man-taabalʋ nɛ weyi ɛsɩɣnɩ-m tʋmɩyɛ nɖɩ malakɩ mɩ-cɔlɔ yɔ, ɖɩ-taa yɔ. Piyele ɖɛ-ɛgbaɣ dɩnaa yɔ, mba lɛ mba Krɩstʋ agbaa tiyaa se pɩsa Krɩstʋ yɔ.
47008024	Ɩwɩlɩ-wɛ Krɩstʋ agbaa ɛsɩndaa se ɩsɔɔlɩ-wɛ nɛ ɖɔ-tɔm talaa alɩwaatʋ ndʋ ɖɩkʋndʋʋ mɩ-yɔɔ yɔ.
47009001	Pɩtatɩɩpɔzɩ se mama-mɩ tɔm sɩnaʋ mbʋ pasɩŋna cɩɖɩcɩɖɩ n̄ɩma yɔ, pʋ-yɔɔ.
47009002	Pʋwɛ mbʋ, mbʋ pʋyɔɔ yɔ, manawa se ɩɖʋ sɔɔlɩm. Pʋ-yɔɔ mankʋndʋʋ mba pɛwɛ Masedonii egeetiye taa yɔ, pɛ-ɛsɩndaa. Meheyi-wɛ se : Akayɩ egeetiye taa n̄ɩma tɛm pa-tɩ n̄ɔɔzʋʋ ɖooo pinde nɛ paɖaŋ. Mɩ-pana n̄aɣʋ mbʋ, pɩlabɩ hʋnʋm pa-taa ɛyaa sakɩyɛ.
47009003	Mentiyini-mɩ ɛgbaɣ dɩnaa se samtʋ ndʋ ɖɩsam-mɩ yɔ, tɩtaakɔɔ tɩsayɩ yem. Me-liu wɛɛ se ɩn̄ɔɔzɩ mɩ-tɩ nɛ ɩɖaŋ kpam ɛzɩ maaheyuu-wɛ yɔ.
47009004	Ye Masedonii egeetiye taa n̄ɩma ɩsɩ-m nɛ pɔkɔɔ mɩ-tɛ yɔ, man̄ɩnɩɣ se pamaɣnɩ-mɩ ɩtɛm mɩ-tɩ n̄ɔɔzʋʋ nɛ ɩɖaŋ. Ye pɩtɛkɛ mbʋ yɔ, fɛyɛ kpaɣ ma nɛ mɩ, maan̄ɩnɩɣ se mɔntɔ se mi-ɖeke. Fɛyɛ kpaɣ-m liu ŋgʋ manta-mɩ nɛ mankʋndʋʋ yɔ, kʋ-yɔɔ.
47009005	Pʋ-yɔɔ mamaɣzaa se pʋwɛɛ se meheyi ɛgbaɣdɩnaa se pɛɖɛ-m nɔɔ nɛ pɔkɔɔ mɩ-tɛ. Ɖɩnɛ papɩzɩɣ nɛ pɔcɔnɩ kʋjɔʋ ŋgʋ ɩɖʋwa se ɩlakɩ nɛ mɩ-laŋa tɩŋa pilim yɔ, ki-ɖeɖe nɛ pɔn̄ɔɔzɩ-kʋ nɛ pasɩɩ. Peeye pɩkɛɣ toovenim taa kʋjɔʋ ŋgʋ ɩlabɩnɩ mɩ-laŋa tɩŋa pilim yɔ, pɩɩkɛɣnɩ lɛɣʋ pʋyʋ.
47009006	Ɩtɔzɩ se weyi eɖuu pazɩ yɔ, ɛkʋŋ pazɩ. Weyi ɛlɛ n̄oɖuu sakɩyɛ kʋmm yɔ, ɛkʋŋ sakɩyɛ kʋmm ɖɔɖɔ.
47009007	Mɩ-taa paa weyi ɛha ɛzɩ ɛɖʋʋ ɛ-taa yɔ. Ɛtaahanɩ ɛzɩn̄ɩŋɩyɛ yaa ɛzɩ pakpa-ɩ nɛ ɖoŋ kɩkpaʋ yɔ. Toovenim, mbʋ pʋyɔɔ yɔ, Ɛsɔ sɔɔlɩ weyi ɛhaɣnɩ laŋhʋlʋmɩyɛ yɔ.
47009008	Ɛsɔ wɛnɩ ɖoŋ se ɛlabɩ-mɩ e-lootiye tɩŋa nɛ pɩkɩlɩ se pɩsa nɛ ɩwɛnɩ mbʋ pɩtɩŋa payɩ pɩtɛdɩɣ-mɩ yɔ. Ɖɩnɛ ɩwɛɣnɩ pɩtɩŋa nɛ pɩsa nɛ ɩla camɩyɛ lakasɩ nzɩ sɩ-tɩŋa payɩ.
47009009	Pʋwɛ ɛzɩ pamaʋ yɔ se : Ɛmɩzɩ ɛ-kʋjɔŋ, ɛha kʋn̄ɔndɩnaa. Ɛ-tʋʋzʋtʋ wɛ tam yɔɔ.
47009010	Ɛsɔ haɣ ɖuyu ɖomaɣ nɛ tɔɔnaɣ ŋga ɛɛtɔɔ yɔ. Ɛnʋ kaɣnɩ-mɩ haʋ mbʋ iɖuu yɔ nɛ puhuu. Eyeki nɛ mɩ-tʋʋzʋtʋ pee ɖɔɔ.
47009011	Peeye ɩwɛɣnɩ n̄ɩm pɩtɩŋa payɩ pɩ-taa nɛ ɩpɩzɩ nɛ ɩla sɔɔlɩm kʋjɔŋ tɩŋa. Ɖɩnɛ ɛyaa sakɩyɛ sɛɣ Ɛsɔ se ɛlaba lɛ kʋjɔŋ weyi ɩlakɩ-wɛ nɛ ɖɩcɛlɩɣ-wɛ yɔ, ɩ-yɔɔ.
47009012	Sɩnaʋ tʋmɩyɛ nɖɩ, ɖiyeki nɛ cɩɖɩcɩɖɩ n̄ɩma wɛɛnɩ mbʋ pɩtɛɖɩɣ -wɛ yɔ, nɛ ɖiyele nɛ pɛsɛɛ Ɛsɔ se ɛlaba lɛ.
47009013	Panaɣ ɛzɩma mbʋ mɩ-tʋmɩyɛ nɖɩ ɖɩsɩnɩ-wɛ yɔ lɛ, pasa Ɛsɔ ɛzɩma mbʋ ɩɖɔŋ Krɩstʋ Tɔm Kɩbandʋ ndʋ ɩkaɖɩ kpayɩ se itisi tɩ-yɔɔ yɔ, pʋ-yɔɔ. Pasaŋ Ɛsɔ ɖɔɖɔ mbʋ pʋyɔɔ yɔ, ɩlabɩ pa nɛ lɛlaa kʋjɔŋ nɛ mɩ-laŋa tɩŋa pilim.
47009014	Pɛsɛɣ Ɛsɔ mɩ-yɔɔ nɛ pɔsɔɔlɩ-mɩ lootiye sɔsɔɖɛ nɖɩ Ɛsɔ labɩ-mɩ yɔ, ɖɩ-yɔɔ.
47009015	Ɖɩsa Ɛsɔ ɛ-kʋjɔʋ ŋgʋ ɛlaba kpem nɛ ɖɩɩpɩzɩɣ se ɖɩyɔɔdɩ kʋ-tɔm yɔ, kʋ-yɔɔ.
47010001	Ma Pɔɔlɩ, weyi ma mɔn-tɔm ɛyaa yɔɔdʋʋ se mɛwɛɣ mɩ-cɔlɔ lɛ, man̄aŋ mɩ-ɛza nɛ mɛnɖɛɛ poliŋ lɛ man̄azɩɣ-mɩ yɔ, mantɩŋɩɣnɩ Krɩstʋ leleŋ nɛ ɛ-hɛɛ wɛtʋ pɔ-yɔɔ nɛ mansazɩɣ -mɩ.
47010002	Mentendiɣ-mi se alɩwaatʋ ndʋ mɔnkɔŋ mɩ-tɛ yɔ, itaayele nɛ man̄azɩ-mɩ ɛzɩma mbʋ mɔnkɔŋ n̄azʋʋ nɛ abalɩtʋ ɛyaa mba pamaɣzʋʋ se ɖɩɖɔŋ ɛzɩ ɛyaa ɖɔŋʋʋ yɔ yɔ.
47010003	Paa ɖɩkɛ ɛyaa yɔ, ɖɩɩlakɩ you ɛzɩ ɛyaa yɔ.
47010004	Toovenim lɛ, pɩtɛkɛ ɛyaa you wondu ɖɩkpakɩɣ nɛ ɖɩlakɩnɩ you ɛlɛ, you wondu ndʋ tɩlɩnɩ Ɛsɔ cɔlɔ nɛ tɩwɛ ɖoŋ se tɩpɩzɩ nɛ tɩyɔkɩ tɛtʋ ndʋ pɔcɔzɩ-tʋ nɛ kolonzi sɔsɔsɩ yɔ.
47010005	Tɩpɩzɩɣ nɛ tituzi maɣ zɩm nɛ kʋkʋyʋmɩŋ weyi ɛkaɖɩɣ nɩ Ɛsɔ tɩlɩtʋ yɔ, nɛ tɩkpa salaka lɩmaɣza tɩŋa nɛ tɩkɔnɩ-yɛ nɛ an̄a Krɩstʋ.
47010006	Alɩwaatʋ ndʋ ɩwɩlɩɣ se ɩn̄aŋ paa ɛbɛ taa lɛ, ɖɩn̄ɔɔzɩ ɖa-tɩ nɛ ɖɩɖaŋ kpam se ɖɩhɔ paa kaan̄amtʋ ndʋ tɩ-nɩŋgbaaŋ.
47010007	Ɛza yɔɔ ɩcɔŋnɩ yaa we? Weyi ɛtaɣ ɛ-maɣmaɣ liu se ɛkɛ Krɩstʋ tʋ yɔ, eheyi ɛ-tɩ se ɛzɩ ɛnʋ ɛkɛʋ Krɩstʋ tʋ yɔ, mbʋ ɖɔɖɔ ɖɩkɛ Krɩstʋ n̄ɩma ɖɔɖɔ.
47010008	Paa maakɩlɩ kʋndɩnaʋ ɖoŋ weyi Kɩbaɣlʋ ha-ɖʋ yɔ yɔ, fɛyɛ taakpaɣ-m. Ɛha-m ɖoŋ ɛnɩ se mantasɩ-mɩ ɖoŋ. Pɩtɛkɛ se manɖʋzɩ-mɩ kʋɖʋzʋʋ.
47010009	Maan̄ɩnɩɣ se nɔɔyʋ ɛmaɣzɩ se man̄ɩnaɣ se man̄azɩ-mɩ nɛ man-takayɩsɩ.
47010010	Ɛyaa tɔŋ se : Ɛ-takayɩsɩ taa tɔm wɛ yuŋ nɛ ɖoŋ. Ɛlɛ ɛwɛ ɖɔ-cɔlɔ lɛ, ɛpɩsɩ ɛjam nɛ ɛ-tɔm tɛkɛ pʋyʋ.
47010011	Ɛyʋ ɛnʋ pʋwɛɛ se ɛtɩlɩ se : Ndʋ ɖɩmaɣ ɖa-takayɩsɩ taa alɩwaatʋ ndʋ ɖɩfɛyɩ mɩ-cɔlɔ yɔ, ɖɩlakɩ-tʋ alɩwaatʋ ndʋ ɖɩwɛɣ yɔ.
47010012	Ɖɩɩcazɩɣ ɖa-tɩ kpaɣʋ se ɖɩkɛdɩna yaa ɖɩmaɣzɩnɩ mba payaɣ pa-tɩ se pʋyʋ yɔ. Pa-n̄ʋŋ taa fɛyɩ yɔɔ pɛkɛdɩɣnɩ pa-tɩ yaa pamaɣzɩɣnɩ pa-tɩ nɛ pa-maɣmaɣ.
47010013	Ɖa lɛ, ɖɩɩn̄ɩnɩɣ se ɖɩkʋndɩ nɛ pɩkɩlɩ ɛzɩma mbʋ pʋmʋnaa yɔ. Ɖenɖe Ɛsɔ sɩ-ɖʋ yɔ, peeye ɖɩkʋndʋʋ nɛ pɩmakɩna. Pɩ-taa ɖɩwɛɛ nɛ ɖɩtalɩ mɩ-tɛ.
47010014	Ɖɩkɔnaʋ Krɩstʋ Tɔm Kɩbandʋ mɩ-tɛ yɔ, ɖɩtamaa ɖa-kamaɣ yɔɔ. Toovenim mbʋ pʋyɔɔ yɔ, ɖakpaɣnɩ Krɩstʋ Tɔm Kɩbandʋ halɩ nɛ ɖɩtanɩ-tʋ mɩ-tɛ.
47010015	Ɖɩɩlakɩ nɛ pɩɖɛɣ ɖenɖe Ɛsɔ sɩ-ɖʋ yɔ, ɖɩɩkʋndʋʋnɩ lɛlaa tʋma. Ɛlɛ, ɖɩtaɣ liu se alɩwaatʋ ndʋ mi-tisuu hukuu yɔ, ɖenɖe pʋwɛɛ se ɖɩla tʋmɩyɛ mɩ-hɛkʋ taa yɔ, pɩwalʋʋ.
47010016	Peeye ɖisuzuu Tɔm Kɩbandʋ ageeta wena awɛnɩ mɩ-tɛ nɛ wayɩ yɔ, a-taa. Ɖɩɩkʋndʋʋnɩ tʋma wena lɛlaa tɛm labʋ ɖenɖe Ɛsɔ sɩ-wɛ yɔ.
47010017	“Weyi ɛkpazɩɣ ɛ-tɩ yɔ, ɛkpazɩ ɛ-tɩ Kɩbaɣlʋ taa.”
47010018	Ŋgʋ Ɛsɔ eetisiɣ weyi ɛyaɣ ɛ-tɩ pʋyʋ yɔ, ɛ-tɔm. Ɛlɛ ɛyʋ weyi Kɩbaɣlʋ ya ɛ-maɣmaɣ yɔ, ɛ-tɔm etisiɣ.
47011001	Hayɩ! ye ɩɩpɩzaɣ se ɩkatɩ se mansʋ kpaaŋ pazɩ yɔ! Ɛlɛ paa pɩɩla ɛzɩma yɔ, ɩkatɩɣ-m.
47011002	Sʋsɩ nzɩ malakɩ-sɩ mɩ-yɔɔ yɔ, sɩlɩnɩ Ɛsɔ cɔlɔ mbʋ pʋyɔɔ yɔ, manca-mɩ nɛ mɛncɛlɩ abalʋ kʋɖʋm na. Man̄ɩnaɣ se mantanɩ-mɩ Krɩstʋ ɛsɩndaa ɛzɩ pɛlɛ weyi ɛɛsɩŋ abalʋ nɛ ɛwɛɛ cɩɖɩ cɩɖɩ yɔ.
47011003	Ɛlɛ, sɔɔndʋ kpaɣ-m se ɖʋm weyi epeɣzi Ɛva nɛ lɔŋ yɔ, etaapeɣzi mbʋ ɖɔɖɔ mɩ-lɩmaɣza. Sɔɔndʋ kpaɣ-m se eeposi-mɩ nɛ toovenim mbʋ pʋwɛ Krɩstʋ taa yɔ.
47011004	Pɩtɩtɩlɩ yɔ, ɛyʋ nɔɔyʋ kaɣ mɩ-tɛ kɔm nɛ esuzi-mɩ Yesu nɔɔyʋ weyi ɖɩtɔyɔɔdɩ ɛ-tɔm yɔ, ɛ-tɔm. Pɩtɩtɩlɩ yɔ, ɩmʋʋ kalɩzaɣ nakɛyɛ nɛ kɛwɛɛ ndɩ nɛ ŋga ɩɩmʋwa yɔ. Pɩtɩtɩlɩ yɔ, itisiɣ Tɔm Kɩbandʋ natʋyʋ nɛ tɩwɛɛ ndɩ nɛ ndʋ iitisaa yɔ. Sɔɔndʋ kpaɣ-m se pɩtɩtɩlɩ yɔ, ɩkatɩɣ-pʋ kɛlɛʋ yem.
47011005	Ŋgʋ mantasa se ɛyaa mba ɩkpakɩɣ -wɛ se pɛkɛ Yesu tiyiyaa sɔsaa yɔ, pakɩlɩ-m pʋyʋ.
47011006	Paa mɛnfɛyɩ nɔɔ leleŋ yɔ, mansɩm pʋyʋ. Mbʋ ɖɩwɩlɩ-mɩ kpayɩ alɩwaatʋ kpeekpe pɩtɩŋa pɩ-taa.
47011007	Alɩwaatʋ ndʋ monsuzi-mɩ Ɛsɔ Tɔm Kɩbandʋ falaa yɔ, moluzi man-tɩ se pɩsa nɛ pɩkpazɩ-mɩ. Malabʋ mbʋ yɔ, kɩwɛɛkɩm nabʋyʋ malaba yaa we?
47011008	Menkpizi Krɩstʋ agbaa lɛɛna nesi tɛɛ alɩwaatʋ ndʋ pɛhɛyɩ-m yɔ nɛ malabɩnɩ-mɩ tʋmɩyɛ.
47011009	Mantalɩ mɩ-tɛ nɛ mɛwɛɛ kɛtɛɖaɣ taa lɛ, mantaacaɣ mɩ-taa nɔɔyʋ yɔɔ. Ɛlɛ, ɛgbaɣ dɩnaa mba palɩnɩ Masedonii egeetiye taa nɛ patalɩ yɔ, mba hanɩ-m mbʋ pɩtɛɖaɣ-m yɔ. Paa ɛbɛ taa lɛ, mankpa man-tɩ se mantaasʋʋ mɩ-taa nɔɔyʋ sʋʋtʋ natʋyʋ nɛ maakaɣ mbʋ labʋ wiɖiyi kaʋ.
47011010	Ɛzɩma mbʋ Krɩstʋ toovenim wɛ man-taa yɔ, mankaɖɩɣ-mɩ kpayɩ se nɔɔyʋ ɛɛpɩzɩɣ nɛ ɛmʋ man-samtʋ ndʋ Akayɩ egeetiye taa.
47011011	Ɛbɛ yɔɔ? Malakɩ mbʋ, mbʋ pʋyɔɔ yɔ, mɔntɔsɔɔlɩ-mɩ yaa we? Ɛsɔ nawa se mɔnsɔɔlɩ-mɩ!
47011012	Nabɛyɛ ɖiɣni n̄ɩnʋʋ mbʋ paawaana nɛ pakʋndɩ nɛ pɛwɛɛ ɛzɩ ɖa yɔ. Mbʋ malakɩ yɔ, malakɩ-pʋ se pataahiɣ mbʋ paawaana yɔ.
47011013	Ɛyaa mba, pɛcɛtɩɣ kɩcɛtʋʋ se pɛkɛ Krɩstʋ tiyiyaa. Paayɔɔdʋʋ toovenim pa-tʋmɩyɛ labʋ taa. Papɩsɩɣ pa-tɩ Krɩstʋ tiyiyaa.
47011014	Pɩtɛkɛnɩ pita pʋyʋ mbʋ pʋyɔɔ yɔ, Satanɩ maɣmaɣ pɩsɩɣ ɛ-tɩ mʋntʋsʋʋ tiyiyu.
47011015	Ɖɩnɛ lɛ, pɩtɛkɛnɩ pita pʋyʋ se ɛ-tʋmlaɖaa ɛpɩsɩ pa-tɩ ɖɔɖɔ tʋʋzʋtʋ tʋmlaɖaa. Pɛ-tɛm wɛɣ ɛzɩ pa-lakasɩ yɔ.
47011016	Mantasɩɣ yɔɔdʋʋ se : Mɩ-taa nɔɔyʋ ɛtaakpaɣ-m se mɛnkɛ kɩmɛlɛŋ. Ɛlɛ ye nɔɔyʋ ɛkpaɣ-m se mɛnkɛ kɩmɛlɛŋ yɔ, ɖɩnɛ lɛ, ɛmʋ-m ɛzɩ kɩmɛlɛŋ yɔ. Peeye manpɩzɩɣ nɛ mankʋndɩ pazɩ.
47011017	Ndʋ mɔyɔɔdʋʋ lɛɛlɛɛyɔ yɔ, pɩtɛkɛ Kɩbaɣlʋ hanɩ-m nʋmɔʋ se mɔyɔɔdɩ-tʋ. Ɛlɛ, mɔyɔɔdʋʋ-tʋ ɛzɩ kɩmɛlɛŋ yɔ se maatɩŋnɩ tʋ-yɔɔ nɛ mankʋndɩ.
47011018	Ɛzɩma mbʋ ɛyaa sakɩyɛ kpazɩɣ pa-tɩ ɛzɩ ɛyaa yɔ, ma ɖɔɖɔ manpɩzɩɣ nɛ mankpazɩ man-tɩ mbʋ.
47011019	Mɩ mba ɩkɛ lɔŋsɩnɖaa yɔ, ɩmʋʋ kɩmɛlɛmɩŋ nɛ taa leleŋ.
47011020	Ɩkatɩɣ mba papɩsɩɣ-mɩ yomaa nɛ pɔtɔkɩ-mɩ nɛ pekpiziɣ mi-nesi tɛɛ nɛ pakpazɩɣ pa-tɩ nɛ pɛcɛkɩ mɩ-nɔsɩ kadanzɩ yɔ.
47011021	Fɛyɛ kpaɣ -m se mɔntɔ se ɖɩwɩlɩ ɛjandʋ. Ŋgʋ mbʋ pɩtɩŋa payɩ nɔɔyʋ katɩɣ se ɛkʋndɩnɩ-pʋ yɔ, ma ɖɔɖɔ mankatɩɣ se mankʋndɩnɩ-pʋ. Mɔyɔɔdʋʋ ɛzɩ kɩmɛlɛŋ yɔ.
47011022	Pɛkɛ Ebree n̄ɩma yaa we? Ma ɖɔɖɔ mɛnkɛ Ebree tʋ. Pɛkɛ Izrɛɛlɩ n̄ɩma yaa we? Ma ɖɔɖɔ mɛnkɛ Izrɛɛlɩ tʋ. Pɛkɛ Abraham cejewiye taa n̄ɩma yaa we? Ma ɖɔɖɔ mɛnkɛ Abraham cejewiye taa tʋ.
47011023	Pɛkɛ Krɩstʋ tʋmlaɖaa yaa we? Ma ɖɔɖɔ mɛnkɛ Krɩstʋ tʋmlaɖʋ nɛ pɩkɩlɩ-wɛ. Mɔyɔɔdʋʋ ɛzɩ ɛyʋ weyi ɛ-n̄ʋʋ taa fɛyɩ yɔ. Malabɩ tʋmɩyɛ nɛ pɩkɩlɩ-wɛ. Pamabɩ-m nɛ pɩkɩlɩ-wɛ. Paɖʋ-m salaka nɛ pɩkɩlɩ-wɛ. Moncoɖi sɩm alɩwaatʋ sakɩyɛ yɔɔ.
47011024	Tɔm kagbaanzɩ, Yuda n̄ɩma mabɩ-m ɖaŋ kʋɖʋm fɛyɩ nɩɩnaza.
47011025	Polu-m agbazɛɛ tɔm naadozo taa. Payaɣ-m tɔm kʋɖʋmʋm pɛɛ se mansɩ. Ɖɛ-mɛlɛ sʋ lɩm tɔm nabudozo nɛ tɔm kʋɖʋmʋm mancaɣ teŋgu taa wɩsɩ nɛ ɖoo pilim.
47011026	Mowobi nʋmɔŋ pɩfɛyɩ kalʋʋ. Maawɛ asɛyʋʋ taa pɔsɩ taa. Maawɛ asɛyʋʋ taa mɩlaa sɔsaa yɔɔ. Maawɛ asɛyʋʋ taa ma-n̄ɩma Yuda n̄ɩma maɣmaɣ nɛ mba pɛtɛkɛ Yuda n̄ɩma yɔ, pɔ-yɔɔ. Maawɛ asɛyʋʋ taa tɛtʋ taa nɛ tɛyɛ yɔɔ. Maawɛ asɛyʋʋ taa teŋgu yɔɔ nɛ mba pɛcɛtɩɣ se pɛkɛ ɖɛ-ɛgbaɣdɩnaa yɔ, pɔ-yɔɔ.
47011027	Manɩ siziŋ nɛ mala tʋmɩyɛ sakɩyɛ. Mancaɣnɩ mɛ-ɛza ɖoo sakɩyɛ. N̄ɔɔsɩ kawɩ-m nɛ lɔkɔtʋ n̄ɛɖɛ-m. Tɔɔnaɣ kɛtɛɖɩ-m alɩwaatʋ sakɩyɛ. Nɩŋkaɣ sʋ-m nɛ mantaawɛnɩ tokonaa se monsuu.
47011028	Maacasɩɣ yɔɔdʋʋ kʋn̄ɔmɩŋ lɛɛŋ tɔm. Tɛʋ feŋuu yɔ, Krɩstʋ agbaa tɩŋa payɩ lɩmaɣ za kʋʋnɩ-m.
47011029	Ye nɔɔyʋ ɛwɛnɩ ɛjandʋ yɔ, pʋwɛ ɛzɩ mɛwɛnɩnɩ-tʋ yɔ. Ye nɔɔyʋ ɛtɔlɩ kɩwɛɛkɩm taa yɔ, pɩcɛyɩɣ-m ɖɔɖɔ siŋŋ.
47011030	Ye pɩɩwɛɛ se mankʋndɩ yɔ, mɛ-ɛjandʋ maakʋndɩnaa.
47011031	Ɛsɔ weyi ɛkɛ ɖa-Kɩbaɣlʋ Yesu Krɩstʋ Caa nɛ pasaŋ-ɩ tam yɔɔ yɔ, ɛnawa se maacɛtɩɣ.
47011032	Maawɛ Damaasɩ tɛtʋ taa lɛ, ɛyʋ weyi ɛcɔŋna wiyaʋ Aretaasɩ komina yɔɔ yɔ, ɛɖʋ ɛyaa se paɖaŋ tɛtʋ ndʋ tɩ-nɔnɔsɩ yɔɔ nɛ pakpa-m.
47011033	Ɛlɛ pakpaɣ-m nɛ paɖʋ-m ɖɔkʋ sɔsɔʋ taa nɛ palɩzɩ-m nɛ montoɖe pɔʋ nɛ petisi-m nɛ koloŋa nɛ mantʋlɩ.
47012001	Pʋwɛɛ se mankʋndɩ. Ŋgʋ kʋndʋʋ fɛyɩ ɖeu. Paa nɛ mbʋ, mɔyɔɔdʋʋ natʋ ndʋ nɛ wɩlɩtʋ ndʋ tɩlɩnɩ Kɩbaɣlʋ cɔlɔ yɔ, tɩ-tɔm.
47012002	Mansɩm Krɩstʋ tʋ nɔɔyʋ pɩlabɩ ɛzɩ pɩnzɩ hiu nɛ naanza yɔ, Ɛsɔ kpaɣ-ɩ nɛ ɛkpazɩ-ɩ ɛsɔdaa naadozo n̄ɩŋgʋ taa. Maasɩŋ se ɛɛwɛ e-tomnaɣ taa yaa ɛtaawɛɛ. Ɛsɔ ɖeke sɩmna.
47012003	Mansɩm se abalʋ ɛnʋ, Ɛsɔ kpazɩ-ɩ koboyaɣ taa ɛlɛ, maasɩŋ se ɛɛwɛ e-tomnaɣ taa yaa ɛtaawɛɛ. Ɛsɔ ɖeke sɩmna.
47012004	Ɖɩnɛ ɛnɩ tɔm ndʋ ɛyaa ɛɛpɩzɩɣ nɛ pɔyɔɔdɩ-tʋ nɛ pɩtaha nʋmɔʋ nɔɔyʋ se ɛyɔɔdɩ-tʋ yɔ.
47012005	Mɔnkɔŋ kʋndɩnaʋ ɛyʋ ɛnʋ ɛlɛ, maakʋndʋʋna ma-maɣ maɣ. Pʋtɔma yɔ, mɛ-ɛjandʋ maakʋndɩna.
47012006	Ye maan̄ɩnaɣ se mankʋndɩ yɔ, mantaakɛ kɩmɛlɛŋ mbʋ pʋyɔɔ yɔ, ndʋ maayɔɔdaɣ yɔ, tɩɩkɛ toovenim. Ɛlɛ, maakʋndʋʋ se nɔɔyʋ ɛtaakpaɣ -m nɛ ɛsɩɩ ɖenɖe mantatalɩ yɔ.
47012007	Pɩsa nɛ mantaakpazɩ man-tɩ pita wɩlɩtʋ ndʋ Ɛsɔ wɩlɩ-m yɔ, tɩ-yɔɔ lɛ, ɛɖʋ kɩcɩkpʋʋ nakʋyʋ mon-tomnaɣ taa. Kɩɩkɛ Satanɩ tiyiyu se kɩmabɩ-m nɛ kɩɖaŋ-m se mantaakpazɩ man-tɩ.
47012008	Mantɩmɩnɩ Kɩbaɣlʋ tɔm nabudozo se eposini-m kɩcɩkpʋʋ ŋgʋ.
47012009	Ɖɩnɛ eheyi-m se : Mo-lootiye maɣnɩ-ŋ mbʋ pʋyɔɔ yɔ, n̄ɛ-ɛjandʋ taa mawɩlɩɣ mon-ɖoŋ tɩŋa payɩ. Pʋ-yɔɔ man-taa hʋlʋmaa nɛ pɩkɩlɩ se mankʋndɩnɩ mɛ-ɛjandʋ nɛ pɩsa nɛ Krɩstʋ ɖoŋ wɛɛ mɔ-yɔɔ.
47012010	Mbʋ labɩna nɛ Krɩstʋ yɔɔ lɛ, mantaa hʋlʋmɩnɩ ɛjandʋ nɛ tʋtʋ nɛ tɛɖʋʋ nɛ wayɩ ɖʋʋ kaŋ kaŋ nɛ siziŋ nɩʋ, mbʋ pʋyɔɔ yɔ, alɩwaatʋ ndʋ mɛwɛɣ ɛjandʋ taa yɔ, ɖɩnɛ mɛwɛɣ ɖoŋ.
47012011	Alɩwaatʋ ndʋ mankʋndʋʋ yɔ, manpɩsɩ kɩmɛlɛŋ. Mɩcɛyɩnɩ-m nɛ mala mbʋ. Toovenim lɛ, mɩ pɩɩwɛɛ se ɩsam-m. Mbʋ pʋyɔɔ yɔ, paa mɛntɛkɛ pʋyʋ yɔ, mba ɩkpakɩɣ-wɛ se Yesu tiyiyaa sʋsaa yɔ, pɛtɛɖɛ-m pʋyʋ.
47012012	Mɔnɖɔkɩ mɔ-hɔyɛ nɛ mala mɩ-hɛkʋ taa mbʋ mbʋ Yesu tiyiyaa lakɩ yɔ. Mawɩlɩ kawɩlasɩ nɛ mala pita lakasɩ nɛ hama lakasɩ.
47012013	Ɛbɛ malabɩ Krɩstʋ agbaa lɛɛna taa n̄ɩma nɛ pɩkɩlɩ-mɩ? Yaa mɛntɛkɛnɩ-mɩ sʋʋtʋ yɔɔ? Ye mbʋ yɔ, ikpeɣ-m kaatʋʋzʋtʋ ndʋ.
47012014	Ɩcɔnɩ ɩna, tɔm nabudozo yɔ mɔn̄ɔɔzɩ man-tɩ se mɔnkɔɔ mɩ-tɛ. Maakɛɣnɩ-mɩ sʋʋtʋ natʋyʋ. Pɩtɛkɛ mɩ-n̄ɩm man̄ɩnɩɣ ɛlɛ, mɩ-maɣmaɣ na. Pɩtɛkɛ piya pʋpɔzʋʋ se sɩcazɩ nɛ sɩsɩɩ sɩ-caanaa. Ɛlɛ, caanaa pʋpɔzʋʋ se pacazɩ nɛ pasɩɩ pe-piya.
47012015	Ma lɛ, me-liu wɛ kpem se mankpaɣ mbʋ pɩtɩŋa payɩ mɛwɛna yɔ nɛ ma-maɣmaɣ nɛ mɛncɛlɩ mɩ-yɔɔ. Paa mɛtɛzɩɣ-mɩ sɔɔlʋʋ sakɩyɛ yɔ, ɛzɩma mbʋ ɩsɔɔlɩ-m yɔ, pʋwɛɛ nɛ pɩpasɩɣ.
47012016	Paa mantasʋzɩ-mɩ kɩmɩyɛ naɖɩyɛ se ɩcɔnɩ mɔ-yɔɔ yɔ, nɔɔyʋ pɩzɩɣ ɛmaɣzɩ se ajitu malaba nɛ mehiɣ -mɩ.
47012017	Ɛyaa mba mentiyi-wɛ mɩ-tɛ yɔ, mantɩŋɩnɩ pa-taa nɔɔyʋ yɔɔ nɛ mɔntɔɔ mɩ-yɔɔ yaa we?
47012018	Mantasɩ lɔŋ Tiiti nɛ manɖʋ ɛ nɛ ɛgbaɣdʋ lɛlʋ nɛ mentiyi-i mɩ-tɛ. Ɛkɔm yɔ, ɛtɔɔ mɩ-yɔɔ yaa we? Ma nɛ ɩ ɖɩtɔɖɔ kalɩzaɣ kʋɖʋmaɣ nɛ nʋmɔʋ kʋɖʋmʋʋ taa yaa we?
47012019	Ɩtasɩɣ maɣzʋʋ se ɖiɖiɣ ni ɖɔ-tɔm ɖezuu mɩ-ɛsɩndaa yaa we? Krɩstʋ taa ɖɩyɔɔdʋʋ Ɛsɔ ɛsɩndaa. Man-kʋsɔɔlaa, ɖɩyɔɔdʋʋ tɔm ndʋ tɩtɩŋa se pɩkpazɩ-mɩ ɖoŋ.
47012020	Alɩwaatʋ ndʋ mɔnkɔŋ yɔ, sɔɔndʋ kpaɣ-m se maamakɩnɩ-mɩ ɛzɩ mɔnsɔɔlʋʋ yɔ. Sɔɔndʋ kpaɣ-m se ɩɩna-m ɛzɩ ɩtɔsɔɔlɩ yɔ. Sɔɔndʋ kpaɣ-m se mamakɩnɩ mɩ-hɛkʋ taa you nɛ ɛzɩsɛmɩyɛ nɛ pana nɛ tɛ yɔɔ tɛ yɔɔ lakasɩ nɛ kɔlɔmɔtʋ nɛ ɛyaa tɔm yɔɔdʋʋ nɛ tɩkpazʋʋ nɛ yem yem lakasɩ.
47012021	Alɩwaatʋ ndʋ mantalɩɣ mɩ-tɛ yɔ, sɔɔndʋ kpaɣ -m se Ɛsɔ kaatasɩ-m fɛyɛ ɖʋʋ. Sɔɔndʋ kpaɣ-m se maawii ɛyaa sakɩyɛ mba paalabɩ kɩwɛɛkɩm nɛ pɩɖɛɛ nɛ patapɩsɩnɩ pa-tɩ nɛ pa-azumna lakasɩ nɛ pa-acɛyɛ nɛ pɛ-ɛzaɣtʋ yɔ, pɔ-yɔɔ.
47013001	Mɔnkɔŋʋʋ mɩ-tɛ yɔ, manɖʋ tozo yɔ. Pɔn̄ɔɔzʋʋ tɔm tɩŋa aseɣɖe tɩnaa naalɛ yaa naadozo tɔm yɔɔ.
47013002	Alɩwaatʋ ndʋ maawɛ mɩ-tɛ nabʋlɛ ɖeɖe lɛ maatɛm-mɩ yɔɔdɩnaʋ. Nɛ lɛɛlɛɛyɔ mantatasɩ wɛʋ mɩ-cɔlɔ yɔ, meheyuu mba paalabɩ kɩwɛɛkɩm yɔ nɛ lɛlaa ɖɔɖɔ ɛzɩ maatɛm-wɛ heyuu yɔ se : Alɩwaatʋ ndʋ mɔnkɔŋ mɩ-tɛ yɔ, maasɔŋ nɔɔyʋ.
47013003	Ɩn̄ɩnɩɣ se mawɩlɩ-mɩ mbʋ pɩwɩlɩɣ se Krɩstʋ weyi ɛtɛkɛ ɛjam ɛlɛ, ɖoŋ tʋ mɩ-hɛkʋ taa yɔ, ɛtɩŋɩɣnɩ mɔ-yɔɔ nɛ ɛyɔɔdʋʋ yɔ yaa we? Mawɩlɩɣ-mɩ ɖɔɖɔ.
47013004	Toovenim mbʋ pʋyɔɔ yɔ, paa pakam-ɩ kaamaŋkaɣ yɔɔ ɛjandʋ taa yɔ, ɛwɛnɩ ɛ-ɛza Ɛsɔ ɖoŋ yɔɔ. Ɖa ɖɔɖɔ, ɖa nɛ ɩ ɖɛ-kpɛndʋʋ taa lɛ, ɖɩkɛ ajama ɛlɛ, ɩnaɣ se pɩtɩŋɩɣnɩ Ɛsɔ ɖɔŋ yɔɔ nɛ ɖa nɛ-ɩ ɖɩwɛnɩ ɖɛ-ɛza.
47013005	Iwili mɩ-tɩ nɛ ɩna se ɩwɛ lidaʋ taa yaa we. Ɩmaɣzɩ mɩ-tɩ mɩ-maɣmaɣ nɛ ɩna. Ɩtatɩlɩ se Yesu Krɩstʋ wɛ mɩ-taa yaa we? Ye ɩtɔlɩ mɩ-maɣzʋʋ taa yɔ, mbʋ lɛ.
47013006	Ɛlɛ mantaɣ liu se ɩtɩlɩɣ se alɩwaatʋ ndʋ pamaɣzɩ-ɖʋ yɔ, ɖɩtɔtɔlɩ.
47013007	Mantɩmɩɣnɩ Ɛsɔ se mɩ-taa nɔɔyʋ ɛtaala kɩdɛkɛdɩm nabʋyʋ. Maatɩmɩɣnɩ-ɩ mbʋ se lɛlaa ɛna-ɖʋ se ɖɩkɛ mba papɩzaa alɩwaatʋ ndʋ pamaɣ zɩ-wɛ yɔ, ɛlɛ se ɩla mbʋ pʋwɛ ɖeu yɔ paa pʋwɛ ɛzɩ ɖɩkɛ mba pɔtɔlaa alɩwaatʋ ndʋ pamaɣ zɩ-wɛ yɔ.
47013008	Ɖɩɩpɩzɩɣ nɛ ɖɩla pʋyʋ nɛ pʋkʋyɩnɩ toovenim ɛlɛ, toovenim ɖɩlakɩ tʋmɩyɛ.
47013009	Ɖa-taa hʋlʋmɩ alɩwaatʋ ndʋ ɖɩkɛ ajama nɛ mɩkɛ ɖoŋtɩnaa yɔ. Ɛlɛ ɖɩtɩmɩɣnɩ Ɛsɔ se ɛla nɛ ɩtɛzɩ kpaʋ ɖoŋ.
47013010	Pʋ-yɔɔ mamaɣ tɔm tʋnɛ alɩwaatʋ ndʋ mɛnfɛyɩ mɩ-cɔlɔ yɔ. Malakɩ mbʋ se pɩsa nɛ mantaakalɩ-mɩ alɩwaatʋ ndʋ mɛwɛɣ mɩ-cɔlɔ yɔ. Kɩbaɣlʋ taha-m ɖoŋ se manɖʋzɩ-mɩ ɛlɛ se mankpazɩ-mɩ ɖoŋ kɩkpazʋʋ.
47013011	Kpaagbaa lɛ ɛgbaɣdɩnaa, mɩ-taa ɛhʋlʋmɩ, ɩn̄aɣ pana nɛ ɩtɛzɩ pɩʋ, ɩhɛzɩ mɩ-laŋa, ɩkpɛndɩ lɩmaɣzɩyɛ, ɩwɛɛ laŋhɛzɩyɛ taa. Ɖɩnɛ sɔɔlɩm nɛ laŋhɛzɩyɛ Ɛsɔ wɛɣ mɩ-cɔlɔ.
47013012	Ɩsɛɛ ɖama nɛ cɩɖɩcɩɖɩ sɛtʋ. Cɩɖɩcɩɖɩ n̄ɩma tɩŋa sɛɣ-mɩ.
47013013	Kɩbaɣlʋ Yesu Krɩstʋ lootiye nɛ Ɛsɔ sɔɔlɩm nɛ Cɩɖɩcɩɖɩ Kalɩzaɣ ɛgbaɣdɩyɛ ɖʋʋ pɛwɛɛ mɩtɩŋa mɩ-cɔlɔ. Pɩla mbʋ !
48001001	Ma Pɔɔlɩ mɛnkɛ Yesu tiyiyu. Pɩtalɩɩnɩ ɛyaa nabɛyɛ cɔlɔ yaa pɩtɩtɩŋɩnɩ ɛyʋ nɔɔyʋ yɔɔ pʋcɔ nɛ mɛnkɛ Yesu tiyiyu. Ɛlɛ Yesu Krɩstʋ nɛ Caa Ɛsɔ weyi efezi Krɩstʋ nɛ sɩɖaa taa yɔ, mba lɩzɩnɩ-m.
48001002	Mamaɣ takayaɣ kanɛ Krɩstʋ agbaa wena awɛ Galaatɩ egeetiye taa yɔ, ma nɛ ɛgbaɣdɩnaa mba patɩŋa pɛwɛ mɔn-cɔlɔ cɩnɛ yɔ.
48001003	Caa Ɛsɔ nɛ ɖa-Kɩbaɣlʋ Yesu Krɩstʋ palabɩ-mɩ lootiye nɛ pɛhɛzɩ mɩ-laŋa.
48001004	Yesu kpaɣ ɛ-tɩ nɛ ɛcɛlɩ ɖa-kɩwɛɛkɩm yɔɔ se pɩsa nɛ eholi-ɖʋ lɛɛlɛɛyɔ alɩwaatʋ kɩdɛkɛdɩtʋ tʋnɛ tɩ-taa ɛzɩ ɖa-Caa Ɛsɔ liu wɛʋ yɔ.
48001005	Pasam-ɩ waasɩ nɛ waasɩ. Pɩla mbʋ!
48001006	Pɩɖɩɣzɩ-m se iyebi lɔŋ kɛlɛʋ weyi ɛtɩŋɩnɩ Krɩstʋ lootiye yɔɔ nɛ ɛyaa-mɩ yɔ nɛ ɩnɩɣnɩ Tɔm Kɩbandʋ lɛɛtʋ.
48001007	Tɔm Kɩbandʋ ndʋ, tɩtɛkɛ Tɔm Kɩbandʋ toovenim taa. Ɛlɛ ɛyaa nabɛyɛ wɛɛ nɛ peliɣtiɣ-mɩ nɛ pan̄ɩnɩɣ se pɛwɛɛkɩ Krɩstʋ Tɔm Kɩbandʋ.
48001008	Ye ɖa-maɣmaɣ, ɖa-taa nɔɔyʋ yaa Ɛsɔ tiyiyu nɔɔyʋ ɛlɩnɩ ɛsɔdaa nɛ esuzi-mɩ Tɔm Kɩbandʋ natʋyʋ nɛ tɩwɛ ndɩ nɛ ndʋ ɖiisuzi-mi yɔ yɔ, Ɛsɔ ɛwɩlɩ pʋdʋ ɛnʋ kpalʋʋ.
48001009	Ɛzɩ ɖɩɩtɛm-tʋ yɔɔdʋʋ yɔ, lɛɛlɛɛyɔ mantasɩɣ yɔɔdʋʋ se : Ye nɔɔyʋ esuzɩ-mɩ Tɔm Kɩbandʋ natʋyʋ nɛ tɩwɛ ndɩ nɛ ndʋ ɩɩmʋwa yɔ yɔ, Ɛsɔ ɛwɩlɩ pʋdʋ ɛnʋ kpalʋʋ.
48001010	Nɛ lɛɛlɛɛyɔ, ɛyaa man̄ɩnɩɣ se pasam-m yaa Ɛsɔ? Man̄ɩnɩɣ se mɔn-tɔm ɛkɛdɩnɩ ɛyaa yaa we? Ye maan̄ɩnaɣ se mɔn-tɔm ɛkɛdɩnɩ ɛyaa yɔ, mantaakɛ Yesu tʋmlaɖʋ.
48001011	Ɛlɛ ɛgbaɣdɩnaa meheyiɣ-mɩ se, Tɔm Kɩbandʋ ndʋ monsuzi-mɩ yɔ, tɩtalɩnɩ ɛyʋ nɔɔyʋ cɔlɔ.
48001012	Pʋwɛ mbʋ, mbʋ pʋyɔɔ yɔ, mantamʋ-tʋ yaa mɛntɛkpɛlɩkɩ-tʋ ɛyʋ nɔɔyʋ cɔlɔ. Ɛlɛ, Ɛsɔ lɩzɩnɩ Yesu Krɩstʋ nɛ ɛwɩlɩ-m.
48001013	Ɩnɩ ɛzɩma mbʋ mɔnɖɔm ɖooo lɔŋ alɩwaatʋ ndʋ maan̄ɔnɩ Yuda n̄ɩma wɩlɩtʋ yɔ. Ɩnɩwa se maawɛ Ɛsɔ ɛgbɛyɛ wayɩ kaŋ kaŋ nɛ manɖɩzʋʋ-ɖɩ.
48001014	Ɖɔ-ɖɔndɩyɛ taa lɛ, malakaɣ Yuda n̄ɩma ɖa ɖɔ-sɔnzɩ wɩlɩtʋ yɔɔ nɛ pɩkɩlɩɣ lɛlaa. Maaɖɔkɩ mɔn-cɔzɔnaa sɔnzɩ nesi naalɛ kpam.
48001015	Ɛsɔ kasɩ-m nɛ hɔɔlʋʋ pʋcɔ nɛ mon-ɖoo lʋlʋʋ-m nɛ ɛtɩŋɩnɩ e-lootiye yɔɔ nɛ ɛya-m.
48001016	Pɩkɛdɩnɩ Ɛsɔ se ɛlɩzɩ ɛ-pɩyalʋ nɛ ɛwɩlɩ-m se pɩsa nɛ monsuzi ɛ-pɩyalʋ ɛnʋ, ɛ-tɔm mba pɛtɛkɛ Yuda n̄ɩma yɔ. Ɛtɩlabɩ mbʋ lɛ, montowolo nɛ mana ɛyʋ nɔɔyʋ se ɛtasɩ-m lɔŋ.
48001017	Mantakpa Yeruusalɛm tɛtʋ taa mba paalɛyɩ-m kɛʋ Yesu tiyiyaa yɔ, pɔ-cɔlɔ. Ɛlɛ mowobi Araabii egeetiye taa nɛ pʋwayɩ manpɩsɩ Damaasɩ tɛtʋ taa.
48001018	Ɛlɛ pɩnzɩ naadozo wayɩ, mankpa Yeruusalɛm tɛtʋ taa se mantɩlɩ Pɩyɛ. Mantalaa lɛ, mancaɣ kɩyakɩŋ hiu nɛ kagbaanzɩ ɛ-cɔlɔ.
48001019	Mantatasɩ naʋ Yesu tiyiyu nɔɔyʋ, ye pɩtɛkɛ Kɩbaɣlʋ neu Yakubu yɔ.
48001020	Ɩcɔnɩ ɩna, mankaɖɩɣ Ɛsɔ ɛsɩndaa kpayɩ se ndʋ mama-mɩ yɔ, maacɛtɩɣ.
48001021	Ɛlɛ mɛnɖɛɛ nɛ mowolo Siirii nɛ Siliisii pa-ageeta taa.
48001022	Ŋgʋ Krɩstʋ agbaa wena awɛ Yudee egeetiye taa nɛ a nɛ Krɩstʋ pɛkpɛndaa yɔ, a-taa n̄ɩma tanada mɛ-ɛsɩndaa.
48001023	Panɩwaɣ kɩnɩʋ ɛyaa tɔŋ se : Ɖooo weyi ɛɛwɛ ɖa-wayɩ kaŋ kaŋ yɔ, lɛɛlɛɛyɔ esuzuu lidaʋ ŋgʋ ɛn̄ɩnaɣ se ɛɖɩzɩ-kʋ yɔ, kʋ-tɔm.
48001024	Peeye pasaŋaɣ Ɛsɔ mɔ-yɔɔ.
48002001	Ɛlɛ, pɩnzɩ hiu nɛ naanza ɖɛwa lɛ, ma nɛ Barnaabaasɩ ɖɩpɩsɩ Yeruusalɛm tɛtʋ taa. Maakpɛndɩnɩ ɖɔɖɔ Tiitɩ.
48002002	Mowobi peeye mbʋ pʋyɔɔ yɔ, Ɛsɔ lɩzaa nɛ ɛwɩlɩ-m se pʋwɛɛ se mala mbʋ. Mantalaa lɛ, mɛnkɛdɩ-wɛ Tɔm Kɩbandʋ ndʋ monsuzaɣ mba pɛtɛkɛ Yuda n̄ɩma yɔ. Sʋsaa mɛnkɛzɩnɩ hɔɔlʋʋ nɛ mɛnkɛdɩ-wɛ tʋ. Malabɩ mbʋ mbʋ pʋyɔɔ yɔ, sɔɔndʋ kpaɣ aɣ-m se seya wena mɛntɛm seu nɛ wena menɖiɣni seu yɔ, ataakɛ falaa.
48002003	Tiitɩ weyi ɛkɛwɛ mɔn-cɔlɔ yɔ, ɛɛkɛ Krɛɛkɩ tʋ. Ɛlɛ, pataatɩɩcɛyɩ-ɩ se ewolo nɛ pɛpɛlɩ-ɩ.
48002004	Mɔyɔɔdʋʋ tʋnɛ mba pɛcɛtʋʋ se pɛkɛ ɖɛ-ɛgbaɣdɩnaa nɛ pɛmɛlɩ nɛ pasʋʋ ɖɛ-hɛkʋ taa yɔ, pɔ-yɔɔ. Pan̄ɩnaɣ se pɔcɔŋ tɩ-yɔɔ wɛʋ mbʋ ɖɩwɛnɩ Krɩstʋ Yesu taa yɔ pʋ-yɔɔ nɛ papɩsɩ-ɖʋ yomaa.
48002005	Ɖɩtatɩɩha-wɛ nʋmɔʋ paa n̄ɩɩ. Ɖɩɩkaɖɩnɩ-wɛ se pɩsa nɛ Tɔm Kɩbandʋ ndʋ ti-toovenim wɛɛ mɩ-taa mbʋ.
48002006	Ɛyaa sʋsaa mba, pataha-m pʋyʋ. Mantakpaɣ pa-sʋsɔtʋ ndʋ paawɛnɩ-tʋ ɖooo lɔŋ yɔ nɛ maya pʋyʋ. Ɛsɔ ɛɛcɔŋnɩ ɛyaa ɛsɩndaa.
48002007	Ɛlɛ, panawa se Ɛsɔ ɖʋnɩ-m se monsuzi Tɔm Kɩbandʋ ndʋ mba pɛtɛkɛ Yuda n̄ɩma yɔ ɛzɩ ɛɖʋʋ Pɩyɛ se ɛlɛ n̄osuzi-tʋ Yuda n̄ɩma yɔ.
48002008	Weyi ɛlaba nɛ Pɩyɛ pɩsɩ Yesu tiyiyu nɛ esuzuu Tɔm Kɩbandʋ Yuda n̄ɩma yɔ, ɛnʋ labɩna ɖɔɖɔ nɛ mɛnkɛ Yesu tiyiyu nɛ monsuzuu Tɔm Kɩbandʋ mba pɛtɛkɛ Yuda n̄ɩma yɔ.
48002009	Yakubu nɛ Pɩyɛ nɛ Yohanɛɛsɩ mba ɛyaa cɔŋaɣnɩ-wɛ se pɛkɛ n̄ʋndɩnaa yɔ, peɖiɣzini lootiye nɖɩ Ɛsɔ labɩ-m yɔ. Mbʋ labɩna nɛ paha ma nɛ Barnaabaasɩ ɛgbaɣdɩyɛ nesi se pɩsa nɛ ɖiwolo mba pɛtɛkɛ Yuda n̄ɩma yɔ, pɔ-cɔlɔ nɛ mba n̄owolo Yuda n̄ɩma cɔlɔ.
48002010	Ɛlɛ, mbʋ pɔpɔzɩ-ɖʋ yɔ, mbʋ lɛ se ɖɩtɔzʋʋ kʋn̄ɔndɩnaa yɔɔ. Mbʋ ɖɔɖɔ man̄akɩ pana nɛ malakɩ.
48002011	Ɛlɛ, alɩwaatʋ ndʋ Pɩyɛ talɩ Antɩyɔɔsɩ tɛtʋ taa yɔ, mankaɖɩnɩ-ɩ mbʋ pʋyɔɔ yɔ, ɛ-tɔm kasɩba.
48002012	Pʋcɔ nɛ ɛyaa nabɛyɛ lɩɩnɩ Yakubu cɔlɔ nɛ patalɩ lɛ, Pɩyɛ nɛ mba pɛtɛkɛ Yuda n̄ɩma yɔ, paakpɛndaɣ tɔɔnaɣ nɛ pɔtɔkɩ. Ɛlɛ patalaa lɛ, Pɩyɛ lɩɩ mba pɛtɛkɛ Yuda n̄ɩma yɔ, pa-taa nɛ ɛkɛzɩ ɛ-tɩ hɔɔlʋʋ, mbʋ pʋyɔɔ yɔ, sɔɔndʋ kpaɣaɣ-ɩ nɛ Yuda n̄ɩma.
48002013	Yuda n̄ɩma mba pɩkazaa yɔ, patɩɣzɩnɩ Pɩyɛ nɛ palakɩ ɖɔɖɔ pɩ-tɛɛ nɛ pʋ-yɔɔ lakasɩ nzɩ halɩ pɩhɔ Barnaabaasɩ maɣmaɣ nɛ ɛlɛ n̄ɛtɛzɩ pa-wayɩ tɩŋʋʋ.
48002014	Manawa se paaɖɔŋ Tɔm Kɩbandʋ toovenim yɔɔ lɛ, mɔyɔɔdɩnɩ Pɩyɛ ɛyaa tɩŋa ɛsɩndaa. Mɔntɔm se : Weyi n̄a ŋkɛ Yuda tʋ yɔ, ŋŋcakɩ wezuu ɛzɩ mba pɛkɛ Yuda n̄ɩma yɔ, ŋcakɩ-kʋ ɛzɩ mba pɛtɛkɛ Yuda n̄ɩma yɔ. Pɩlabɩ ɛzɩma nɛ ŋkpaɣ nɩ ɖoŋ mba pɛtɛkɛ Yuda n̄ɩma yɔ se pacaɣ wezuu ɛzɩ Yuda n̄ɩma yɔ?
48002015	Ɖa lɛ, Yuda n̄ɩma liɖe taa palʋlɩ-ɖʋ, ɖɩtɛkɛ kɩdɛkɛdɩŋ ɛzɩ mba pɛtɛkɛ Yuda n̄ɩma yɔ.
48002016	Ɖɩsɩm mbʋ se Ɛsɔ ɛɛyaɣ nɔɔyʋ se kʋtʋʋzʋ mbʋ pʋyɔɔ yɔ, pʋdʋ ɛnʋ ɛɖɔŋ paɣtʋ yɔɔ. Ɛlɛ, Ɛsɔ yaɣ ɛyʋ se kʋtʋʋzʋ lidaʋ ŋgʋ ɛwɛnɩ Yesu Krɩstʋ yɔɔ yɔ, kɩ-yɔɔ. Pʋ-yɔɔ yɔɔ ɖa ɖɔɖɔ ɖitisi Krɩstʋ Yesu. Ɖɩlabɩ mbʋ se pɩsa nɛ Ɛsɔ yaa-ɖʋ se kʋtʋʋzaa pɩtɩŋɩnɩ ɖe-lidaʋ ŋgʋ ɖɩwɛnɩ Krɩstʋ yɔɔ yɔ, kɩ-yɔɔ, ɛlɛ pɩtaatɩŋɩnɩ paɣtʋ yɔɔ ɖɔm yɔɔ. Toovenim mbʋ pʋyɔɔ yɔ, Ɛsɔ ɛɛkaɣ nɔɔyʋ yaʋ se kʋtʋʋzʋ mbʋ pʋyɔɔ yɔ, pʋdʋ ɛnʋ ɛɖɔm paɣtʋ yɔɔ.
48002017	Ye alɩwaatʋ ndʋ ɖɩn̄ɩnɩɣ se Ɛsɔ ɛyaa-ɖʋ se kʋtʋʋzaa Krɩstʋ taa yɔ, ɖɩpɩsɩ kɩwɛɛkɩm laɖaa ɖɔɖɔ lɛ, Krɩstʋ kɛ kɩwɛɛkɩm tʋmlaɖʋ yaa we? Pɩlɩ!
48002018	Ye mankʋsʋʋ mbʋ montuzaa nɛ mɛnpɛɖɩ yɔ yɔ, ɖɩnɛ lɛ, mawɩlɩɣ se maamanɩ paɣtʋ yɔɔ.
48002019	Paɣtʋ yɔɔ mantɩŋɩnaa nɛ mansɩ pɩcɛlɩnɩ paɣtʋ se pɩsa nɛ mancaɣ wezuu Ɛsɔ.
48002020	Ma nɛ Krɩstʋ pakam kaamaŋkaɣ yɔɔ ɛlɛ, ma nɛ mɛ-ɛza. Pɩtɛkɛ matasɩnɩ wezuu wɛʋ, ɛlɛ, Krɩstʋ wɛnɩnɩ wezuu man-taa. Wezuu ŋgʋ mancakɩ lɛɛlɛɛyɔ tomnaɣ taa yɔ, mantɩŋɩɣ nɩ lidaʋ ŋgʋ mɛwɛnɩ Ɛsɔ Pɩyalʋ yɔɔ yɔ, kʋ-yɔɔ nɛ mancakɩ-kʋ. Ɛnʋ sɔɔlɩnɩ-m nɛ ɛkpaɣ ɛ-tɩ nɛ ɛcɛlɩ mo-lone taa.
48002021	Maakiziɣ Ɛsɔ lootiye mbʋ pʋyɔɔ yɔ, ye paɣtʋ yɔɔ ɛyʋ ɛtʋʋzɩ Ɛsɔ ɛsɩndaa yɔ, Krɩstʋ sɩbɩ falaa yem.
48003001	Galaatɩ n̄ɩma kɩmɛlɛmɩŋ mɩ! Ahɔkɩ-mɩ fadɩŋ nɛ ɩɩn̄aŋ toovenim tɔm mbʋ? Ŋgʋ pawɩlɩ- mɩ nɛ ɩnanɩ mɩ-ɛza kpayɩ kpayɩ Yesu Krɩstʋ weyi pakam-ɩ kaamaŋkaɣ yɔɔ yɔ.
48003002	Tɔm kʋɖʋmtʋ ndʋ man̄ɩnɩɣ se manɩɩ mɩ-nɔsɩ taa yɔ, ndʋ lɛ se : Paɣtʋ yɔɔ ɖɔm yɔɔ ɩtɩŋɩnaa nɛ ɩmʋ Kalɩzaɣ yaa lidaʋ ŋgʋ kʋ-tɔm ɩnɩwa yɔ, kʋ-yɔɔ ɩtɩŋɩnaa?
48003003	Ɩkɛ kɩmɛlɛmɩŋ kpem na? Ɩpazɩnɩ Kalɩzaɣ lɛ, lɛɛlɛɛyɔ ɩn̄ɩnɩɣ se ɩtɛzɩnɩ tomnaɣ na?
48003004	Ɩtɔɔ kʋn̄ɔmɩŋ ɩnʋ yem falaa na? Ye toovenim taa se pɩɩkɛ falaa yem yɔ.
48003005	Ɛsɔ hanɩ-mɩ Kalɩzaɣ nɛ ɛlakɩ pita lakasɩ mɩ-hɛkʋ taa. Ɛlakɩ-sɩ mbʋ pʋyɔɔ yɔ, ɩɖɔŋ paɣtʋ yɔɔ yɔɔ yaa ɩwɛnɩ lidaʋ tɔm ndʋ ɩnɩwa yɔ, tɩ-yɔɔ yɔɔ?
48003006	Abraham tisi Ɛsɔ yɔɔ nɛ Ɛsɔ kpaɣ-ɩ se kʋtʋʋzʋ.
48003007	Ɩtɩlɩ mbʋ se mba pɛwɛnɩ lidaʋ yɔ, mba lɛ Abraham piya.
48003008	Ɛsɔtɔm kaɖʋ ɖooo lɔŋ se Ɛsɔ yaɣ mba pɛtɛkɛ Yuda n̄ɩma yɔ, se kʋtʋʋzaa pe-lidaʋ yɔɔ. Ɖooo lɔŋ Ɛsɔ keheyi Tɔm Kɩbandʋ tʋnɛ Abraham se : Ɛsɔ kaɣ wazʋʋ ajɛɛ kpeekpe yɔɔ n̄ɔ-yɔɔ.
48003009	Ye mbʋ, Ɛsɔ kɔŋ wazʋʋ mba pɛwɛnɩ lidaʋ yɔ nɛ Abraham weyi ɛwɛnɩ lidaʋ ɖɔɖɔ yɔ, pɔ-yɔɔ.
48003010	Mba patɩŋa payɩ pataɣ liu paɣtʋ yɔɔ ɖɔm se paahiɣ n̄ʋʋ yabʋ yɔ, pawɩlɩ-wɛ kpalʋʋ. Pamawa se : Weyi ɛɛɖɔŋ alɩwaatʋ tɩŋa yɔɔ ndʋ tɩtɩŋa payɩ pama paɣtʋ takayaɣ taa yɔ, tɩ-yɔɔ yɔ, pawɩlɩ pʋdʋ ɛnʋ kpalʋʋ.
48003011	Pʋwɛ kpayɩ se paayaɣ ɛyʋ nɔɔyʋ se kʋtʋʋzʋ Ɛsɔ ɛsɩndaa se ɛɖɔm paɣtʋ yɔɔ, toovenim mbʋ pʋyɔɔ yɔ, Ɛyʋ kʋtʋʋzʋ wɛɣ wezuu e-lidaʋ yɔɔ.
48003012	Ŋgʋ paɣtʋ talɩnɩ lidaʋ taa, ɛlɛ, ɛyʋ weyi ɛɖɔŋ mbʋ paɖʋ paɣtʋ taa yɔ, pʋ-yɔɔ yɔ, ɛtɩŋɩɣnɩ pʋ-yɔɔ nɛ ɛwɛɛ wezuu.
48003013	Krɩstʋ yabɩ-ɖʋ nɛ ɛlɩzɩ-ɖʋ kpalʋʋ wɩlʋʋ mbʋ pʋwɛ paɣtʋ taa yɔ, pi-nesi tɛɛ. Toovenim mbʋ pʋyɔɔ yɔ, pawɩlɩ-ɩ kpalʋʋ ɖo-lone taa. Mbʋ pamawa se : Pawɩlɩ kpalʋʋ weyi popusini-i nɛ tɩʋ yɔ.
48003014	Ɛsɔ labɩ mbʋ se ɛtɩŋɩnɩ Yesu Krɩstʋ yɔɔ nɛ ɛwazɩ mba pɛtɛkɛ Yuda n̄ɩma yɔ nɛ wazʋʋ mbʋ ɛɛwazɩ Abraham yɔ. Ɛlabɩ mbʋ ɖɔɖɔ se ɖɩtɩŋɩnɩ lidaʋ yɔɔ nɛ ɖɩmʋ Kalɩzaɣ ŋga ka-tamaɣ ɛɛɖʋwa yɔ.
48003015	Ɛgbaɣdɩnaa, mɔyɔɔdʋʋnɩmɩ mbʋ pɩlakɩ ɛyaa hɛkʋ taa yɔ. Ye nɔɔyʋ ɛha nɔɔ nabʋyʋ yɔɔ nɛ ɛn̄ɩɣ niye pʋ-yɔɔ yɔ, nɔɔyʋ ɛɛpɩzɩɣ ekizini-i yaa ɛsɔzɩ nabʋyʋ pʋ-yɔɔ.
48003016	Ŋgʋ Ɛsɔ n̄aɖʋ tamasɩ Abraham nɛ ɛ-sayɩ. Ɛtɔtɔ se “ɛ-sayɩnaa” se paatɔ se pɔɖɔwa. Ɛlɛ, ɛtɔm se :n̄a-sayɩ, mbʋ pʋyɔɔ yɔ, ɛyʋ kʋɖʋm tɔm pɔyɔɔdʋʋ, ɛnʋ lɛ Krɩstʋ.
48003017	Man̄ɩnɩɣ se mɔyɔɔdɩ se : Ɛsɔ kaha nɔɔ ɖooo lɔŋ se ɛlakɩ pʋyʋ Krɩstʋ taa. Paɣtʋ ndʋ paɖʋ-tʋ pɩnzɩ 430 wayɩ yɔ, tɩɩpɩzɩɣ nɛ tɩwɛɛkɩ nɔɔ ŋga ɛhawa yɔ nɛ tamaɣ ŋga ɛɖʋwa yɔ, kapɩsɩ falaa pʋyʋ.
48003018	Ɖɩnɛ lɛ, ye Ɛsɔ ɛɛhaɣaɣ ɛyaa n̄ɩm, mbʋ pʋyɔɔ yɔ, pɔɖɔŋ paɣtʋ yɔɔ yɔ, pɩtaatasɩ kɛʋ se tamaɣ ŋga ɛɛɖʋwa yɔ, kɔ-yɔɔ ɛhaɣ-wɛ. Ŋgʋ tamaɣ ŋga Ɛsɔ kaɖʋwa yɔ, kɔ-yɔɔ ɛtɩŋɩnaa nɛ ɛha Abraham mbʋ ɛɛɖʋwa se ɛhaɣ-ɩ yɔ.
48003019	Ye mbʋ, ɛbɛ yɔɔ paɣtʋ wɛɛ yɔ? Ɛsɔ sɔzɩ paɣtʋ tɩ-yɔɔ manaʋ yɔɔ. Paɣtʋ ndʋ, tɩwɛɣ mbʋ nɛ pɩkɔɔ pɩtalɩnɩ alɩwaatʋ ndʋ sayɩ weyi Ɛsɔ kaɖʋ-ɩ tamaɣ yɔ, ɛkɔma yɔ. Ɛsɔ tiyiyaa ɖʋzɩ-tʋ ceyiyu nɔɔyʋ nesi taa nɛ eyele nɛ patɩlɩ-tʋ.
48003020	Ŋgʋ ceyiyu tɛkɛnɩ ɛyʋ kʋɖʋm ceyiyu. Ɛlɛ, Ɛsɔ kɛ kʋɖʋm.
48003021	Ye mbʋ, paɣtʋ kʋyʋʋnɩ Ɛsɔ tamasɩ yaa we? Pɩlɩ! Ye Ɛsɔ ɛkaɖʋ paɣtʋ ndʋ tɩpɩzaɣ se tɩha ɛyaa wezuu yɔ yɔ, ɖɩnɛ lɛ toovenim taa ɛyʋ kɔɖɔm paɣtʋ yɔɔ nɛ ɛtʋʋzɩ Ɛsɔ ɛsɩndaa.
48003022	Ɛlɛ Ɛsɔ tɔm yɔɔdʋʋ se paɖʋ pɩtɩŋa payɩ salaka kɩwɛɛkɩm nesi tɛɛ se pɩsa nɛ Ɛsɔ tɩŋɩnɩ Yesu Krɩstʋ yɔɔ lidaʋ wɛnaʋ yɔɔ nɛ ɛla mba petisaa yɔ mbʋ ɛɛɖʋwa se ɛlakɩ yɔ.
48003023	Pʋcɔ nɛ ɖɩwɛnɩ lidaʋ lɛ, ɖɩɩwɛ salaka taa nɛ paɣtʋ cɔŋnɩ ɖɔ-yɔɔ nɛ ɖɩɖaŋ lidaʋ ŋgʋ Ɛsɔ kaɣ lɩzʋʋ se ɛwɩlɩ yɔ.
48003024	Ɖɩnɛ lɛ, paɣtʋ kɛkɛnɩ ɖa-nʋmɔwɩlɩyʋ se tiwoni-ɖʋ Krɩstʋ cɔlɔ se pɩsa nɛ Ɛsɔ tɩŋɩnɩ lɩdaʋ yɔɔ nɛ ɛyaa-ɖʋ se kʋtʋʋzaa.
48003025	Ɛlɛ lɛɛlɛɛyɔ lidaʋ kɔma nɛ ɖɩtatasɩ wɛʋ nʋmɔwɩlɩyʋ ɛnʋ e-nesi tɛɛ.
48003026	Mɩ-tɩŋa payɩ ɩtɩŋɩnɩ lidaʋ ŋgʋ ɩwɛnɩ Yesu Krɩstʋ yɔɔ yɔ kɩ-yɔɔ, nɛ ɩkɛ Ɛsɔ piya.
48003027	Mɩ mba pamɩɩsɩ Yesu Krɩstʋ taa yɔ, isu Krɩstʋ ɛnʋ.
48003028	Tayʋʋ tatasɩ wɛʋ Yuda tʋ nɛ weyi ɛtɛkɛ Yuda tʋ yɔ, pɛ-hɛkʋ taa, yom nɛ weyi ɛwɛ ɛ-tɩ yɔɔ yɔ, pɛ-hɛkʋ taa, abalʋ nɛ halʋ pɛ-hɛkʋ taa. Mɩ-tɩŋa payɩ ɩkɛ kʋɖʋm Yesu Krɩstʋ taa.
48003029	Ye ɩkɛ Krɩstʋ n̄ɩma yɔ, ɖɩnɛ ɩkɛ Abraham sayɩnaa. Ɩmʋʋ tamaɣ ŋga Ɛsɔ kaɖʋwa yɔ, ka-n̄ɩm.
48004001	Ŋgʋ mɔtɔŋ se alɩwaatʋ ndʋ tɩtɩŋa payɩ tɩ-yɔɔ weyi ɛmʋʋ ɛ-caa n̄ɩm yɔ, ɛwɛ pɩcatʋ taa yɔ, paa ɛɛkɛ n̄ɩm tɩŋa tʋ yɔ, ɛwɛ ɛzɩ yom yɔ.
48004002	Ɛwɛɣ wɩlɩyaa nɛ n̄ɩm yɔɔ cɔnɩyaa tɛɛ nɛ pɩtalɩnɩ alɩwaatʋ ndʋ ɛ-caa ɖʋwa yɔ, tɩ-yɔɔ.
48004003	Ɖa ɖɔɖɔ, alɩwaatʋ ndʋ ɖɩɩwɛ pɩcatʋ taa yɔ, ɖɩɩkɛ kajalaɣ wondu yomaa.
48004004	Ɛlɛ alɩwaatʋ ndʋ Ɛsɔ kaɖʋwa yɔ, tɩtalaa lɛ, etiyini ɛ-pɩyalʋ. Halʋ kalʋlɩnɩ-ɩ nɛ paalʋlɩ-ɩ paɣtʋ tɛɛ.
48004005	Pɩlabɩ mbʋ se ɛpɩzɩ nɛ ɛya ɖa mba ɖɩɩwɛ paɣtʋ tɛɛ yɔ, ɖa-n̄ʋŋ nɛ pɩsa ɖɔɖɔ nɛ Ɛsɔ kpaɣ-ɖʋ ɛzɩ ɛ-pɩyalaa yɔ.
48004006	Lɛɛlɛɛyɔ ɩkɛ Ɛsɔ pɩyalaa. Mbʋ labɩna nɛ Ɛsɔ tiyini ɛ-pɩyalʋ Kalɩzaɣ mɩ-laŋa taa nɛ kamakɩ kubusi nɛ kɔtɔŋ se : hayɩ Caa Paaba.
48004007	Pʋ-yɔɔ lɛ, ŋtatasɩ kɛʋ yom, ɛlɛ, pɩyalʋ ŋkɛwa. Ye ŋkɛ pɩyalʋ yɔ, ŋkɛ ɖɔɖɔ weyi ɛtɩŋɩɣnɩ Krɩstʋ yɔɔ nɛ ɛmʋʋ Ɛsɔ n̄ɩm yɔ.
48004008	Ɖooo lɛ, ɩtaatɩlɩ Ɛsɔ. Ɖɩnɛ lɛ, ɩkɛ agɔlɩma wena atɛkɛ ɛsɔnaa toovenim taa yɔ, a-yomaa.
48004009	Ɛlɛ lɛɛlɛɛyɔ, ɩsɩm Ɛsɔ yaa ɛlɛ n̄asɩmnɩ-mɩ. Pɩlabɩ ɛzɩma nɛ ɩtasɩɣ pɩsʋʋ kajalaɣ wondu ndʋ tɩwɛ ɛjandʋ nɛ tɩfɛyɩnɩ wazaɣ nakɛyɛ yɔ, tɩ-yɔɔ yɔ? Pɩlabɩ ɛzɩma nɛ mi-liu wɛɛ se ɩtasɩ kɛʋ ti-yomaa yɔ?
48004010	Mɩ-ɛzɩyɛ sɛnɩ kɩyakɩŋ nɩɩyɩ nɛ fenasɩ nasɩyɛ nɛ alɩwaatʋ natʋyʋ nɛ pɩnzɩ nasɩyɩ.
48004011	Sɔɔndʋ kpaɣ-m se mehiliti mɩ-yɔɔ yem falaa.
48004012	Ɛgbaɣdɩnaa mentendiɣ-mɩ se ɩwɛɛ ɛzɩ ma yɔ, mbʋ pʋyɔɔ yɔ, ma ɖɔɖɔ mɛwɛ ɛzɩ mɩ-yɔ. Ɩtalabɩ-m kaatʋʋzʋtʋ natʋyʋ.
48004013	Ɩnawa se mon-tomnaɣ taa ɛjandʋ kahanɩ-m waɖɛ kajalaɣ taa se mansuzi-mɩ Tɔm Kɩbandʋ.
48004014	Iteniɣzi-m yaa ɩtɔlɔ-m alɩwaatʋ ndʋ pɩmaɣ zɩ-m mon-tomnaɣ taa mbʋ yɔ. Ɛlɛ, ɩmʋ-m ɛzɩ Ɛsɔ tiyiyu yɔ yaa ɛzɩ Krɩstʋ Yesu maɣmaɣ yɔ.
48004015	Mɩ-laŋhʋlʋmɩyɛ nɖɩ ɩɩwɛna yɔ, ɖɩwɛ le? Malɩzɩɣ mɩ-yɔɔ aseɣɖe se ye paahɔɔzaɣ ɛza yɔ, ɩkɔhɔɔzɩ mɩ-ɛza nɛ ɩcɛlɩ-m.
48004016	Manpɩsɩ lɛɛlɛɛyɔ mi-koyindu mbʋ pʋyɔɔ yɔ, meheyiɣ-mɩ toovenim yaa we?
48004017	Ɛyaa mba, kpekpeka ŋga pɛwɛnɩ-kɛ mɩ-yɔɔ yɔ, kɛfɛyɩ ɖeu. Pe-liu wɛɛ se pala nɛ ɩha-ɖʋ nɛ siɣye nɛ ɩwɛɛ kpekpeka nɛ pɩcɛlɩnɩ-wɛ.
48004018	Pʋwɛ ɖeu se ɩwɛnɩ kpekpeka mbʋ pʋwɛ ɖeu yɔ, pʋ-yɔɔ paa alɩwaatʋ ndʋ. Pɩtaasɩɩnɩ alɩwatʋ ndʋ mɛwɛ mɩ-cɔlɔ yɔ, tɩ-yɔɔ ɖeke.
48004019	Men-piya cikpesi, manɖaɣnɩɣ nɩʋ lʋlʋʋ wɩzasɩ mɩ-yɔɔ pɩkɔɔ nɛ pɩsɩnɩ alɩwaatʋ ndʋ Krɩstʋ paɣlɩ mɩ-taa yɔ.
48004020	Me-liu kɛwɛɛ se mɛwɛɛ mɩ-hɛkʋ taa alɩwaatʋ tʋnɛ tɩ-taa nɛ mɛlɛɣzɩ ɛzɩma mbʋ mɔyɔɔdʋʋnɩ-mɩ yɔ. Mɩ-tɔm siduu ma-n̄ʋʋ taa.
48004021	Mɩ mba mi-liu wɛɛ se ɩwɛɛ paɣtʋ tɛɛ yɔ, iheyi-m nɛ manɩɩ se ɩɩnɩɣ paɣtʋ ndʋ tɩ-tɔbʋʋ yaa we?
48004022	Pamawa se Abraham kɛwɛnɩ pɩyalaa naalɛ : Halʋ weyi ɛkɛ yom yɔ, ɛlʋlɩnɩ lɛlʋ nɛ weyi ɛlɛ n̄ɛwɛ ɛ-tɩ yɔɔ yɔ, ɛlɛ n̄alʋlɩ lɛlʋ.
48004023	Pɩɣa ŋga yom lʋlaa yɔ, ɛlʋlɩ-kɛ pɩlɩɩnɩ tomnaɣ yɔɔ. Pɩɣa ŋga halʋ weyi ɛlɛ n̄ɛwɛ ɛ-tɩ yɔɔ yɔ, ɛlɛ n̄alʋlaa yɔ, ɛlʋlɩ-kɛ pɩlɩɩna tamaɣ yɔɔ.
48004024	Pʋnɛ pɩkɛ kɩlɛmʋʋ ŋgʋ kɩwɩlɩɣ-ɖʋ nabʋyʋ yɔ. Mbʋ yɔ : Halaa mba pa-naalɛ pɛwɛ ɛzɩ nɔsɩ naalɛ haʋ yɔ. Sɩ-taa lɛɛka nɩɣzɩnɩ Sinayii pʋʋ. Ŋga lɛ Hagaarɩ nɛ kalʋlʋʋ yomaa.
48004025	Hagaarɩ lɛ Sinayii pʋʋ ŋgʋ kɩwɛ Araabii egeetiye taa yɔ. Pʋʋ ŋgʋ, kɩwɛ ɛzɩ lɛɛlɛɛyɔ Yeruusalɛm tɛtʋ ndʋ tɩ nɛ ti-piya pɛwɛ yomiye taa yɔ.
48004026	Ɛlɛ, Yeruusalɛm tɛtʋ ndʋ tɩlɩɣnɩ ɛsɔdaa yɔ, tɩwɛ tɩ-tɩ yɔɔ nɛ ndʋ lɛ ɖa-tɩŋa payɩ ɖo-ɖoo.
48004027	Pamawa se : Halʋ n̄a weyi ŋkɛ kaalʋlaɣ nɛ ŋtalʋlɩ yɔ, n̄a-taa ɛhʋlʋmɩ! N̄a weyi ŋŋsɩŋ lʋlʋʋ wɩzasɩ yɔ, koo nɛ ŋhuluti kohulutasi! Mbʋ pʋyɔɔ yɔ, halʋ weyi pekizi-i yɔ, e-piya kaɣ ɖɔʋ nɛ pɩkɩlɩ weyi ɛlɛ n̄ɛwɛ ɛ-walʋ cɔlɔ yɔ.
48004028	Ɛgbaɣdɩnaa, ɖɩkɛ tamaɣ piya ɛzɩ Izaakɩ yɔ.
48004029	Ɛlɛ ɖooo lɛ, weyi paalʋlɩ-ɩ tomnaɣ yɔɔ yɔ, ɛɖʋɣaɣ weyi palʋlɩ ɛlɛ Kalɩzaɣ yɔɔ yɔ, ɛ-wayɩ kaŋ kaŋ. Mbʋ ɖɔɖɔ pʋwɛ alɩwaatʋ tʋnɛ tɩ-taa.
48004030	Ɛlɛ suwe pama Ɛsɔtɔm takayaɣ taa? Ɖɔɔnɩ halʋ weyi ɛkɛ yom yɔ, nɛ ɛ-pɩɣa, Mbʋ pʋyɔɔ yɔ, yom nɛ halʋ weyi ɛwɛ ɛ-tɩ yɔɔ yɔ, pe-piya ɛɛkpɛndɩɣ nɛ patɩɣyɩ pa-caa n̄ɩm.
48004031	Ye mbʋ ɛgbaɣdɩnaa, ɖɩtɛkɛ halʋ weyi ɛkɛ yom yɔ, e-piya. Ɛlɛ, ɖɩkɛ halʋ weyi ɛwɛ ɛ-tɩ yɔɔ yɔ, e-piya.
48005001	Krɩstʋ holi-ɖʋ se ɖɩwɛɛ ɖa-tɩ yɔɔ kpem. Pʋ-yɔɔ lɛ, ɩɖɔkɩ mɩ-tɩ kpam mɩ-tɩ yɔɔ wɛʋ mbʋ pɩ-taa nɛ ɩtaayele nɛ patasɩ-mɩ pɩsʋʋ yomaa.
48005002	Iwelesi nɛ ɩnɩɩ, ma Pɔɔlɩ meheyiɣ-mɩ se, ye iyeba nɛ pɛpɛlɩ-mɩ yɔ, Krɩstʋ tatasɩ-mɩ wɛʋ wazaɣ nakɛyɛ.
48005003	Mantasɩɣ -mɩ heyuu se abalʋ weyi eyeki se pɛpɛlɩ-ɩ yɔ, pʋwɛɛ se ɛɖɔ paɣtʋ tɩŋa yɔɔ.
48005004	Mɩ mba ɩn̄ɩnɩɣ se ɩɖɔ paɣtʋ yɔɔ nɛ payaa-mɩ se kʋtʋʋzaa Ɛsɔ ɛsɩndaa yɔ, mɩ nɛ Krɩstʋ mɩ-hɛkʋ taa yasaa. Ilesi Ɛsɔ lootiye.
48005005	Ɖa yɔ, Kalɩzaɣ yɔɔ ɖɩɖaŋaa nɛ ɖitaɣ liu pɩtɩŋɩnɩ lidaʋ yɔɔ se paayaa-ɖʋ se kʋtʋʋzaa Ɛsɔ ɛsɩndaa.
48005006	Krɩstʋ Yesu taa lɛ, pɛpɛlɩ-ɖʋ yaa pɛtɛpɛlɩ-ɖʋ yɔ, pɩfɛyɩnɩ wazaɣ nakɛyɛ. Ɛlɛ lidaʋ ŋgʋ kiyeki nɛ ɖɩwɛɛnɩ sɔɔlɩm yɔ, ŋgʋ wɛnɩ wazaɣ.
48005007	Isewaɣ camɩyɛ. Aɖaŋɩ-mɩ se ɩtaan̄atoovenim yɔ?
48005008	Weyi ɛya-mɩ yɔ, pɩtɛkɛ ɛnʋ heyini-mɩ se ɩla mbʋ.
48005009	Kpɔnɔ kɔyɛ n̄ɩɩ yem yekina nɛ mʋtʋ tɩŋa kpaɣ.
48005010	Mantaɣ-mɩ liu Kɩbaɣlʋ taa se ɩkaɣ maɣzʋʋ ɛzɩ mamaɣzʋʋ yɔ. Ɛlɛ, weyi eliɣtiɣ-mɩ yɔ, ɛtɩɩkɛ anɩ yɔ, pakaɣ ɛ-nɩŋgbaaŋ hɔm pʋ-yɔɔ.
48005011	Piyele ma yɔ, ɛgbaɣ dɩnaa, ye maatasaɣ suzuu pɛlʋʋ tɔm lɛ, pɩlakaɣ ɛzɩma nɛ patasɩɣ ma-wayɩ ɖʋʋ kaŋ kaŋ yɔ? Pʋbʋ nabʋyʋ taaɖaŋ kaamaŋkaɣ tɔm ndʋ monsuzuu yɔ.
48005012	Me-liu wɛɛ se Ɛsɔ ɛsɛtɩ mba peliɣtiɣ-mɩ yɔ.
48005013	Ɛgbaɣdɩnaa, Ɛsɔ ya-mɩ se ɩwɛɛ mɩ-tɩ yɔɔ. Ɛlɛ, ɩtaakpaɣ mɩ-tɩ yɔɔ wɛʋ mbʋ ɛzɩ mbʋ pɩhaɣ nʋmɔʋ mɩ-kɩwɛɛkɩm wɛtʋ yɔ. Ɛlɛ sɔɔlɩm yɔɔ lɛ, ɩla ɖama tʋmɩyɛ.
48005014	Toovenim mbʋ pʋyɔɔ yɔ, paɣtʋ tɩŋa kɔ tɩ-n̄ʋʋ tɔm kʋɖʋmtʋ taa, ndʋ lɛ se : Sɔɔlɩ ɛyʋ lɛlʋ ɛzɩ n̄a-maɣmaɣ yɔ.
48005015	Ɛlɛ ye ɩwɛɛ nɛ ɩpaŋ ɖama kela nɛ ɩn̄asɩɣ ɖama yɔ, ɩkpa mɩ-tɩ. Ye pɩtɛkɛ mbʋ yɔ, ɩkɔŋ ɩtɛ mɩ-tɩŋa.
48005016	Pʋ-yɔɔ lɛ, meheyiɣ-mɩ se : Ɩɖɔ Cɩɖɩcɩɖɩ Kalɩzaɣ taa. Ɖɩnɛ lɛ, ɩɩtasɩɣ labʋ ɛzɩ kɩwɛɛkɩm wɛtʋ liu wɛʋ yɔ.
48005017	Toovenim mbʋ pʋyɔɔ yɔ, mbʋ pɩlakɩ kɩwɛɛkɩm wɛtʋ liu yɔ, pʋkʋyɩnɩ mbʋ pʋbʋ n̄alakɩ Kalɩzaɣ liu yɔ. Nɛ mbʋ pʋbʋ n̄alɩkɩ Kalɩzaɣ liu yɔ, pʋbʋ kʋyɩnɩ ɖɔɖɔ mbʋ pɩlakɩ kɩwɛɛkɩm wɛtʋ liu yɔ. Pɩ-naalɛ pɩkɛ koyindinaa se pɩsa nɛ ɩtaala mbʋ mi-liu wɛɛ yɔ.
48005018	Ye Kalɩzaɣ eɖiyiɣni-mi yɔ, ɩɩwɛɣ paɣtʋ tɛɛ.
48005019	Ŋgʋ, mbʋ kɩwɛɛkɩm wɛtʋ sɔɔlɩ labʋ yɔ, pɩnaɣnɩ ɛza keɣ lee. Mbʋ yɔ : Hayitu nɛ acɛyɛ nɛ lɩmaɣza kɩdɛkɛdɛɛ nɛ yem yem lakasɩ nɛ
48005020	agɔlɩma tɛɛ luŋuu nɛ fadɩŋ labʋ nɛ koyindiye kpaʋ nɛ you nɛ ɛzɩsɛmɩyɛ nɛ pana kpaʋ nɛ ɖama yɔɔ kʋyʋʋ nɛ ɖama tɔm kizuu nɛ ɖama tayʋʋ
48005021	nɛ ɛzɩyɛ ɖʋʋ nɛ ɛyaa kʋʋ nɛ sʋlʋm kpaŋʋʋ nɛ kujoŋjoŋ lakasɩ nɛ mbʋ pɩnɩɣzɩnɩ lakasɩ nzɩ yɔ. Maatɛm-mɩ heyuu nɛ lɛɛlɛɛyɔ mantasɩɣ-mɩ heyuu se mba patɩŋa payɩ palakɩ lakasɩ nzɩ yɔ, paakaɣ tɩɣyʋʋ Ɛsɔ kewiyaɣ.
48005022	Ɛlɛ, mbʋ Kalɩzaɣ lʋlʋʋ yɔ, mbʋ yɔ : Sɔɔlɩm nɛ laŋhʋlʋmɩyɛ nɛ laŋhɛzɩyɛ nɛ hɔyɛ ɖɔkʋʋ nɛ ɖeu labʋ nɛ camɩyɛ lakasɩ nɛ lidaʋ
48005023	nɛ hɛɛ wɛtʋ nɛ tɩ-ɖɔkʋʋ. Paɣtʋ takʋyɩnɩ wɛtʋ ndʋ.
48005024	Mba pɛkɛ Krɩstʋ n̄ɩma yɔ, pakam kaamaŋkaɣ yɔɔ kɩwɛɛkɩm wɛtʋ nɛ mbʋ tɩsɔɔlaa nɛ pɩlakɩ-tʋ liu kpem yɔ.
48005025	Ye ɖɩtɩŋɩnɩ Kalɩzaɣ yɔɔ nɛ ɖɩwɛɛ wezuu yɔ, pʋwɛɛ se ɖɩtɩŋɩnɩ Kalɩzaɣ yɔɔ ɖɔɖɔ nɛ ɖɩɖɔ.
48005026	Ɖɩtaakpazɩ ɖa-tɩ mbʋ pɩɩwazɩɣ pʋyʋ yɔ, pɩ-taa. Ɖɩtaacaa ɖama tɔm. Ɖɩtaaɖʋ ɛzɩyɛ ɖama yɔɔ.
48006001	Ɛgbaɣdɩnaa, ye ɩkpa nɔɔyʋ nɛ eɖiɣni kɩwɛɛkɩm nabʋyʋ labʋ yɔ, mɩ mba ɩkɛ Kalɩzaɣ taa n̄ɩma yɔ, ɩlabɩ-ɩ hɛɛɛ nɛ ɩsɩnɩ-ɩ nɛ ɛpɩsɩ nʋmɔʋ kɩbaŋʋ taa. Mɩ-taa paa weyi ɛcɔnɩ ɛ-tɩ yɔɔ camɩyɛ se pɩtakɔɔ nɛ pɩtakɩ-ɩ ɖɔɖɔ.
48006002	Ɩsɩɣlɩ ɖama sʋʋtʋ. Ɖɩnɛ lɛ, ɩɖɔŋ Krɩstʋ paɣtʋ yɔɔ.
48006003	Ye nɔɔyʋ ɛmaɣzʋʋ se ɛ-wayɩ nɔɔyʋ fɛyɩ ŋgʋ ɛtɛkɛ pʋyʋ yɔ, ɛcɛtɩɣ ɛ-maɣmaɣ ɛ-tɩ.
48006004	Pʋwɛɛ se paa weyi ɛcɔnɩ ɛ-maɣmaɣ ɛ-lakasɩ nɛ ɛna. Ye ɛnawa se sɩwɛ ɖeu yɔ, ɛkʋndɩnɩ ɛ-maɣ maɣ ɛ-tɩ. Pɩfɛyɩ se ɛkɛdɩ ɛ-tɩ nɛ lɛlaa.
48006005	Toovenim mbʋ pʋyɔɔ yɔ, paa weyi ɛkaɣ ɛ-maɣmaɣ ɛ-sʋʋtʋ sɩɣlʋʋ.
48006006	Weyi pawɩlɩɣ-ɩ Ɛsɔtɔm yɔ, pʋwɛɛ se ɛkpaɣ ɛ-n̄ɩm mbʋ ɛwɛna yɔ nɛ ɛsɩnɩ weyi ɛwɩlɩɣ-ɩ tʋ yɔ.
48006007	Ɩtaacɛtɩ mɩ-tɩ yem, paawoŋuu Ɛsɔ. Mbʋ ɛyʋ ɖuu yɔ, mbʋ ɖɔɖɔ ɛkʋŋ.
48006008	Weyi eɖuu mbʋ pɩkɛdɩnɩ ɛ-kɩwɛɛkɩm wɛtʋ yɔ, ɛkaɣ kʋm pɩlɩɩnɩ ɛ-kɩwɛɛkɩm wɛtʋ yɔɔ mbʋ pɩɖazɩɣ yɔ. Ɛlɛ, weyi ɛlɛ n̄oɖuu mbʋ pɩkɛdɩnɩ Kalɩzaɣ yɔ, ɛlɛ n̄akaɣ kʋm tam tam wezuu pɩlɩɩnɩ Kalɩzaɣ yɔɔ.
48006009	Pɩtaanɩɩ-ɖʋ nɛ camɩyɛ lakasɩ labʋ. Ye ɖɩwɛ sɩ-labʋ yɔɔ mbʋ yɔ, ɖɩkʋŋ alɩwaatʋ ndʋ tɩmʋnaa yɔ, tɩ-yɔɔ.
48006010	Pʋ-yɔɔ lɛ, ye pɩha-ɖʋ waɖɛ yɔ, ɖɩsɩnɩ ɛyaa tɩŋa, kɔzɩkɔzɩ mba pɛkɛ ɖɛ-ɛgbaɣdɩnaa lidaʋ yɔɔ yɔ.
48006011	Ɩcɔnɩ ɩna ɛzɩma mbʋ ma-maɣmaɣ mamanɩ me-nesi nɛ pɩpaɣlɩ camɩyɛ kpoluu kpoluu yɔ.
48006012	Mba patɩŋa payɩ pe-liu wɛɛ se pɛwɛɛ ɖeu ɛyaa ɛsɩndaa yɔ, mba cɛyɩɣnɩ-mɩ se pʋwɛɛ se pɛpɛlɩ-mɩ. Palakɩ mbʋ kpem se ɛyaa ɛtaawɛɛ pa-wayɩ kaŋ kaŋ Krɩstʋ kaamaŋkaɣ yɔɔ.
48006013	Toovenim mbʋ pʋyɔɔ yɔ, ɛyaa mba, pɛpɛlɩ-wɛ yɔ, pa-maɣmaɣ paaɖɔŋ paɣtʋ yɔɔ. Ɛlɛ pan̄ɩnɩɣ se pɛpɛlɩ-mɩ nɛ pakʋndɩ se itisi-pʋ mi-tomnaɣ taa.
48006014	Ma yɔ, maakʋndʋʋnɩ nabʋyʋ nɛ pɩtasɩnɩ ɖa-Kɩbaɣlʋ Yesu Krɩstʋ kaamaŋkaɣ ɖeke. Ɛsɔ tɩŋɩnɩ Krɩstʋ kaamaŋkaɣ yɔɔ nɛ ɛka kedeŋa kaamaŋkaɣ yɔɔ pɩcɛlɩnɩ-m. Ɛkam ma ɖɔɖɔ kaamaŋkaɣ yɔɔ pɩcɛlɩnɩ kedeŋa.
48006015	Krɩstʋ Yesu taa lɛ, paa pɛpɛlɩ-ŋ yaa pɛtɛpɛlɩ-ŋ yɔ, pɩfɛyɩnɩ wazaɣ nakɛyɛ. Mbʋ pʋwɛ wazaɣ yɔ, mbʋ lɛ mbʋ palabɩ kɩfam yɔ.
48006016	Mba patɩŋa payɩ pɔɖɔŋ tɔm tʋnɛ tɩ-yɔɔ yɔ, Ɛsɔ ɛhɛzɩ pa-laŋa nɛ ɛna pa-pʋtɔdɩyɛ nɛ pɩkpɛndɩnɩ ɛ-n̄ɩma, mba lɛ Izrɛɛlɩ n̄ɩma!
48006017	Pɩkpaɣʋ nɛ sɔnɔ yɔ, nɔɔyʋ ɛtaatasɩ-m cɛyʋʋ mbʋ pʋyɔɔ yɔ, Kɩbaɣlʋ Yesu tɔndɔlɩŋ wɛ mon-tomnaɣ yɔɔ.
48006018	Ɛgbaɣdɩnaa, ɖa-Kɩbaɣ lʋ Yesu Krɩstʋ ɛla lootiye mɩ-kalɩzaɣ. Pɩla mbʋ!
49001001	Ma Pɔɔlɩ weyi pɩkɛdɩnɩ Ɛsɔ nɛ eyele nɛ mɛnkɛ Yesu tiyiyu yɔ, mamaɣnɩ takayaɣ kanɛ mɩ cɩɖɩcɩɖɩ n̄ɩma mba ɩwɛ Efɛɛzɩ tɛtʋ taa nɛ ɩmʋna se pataa-mɩ liu Krɩstʋ Yesu taa yɔ.
49001002	Ɖa-Caa Ɛsɔ nɛ Kɩbaɣlʋ Yesu Krɩstʋ palabɩ-mɩ loot iye nɛ pɛhɛzɩ mɩ- laŋa.
49001003	Pasa Ɛsɔ weyi ɛkɛ ɖa-Kɩbaɣ lʋ Yesu Krɩstʋ Caa yɔ. Ɛkpaɣ Kalɩzaɣ taa wazʋʋ tɩŋa payɩ nɛ ɛwazɩ-ɖʋ ɛsɔdaa ɖa nɛ Krɩstʋ ɖɛ-kpɛndʋʋ taa.
49001004	Ɖɛ-kpɛndʋʋ mbʋ pɩ-taa ɖɔɖɔ Ɛsɔ lɩzɩ-ɖʋ pʋcɔ nɛ ɛlakɩ kedeŋa se ɖɩwɛɛ cɩɖɩcɩɖɩ nɛ ɖɩsɩŋ ɛ-ɛsɩndaa nɛ pataana kɩwɛɛkɩm nabʋyʋ ɖɔ-yɔɔ.
49001005	Ɛsɔɔlɩ-ɖʋ yɔɔ ɛɛɖʋ ɖooo lɔŋ se ɛtɩŋɩɣnɩ Yesu Krɩstʋ yɔɔ nɛ ɛkpaɣ-ɖʋ ɛzɩ ɛ-pɩyalaa yɔ. Ɛlabɩ ɛzɩ e-liu wɛʋ nɛ pɩkɛdɩnɩ-ɩ yɔ.
49001006	Ɛlabɩ mbʋ se pasa e-lootiye koboyaɣ, lootiye nɖɩ ɛtɩŋɩnɩ ɛ-pɩyalʋ kʋsɔɔlʋ yɔɔ nɛ ɛlabɩ-ɖʋ kpem yɔ.
49001007	Ɖa nɛ ɩ ɖɛ-kpɛndʋʋ taa Ɛsɔ tɩŋɩnɩ ɛ-calɩm yɔɔ nɛ ɛyabɩ-ɖʋ nɛ eholi-ɖʋ kɩdɛkɛdɩm nesi tɛɛ, pʋ-tɔbʋʋ se ekpeɣ-ɖʋ ɖa-kɩwɛɛkɩm e-lootiye n̄ɩm yɔɔ.
49001008	Ɛsɔ tɩŋɩnɩ ɛ-lɔŋsɩnɖɛ tɩŋa nɛ ɛ-lɛɣtʋ tɩŋa pɔ-yɔɔ nɛ ɛlabɩ-ɖʋ lootiye nɖɩ pɩtɩɩfɛyɩ.
49001009	Pɩkɛdɩnɩ-ɩ nɛ eyele nɛ ɖɩtɩlɩ mbʋ ɛɛɖʋ ɖooo lɔŋ se ɛtɩŋɩɣnɩ Yesu Krɩstʋ yɔɔ nɛ ɛla nɛ pɩɩwɛ mɛɛsaɣ tɛɛ yɔ.
49001010	Ɛlabɩ mbʋ se alɩwaatʋ talɩɣ lɛ ekpeɣli mbʋ pɩtɩŋa payɩ pʋwɛ ɛsɔdaa nɛ tataa yɔ wiyaʋ kʋɖʋm tɛɛ. Ɛnʋ lɛ Krɩstʋ.
49001011	Pɩtɩŋɩnɩ ɛ-yɔɔ nɛ ɖɩmʋ ɖa-caa n̄ɩm mbʋ pʋyɔɔ yɔ, ɛɛlɩzɩ-ɖʋ ɖooo lɔŋ ɛzɩ ɛɛɖʋʋ yɔ. Ɛlɛ n̄alakɩ pɩtɩŋa payɩ ɛzɩ pɩkɛdɩnaʋ ɛ-maɣmaɣ nɛ ɛɖʋ yɔ.
49001012	Ɛlabɩ mbʋ se pɩsa nɛ ɖa mba ɖɩɩlɛyɩ-ɩ liu taʋ yɔ, ɖɔ-yɔɔ lɛ, pasa e-koboyaɣ.
49001013	Mɩ ɖɔɖɔ, alɩwaatʋ ndʋ ɩnɩ toovenim tɔm yɔ, Tɔm Kɩbandʋ ndʋ tɩyakɩ mɩ-n̄ʋʋ yɔ lɛ, itisi ɛ-yɔɔ. Nɛ alɩwaatʋ ndʋ itisaa yɔ, Ɛsɔ kpaɣ Cɩɖɩcɩɖɩ Kalɩzaɣ ŋga ɛɛɖʋ ka-tamaɣ yɔ nɛ ɛn̄ɩɣ mɩ-yɔɔ ɛzɩ ɛ-mayaɣ yɔ.
49001014	Cɩɖɩcɩɖɩ Kalɩzaɣ ŋga lɛ kajalaɣ haɖɛ nɖɩ ɖɩwɩlɩɣ se ɖɩkaɣ tɩɣyʋʋ n̄ɩm mbʋ ɛn̄ɔɔzaa se ɛcɛlɩ-ɖʋ alɩwaatʋ ndʋ eholuu mba patɩŋa payɩ pɛkɛ ɛ-n̄ɩma yɔ. Ɛlakɩ mbʋ se pɩsa e-koboyaɣ.
49001015	Manɩ lidaʋ ŋgʋ ɩwɛnɩ Kɩbaɣlʋ Yesu yɔɔ yɔ nɛ sɔɔlɩm mbʋ ɩsɔɔlɩ cɩɖɩcɩɖɩ n̄ɩma tɩŋa yɔ, pɔ-tɔm.
49001016	Pʋyɔɔ mansaŋ Ɛsɔ mɩ-yɔɔ paa ɛzɩmtaa nɛ mentendiɣ-i mɩ-yɔɔ ma-atɩma taa.
49001017	Mentendiɣ-i se ɖa-Kɩbaɣ lʋ Yesu Krɩstʋ Ɛsɔ weyi ɛkɛ Caa koboyaɣ tʋ yɔ, ɛha-mɩ lɔŋsɩnɖɛ nɛ lɩzʋʋ nɛ wɩlʋʋ pa-kalɩzaɣ nɛ ɩpɩzɩ nɛ ɩtɩlɩ-ɩ camɩyɛ.
49001018	Mentendiɣ-i se ekuli mɩ-laŋa ɛza nɛ ɩtɩlɩ mbʋ ɛya-mɩ se ɩɖaŋ yɔ. Ɖɩnɛ lɛ, ɩpɩzɩɣ nɛ ɩtɩlɩ ɖɔɖɔ e-koboyaɣ n̄ɩm mbʋ ɛsɩwa nɛ ɛɖaŋnɩ cɩɖɩcɩɖɩ n̄ɩma yɔ.
49001019	Mentendiɣ -i ɖɔɖɔ se eyele nɛ ɩtɩlɩ ɖɔɖɔ ɛzɩma mbʋ e-ɖoŋ sɔsɔŋ weyi ɛfɛyɩ tɩnaɣ yɔ, ɛlakɩ tʋmɩyɛ ɖa mba ɖitisaa yɔ. E-ɖoŋ ɛnʋ ɛlakɩ tʋmɩyɛ e-hoɖe nɖɩ ɖɩbaɣlaa yɔ, ɖɩ-yɔɔ.
49001020	E-ɖoŋ ɛnʋ ɛlabɩnɩ tʋmɩyɛ Krɩstʋ taa alɩwaatʋ ndʋ efezi-i nɛ sɩɖaa taa nɛ ɛcaɣzɩ-ɩ ɛ-nɩwaŋ yɔɔ ɛsɔdaa yɔ.
49001021	Ɛcaɣzɩ-ɩ awiya tɩŋa nɛ n̄ʋndɩnaa tɩŋa nɛ ɖoŋ tɩŋa nɛ kewiisi tɩŋa pa-n̄ʋʋ yɔɔ. Ecaɣzɩ-ɩ ɖɔɖɔ mbʋ pɩtɩŋa payɩ pɩ-hɩɖɛ sɛ alɩwaatʋ tʋnɛ nɛ ndʋ tɩkɔŋ yɔ, tɩ-taa yɔ, pʋ-n̄ʋʋ yɔɔ.
49001022	Ɛsɔ luzi pɩtɩŋa payɩ ɛ-nɩŋgbanzɩ tɛɛ nɛ ɛsɩ-ɩ se ɛkɛ ɛ-ɛgbɛyɛ n̄ʋʋ pɩtɩŋa payɩ pɩ-taa.
49001023	Nɖɩ lɛ e-tomnaɣ, ɖenɖe Krɩstʋ wɛ pilim yɔ. Ɛnʋ lakɩnɩ pɩtɩŋa payɩ patɩŋa pa-taa.
49002001	Mɩ lɛ, ɩɩsɩbɩ mɩ-kɩdɛkɛdɩm nɛ mɩ-kɩwɛɛkɩm pɔ-yɔɔ.
49002002	Ɖooo lɛ, ɩɖɔŋaɣ pɩ-taa ɛzɩ pɔɖɔŋʋʋ kedeŋa yɔɔ cɩnɛ yɔ. Ɩn̄aŋaɣ ɛsɔdaa nɛ tɛtʋ pɛ-hɛkʋ taa kalɩzasɩ kɩdɛkɛdɩsɩ wiyaʋ. Wiyaʋ ɛnʋ lɛ kalɩzaɣ ŋga kalakɩ tʋmɩyɛ lɛɛlɛɛyɔ mba paan̄aŋ Ɛsɔ yɔ, pe-wezuu caɣʋ taa yɔ.
49002003	Ɖa ɖɔɖɔ, ɖa-tɩŋa payɩ ɖɩɩwɛ pa-taa nɛ ɖɩɖɔŋ ɖooo lɔŋ ɛzɩ pɩkɛdɩnaʋ ɖa-kɩwɛɛkɩm wɛtʋ yɔ. Ɖɩlakaɣ mbʋ pɩlakaɣ liu ɖa-kɩwɛɛkɩm wɛtʋ ndʋ nɛ ɖa-lɩmaɣza yɔ. Kpaɣnɩ alɩwaatʋ ndʋ palʋlɩ-ɖʋ yɔ, ɖɩɩwɛ ɛzɩ ɛyaa lɛlaa mba Ɛsɔ pana kakpanɩ-wɛ yɔ.
49002004	Ɛlɛ, Ɛsɔ weyi ɛnaɣ ɛyaa pʋtɔdɩyɛ yɔ, ɛna ɖa-pʋtɔdɩyɛ pɩŋŋ nɛ ɛsɔɔlɩ-ɖʋ kamaɣ fɛyɩ.
49002005	Mbʋ labɩna nɛ paa ɖɩɩsɩbɩ ɖa-kɩwɛɛkɩm yɔɔ yɔ, efezi ɖa nɛ Krɩstʋ. Lootiye yɔɔ Ɛsɔ yabɩ mɩ-n̄ʋʋ.
49002006	Efezi ɖa nɛ Krɩstʋ nɛ ɛcaɣzɩ ɖa nɛ-ɩ ɛsɔdaa ɖa nɛ Krɩstʋ Yesu ɛnʋ ɖɛ-kpɛndʋʋ taa.
49002007	Ɛlabɩ mbʋ se ɛtɩŋɩnɩ ɛ-camɩyɛ lakasɩ nzɩ ɛlakɩ-ɖʋ ɖa nɛ Krɩstʋ Yesu ɖɛ-kpɛndʋʋ yɔɔ yɔ, sɩ-yɔɔ nɛ ɛlɩzɩ e-lootiye nɖɩ ɖɩkɩlɩ pɩtɩŋa payɩ yɔ, nɛ ɛwɩlɩ waasɩ nzɩ sɩkɔŋ yɔ, sɩ-taa.
49002008	Lootiye yɔɔ Ɛsɔ yabɩ mɩ-n̄ʋʋ pɩtɩŋɩnɩ lidaʋ yɔɔ. Pɩtalɩɩnɩ mɩ-maɣ maɣ mɩ-cɔlɔ, ɛlɛ, Ɛsɔ kʋjɔʋ pɩkɛnaa.
49002009	Pɩtɛkɛ mɩ-tʋma yɔɔ ɛyabɩ mɩ-n̄ʋʋ. Pɩlabɩ mbʋ se nɔɔyʋ ɛtaakʋndɩ.
49002010	Ɖɩkɛ mbʋ Ɛsɔ tɩŋɩnɩ Krɩstʋ Yesu yɔɔ nɛ ɛla yɔ. Ɛsɔ labɩ-ɖʋ se ɖɩpɩzɩ nɛ ɖɩla tʋma kɩbana wena ɛɛn̄ɔɔzɩ-yɛ ɖooo lɔŋ nɛ ɛsɩɩ yɔ.
49002011	Ɖooo lɛ, ɩtaakɛ Yuda n̄ɩma nɛ mba ɛyaa pɛlɩ-wɛ yɔ, payaɣ aɣ-mɩ se kɩtɛpɛlɩŋ.
49002012	Ɩtɔzɩ se alɩwaatʋ ndʋ tɩ-taa lɛ, ɩtaawɛnɩ Krɩstʋ. Pɩtaaha-mɩ waɖɛ se ɩkɛ Izrɛɛlɩ n̄ɩma. Ɩkɛ agɔma tamaɣ ŋga kɛwɛ nɔɔ haʋ taa yɔ. Ɩɩwɛ kedeŋa yɔɔ yem, ɩtaaɖaŋ pʋyʋ nɛ Ɛsɔ fɛyɩ mɩ-cɔlɔ.
49002013	Ɛlɛ lɛɛlɛɛyɔ, mɩ nɛ Krɩstʋ Yesu mɩ-kpɛndʋʋ taa lɛ, mba mɩ iiposini Ɛsɔ yɔ, ɛtɩŋɩnɩ Krɩstʋ calɩm yɔɔ nɛ ɩn̄ɔtɩnɩ-mɩ nɛ ɛ-tɩ.
49002014	Krɩstʋ ɛnʋ lɛ ɖa-laŋhɛzɩyɛ. Ɛnʋ yɔkɩnɩ koloŋa ŋga kaawɛ Yuda n̄ɩma nɛ mba pɛtɛkɛ Yuda n̄ɩma yɔ, pɛ-hɛkʋ taa nɛ ɛpɩsɩ ɛyaa tindima ana a-naalɛ kʋɖʋm. Koloŋa ŋga lɛ koyindiye nɖɩ ɖɩyasaɣ-ɖʋ yɔ.
49002015	Koyindiye nɖɩ lɛ paɣtʋ nɛ mbʋ pama tɩ-taa se pɔɖɔ pɩ-yɔɔ yɔ. Ɛtɩŋɩnɩ ɛ-sɩm yɔɔ nɛ ɛlɩzɩ koyindiye nɖɩ ɖi-ɖoŋ. Ɛlabɩ mbʋ se ɛkpɛndɩ ɛyaa tindima ana a-naalɛ nɛ apɩsɩ ɛ-maɣmaɣ ɛ-taa ɛyʋ kʋɖʋm, pʋ-tɔbʋʋ se ɛyʋ kɩfalʋ, nɛ ɛkɔnɩ laŋhɛzɩyɛ a-hɛkʋ taa.
49002016	Ɛtɩŋɩnɩ ɛ-kaamaŋkaɣ yɔɔ nɛ eceɣ tindima ana a-naalɛ nɛ Ɛsɔ nɛ papɩsɩ tomnaɣ kʋɖʋmaɣ. Ɛtɩŋɩnɩ kɔ-yɔɔ ɖɔɖɔ nɛ ɛla nɛ koyindiye tɩtasɩ wɛʋ.
49002017	Ɛkɔma nɛ esuzi laŋhɛzɩyɛ Tɔm Kɩbandʋ mba mɩ iiposini Ɛsɔ yɔ nɛ mba paba n̄aan̄ɔtɩnɩ-ɩ yɔ.
49002018	Mbʋ pʋyɔɔ yɔ, ɛ-yɔɔ pɩtɩŋɩnaa nɛ ɖa-naalɛ ɖɩwɛɛnɩ waɖɛ se ɖɩn̄ɔtɩnɩ Caa pɩtɩŋɩnɩ Kalɩzaɣ kʋɖʋmaɣ yɔɔ.
49002019	Pʋ-yɔɔ lɛ, ɩtatasɩ kɛʋ agɔma yaa nʋmɔɖɔnaa, ɛlɛ mɩ nɛ cɩɖɩcɩɖɩ n̄ɩma ɩkɛ ɛjaɖɛ kʋɖʋmɖɩyɛ ɛyaa nɛ ɩkɛ Ɛsɔ hɔʋ taa n̄ɩma.
49002020	Mɩ lɛ kuduyuu ŋgʋ Yesu tiyiyaa nɛ ɛsɔtɔm ɖɛzɩyaa pɛkɛ ki-kiɖe yɔ, ku-kolonzi. Yesu maɣmaɣ lɛ pɩyɛ nɖɩ ɖɩkɩlɩ wɛnaʋ wazaɣ yɔ.
49002021	Ɛsɔ tɩŋɩnɩ Krɩstʋ yɔɔ nɛ ɛma kuduyuu ŋgʋ camɩyɛ nɛ kʋkʋyɩ nɛ kɩpɩsɩ Ɛsɔ ɖɩɣa cɩɖɩcɩɖɩ n̄ɩŋga ɖa nɛ Kɩbaɣ lʋ ɖɛ-kpɛndʋʋ taa.
49002022	Ɛ-yɔɔ ɖɔɖɔ Ɛsɔ tɩŋɩnaa nɛ ɛkpɛndɩ-mɩ nɛ ɛma-mɩ se pɩsa nɛ ɩkɛ Ɛsɔ ɖɩcaɣ yɛ Kalɩzaɣ taa.
49003001	Mbʋ labɩna nɛ ma Pɔɔlɩ weyi ma mɛnkɛ Krɩstʋ Yesu salaka tʋ mba mɩ ɩtɛkɛ Yuda n̄ɩma yɔ, mɩ-yɔɔ yɔ, mantɩmʋʋnɩ Ɛsɔ mɩ-yɔɔ.
49003002	Paa pɩɩla ɛzɩma yɔ, ɩnɩ tʋmɩyɛ nɖɩ Ɛsɔ labɩ-m lootiye nɛ ɛɖʋ-m se malabɩ-ɖɩ mɩ-hɛkʋ taa yɔ, ɖɩ-tɔm.
49003003	Ɛsɔ lɩzɩ tɔm ndʋ tɩɩwɛ mɛɛsaɣ tɛɛ yɔ nɛ ɛwɩlɩ-m nɛ eyele nɛ mantɩlɩ-tʋ. Ndʋ mɛntɛm maʋ tɔm pee pazɩ.
49003004	Ɩkalɩɣ-yɛ lɛ, ɩna ɛzɩma mbʋ mɛwɛnɩ lɔŋsɩnɖɛ Krɩstʋ mɛɛsaɣ tɛɛ tɔm yɔɔ yɔ.
49003005	Ɛsɔ teyele nɛ ɛyaa mba paawɛ alɩwaatʋ ndʋ tɩɖɛwa yɔ, tɩ-taa yɔ se patɩlɩ mɛɛsaɣ tɛɛ tɔm ndʋ ɛzɩ ɛtɩŋɩɣnɩ lɛɛlɛɛyɔ ɛ-Kalɩzaɣ yɔɔ nɛ ɛlɩzɩ-tʋ nɛ ɛwɩlɩ ɛ-tɔm ɖɛzɩyaa nɛ Yesu tiyiyaa mba ɛsɩ-wɛ nɛ hɔɔlʋʋ se palabɩ-ɩ tʋmɩɛ yɔ.
49003006	Mɛɛsaɣ tɛɛ tɔm ndʋ Ɛsɔ lɩzaa nɛ ɛwɩlɩ yɔ, ndʋ yɔ se mba pɛtɛkɛ Yuda n̄ɩma yɔ, pa nɛ Yuda n̄ɩma pɛkpɛndʋʋ nɛ patɩɣ pa-Caa n̄ɩm. Pɛkɛ tomnaɣ kʋɖʋmaɣ yɔɔ pilinzi. Patɩŋɩnɩ Tɔm Kɩbandʋ yɔɔ nɛ pɛwɛnɩ tamaɣ kʋɖʋmaɣ Yesu Krɩstʋ yɔɔ.
49003007	Ɛsɔ labɩ-m lootiye nɖɩ yɔ, ɖɩ-yɔɔ lɛ, manpɩsɩ Tɔm Kɩbandʋ ndʋ, tɩ-tʋmlaɖʋ. Ɛcɛlɩ-m ɖɩ pɩtɩŋɩnɩ e-ɖoŋ tʋmɩyɛ labʋ yɔɔ.
49003008	Mɛnkɛ cɩɖɩcɩɖɩ n̄ɩma tɩŋa taa tɔyaɣ. Ɛlɛ Ɛsɔ labɩ-m lootiye se monsuzi mba pɛtɛkɛ Yuda n̄ɩma yɔ, Krɩstʋ n̄ɩm mbʋ pɩfɛyɩ ɖaɣʋ nɛ nɔɔyʋ ɛɛpɩzɩɣ nɛ ɛnɩɩ pʋ-tɔbʋʋ yɔ, pʋ-tɔm.
49003009	Ɛsɔ ɖʋ-m ɖɔɖɔ se meyele nɛ ɛyaa tɩŋa na ɛzɩma mbʋ pʋwɛɛ se mbʋ ɛɛɖʋwa nɛ pʋwɛɛ mɛɛsaɣ tɛɛ ɖooo lɔŋ yɔ, pɩla yɔ. Ɛnʋ tɩŋɩnɩ Yesu Krɩstʋ yɔɔ nɛ ɛlɩzɩ pɩtɩŋa payɩ.
49003010	Mbʋ labɩna nɛ pɩkpaɣʋnɩ lɛɛlɛɛyɔ yɔ, pɩtɩŋɩɣnɩ Krɩstʋ ɛgbɛyɛ yɔɔ nɛ n̄ʋndɩnaa nɛ ɛsɔdaa ɖoŋ tɩŋa patɩlɩ ɛzɩma mbʋ Ɛsɔ lɔŋsɩnɖɛ paɣlaa pɩtɩɩfɛyɩ yɔ.
49003011	Pʋwɛ ɛzɩ ɛɛɖʋʋ ɖooo lɔŋ se ɛlakɩ nɛ ɛtɩŋɩnɩ ɖa-Kɩbaɣlʋ Yesu Krɩstʋ yɔɔ nɛ ɛla-pʋ yɔ.
49003012	Ɛ-yɔɔ pɩtɩŋɩɣnɩ lidaʋ ŋgʋ ɖɩwɛnɩ ɛ-yɔɔ yɔ, kʋ-yɔɔ nɛ pɩha-ɖʋ waɖɛ se ɖiwolo Ɛsɔ cɔlɔ kaalɛyɩtʋ.
49003013	Pʋ-yɔɔ yɔɔ mɔnpɔzʋʋ-mɩ se itaayele nɛ pitisi mi-toma taa kʋn̄ɔmɩŋ weyi mɔntɔkɩ mɩ-yɔɔ yɔ, ɛ-yɔɔ. Ɩkɛnɩ mi-koboyaɣ na.
49003014	Pʋyɔɔ yɔɔ moluŋuu mannɩŋbɔla yɔɔ ɖa-Kɩbaɣlʋ Yesu Krɩstʋ Caa tɛɛ.
49003015	Ɛ-cɔlɔ paa hɔʋ ŋgʋ kɩwɛ ɛsɔdaa yaa tataa yɔ, kɩmʋʋ kɩ-hɩɖɛ.
49003016	Mentendiɣ Ɛsɔ se eyele nɛ pɩtɩŋɩnɩ ɛ-Kalɩzaɣ yɔɔ nɛ mbʋ ɩkɛnɩ pɩ-taa pɩ-taa yɔ, pɩkpa ɖoŋ siŋŋ ɛzɩ e-koboyaɣ wɛʋ n̄ɩm pɩtɩɩfɛyɩ yɔ.
49003017	Mbʋ yekina nɛ pɩtɩŋɩnɩ lidaʋ ŋgʋ ɩwɛna yɔ kʋ-yɔɔ nɛ Krɩstʋ wɛɛ mɩ-taa pɩsa nɛ ɩka lila sɔɔlɩm taa nɛ pɩkɛnɩ-mɩ tigiɖe.
49003018	Peeye mɩ nɛ cɩɖɩcɩɖɩ n̄ɩma tɩŋa payɩ ɩpɩzɩɣ nɛ ɩna ɛzɩma mbʋ Krɩstʋ sɔɔlɩm walaa nɛ pɩɖaɣlɩ nɛ pilimi nɛ pɩkʋyɩ yɔ.
49003019	Mentendiɣ-i ɖɔɖɔ se ɩtɩlɩ Krɩstʋ sɔɔlɩm mbʋ pɩkpaɖɩ tɩlɩtʋ tɩŋa yɔ. Mbʋ yekina nɛ Ɛsɔ su mɩ-taa pilim.
49003020	Pasa ɛnʋ weyi ɛtɩŋɩɣnɩ e-ɖoŋ weyi ɛlakɩ tʋmɩyɛ ɖa-taa yɔ, ɛ-yɔɔ nɛ ɛlabɩ-ɖʋ nɛ pɩkɩlɩ mbʋ ɖɩpɔzʋʋ-ɩ yaa mbʋ ɖɩmaɣ zʋʋ kpem yɔ.
49003021	Ɛ-hɩɖɛ ɛsɛɛ Krɩstʋ Yesu ɛgbɛyɛ taa pɩtɩŋɩnɩ Krɩstʋ Yesu ɛnʋ ɛ-yɔɔ kpaɖɩŋ tɩŋa taa waasɩ nɛ waasɩ. Pɩla mbʋ.
49004001	Pʋyɔɔ lɛ, ma weyi mɛnkɛ salaka tʋ Kɩbaɣlʋ yɔɔ yɔ, mansazɩɣ-mɩ se ɩɖɔ nɛ pʋmʋnɩ yaʋ mbʋ Ɛsɔ ya-mɩ yɔ.
49004002	Iluzi mɩ-tɩ kpem nɛ ɩwɛɛ leleŋ nɛ ɩɖɔkɩ mɩ-hɔ. Ɩɖɔkɩ ɖama camɩyɛ sɔɔlɩm taa.
49004003	Ɩn̄aɣ pana nɛ ɩtɩŋɩnɩ laŋhɛzɩyɛ nɖɩ ɖɩhɔkɩ-mɩ nɛ ɖama yɔ ɖɩ-yɔɔ nɛ ɩɖɔkɩ nɔɔ kʋɖʋmaɣ ŋga Cɩɖɩcɩɖɩ Kalɩzaɣ yeba nɛ ɩla yɔ mbʋ.
49004004	Tomnaɣ kʋɖʋmaɣ koŋ nɛ Kalɩzaɣ kʋɖʋmaɣ koŋ pɛwɛna ɛzɩ Ɛsɔ yaʋ mɩ se ɩwɛnɩ ɖaŋʋʋ kʋɖʋmʋʋ mɩ-yaʋ mbʋ pʋ-yɔɔ yɔ.
49004005	Kɩbaɣlʋ kʋɖʋm koŋ nɛ lidaʋ kʋɖʋmʋʋ koŋ nɛ mɩɩzʋʋ sɔnzɩ kʋɖʋmsɩ koŋ pɛwɛna.
49004006	Ɛsɔ kʋɖʋm koŋ wɛna. Ɛnʋ lɛ patɩŋa payɩ pa-Caa nɛ ɛwɛɛ patɩŋa payɩ pa-n̄ʋʋ yɔɔ nɛ pɛ-hɛkʋ taa nɛ ɖa-tɩŋa ɖa-taa.
49004007	Ɛlɛ, Ɛsɔ lakɩ ɖa-taa paa weyi lootiye kʋjɔʋ. Krɩstʋ lɩzʋʋnɩ ɛzɩma mbʋ pʋwɛɛ se ɛlabɩ-kʋ paa weyi yɔ.
49004008	Pʋ-yɔɔ yɔɔ pama Ɛsɔ tɔm takayaɣ taa se : Ɛkpa ɖooo ɛsɔdaa lɛ, ɛkpɛndɩnɩ yomaa sakɩyɛ nɛ ɛla ɛyaa kʋjɔŋ.
49004009	Pɔtɔm se ɛkpawa yɔ, pʋ-tɔbʋʋ lɛ se we? Pɩtɛkɛ pʋ-tɔbʋʋ lɛ se etibi ɖooo tɛtɛɛ nɛ pʋcɔ yaa we?
49004010	Weyi etiba yɔ, kʋɖʋm ɛnʋ ɛkpanɩ ɖooo ɛsɔdaa pɩtɩŋa payɩ pɩ-n̄ʋʋ yɔɔ se esu pɩtɩŋa payɩ pɩ-taa.
49004011	Ɛnʋ hanɩ nabɛyɛ se pɛkɛ e-tiyiyaa nɛ lɛlaa ɛ-tɔm ɖɛzɩyaa nɛ lɛlaa Tɔm Kɩbandʋ suziyaa nɛ lɛlaa ɖiyiyaa nɛ wɩlɩyaa.
49004012	Ɛlabɩ mbʋ se pɔn̄ɔɔzɩ ɛ-n̄ɩma nɛ pala ɛ-tʋmɩyɛ nɛ pɩsa nɛ Krɩstʋ tomnaɣ kpa ɖoŋ.
49004013	Pɩlakɩ mbʋ nɛ pʋkɔɔ nɛ pɩsɩnɩ alɩwaatʋ ndʋ ɖatɩŋa payɩ ɖɩlabɩ nɔɔ kʋɖʋmaɣ ɖe-lidaʋ wɛnaʋ taa nɛ ɖɩtɩlɩ Ɛsɔ Pɩyalʋ camɩyɛ nɛ ɖɩpɩsɩ ɛyaa ɛsʋtɩyaa nɛ ɖɩkʋyɩ nɛ ɖɩtalɩ Krɩstʋ kʋkʋyɩŋ pilim yɔ.
49004014	Mbʋ yekina nɛ ɖɩɩtasɩɣ kɛʋ piya nzɩ wɩlɩtʋ kɛzʋʋnɩ hɔɔlɩŋ ɛzɩ lɩm hola yɔ nɛ tɩcɔzʋʋ-sɩ yem yem ɛzɩ heɣlim yɔ. Wɩlɩtʋ ndʋ ɛyaa luba nɛ pɛcɛtɩɣnɩ ɛyaa nɛ pepeɣziɣ-wɛ nɛ pomuluu-wɛ yɔ.
49004015	Ɛlɛ ɖɩyɔɔdʋʋ toovenim nɛ sɔɔlɩm se pɩsa nɛ ɖɩpaɣlɩ pɩ-tɩŋa payɩ pɩ-taa, ɛnʋ Krɩstʋ weyi ɛkɛ n̄ʋʋ yɔ, ɛ-taa.
49004016	Ɛ-cɔlɔ pɩlɩɣna nɛ hola kpɛndʋʋ e-tomnaɣ hɔɔlɩŋ tɩŋa camɩyɛ. Ɖɩnɛ paa hɔɔlʋʋ ŋgʋ kɩlakɩ kʋ-tʋmɩyɛ camɩyɛ nɛ tomnaɣ ŋga kapaɣlɩɣ nɛ kɛtɛzɩɣ ɖoŋ kpaʋ sɔɔlɩm taa.
49004017	Iwelesi tɔm ndʋ meheyiɣ -mɩ nɛ mankaɖɩɣ-mɩ kpayɩ nɛ Kɩbaɣlʋ nɔɔ yɔ. Ndʋ lɛ se : Pɩtɔpɔzɩ se ɩtasɩ wezuu caɣʋ ɛzɩ mba pɛtɛkɛ Yuda n̄ɩma yɔ, pacakʋʋ wezuu pa-lɩmaɣza falaa n̄ɩna yɔɔ yɔ.
49004018	Pɛwɛ cɩkpɛndʋʋ tɛɛ. Pa-kaatɩlɩtʋ nɛ pa-laŋkpɩzɩyɛ yɔɔ lɛ, poposini Ɛsɔ wezuu.
49004019	Fɛyɛ ɛɛtasɩɣ-wɛ kpaʋ nɛ pʋyʋ nɛ palakɩ yem yem nɛ azuluma lakasɩ tɩŋa payɩ nɛ lɛɣʋ.
49004020	Piyele mɩ lɛ, pɩtɛkɛ mbʋ ɩkpɛlɩkɩ Krɩstʋ.
49004021	Paa pɩɩla ɛzɩma, pɔyɔɔdɩ ɛ-tɔm nɛ ɩnɩɩ nɛ pawɩlɩ-mɩ tɔm ɛ-taa pɩlɩnɩ toovenim mbʋ pʋwɛ Yesu cɔlɔ yɔ, pʋ-yɔɔ.
49004022	Pawɩlɩ-mɩ se ɩhɔzɩ ɛzɩ toko yɔ, mɩ-ɖɔnɛ kɩbɩnɖɛ pʋ-tɔbʋʋ se wɛtʋ kɩbɩndʋ ndʋ tɩsɔɔlɩ mbʋ pɩfɛyɩ ɖeu yɔ. Mbʋ pɩfɛyɩ ɖeu yɔ, pɩtɩŋaɣnɩ cɛtɩm yɔɔ nɛ pʋɖʋzʋʋ wɛtʋ kɩbɩndʋ ndʋ.
49004023	Pawɩlɩ-mɩ ɖɔɖɔ se pʋwɛɛ se iyele nɛ Ɛsɔ ha-mɩ lɩmaɣza kɩfana mɩ-kalɩzaɣ taa
49004024	nɛ ɩkpaɣ wɛtʋ kɩfatʋ ndʋ Ɛsɔ laba nɛ ɛnɩɣzɩnɩ ɛ-maɣmaɣ yɔ nɛ isuu ɛzɩ toko yɔ, tʋʋzʋʋ nɛ toovenim nɛ cɩɖɩcɩɖɩ wɛtʋ pa-taa.
49004025	Pʋyɔɔ lɛ, pʋwɛɛ se iyele cɛtʋʋ. Mɩ-taa paa weyi eheyi lɛlʋ toovenim mbʋ pʋyɔɔ yɔ, ɖɩkɛ tomnaɣ kʋɖʋmaɣ yɔɔ pilinzi.
49004026	Ye ɩmʋ pana lɛ, Ɩtaala kɩwɛɛkɩm. Wɩsɩ ɛtaakpem yɛ.
49004027	Ɩtaaha Kan̄adʋ Satanɩ waɖɛ.
49004028	Weyi ɛmɩlaɣ yɔ, ɛtaatasɩ mɩlʋʋ. Ɛlɛ pʋwɛɛ se ɛn̄aɣ pana nɛ ɛla tʋmɩyɛ toovenim taa nɛ ɛ-maɣ maɣ e-nesi se pɩsa nɛ ehiɣ nɛ ɛha weyi ɛwɛ tanɩm taa yɔ.
49004029	Ɛzaɣtʋ tɔm natʋyʋ ɛtaalɩnɩ mɩ-nɔɔ taa. Ɛlɛ pʋwɛɛ se natʋyʋ ɛlɩɩ yɔ, tɩkɛnɩ kɩbandʋ ndʋ tiyeki se mba panɩɣ-tʋ yɔ pakpa ɖoŋ nɛ tɩsɩnɩ-wɛ pɛ-cɛyɩtʋ taa.
49004030	Ɩtaapɩsɩ Ɛsɔ Cɩɖɩcɩɖɩ Kalɩzaɣ hɔyɛ. Ŋga kɛnɩna mɩ-yɔɔ Ɛsɔ mayaɣ ŋga kawɩlɩɣ se ɛkaɣ-mɩ holuu kɩyakʋ ŋgʋ ɛɖʋwa yɔ, ki-wiye yɔ.
49004031	Ɩlɩzɩ mɩ-hɛkʋ taa ɖɩwɩzɩyɛ nɛ tɔm n̄asʋʋ nɛ pana nɛ holuu nɛ ɛyaa hɩla wɛɛkʋʋ pɩkpɛndɩnɩ kan̄atʋ tɩŋa payɩ.
49004032	Ɩla ɖama kɩbandʋ nɛ ɩna ɖama pʋtɔdɩyɛ. Ikpeɣ ɖama ɛzɩ Ɛsɔ tɩŋɩnaʋ Krɩstʋ yɔɔ nɛ ekpeɣ-mɩ yɔ.
49005001	Pʋyɔɔ lɛ, ɩtɩɣzɩnɩ Ɛsɔ ɛzɩ piya kʋsɔɔlɩsɩ yɔ.
49005002	Ɩsɔɔlɩ ɖama mɩ-laɣsɩ taa ɛzɩ Krɩstʋ sɔɔlʋʋ-ɖʋ yɔ. Ɛkpaɣ ɛ-maɣmaɣ ɛ-tɩ nɛ ɛcɛlɩ Ɛsɔ ɖɔ-yɔɔ ɛzɩ haɖɛ nɛ kɩlaʋ ŋgʋ kɩlɩɣ sɔzɩŋ camɩyɛ yɔ.
49005003	Pataatɩɩnɩʋ acɛyɛ yaa azuluma lakasɩ tɩŋa yaa lɛɣʋ pa-taŋ mɩ-hɛkʋ taa ɛzɩ pʋmʋnaʋ cɩɖɩcɩɖɩ n̄ɩma yɔ.
49005004	Tɔm ɛzaɣtʋ nɛ tʋtʋ nɛ kʋzɔɔtʋ tɔm pataatɩɩlɩʋ ɖɔɖɔ mɩ-nɔsɩ taa, mbʋ pʋyɔɔ yɔ, pɩtamʋnɩ mbʋ. Ɛlɛ, Ɛsɔ samtʋ tɔm ɖeke ɛlɩɩna.
49005005	Ɩtɩlɩ camɩyɛ se paatayɩɣnɩ hayitu laɖʋ nɛ azuluma tʋ nɛ kujoŋjoŋ tʋ, n̄ɩm mbʋ pʋwɛ Krɩstʋ nɛ Ɛsɔ pe-kewiyaɣ taa yɔ. Kujoŋjoŋ tʋ n̄ɛwɛ ɛzɩ agɔlɩma kpɛyɩyʋ yɔ.
49005006	Itaayele nɛ nɔɔyʋ peɣzi-mɩ nɛ tɔm ndʋ tɩfɛyɩ wazaɣ nakɛyɛ yɔ, pʋ-yɔɔ Ɛsɔ pana kpaɣnɩ ɛyaa mba paan̄aŋ-ɩ yɔ.
49005007	Ye mbʋ, mɩ nɛ wɛ ɩtaakaa pʋyʋ.
49005008	Ɖooo lɛ, ɩɩkɛ cɩkpɛndʋʋ nɛ lɛɛlɛɛyɔ ɩkɛ n̄alɩmɩyɛ Kɩbaɣlʋ taa. Ɩɖɔ ɛzɩ n̄alɩmɩyɛ taa n̄ɩma yɔ.
49005009	Mbʋ pɩlɩɣnɩ Kalɩzaɣ taa yɔ lɛ camɩyɛ lakasɩ tɩŋa nɛ tʋʋzʋʋ tɩŋa nɛ toovenim tɩŋa.
49005010	Ɩn̄aɣ pana nɛ ɩtɩlɩ mbʋ pɩkɛdɩnɩ Kɩbaɣlʋ yɔ.
49005011	Ɩtaaɖʋ mi-nesi cɩkpɛndʋʋ tɛɛ tʋma wena aawazɩɣ pʋyʋ yɔ, a-taa. Ɛlɛ, ikizini mba palakɩ-yɛ yɔ.
49005012	Toovenim lɛ, mbʋ pɩtɛ ɛyaa lakɩ mɛɛsaɣ tɛɛ yɔ, halɩ pʋwɛ fɛyɛ se pɔyɔɔdɩ pʋ-tɔm.
49005013	Ɛlɛ, mbʋ pɩtɩŋa payɩ peyeba nɛ n̄alɩmɩyɛ n̄alɩ pʋ-yɔɔ yɔ, panaɣ-pʋ keɣlee mbʋ pʋyɔɔ yɔ, n̄alɩmɩyɛ yekina nɛ panaɣ pɩtɩŋa payɩ.
49005014	Pʋ-yɔɔ pɔtɔm se : Weyi n̄a ŋɖou yɔ, fe. Kʋyɩ nɛ sɩɖaa taa, nɛ Krɩstʋ n̄alɩmɩyɛ n̄alɩ n̄ɔ-yɔɔ.
49005015	Ye mbʋ, ɩɖɔkɩ mɩ-tɩ camɩyɛ mɩ-ɖɔnɛ taa. Ɩtaaɖɔ ɛzɩ kɩmɛlɛmɩŋ yɔ, ɛlɛ, ɩɖɔ ɛzɩ lɔŋsɩnɖaa yɔ.
49005016	Itaayele alɩwaatʋ nɛ tɩɖɛɛ yem, mbʋ pʋyɔɔ yɔ, kɩyakɩŋ weyi ɖɩwɛ ɩ-taa yɔ, ɩfɛyɩ ɖeu.
49005017	Pʋ-yɔɔ lɛ, ɩtaakɛ kɩmɛlɛmɩŋ ɛlɛ, ɩtɩlɩ mbʋ Kɩbaɣlʋ liu wɛɛ yɔ.
49005018	Ɩtaan̄ɔɔ sʋlʋm nɛ pʋkʋ-mɩ, pɩkɛ yem yem lakasɩ. Ɛlɛ, iyele nɛ Kalɩzaɣ suni-mɩ.
49005019	Ɩkpaɣ keɣsi nɛ wondu teu nɛ kalɩzaɣ taa wondu nɛ ɩyɔɔdɩnɩ ɖama. Iteɣ wondu nɛ ɩsa Kɩbaɣlʋ nɛ mɩ-laŋa pilim.
49005020	Ɩsɛɛ alɩwaatʋ kpeekpe Caa Ɛsɔ se ɛlaba lɛ pɩtɩŋa payɩ pɩ-taa ɖa-Kɩbaɣlʋ Yesu Krɩstʋ hɩɖɛ taa.
49005021	Iluzi mɩ-tɩ ɖama tɛɛ mbʋ pʋyɔɔ yɔ, ɩn̄aŋ Ɛsɔ.
49005022	Mɩ halaa lɛ, paa weyi eluzi ɛ-tɩ ɛ-walʋ tɛɛ ɛzɩ eluzuu ɛ-tɩ Kɩbaɣlʋ tɛɛ yɔ.
49005023	Iluzi mɩ-tɩ, mbʋ pʋyɔɔ yɔ, halʋ n̄ʋʋ tʋ lɛ ɛ-walʋ ɛzɩ Krɩstʋ kɛʋ ɛ-ɛgbɛyɛ n̄ʋʋ tʋ yɔ. Ɛ-ɛgbɛyɛ nɖɩ lɛ e-tomnaɣ nɛ ɛkɛ ɖɩ-n̄ʋʋyaɖʋ.
49005024	Ɛzɩ Krɩstʋ ɛgbɛyɛ luzuu ɖɩ-tɩ ɛ-tɛɛ yɔ, mbʋ ɖɔɖɔ pʋwɛɛ se paa halʋ weyi lɛ, eluzi ɛ-tɩ ɛ-walʋ tɛɛ pɩtɩŋa payɩ pɩ-taa.
49005025	Mɩ walaa lɛ, paa weyi ɛsɔɔlɩ ɛ-halʋ ɛzɩ Krɩstʋ sɔɔlʋʋ ɛ-ɛgbɛyɛ nɛ ɛkpaɣ ɛ-tɩ nɛ ɛha ɖɩ-yɔɔ yɔ.
49005026	Ɛha ɛ-tɩ ɛ-ɛgbɛyɛ yɔɔ se pɩsa nɛ ɛsɩɩ-ɖɩ nɛ hɔɔlʋʋ. Ɛzɩ pɔsɔɔʋ lɩm yɔ, ɛtɩŋɩnɩ tɔm yɔɔ nɛ ɛla nɛ ɛ-ɛgbɛyɛ wɛɛ cɩɖɩ cɩɖɩ.
49005027	Ɛlabɩ mbʋ se ɖɩwɛɛ kɔcɔka nɛ ewoni-ɖɩ ɛ-ɛsɩndaa, azuluma yaa mɩndʋ yaa mbʋ pɩnɩɣzɩnɩ mbʋ yɔ, pɩtaawɛɛ ɖɩ-yɔɔ, ɛlɛ ɖɩwɛɛ cɩɖɩcɩɖɩ nɛ ɛzaɣtʋ natʋyʋ ɛtaawɛɛ ɖɩ-yɔɔ.
49005028	Mbʋ ɖɔɖɔ pʋwɛɛ se walaa ɛsɔɔlɩ pa-halaa ɛzɩ pɔsɔɔlʋʋ pa-maɣmaɣ po-tomnasɩ yɔ. Weyi ɛsɔɔlɩ ɛ-halʋ yɔ, ɛsɔɔlɩ ɛ-maɣmaɣ ɛ-tɩ.
49005029	Nɔɔyʋ tapaɖɩda ɛ-maɣmaɣ e-tomnaɣ wiɖiyi kaʋ. Ɛlɛ, ɛcalɩɣ -kɛ nɛ ɛcɔŋnɩ kɔ-yɔɔ camɩyɛ ɛzɩ Kɩbaɣlʋ cɔŋʋʋnɩ ɛ-ɛgbɛyɛ yɔɔ yɔ.
49005030	Kɩbaɣlʋ lakɩ mbʋ, mbʋ pʋyɔɔ yɔ, ɖɩkɛ e-tomnaɣ pilinzi nɛ ɛ-mɔɔ.
49005031	Mbʋ labɩna nɛ abalʋ yeki ɛ-caa nɛ e-ɖoo, nɛ ɛn̄ɔɔnɩ ɛ-halʋ nɛ pa-naalɛ papɩsɩ tomnaɣ kʋɖʋmaɣ.
49005032	Mɛɛsaɣ tɛɛ tɔm ndʋ, tɩpaɣlaa. Mɔyɔɔdʋʋ Krɩstʋ nɛ ɛ-Ɛgbɛyɛ pɔ-tɔm na.
49005033	Ɛlɛ tɔm tobi lɛ se mɩ-taa paa weyi ɛsɔɔlɩ ɛ-halʋ ɛzɩ ɛsɔɔlʋʋ ɛ-maɣmaɣ ɛ-tɩ yɔ nɛ halʋ n̄an̄a ɛ-walʋ.
49006001	Mɩ piya lɛ, ɩn̄a mɩ-n̄ɩma ɛzɩ Kɩbaɣlʋ liu wɛʋ yɔ. Mbʋ pʋyɔɔ yɔ, pʋmʋnɩ mbʋ.
49006002	Ɖʋ n̄a-caa nɛ n̄ɔ-ɖoo hɩɖɛ. Ndʋ lɛ kajalaɣ paɣtʋ ndʋ Ɛsɔ tɔm se ye ŋɖɔŋ tɩ-yɔɔ ɛlakɩ-ŋ pʋyʋ yɔ.
49006003	Tamaɣ ŋga yɔ se : Ɖʋ n̄a-caa nɛ n̄ɔ-ɖoo hɩɖɛ nɛ ŋhiɣ n̄a-tɩ nɛ ŋcaɣ wezuu kedeŋa yɔɔ nɛ pileɖi.
49006004	Piyele mɩ caanaa lɛ, ɩtaala nɛ pɩwɩzɩ mi-piya. Ɛlɛ, ɩɖɔkɩ-sɩ nɛ ɩka sɩ-n̄ʋŋ taa nɛ ɩsɩɣzɩ-sɩ lɔŋ ɛzɩ Kɩbaɣlʋ liu wɛʋ yɔ.
49006005	Mɩ yomaa lɛ, ɩn̄a kedeŋa yɔɔ cɩnɛ mɩ-caanaa nɛ ɩsɔɔndɩ-wɛ nɛ iseli. Ɩn̄am-wɛ nɛ hɔyɛ kɩbanɖɛ ɛzɩ ɩn̄aŋʋʋ Krɩstʋ yɔ.
49006006	Ɩtaan̄am-wɛ alɩwaatʋ ndʋ pɛwɛ mɩ-cɔlɔ nɛ panaɣ-mɩ yɔ, ti-ɖeke. Mba palakɩ mbʋ yɔ, pan̄ɩnɩɣ se pɛkɛdɩnɩ ɛyaa na. Ɩn̄a ɛzɩ Krɩstʋ yomaa mba palakɩ mbʋ Ɛsɔ liu wɛɛ yɔ nɛ pa-laŋa tɩŋa pilim yɔ.
49006007	Ɩlabɩ-wɛ tʋmɩyɛ nɛ laŋhʋlʋmɩyɛ ɛzɩ Kɩbaɣlʋ maɣmaɣ ɩlakɩ-ɖɩ yɔ. Pɩtaakɛ se ɛyaa ɩlakɩ-ɖɩ.
49006008	Ɩtɛm naʋ se paa pɩɩkɛ yom yaa weyi ɛwɛ ɛ-tɩ yɔɔ yɔ, ɖeu mbʋ ɛlaba yɔ, pʋ-yɔɔ yɔɔ Kɩbaɣlʋ hɛyɩɣ -ɩ.
49006009	Piyele mɩ caanaa lɛ, ɩla mi-yomaa ɖɔɖɔ mbʋ. Iyele-wɛ n̄azʋʋ ɛlɛ, ɩtɩlɩ se mɩ-ɖɔɖɔ ɩwɛnɩ caa nɔɔyʋ ɛsɔdaa. Ɛɛcɔŋnɩ nɔɔyʋ ɛsɩndaa pʋcɔ nɛ ɛhʋʋnɩ-ɩ tɔm.
49006010	Ɛgbaɣdɩnaa, tɔm ndʋ mɛntɛzɩɣna yɔ lɛ se, ɩkpa ɖoŋ Kɩbaɣlʋ taa nɛ e-ɖoŋ sɔsɔŋ taa.
49006011	Ɩpaa Ɛsɔ you wondu tɩŋa payɩ nɛ ɩpɩzɩ nɛ ɩkaɖɩnɩ Satanɩ alɩwaatʋ ndʋ epeɣzuu mɩ-yɔ.
49006012	Pɩtɛkɛ ɖa nɛ ɛyaa ɖɩlʋkɩna. Ɛlɛ ɖɩlʋkɩnɩ n̄ʋndɩnaa nɛ ɖoŋ tɩnaa nɛ kedeŋa yɔɔ cɩnɛ cɩkpɛndʋʋ tɛɛ awiya nɛ kalɩzasɩ kɩdɛkɛdɩsɩ ɖooo ɛsɔdaa.
49006013	Pʋ-yɔɔ pʋwɛɛ se ɩkpaɣ Ɛsɔ you wondu tɩŋa payɩ nɛ ɩpɩzɩ ɩkaɖɩnɩ-wɛ paa kɩyakʋ kɩtɛkɛdʋʋ ŋgʋ ki-wiye nɛ ɩwɛɛ mi-ɖeɖe ɩtɛŋ patɩŋa payɩ lʋbʋnaʋ lɛ.
49006014	Pʋ-yɔɔ lɛ, ɩwɛɛ mi-ɖeɖe mbʋ. Ɩkpaɣ toovenim nɛ ɩta mɩ-tɩnzɩ taa ɛzɩ tambaɖɛ yɔ nɛ tʋʋzʋtʋ ɛzɩ n̄ɩɣyʋʋ ŋgʋ sɔɔja huuzuu ɛ-laŋɩyɛ yɔɔ yɔ nɛ isuu.
49006015	Ɩkpaɣ mi-kpekpeka ŋga ɩwɛnɩ Laŋhɛzɩyɛ Tɔm Kɩbandʋ ɖisusiye yɔ nɛ ɩlɛɛ ɛzɩ naataŋgbala yɔ mɩ-naataŋ taa.
49006016	Pʋnɛ pɩtɩŋa payɩ pʋ-wayɩ lɛ, ɩkpaɣ mi-lidaʋ ɛzɩ kpayʋʋ ŋgʋ ɩmʋʋnɩ n̄ɩma wena kan̄adʋ Satanɩ tɔʋ nɛ a-nɔsɩ taa nɛ miŋ yɔ.
49006017	Ɩkpaɣ ɖɔɖɔ n̄ʋʋyabʋ ɛzɩ you hulaɣ yɔ nɛ ɛsɔtɔm ɛzɩ abalɩsɩɣa ŋga Cɩɖɩcɩɖɩ Kalɩzaɣ cɛlɩ-mɩ yɔ.
49006018	Ɩtɩŋɩnɩ Kalɩzaɣ yɔɔ nɛ ɩsɛɛ Ɛsɔ nɛ itendi-i pɩtɩŋa pɩ-taa alɩwaatʋ tɩŋa yɔɔ. Itaaɖoo pʋ-yɔɔ, ɩn̄aɣ pana nɛ ɩwɛɛ adɩma yɔɔ nɛ ɩsɛɛ Ɛsɔ cɩɖɩcɩɖɩ n̄ɩma tɩŋa yɔɔ.
49006019	Ɩtɩmɩnɩ Ɛsɔ mɔ-yɔɔ ɖɔɖɔ se alɩwaatʋ ndʋ monkuluu mɔ-nɔɔ yɔ, ɛha-m ndʋ mɔyɔɔdɩ yɔ. Ɖɩnɛ mawɩlɩɣ kaalɛyɩtʋ Tɔm Kɩbandʋ ndʋ tɩwɛ mɛɛsaɣ tɛɛ yɔ.
49006020	Tɔm Kɩbandʋ ndʋ tɩ-yɔɔ mɛnkɛ Yesu lone taa caɣyʋ salaka taa. Ɩtɩmɩnɩ-ɩ nɛ manpɩzɩ nɛ monsuzi-tʋ kaalɛyɩtʋ ɛzɩ pʋmʋnaʋ se mɔyɔɔdɩ yɔ.
49006021	Ticiiki weyi ɛkɛ ɖɛ-ɛgbaɣ dʋ kʋsɔɔlʋ nɛ Kɩbaɣlʋ tʋmlaɖʋ weyi ɛmʋnaa se pataa-ɩ liu yɔ, ɛkɔŋ-mɩ kɛdʋʋ pɩtɩŋa payɩ. Ɖɩnɛ lɛ, ɩtɩlʋʋ mbʋ pɩ-taa mɛwɛɛ yɔ nɛ mbʋ malakɩ yɔ.
49006022	Pɩ-maɣmaɣ pʋ-yɔɔ kpem mentiyi-i mɩ-cɔlɔ se pɩsa nɛ ɩtɩlɩ mbʋ pɩ-taa ɖɩwɛɛ yɔ nɛ ɛhɛzɩ mɩ-laŋa.
49006023	Ɖa-Caa Ɛsɔ nɛ ɖa-Kɩbaɣlʋ Yesu Krɩstʋ paha ɛgbaɣdɩnaa laŋhɛzɩyɛ nɛ sɔɔlɩm nɛ lidaʋ.
49006024	Ɛsɔ ɛla lootiye mba patɩŋa payɩ pɔsɔɔlɩ ɖa-Kɩbaɣlʋ Yesu Krɩstʋ nɛ tam tam sɔɔlɩm yɔ. Pɩla mbʋ!
50001001	Ma Pɔɔlɩ, ma nɛ Timootee, ɖa mba ɖɩkɛ Yesu Krɩstʋ tʋmlaɖaa yɔ, ɖɩsɛ-mɩ. Mama takayaɣ kanɛ mba patɩŋa payɩ pɛwɛ cɩɖɩcɩɖɩ pa nɛ Krɩstʋ Yesu pɛ-kpɛndʋʋ taa nɛ pɛwɛɛ Filiipu tɛtʋ taa yɔ, nɛ pɔ-yɔɔ cɔnɩyaa nɛ pa-tʋmlaɖaa.
50001002	Ɖa-Caa Ɛsɔ nɛ Kɩbaɣlʋ Yesu Krɩstʋ, palabɩ-mɩ lootiye nɛ pɛhɛzɩ mɩ-laŋa.
50001003	Alɩwaatʋ ndʋ tɩ-tɩŋa payɩ tɩ-yɔɔ mɔntɔzʋʋ mɩ-yɔɔ yɔ, mansaŋ mɛ-Ɛsɔ.
50001004	Alɩwaatʋ ndʋ tɩ-tɩŋa payɩ mɛnsɛɣ Ɛsɔ mɩ-yɔɔ yɔ, mɛnsɛɣ-ɩ tam tɩŋa nɛ laŋhʋlʋmɩyɛ.
50001005	Mansaŋ Ɛsɔ sɩnaʋ mbʋ ɩsɩnɩ-m Tɔm Kɩbandʋ suzuu taa kpaɣnɩ kɔɔnɔɔ kɩyakʋ wiye nɛ pɩtalɩnɩ sɔnɔ yɔ, pʋ-yɔɔ.
50001006	Manawa se paa pɩɩla ɛzɩma yɔ, weyi ɛpazɩ tʋmɩyɛ kɩbanɖɛ nɖɩ labʋ mɩ-taa yɔ, ɛtɛzɩɣ-ɖɩ labʋ nɛ pɩtalɩ Krɩstʋ Yesu kɩyakʋ wiye.
50001007	Pʋmʋnaa se mamaɣzɩ mɩ-tɩŋa mɩ-yɔɔ mbʋ, mbʋ pʋyɔɔ yɔ, mɔnsɔɔlɩ-mɩ. Toovenim, mbʋ pʋyɔɔ yɔ, paa mɛwɛʋ kpasɩ taa yaa menɖiɣni Tɔm Kɩbandʋ yɔɔ lʋbʋ nɛ mawɩlɩɣ ɛyaa se tɩkɛ toovenim yɔ, mɩtɩŋa payɩ ɩɖʋ-m nesi lootiye tʋmɩyɛ nɖɩ ɖɩ-taa.
50001008	Ɛɛɛ, Ɛsɔ lɛ ma-aseɣɖe tʋ se mɔnsɔɔlɩ mɩtɩŋa siŋŋ nɛ Yesu Krɩstʋ sɔɔlɩm.
50001009	Mbʋ mɔnpɔzʋʋ ma-adɩma taa yɔ, mbʋ lɛ se mɩ-sɔɔlɩm ɛtɛzɩ paɣlʋʋ sɩmtʋ taa nɛ tɩlɩtʋ tɩŋa taa
50001010	pɩsa nɛ ɩpɩzɩ ɩtɩlɩ mbʋ pɩkɩlɩ ɖeu yɔ. Ɖɩnɛ ɩwɛɣ cɩɖɩcɩɖɩ nɛ paanaɣ kawanaɣ nakɛyɛ mɩ-yɔɔ Krɩstʋ kɩyakʋ wiye
50001011	nɛ tʋʋzʋtʋ pee wena alɩɣnɩ Yesu Krɩstʋ cɔlɔ yɔ, asu mɩ-taa. Pʋnɛ pɩtɩŋa payɩ piyeki nɛ pasa Ɛsɔ nɛ paɖʋ-ɩ hɩɖɛ.
50001012	Mɛ-ɛgbaɣdɩnaa, mancaɣ se ɩtɩlɩ se mbʋ pɩtalɩ-m yɔ, halɩ piyeba nɛ Tɔm Kɩbandʋ wobini ɛsɩndaa.
50001013	Toovenim lɛ, sɔɔjanaa mba pɔcɔŋna wiyaʋ sɔsɔ Seesaarɩ ɖɩɣa yɔɔ yɔ, pa-tɩŋa nɛ ɛyaa tɩŋa payɩ nawa se malakɩ Krɩstʋ tʋmɩyɛ yɔɔ mɛwɛ kpasɩ taa.
50001014	Ɖɔɖɔ lɛ, ɛgbaɣdɩnaa taa sakɩyɛ na man-kpasɩ lɛ, pɛtɛzɩ pa-tɩ ɖɔkʋʋ Kɩbaɣlʋ taa. Peeye pɛtɛzɩ abalɩtʋ wɛnaʋ nɛ posuzuu tɔm kaalɛyɩtʋ.
50001015	Pɩkɛ toovenim se pa-taa nabɛyɛ taa wɛnɩ-m nɛ posuzuu Krɩstʋ tɔm nɛ ɛzɩsɛmɩyɛ. Ɛlɛ, nabɛyɛ n̄osuzuu-tʋ nɛ laŋɩyɛ kɩbanɖɛ.
50001016	Paba lakɩ mbʋ nɛ sɔɔlɩm. Panawa se Ɛsɔ ɖʋ-m se malʋ Tɔm Kɩbandʋ yɔɔ.
50001017	Piyele lɛlaa yɔ, nɔɔhɔnɖɛ palakɩ alɩwaatʋ ndʋ posuzuu Krɩstʋ tɔm yɔ, paasuzuu-tʋ nɛ laŋɩyɛ kɩbanɖɛ. Pe-liu wɛɛ se pakʋyɩnɩ-m nɛ pɛtɛzɩ-m kʋn̄ɔŋ ɖʋʋ alɩwaatʋ ndʋ mɛwɛ kpasɩ taa yɔ.
50001018	Pɩna-m nɛ we? Paa pɩɩkɛ toovenim taa yaa pɩtɛkɛnɩ laŋɩyɛ kɩbanɖɛ posuzuuna yɔ, Krɩstʋ tɔm posuzuu. Pʋ-yɔɔ lɛ, man-taa hʋlʋmaa. Halɩ pʋhʋlʋmʋʋ mbʋ tam yɔɔ.
50001019	Toovenim, mbʋ pʋyɔɔ yɔ, manawa se mɩ-Ɛsɔ sɛʋ nɛ Yesu Krɩstʋ Kalɩzaɣ sɩnaʋ pɔ-yɔɔ lɛ, pɩtɩŋa payɩ piyeki nɛ mɛwɛnɩ n̄ʋʋ yabʋ.
50001020	Mbʋ maɖaŋ nesi naalɛ kpam nɛ mbʋ mantaɣ liu yɔ, mbʋ lɛ se fɛyɛ ɛɛkaɣ-m kpaʋ nɛ pʋyʋ. Ɛlɛ lɛɛlɛɛyɔ paa mansɩba yaa mɛwɛ wezuu yɔ, pɩtɩŋɩɣnɩ mon-tomnaɣ yɔɔ ɛzɩ pɩtɩɩlakʋʋ yɔ nɛ Krɩstʋ hɩɖɛ sɛɛ nɛ paa weyi ɛna kaŋŋ.
50001021	Ma yɔ, Krɩstʋ lɛ me-wezuu nɛ sɩm n̄ɛkɛnɩ-m kɛzɛɣa.
50001022	Ɛlɛ ye mɛnkpɛndɩ mɛwɛ tomnaɣ kanɛ ka-taa yɔ, ɖɩnɛ lɛ manpɩzɩɣ nɛ mɔnɖɔkɩ pee man-tʋmɩyɛ labʋ taa. Maasɩŋ mbʋ malɩzɩ yɔ.
50001023	Pɩhɔŋ-m ceminje. Me-liu wɛɛ se mowolo nɛ ma nɛ Krɩstʋ ɖɩwɛɛ. Mbʋ kɩlɩnɩ-m ɖeu kpem.
50001024	Ɛlɛ pɩkɩlɩ-mɩ wɛʋ wazaɣ se mɛwɛɛ tomnaɣ kanɛ ka-taa.
50001025	Mbʋ manawa kpem. Manawa se mantasɩɣ caɣʋ wezuu nɛ mɛwɛɛ mɩ-tɩŋa payɩ mɩ-cɔlɔ nɛ mansɩnɩ-mɩ nɛ mi-lidaʋ ɖɛɛnɩ ɛsɩndaa nɛ mɩ-laŋa hʋlʋmɩ.
50001026	Ɖɩnɛ lɛ, mɔn-kɔm mɩ-cɔlɔ yeki nɛ mɔ-yɔɔ lɛ, ɩtɛzɩ kʋndʋʋ mɩ nɛ Krɩstʋ Yesu mɩ-kpɛndʋʋ taa.
50001027	Mbʋ pʋwɛɛ yɔ lɛ se ɩɖɔ camɩyɛ ɛzɩ Krɩstʋ Tɔm Kɩbandʋ pɔzʋʋ yɔ. Ɖɩnɛ lɛ, paa mɔnkɔm se mana-mɩ yaa mɔntɔkɔɔ yɔ, manɩɣ se ɩɖɔkɩ mɩ-tɩ kpam kalɩzaɣ kʋɖʋmaɣ taa nɛ ɩlʋkɩ mɩ-tɩŋa ɛzɩ ɛyʋ kʋɖʋm yɔ lidaʋ ŋgʋ Tɔm Kɩbandʋ kɔŋna yɔ, kʋ-yɔɔ.
50001028	Itaayele nɛ mi-koyindinaa ɖʋ-mɩ sɔɔndʋ nabʋyʋ taa. Mbʋ wɩlɩɣnɩ-wɛ se pɛwɛ nʋmɔʋ kilebuu taa nɛ pɩwɩlɩ-mɩ se mɩwɛ n̄ʋʋ yabʋ nʋmɔʋ taa. Pɩtɩŋa payɩ, Ɛsɔ cɔlɔ pɩlɩnaa.
50001029	Ɛsɔ talabɩ-mɩ lootiye Krɩstʋ yɔɔ se itisi Krɩstʋ ɛnʋ ɛ-yɔɔ ɖeke, ɛlɛ se ɩtɔɔ kʋn̄ɔŋ ɖɔɖɔ ɛ-yɔɔ.
50001030	Lʋbɩyɛ nɖɩ ɩna-m malʋkaɣ yɔ, nɖɩ ɖɔɖɔ ɩlʋkɩ. Nɖɩ ɖɔɖɔ ɩnɩ lɛɛlɛɛyɔ se menɖiɣni lʋbʋ.
50002001	Krɩstʋ yeki nɛ ɩtɛzɩɣ ɖoŋ kpaʋ. Ɛ-sɔɔlɩm n̄eyeki nɛ pɩlakɩ-mɩ hʋnʋm nɛ ɛ-Kalɩzaɣ n̄ɛkpɛndʋʋ-mɩ. Ɩsɩŋnɩ ɖama siŋŋ nɛ ɩnaɣ ɖama pʋtɔdɩyɛ. Pɩtɛkɛ mbʋ yaa we?
50002002	Ye mbʋ yɔ, ɩla nɛ man-taa tɛzɩ hʋlʋmʋʋ. Ɩwɛɛnɩ ɖɔɖɔ hɔyɛ kʋɖʋmɖɩyɛ nɛ sɔɔlɩm kʋɖʋmʋm nɛ ɩla nɔɔkʋɖʋmaɣ nɛ ɩwɛɛnɩ lɩmaɣza kʋɖʋma.
50002003	Ɩtaala pʋyʋ se ɩkʋyɩnɩ lɛlaa yɔɔ yaa ɩkʋndɩnɩ-pʋ yem falaa. Ɛlɛ, tɩ-luzuu eyele nɛ ɩcɔnɩ lɛlaa ɛzɩ pakɩlɩ-mɩ yɔ.
50002004	Paa weyi lɛ, ɛtaan̄ɩnɩ ɛ-maɣmaɣ ɛ-kɛzɛɣa ɖeke, ɛlɛ, ɛn̄ɩnɩ lɛlaa n̄ɩŋga ɖɔɖɔ.
50002005	Ɩwɛɛnɩ lɩmaɣza wena Krɩstʋ Yesu kɛwɛna yɔ.
50002006	Ɛɛwɛnɩ Ɛsɔ wɛtʋ ɛlɛ, ɛtaacɔnɩ ɛ nɛ Ɛsɔ pa-kɩmaŋ wɛtʋ ndʋ ɛzɩ mbʋ pʋwɛɛ se ɛn̄ɔɔna yɔ.
50002007	Eyebi ɛ-maɣmaɣ mbʋ pɩtɩŋa payɩ ɛɛkɛnaa yɔ, pʋ-tɔm nɛ ɛkpaɣ tʋmlaɖʋ wɛtʋ alɩwaatʋ ndʋ ɛpɩsɩ ɛzɩ ɛyaa yɔ. Nɛ ɛpɩsɩ ɛyʋ lɛ,
50002008	eluzi ɛ-tɩ nɛ ɛn̄a Ɛsɔ nɛ ɛkɔɔ nɛ ɛsɩ. Halɩ kaamaŋkaɣ yɔɔ ɛsɩba.
50002009	Pʋ-yɔɔ yɔɔ Ɛsɔ kpazɩ-ɩ nɛ ɛsɩ-ɩ lone nɖɩ ɖɩkɩlɩ kʋyʋʋ yɔ, ɖɩ-taa nɛ ɛyaa-ɩ hɩɖɛ nɖɩ ɖɩkɩlɩ lɛɛna yɔ.
50002010	Ɛlabɩ mbʋ se pɩsa nɛ mbʋ pɩtɩŋa payɩ pʋwɛ ɛsɔdaa nɛ tataa nɛ tɛtɛɛ yɔ, puluŋ pɩ-nɩŋbɔla yɔɔ nɛ pʋɖʋ Yesu hɩɖɛ,
50002011	pɩkaɖɩ kpayɩ se Yesu Krɩstʋ lɛ Kɩbaɣlʋ se Caa Ɛsɔ hɩɖɛ ɛsɛɛ.
50002012	Pʋyɔɔ yɔɔ mɛ-ɛgbaɣdɩnaa kʋsɔɔlaa, ɩn̄a Ɛsɔ ɛzɩ ɩtɩɩlakʋʋ yɔ. Ɩtaan̄aŋ-ɩ alɩwaatʋ ndʋ mɛwɛ mɩ-cɔlɔ yɔ, tɩ-yɔɔ ɖeke. Ɛlɛ lɛɛlɛɛyɔ, ɖenɖe mɛnfɛyɩ mɩ-cɔlɔ yɔ, ɩla mbʋ nɛ pɩkɩlɩ. Ɩla mɩ-n̄ʋʋyabʋ tʋmɩyɛ nɛ sɔɔndʋ nɛ seluu.
50002013	Toovenim lɛ, Ɛsɔ lakɩna tʋmɩyɛ mɩ-taa nɛ ɩpɩzɩɣ nɛ ɩsɔlʋʋ nɛ ɩlakɩ mbʋ pɩkɛdɩnɩ-ɩ yɔ.
50002014	Mbʋ pɩtɩŋa payɩ ɩlakɩ yɔ, ɩlakɩ-pʋ lɛ, ɩtaamidi mi-liŋ tɛɛ nɛ ɩhɔŋnɩ ɖama tɔm.
50002015	Ɩlabɩ mbʋ yɔ, paanaɣ kawanaɣ nakɛyɛ mɩ-yɔɔ nɛ ɩwɛɣ cɩɖɩ cɩɖɩ. Ɩkɛɣnɩ Ɛsɔ piya nzɩ paanaɣ sɩ-yɔɔ yʋsʋʋ nabʋyʋ kedeŋa yɔɔ cɩnɛ ɛyaa azaɣa nɛ kɩtatʋʋzɩŋ pɛ-hɛkʋ taa yɔ. Iɖeɣ pɛ-hɛkʋ taa ɛzɩ miŋ kolonzɩ yɔ kedeŋa taa
50002016	nɛ ɩwɩlɩ-wɛ wezuu tɔm. Ɖɩnɛ lɛ, manpɩzɩɣ nɛ mankʋndɩ puwiye nɖɩ Krɩstʋ lɩzɩɣ ɛ-tɩ nɛ ɛwɩlɩ yɔ se mentese falaa nɛ mantala tʋmɩyɛ ɖɔɖɔ falaa.
50002017	Ɛlɛ paa mankpaɣ man-tɩ nɛ malaa ɛzɩ peliziɣ sʋlʋm tataa yɔ yɔ, mi-lidaʋ kɩlaʋ nɛ kʋ-tʋmɩyɛ labʋ yɔɔ yɔɔ, man-taa hʋlʋmʋʋ. Ɖɔɖɔ lɛ, ma nɛ mɩ-tɩŋa ɖa-taa hʋlʋmʋʋ.
50002018	Mɩ ɖɔɖɔ lɛ, mɩ-taa ɛhʋlʋmɩ ɖɔɖɔ mbʋ nɛ ma nɛ mɩ ɖɩkpɛndɩ nɛ ɖa-taa hʋlʋmɩ.
50002019	Mantaɣ liu se Kɩbaɣlʋ Yesu etisaa yɔ, mentiyiɣni-mɩ Timootee kɩyakɩŋ ɩnɛ ɩ-taa. Ɖɩnɛ lɛ, manpɩzɩɣ nɛ manɩɩ mbʋ pɩlakɩ mɩ-tɛ yɔ nɛ pɩlabɩ-m leleŋ.
50002020	Ɛyaa tɩŋa taa, e-ɖeke lɛ weyi ma nɛ-ɩ ɖɩwɛnɩ lɩmaɣza kʋɖʋma nɛ ɖɩnɩɣzɩɣ mɩ-yɔɔ siŋŋ yɔ.
50002021	Toovenim lɛ, lɛlaa n̄ɩnɩɣ pa-maɣmaɣ pɛ-kɛzɛɣ a, paan̄ɩnɩɣ Krɩstʋ Yesu n̄ɩŋga.
50002022	Ɛlɛ ɩsɩma se Timootee mʋnaa se pataa-ɩ liu. Ɛsɩnɩ-m nɛ ma nɛ ɩ ɖɩla tʋmɩyɛ ɛzɩ pɩɣa nɛ ka-caa yɔ Tɔm Kɩbandʋ suzuu taa.
50002023	Mantaɣ liu se manaɣ mbʋ pɩtɛŋnɩ-m yɔ lɛ, mentiyini-i mɩ.
50002024	Kɩbaɣlʋ laba nɛ mentisi se ma ɖɔɖɔ lɛ, piileɖuu mɔnkɔŋ mɩ-tɛ.
50002025	Mamaɣzaa se pʋpɔzʋʋ se mentiyini-mɩ mɛ-ɛgbaɣdʋ Epafɩrotitɩ weyi ma nɛ-ɩ ɖɩlakɩ tʋmɩyɛ nɛ ɖɩkpɛndʋʋ nɛ ɖɩlʋkɩ yɔ. Ɛnʋ lɛ mɩ-tɔm ɖɛzɩyʋ nɛ tʋmlaɖʋ weyi iitiyini-i mɔn-cɔlɔ se ɛkɔɔ nɛ ɛsɩnɩ-m mɛn-cɛyɩtʋ taa yɔ.
50002026	E-liu kaawɛ siŋŋ se ɛna mɩtɩŋa payɩ. Ɛɛwɛɛ nɛ ɛnɩɣzɩɣ mbʋ pʋyɔɔ yɔ, ɩnɩwa se pʋwɩɣ-ɩ.
50002027	Toovenim lɛ, pɩwɩ-ɩ sɩm yɔɔ sɩm yɔɔ. Ɛlɛ, Ɛsɔ na ɛ-pʋtɔdɩyɛ nɛ ɛna man-pʋtɔdɩyɛ ɖɔɖɔ se mɛ-ɛza ɛtaapaŋ n̄ɩŋʋʋ.
50002028	Pʋ-yɔɔ menkpedesuu se mentiyini-i nɛ mɩ-taa hʋlʋmɩ alɩwaatʋ ndʋ ɩnaɣ-ɩ yɔ. Ɖɩnɛ lɛ, mɛ-ɛza ɛɛkɩlɩɣ n̄ɩŋgʋʋ.
50002029	Pʋ-yɔɔ lɛ, ɩmʋ-ɩ nɛ laŋhʋlʋmɩyɛ siŋŋ Kɩbaɣlʋ taa. Ɛyaa mba pɛwɛ ɛzɩ ɛnʋ yɔ, ɩɖʋ-wɛ hɩɖɛ.
50002030	Krɩstʋ tʋmɩyɛ yɔɔ ecoɖi sɩm. Ɛkaɣaɣ lesuu e-wezuu se ɛsɩnɩ-m sɩnaʋ mbʋ ɩtaapɩzɩ se ɩsɩnɩ-m yɔ.
50003001	Mɛ-ɛgbaɣdɩnaa, ndʋ mɛntɛzɩɣ na yɔ lɛ se, mɩ-taa ɛhʋlʋmɩ Kɩbaɣlʋ taa. Pɩɩnɩɣ-m se mama-mɩ tɔm kʋɖʋmtʋ ndʋ nɛ pʋnɛ pɩsɩɣnɩnɩ-mɩ.
50003002	Ɩkpa mɩ-tɩ nɛ hasɩ, pɩ-tɔbʋʋ lɛ se, ɩkpa mɩ-tɩ nɛ tʋmlaɖaa azaɣa nɛ ɛyaa mba pɛpɛlɩ-wɛ falaa yem yɔ.
50003003	Ɖa lɛ mba pɛpɛlɩ-wɛ siŋŋ yɔ. Ɛsɔ Kalɩzaɣ yekina nɛ ɖiluŋuu Ɛsɔ tɛɛ nɛ ɖɩkʋndʋʋ Krɩstʋ Yesu taa. Ɖɩɩtaɣ ɖa-tɩ liu.
50003004	Ŋgʋ, maapɩzaa se mantaa man-tɩ liu. Ye nɔɔyʋ ɛmaɣzʋʋ se ɛpɩzɩɣ nɛ ɛtaa ɛ-tɩ liu yɔ, mɛwɛnɩ waɖɛ se mala mbʋ nɛ pɩkɩlɩ-ɩ.
50003005	Palʋlɩ-m nɛ kɩyakʋ sɩŋ lɛ, pɛpɛlɩ-m. Mɛnkɛ Izrɛɛlɩ tʋ, palʋlɩ-m Bɛnjamɛɛ cejewiye taa. Ebre tʋ mɛnkɛwa nɛ Ebre n̄ɩma lʋlɩnɩ-m. Paɣtʋ hɔɔlʋʋ taa lɛ, mɛnkɛ Farɩsɩ ɛgbɛyɛ taa tʋ.
50003006	Kpekpeka hɔɔlʋʋ taa lɛ, maawɛ Krɩstʋ ɛgbɛyɛ taa n̄ɩma wayɩ kaŋ kaŋ. Mantaayʋsɩnɩ mbʋ paɣtʋ pɔzʋʋ yɔ, pɩ-taa nabʋyʋ.
50003007	Ɛlɛ, mbʋ pɩɩkɛnɩ-m kɛzɛɣa pʋyʋ yɔ, Krɩstʋ yɔɔ lɛ, mɔncɔŋnɩ-pʋ ɛzɩ mbʋ pʋɖʋzʋʋ-m yɔ.
50003008	Halɩ mɔncɔŋnɩ pɩtɩŋa payɩ ɛzɩ mbʋ pʋɖʋzʋʋ-m yɔ, mbʋ pʋwɛ ɖeu nɛ pɩkɩlɩ yɔ, pʋ-yɔɔ. Mbʋ lɛ se, mantɩlɩ man-Kɩbaɣlʋ Krɩstʋ Yesu. Ɛ-yɔɔ yɔɔ, mentisaa se melesi pɩtɩŋa. Mɔncɔŋnɩ pɩtɩŋa payɩ ɛzɩ kʋzɔɔtʋ yɔ se manpɩzɩ nɛ mehiɣ Krɩstʋ.
50003009	Me-liu wɛɛ se mɛwɛɛ ɛ-taa. Maan̄ɩnɩɣ se paya-m se kʋtʋʋzʋ mbʋ pʋyɔɔ yɔ, man̄aŋ paɣtʋ. Man̄ɩnɩɣ se paya-m kʋtʋʋzʋ pɩtɩŋɩnɩ lidaʋ ŋgʋ mɛwɛnɩ Krɩstʋ yɔɔ yɔ, kʋ-yɔɔ. Tʋʋzʋtʋ ndʋ, tɩlɩnɩ Ɛsɔ cɔlɔ nɛ pɩtɩŋɩnɩ lidaʋ yɔɔ.
50003010	Mbʋ man̄ɩnɩɣ yɔ lɛ se mantɩlɩ Krɩstʋ nɛ ɖoŋ weyi efemni sɩɖaa taa yɔ nɛ ma nɛ ɩ ɖɩkpɛndɩ nɛ ɖɩtɔɔ ɛ-kʋn̄ɔŋ nɛ manɩɣzɩnɩ-ɩ ɛ-sɩm taa
50003011	nɛ ye pɩsaŋ yɔ, menfemni sɩɖaa taa.
50003012	Pɩtɛkɛ se mɛntɛm hiɣu pɩtɩŋa payɩ yaa se mantalɩ ɖenɖe pʋmʋnaa se mantalɩ yɔ. Ɛlɛ mɔnɖɔŋ seu se man̄aɣ pana nɛ menkpi mbʋ pʋyɔɔ Krɩstʋ tɛm-m kpibu yɔ.
50003013	Ɛgbaɣdɩnaa, ma-maɣmaɣ maamaɣzɩɣ se mɛntɛm-pʋ kpibu. Ɛlɛ, pʋyʋ kʋyʋm koŋ malakɩ. Mɔnsɔʋ mbʋ pɩtɛm ɖɛʋ yɔ, pʋ-yɔɔ nɛ mɔnɖɔɔnʋʋ mbʋ pʋwɛnɩ ɛsɩndaa yɔ.
50003014	Menɖiɣni seu se mantalɩ tɩnaɣ nɛ mamʋ Ɛsɔ yaʋ nɛ ɛsɔdaa kɩhɛyʋʋ ɖa nɛ Krɩstʋ Yesu ɖɛ-kpɛntaa.
50003015	Mba ɖa ɖɩkɛ ɛsʋtʋyaa yɔ, ɖɩmaɣzɩ mbʋ. Ɛlɛ, ye nabʋyʋ taa mɩ-lɩmaɣza ɛwɛ ndɩ yɔ, Ɛsɔ wɩlɩɣ-mɩ mbʋ pɩkɛ toovenim yɔ.
50003016	Mbʋ pʋwɛɛ yɔ lɛ se, ɖenɖe ɖɩtalaa yɔ, ɖɩɖɔ ɖɔnɛ kʋɖʋmɖɩyɛ nɖɩ nɛ ɖɩwɛnɩ hɔyɛ kʋɖʋmɖɩyɛ.
50003017	Ɛgbaɣdɩnaa, ɩla ɛzɩ malakʋʋ yɔ, nɛ ɩcɔnɩ camɩyɛ mba pɔɖɔŋ ɛzɩ ɖɩɖɔŋʋʋ yɔ.
50003018	Ɛyaa sakɩyɛ wɛɛ nɛ pɔɖɔŋ ɛzɩ Krɩstʋ kaamaŋkaɣ koyindinaa yɔ. Maapamnɩ-mɩ pɔ-tɔm heyuu. Lɛɛlɛɛyɔ, mɔyɔɔdʋʋ pɔ-tɔm nɛ ɛzɩtɛɣlɩm.
50003019	Pɛtɛŋnɩ lebu. Po-lotu lɛ pɛ-ɛsɔ. Pakʋndʋʋnɩ mbʋ pɩkɛ pɛ-fɛyɛ yɔ. Mbʋ pʋwɛ kedeŋa yɔɔ cɩnɛ yɔ, pʋ-yɔɔ ɖeke pamaɣzʋʋ.
50003020	Ɛlɛ ɖa yɔ, ɛsɔdaa n̄ɩma ɖɩkɛwa. Peeye ɖɩɖaŋnɩ N̄ʋʋyaɖʋ, Kɩbaɣlʋ Yesu Krɩstʋ.
50003021	Ɛkɔŋ nɛ ɛlɛɣzɩ ɖo-tomnaɣ pʋtɔdɩyɛ n̄ɩŋga nɛ kɛwɛɛ ɛzɩ e-koboyaɣ tomnaɣ yɔ. E-ɖoŋ weyi ɛwakɩnɩ pɩtɩŋa payɩ yɔ, ɛnʋ ɛlakɩna mbʋ.
50004001	Pʋ-yɔɔ lɛ, mɛ-ɛgbaɣdɩnaa kʋsɔɔlaa mba mɩ man̄ɩnɩɣ se mana yɔ, mɩ lɛ ma-laŋhʋlʋmɩyɛ nɛ mba mankʋndʋʋna yɔ. Ɩɖɔkɩ mɩ-tɩ mbʋ kpam Kɩbaɣlʋ taa, man-kʋsɔɔlaa mɩ.
50004002	Metendiɣ Evodii nɛ mentendiɣ Sint ici se pɛwɛɛnɩ hɔyɛ kʋɖʋmɖɩyɛ Kɩbaɣlʋ taa.
50004003	Piyele weyi n̄aŋkɛ man-taabalʋ siŋŋ tʋmɩyɛ taa yɔ, mentendiɣ-ŋ se ŋsɩnɩ-wɛ. Halaa mba pasɩnɩnɩ-m nɛ ɖɩlʋ Tɔm Kɩbandʋ tʋmɩyɛ taa. Klemaŋ nɛ ɛgbaɣdɩnaa lɛlaa tʋmɩyɛ taa pasɩnɩ-m ɖɔɖɔ. Pa-hɩla wɛ wezuu takayaɣ taa.
50004004	Mɩ-taa ɛhʋlʋmɩ tam tɩŋa Kɩbaɣlʋ taa. Mantasɩɣ-mɩ heyuu se : Mɩ-taa ɛhʋlʋmɩ.
50004005	Iyele nɛ ɛyaa tɩŋa payɩ nɩɩ mi-leleŋ. Kɩbaɣlʋ wɩzɩ kɔm.
50004006	Ɩtaanɩɣzɩ kaʋ nabʋyʋ yɔɔ. Ɛlɛ, paa mbʋ pɩ-taa lɛ, ɩtɩŋɩnɩ Ɛsɔ sɛʋ nɛ e-tenduu pɔ-yɔɔ nɛ ɩpɔzɩ-ɩ nɛ ɛsɩmɩyɛ mbʋ pɩtɛɖɩɣ-mɩ yɔ.
50004007	Pʋbʋ, Ɛsɔ laŋhɛzɩyɛ nɖɩ ɖɩkɩlɩ lɔŋsɩnɖɛ tɩŋa yɔ, ɖɩsɩɣ mɩ-laŋa nɛ mɩ-lɩmaɣza Krɩstʋ Yesu taa.
50004008	Ɛgbaɣdɩnaa, ndʋ mɛntɛzɩɣ nɩ-mɩ yɔ lɛ se : Ɩmaɣzɩ mbʋ pɩkɛ toovenim yɔ, mbʋ pʋmʋnaa se paɖʋ-pʋ hɩɖɛ yɔ, mbʋ pʋtʋʋzaa yɔ, mbʋ pʋwɛ cɩɖɩ cɩɖɩ yɔ, mbʋ pʋmʋnaa se pɔsɔɔlɩ-pʋ yɔ, mbʋ pʋmʋnaa se payɩɣyɩ-pʋ yɔ, mbʋ pɩkɩlɩ ɖeu nɛ pʋmʋnaa se pasam-pʋ yɔ, pi-ɖeke pʋ-yɔɔ na.
50004009	Mbʋ mɛnkpɛlɩkɩ-mɩ nɛ ndʋ ɩmʋ-tʋ mɔn-cɔlɔ nɛ ndʋ mɔyɔɔdaa nɛ ɩnɩɩ yɔ, nɛ mbʋ malaba nɛ ɩna yɔ, ɩɖɔ pɩtɩŋa payɩ pʋ-yɔɔ. Peeye Ɛsɔ laŋhɛzɩyɛ tʋ wɛɣ mɩ-cɔlɔ.
50004010	Man-taa hʋlʋmɩ Kɩbaɣlʋ taa siŋŋ se pɩha-mɩ waɖɛ lɛɛlɛɛyɔ se ɩɖaɣnɩ mɔ-yɔɔ tɔzʋʋ. Maatɔŋ se iiyebi mɔ-yɔɔ maɣzʋʋ, ɛlɛ, pɩtaaha-mɩ waɖɛ se ɩsɩnɩ-m.
50004011	Pɩtɛkɛ se nabʋyʋ tɛɖɩɣ-m yɔɔ mɔyɔɔdʋʋ mbʋ. Mamalɩsɩ man-tɩ se man-taa ɛhʋlʋmɩnɩ mbʋ mɛwɛna yɔ.
50004012	Mansɩm ɛzɩma mbʋ mancakɩ wezuu tanɩm taa yɔ nɛ mansɩ wezuu caɣʋ n̄ɩm taa. Mamalɩsɩ man-tɩ pɩtɩŋa pɩ-taa nɛ paa le se mahaɣ yaa n̄ɔɔsɩ ɛwɩ-m, mɛwɛnɩ sakɩyɛ yaa mɛwɛnɩ pazɩ.
50004013	Manpɩzɩɣ nɛ malakɩ pɩtɩŋa Krɩstʋ weyi ɛkpazɩɣ-m ɖoŋ yɔ, ɛ-yɔɔ.
50004014	Paa mbʋ yɔ, ɩlabɩ ɖeu se ɩsɩnɩ-m man-kʋn̄ɔŋ taa.
50004015	Alɩwaatʋ ndʋ mankʋyɩ Masedonii egeetiye taa yɔ, alɩwaatʋ ndʋ ɩpazɩ mʋʋ Tɔm Kɩbandʋ. Mɩ Filiipu n̄ɩma, ɩtɛm naʋ se alɩwaatʋ ndʋ tɩ-taa lɛ, mi-ɖeke koŋ ɩkɛnɩnɩ Krɩstʋ ɛgbɛyɛ nɖɩ ɖɩsɩnɩ-m yɔ.
50004016	Halɩ maawɛ Tesalonika tɛtʋ taa lɛ, itiyini-m tɔm naalɛ mbʋ pɩtɛɖaɣ -m yɔ.
50004017	Pɩtɛkɛ haɖɛ man̄ɩnɩɣ yɔɔ mɔyɔɔdʋʋ mbʋ. Ɛlɛ, man̄ɩnɩɣ se pɩsɛɛ-mɩ nɛ mi-pee huu.
50004018	Mamʋ pɩtɩŋa nɛ puhuuni-m sakɩyɛ. Mbʋ ɩcɛlɩ Epafroditi se ɛkɔnɩ-m yɔ, mamʋ-pʋ. Ɩlaba nɛ mɛwɛnɩ n̄ɩm nɛ pʋɖɔɔ. Pɩkɛ tilaaɖi ŋgʋ kɩlɩɣ sɔzɩŋ pɩŋŋ yɔ, nɛ kɩlaʋ ŋgʋ Ɛsɔ mʋʋ nɛ kɩwɛɛ-ɩ ɖeu yɔ.
50004019	Ɛzɩma mbʋ mɛ-Ɛsɔ koboyaɣ n̄ɩm ɖɔ siŋŋ yɔ, mbʋ ɖɔɖɔ ɛhaɣ-mɩ mbʋ pɩtɛɖɩɣ-mɩ yɔ pɩtɩŋɩnɩ Krɩstʋ Yesu yɔɔ.
50004020	Pasa ɖɛ-Ɛsɔ nɛ ɖa-Caa tam yɔɔ! Pɩla mbʋ!
50004021	Ɩsɛɛ cɩɖɩcɩɖɩ n̄ɩma tɩŋa Krɩstʋ Yesu taa. Ɛgbaɣdɩnaa mba pɛwɛ mɔn-cɔlɔ yɔ, pa-tɩŋa pɛsɛɣ-mɩ.
50004022	Cɩɖɩcɩɖɩ n̄ɩma tɩŋa mba pɛwɛ cɩnɛ yɔ, pɛsɛɣ-mɩ, kɔzɩkɔzɩ mba palakɩ tʋmɩyɛ wiyaʋ sɔsɔ Sesaarɩ ɖɩɣa taa yɔ.
50004023	Kɩbaɣlʋ Yesu Krɩstʋ ɛla mɩ-tɩŋa lootiye. Pɩla mbʋ.
51001001	Ma Pɔɔlɩ, weyi Ɛsɔ liu wɛɛ nɛ eyele nɛ mɛnkɛ Yesu Krɩstʋ tiyiyu yɔ, nɛ ɛgbaɣdʋ Timootee, ɖɩsɛ-mɩ.
51001002	Mamaɣ takayaɣ kanɛ ɛgbaɣ dɩnaa cɩɖɩcɩɖɩ n̄ɩma nɛ mba pamʋnaa se pataa-wɛ liu Krɩstʋ taa nɛ pɛwɛɛ Koloosi tɛtʋ taa yɔ. Ɖa-Caa Ɛsɔ nɛ Kɩbaɣlʋ Yesu Krɩstʋ palabɩ-mɩ lootiye nɛ pɛhɛzɩ mɩ-laŋa.
51001003	Ɖɩsaŋ Ɛsɔ, ɖa-Kɩbaɣlʋ Yesu Krɩstʋ Caa nɛ ɖiiyeki-i tɩmɩnaʋ mɩ-yɔɔ
51001004	mbʋ pʋyɔɔ yɔ, pɔyɔɔdɩ ɛzɩma mbʋ ɩwɛnɩ lidaʋ Krɩstʋ Yesu yɔɔ yɔ nɛ ɛzɩma mbʋ ɩsɔɔlɩ Krɩstʋ n̄ɩma yɔ, pʋ-tɔm nɛ ɖɩnɩɩ.
51001005	Ɩwɛnɩ lidaʋ ŋgʋ nɛ sɔɔlɩm mbʋ, mbʋ pʋyɔɔ yɔ, ɩɖaŋ mbʋ Ɛsɔ n̄ɔɔzɩ-mɩ nɛ ɛsɩɩ ɛsɔdaa yɔ. Ɖaŋʋʋ mbʋ pʋ-tɔm paaheyi-mɩ alɩwaatʋ ndʋ posuzi-mɩ toovenim tɔm yɔ. Ndʋ lɛ Tɔm Kɩbandʋ.
51001006	Tɔm Kɩbandʋ ndʋ, tɩtalɩ-mɩ ɛzɩ tɩtalɩɣ kedeŋa kpeekpe ɛyaa cɔlɔ yɔ. Halɩ nɛ sɔnɔ tiɖiɣni ɖɛʋ nɛ ɛsɩndaa nɛ tɩlakɩ tʋmɩyɛ peeye ɖɔɖɔ. Mbʋ ɖɔɖɔ piɖiɣni labʋ mɩ-hɛkʋ taa kpaɣnɩ kɩyakʋ ŋgʋ ɩnɩ Ɛsɔ lootiye tɔm nɛ ɩtɩlɩ-ɖɩ toovenim taa yɔ.
51001007	Ɖɛ-ɛgbaɣdʋ kʋsɔɔlʋʋ Epafraasɩ weyi ɖa nɛ-ɩ ɖɩlakɩ tʋmɩyɛ yɔ, ɛnʋ wɩlɩnɩ-mɩ tʋ. Ɛkɛ Krɩstʋ tʋmlaɖʋ mɩ-cɔlɔ, ɛmʋnaa se pataa-ɩ liu.
51001008	Ɛnʋ heyini-ɖʋ sɔɔlɩm mbʋ Kalɩzaɣ yeba nɛ pʋwɛɛ hɛkʋ taa yɔ, pʋ-tɔm.
51001009	Pʋyɔɔ yɔ, kpaɣnɩ kɩyakʋ ŋgʋ ɖɩnɩ mɩ-tɔm yɔ, ɖɩtɩmʋʋnɩ Ɛsɔ paa ɛzɩmtaa mɩ-yɔɔ. Ɖitendiɣ-i se, ɛha-mɩ lɔnsɩŋɖɛ nɛ lɛɣtʋ ndʋ tɩlɩnɩ ɛ-Kalɩzaɣ cɔlɔ yɔ. Ɖɩnɛ lɛ, ɩpɩzɩɣ nɛ ɩtɩlɩ mbʋ e-liu wɛɛ yɔ camɩyɛ.
51001010	Pʋbʋ, ɩɖɔŋ Kɩbaɣlʋ ɛsɩndaa ɛzɩ pʋmʋnaʋ yɔ nɛ pɩkɛdɩnɩ-ɩ pɩtɩŋa pɩ-taa. Ɩlʋlʋʋ camɩyɛ lakasɩ pee nɛ ɩɖɛɣnɩ ɛsɩndaa Ɛsɔ tɩlɩtʋ taa.
51001011	Ɛsɔ tɩŋɩɣ nɩ e-koboyaɣ ɖoŋ yɔɔ nɛ ɛla nɛ ɩkpa ɖoŋ pɩtɩŋa payɩ pɩ-taa se ɩpɩzɩ nɛ ɩn̄aɣ pana nɛ iwobini ɛsɩndaa nɛ ɩɖɔkɩ mɩ-hɔ pɩtɩŋa payɩ pɩ-taa nɛ laŋhʋlʋmɩyɛ.
51001012	Ɩsa Caa weyi eyeba se ɖa nɛ cɩɖɩcɩɖɩ n̄ɩma ɖɩtayɩ ɛ-n̄ɩm n̄alɩmɩyɛ taa yɔ.
51001013	Eholi-ɖʋ cɩkpɛndʋʋ ɖoŋ taa nɛ ewoni-ɖʋ ɛ-Pɩyalʋ kʋsɔɔlʋʋ kewiyaɣ taa.
51001014	Ɖa nɛ ɩ ɖɛ-kpɛndʋʋ taa Ɛsɔ yabɩ-ɖʋ nɛ eholi-ɖʋ pʋ-tɔbʋʋ se ekpeɣ-ɖʋ ɖa-kɩwɛɛkɩm.
51001015	Ɛ-Pɩyalʋ ɛnʋ lɛ Ɛsɔ weyi paanaɣ-ɩ yɔ, ɛ-lɛzʋʋ nɛ kɔɔnɔɔ tʋ mbʋ pɩtɩŋa payɩ Ɛsɔ laba yɔ, pɩ-taa.
51001016	Ɛ-yɔɔ Ɛsɔ tɩŋɩnaa nɛ ɛla mbʋ pɩtɩŋa payɩ pʋwɛ ɛsɔdaa nɛ tataa yɔ. Ɛlabɩ mbʋ panaɣ nɛ mbʋ paanaɣ yɔ : kewiyisi nɛ n̄ʋndɩnaa nɛ awiya nɛ ɖoŋtɩnaa. Ɛ-yɔɔ Ɛsɔ tɩŋɩnaa nɛ ɛlabɩ-ɩ pɩtɩŋa.
51001017	Ɛwɛɛ pʋcɔ nɛ pɩtɩŋa payɩ pʋwɛɛ nɛ pɩtɩŋa payɩ pʋwɛɛ pu-lona taa ɛ-yɔɔ.
51001018	Ɛnʋ lɛ tomnaɣ ŋga kɛkɛ Krɩstʋ ɛgbɛyɛ yɔ, ka-n̄ʋʋ. Ɛnʋ lɛ kiɖe nɛ ɛnʋ calɩnɩ fem nɛ sɩɖaa taa se ɛkɛ kajalaɣ tʋ pɩtɩŋa payɩ pɩ-taa.
51001019	Mbʋ pɩkɛdɩnɩ Ɛsɔ se ɛwɛɛ ɛ-taa pilim.
51001020	Pɩkɛdɩnɩ Ɛsɔ ɖɔɖɔ se ɛtɩŋɩnɩ ɛ-yɔɔ nɛ eyele nɛ ɛ nɛ mbʋ pɩtɩŋa payɩ pʋwɛ tataa nɛ ɛsɔdaa yɔ, peceɣ. Calɩm mbʋ ɛ-Pɩyalʋ ɛnʋ ɛkpɛdɩ kaamaŋkaɣ yɔɔ yɔ, pʋ-yɔɔ ɛtɩŋɩnaa nɛ ɛla mbʋ nɛ ɛkɔnɩ laŋhɛzɩyɛ.
51001021	Ɖooo lɛ, iposini Ɛsɔ nɛ ɩkɛ e-koyindinaa mɩ-lɩmaɣza nɛ mɩ-lakasɩ kɩdɛkɛdɩsɩ pɔ-yɔɔ.
51001022	Lɛɛlɛɛyɔ, ɛtɩŋɩnɩ ɛ-Pɩyalʋ weyi ɛha e-tomnaɣ yɔ, ɛ-sɩm yɔɔ nɛ ɛla nɛ mɩ nɛ-ɩ iceɣ. Ɛlabɩ mbʋ se pɩsa nɛ iwoni-mɩ ɛ-ɛsɩndaa cɩɖɩ cɩɖɩ nɛ ɩtaawɛnɩ kɩwɛɛkɩm nabʋyʋ nɛ pataana kawanaɣ nakɛyɛ mɩ-yɔɔ.
51001023	Ŋgʋ, pʋwɛɛ se ɩwɛɛ lidaʋ taa tikiɖe ɖoŋ n̄ɩnɖɛ nɖɩ ɖɩ-yɔɔ. Pʋwɛɛ se itaaposini liu taʋ mbʋ pʋ-tɔm ɩnɩ Tɔm Kɩbandʋ taa yɔ. Tɔm kɩbandʋ ndʋ posuzi mbʋ pɩtɩŋa payɩ Ɛsɔ laba nɛ pʋwɛɛ tataa yɔ. Ma Pɔɔlɩ manpɩsɩ tɔm ndʋ, tɩ-tʋmlaɖʋ.
51001024	Lɛɛlɛɛyɔ, man-taa hʋlʋmɩnɩ kʋn̄ɔŋ ŋgʋ mɔntɔkɩ mɩ-yɔɔ yɔ. Menɖiɣni tɛzʋʋ tɔɔʋ mon-tomnaɣ taa kʋn̄ɔŋ ŋgʋ pɩɩkazaa se Krɩstʋ ɛtɔɔ e-tomnaɣ ŋga kɛkɛ ɛ-ɛgbɛyɛ yɔ, kɔ-yɔɔ yɔ.
51001025	Krɩstʋ ɛgbɛyɛ nɖɩ, ɖɩ-yɔɔ manpɩsɩ tʋmlaɖʋ tʋmɩyɛ nɖɩ Ɛsɔ ɖʋ-m ɖɩ mɩ-yɔɔ yɔ, ɖɩ-yɔɔ. Ɛsɔ ɖʋ-m se mɛntɛzɩ ɛ-tɔm susuu.
51001026	Pɩɩkɛ mɛɛsaɣ tɛɛ tɔm ndʋ pɛmɛsɩ kpaɖaŋ tɩŋa taa ɛyaa ɖooo lɔŋ yɔ. Ɛlɛ, lɛɛlɛɛyɔ, pokuli tɩ-yɔɔ nɛ pawɩlɩ cɩɖɩcɩɖɩ n̄ɩma
51001027	mba Ɛsɔ liu kɛwɛɛ se eyele nɛ patɩlɩ mbʋ pɩkɛ ɛ-mɛɛsaɣ tɛɛ tɔm ndʋ tɩ-n̄ɩm sɔsɔm mba pɛtɛkɛ Yuda n̄ɩma yɔ, pɛ-hɛkʋ taa yɔ. Mbʋ lɛ se : Krɩstʋ weyi ɛwɛ mɩ-hɛkʋ taa yɔ lɛ koboyaɣ liu taʋ.
51001028	Ɛ-tɔm ɖisuzuu. Ɖɩkaŋ paa weyi ɛ-n̄ʋʋ taa nɛ ɖɩwɩlɩɣ paa weyi nɛ lɔŋsɩnɖɛ tɩŋa se pɩsa nɛ ɖɩla nɛ paa weyi ɛpɩɩ Krɩstʋ Yesu taa.
51001029	Pʋ-yɔɔ malakɩ tʋmɩyɛ nɛ malʋkɩnɩ e-ɖoŋ weyi ɛlakɩ tʋmɩyɛ nɛ ɖoŋ man-taa yɔ.
51002001	Mancaɣ kpem se ɩna lʋbɩyɛ sɔsɔɖɛ nɖɩ malʋkɩ mɩ nɛ Laodisee n̄ɩma mɩ-yɔɔ yɔ. Malʋkɩ ɖɔɖɔ mba patɩŋa payɩ patana wiɖiyi mɛ-ɛsɩndaa kaʋ yɔ, pɔ-yɔɔ.
51002002	Malʋkɩ mbʋ se Ɛsɔ ɛɖʋ pa-laŋa taa hʋnʋm nɛ ɛkpɛndɩ-wɛ sɔɔlɩm taa nɛ pɛtɛzɩ wɛnaʋ n̄ɩm mbʋ pɩtɩŋa payɩ pɩlɩɣnɩ tisuu siŋŋ mbʋ pʋwɛ tɩlɩtʋ taa yɔ. Pʋbʋ, patɩlɩɣ mbʋ Ɛsɔ kɛmɛɛsaa yɔ, pʋ-tɔbʋʋ lɛ se Krɩstʋ.
51002003	Ɛ-taa Ɛsɔ mɛsɩ lɔŋsɩnɖɛ nɛ tɩlɩtʋ pa-n̄ɩm tɩŋa payɩ.
51002004	Mɔyɔɔdʋʋ mbʋ se nɔɔyʋ ɛtaakɔɔ nɛ ɛcɛtɩ-mɩ nɛ ɛ-nɔɔ leleŋ.
51002005	Paa ye monposini-mɩ nɛ tomnaɣ yɔ, mɛwɛ mɩ-cɔlɔ kalɩzaɣ taa. Man-taa wɛ leleŋ se mana se pɩtɩŋa payɩ pʋɖɔŋ camɩyɛ mɩ-tɛ nɛ mi-lidaʋ ŋgʋ ɩwɛnɩ Krɩstʋ yɔɔ yɔ, kɩwɛ ɖoŋ.
51002006	Ɛzɩ ɩmʋʋ Kɩbaɣlʋ Krɩstʋ Yesu yɔ, ɩɖɔ mbʋ ɖɔɖɔ ɛ-taa.
51002007	Ɩka mi-lila ɛ-taa nɛ ɩkɛnɩ-mɩ tigiɖe nɛ ɩtɛzɩ pɩʋ lidaʋ taa ɛzɩ pawɩlɩɣ-mɩ yɔ nɛ ɩsɛɛ-ɩ se ɛlaba lɛ siŋŋ.
51002008	Ɩkpa mɩ-tɩ ɖeu nɛ nɔɔyʋ ɛtaakpaɣ ɛyaa lɔŋsɩnɖɛ nɛ cɛtɩm tɔm ndʋ tɩɩwazɩɣ pʋyʋ yɔ, ɛkpanɩ-mɩ ɛ-kpaca taa. Ɛyaa sɔnzɩ nɛ kedeŋa yɔɔ kajalaɣ wɩlɩtʋ pɔ-cɔlɔ tɩlɩnaa. Tɩtalɩnɩ Krɩstʋ cɔlɔ.
51002009	Toovenim lɛ, Krɩstʋ taa, pʋ-tɔbʋʋ se e-tomnaɣ taa mbʋ pɩtɩŋa payɩ pʋwɛ Ɛsɔ taa yɔ, pʋwɛ pilim.
51002010	Ɛ-taa Ɛsɔ laba nɛ ihiɣ pɩtɩŋa payɩ, ɛnʋ weyi ɛkɛ awiya tɩŋa nɛ ɖoŋtɩnaa tɩŋa tʋ yɔ.
51002011	Ɛ-taa pɛpɛlɩ-mɩ pɛlʋʋ mbʋ ɛyʋ nesi talabɩna yɔ. Alɩwaatʋ ndʋ ɛhɔzɩ mɩ-yɔɔ kɩwɛɛkɩm tomnaɣ ɖoŋ yɔ, ɛpɛlɩ-mɩ nɛ Krɩstʋ pɛlʋʋ.
51002012	Pɛkpɛndɩ mɩ nɛ Krɩstʋ nɛ pepi alɩwaatʋ ndʋ palabɩ-mɩ mɩɩsʋʋ sɔnzɩ yɔ. Mɩ nɛ-ɩ ɖɔɖɔ pefezini sɩɖaa taa mbʋ pʋyɔɔ yɔ, ɩwɛnɩ lidaʋ Ɛsɔ ɖoŋ weyi efezini Krɩstʋ nɛ sɩɖaa taa yɔ, ɛ-yɔɔ.
51002013	Ɖooo lɛ, mɩ mba ɩɩsɩbɩ mɩ-kɩwɛɛkɩm nɛ mi-tomnaɣ ŋga pɛtɛpɛlɩ-kɛ yɔ, pɔ-yɔɔ yɔ, Ɛsɔ fezi mɩ nɛ-ɩ alɩwaatʋ ndʋ ekpeɣ-ɖʋ ɖa-kɩwɛɛkɩm tɩŋa yɔ.
51002014	Ɛhɛzɩ takayaɣ ŋga pama ka-taa paɣtʋ nɛ tɩkʋyʋʋnɩ-ɖʋ yɔ. Ɛkam-kɛ kaamaŋkaɣ yɔɔ nɛ ɛɖɩzɩ-kɛ.
51002015	Peeye ɛhɔzɩ awiya nɛ ɖoŋtɩnaa yɔɔ you wondu. Ɛɖʋ-wɛ fɛyɛ ɛyaa tɩŋa ɛsɩndaa keɣlee nɛ ɛtɩŋɩnɩ kaamaŋkaɣ yɔɔ nɛ ɛwabɩ-wɛ.
51002016	Pʋ-yɔɔ lɛ, ɩtaayele nɔɔyʋ nɛ ɛɛhʋʋnɩ-mɩ tɔm mbʋ pɔtɔkɩ yɔ yaa mbʋ pɔn̄ɔʋ yɔ, pʋ-yɔɔ, yaa kazandʋ natʋyʋ wiye yaa fenaɣ kɩfalaɣ nakɛyɛ yaa kɩyakʋ kɩhɛzʋʋ nakʋyʋ, yɔɔ.
51002017	Pɩtɩŋa payɩ pɩkɛ mbʋ pɩkaɣ kɔm yɔ, pɩ-kɩlɛmʋʋ, ɛlɛ, mbʋ pɩkɛ toovenim yɔ lɛ, Krɩstʋ.
51002018	Itaayele nɛ weyi ɛnɩɣ leleŋ se eluzuu ɛ-tɩ yaa eluŋuu Ɛsɔ tiyiyaa tɛɛ yɔ, ɛlɛɣ mi-nesi tɛɛ mi-wabɩtʋ. Pʋtʋ ɛnʋ, ɛpaŋ ɛ-ɛza nɛ ɛ-natʋ, ɛkpazɩɣ ɛ-tɩ yem falaa nɛ ɛ-maɣmaɣ ɛ-lɩmaɣza, ŋgʋ akɛ ɛyaa lɩmaɣza yem.
51002019	Ekiziɣ se ɛɛn̄ɔʋnɩ ɛ-n̄ʋʋdʋ. Ŋgʋ ɛlɛ taa Ɛsɔ yeki nɛ tomnaɣ paɣlʋʋ. Tomnaɣ kaka n̄ɛwɛnɩ ɖɩtanɖɛ nɛ hola mbʋ pɩɖɔkɩɣ-kɛ nɛ piyeki nɛ kɛkɛɣ kʋɖʋmaɣ yɔ.
51002020	Alɩwaatʋ ndʋ mɩ nɛ Krɩstʋ ɩsɩbɩna nɛ ɩlɩɩ kedeŋa yɔɔ cɩnɛ kajalaɣ wɩlɩtʋ nesi tɛɛ lɛ, pɩlabɩ ɛzɩma nɛ ɩɖaɣnʋʋ mɩ-tɩ luzuu mbʋ paɖʋwa yɔ, pɩ-tɛɛ ɛzɩ ɩkpɛndɩ ɩwɛ wezuu kedeŋa yɔɔ cɩnɛ yɔ?
51002021	Paɖʋwa se : Taakpaɣ! Taaɖɩŋ! Taatukina.
51002022	Pʋnɛ pɩtɩŋa payɩ palakɩ-pʋ nɛ tʋmɩyɛ lɛ pɩtɛmnɩ mʋʋ, nɛ ɛyaa yem ɖʋnɩ-pʋ nɛ pawɩlɩɣ.
51002023	Ɖʋtʋ ndʋ tɩ-tɩŋa payɩ, tɩwɛ ɛza yɔɔ ɛzɩ tɩwɛnɩ lɔŋsɩnɖɛ siŋŋ yɔ, mbʋ pʋyɔɔ yɔ, tiheyiɣ ɛyaa ɛzɩma mbʋ pʋwɛɛ se poluŋuu Ɛsɔ tɛɛ nɛ paɖʋʋ pa-tɩ kʋn̄ɔŋ nɛ panazɩ po-tomnasɩ yɔ. Ɛlɛ tɩfɛyɩnɩ wazaɣ nakɛyɛ se tɩla nɛ kɩwɛɛkɩm tomnaɣ yele labʋ mbʋ piselesiɣ-kɛ yɔ.
51003001	Pʋ-yɔɔ lɛ, ye mɩ nɛ Krɩstʋ ifemni sɩɖaa taa yɔ, ɩn̄ɩnɩ mbʋ pʋwɛ ɛsɔdaa ɖenɖe Krɩstʋ caɣ Ɛsɔ nɩwaŋ yɔɔ yɔ.
51003002	Mɩ-ɛzɩyɛ ɛsɛnɩ mbʋ pʋwɛ ɛsɔdaa yɔ nɛ eyele mbʋ pʋwɛ kedeŋa yɔɔ cɩnɛ yɔ.
51003003	Toovenim mbʋ pʋyɔɔ yɔ, ɩsɩba nɛ pakpaɣ mi-wezuu nɛ Krɩstʋ nɛ pɛmɛsɩ Ɛsɔ maɣmaɣ taa.
51003004	Alɩwaatʋ ndʋ Krɩstʋ weyi ɛkɛ mi-wezuu yɔ, ɛlɩʋ yɔ, ɖɩnɛ lɛ, ɩlɩɣ ɖɔɖɔ e-koboyaɣ taa.
51003005	Ye mbʋ yɔ, ɩkʋ kedeŋa lakasɩ nzɩ ɩlakɩ yɔ : Acɛyɛ nɛ azuluma lakasɩ nɛ sɔɔlɩm kɩdɛkɛdɩm nɛ lɩmaɣza kɩdɛkɛdɛɛ nɛ liidiye laɣ zaɣ ŋga kɛkɛ agɔlɩma kpɛyʋʋ yɔ.
51003006	Lakasɩ nzɩ sɩ-yɔɔ Ɛsɔ pana kpaɣnɩ ɛyaa mba paan̄aŋ-ɩ yɔ.
51003007	Ɖooo lɛ, mbʋ ɖɔɖɔ ɩlakaɣ alɩwaatʋ ndʋ ɩɩwɛ kɩwɛɛkɩm mbʋ pɩ-taa yɔ.
51003008	Ɛlɛ lɛɛlɛɛyɔ lɛ, mɩ ɖɔɖɔ ɩhɔzɩ pʋnɛ pɩtɩŋa payɩ : Pana nɛ agoza pana nɛ kan̄atʋ nɛ lalaa tɔm yɔɔdʋʋ nɛ ɛzaɣtʋ tɔm natʋyʋ ɛtaalɩnɩ mɩ-nɔsɩ taa.
51003009	Ɩtaacɛtɩ ɖama mbʋ pʋyɔɔ yɔ, ɩhɔzɩ wɛtʋ kɩbɩndʋ nɛ tɩ-lakasɩ kɩdɛkɛdɩsɩ nɛ ɩlɔ
51003010	nɛ isuu wɛtʋ kɩfatʋ ndʋ tɩwɛ lɛɣzʋʋ yɔɔ tɩlɩtʋ taa nɛ tɩnɩɣzʋʋnɩ weyi ɛlabɩ-tʋ yɔ.
51003011	Cɩnɛ, Yuda tʋ yaa weyi ɛtɛkɛ Yuda tʋ yɔ, weyi pɛpɛlɩ-ɩ yɔ yaa kɩtɛpɛlʋʋ, ɛgɔm yaa weyi ɛ-ɛza tokuli yɔ, yom yaa weyi ɛwɛ ɛ-tɩ yɔɔ yɔ, tɩtasɩ wɛʋ. Ɛlɛ, Krɩstʋ kɛŋnɩ pɩtɩŋa patɩŋa pa-taa.
51003012	Mɩ lɛ mba Ɛsɔ lɩzaa yɔ nɛ ɩkɛ cɩɖɩcɩɖɩ n̄ɩma nɛ ɛ-kʋsɔɔlaa. pʋ-yɔɔ lɛ, ɖama pʋtɔdɩyɛ naʋ nɛ camɩyɛ lakasɩ nɛ tɩ-luzuu nɛ leleŋ wɛʋ nɛ hɔyɛ ɖɔkʋʋ ɩkɛnɩ-mɩ wondu ndʋ isuu yɔ.
51003013	Ɩɖɔkɩ ɖama camɩyɛ. Ye mɩ-taa nɔɔyʋ ɛwɛnɩ natʋyʋ nɛ lɛlʋ yɔ, ikpeɣ ɖama. Ɛzɩ Krɩstʋ kpeɣ u-mɩ yɔ, mɩ-ɖɔɖɔ ikpeɣ ɖama mbʋ.
51003014	Ɛlɛ, mbʋ pʋwɛɛ kpem yɔ lɛ se, ɩkpaɣ sɔɔlɩm nɛ isuu ɛzɩ toko yɔ. Mbʋ hɔkʋʋnɩ pɩtɩŋa payɩ nɛ pʋwɛɛ ɛzɩ pʋmʋnaʋ yɔ.
51003015	Iyele nɛ Ɛsɔ laŋhɛzɩyɛ tɔɔ kewiyaɣ mɩ-laŋa taa. Laŋhɛzɩyɛ nɖɩ ɖɩ-tɔm taa Ɛsɔ ya-mɩ se ɩpɩsɩ tomnaɣ kʋɖʋmaɣ. Ɩwɛnɩ ɛsɩmɩyɛ.
51003016	Iyele ɖɔɖɔ nɛ Krɩstʋ tɔm wɛɛ mɩ-taa siŋŋ. Ɩkpaɣ keɣsi nɛ wondu teu nɛ kalɩzaɣ taa wondu ɩwɩlɩnɩ ɖama tɔm nɛ ɩka ɖama n̄ʋŋ taa lɛɣtʋ tɩŋa taa. Itee Kɩbaɣlʋ wondu mɩ-laŋa taa e-lootiye yɔɔ.
51003017	Paa ndʋ ɩyɔɔdʋʋ yaa paa ɛbɛ ɩlakɩ yɔ, ɩla pɩtɩŋa Kɩbaɣlʋ Yesu hɩɖɛ taa. Ɩtɩŋɩnɩ ɛ-yɔɔ nɛ ɩsa Caa Ɛsɔ.
51003018	Mɩ halaa lɛ, paa weyi eluzi ɛ-tɩ ɛ-walʋ tɛɛ ɛzɩ pʋmʋnaʋ Kɩbaɣlʋ taa yɔ.
51003019	Piyele mɩ walaa yɔ, paa weyi ɛsɔɔlɩ ɛ-halʋ nɛ ɩtaan̄ɩŋnɩ-ɩ.
51003020	Mɩ piya lɛ, ɩn̄a mɩ-caanaa pɩtɩŋa pɩ-taa, mbʋ pʋyɔɔ yɔ, mbʋ kɛdɩnɩnɩ Kɩbaɣlʋ.
51003021	Piyele mɩ piya caanaa lɛ, ɩtaakpazɩ sɩ-pana, pɩtɛkɛ mbʋ yɔ, pitiki si-toma taa.
51003022	Mɩ yomaa lɛ, ɩn̄a kedeŋa yɔɔ cɩnɛ mɩ-caanaa pɩtɩŋa payɩ pɩ-taa. Ɩtaan̄am-wɛ alɩwaatʋ ndʋ pɛwɛ mɩ-cɔlɔ nɛ pɔcɔŋnɩ-mɩ yɔ, tɩ-taa ɖeke se pasam-mɩ. Ɛlɛ, ɩn̄am-wɛ nɛ laŋɩyɛ kɩbanɖɛ mbʋ pʋyɔɔ yɔ, iseɣ Ɛsɔ.
51003023	Mbʋ pɩtɩŋa payɩ ɩlakɩ yɔ, ɩlabɩ-pʋ nɛ mɩ-laŋɩyɛ tɩŋa pilim. Ɩtaalabɩ-pʋ ɛzɩ ɛyaa ɩlakɩ-pʋ yɔ, ɛlɛ, ɩlabɩ-pʋ ɛzɩ Kɩbaɣlʋ ɩlakɩ-pʋ yɔ.
51003024	Ɩtɛm naʋ se ɩmʋʋ mbʋ pɩ-tamaɣ Kɩbaɣ lʋ ɖʋwa se ɛcɛlɩ-mɩ ɛzɩ kɩhɛyʋʋ yɔ mbʋ pʋyɔɔ yɔ, Kɩbaɣlʋ Krɩstʋ ɩlakɩ tʋmɩyɛ.
51003025	Ɛlɛ, weyi ɛlakɩ mbʋ pɩtatʋʋzɩ yɔ, pɩ-kɩhɛyʋʋ ɛkɔŋ mʋʋ, mbʋ pʋyɔɔ yɔ, Ɛsɔ ɛɛcɔŋnɩ ɛyaa ɛsɩndaa alɩwaatʋ ndʋ ɛhʋʋ tɔm yɔ.
51004001	Mɩ caanaa lɛ, ɩtɔzɩ se mɩ-ɖɔɖɔ ɩwɛnɩ Caa nɔɔyʋ ɛsɔdaa. Pʋ-yɔɔ lɛ, ɩla mi-yomaa mbʋ pʋtʋʋzaa nɛ pɩtɛ pʋmʋna yɔ.
51004002	Mɩ-ɛzɩyɛ ɛsɛɛnɩ Ɛsɔ sɛʋ, ɩcaɣnɩ mɩ-ɛza nɛ ɩwɛɛ pʋyɔɔ nɛ ɛsɩmɩyɛ.
51004003	Itendi-i ɖɔɖɔ ɖɔ-yɔɔ se ɛtʋlɩ-ɖʋ nɔnɔɔ nɛ ɖɩpɩzɩ ɖisuzi Krɩstʋ mɛɛsaɣ tɛɛ tɔm ndʋ tɩ-yɔɔ mɛwɛ kpasɩ taa yɔ.
51004004	Ɩtɩmnɩ Ɛsɔ nɛ manpɩzɩ mala nɛ patɩlɩ tɔm ndʋ ɛzɩ pʋmʋnaʋ se mɔyɔɔdɩ yɔ.
51004005	Ɩɖɔmnɩ lɔŋsɩnɖɛ mba pɛtɛkɛ Krɩstʋ n̄ɩma yɔ, pɔ-cɔlɔ. Itaayele alɩwaatʋ nɛ tɩɖɛɛ yem.
51004006	Iyele nɛ lootiye tɔm lɩɣnɩ mɩ-nɔsɩ taa paa alɩwaatʋ ndʋ. Ɖɔm ɛwɛɛ mɩ-tɔm taa nɛ pɩsa nɛ ɛtɩlɩ ndʋ iicosi paa weyi yɔ.
51004007	Piyele mɔn-tɔm lɛ, Ticiiki kaɣnɩ-mɩ tʋ heyuu. Ɛnʋ lɛ ɛgbaɣdʋ kʋsɔɔlʋʋ, Ɛsɔ tʋmlaɖʋ weyi ɛmʋnaa se pataa-ɩ liu yɔ, nɛ weyi ma nɛ ɩ ɖɩlakɩ Kɩbaɣlʋ tʋmɩyɛ yɔ.
51004008	Mentiyiɣnɩ-mɩ-ɩ faŋŋ se ɛtɩlɩ mbʋ pɩ-taa ɩwɛɛ yɔ nɛ ɛhɛzɩ mɩ-laŋa.
51004009	Ɛ nɛ mɩ-tɛ tʋ Onezimɩ mentiyiɣ. Ɛkɛ ɖɛ-ɛgbaɣdʋ weyi ɛmʋnaa se pataa-ɩ liu yɔ nɛ kʋsɔɔlʋ. Mba kɔŋnɩ-mɩ kɛdʋʋ mbʋ pɩlakɩ cɩnɛ yɔ.
51004010	Aristaarkɩ weyi ma nɛ ɩ ɖɩwɛ salaka taa yɔ, ɛsɛ-mɩ. Barnaabaasɩ ɖɛtʋ Maarkɩ sɛ-mɩ ɖɔɖɔ. Maarkɩ ɛnʋ, ɛ-tɔm paapaɣ-mɩ se : Ye ɛtalɩ mɩ-tɛ lɛ, ɩmʋʋ-ɩ camɩyɛ.
51004011	Yesu weyi payaɣ-ɩ ɖɔɖɔ se Yustuusi yɔ, ɛsɛ-mɩ ɖɔɖɔ. Mba pɛkɛ Yuda n̄ɩma yɔ, pa-taa lɛ, pa-naadozo pe-ɖeke pasɩŋnɩnɩ-m Ɛsɔ kewiyaɣ tʋmɩyɛ labʋ. Pɛhɛzɩ ma-laŋɩyɛ.
51004012	Epafraasɩ weyi ɛ-tɛ mɩ-tɛ ɖɔɖɔ yɔ, ɛsɛ-mɩ ɖɔɖɔ. Ɛkɛ Krɩstʋ tʋmlaɖʋ weyi ɛlʋkɩ mɩ-yɔɔ ɛ-Ɛsɔ sɛtʋ taa kɩyakɩŋ tɩŋa yɔ. Ɛsɛɣ Ɛsɔ se ɩpɩzɩ nɛ ɩsɩŋ mi-ɖeɖe ɛzɩ ɛyaa mba papɩwa yɔ nɛ ɩɖaŋ kpam se ɩla mbʋ pɩtɩŋa payɩ Ɛsɔ liu wɛɛ yɔ.
51004013	Malɩzɩɣ ɛ-yɔɔ aseɣɖe se ɛn̄akɩ pana siŋŋ mɩ nɛ Laodisee nɛ Iyerapoolisi n̄ɩma yɔɔ.
51004014	Ɛgbaɣdʋ kʋsɔɔlʋ Lukɩ weyi ɛkɛ fɛɖʋ yɔ nɛ Demaasɩ pɛsɛɣ-mɩ ɖɔɖɔ.
51004015	Ɩsɛɛ ɛgbaɣ dɩnaa mba pɛwɛ Laodisee yɔ. Ɩsɛɛ ɖɔɖɔ Nimfaasɩ nɛ Krɩstʋ ɛgbɛyɛ nɖɩ ɖɩwɛ ɛ-ɖɩɣa taa yɔ.
51004016	Ɩtɛm takayaɣ kanɛ kalʋʋ mɩ-tɛ lɛ, iyele nɛ Laodisee ɛgbɛyɛ taa n̄ɩma kalɩ-kɛ ɖɔɖɔ. Mɩ mɩkalɩ ɖɔɖɔ ŋga paba tiyiɣni-mɩ yɔ.
51004017	Iheyi Arciipu se ɛcɔnɩ tʋmɩyɛ nɖɩ ɛmʋ Kɩbaɣlʋ nesi tɛɛ yɔ, ɖɩ-yɔɔ camɩyɛ nɛ ɛtɛzɩ-ɖɩ ɖeu.
51004018	Ma Pɔɔlɩ ma-maɣmaɣ mamaɣnɩ tɔm pee ana yɔ nɛ me-nesi. Ana lɛ se : Mɛnsɛ-mɩ. Ɩtɔzɩ man-kpasɩ yɔɔ. Ɛsɔ ɛlabɩ-mɩ lootiye. Pɩla mbʋ.
52001001	Ma Pɔɔlɩ, ma nɛ Silivɛn nɛ Timootee, ɖɩsɛɣ-mɩ. Mamaɣ takayaɣ kanɛ mba mɩ ɩkɛ Krɩstʋ ɛgbɛyɛ taa n̄ɩma nɛ ɩwɛɛ Tesalonika tɛtʋ taa yɔ. Ɩkɛ Caa Ɛsɔ nɛ Kɩbaɣlʋ Yesu Krɩstʋ pa-n̄ɩma. Ɖa-Caa Ɛsɔ nɛ ɖa-Kɩbaɣlʋ Yesu Krɩstʋ palabɩ-mɩ lootiye nɛ pɛhɛzɩ mɩ-laŋa.
52001002	Alɩwaatʋ ndʋ tɩtɩŋa ɖɩtɔzʋʋ mɩ-yɔɔ ɖɛ-Ɛsɔ sɛtʋ taa yɔ, ɖɩsaŋ-ɩ mɩ-tɩŋa payɩ mɩ-yɔɔ tam tɩŋa.
52001003	Ɖɩtɔzʋʋ tam yɔɔ ɖa-Caa Ɛsɔ ɛsɩndaa se mi-lidaʋ lakɩ tʋmɩyɛ nɛ mɩ-sɔɔlɩm n̄akɩ pana nɛ ɩɖaŋ kpam ɖa-Kɩbaɣlʋ Yesu Krɩstʋ.
52001004	Ɛgbaɣdɩnaa, ɖɩsɩm se Ɛsɔ sɔɔlɩ-mɩ siŋŋ nɛ ɛlɩzɩ-mɩ se ɩkɛ ɛ-n̄ɩma.
52001005	Tɔm Kɩbandʋ ndʋ ɖisuzi-mɩ yɔ, pɩtɛkɛ nɔɔ taa yem ɖɩlaba. Ɛlɛ, ɖisuzi-tʋ nɛ ɖoŋ nɛ Cɩɖɩcɩɖɩ Kalɩzaɣ nɛ liu taʋ siŋŋ. Mɩ-maɣmaɣ ɩna ɛzɩma mbʋ ɖɩcaɣ wezuu mɩ-hɛkʋ taa se pɩsɩnɩ-mɩ yɔ.
52001006	Mbʋ yebina nɛ ɩtɩŋ ɖa nɛ Kɩbaɣlʋ ɖa-nʋmɔʋ. Itisi tɔm nɛ laŋhʋlʋmɩyɛ nɖɩ Cɩɖɩcɩɖɩ Kalɩzaɣ kɔŋnɩ siziŋ nɩʋ siŋŋ taa yɔ.
52001007	Pʋ-yɔɔ ɩpɩsɩ mba pawɩlɩɣ nʋmɔʋ mba patɩŋa payɩ petisi Krɩstʋ yɔɔ Masedonii nɛ Akayɩ pa-ageeta taa yɔ.
52001008	Mbʋ pʋyɔɔ yɔ, iyeba nɛ Kɩbaɣlʋ tɔm lɩɩnɩ mɩ-tɛ nɛ tɩcɔɔ Masedonii nɛ Akayɩ pa-ageeta taa. Pɩtasɩɩnɩ pi-ɖeke, ɛlɛ iyeba nɛ patɩlɩ paa le se ɩwɛnɩ lidaʋ Ɛsɔ yɔɔ nɛ pɩtatasɩ pɔzʋʋ se ɖɩyɔɔdɩ natʋyʋ ɖɔɖɔ.
52001009	Pa-maɣmaɣ pɛkɛdɩɣ ɛzɩma mbʋ ɩmʋ-ɖʋ al ɩwaatʋ ndʋ ɖiwobi mɩ-tɛ yɔ. Pɛkɛdɩɣ ɖɔɖɔ ɛzɩma mbʋ ɩha agɔlɩma siɣye nɛ ɩpɩsɩnɩ mɩ-tɩ nɛ Ɛsɔ yɔɔ nɛ ɩnɩɣ nɩ Ɛsɔ wezuu tʋ nɛ toovenim tʋ tʋmɩyɛ yɔ.
52001010	Ɩɖaŋ ɛ-pɩyalʋ weyi ɛlɩɣnɩ ɛsɔdaa se ɛkɔɔ yɔ, weyi Ɛsɔ fezi-i nɛ sɩɖaa taa yɔ. Yesu ɛnʋ lɛ weyi eholuu-ɖʋ Ɛsɔ pana wena akɔŋ ɛyaa kpanaʋ yɔ, a-taa yɔ.
52002001	Ɛgbaɣdɩnaa, mɩ-maɣmaɣ ɩtɛm naʋ se pɩtɛkɛ falaa ɖiwobi mɩ-tɛ.
52002002	Ɩtɛm naʋ ɖɔɖɔ se pʋcɔ nɛ ɖɩtalɩ mɩ-tɛ lɛ, paɖʋ-ɖʋ kʋn̄ɔŋ nɛ patʋʋ-ɖʋ Filipu tɛtʋ taa. Ɛyaa lʋkaɣnɩ-ɖʋ ɛlɛ Ɛsɔ yeba nɛ ɖisuzi-mi Tɔm Kɩbandʋ kaalɛyɩtʋ.
52002003	Pɩtɛkɛ pɔpɔtʋ tɔm yaa lɩmaɣza kɩdɛkɛdɛɛ yaa ajitu tɔm ɖɩpakɩnɩ-mɩ.
52002004	Ɛlɛ, ɛzɩma mbʋ Ɛsɔ maɣzɩ-ɖʋ pʋcɔ nɛ ɛɖʋzɩ ɖe-nesi taa ɛ-Tɔm Kɩbandʋ yɔ, ɖisuzuu-tʋ. Ɖɩɩyɔɔdʋʋ se ɖɔ-tɔm ɛkɛdɩnɩ ɛyaa ɛlɛ, se tɩkɛdɩnɩ Ɛsɔ weyi ɛnaɣ ɖa-laŋa taa yɔ.
52002005	Ɩsɩm mbʋ camɩyɛ se ɖɩtaalabɩ-mɩ nɔɔ leleŋ kaʋ yaa ɖɩtɛpɛlɩ pɔpɔtʋ se ɖɩɩpɩzɩ nɛ ɖihiɣ nabʋyʋ. Ɛsɔ lɛ ɖa-aseɣɖe tʋ.
52002006	Ɖɩtɩn̄ɩnɩ se mɩ yaa nabɛyɛ ɛsam-ɖʋ. Ŋgʋ ɖɩpɩzaɣ se ɖinuuti -mɩ se ɖɩkɛ Krɩstʋ tiyiyaa.
52002007	Ɛlɛ, ɖɩɩwɛ yɔɔyɔɔ mɩ hɛkʋ taa ɛzɩ asɔnʋʋ cɔŋʋʋnʋʋ kʋ-pɩɣa yɔɔ yɔ.
52002008	Ɖɩɩsɔɔlɩ-mɩ kpem nɛ ɖe-liu wɛɛ se pɩtaasɩɩnɩ se ɖisuzi-mɩ Ɛsɔ Tɔm Kɩbandʋ ɖeke ɛlɛ se ɖɩha pɩkpɛndɩnɩ ɖe-wezuu maɣmaɣ mɩ-yɔɔ. Toovenim mbʋ pʋyɔɔ yɔ, ɖɩɩsɔɔlɩ-mɩ siŋŋ.
52002009	Ɛgbaɣdɩnaa, paa pɩɩla ɛzɩma, ɩtɔzʋʋ ɖa-tʋmɩyɛ nɛ ɖa-kʋn̄ɔŋ pɔ-yɔɔ : Ɖɩɩlabɩ tʋmɩyɛ wɩsɩ nɛ ɖoo se ɖɩtaakɛnɩ mɩ-taa nɔɔyʋ sʋʋtʋ alɩwaatʋ ndʋ ɖisuzi-mɩ Ɛsɔ Tɔm Kɩbandʋ yɔ.
52002010	Mba mɩ itisi Kɩbaɣlʋ yɔɔ yɔ, mɩ-ɛsɩndaa lɛ, ɖe-wezuu caɣ ʋ kɛwɛ cɩɖɩcɩɖɩ nɛ kʋtʋʋzɩ nɛ paanaɣ kawanaɣ nakɛyɛ kɩ-taa. Mɩ nɛ Ɛsɔ lɛ ɖa-aseɣɖe tɩnaa.
52002011	Ɩsɩm camɩyɛ se ɖɩcɔnɩ mɩ-taa paa weyi ɛ-yɔɔ ɛzɩ caja cɔŋʋʋnʋʋ e-piya yɔɔ yɔ.
52002012	Ɖiyeba nɛ pɩlabɩ-mɩ hʋnʋm nɛ ɖɩhɛzɩ mɩ-laŋa nɛ ɖɩka mɩ-n̄ʋŋ taa se ɩɖɔ ɛzɩ pʋmʋnaʋ Ɛsɔ ɛsɩndaa yɔ. Ɛnʋ yaɣnɩ-mɩ se ɩkɛ e-kewiyaɣ nɛ e-koboyaɣ pa-taa n̄ɩma.
52002013	Alɩwaatʋ ndʋ ɖisuzi-mi Ɛsɔ tɔm nɛ ɩnɩɩ-tʋ yɔ, itetisi-tʋ ɛzɩ ɛyaa tɔm yem yɔ. Ɛlɛ, itisi-tʋ ɛzɩ mbʋ tɩkɛ toovenim taa yɔ, ɛzɩ Ɛsɔ tɔm yɔ. Ndʋ lakɩnɩ tʋmɩyɛ mba mɩ itisaa yɔ, mɩ-taa. Pʋyɔɔ yɔɔ ɖɩsaŋ Ɛsɔ kaahɛzaɣ.
52002014	Ɛgbaɣdɩnaa, ɩtɩŋ Yudee egeetiye taa Ɛsɔ agbaa wena awɛ Krɩstʋ taa yɔ, a-nʋmɔʋ. Mɩ-tɛ n̄ɩma ɖʋ-mɩ kʋn̄ɔŋ ŋgʋ Yuda n̄ɩma kaɖʋ Yudee egeetiye taa agbaa ana yɔ.
52002015	Yuda n̄ɩma mba pakʋnɩ Kɩbaɣlʋ Yesu nɛ pɛ-Ɛsɔ tɔm ɖɛzɩyaa nɛ paɖʋ-ɖʋ kʋn̄ɔŋ ɖɔɖɔ. Pɔ-tɔm tɛkɛdɩnɩ Ɛsɔ. Mbʋ pɛkɛ ɛyaa tɩŋa koyindinaa.
52002016	Paɖɩkɩ-ɖʋ nʋmɔʋ se ɖitaasuzi tɔm mba pɛtɛkɛ Yuda n̄ɩma yɔ se paawɛnɩ n̄ʋʋ yabʋ. Mbʋ pɛwɛɛ nɛ pɛtɛzɩɣ kɩwɛɛkɩm labʋ. Ɛlɛ, Ɛsɔ pana tɛmnɩ-wɛ kpanaʋ.
52002017	Ɖa yɔ ɛgbaɣdɩnaa, ɖiposinaʋ-mɩ ɖo-tomnaɣ taa alɩwaatʋ pazɩ yɔ, ɩɩwɛ ɖa-laŋa taa. Ɖe-liu wɛ kpem nɛ ɖɩcɛyɩɣ ɖa-tɩ se ɖɩtasɩ mɩ-ɛsɩndaa naʋ.
52002018	Pʋyɔɔ yɔɔ ɖɩn̄ɩnaa se ɖɩpɩsɩ mɩ-tɛ. Ma Pɔɔlɩ manɖʋwa halɩ mɛlɛlɩ se mɔnkɔɔ mɩ-tɛ, ɛlɛ Satanɩ ɖɩɣ-ɖʋ nʋmɔʋ.
52002019	Ŋgʋ, ɛbɛ ɖɩtaɣnɩ liu nɛ ɖa-taa hʋlʋmʋʋna nɛ pɩkɛ ɖo-koboyaɣ hulaɣ ? Pɩtɛkɛ mɩ mba ɖɩkʋndʋʋna Kɩbaɣlʋ Yesu ɛsɩndaa alɩwaadʋ ndʋ ɛkɔŋ yɔ, yaa we?
52002020	Ɛɛɛ, mɩ lɛ ɖo-koboyaɣ nɛ ɖa-laŋhʋlʋmɩyɛ.
52003001	Mbʋ labɩna nɛ pɩɩsɔsʋʋ lɛ, ɖɩɖʋ se ɖɩcakɩ ɖe-ɖeke Atɛɛnɩ tɛtʋ taa.
52003002	Piyele ɖitiyi ɖɛ-ɛgbaɣdʋ nɛ Ɛsɔ tʋmlaɖʋ Timootee. Ɖa nɛ-ɩ ɖɩlakɩnɩ tʋmɩyɛ Krɩstʋ Tɔm Kɩbandʋ suzuu taa. Ɖitiyi-i mɩ-cɔlɔ se eyele nɛ ɩtɛzɩ pɩʋ nɛ pɩlabɩ-mɩ hʋnʋm mi-lidaʋ wɛnaʋ taa.
52003003	Ɖɩɩn̄ɩnɩɣ se kʋn̄ɔmɩŋ weyi ɖɩwɛ ɩ-taa lɛɛlɛɛyɔ yɔ, ɩn̄amsɩ mɩ-taa nɔɔyʋ. Mɩ-maɣmaɣ ɩtɛm naʋ se ɩnʋ Ɛsɔ ɖʋwa se pɩtɛmnɩ-ɖʋ.
52003004	Alɩwaatʋ ndʋ ɖɩɩwɛ mɩ-cɔlɔ yɔ, ɖɩɩtɛm-mɩ heyuu se ɖɩkaɣ kʋn̄ɔmɩŋ tɔɔʋ. Mbʋ talɩna nɛ ɩnaɣ yɔ.
52003005	Mbʋ labɩna nɛ pɩɩsɔsʋʋ lɛ, mentiyi nɔɔyʋ se ewolo nɛ ɛna se ɩwɛ lidaʋ taa mbʋ. Sɔɔndʋ kpaɣaɣ-m se takɩyʋ ɛtaakɔɔ nɛ ɛtakɩ-mɩ nɛ tʋmɩyɛ nɖɩ ɖɩlaba yɔ, ɖɩpɩsɩ falaa n̄ɩnɖɛ.
52003006	Ɛlɛ lɛɛlɛɛyɔ, Timootee lɩnɩ mɩ-tɛ nɛ ɛtalɩ. Ɛkɔnɩ-ɖʋ tɔm kɩbandʋ mi-lidaʋ nɛ mɩ-sɔɔlɩm pɔ-yɔɔ. Eheyi-ɖʋ se ɩwɛɛ nɛ ɩtɔzʋʋ ɖɔ-yɔɔ camɩyɛ nɛ mi-liu wɛɛ kpem ɖɔɖɔ ɛzɩ ɖa yɔ se ɩtasɩ-ɖʋ naʋ.
52003007	Pʋ-yɔɔ lɛ, ɛgbaɣdɩnaa, mi-lidaʋ hɛzɩ ɖa-laŋa ɖe-siziŋ nɩʋ nɛ ɖa-kʋn̄ɔmɩŋ tɔɔʋ pɛ-hɛkʋ taa.
52003008	Lɛɛlɛɛyɔ ɖɩwɛnɩ ɖɛ-ɛza mbʋ pʋyɔɔ yɔ, ɩwɛ mi-ɖeɖe kpam Kɩbaɣlʋ taa.
52003009	Ɛzɩma ɖɩɩpɩzɩ nɛ ɖɩsa Ɛsɔ mɩ-yɔɔ laŋhʋlʋmɩyɛ nɖɩ ɖɩ-tɩŋa iyeba nɛ ɖɩwɛɛnɩ Ɛsɔ ɛsɩndaa yɔ, ɖɩ-yɔɔ!
52003010	Ɖɩwɛɛ ɖitendiɣ-i wɩsɩ nɛ ɖoo siŋŋ se ɛha-ɖʋ nʋmɔʋ nɛ ɖɩtasɩ-mɩ naʋ nɛ ɖɩtɛzɩ-mɩ wɩlʋʋ mbʋ pɩkazɩ mi-lidaʋ wɛnaʋ taa yɔ.
52003011	Ɖa-Caa Ɛsɔ maɣmaɣ nɛ ɖa-Kɩbaɣlʋ Yesu Krɩstʋ pɔn̄ɔɔzɩ ɖa-nʋmɔʋ nɛ ɖɩpɩzɩ nɛ ɖɩtalɩ-mɩ.
52003012	Kɩbaɣlʋ eyele nɛ sɔɔlɩm mbʋ ɩsɔɔlɩ ɖama nɛ ɛyaa tɩŋa yɔ, pɩpaɣlɩ nɛ puhuu ɛzɩ ɖɩsɔɔlʋʋ-mɩ yɔ.
52003013	Ɖa-Kɩbaɣlʋ Yesu Krɩstʋ nɛ ɛ-cɩɖɩcɩɖɩ n̄ɩma tɩŋa pakaɣ kɔm. Ɖɩnɛ lɛ, eyeki nɛ ɩkpa ɖoŋ nɛ pɩsa nɛ ɩwɛɛ cɩɖɩcɩɖɩ nɛ paanaɣ kawanaɣ nakɛyɛ mɩ-yɔɔ ɖa-Caa Ɛsɔ ɛsɩndaa.
52004001	Ɛgbaɣdɩnaa, ɖɩɩkpɛlɩkɩ-mɩ ɛzɩma mbʋ pʋwɛɛ se ɩɖɔ nɛ pɩkɛdɩnɩ Ɛsɔ yɔ. Mbʋ ɖɔɖɔ iɖiɣni labʋ. Ɛlɛ ɖitendiɣ-mɩ nɛ ɖɩsazɩɣ-mɩ Kɩbaɣlʋ Yesu hɩɖɛ taa se ɩtasɩ labʋ nɛ pɩkɩlɩ mbʋ.
52004002	Ɩsɩm tɔm ndʋ ɖiheyi-mɩ nɛ Kɩbaɣlʋ Yesu nɔɔ se ɩɖɔ tɩ-yɔɔ yɔ.
52004003	Mbʋ Ɛsɔ liu wɛɛ yɔ lɛ se, ɩwɛɛ cɩɖɩcɩɖɩ. Ɛn̄ɩnɩɣ se ɩkpa mɩ-tɩ nɛ acɛyɛ.
52004004	Mɩ-taa paa weyi ɛtɩlɩ ɛzɩma mbʋ pʋwɛɛ se ɛɖɔkɩ e-tomnaɣ cɩɖɩcɩɖɩ wɛtʋ nɛ hɩɖɛ ɖʋʋ pa-taa yɔ.
52004005	Itaayele mɩ-tɩ nɛ piselesi-mɩ nɛ pɩɖɛnɩ-mɩ lɩmaɣza kɩdɛkɛdɛɛ taa ɛzɩ mba pɛtɛkɛ Yuda n̄ɩma nɛ paasɩŋ Ɛsɔ yɔ, palakʋʋ yɔ.
52004006	Nɔɔyʋ etaamuli ɛ-ɛgbaɣdʋ nɛ ɛtaacɛtɩ-ɩ pʋnɛ pɩ-taa. Ɖɩɩtɛm-mɩ heyuu nɛ ɖɩka mɩ-n̄ʋŋ taa siŋŋ se Kɩbaɣlʋ kɔŋ hɔm mba palakɩ mbʋ yɔ, pa-nɩŋgbaaŋ.
52004007	Ɛsɔ tayaa-ɖʋ se ɖɩwɛɛ azuluma taa ɛlɛ, ɛya-ɖʋ se ɖɩwɛɛ cɩɖɩcɩɖɩ.
52004008	Weyi ekiziɣ wɩlɩtʋ tʋnɛ yɔ, pɩtɛkɛ ɛyʋ ekizaa, ɛlɛ, Ɛsɔ weyi ɛha-ɖʋ ɛ-Cɩɖɩcɩɖɩ Kalɩzaɣ yɔ, ɛnʋ ekizaa.
52004009	Pɩtacazɩ pɔzʋʋ se ɖɩma-mɩ tɔm nɛ ɖiheyi-mɩ ɛzɩma pʋwɛɛ se ɛgbaɣdɩnaa ɛsɔɔlɩ ɖama yɔ. Ɛsɔ tɛm-mɩ wɩlʋʋ se ɩsɔɔlɩ ɖama.
52004010	Mbʋ ɖɔɖɔ ɩsɔɔlɩ ɛgbaɣ dɩnaa mba pɛwɛ Masedonii egeetiye kpeekpe taa yɔ patɩŋa payɩ. Ɛlɛ ɛgbaɣdɩnaa, ɖɩsazɩɣ -mɩ se ɩla nɛ pɩkɩlɩ mbʋ.
52004011	Ɛzɩ ɖɩɩtɛm-mɩ heyuu yɔ, ɩn̄aɣ pana nɛ ɩcaɣ wezuu laŋhɛzɩyɛ taa nɛ ɩnɩɩnɩ mɩ-maɣ maɣ mɩ-tɔm nɛ ɩla tʋma nɛ mi-nesi.
52004012	Ɖɩnɛ lɛ, ɩɖɔŋ ɖɔnɛ nɖɩ ɖɩmʋnaa yɔ, ɛyaa mba pɛwɛnɩ awayɩ yɔ, pɛ-ɛsɩndaa. Ɖɔɖɔ lɛ, ɩɩkɛɣnɩ nɔɔyʋ sʋʋtʋ.
52004013	Ɛgbaɣdɩnaa, sɩɖaa tɔm taa lɛ, ɖɩɩn̄ɩnɩɣ se ɩwɛɛ kaatɩlɩtʋ taa nɛ piyele mɩ-ɛza n̄ɩŋ ɛzɩ lɛlaa mba paataɣ pʋyʋ liu yɔ.
52004014	Ye ɖitisaa se Yesu sɩba nɛ efemni sɩɖaa taa yɔ, ɖitisi ɖɔɖɔ se Ɛsɔ kpɛndʋʋ Yesu ɛnʋ nɛ mba petisi ɛ-yɔɔ pʋcɔ nɛ pasɩ yɔ, nɛ ɛkɔna.
52004015	Ɩɩnaɣ tɔm ndʋ Kɩbaɣlʋ yɔɔdaa nɛ ɖiheyiɣ-mɩ yɔ : Mba ɖa ɖɩwɛɣnɩ ɖɛ-ɛza puwiye nɖɩ Kɩbaɣlʋ kɔŋ yɔ, ɖɩɩkaɣ ɖɛʋ mba pasɩba yɔ, nɔɔ kaʋ.
52004016	Panɩɣ nɔɔ haʋ kubuka nɛ Ɛsɔ tiyiyu sɔsɔ nɔɔyʋ nɔɔ nɛ Ɛsɔ ɛgandɩyɛ lɛ, Kɩbaɣlʋ maɣmaɣ lɩɣnɩ ɛsɔdaa nɛ etiki. Peeye lɛ, mba petisi Krɩstʋ yɔɔ pʋcɔ nɛ pasɩ yɔ, pɛlɛyɩ fem.
52004017	Pʋwayɩ lɛ, mba ɖa ɖɩwɛɣnɩ ɖɛ-ɛza alɩwaatʋ ndʋ yɔ, Ɛsɔ kpazɩ ɖa nɛ wɛ ɛsɔmɩndʋ taa. Ɖɩnɛ ɖɩkatɩɣ Kɩbaɣlʋ ɛsɔtɔnʋʋ taa nɛ ɖa nɛ ɩ ɖɩwɛɛ tam yɔɔ.
52004018	Pʋ-yɔɔ lɛ, ɩhɛzɩ ɖama laŋa nɛ tɔm tʋnɛ.
52005001	Ɛgbaɣdɩnaa, pɩtacazɩ pɔzʋʋ se pama-mɩ tɔm kɩyakʋ ŋgʋ yaa alɩwaatʋ ndʋ tɩ-taa pʋkɔŋ labʋ mbʋ yɔ, pʋ-yɔɔ.
52005002	Mɩ-maɣ maɣ ɩtɛm naʋ se Kɩbaɣlʋ kɩyakʋ kaɣ wɛʋ ɛzɩ mɩlʋ kɔŋʋʋ ɖoo taa yɔ.
52005003	Alɩwaatʋ ndʋ ɛyaa kaɣ yɔɔdʋʋ se : Laŋhɛzɩyɛ nɛ pɛɛyɛ nɖɩ lɛ mbʋ yɔ lɛ, asɛyʋʋ nakʋyʋ tuduu-wɛ. Pɩkɔŋ talʋʋ ɛzɩ lʋlʋʋ wɩzasɩ tuduu halʋ hoɣa tʋ yɔ, nɛ paakaɣ pɩ-taa lɩʋ.
52005004	Ɛlɛ mɩ yɔ ɛgbaɣdɩnaa, ɩfɛyɩ cɩkpɛndʋʋ taa se kɩyakʋ ŋgʋ kitudi-mɩ ɛzɩ mɩlʋ yɔ.
52005005	Mɩ-tɩŋa payɩ ɩkɛ n̄alɩmɩyɛ nɛ evemiye pa-taa n̄ɩma. Ɖɩtɛkɛ ɖoo taa yaa cɩkpɛndʋʋ tɛɛ n̄ɩma.
52005006	Pʋ-yɔɔ lɛ, ɖitaaɖou ɛzɩ lɛlaa lakʋʋ yɔ, ɛlɛ ɖɩcaɣnɩ ɖɛ-ɛza nɛ ɖɩɖɔkɩ ɖa-tɩ camɩyɛ.
52005007	Mba poɖou yɔ, ɖoo taa poɖou, nɛ mba paba n̄ɔn̄ɔʋ sʋlʋm nɛ pʋkʋʋ-wɛ yɔ, ɖoo taa pɔn̄ɔʋ sʋlʋm nɛ pʋkʋʋ-wɛ.
52005008	Ɖa yɔ, evemiye taa n̄ɩma ɖɩkɛwa nɛ pʋwɛɛ se ɖɩɖɔkɩ ɖa-tɩ camɩyɛ. Ɖɩkpaɣ sɔɔlɩm nɛ tisuu ɛzɩ n̄ɩɣ yʋʋ ŋgʋ sɔɔja huuzuu ɛ-laŋɩyɛ yɔɔ yɔ nɛ ɖisuu nɛ ɖɩkpaɣ lidaʋ ŋgʋ n̄ʋʋ yabʋ haɣ yɔ nɛ ɖɩpa ɖa-n̄ʋŋ taa ɛzɩ you hulaɣ yɔ.
52005009	Ɛsɔ talɩzɩ-ɖʋ nɛ ɛɖʋ se ɛkɔ-ɖʋ nɛ pana ɛlɛ se ɛtɩŋɩnɩ ɖa-Kɩbaɣlʋ Yesu Krɩstʋ yɔɔ nɛ ɛya ɖa-n̄ʋʋ.
52005010	Ɛsɩbɩ ɖɔ-yɔɔ se ye paa ɖɩwɛnɩ ɖɛ-ɛza yaa ɖɩsɩba yɔ, ɖa nɛ ɩ ɖɩwɛɛ wezuu.
52005011	Pʋyɔɔ lɛ, ɩsazɩ ɖama nɛ ɩsɔzɩ ɖama ɖoŋ ɛzɩ ɩtɩɩlakʋʋ yɔ.
52005012	Ɛgbaɣdɩnaa, ɖɩpɔzɩɣ-mɩ se ɩn̄amba palakɩ tʋmɩyɛ mɩ-hɛkʋ taa nɛ peɖiyiɣ-mɩ Kɩbaɣlʋ nʋmɔʋ taa nɛ pawɩlɩɣ-mɩ tɔm yɔ.
52005013	Ɩɖʋ-wɛ hɩɖɛ nɛ ɩsɔɔlɩ-wɛ pa-tʋmɩyɛ yɔɔ. Laŋhɛzɩyɛ ɛwɛɛ mɩ-hɛkʋ taa.
52005014	Ɛgbaɣdɩnaa, ɖɩtasɩɣ-mɩ lɔŋ se ɩkalɩ fendinaa, ɩhɛzɩ nɩɣzɩyaa laŋa, ɩsɩnɩ ajama nɛ ɩɖɔkɩ mɩ-laŋa nɛ ɛyaa tɩŋa.
52005015	Ɩkpa mɩ-tɩ se nɔɔyʋ ɛtaakpa lɛlʋ kɩwɛɛkɩm kɩmɩyɛ nɛ kɩwɛɛkɩm labʋ. Ɛlɛ, ɩla ɖama kɩbandʋ nɛ ɩla mbʋ ɛyaa tɩŋa ɖɔɖɔ.
52005016	Mɩ-taa ɛhʋlʋmɩ paa alɩwaatʋ ndʋ.
52005017	Ɩtɩmɩnɩ Ɛsɔ kaahɛzaɣ.
52005018	Ɩsɛɛ Ɛsɔ se ɛlaba lɛ paa ɛbɛ taa mbʋ pʋyɔɔ yɔ, mbʋ e-liu wɛɛ se mɩ mba ɩkɛ Krɩstʋ Yesu n̄ɩma yɔ, ɩla.
52005019	Itaaɖezi Kalɩzaɣ.
52005020	Itaaniɣ zi ɛsɔtɔm ɖɛzɩyaa yɔɔdʋʋ ndʋ yɔ.
52005021	Ɛlɛ, iwili camɩyɛ pɩtɩŋa payɩ nɛ ɩɖɔkɩ mbʋ pʋwɛ ɖeu yɔ.
52005022	Iposi mɩ-tɩ nɛ paa kɩtɛkɛdɩm mbʋ.
52005023	Ɛsɔ laŋhɛzɩyɛ tʋ ɛlabɩ-mɩ nɛ ɩwɛɛ cɩɖɩcɩɖɩ pilim. Ɛɖɔkɩ mɩ-kalɩzaɣ nɛ mi-ciyam nɛ mi-tomnaɣ nɛ pɩsa nɛ pataana kawanaɣ nakɛyɛ mɩ-yɔɔ kɩyakʋ ŋgʋ Kɩbaɣlʋ Yesu Krɩstʋ kɔŋ yɔ.
52005024	Weyi ɛya-mɩ yɔ, ɛmʋnaa se pataa-ɩ liu nɛ ɛnʋ kaɣnɩ-pʋ labʋ.
52005025	Ɛgbaɣdɩnaa, ɩtɩmɩnɩ Ɛsɔ ɖɔ-yɔɔ.
52005026	Ɩsɛɛ ɛgbaɣdɩnaa tɩŋa nɛ cɩɖɩcɩɖɩ sɛtʋ.
52005027	Mentendiɣ -mɩ Kɩbaɣlʋ hɩɖɛ taa se ɩkalɩ takayaɣ kanɛ nɛ ɛgbaɣdɩnaa tɩŋa nɩɩ.
52005028	Ɖa-Kɩbaɣlʋ Yesu Krɩstʋ ɛlabɩ-mɩ lootiye. Pɩla mbʋ.
53001001	Ma Pɔɔlɩ, ma nɛ Silivɛn nɛ Timootee, ɖɩsɛɣ-mɩ. Mamaɣ takayaɣ kanɛ Krɩstʋ ɛgbɛyɛ taa n̄ɩma mba mɩ ɩwɛ Tesalonika tɛtʋ taa nɛ ɩkɛ ɖa-Caa Ɛsɔ nɛ Kɩbaɣlʋ Yesu Krɩstʋ pa-n̄ɩma yɔ.
53001002	Ɖa-Caa Ɛsɔ nɛ ɖa-Kɩbaɣlʋ Yesu Krɩstʋ palabɩ-mɩ lootiye nɛ pɛhɛzɩ mɩ-laŋa.
53001003	Ɛgbaɣdɩnaa, pʋwɛɛ se ɖɩsɛɛ Ɛsɔ tam se ɛlaba lɛ mɩ-yɔɔ. Pʋmʋnɩ mbʋ, mbʋ pʋyɔɔ yɔ, ɩwɛɛ ɩtɛzɩɣ lidaʋ wɛnaʋ nɛ mɩ-tɩŋa payɩ ɩtɛzɩɣ ɖama sɔɔlʋʋ.
53001004	Ɖɔɖɔ lɛ, ɖɩkʋndʋʋnɩ-mɩ Ɛsɔ agbaa taa mbʋ pʋyɔɔ yɔ, ɩɖɔkɩ mɩ-hɔ nɛ ɩwɛɛnɩ lidaʋ alɩwaatʋ ndʋ pɛwɛ mɩ-wayɩ kaŋ kaŋ nɛ panazɩɣ mɩ-yɔ.
53001005	Mbʋ wɩlɩɣna se Ɛsɔ tɔm hʋʋ tʋʋzaa. Mbʋ ɩmʋnaa se ɩsʋʋ Ɛsɔ kewiyaɣ ŋga kɔ-yɔɔ ɩtɔkɩ kʋn̄ɔŋ yɔ, ka-taa.
53001006	Pʋtʋʋzɩ Ɛsɔ ɛsɩndaa se ɛɖʋ kʋn̄ɔŋ mba paɖʋ-mɩ kʋn̄ɔŋ yɔ.
53001007	Kɩbaɣlʋ Yesu nɛ e-tiyiyaa ɖoŋ n̄ɩma palɩzɩɣ pa-tɩ ɛsɔdaa nɛ pana-wɛ lɛ, ɛha ɖa nɛ mɩ mba ɩtɔkɩ kʋn̄ɔŋ yɔ, hɛzɩyɛ.
53001008	Ɛkaɣ ɛ-tɩ lɩzʋʋ nɛ pana-ɩ minɖeɖeŋ taa nɛ ɛhɔ mba paasɩŋ Ɛsɔ yɔ, pa-nɩŋgbaaŋ. Ɛkaɣ hɔm ɖɔɖɔ mba paan̄aŋ ɖa-Kɩbaɣlʋ Yesu Krɩstʋ Tɔm Kɩbandʋ yɔ, pa-nɩŋgbaaŋ.
53001009	Pa-nɩŋgbaaŋ hɔm kɛɣnɩ tam tam asɛyʋʋ. Pakaɣ-wɛ posinaʋ nɛ ɖa-Kɩbaɣlʋ ɛsɩndaa nɛ e-ɖoŋ koboyaɣ.
53001010	Ɛkɔŋ puwiye nɖɩ se ɛ- cɩɖɩcɩɖɩ n̄ɩma tɩŋa ɛkpazɩ ɛ-hɩɖɛ ɛsɔdaa nɛ mba patɩŋa payɩ petisi ɛ-yɔɔ yɔ, payɩɣyɩ-ɩ. Mɩ ɖɔɖɔ ɩwɛ pa-taa mbʋ pʋyɔɔ yɔ, itisi aseɣɖe nɖɩ ɖɩlɩzɩ-mɩ yɔ.
53001011	Mbʋ labɩna nɛ ɖɩtɩmʋʋnɩ Ɛsɔ tam tɩŋa mɩ-yɔɔ se ɛcɔnɩ-mɩ se ɩmʋnɩ mbʋ pʋ-yɔɔ ɛya-mɩ yɔ nɛ ɛtɩŋɩnɩ e-ɖoŋ yɔɔ nɛ ɛla mbʋ e-ɖeu wɛtʋ liu wɛɛ yɔ nɛ mi-lidaʋ tʋmɩyɛ.
53001012	Ɖɩnɛ lɛ, Ɛsɔ tɩŋɩɣnɩ mɩ-yɔɔ nɛ ɖa-Kɩbaɣlʋ Yesu hɩɖɛ sɛɛ nɛ ɛtɩŋɩnɩ ɛlɛ yɔɔ nɛ mɩ-n̄ɩnɖɛ sɛɛ. Pɩtɩŋa payɩ pʋkɔŋ labʋ mbʋ ɛzɩ ɖɛ-Ɛsɔ nɛ Kɩbaɣlʋ Yesu Krɩstʋ po-lootiye wɛʋ yɔ.
53002001	Ɛgbaɣdɩnaa, ɖiheyiɣ-mɩ se ɩmaɣzɩ alɩwaatʋ ndʋ tɩ-yɔɔ Kɩbaɣlʋ Yesu Krɩstʋ kɔŋ nɛ ɖikpeɣli ɛ-cɔlɔ yɔ, tɩ-yɔɔ.
53002002	Itaayele mɩ-tɩ nɛ piliɣti mɩ-lɩmaɣza kɩbana kɛlɛʋ yaa sɔɔndʋ kpa-mɩ se Kɩbaɣlʋ kɩyakʋ tɛm talʋʋ. Pɩpɩzɩɣ nɛ pɩla se kalɩzaɣ nakɛyɛ yaa tɔm natʋyʋ yaa takayaɣ nakɛyɛ ŋga ɩmaɣzɩɣ se ɖamana yɔ, kɔyɔɔdʋʋnɩ mbʋ.
53002003	Itaayele mɩ-tɩ nɛ nɔɔyʋ peɣzi-mi natʋyʋ taa kaʋ. Pʋwɛɛ se ɛyaa ɛha Ɛsɔ siɣye, nɛ kɩwɛɛkɩm ɛyʋ weyi pʋmʋnaa se ele yɔ, ɛlɩɩ nɛ pana-ɩ pʋcɔ nɛ kɩyakʋ ŋgʋ kɩtalɩ.
53002004	Ɛkɛ Ɛsɔ koyindu nɛ ɛkpazɩɣ ɛ-tɩ se ɛkɩlɩ mbʋ pɩtɩŋa payɩ ɛyaa yaɣ se Ɛsɔ yɔ nɛ mbʋ pɩtɩŋa payɩ ɛyaa luŋuu pɩ-tɛɛ yɔ. Halɩ ewoki nɛ ɛcaɣ Ɛsɔ ɖɩɣa taa nɛ ɛyaa ɛ-tɩ se Ɛsɔ.
53002005	Ɩɩtɔzʋʋ se maawɛ mɩ-cɔlɔ lɛ, tɔm ndʋ meheyaɣ-mɩ yaa we?
53002006	Ɩsɩm mbʋ pɩɖɩkɩ-ɩ nʋmɔʋ lɛɛlɛɛyɔ se ɛɛlɩzɩ ɛ-tɩ nɛ pana-ɩ ɛ-alɩwaatʋ taa yɔ.
53002007	Ɛ-lakasɩ kɩdɛkɛdɩsɩ nzɩ sɩwɛ mɛɛsaɣ tɛɛ yɔ, sɩtɛm pazʋʋ. Ɛlɛ pʋwɛɛ se weyi ɛɖɔkɩ-ɩ yɔ, ɛɖɛɛ nɛ pʋcɔ.
53002008	Ɖɩnɛ lɛ, ɛyʋ weyi ɛkʋyʋʋnɩ paɣtʋ yɔ, ɛlɩzɩɣ ɛ-tɩ nɛ pana-ɩ nɛ Kɩbaɣlʋ kʋ-ɩ nɛ ɛ-nɔɔ taa heɣlim mbʋ ehosuu ɛ-yɔɔ yɔ. Kɩbaɣlʋ kɔŋ-ɩ naŋʋʋ nɛ koboyaɣ n̄alɩmɩyɛ nɖɩ ɛkɔŋna yɔ.
53002009	Ɛyʋ ɛnʋ, ɛkaɣ kɔm nɛ Satanɩ ɖoŋ nɛ ɛla hama lakasɩ tɩŋa nɛ ɛwɩlɩ kawɩlasɩ pɩkpɛndɩnɩ cɛtɩm pita lakasɩ.
53002010	Ɛkaɣ labʋ mbʋ pɩdɛkɛdɩ yɔ ndɩ ndɩ se ɛcɛtɩnɩ ɛyaa mba peleki yɔ. Pakaɣ lebu mbʋ pʋyɔɔ yɔ, petetisi nɛ patɩsɔɔlɩ toovenim mbʋ pɩyakaɣ pa-n̄ʋʋ yɔ.
53002011	Pʋ-yɔɔ Ɛsɔ tiyiɣni-wɛ ɖoŋ weyi eyeki nɛ pele yɔ se petisi cɛtɩm tɔm yɔ.
53002012	Pɩlakɩ mbʋ se Ɛsɔ ɛhʋʋnɩ tɔm mba petetisi toovenim nɛ panɩɣnɩ mbʋ pɩtatʋʋzɩ yɔ.
53002013	Ɛgbaɣdɩnaa, pʋwɛɛ se ɖɩsa Ɛsɔ tam yɔɔ mɩ-yɔɔ. Kɩbaɣlʋ sɔɔlɩ-mɩ, mbʋ pʋyɔɔ yɔ, ɛlɩzɩ-mɩ ɖooo kiɖe tɛɛ se ɛya mɩ-n̄ʋʋ. Ɛtɩŋɩnɩ Kalɩzaɣ ŋga kalabɩ-mɩ nɛ ɩwɛɛ cɩɖɩcɩɖɩ yɔ, kɔ-yɔɔ nɛ mi-lidaʋ toovenim yɔɔ nɛ ɛya mɩ-n̄ʋʋ.
53002014	Pʋ-yɔɔ ɛtɩŋɩnɩ ɖɔ-Tɔm Kɩbandʋ yɔɔ nɛ ɛyaa-mɩ se ihiɣ ɖa-Kɩbaɣlʋ Yesu Krɩstʋ koboyaɣ.
53002015	Ye mbʋ ɛgbaɣdɩnaa, ɩɖɔkɩ mɩ-tɩ kpam nɛ ɩɖɔkɩ ɖɔɖɔ tɔm ndʋ ɖɩwɩlɩ-mɩ nɛ nɔɔ yɔ, yaa ndʋ ɖɩma-mɩ ɖa-takayaɣ taa yɔ nɛ ɖɩwɩlɩ-mɩ yɔ, nesi naalɛ kpam.
53002016	Ɖa-Kɩbaɣlʋ Yesu Krɩstʋ maɣmaɣ nɛ ɖa-Caa Ɛsɔ pɔsɔɔlɩ-ɖʋ. Ɛtɩŋɩnɩ e-lootiye yɔɔ nɛ ɛhɛzɩ ɖa-laŋa tam yɔɔ nɛ ɛha-ɖʋ ɖaŋʋʋ kɩbam.
53002017	Pɛhɛzɩ mɩ-laŋa nɛ peyele ɩtɛzɩ kpaʋ ɖoŋ nɛ ɩla mbʋ pɩtɩŋa payɩ pʋwɛ ɖeu yɔ mɩ-lakasɩ nɛ mɩ-yɔɔdaɣ pa-taa.
53003001	Ɛgbaɣdɩnaa, ndʋ ɖɩtɛzɩɣna yɔ lɛ se : Ɩtɩmɩnɩ Ɛsɔ ɖɔ-yɔɔ. Ɩtɩmɩnɩ-ɩ nɛ Kɩbaɣlʋ tɔm wɛɛ cɔʋ yɔɔ lɛɛlɛɛ nɛ ɛyaa ɖʋ-tʋ hɩɖɛ ɛzɩ paɖʋʋ-tʋ hɩɖɛ mɩ-tɛ yɔ.
53003002	Ɩtɩmɩnɩ-ɩ nɛ ɛlɩzɩ-ɖʋ ɛyaa kɩdɛkɛdaa nɛ kan̄adɩnaa nesi tɛɛ mbʋ pʋyɔɔ yɔ, pɩtɛkɛ ɛyaa tɩŋa wɛnɩnɩ lidaʋ.
53003003	Ɛlɛ, Kɩbaɣlʋ mʋnaa se pataa-ɩ liu. Eyeki nɛ ɩkpa ɖoŋ nɛ ehuuzi mɩ-yɔɔ se kan̄adʋ ɛtaapɩzɩ ɛlabɩ-mɩ pʋyʋ.
53003004	Ɖɩtaɣ-mɩ liu Kɩbaɣlʋ taa mbʋ pʋyɔɔ yɔ, ɩlakɩ ɛzɩ ɖɩkam mɩ-n̄ʋʋ taa yɔ, halɩ ɩwɛɣ pɩ-labʋ yɔɔ mbʋ.
53003005	Kɩbaɣlʋ eɖiyi mɩ-lɩmaɣ za nɛ ɩsɔɔlɩ Ɛsɔ nɛ ɩwɛnɩ Krɩstʋ hɔyɛ ɖɔkʋʋ.
53003006	Ɛgbaɣdɩnaa, ɖɩkaŋ mɩ-n̄ʋŋ taa ɖa-Kɩbaɣlʋ Yesu Krɩstʋ hɩɖɛ taa se : Ɩtaan̄ɔtɩnɩ ɛgbaɣdʋ weyi ɛlakɩ feendu nɛ ɛɛɖɔŋ tɔm ndʋ ɖɩwɩlɩ-mɩ yɔ, tɩ-yɔɔ yɔ.
53003007	Mɩ-maɣmaɣ ɩtɛm sɩm ɛzɩma mbʋ pʋwɛɛ se ɩtɩɣzɩnɩ-ɖʋ yɔ, mbʋ pʋyɔɔ yɔ, ɖɩɩwɛ mɩ-tɛ lɛ, ɖɩtaala feendu.
53003008	Ɖɩtɔtɔɔ nɔɔyʋ tɔɔnaɣ yem falaa. Ɛlɛ, ɖɩlabɩ tʋmɩyɛ siŋŋ wɩsɩ nɛ ɖoo pɩnɩɩ-ɖʋ se ɖɩtaakɛnɩ nɔɔyʋ sʋʋtʋ.
53003009	Ɖɩɩwɛnɩ waɖɛ se ɖɩpɔzɩ-mɩ se ɩsɩnɩ-ɖʋ. Ɛlɛ ɖɩn̄ɩnaɣ se ɖɩla ɖa-maɣmaɣ nɛ ɩna ɛzɩma mbʋ pʋwɛɛ se ɩtɩɣzɩnɩ-ɖʋ yɔ.
53003010	Ɖɩɩwɛ mɩ-tɛ lɛ, ɖɩɩkam mɩ-n̄ʋŋ taa se : Ye nɔɔyʋ ɛɛn̄ɩnɩɣ se ɛla tʋmɩyɛ yɔ, ɛtaatɔɔ ɖɔɖɔ!
53003011	Ŋgʋ ɖɩnɩɣ naɣ yɔ se mɩ-taa nabɛyɛ lakɩ feendu. Ɛzɩ paala tʋmɩyɛ lɛ, peyele nɛ panɩɣnɩ lalaa tɔm.
53003012	Ɖɩkaŋ pɩ-tɛ ɛyaa mba pa-n̄ʋŋ taa nɛ ɖɩsazɩɣ-wɛ ɖa-Kɩbaɣlʋ Yesu Krɩstʋ hɩɖɛ taa se : Ɩla tʋmɩyɛ pɛɛyɛɛ taa nɛ ihiɣ mɩ-maɣmaɣ mɩ-tɔɔnaɣ nɛ ɩtɔɔ.
53003013	Piyele mɩ-yɔ, ɛgbaɣdɩnaa, pɩtaanɩɩ-mɩ nɛ kɩbandʋ labʋ.
53003014	Ye nɔɔyʋ ɛɛɖɔŋ tɔm ndʋ ɖɩma takayaɣ kanɛ ka-taa yɔ tɩ-yɔɔ lɛ, ɩtɩlɩ pʋdʋ camɩyɛ. Ɩtaan̄ɔtɩnɩ-ɩ nɛ piyele fɛyɛ kpa-ɩ.
53003015	Ɩtaakpaɣ-ɩ ɛzɩ mi-koyindu yɔ, ɛlɛ ɩkalɩ-ɩ ɛzɩ mɩ-ɛgbaɣdʋ yɔ.
53003016	Kɩbaɣlʋ laŋhɛzɩyɛ tʋ maɣ maɣ ɛhɛzɩ mɩ-laŋa alɩwaatʋ kpeekpe pɩtɩŋa pɩ-taa. Kɩbaɣlʋ ɛwɛɛ mɩ-tɩŋa payɩ mɩ-cɔlɔ.
53003017	Ma Pɔɔlɩ, mamaɣnɩ tɔm pee anɛ yɔ nɛ me-nesi nɛ mɛnsɛɣ-mɩ. Mbʋ man̄ɩkɩɣ nesi man-takayasɩ tɩŋa taa nɛ mbʋ mamaɣ.
53003018	Ɖa-Kɩbaɣlʋ Yesu Krɩstʋ ɛla mɩ-tɩŋa payɩ lootiye. Pɩla mbʋ.
54001001	Ma Pɔɔlɩ, weyi ma mɛnkɛ Yesu Krɩstʋ tiyiyu ɛzɩ ɖa-n̄ʋʋyaɖʋ Ɛsɔ nɛ ɖa-Kɩbaɣlʋ Yesu Krɩstʋ weyi ɖɩtaɣ-ɩ liu yɔ, paɖʋʋ-m yɔ, mamaɣnɩ takayaɣ kanɛ.
54001002	Mamaɣ-kɛ n̄a Timootee, weyi n̄a ŋkɛ man-pɩɣa siŋŋ lidaʋ taa yɔ. Ɖa-Caa Ɛsɔ nɛ ɖa-Kɩbaɣlʋ Yesu Krɩstʋ palabɩ-ŋ lootiye nɛ pana n̄a-pʋtɔdɩyɛ nɛ pɛhɛzɩ n̄a-laŋɩyɛ.
54001003	Mɛnɖɛwaɣ Masedonii egeetiye taa lɛ, meheyi-ŋ se : Caɣ Efɛɛzɩ tɛtʋ taa nɛ ŋpaɣ ɛyaa nabɛyɛ se pataawɩlɩ tɔm ndʋ tɩwɛ ndɩ nɛ ɖa-n̄ɩndʋ yɔ.
54001004	Paɣ-wɛ se pataanɩnɩ mʋya nɛ pɔ-cɔzɔnaa hɩla kaatɛŋa pɔ-tɔm. Mbʋ kɔŋnɩnɩ nɔɔhɔnɖɛ. Piiwokini Ɛsɔ tʋmɩyɛ lidaʋ taa nɛ ɛsɩndaa.
54001005	Ŋpakɩ-wɛ mbʋ se pɛwɛɛnɩ sɔɔlɩm mbʋ pɩlɩnɩ hɔyɛ kɩbanɖɛ nɛ lɩmaɣza kɩbana nɛ lidaʋ siŋŋ pa-taa yɔ.
54001006	Nabɛyɛ ha siɣye nɛ tɔm ndʋ nɛ pɛ-ɛza sɛnɩ tɔm ndʋ tɩɩwazɩɣ-wɛ pʋyʋ yɔ, tɩ-yɔɔdʋʋ.
54001007	Pe-liu wɛɛ se pɛkɛ paɣtʋ tɔm wɩlɩyaa, ɛlɛ, paanɩɣ tɔm ndʋ pɔyɔɔdʋʋ yɔ nɛ ndʋ tɩ-yɔɔ pɛwɛ ɖoŋ yɔ, tɩ-tɔbʋʋ.
54001008	Ye nɔɔyʋ ɛlakɩnɩ paɣtʋ tʋmɩyɛ ɛzɩ pʋpɔzʋʋ yɔ yɔ, ɖɩnawa se tɩwɛ ɖeu.
54001009	Ɖɩnawa se pɩtɛkɛ ɛyaa kʋtʋʋzaa paɖʋ paɣ tʋ. Ɛlɛ, paɖʋ-tʋ mba paaɖɔkɩɣ paɣtʋ yɔ nɛ kaan̄amtʋ tɩnaa nɛ mba pa-paa fɛyɩnɩ Ɛsɔ yɔ nɛ kɩwɛɛkɩm laɖaa nɛ kɩdɛkɛdaa nɛ mba pɛpɛŋɩɣ Ɛsɔ tɛtɛ yɔ nɛ mba pakʋʋ pa-caanaa yɔ nɛ Ɛyaa kʋyaa.
54001010	Paɖʋ-tʋ ɖɔɖɔ acɛyɛ laɖaa nɛ abalaa yaa halaa mba pasʋʋnɩ ɖama yɔ nɛ ɛyaa pɛdɩyaa nɛ cɛtɩyaa nɛ mba poɖuki nɛ paalakɩ pʋ-yɔɔ yɔ nɛ mba patɩŋa payɩ palakɩ mbʋ pʋkʋyɩnɩ wɩlɩtʋ ndʋ tɩwɛ cɩɖɩcɩɖɩ yɔ.
54001011	Wɩlɩtʋ ndʋ, tɩwɛ Ɛsɔ weyi ehiɣ ɛ-tɩ yɔ, e-koboyaɣ Tɔm Kɩbandʋ ndʋ ɛɖʋzɩ me nesi tɛɛ yɔ, tɩ-taa.
54001012	Mansaŋ weyi ɛha-m ɖoŋ yɔ, ɛnʋ lɛ ɖa-Kɩbaɣlʋ Yesu Krɩstʋ. Ɛcɔnɩ-m se mamʋnaa se pata-m liu nɛ ɛlɩzɩ-m se mala ɛ-tʋmɩyɛ.
54001013	Ŋgʋ ɖooo lɛ maawɛkaɣ ɛ-hɩɖɛ nɛ mɛwɛɛ ɛ-wayɩ kaŋ kaŋ nɛ mantʋʋ-ɩ ɖɔɖɔ. Ɛlɛ, Ɛsɔ na man-pʋtɔdɩyɛ mbʋ pʋyɔɔ yɔ, mantaatɩlɩ mbʋ malakaɣ yɔ. Mantaawɛɛnɩ ɛ-yɔɔ lidaʋ.
54001014	Ɖa-Kɩbaɣlʋ labɩ-m lootiye siŋŋ, ɖɩ nɛ lidaʋ nɛ sɔɔlɩm mbʋ pʋwɛ Krɩstʋ Yesu taa yɔ.
54001015	Ɩɩnaɣ tɔm ndʋ tɩkɛ toovenim nɛ tɩmʋna se ɛyaa tɩŋa etisi-tʋ nɛ pa-laŋa tɩŋa yɔ : Krɩstʋ Yesu kɔm kedeŋa yɔɔ se ɛya kɩwɛɛkɩm laɖaa n̄ʋʋ nɛ pa-taa lɛ, ma pɩkɩlɩnaa.
54001016	Ɛlɛ, pɩ-maɣmaɣ pʋ-yɔɔ yɔɔ Ɛsɔ na man-pʋtɔdɩyɛ. Ɛlabɩ mbʋ se Krɩstʋ ɛtɩŋɩnɩ ma kɔɔnɔɔ tʋ ma mɔ-yɔɔ nɛ ɛwɩlɩ ɛ-hɔyɛ ɖɔkɩɣ kpem. Ɖɩnɛ lɛ, mankaɣnɩ nʋmɔʋ wɩlʋʋ mba pakaɣ tisuu ɛ-yɔɔ se pɛwɛɛnɩ tam tam wezuu yɔ.
54001017	Ɛsɔ lɛ Wiyaʋ sɔsɔ tam yɔɔ. Ɛɛsɩkɩ kaʋ nɛ paanaɣ-ɩ nɛ e-ɖeke koŋ lɛ Ɛsɔ lɔŋsɩŋɖɛ tʋ. Ɛnʋ tɩna koboyaɣ nɛ hɩɖɛ ɖʋʋ waasɩ nɛ waasɩ. Pɩla mbʋ!
54001018	Man-pɩɣa Timootee, manɖʋzʋʋ tʋmɩyɛ ɖɩnɛ n̄e-nesi tɛɛ ɛzɩ paaɖɛzɩɣ tɔm n̄ɔ-yɔɔ yɔ. Me-liu wɛɛ se ŋɖɔ tɔm ndʋ tɩ-yɔɔ nɛ ŋlʋ lʋbɩyɛ kɩbanɖɛ.
54001019	Man̄ɩnɩɣ se ŋɖɔkɩ lidaʋ ŋgʋ ŋwɛnɩ-kʋ Ɛsɔ yɔɔ yɔ nɛ n̄a-taa wɛɛ keleŋkele. Pʋnɛ lɛlaa n̄elesaa yɔ nɛ pe-lidaʋ labɩ asayʋʋ.
54001020	Pa-taa lɛ Imenee nɛ Aleksandɩrɩ mba mankpaɣaa nɛ manɖʋzɩ Satanɩ nesi tɛɛ yɔ. Ɖɩnɛ pɛkpɛlɩkɩɣ se pɩtamʋna se pɛwɛɛkɩ Ɛsɔ hɩɖɛ.
54002001	Lɛɛlɛɛyɔ, mansazɩɣ ɛyaa se kacalaɣ lɛ, pɛsɛɛ Ɛsɔ nɛ petendi-i nɛ patɩmɩnɩ-ɩ nɛ pasam-ɩ ɛyaa tɩŋa yɔɔ.
54002002	Patɩmɩnɩ Ɛsɔ awiya nɛ n̄ʋndɩnaa tɩŋa yɔɔ. Ɖɩnɛ lɛ, ɖɩpɩzɩɣ nɛ ɖɩcaɣ wezuu pɛɛyɛɛ nɛ laŋhɛzɩyɛ pa-taa nɛ ɖa-paa wɛɛnɩ Ɛsɔ nɛ ɖɩla mbʋ pʋmʋnaa yɔ.
54002003	Mbʋ wɛnɩ ɖeu nɛ pɩkɛdɩnɩ ɖa-n̄ʋʋ yaɖʋ Ɛsɔ,
54002004	weyi e-liu wɛɛ se ɛyaa tɩŋa payɩ ɛwɛnɩ n̄ʋʋ yabʋ nɛ pɔkɔɔ nɛ patɩlɩ toovenim yɔ.
54002005	Toovenim lɛ, Ɛsɔ kʋɖʋm koŋ wɛna nɛ ceyiyu kʋɖʋm koŋ n̄ɛwɛɛ Ɛsɔ nɛ ɛyaa pɛ-hɛkʋ taa nɛ patɩŋɩɣnɩ ɛ-yɔɔ. Ɛnʋ lɛ ɛyʋ Yesu Krɩstʋ.
54002006	Ɛkpaɣ ɛ-maɣmaɣ ɛ-tɩ nɛ ɛcɛlɩ se pɩkɛ kɩhɛyʋʋ ŋgʋ kiholuu ɛyaa tɩŋa yɔ. Aseɣɖe nɖɩ ɛlɩzɩ ɛ-maɣmaɣ ɛ-alɩwaatʋ taa.
54002007	Pʋyɔɔ yɔɔ Ɛsɔ lɩzɩ-m nɛ ɛsɩɩ se mɛnkɛ ɛ-tɔm suzuyu nɛ Krɩstʋ tiyiyu. Toovenim mɔyɔɔdʋʋ Krɩstʋ taa, maacɛtɩɣ. Ɛsɔ ɖʋ-m se mawɩlɩ mba pɛtɛkɛ Yuda n̄ɩma yɔ toovenim nɛ lidaʋ pɔ-tɔm.
54002008	Me-liu wɛɛ se abalaa ɛkpazɩɣ pe-nesi nzɩ sɩwɛ cɩɖɩcɩɖɩ yɔ ɛsɔdaa nɛ pɛsɛɣ Ɛsɔ paa lɛ. Nɔɔyʋ pana ɛtaakpanɩ lɛlʋ, you ɛtaawɛɛ ɖɔɖɔ.
54002009	Me-liu wɛɛ ɖɔɖɔ se halaa esuu wondu camɩyɛ ɛzɩ pʋmʋnaʋ yɔ nɛ pataaɖɛlɩsɩ niye. Pataakɩlɩ pa-tɩ canʋʋ nɛ n̄ɔsɩ lʋʋ nɛ sika nɩŋgbacaɣlɩnaa yaa lɩtʋ nɛ wondu ndʋ tɩkɩlɩ liidiye yɔ.
54002010	Ɛlɛ, pacanɩ pa-tɩ nɛ tʋma kɩbana labʋ ɛzɩ pʋmʋnaʋ halaa mba pɔtɔŋ pa-tɩ se peseu Ɛsɔ yɔ.
54002011	Pʋwɛɛ se halaa esu nɛ polusi pa-tɩ kpem alɩwaatʋ ndʋ pawɩlɩɣ -wɛ Ɛsɔ tɔm yɔ.
54002012	Maahaɣ halʋ nʋmɔʋ se ɛwɩlɩ tɔm yaa eɖiɣ abalaa. Pʋwɛɛ se esu.
54002013	Pʋwɛ mbʋ, mbʋ pʋyɔɔ yɔ, Aɖam Ɛsɔ calɩnɩ labʋ kedeŋa yɔɔ. Pʋwayɩ ɛlabɩ Ɛɛvɩ.
54002014	Pɩtɛkɛ Aɖam pepeɣzaa. Ɛlɛ, halʋ pepeɣzaa nɛ ɛtɔlɩ kaan̄amtʋ taa.
54002015	Ɛlɛ, ye halʋ ɛcaɣ wezuu camɩyɛ lidaʋ nɛ sɔɔlɩm nɛ cɩɖɩcɩɖɩ wɛtʋ pa-taa yɔ, pɩtɩŋɩɣnɩ lʋlʋʋ yɔɔ nɛ ɛwɛɛnɩ n̄ʋʋ yabʋ.
54003001	Tɔm tʋnɛ, tɩkɛ toovenim : Ye nɔɔyʋ ɛcaɣ se ɛkɛ Krɩstʋ ɛgbɛyɛ yɔɔ cɔnɩyʋ yɔ, tʋmɩyɛ kɩbanɖɛ pʋdʋ liu wɛɛ.
54003002	Pʋwɛɛ se kawanaɣ nakɛyɛ ɛtaawɛɛ Krɩstʋ ɛgbɛyɛ yɔɔ cɔnɩyʋ yɔɔ. Ɛkɛ halʋ kʋɖʋm walʋ, ɛtɩlɩ ɛ-tɩ kpaʋ nɛ ɛɖɔkɩɣ ɛ-tɩ nɛ ɛɖɔŋ ɛzɩma mbʋ pʋmʋnaa yɔ. Ɛmʋ agɔma camɩyɛ nɛ ɛtɩlɩ tɔm wɩlʋʋ camɩyɛ.
54003003	Pɩtamʋna se ɛkɛ sʋlʋm n̄ɔyʋ, ɛtaawɛɛ ɖɔɖɔ helu helu nɛ etaamuli lɛlaa se ehiɣ kɛzaɣ. Ɛlɛ, pʋwɛɛ se ɛkɛ ɛyʋ kɩbanʋ, ɛtaakɛ tɔm cayʋ, ɛtaawɛnɩ liidiye laɣzaɣ katatayaɣ.
54003004	Pʋwɛɛ se ɛ-maɣmaɣ ɛpɩzɩ nɛ ɛcɔnɩ ɛ-hɔʋ taa n̄ɩma yɔɔ camɩyɛ nɛ ɛkpɛlɩkɩ e-piya nɛ siluzuu sɩ-tɩ ɛ-tɛɛ nɛ sɩn̄aŋ-ɩ ɖeu siŋŋ.
54003005	Ye ɛyʋ ɛɛpɩzɩɣ ɛ-maɣmaɣ ɛ-hɔʋ taa n̄ɩma yɔɔ cɔnaʋ lɛ, ɛzɩma ɛɛpɩzɩ nɛ ɛcɔnɩ Ɛsɔ ɛgbɛyɛ taa n̄ɩma yɔɔ yɔ?
54003006	Pɩfɛyɩ se ɛkɛ ɛyʋ weyi ɛpɩsɩ krɩstʋ tʋ nɛ piteleɖida yɔ. Ɖɩtɔsɔɔlɩ se ɛkpazɩ ɛ-tɩ nɛ Ɛsɔ hʋʋnɩ-ɩ nɛ ɛkʋ ɛ-tɔm ɛzɩ ɛkʋʋ Satanɩ n̄ɩndʋ yɔ.
54003007	Pʋwɛɛ ɖɔɖɔ se mba pɛtɛkɛ Krɩstʋ ɛgbɛyɛ taa n̄ɩma yɔ, palɩzɩ ɛ-yɔɔ aseɣɖe kɩbanɖɛ. Ɖɩɩn̄ɩnɩɣ se pɛpɛŋ-ɩ tɛtɛ nɛ ɛtɔlɩ eleeu kpacanaa taa.
54003008	Pʋwɛɛ ɖɔɖɔ se mba pɛkɛɣ tʋmlaɖaa Krɩstʋ ɛgbɛyɛ taa yɔ, pɛkɛ ɛyaa mba pamʋnaa se pan̄am-wɛ yɔ. Pataawɛnɩ nɔsɩ naalɛ. Pɩfɛyɩ se pɔn̄ɔɔ sʋlʋm nɛ pɩkɩlɩ-wɛ yaa pomuli lɛlaa se pehiɣ kɛzaɣ.
54003009	Pʋwɛɛ se pɔɖɔkɩ lidaʋ tɔm ndʋ tɩɩwɛɛ mɛɛsaɣ tɛɛ nɛ Ɛsɔ lɩzɩ-tʋ nɛ ɛwɩlɩ ɛ-n̄ɩma yɔ kpam nɛ pa-taa wɛɛ keleŋgele.
54003010	Pʋwɛɛ se pacalɩ-wɛ maɣzʋʋ nɛ ye patana kawanaɣ nakɛyɛ pɔ-yɔɔ lɛ, peyebi-wɛ nɛ pɛkɛ Krɩstʋ ɛgbɛyɛ taa tʋmlaɖaa.
54003011	Mbʋ pʋwɛɛ ɖɔɖɔ se halaa ɛkɛ mba pamʋnaa se pan̄am-wɛ yɔ. Pataayɔɔdʋʋ ɛyaa tɔm ɛlɛ, patɩlɩ pa-tɩ kpaʋ nɛ pamʋnɩ se pataa-wɛ liu pɩtɩŋa pɩ-taa.
54003012	Pʋwɛɛ se Krɩstʋ ɛgbɛyɛ taa tʋmlaɖʋ ɛkɛnɩ halʋ kʋɖʋm walʋ nɛ ɛcɔnɩ e-piya nɛ ɛ-hɔʋ taa n̄ɩma yɔɔ camɩyɛ.
54003013	Mbʋ pʋyɔɔ yɔ, Krɩstʋ ɛgbɛyɛ taa tʋmlaɖaa mba palakɩ pa-tʋmɩyɛ camɩyɛ yɔ, paɖʋʋ-wɛ hɩɖɛ nɛ pa-laŋa ɛɛmaɣnɩ pʋyʋ pe-lidaʋ ŋgʋ pɛwɛnɩ Krɩstʋ taa yɔ, kʋ-yɔɔ.
54003014	Mamaɣ-ŋ takayaɣ kanɛ nɛ lidaʋ se piileɖuu lɛ, mɔnkɔŋ nɛ mana-ŋ.
54003015	Ɛlɛ ye mɔntɔkɔɔ lɔŋ lɛ, ŋŋtɩlɩ ɛzɩma mbʋ pʋwɛɛ se ŋɖɔ Ɛsɔ hɔʋ taa yɔ. Ŋgʋ lɛ Ɛsɔ weyi ɛwɛ wezuu yɔ, ɛ-ɛgbɛyɛ. Ŋgʋ ɖɔɖɔ lɛ toovenim tɔm tilimiye nɛ ti-sizika.
54003016	Toovenim lɛ, lidaʋ tɔm ndʋ tɩɩwɛ mɛɛsaɣ tɛɛ nɛ Ɛsɔ wɩlɩ-ɖʋ tʋ yɔ, tɩpaɣlaa kamaɣ fɛyɩ. Ndʋ lɛ se : Ɛsɔ lɩzɩ ɛ-tɩ nɛ ɛwɩlɩ tomnaɣ taa. Kalɩzaɣ kaɖɩ kpayɩ se ɛtʋʋzaa. Ɛsɔ tiyiyaa na-ɩ. Posuzi ɛ-tɔm paa le. Petisi ɛ-yɔɔ kedeŋa kpeekpe yɔɔ. Ɛsɔ kpazɩ-ɩ koboyaɣ taa.
54004001	Kalɩzaɣ yɔɔdɩ kpayɩ se kɛtɛzaɣ alɩwaatʋ taa lɛ, ɛyaa nabɛyɛ kɔŋ yebu lidaʋ nɛ panɩɩnɩ kalɩzasɩ nzɩ sɩcɛtɩɣ yɔ nɛ aleewaa pa-wɩlɩtʋ.
54004002	Ɛyaa cɛtɩyaa kaɣ labʋ pɩ-tɛɛ nɛ pɩ-yɔɔ lakasɩ nɛ pepeɣzini-wɛ. Ɛyaa mba, pa-taa kpɩndaa nɛ paapɩzɩɣ se patɩlɩ mbʋ pʋwɛ ɖeu nɛ mbʋ pɩfɛyɩ ɖeu yɔ.
54004003	Pɩ-tɛ ɛyaa mba, pakaɣ ɖaŋʋʋ se pataakpaɣ halaa nɛ pataatɔɔ tɔɔnɩsɩ nasɩyɩ. Ŋgʋ Ɛsɔ n̄alɩzɩ tɔɔnɩsɩ nzɩ sɩ-tɩŋa se mba petisi Krɩstʋ yɔɔ nɛ patɩlɩ toovenim yɔ, pɔtɔɔ-sɩ nɛ ɛsɩmɩyɛ.
54004004	Mbʋ pɩtɩŋa payɩ Ɛsɔ laba yɔ, pʋwɛ ɖeu. Pɩfɛyɩ se pekizi pɩ-taa nabʋyʋ ye ɖɩmʋ mbʋ ɛhaɣ-ɖʋ yɔ nɛ ɛsɩmɩyɛ yɔ.
54004005	Mbʋ pʋyɔɔ yɔ, Ɛsɔ tɔm nɛ Ɛsɔ sɛʋ peyeki nɛ pɩtɩŋa payɩ pʋwɛɛ cɩɖɩcɩɖɩ.
54004006	Ye ŋwɩlɩɣ tɔm tʋnɛ ɛgbaɣ dɩnaa yɔ, ɖɩnɛ lɛ, ŋkɛɣnɩ Yesu Krɩstʋ tʋmlaɖʋ kɩbanʋ. Ɖɩnɛ lɛ, ŋcalɩɣ n̄a-tɩ nɛ lidaʋ tɔm nɛ wɩlɩtʋ kɩbandʋ ndʋ ŋɖɔm tɩ-yɔɔ camɩyɛ yɔ.
54004007	Kizi mʋya wena aawazɩɣ pʋyʋ nɛ aniɣziɣ mbʋ pɩtɩŋa pʋwɛ cɩɖɩcɩɖɩ nɛ halaa akpadɩyaa mʋyʋʋ yɔ. Malɩsɩ n̄a-tɩ nɛ Ɛsɔ paawɛnaʋ.
54004008	Tomnaɣ malɩsɩɣ nɛ nabʋyʋ wɛ wazaɣ pazɩ yem. Ɛlɛ Ɛsɔ paa wɛnaʋ wɛ wazaɣ pɩtɩŋa pɩ-taa. Mbʋ pʋyɔɔ yɔ, pɩhaɣ lɛɛlɛɛyɔ wezuu nɛ cee wayɩ n̄ɩŋgʋ.
54004009	Tɔm ndʋ tɩkɛ toovenim nɛ tɩmʋna se paa weyi etisi-tʋ nɛ ɛ-laŋɩyɛ pilim.
54004010	Ɩɩnaɣ pʋ-yɔɔ ɖɩkaŋ n̄ʋʋ nɛ ɖɩlakɩ tʋmɩyɛ nɛ ɖitisiɣ se pakalɩ-ɖʋ mbʋ pʋyɔɔ yɔ, ɖɩtaɣ Ɛsɔ weyi ɛwɛ wezuu yɔ liu. Ɛkɛ ɛyaa tɩŋa payɩ n̄ʋʋyaɖʋ, kɔzɩkɔzɩ mba petisaa yɔ.
54004011	Heyi tɔm ndʋ nɛ ŋwɩlɩ-tʋ.
54004012	Taayele se nɔɔyʋ ɛpɛɛŋ-ŋ tɛtɛ se ŋkɛ evebu. Ɛlɛ pʋwɛɛ se ŋwɩlɩ mba petisi Krɩstʋ yɔɔ yɔ nʋmɔʋ nɛ n̄ɔ-yɔɔdaɣ nɛ n̄ɔ-ɖɔnɛ nɛ n̄ɔ-sɔɔlɩm nɛ n̄a-kalɩzaɣ nɛ n̄e-lidaʋ nɛ n̄a-cɩɖɩcɩɖɩ wɛtʋ.
54004013	Alɩwaatʋ ndʋ ŋɖaŋ mɔn-kɔm yɔ, wɛɛ Ɛsɔ tɔm kalʋʋ yɔɔ ɛyaa samaɣ taa nɛ ŋyele nɛ pɩlabɩ-wɛ hʋnʋm nɛ ŋwɩlɩ-wɛ tɔm.
54004014	Taayele haɖɛ nɖɩ Ɛsɔ ha-ŋ yɔ. Ɛsɔ ha-ŋ haɖɛ nɖɩ alɩwaatʋ ndʋ ɛ-tɔm ɖɛzɩyaa kɔyɔɔdaa nɛ Krɩstʋ ɛgbɛyɛ taa sɔsaa tɩnɩ n̄ɔ-yɔɔ nesi yɔ.
54004015	Nɩɩna tʋmɩyɛ nɖɩ. Kpaɣ n̄a-tɩ pilim nɛ ŋɖʋ ɖɩ-taa nɛ paa weyi ɛna ɛzɩma mbʋ ŋwokini ɛsɩndaa yɔ.
54004016	Kpa n̄a-tɩ nɛ ndʋ ŋwɩlʋʋ yɔ. Sɛzɩ ɛsɩyɛ nɛ ŋwolo pʋyɔɔ, mbʋ pʋyɔɔ yɔ, ye ŋlakɩ mbʋ yɔ, ŋyakɩ n̄anɛ mba pewelesiɣni-ŋ yɔ, mɩ-n̄ʋʋ.
54005001	Taaholi akpadɩyʋ yɔɔ ɛlɛ, sɩɣzɩ-ɩ lɔŋ ɛzɩ n̄a-caa yɔ. Sɩɣzɩ evebiya lɔŋ ɛzɩ n̄a-n̄ɩma yɔ.
54005002	Yɔɔdɩnɩ halaa akpadɩyaa ɛzɩ n̄o-ɖoonaa yɔ nɛ asɛyaa nɛ pɛlaa ɛzɩ n̄a-n̄ɩma yɔ cɩɖɩ cɩɖɩ wɛtʋ tɩŋa taa.
54005003	Ɖʋ lelaa mba pɛfɛyɩnɩ nɔɔyʋ kpem yɔ, hɩɖɛ.
54005004	Ye lelu nɔɔyʋ ɛwɛnɩ piya yaa sayɩnaa yɔ, pʋwɛɛ se mba ɛcalɩnɩ kpɛlɩkʋʋ ɛzɩma mbʋ pʋmʋnaa se pala pɔ-hɔʋ taa n̄ɩma yɔ. Mba pɩtalɩnaa se pɔcɔnɩ pa-n̄ɩma yɔɔ ɛzɩ paba kɔcɔnʋʋ pɔ-yɔɔ yɔ, mbʋ pʋyɔɔ yɔ, mbʋ kɛdɩnɩnɩ Ɛsɔ.
54005005	Lelu weyi ɛwɛ e-ɖeke nɛ ɛfɛyɩnɩ nɔɔyʋ se ɛcɔnɩ ɛ-yɔɔ yɔ, ɛtaɣ Ɛsɔ liu. Ɛwɛɣ Ɛsɔ sɛʋ yɔɔ nɛ etendiɣ-i wɩsɩ nɛ ɖoo.
54005006	Lelu weyi ɛlɛ n̄ɛwɛɛ nɛ ɛlakɩ yem yem yɔ, paa ɛwɛ wezuu yɔ, ɛtɛm sɩbʋ.
54005007	Heyi tɔm tʋnɛ lelaa nɛ pataana kawanaɣ nakɛyɛ pɔ-yɔɔ.
54005008	Ye nɔɔyʋ ɛɛcɔŋnɩ ɛ-n̄ɩma yɔɔ, kɔzɩkɔzɩ ɛ-maɣmaɣ ɛ-hɔʋ taa n̄ɩma yɔɔ yɔ, ɛlɔ lidaʋ. Weyi ɛfɛyɩnɩ lidaʋ Krɩstʋ yɔɔ yɔ, ɛlɛ n̄akɩlɩ-ɩ wee wee.
54005009	Ye lelu nɔɔyʋ ɛfɛyɩnɩ pɩnzɩ 60 yɔ, taama ɛ-hɩɖɛ lelitu takayaɣ taa. Pʋwɛɛ se ɛkɛnɩ abalʋ kʋɖʋm halʋ.
54005010	pʋwɛɛ se patɩlɩ-ɩ nɛ ɛ-camɩyɛ lakasɩ. Ɛcɔnɩ e-piya yɔɔ ɖeu, ɛmʋ mba powokaɣ ɛ-tɛ yɔ camɩyɛ, ɛkɔ cɩɖɩcɩɖɩ n̄ɩma nɩŋgbanzɩ lɩm, ɛsɩnɩ tanɩmtɩnaa nɛ ɛ-ɛzɩyɛ sɛnɩ mbʋ mbʋ pʋwɛ ɖeu yɔ, pɩtɩŋa payɩ pɩ-labʋ.
54005011	Ɛlɛ, taama lelaa mba patakpadɩyɩ yɔ, pa-hɩla. Alɩwaatʋ ndʋ, mbʋ pe-liu wɛɛ yɔ, puposuu-wɛ nɛ Krɩstʋ lɛ, pan̄ɩnɩɣ se paɖaɣnɩ walʋʋ.
54005012	Ɖɩnɛ lɛ, pasʋʋ tɔm mbʋ pʋyɔɔ yɔ, peyebi mbʋ paacalɩ ɖʋʋ se palakɩ yɔ.
54005013	Paanaɣ se pala we lɛ, papɩsɩɣ feendinaa nɛ panɩɣnɩ ɖɩsɩ taa cɔʋ. Pɩɩsɩɣnɩ se paalakɩ pʋyʋ, ɛlɛ papɩsɩɣ ɖɔɖɔ kɔkɔɖɛ yaɖaa nɛ paɖʋʋ pɔ-nɔsɩ lɛlaa tɔm taa nɛ pɔyɔɔdʋʋ ndʋ tɩtana-wɛ yɔ.
54005014	Pʋ-yɔɔ me-liu wɛɛ se lelaa mba patakpadɩyɩ yɔ, pawalɩ nɛ palʋlɩ piya. Me-liu wɛɛ se pɔcɔnɩ pa-ɖɩsɩ yɔɔ nɛ pataaha ɖo-koyindu waɖɛ se ɛyɔɔdɩ ɖɔ-tɔm natʋyʋ.
54005015	Lelaa nabɛyɛ n̄ɛtɛm haʋ siɣye nɛ patɩŋɩɣ Satanɩ wayɩ.
54005016	Ye Krɩstʋ tʋ halʋ nɔɔyʋ yaa abalʋ nɔɔyʋ ɛwɛnɩ lelaa yɔ, ɛsɩnɩ-wɛ. Etaayebini-wɛ nɛ Krɩstʋ ɛgbɛyɛ. Peeye ɖɩɖɩ pɩzɩɣ nɛ ɖɩsɩnɩ lelaa mba pɛfɛyɩnɩ nɔɔyʋ yɔ.
54005017	Krɩstʋ ɛgbɛyɛ taa sɔsaa mba peɖiyiɣ-ɖɩ camɩyɛ yɔ, pʋwɛɛ se paɖʋ-wɛ hɩɖɛ tɔm nabʋlɛ. Kɔzɩkɔzɩ mba pakaŋ n̄ʋʋ Ɛsɔ tɔm suzuu nɛ tɩwɩlɩɣ pa-taa yɔ.
54005018	Mbʋ pama Ɛsɔ tɔm takayaɣ taa se : Nɔ weyi ɛmɩtɩɣ mɩla yɔ, paahɔkʋʋ ɛ-nɔɔ se ɛtaatɔɔ. Pamawa ɖɔɖɔ se : Tʋmlaɖʋ mʋnɩ ɛ-kɩhɛyʋʋ.
54005019	Ye pɔkɔnɩ Krɩstʋ ɛgbɛyɛ taa sɔsɔ nɔɔyʋ tɔm n̄ɔ-cɔlɔ se ɛlabɩ pʋyʋ yɔ, taamʋ-tʋ yem ye aseɣɖe tɩnaa ɛtatalɩ naalɛ yaa naadozo yɔ.
54005020	Mba paba n̄alakɩ kɩwɛɛkɩm yɔ, kalɩ-wɛ patɩŋa payɩ pɛ-ɛsɩndaa nɛ sɔɔndʋ kpa lɛlaa.
54005021	Manpakɩ-ŋ Ɛsɔ nɛ Kɩbaɣlʋ Yesu Krɩstʋ nɛ Ɛsɔ tiyiyaa mba ɛlɩzaa yɔ, pɛ-ɛsɩndaa se ŋɖɔ paɣ tʋ tʋnɛ tɩ-yɔɔ. Taacɔnɩ nɔɔyʋ ɛsɩndaa nɛ taala nabʋyʋ ɛsɩmɩyɛ yɔɔ.
54005022	Taakpedesi nɛ ŋtɩnɩ nɔɔyʋ yɔɔ nesi. Taasɩnɩ nɔɔyʋ ɛ-kɩwɛɛkɩm taa. Ɖɔkɩ n̄a-tɩ nɛ ŋwɛɛ cɩɖɩcɩɖɩ.
54005023	Yele lɩkpadaɣ ɖeke n̄ɔʋ. Ɛlɛ, n̄ɔɔ sʋlʋm pazɩ n̄o-lotu kʋdɔŋ nɛ ɛzɩma mbʋ pɩɩlaazɩɣ-ŋ wɩʋ yɔ, pʋ-yɔɔ.
54005024	Nabɛyɛ kɩwɛɛkɩm naɣ nɛ ɛza yem keɣlee pʋcɔ nɛ pahʋʋnɩ-wɛ tɔm. Piyele lɛlaa yɔ, paba kɩwɛɛkɩm wɛɣnɩ wayɩ.
54005025	Mbʋ ɖɔɖɔ camɩyɛ lakasɩ naɣnɩ ɛza keɣlee. Halɩ nzɩ paanaɣ sɩsɩ yɔ sɩɩwɛɣ mɛɛsaɣ tɛɛ tam yɔɔ.
54006001	Pʋwɛɛ se yomaa tɩŋa ɛkpaɣ pa-caanaa se pamʋnaa se paɖʋ-wɛ hɩɖɛ siŋŋ. Ɖɩnɛ lɛ, nɔɔyʋ ɛɛtʋʋ Ɛsɔ nɛ ɖɔ-tɔm ndʋ ɖɩwɩlɩɣ yɔ.
54006002	Yomaa mba pa-caanaa kɛ Krɩstʋ n̄ɩma yɔ, pataaniɣzi-wɛ mbʋ pʋyɔɔ yɔ pɛkɛ ɛgbaɣdɩnaa. Ɛlɛ pʋwɛɛ se palabɩ-wɛ tʋmɩyɛ camɩyɛ mbʋ pʋyɔɔ yɔ, mba palakɩ tʋmɩyɛ nɖɩ yɔ, pɛkɛ Krɩstʋ n̄ɩma nɛ ɛgbaɣdɩnaa kʋsɔɔlaa. Wɩlɩ tɔm tʋnɛ ɛyaa nɛ ŋsazɩ-wɛ.
54006003	Ɖɩkpaɣ se nɔɔyʋ wɩlɩɣ tɔm ndʋ tɩwɛnɩ ndɩ yɔ nɛ ɛɛɖɔŋ ɖa-Kɩbaɣlʋ Yesu Krɩstʋ toovenim tɔm yɔɔ. Ɖɩkpaɣ ɖɔɖɔ se pʋdʋ ɛnʋ, ɛɛɖɔŋ wɩlɩtʋ ndʋ tiyeki nɛ ɛyʋ paa wɛɛnɩ Ɛsɔ yɔ.
54006004	Ɖɩnɛ lɛ, pʋdʋ ɛnʋ ɛwɛnɩ cajayɛ. Ɛɛsɩŋ pʋyʋ, ɛlɛ tɔm hɔm kʋdɔŋ kpa-ɩ nɛ ɛ nɛ lɛlaa poyou tɔm pee yɔɔ. Mbʋ kɔŋnɩnɩ ɛzɩsɛmɩyɛ, yoŋ, ɛyaa tɔm yɔɔdʋʋ nɛ ɖama yɔɔ lɩmaɣ za kɩdɛkɛdɛɛ ɖʋʋ.
54006005	Pʋkɔŋnɩ ɖɔɖɔ tɔm hɔm kaatɛŋa ɛyaa mba pɛfɛyɩnɩ lɩmaɣza kɩbana yɔ, pa-taa. Patatasɩ toovenim tɩlʋʋ. Pamaɣzʋʋ se ɛyʋ ɛn̄ɩtaa nɛ ɛ-paa wɛnɩ Ɛsɔ yɔ, pɩkɛɣnɩ waɖɛ se ehiɣ n̄ɩm. Posini n̄a-tɩ nɛ pɩ-tɛ ɛyaa mba.
54006006	Toovenim lɛ, mba pa-paa wɛnɩ Ɛsɔ nɛ pa-taa hʋlʋmɩnɩ mbʋ pɛwɛna yɔ, pɛwɛnɩ kɛzaɣ.
54006007	Ɖɩnawa se ɖɩtɛkpɛndɩnɩ nabʋyʋ nɛ ɖɩkɔɔ kedeŋa yɔɔ cɩnɛ. Mbʋ ɖɔɖɔ alɩwaatʋ ndʋ ɖɩkʋyʋʋ kɔ-yɔɔ yɔ, ɖɩɩkpɛndʋʋnɩ ka-pʋyʋ.
54006008	Ye ɖɩwɛnɩ tɔɔnaɣ nɛ wondu kususutu yɔ, pʋwɛɛ se pɩmaɣ-ɖʋ.
54006009	Ɛlɛ ɛyaa mba pacaɣ se pɛkɛ n̄ɩmtɩnaa yɔ, pasʋʋ takɩm taa nɛ kpaca kpa-wɛ nɛ pe-liu wɛɣ siŋŋ mbʋ pɩkɛɣ kɩmɛlɛndʋ pʋyʋ nɛ pɩwɛɛkɩɣ yɔ. Pʋnɛ pʋɖʋzʋʋ ɛyaa kʋɖʋzʋʋ nɛ pʋsʋzʋʋ-wɛ asɛyʋʋ taa.
54006010	Mbʋ liidiye laɣzaɣ kɛnɩ kʋn̄ɔmɩŋ tɩŋa liɖe. Liidiye laɣzaɣ kakpa nabɛyɛ nɛ pele lidaʋ nʋmɔʋ nɛ pa-maɣmaɣ pasʋzɩ pa-tɩ wɩzasɩ ndɩ ndɩ taa.
54006011	Ɛlɛ n̄a weyi ŋkɛ Ɛsɔ ɛyʋ yɔ, se pɩ-tɛ lakasɩ nzɩ. N̄ɩnɩ mbʋ pʋtʋʋzaa yɔ, nɛ Ɛsɔ paa wɛnaʋ nɛ lidaʋ nɛ sɔɔlɩm nɛ tɩ-ɖɔkʋʋ nɛ leleŋ wɛʋ.
54006012	Lʋ lidaʋ taa lʋbɩyɛ kɩbanɖɛ. Ɖɔkɩ tam tam wezuu ŋgʋ kʋ-yɔɔ Ɛsɔ ya-ŋ yɔ nɛ ŋgʋ kʋ-yɔɔ ŋkaɖɩ camɩyɛ kpayɩ aseɣɖetɩnaa sakɩyɛ ɛsɩndaa se ŋwɛnɩ lidaʋ yɔ.
54006013	Ɛsɔ weyi ɛhaɣ pɩtɩŋa payɩ wezuu yɔ nɛ Krɩstʋ Yesu weyi ɛkaɖɩ toovenim kpayɩ Pɔnsɩ Pɩlaatɩ ɛsɩndaa yɔ, pɛ-ɛsɩndaa lɛ, maŋkaŋ n̄a-n̄ʋʋ taa se :
54006014	Ɖɔkɩ paɣtʋ ndʋ kpam nɛ ŋwɛɛ cɩɖɩcɩɖɩ. Pataana kawanaɣ nakɛyɛ n̄ɔ-yɔɔ nɛ pʋkɔɔ pɩsɩnɩ kɩyakʋ ŋgʋ Kɩbaɣ lʋ Yesu Krɩstʋ lɩɣ nɛ pana-ɩ yɔ.
54006015	Ɛsɔ lɛ weyi ɛkaɣ lɩzʋʋ Krɩstʋ nɛ ɛwɩlɩ alɩwaatʋ ndʋ ɛɖʋwa yɔ, tɩ-taa yɔ. Ɛnʋ lɛ weyi ehiɣ ɛ-tɩ yɔ, e-ɖeke koŋ lɛ weyi ɛcɔŋnɩ pɩtɩŋa payɩ pʋ-yɔɔ yɔ. Awiya taa Wiyaʋ nɛ kɩbaɣlaa taa Kɩbaɣlʋ.
54006016	E-ɖeke koŋ ɛɛsɩkɩna nɛ ɛwɛɛ n̄alɩmɩyɛ nɖɩ nɔɔyʋ ɛɛpɩzɩɣ nɛ ɛn̄ɔtɩnɩ-ɖɩ yɔ, ɖɩ-taa. Nɔɔyʋ tana-ɩ nɛ nɔɔyʋ ɛɛpɩzɩɣ nɛ ɛna-ɩ ɖɔɖɔ. Paɖʋ-ɩ hɩɖɛ nɛ e-ɖoŋ wɛɛ tam yɔɔ! Pɩla mbʋ.
54006017	Paɣ alɩwaatʋ tʋnɛ tɩ-n̄ɩm tɩnaa se pataakpazɩ pa-tɩ, pataataa pa-n̄ɩm mbʋ pɩɩwɛɣ tam yɔ, liu. Ɛlɛ pataa liu Ɛsɔ weyi ɛwɛnɩ ɛ-ɛza nɛ ɛhaɣ-ɖʋ pɩtɩŋa payɩ siŋŋ se ɖa-laŋa ɛhʋlʋmɩnɩ-pʋ yɔ.
54006018	Paɣ-wɛ ɖɔɖɔ se pala mbʋ pʋwɛ ɖeu yɔ nɛ pɛkɛ n̄ɩm tɩnaa camɩyɛ lakasɩ taa. Paha nɛ hɔ kɩbana nɛ pasɩnɩ lɛlaa.
54006019	Ye palakɩ mbʋ yɔ, pacazɩɣ pa-tɩ cee wayɩ n̄ɩm nɛ pakpazɩ huuye tigiɖe kɩbanɖɛ yɔɔ, mbʋ papɩzɩɣ nɛ pehiɣ tam tam wezuu.
54006020	Timootee, ɖɔkɩ mbʋ paɖʋzɩ n̄e-nesi tɛɛ yɔ. Koli tɔm ndʋ tɩɩwazɩɣ pʋyʋ nɛ tiniɣziɣ mbʋ pʋwɛ cɩɖɩcɩɖɩ yɔ. Koli ɖɔɖɔ nɔɔhɔnɖɛ nɖɩ ɛyaa kpakɩɣ se pɩkɛ lɔŋsɩnɖɛ yɔ.
54006021	Nabɛyɛ tɔma se pɛwɛnɩ lɔŋsɩnɖɛ nɖɩ nɛ pele lidaʋ nʋmɔʋ taa. Ɛsɔ ɛlabɩ-ŋ lootiye.
55001001	Ma Pɔɔlɩ, Ɛsɔ liu wɛna nɛ mɛnkɛ Yesu Krɩstʋ tiyiyu se monsuzi wezuu ŋgʋ paɖʋ-ɖʋ kɩ-tamaɣ nɛ kɩwɛɛ Krɩstʋ Yesu taa yɔ, kɩ-tɔm.
55001002	Mamaɣ takayaɣ kanɛ n̄a man-pɩyalʋ kʋsɔɔlʋ Timootee. Caa Ɛsɔ nɛ ɖa-Kɩbaɣlʋ Krɩstʋ Yesu palabɩ-ŋ lootiye, pana n̄a-pʋtɔdɩyɛ nɛ pɛhɛzɩ n̄a-laŋɩyɛ.
55001003	Mansaŋ Ɛsɔ weyi malakɩ ɛ-tʋmɩyɛ nɛ laŋɩyɛ kɩbanɖɛ ɛzɩ mɔn-cɔzɔnaa kalabʋ yɔ alɩwaatʋ ndʋ mantɩmʋʋnɩ-ɩ kaahɛsaɣ wɩsɩ nɛ ɖoo nɛ mɔntɔzʋʋ n̄ɔ-yɔɔ yɔ.
55001004	Mɔntɔzʋʋ n̄ɛ-ɛzɩtɛɣlɩm yɔɔ lɛ, pɩlakɩ-m liu kpem se mantasɩ-ŋ naʋ nɛ ma-laŋɩyɛ hʋlʋmɩ.
55001005	Mɔntɔzʋʋ ɖɔɖɔ l idaʋ ŋgʋ ŋwɛnɩ Ɛsɔ yɔɔ siŋŋ yɔ, kʋ-yɔɔ. N̄e-neze Loyiisi nɛ n̄o-ɖoo Eniisi paawɛnɩ-kʋ pʋcɔ nɛ pɩtalɩnɩ-ŋ. Nɛ manawa se paa pɩɩla ɛzɩma yɔ, ŋwɛnɩ-kʋ ɖɔɖɔ.
55001006	Mbʋ labɩna nɛ mɔntɔzʋʋ-ŋ se ŋfezi haɖɛ nɖɩ Ɛsɔ ha-ŋ alɩwaatʋ ndʋ maatɩnɩ n̄ɔ-yɔɔ nesi yɔ.
55001007	Toovenim mbʋ pʋyɔɔ yɔ, Ɛsɔ taha-ɖʋ ninika kalɩzaɣ. Ɛlɛ, ɛha-ɖʋ ɖoŋ nɛ sɔɔlɩm nɛ tɩ-ɖɔkʋʋ pa-kalɩzaɣ.
55001008	Pʋyɔɔ lɛ, fɛyɛ ɛtaakpa-ŋ nɛ ɖa-Kɩbaɣlʋ yɔɔ aseɣɖe lɩzʋʋ yaa ma weyi paɖʋ-m salaka ɛ-yɔɔ yɔ. Ɛlɛ, tisi nɛ ma nɛ ŋ ɖɩtɔɔ kʋn̄ɔŋ Tɔm Kɩbandʋ yɔɔ pɩtɩŋɩnɩ ɖoŋ weyi Ɛsɔ haɣ yɔ, ɛ-yɔɔ.
55001009	Ɛnʋ yabɩnɩ ɖa-n̄ʋʋ nɛ ɛyaa-ɖʋ se ɖɩcaɣ wezuu ŋgʋ kɩwɛ cɩɖɩcɩɖɩ yɔ. Pɩtɛkɛ se ɖɩlabɩ tʋma kɩbana yɔɔ, ɛya-ɖʋ. Ɛlɛ, ɛyabɩ ɖa-n̄ʋʋ ɛzɩ ɛ-maɣmaɣ ɛɛɖʋʋ yɔ nɛ pɩtɩŋɩnɩ lootiye nɖɩ ɛlabɩ-ɖʋ ɖa nɛ Krɩstʋ Yesu ɖɛ-kpɛndʋʋ taa pʋcɔ nɛ alɩwaatʋ pazɩ yɔ, ɖɩ-yɔɔ.
55001010	Ɖa-N̄ʋʋyaɖʋ Yesu Krɩstʋ lɩzɩ ɛ-tɩ nɛ pana-ɩ lɛɛlɛɛyɔ lɛ, ɛlɩzɩ lootiye nɖɩ nɛ ɛwɩlɩ. Ɛnʋ wabɩna sɩm nɛ pɩtɩtasɩ ɖoŋ wɛnaʋ nɛ ɛkɔnɩ wezuu ŋgʋ kɩɩwɛɛkʋʋ yɔ n̄alɩmɩyɛ taa pɩtɩŋɩnɩ Tɔm Kɩbandʋ yɔɔ.
55001011	Tɩ-tɔm taa Ɛsɔ ɖʋ-m se mɛnkɛ ti-susiyu nɛ Yesu tiyiyu nɛ tɩ-wɩlɩyʋ mba pɛtɛkɛ Yuda n̄ɩma yɔ.
55001012	Pʋ-yɔɔ yɔɔ, mɔntɔkɩ kʋn̄ɔŋ kʋnɛ ɛzʋnɔ. Ɛlɛ fɛyɛ ɛɛkpaɣ-m mbʋ pʋyɔɔ yɔ, mansɩm weyi ɛ-yɔɔ mɛwɛnɩ lidaʋ yɔ. Manawa se paa pɩɩla ɛzɩma yɔ, ɛpɩzɩɣ nɛ ɛcɔnɩ mbʋ ɛɖʋzɩ me-nesi tɛɛ yɔ, pʋ-yɔɔ camɩyɛ nɛ pʋkɔɔ pɩtalɩ kɩyakʋ ŋgʋ ɛpɩsɩɣ nɛ ɛkɔɔ yɔ.
55001013	Toovenim tɔm ndʋ meheyi-ŋ yɔ, kpaɣ-tʋ ɛzɩ ndʋ tɩwɩlɩɣ-ŋ nʋmɔʋ yɔ. Kpaɣ-tʋ lidaʋ nɛ sɔɔlɩm mba ɖɩwɛnɩ Krɩstʋ Yesu taa yɔ, pa-taa.
55001014	Tɩŋɩnɩ Cɩɖɩcɩɖɩ Kalɩzaɣ ŋga kɛwɛ ɖa-taa yɔ, kɔ-yɔɔ nɛ ŋɖɔkɩ pʋyʋ kɩbanʋ weyi Ɛsɔ ɖʋzɩ n̄e-nesi taa yɔ, nesi naalɛ kpam.
55001015	Ŋtɛm naʋ se mba patɩŋa payɩ pɛwɛ Aasi egeetiye taa yɔ, paha-m siɣye. Pa-taa yɔ : Fijɛɛlɩ nɛ Ɛrɩmojɛnɩ.
55001016	Kɩbaɣlʋ ɛna Onesifɔɔrɩ hɔʋ taa n̄ɩma pʋtɔdɩyɛ mbʋ pʋyɔɔ yɔ, ɛɛpam hɛzʋʋ ma-laŋɩyɛ. Fɛyɛ takpa-ɩ nɛ mo-yoŋkpasɩ.
55001017	Ɛtalɩ Room tɛtʋ taa lɛ, ɛn̄ɩnɩ-m nɛ ɛzɩyɛ kɩsɛmɩyɛ nɛ ɛna-m.
55001018	Kɩbaɣlʋ eyele nɛ Ɛsɔ na ɛ-pʋtɔdɩyɛ kɩyakʋ ŋgʋ ki-wiye. Ŋsɩm ɖɔɖɔ camɩyɛ tʋma wena ɛɛlabɩ-m Efɛɛzɩ tɛtʋ taa yɔ.
55002001	Piyele n̄ayɔ man-pɩyalʋ, tɩŋɩnɩ lootiye nɖɩ ɖɩwɛ Krɩstʋ Yesu taa yɔ ɖɩ-yɔɔ nɛ ŋkpa ɖoŋ.
55002002	Tɔm ndʋ ŋnɩ mawɩlaɣ aseɣɖe tɩnaa sakɩyɛ ɛsɩndaa yɔ, ɖʋzɩ-tʋ mba ŋtaɣ-wɛ liu yɔ, pe-nesi taa, mba papɩzɩɣ nɛ pawɩlɩ-tʋ ɖɔɖɔ lɛlaa yɔ.
55002003	Piyele n̄ayɔ, tisi nɛ ŋtɔɔ kʋn̄ɔŋ ɛzɩ Yesu Krɩstʋ sɔɔja kɩbanʋ yɔ.
55002004	Ye sɔɔja nɔɔyʋ ɛn̄ɩnɩɣ se ɛ-tɔm ɛkɛdɩnɩ weyi ɛmʋ-ɩ sɔɔjatʋ yɔ yɔ, ɛɛnɩɣnɩ kedeŋa yɔɔ n̄ɩma tɔm.
55002005	Mbʋ ɖɔɖɔ ye nɔɔyʋ ewobi seya taa nɛ etese ɛzɩ paɖʋʋ se pese yɔ yɔ, ɛɛmʋʋ wabʋ hulaɣ.
55002006	Ɖɔɖɔ lɛ, haɖʋ weyi ɛkaŋ n̄ʋʋ nɛ ɛhayɩ siŋŋ yɔ, ɛnʋ pʋwɛɛ se ɛcalɩ mʋʋ e-ɖeɖe tɔɔnaɣ kʋm taa.
55002007	Maɣzɩ ndʋ meheyiɣ-ŋ yɔ, tɩ-yɔɔ nɛ Kɩbaɣlʋ sɩnɩ-ŋ nɛ ŋnɩɩ tɩ-tɔbʋʋ.
55002008	Tɔzɩ Daaviidi liɖe taa tʋ Yesu Krɩstʋ weyi Ɛsɔ fezi-i nɛ sɩɖaa ta yɔ, ɛ-yɔɔ. Tɔm Kɩbandʋ ndʋ monsuzuu.
55002009	Tɔm Kɩbandʋ ndʋ tɩ-yɔɔ ɖɔɖɔ mɔntɔkɩ kʋn̄ɔŋ halɩ nɛ paɖɩ-m yoŋkpasɩ ɛzɩ kɩdɛkɛdɩm laɖʋ sɔsɔ nɔɔyʋ yɔ. Ɛlɛ, paapɩzɩɣ nɛ paɖɩ Ɛsɔ tɔm yoŋkpasɩ.
55002010	Pʋyɔɔ yɔɔ mentisaa se manɩɩ wɩzasɩ nzɩ sɩtɩŋa nɛ pɩwazɩ mba Ɛsɔ lɩzaa yɔ. Ɖɩnɛ lɛ, pehikiɣ n̄ʋʋyabʋ mbʋ pʋwɛ Krɩstʋ Yesu taa yɔ nɛ tam tam koboyaɣ.
55002011	Tɔm tʋnɛ, tɩkɛ toovenim : Ye ɖa nɛ ɩ ɖɩsɩbɩna yɔ, ɖa nɛ ɩ ɖɩkɔŋnɩ wɛʋ wezuu ɖɔɖɔ.
55002012	Ye ɖɩɖɔkɩ ɖa-tɩ mbʋ kpam yɔ, ɖa nɛ ɩ ɖɩkɔŋnɩ tɔɔʋ kewiyaɣ ɖɔɖɔ. Ye ɖikizi-i yɔ, ɛkɔŋ-ɖʋ kizuu ɖɔɖɔ.
55002013	Ye ɖa ɖaalakɩ mbʋ pʋpɔzaa yɔ yɔ, ɛnʋ n̄alakɩ mbʋ pʋpɔzaa yɔ, mbʋ pʋyɔɔ yɔ, ɛɛpɩzɩɣ nɛ ekizi ɛ-maɣmaɣ ɛ-tɩ.
55002014	Tɔzɩ ɛyaa tɔm ndʋ nɛ ŋpaɣ -wɛ Ɛsɔ ɛsɩndaa se pataayoo tɔm pee yɔɔ. Pʋnɛ pɩɩwazɩɣ pʋyʋ ɛlɛ, pʋɖʋzʋʋ mba pewelesiɣni-wɛ yɔ, kʋɖʋzʋʋ.
55002015	N̄aɣ pana nɛ ŋsɩŋ Ɛsɔ ɛsɩndaa ɛzɩ ɛyʋ weyi ɛwabɩ maɣzɩtʋ tɩŋa taa yɔ. Kɛnɩ tʋmlaɖʋ weyi fɛyɛ ɛɛkpaɣ-ɩ nɛ ɛ-tʋmɩyɛ yɔ. Suzi toovenim tɔm ndʋ siɣsiɣ.
55002016	Koli tɔm hɔm mbʋ pɩɩwazɩɣ pʋyʋ nɛ piniɣziɣ mbʋ pʋwɛ cɩɖɩcɩɖɩ yɔ. La mbʋ, mbʋ pʋyɔɔ yɔ, mba panɩɣnɩ tɔm hɔm mbʋ yɔ, pɛtɛzɩɣ pa-tɩ posinaʋ nɛ mbʋ pʋwɛ ɖeu Ɛsɔ ɛsɩndaa yɔ.
55002017	Ɛyaa mba, pɔ-tɔm yɛlʋʋ ɛzɩ kɩcɩkpʋʋ wɛʋ ɛyʋ tomnaɣ yɔɔ nɛ kɩtɛzɩɣ walʋʋ yɔ. Pa-taa yɔ, Imenee nɛ Filɛɛtɩ.
55002018	Paha toovenim nɛ siɣye mbʋ pʋyɔɔ yɔ, pɔtɔm se sɩɖaa tɛm fem nɛ sɩɖaa taa. Pɔyɔɔdɩ mbʋ nɛ pala nɛ nabɛyɛ lesi pe-lidaʋ.
55002019	Paa mbʋ, tigiɖe ɖoŋ n̄ɩnɖɛ nɖɩ Ɛsɔ siwaa yɔ, ɖɩwɛ ɖi-ɖeɖe. Pama ɖɩ-yɔɔ se : Kɩbaɣlʋ sɩm mba pɛkɛ ɛ-n̄ɩma yɔ. Pamawa ɖɔɖɔ se : Weyi ɛyaɣ Kɩbaɣlʋ hɩɖɛ yɔ, ɛha siɣye nɛ mbʋ pɩtatʋʋzɩ yɔ.
55002020	Pɩtɛkɛ sika n̄anzɩ nɛ n̄ɩɣlɩm n̄ɩnzɩ pe-ɖeke pɛwɛnɩ n̄ɩmtʋ ɖɩɣa taa. Ɛlɛ tɩŋ n̄anzɩ nɛ cʋʋ n̄ɩnzɩ pɛwɛɛ ɖɔɖɔ. Kajalaɣ n̄anzɩ wazɩɣ kazandʋ kɩyakʋ wiye nɛ lɛɛsɩ n̄awazɩ tɛtɛ kɩyakɩŋ wiye.
55002021	Ye nɔɔyʋ eyebi azuluma lakasɩ nzɩ sɩ-tɔm mɔyɔɔdʋʋ yɔ yɔ, ɛwɛɣ ɛzɩ n̄anaɣ ŋga pasɩ-kɛ nɛ paɖaŋnɩ kasandʋ kɩyakʋ yɔ. Pʋdʋ ɛnʋ ɛɖɔkɩɣ ɛ-tɩ nɛ ɛwɛɛ cɩɖɩcɩɖɩ nɛ ɛwɛɛ ɖɔɖɔ wazaɣ ɛ-tʋ. Papɩzɩɣ nɛ palabɩnɩ-ɩ paa tʋmɩyɛ kɩbanɖɛ nɖɩ.
55002022	Se ɛzaɣtʋ ndʋ evebiya nɛ pɛlaa pe-liu wɛɛ se pala yɔ. N̄a nɛ mba payaɣ Kɩbaɣlʋ se ɛsɩnɩ-wɛ nɛ laŋɩyɛ nɖɩ ɖɩwɛ cɩɖɩcɩɖɩ yɔ, ɩn̄ɩnɩ mbʋ pʋtʋʋzaa yɔ, nɛ lidaʋ nɛ sɔɔlɩm nɛ laŋhɛzɩyɛ.
55002023	Ɛlɛ, yele kɩmɛlɛndʋ tɔm nɛ ndʋ tɩɩwazɩɣ pʋyʋ yɔ, pɔ-hɔm mbʋ pʋyɔɔ yɔ, ŋna ɖeu se tɩkɔŋnɩ you.
55002024	Ŋgʋ pɩfɛyɩ se Kɩbaɣlʋ tʋmlaɖʋ nɛ nɔɔyʋ poyoo. Pʋwɛɛ se ɛla ɛyaa tɩŋa ɖeu nɛ ɛpɩzɩɣ ɛwɩlɩɣ tɔm nɛ ɛɖɔkɩɣ ɛ-hɔyɛ.
55002025	Pʋwɛɛ se ɛwɩlɩ mba paatisiɣ ɛ-tɔm nɛ pɛlɛɣzɩɣ pa-n̄ɩndʋ yɔ hɛɛɛ nɛ pʋtɔma yɔ, Ɛsɔ yeki nɛ papɩsɩnɩ pa-tɩ nɛ patɩlɩ toovenim.
55002026	Ɖɩnɛ lɛ, patɩlɩɣ lɔŋ nɛ palɩɩ eleeu weyi ɛkpa-wɛ se pala mbʋ e-liu wɛɛ yɔ, ɛ-kpaca taa.
55003001	Nɩɩ ɖeu se alɩwaatʋ kaɖɛ n̄ɩndʋ kɔŋ wɛʋ kɛtɛzaɣ kɩyakɩŋ taa.
55003002	Pʋwɛɣ mbʋ, mbʋ pʋyɔɔ ɛyaa kɔŋ pa-tɩ nɩnaʋ, pɛwɛɣnɩ liidiye laɣzaɣ, pakpazɩɣ pa-tɩ, pakʋndʋʋ, patʋʋ Ɛsɔ hɩɖɛ, paan̄aŋ pa-n̄ɩma, paawɛɣ ɛsɩmɩyɛ nɛ paan̄aŋ Ɛsɔ n̄ɩm.
55003003	Pa-baa ɛɛwɛɣnɩ pʋyʋ, paasɩŋ pʋtɔdɩyɛ, pɛwɛɛkɩɣ ɛyaa hɩla, pɔsɔɔlʋʋ you, pɛwɛɣ n̄aŋ nɛ pɛkɛ ɛyaa kɩbama koyindinaa.
55003004	Palɩɣ ɛyaa wayɩ. Palakɩ nɛ paamaɣzʋʋ nɛ tɩkpazʋʋ su pa-taa ɖo. Pɔsɔɔlʋʋ mbʋ pɩkɛdɩnɩ-wɛ yɔ nɛ pɩkɩlɩ Ɛsɔ.
55003005	Pɛwɛɣ ɛza yɔɔ ɛzɩ mba pa-paa wɛnɩ Ɛsɔ yɔ, ɛlɛ pekiziɣ mbʋ pɩhaɣ ɖoŋ yɔ. Se pɩ-tɛ ɛyaa mba.
55003006	Pa-taa nabɛyɛ sʋʋ ɖɩsɩ taa mɛɛsaɣ tɛɛ nɛ ponuutuu halaa mba pɔ-tɔm fɛyɩ kaɖɛ nɛ kɩwɛɛkɩm su pa-taa ɖo nɛ pe-liu wɛ paa ɛbɛ labʋ yɔ.
55003007	Halaa mba, pan̄ɩnɩɣ paa alɩwaatʋ ndʋ se pɛkpɛlɩkɩ tɔm ɛlɛ, paapɩzɩɣ nɛ patɩlɩ toovenim wiɖiyi kaʋ.
55003008	Ɛzɩma mbʋ Yanɛɛsɩ nɛ Yanbrɛsɩ paakʋyɩ Moyiizi yɔɔ yɔ, mbʋ ɖɔɖɔ ɛyaa mba pakʋyɩ mbʋ pʋkɛ toovenim yɔ, pʋ-yɔɔ. Pɛkɛ mba pa-n̄ʋŋ taa wɛɛkaa yɔ nɛ Ɛsɔ maɣzɩ-wɛ lɛ, ɛna se pe-lidaʋ tɛkɛ pʋyʋ.
55003009	Ɛlɛ, paakɔŋ talʋʋ ɖoli mbʋ pʋyɔɔ ɛyaa tɩŋa kaɣ naʋ kpayɩ kpayɩ se pa-n̄ʋŋ taa fɛyɩ ɛzɩ paanaʋ se Yanɛɛsɩ nɛ Yanbrɛsɩ pa-n̄ʋŋ taa fɛyɩ ɖɔɖɔ yɔ.
55003010	Piyele n̄a yɔ, ɩ t ɩŋ-m ma-wɩlɩtʋ nɛ mɔn-ɖɔnɛ nɛ mbʋ maɖʋwa se malakɩ yɔ nɛ me-lidaʋ nɛ mɔ-hɔyɛ ɖɔkʋʋ nɛ mɔn-sɔɔlɩm nɛ man-tɩ ɖɔkʋʋ siziŋ nɩʋ taa
55003011	nɛ ma-wayɩ wɛʋ kaŋ kaŋ nɛ man-kʋn̄ɔmɩŋ pa-taa. Ŋsɩm kʋn̄ɔmɩŋ weyi mɔntɔɔ Antɩyoocɩ nɛ Ikoniyɔm nɛ Lɩstrɩ pɛ-tɛtʋ taa yɔ nɛ ɛzɩma mbʋ paawɛ ma-wayɩ kaŋ kaŋ yɔ. Ɛlɛ Kɩbaɣlʋ lɩzɩ-m pɩtɩŋa payɩ pɩ-taa.
55003012	Ŋgʋ ɛyaa mba patɩŋa payɩ pe-liu wɛɛ se pacaɣ wezuu ŋgʋ kɩ-paa wɛnɩ Ɛsɔ pa nɛ Krɩstʋ Yesu pɛ-kpɛndʋʋ taa yɔ, pɛwɛɣ pa-wayɩ kaŋ kaŋ.
55003013	Nɛ kan̄adɩnaa nɛ pɔpɔtɩnaa paba n̄akaɣ tɛzɩɣ kɩdɛkɛdɩm labʋ. Palakɩ nɛ ɛyaa le nɛ paba n̄ala nɛ pele.
55003014	Piyele n̄a lɛ, tɔm ndʋ ŋkpɛlɛkaa nɛ ŋna se tɩkɛ toovenim yɔ, ɖɔkɩ-tʋ nesi naalɛ kpam. Ŋsɩm weyi ɛkpɛlɩkɩ-ŋ tʋ yɔ.
55003015	Ɖoo n̄a-pɩjatʋ ŋsɩm Cɩɖɩcɩɖɩ Tɔm ndʋ pama takayaɣ taa yɔ. Ndʋ pɩzɩɣna tɩha-ŋ lɔŋ nɛ ŋpɩzɩ nɛ ŋtɩŋɩnɩ lidaʋ Yesu yɔɔ nɛ ŋwɛnɩ n̄ʋʋ yabʋ.
55003016	Ɛsɔ cɔlɔ tɔm ndʋ pama takayaɣ ŋga ka-taa yɔ, tɩlɩnaa. Tɩ-taa paa ndʋ wɛ wazaɣ se tɩwɩlɩ ɛyʋ toovenim nɛ tikizini-i tɔm nɛ tɩn̄ɔɔzɩ-ɩ camɩyɛ nɛ tɩsɩɣzɩ-ɩ lɔŋ mbʋ pʋtʋʋzaa yɔ, pɩ-taa.
55003017	Pɩlakɩ mbʋ se Ɛsɔ ɛyʋ ɛmʋna paa tʋmɩyɛ kɩbanɖɛ nɖɩ nɛ ɛwɛnɩ mbʋ ɛɛlabɩnɩ-ɖɩ yɔ.
55004001	Krɩstʋ Yesu kɔŋ hʋnaʋ ɛza n̄ɩma nɛ sɩɖaa tɔm. Ɛnʋ kaɣnɩ ɛ-tɩ lɩzʋʋ nɛ pana-ɩ e-kewiyaɣ taa. Manpakɩ-ŋ ɛ nɛ Ɛsɔ pɛ-ɛsɩndaa se :
55004002	Suzi ɛyaa tɔm, n̄ɔɔzɩ n̄a-tɩ se ŋwɛɛ pʋ-yɔɔ mbʋ paa nʋmɔʋ ɛwɛɛ yaa kɩfɛyɩ yɔ. Kizini ɛyaa tɔm, kalɩ-wɛ, nɛ ŋɖɔkɩ n̄ɔ-hɔyɛ tam n̄a-sazʋʋ taa nɛ ŋwɩlɩ-wɛ tɔm.
55004003	Alɩwaatʋ natʋyʋ kaɣ kɔm nɛ pɩɖɛɛ ɛyaa nɛ cɩɖɩcɩɖɩ tɔm ndʋ pawɩlɩɣ-wɛ yɔ. Ɛlɛ, ɛzɩma mbʋ pa-nɩŋgbaaŋ taa puu lɛ, pɔkɔŋ n̄ɩnʋʋ wɩlɩyaa ndɩ ndɩ se paba eheyi-wɛ mbʋ pe-liu wɛɛ se panɩɩ yɔ nɛ pewelesini-wɛ.
55004004	Pɔtɔʋ pa-nɩŋgbaaŋ se pataawelesi toovenim nɛ panɩɣnɩ mʋya welesuu.
55004005	Piyele n̄alɛ, feŋ nɛ ŋɖɔkɩ n̄a-tɩ camɩyɛ pɩtɩŋa payɩ pɩ-taa. Tisi nɛ ŋtɔɔ kʋn̄ɔŋ. La Tɔm Kɩbandʋ suziyu tʋmɩyɛ nɛ ŋla n̄a-tʋmɩyɛ camɩyɛ.
55004006	Ma lɛ, mɛntɛm man-tɩ n̄ɔɔzʋʋ nɛ mansɩɩ se mɛncɛlɩ me-wezuu ɛzɩ palakʋʋ kɩlaʋ nɛ peliziɣ lɩm yɔ. Mawɩzɩ ɖɛʋ.
55004007	Malʋbɩ lʋbɩyɛ kɩbanɖɛ, mensewa nɛ mantalɩ men-seya tɩnaɣ yɔɔ nɛ mɔnɖɔkɩ lidaʋ.
55004008	Lɛɛlɛɛyɔ, man-kɩhɛyʋʋ ŋgʋ kɩkɛ tʋʋzʋʋ hʋlaɣ yɔ, kɩɖaŋ-m. Kɩbaɣlʋ weyi ɛkɛ tɔm hʋyʋ kʋtʋʋzʋ yɔ ɛnʋ kaɣnɩ-m kʋ cɛlʋʋ kɩyakʋ ŋgʋ ki-wiye. Ɛkaɣ -kʋ cɛlʋʋ ɖɔɖɔ mba patɩŋa payɩ pɔsɔɔlɩ kɩyakʋ ŋgʋ ɛlɩzɩɣ ɛ-tɩ nɛ pana-ɩ yɔ.
55004009	Cɛyɩ n̄a-tɩ nɛ ŋkɔɔ lɛɛlɛɛ nɛ ŋna-m kɩyakɩŋ ɩnɛ ɩ-taa.
55004010	Demasɩ yebi-m nɛ ɛɖɛɛ Tesalonika tɛtʋ taa mbʋ pʋyɔɔ yɔ, ɛsɔɔlɩ mbʋ pʋwɛ kedeŋa yɔɔ cɩnɛ yɔ. Kreesan n̄owobi Galaatɩ egeetiye taa piyele Tiitɩ n̄owolo Dalɩmaatɩ n̄ɩnɖɛ taa.
55004011	Lukɩ ɖeke wɛnɩ mɔn-cɔlɔ. Kpaɣ Maarkɩ nɛ n̄a nɛ ɩ ɩkɔɔ mɔn-cɔlɔ mbʋ pʋyɔɔ yɔ, ɛwɛ-m wazaɣ siŋŋ ma-tʋmɩyɛ taa.
55004012	Mentiyi Ticikɩ Efɛɛzɩ tɛtʋ taa.
55004013	Ŋkɔŋ lɛ, ŋkpɛndɩnɩ-m toko sɔsɔʋ ŋgʋ meyebi Karɩpʋsɩ tɛ Trowaasɩ tɛtʋ taa yɔ nɛ takayasɩ, kɔzɩkɔzɩ nzɩ palabɩnɩ tɔna yɔ.
55004014	Alɛksandrɩ weyi ɛkɛ kolu yɔ, ɛlabɩ-m kɩdɛkɛdɩm kpem. Kɩbaɣlʋ kɔŋ-ɩ hɛyʋʋ mbʋ ɛlaba yɔ, pʋ-yɔɔ.
55004015	N̄aɖɔɖɔ kpa-ɩ nɛ n̄a-tɩ mbʋ pʋyɔɔ yɔ, ɛkʋyʋʋnɩ tɔm ndʋ ɖɩyɔɔdaa yɔ.
55004016	Nɔɔyʋ taawɛɛ mɔn-cɔlɔ alɩwaatʋ ndʋ mancalɩ hʋʋ mɔn-tɔm yɔ, pese patɩŋa payɩ nɛ peyebi-m. Kɩbaɣlʋ ɛtaakpaɣ -tʋ nɛ ɛlabɩnɩ tʋmɩyɛ.
55004017	Kɩbaɣlʋ kɛwɛ mɔn-cɔlɔ. Ɛha-m ɖoŋ nɛ manpɩzɩ nɛ monsuzi mba pɛtɛkɛ Yuda n̄ɩma yɔ, Ɛsɔ tɔm tɩŋa payɩ. Ɖɔɖɔ lɛ, ɛlɩzɩ-m tɔɔyʋʋ nɔɔ taa.
55004018	Kɩbaɣlʋ kaɣ-m lɩzʋʋ lakasɩ kɩdɛkɛdɩsɩ taa nɛ ɛya ma-n̄ʋʋ nɛ mansʋʋ ɛ-ɛsɔdaa kewiyaɣ taa. Ɛtɩnɩ koboyaɣ tam yɔɔ! Pɩla mbʋ.
55004019	Sɛɛ Priska nɛ Akilaasɩ nɛ Onesifɔɔrɩ hɔʋ.
55004020	Erastusi caɣ Kɔrɛntɩ tɛtʋ taa nɛ meyele Trofimɩ Miilɛ n̄ɩndʋ taa, pʋwɩɣ-ɩ.
55004021	Cɛyɩ n̄a-tɩ nɛ ŋkɔɔ mɔn-cɔlɔ pʋcɔ nɛ nikaɣ alɩwaatʋ talɩ. Ebuluusi nɛ Pudɛɛnɩ nɛ Linusi nɛ Klodiya nɛ ɛgbaɣdɩnaa tɩŋa pɛsɛɣ-ŋ.
55004022	Kɩbaɣlʋ Yesu Krɩstʋ ɛwɛɛ n̄a-kalɩzaɣ cɔlɔ. Ɛlabɩ-ŋ lootiye! Pɩla mbʋ.
56001001	Ma Pɔɔlɩ, mɛnkɛ Ɛsɔ tʋmlaɖʋ nɛ Yesu Krɩstʋ tiyiyu se mala nɛ mba Ɛsɔ l ɩzaa yɔ, pɛwɛnɩ lidaʋ nɛ patɩlɩ toovenim. Toovenim mbʋ pʋmʋnɩnɩ wezuu ŋgʋ kɩkɛdɩnɩ Ɛsɔ yɔ.
56001002	Pʋnɛ pʋwɛ liu taʋ mbʋ pʋwɛ tam tam wezuu yɔɔ yɔ, pʋ-yɔɔ. Ɛsɔ weyi ɛɛcɛtɩɣ yɔ, ɛɖʋ wezuu ŋgʋ kɩ-tamaɣ pʋcɔ nɛ alɩwaatʋ pazɩ.
56001003	Ɛtɩŋɩnɩ tɔm ndʋ ɛɛɖʋzɩ me-nesi tɛɛ se monsuzi yɔ, tɩ-yɔɔ nɛ ɛlɩzɩ ɛ-tɔm nɛ ɛwɩlɩ alɩwaatʋ ndʋ ɛɛɖʋwa yɔ, tɩ-yɔɔ. Monsuzi-tʋ ɛzɩ ɖa-n̄ʋʋyaɖʋ Ɛsɔ kahaʋ-m nɔɔ yɔ.
56001004	Mamaɣnɩ takayaɣ kanɛ Tiitɩ weyi n̄aŋkɛ man-pɩɣa toovenim taa lidaʋ ŋgʋ ɖɩkpɛndaa yɔ, kɩ-taa yɔ. Caa Ɛsɔ nɛ ɖa-Kɩbaɣlʋ nɛ N̄ʋʋyaɖʋ Yesu Krɩstʋ palabɩ-ŋ lootiye, pana n̄a-pʋtɔdɩyɛ nɛ pɛhɛzɩ n̄a-laŋɩyɛ.
56001005	Meyebi-ŋ Krɛɛtɩ se ŋn̄ɔɔzɩ mbʋ pɩsɛɣa se pala yɔ. Meyebi-ŋ peeye se paa tɛtʋ ndʋ tɩ-taa lɛ, ŋsɩɩ Yesu ɛgbɛyɛ taa kɩbɩma ɛzɩ maaɖʋʋ-ŋ yɔ.
56001006	Pɩfɛyɩ se pana kawanaɣ nakɛyɛ Yesu ɛgbɛyɛ taa kɩbɩnʋ yɔɔ. Ɛkɛ halʋ kʋɖʋm walʋ. Pʋwɛɛ se e-piya ɛkɛnɩ nzɩ sɩmʋnaa se pataa-sɩ liu yɔ nɛ pataasam-sɩ nɛ yem yem lakasɩ yaa kaan̄amtʋ.
56001007	Pɩfɛyɩ se pana kawanaɣ nakɛyɛ Yesu ɛgbɛyɛ yɔɔ cɔnɩyʋ yɔɔ mbʋ pʋyɔɔ yɔ, Ɛsɔ ɖʋnɩ-ɩ se ɛcɔnɩ-ɩ ɛ-n̄ɩm yɔɔ. Pɩfɛyɩ se ɛkpazɩɣ ɛ-tɩ yaa ɛkɛ pana tʋ yaa sʋlʋm kpaŋɩyʋ yaa weyi ɛwɛ helu helu yɔ, yaa weyi emuluu ɛyaa se ehiɣ kɛzɛɣa yɔ.
56001008	Pʋwɛɛ se ɛmʋ agɔma camɩyɛ nɛ ɛsɔɔlɩ mbʋ pʋwɛ ɖeu yɔ. Ɛkɛ weyi ɛmaɣzʋʋ ɛ-n̄ʋʋ taa camɩyɛ pʋcɔ nɛ ɛla pʋyʋ yɔ. Ɛkɛ ɖɔɖɔ ɛyʋ kʋtʋʋzʋ nɛ ɛwɛɛ cɩɖɩcɩɖɩ nɛ ɛɖɔkʋʋ ɛ-tɩ.
56001009	Pʋwɛɛ se ɛɖɔkɩnɩ tɔm ndʋ tɩmʋnaa se pataa-tʋ liu yɔ kpam ɛzɩ ɖɩwɩlɩɣ-ɩ yɔ. Ɖɩnɛ lɛ, ɛpɩzɩɣ nɛ ɛsazɩ lɛlaa wɩlɩtʋ ndʋ tɩwɛ ɖeyi ɖeyi yɔ, tɩ-taa nɛ ɛwɩlɩ mba paatisiɣ ɛ-tɔm yɔ, ɖenɖe pucoɖi-wɛ yɔ.
56001010	Ɛyaa mba paan̄aŋ yɔ nɛ falaa tɔm yabɩtɩyaa nɛ ɛyaa peɣziyaa pɔɖɔwa, kɔzɩkɔzɩ ɛyaa mba pɛpɛlɩ-wɛ yɔ pɛ-hɛkʋ taa.
56001011	Pʋwɛɛ se ŋsuli ɛyaa mba pɔ-nɔsɩ. Poyozuu hɔŋ taa ɛyaa payɩ nɛ pawɩlɩɣ mbʋ pɩtamʋna yɔ se patɩŋɩnɩ pʋ-yɔɔ nɛ pehiɣ kɛzɛɣa ŋga kɛwɛ fɛyɛ yɔ.
56001012	Krɛɛtɩ n̄ɩma mba pa-taa lɛlʋ, pa-maɣmaɣ pɔ-tɔm ɖɛzɩyʋ tɔm se : Paa ɖooye Krɛɛtɩ n̄ɩma cɛtʋʋ. Pɛkɛ tɛtɛkpɩna kan̄adɩnaa nɛ feendinaa mba pamaɣzɩɣ tɔkɩyɛ ɖeke yɔɔ yɔ.
56001013	Aseɣɖe nɖɩ ɛlɩzaa yɔ, ɖɩkɛ toovenim. Pʋ-yɔɔ pʋwɛɛ se ŋkalɩ-wɛ siŋŋ nɛ papɩzɩ nɛ pɛwɛɛnɩ lidaʋ ŋgʋ kɩwɛ ɖeyi ɖeyi yɔ.
56001014	Kalɩ-wɛ nɛ pataanɩɩna Yuda n̄ɩma mʋya nɛ paɣtʋ ndʋ ɛyaa mba pahaɣ toovenim siɣye yɔ, paɖʋwa yɔ.
56001015	Mba pɛwɛ cɩɖɩcɩɖɩ yɔ, pɩtɩŋa payɩ pʋwɛ-wɛ cɩɖɩcɩɖɩ. Mba paba n̄ɛwɛ azuluma nɛ pɛfɛyɩnɩ lidaʋ Ɛsɔ yɔɔ yɔ, nabʋyʋ fɛyɩ-wɛ cɩɖɩcɩɖɩ. Ɛlɛ, pa-lɩmaɣza piyaa nɛ paatasɩɣ pɩzʋʋ se patʋʋ mbʋ pʋwɛ ɖeu nɛ mbʋ pʋfɛyɩ ɖeu yɔ, pɩ-hɛkʋʋ taa.
56001016	Pɔtɔŋ se pasɩm Ɛsɔ ɛlɛ pa-lakasɩ wɩlɩɣ se pekizi-i. Pɛwɛ kiniŋ kpem, pɛkɛ kaan̄amtʋ tɩnaa, nɛ patamʋna se pala lakasɩ kɩbanzɩ nasɩyɩ.
56002001	N̄a lɛ, yɔɔdɩ tɔm nɛ pʋmʋnɩ wɩlɩtʋ ndʋ tɩwɛ ɖeyi ɖeyi yɔ.
56002002	Heyi abalaa akpadɩyaa se patɩlɩ pa-tɩ kpaʋ sʋlʋm ɖeɖe, pamʋna se pan̄am-wɛ, pamaɣzʋʋ pa-n̄ʋŋ taa pʋcɔ nɛ palakɩ pʋyʋ, pɛwɛɛ ɖeyi ɖeyi lidaʋ nɛ sɔɔlɩm nɛ hɔyɛ ɖɔkʋʋ pa-taa.
56002003	Heyi halaa akpadɩyaa se pʋwɛɛ se paba ɖɔɖɔ ɛcaɣ wezuu ŋgʋ pʋmʋnaa se Ɛsɔ n̄ɩma ɛcaɣ yɔ. Pɩtamʋna se pɛwɛɛkɩ lɛlaa hɩlaa yaa pɛkɛnɩ sʋlʋm yomaa. Ɛlɛ pʋwɛɛ se pawɩlɩ tɔm ndʋ tɩwɛ ɖeu yɔ.
56002004	Ɖɩnɛ lɛ, papɩzɩɣ nɛ pɛkpɛlɩkɩ asɛyaa ɛzɩma mbʋ pʋwɛɛ se pɔsɔɔlɩ pa-walaa nɛ pe-piya yɔ.
56002005	Pɛkpɛlɩkɩɣ-wɛ ɖɔɖɔ nɛ patɩlɩ pa-tɩ kpaʋ, pɛwɛɛ cɩɖɩcɩɖɩ, pɛkɛ mɩzaɣ nɔɔ tʋmlaɖaa, pɛkɛ ɛyaa kɩbama nɛ poluzi pa-tɩ pa-walaa tɛɛ. Ɖɩnɛ lɛ, nɔɔyʋ ɛɛpɩzɩɣ nɛ ɛtʋʋ Ɛsɔtɔm.
56002006	Piyele evebiya lɛ, sazɩ paba se patɩlɩ pa-tɩ ɖɔkʋʋ.
56002007	Pʋwɛɛ se n̄a-maɣmaɣ ŋla tʋma kɩbana ana a-tɩŋa payɩ nɛ ŋwɩlɩnɩ-wɛ. Wɛɛ siɣsiɣ nɛ ŋmʋna se pan̄am-ŋ nɛ ŋwɛɛ kele kele tɔm ndʋ tɩtɩŋa payɩ ŋwɩlɩɣ yɔ, tɩ-taa.
56002008	Yɔɔdɩ tɔm ndʋ tɩwɛ ɖeyi ɖeyi yɔ nɛ pataana kawanaɣ nakɛyɛ tɩ-taa. Ɖɩnɛ lɛ, fɛyɛ kpa mba pakʋyʋʋ ɖɔ-yɔɔ yɔ nɛ pataana kɩdɛkɛdɩtʋ natʋyʋ se pɔyɔɔdɩ.
56002009	Sazɩ yomaa se poluzi pa-tɩ pa-tɩnaa tɛɛ nɛ pɔ-tɔm kɛdɩnɩ-wɛ pɩtɩŋa payɩ pɩ-taa. Pɩfɛyɩ se pɔhɔmnɩ-wɛ tɔm.
56002010	Pataamɩlɩ-wɛ pʋyʋ ɛlɛ paa alɩwaatʋ ndʋ lɛ, pawɩlɩ pa-tɩ se pɛkɛ ɛyaa kɩbama nɛ pamʋna se pataa-wɛ liu siŋŋ. Ɖɩnɛ papɩzʋʋ nɛ pacʋnɩ ɖa-n̄ʋʋyaɖʋ Ɛsɔ wɩlɩtʋ pɩtɩŋa payɩ pɩ-taa.
56002011	Ŋgʋ, Ɛsɔ lɩzɩ e-lootiye nɖɩ ɖɩkɔŋnɩ ɛyaa tɩŋa payɩ n̄ʋʋyabʋ yɔ nɛ ɛwɩlɩ.
56002012	Lootiye nɖɩ, ɖɩwɩlɩɣ-ɖʋ se ɖiyele wezuu ŋgʋ kɩ-paa fɛyɩnɩ Ɛsɔ yɔ nɛ ɛza ɖʋʋ mbʋ kedeŋa ɛyaa liu wɛɛ yɔ, pʋ-yɔɔ nɛ ɖɩɖɔkɩ ɖa-tɩ alɩwaatʋ tʋnɛ tɩ-taa nɛ ɖɩcaɣ wezuu ŋgʋ kɩ-paa wɛnɩ Ɛsɔ yɔ.
56002013	Mbʋ pʋwɛɛ se ɖɩcaɣ wezuu alɩwaatʋ ndʋ ɖɩɖaŋ laŋhʋlʋmɩyɛ kɩyakʋ ŋgʋ ɖitaɣ liu yɔ. Kɩyakʋ ŋgʋ ki-wiye Yesu Krɩstʋ weyi ɛkɛ ɖɛ-Ɛsɔ sɔsɔ nɛ ɖa-N̄ʋʋyaɖʋ yɔ, e-koboyaɣ lɩɣ nɛ pana-kɛ.
56002014	Ɛ-maɣmaɣ ɛha ɛ-tɩ ɖɔ-yɔɔ se ɛlɩzɩ-ɖʋ kaatʋʋzʋtʋ tɩŋa taa nɛ ɛpɩsɩ-ɖʋ ɛ-maɣmaɣ ɛ-samaɣ. Samaɣ ŋga ɛlaba nɛ kɛwɛɛ cɩɖɩcɩɖɩ nɛ pɩlakɩ-kɛ hʋnʋm se kala tʋma kɩbana.
56002015	Heyi ɛyaa tɔm ndʋ tɩ-tɩŋa payɩ. Sazɩ-wɛ nɛ ŋkalɩ-wɛ ɖɔɖɔ nɛ abalɩtʋ. Taayele nɛ nɔɔyʋ pɛɛŋ-ŋ tɛtɛ.
56003001	Tɔzɩ pa-tɩŋa se pʋwɛɛ se poluzi pa-tɩ n̄ʋndɩnaa nɛ ɖoŋ tɩnaa pɛ-tɛɛ. Pʋwɛɛ se pan̄am-wɛ nɛ paɖaŋ se pala paa tʋmɩyɛ kɩbanɖɛ nɖɩ.
56003002	Pataawɛɛkɩ nɔɔyʋ hɩɖɛ nɛ pataacaa tɔm. Pɔ-tɔm ɛtaawɛɛ kaɖɛ nɛ pa nɛ ɛyaa tɩŋa pʋwɛɛ leleŋ tam.
56003003	Ɖooo lɛ, ɖa ɖɔɖɔ ɖɩɩkɛ kɩmɛlɛmɩŋ nɛ kaan̄amtʋ tɩnaa nɛ mba potolisi-wɛ yɔ. Ɖɩɩkɛ mbʋ ɖɩsɔɔlaa nɛ ɖe-liu wɛɛ kpem nɛ pɩdɛkɛdɩ yɔ, pu-yomaa. Ɖɩcakaɣ wezuu kan̄atʋ nɛ ɛzɩsɛmɩyɛ pa-taa. Ɛyaa paɖaɣ -ɖʋ nɛ ɖɩpaɖɩɣ ɖama ɖɔɖɔ.
56003004	Ɛlɛ ɖa-n̄ʋʋyaɖʋ Ɛsɔ lɩzɩ ɛ-kɩbandʋ nɛ ɛ-camɩyɛ lakasɩ nɛ ɛwɩlɩ ɛyaa lɛ
56003005	ɛya ɖa-n̄ʋʋ. Pɩtɛkɛ se ɖɩlabɩ tʋma wena atʋʋzaa yɔ yɔɔ ɛyabɩ ɖa-n̄ʋʋ, ɛlɛ mbʋ pʋyɔɔ yɔ, ɛna ɖa-pʋtɔdɩyɛ. Ɛyabɩ ɖa-n̄ʋʋ pɩtɩŋɩnɩ lʋlʋʋ kɩfam lɩm sɔʋ nɛ Cɩɖɩcɩɖɩ Kalɩzaɣ lɛɣzʋʋ pɔ-yɔɔ.
56003006	Ɛsɔ tɩŋɩnɩ ɖa-N̄ʋʋyaɖʋ Yesu Krɩstʋ yɔɔ nɛ ɛha-ɖʋ Cɩɖɩcɩɖɩ Kalɩzaɣ siŋŋ.
56003007	Ɛlabɩ mbʋ se alɩwaatʋ ndʋ paya-ɖʋ se ɛyaa kʋtʋʋzaa e-lootiye yɔɔ lɛ, ɖɩtɩɣyɩ tam tam wezuu ŋgʋ ɖɩɖaŋaa yɔ.
56003008	Tɔm tʋnɛ, tɩmʋnaa se pataa-tʋ liu. Man̄ɩnɩɣ se ŋwɛɛ tɩ-yɔɔ ɖoŋ nɛ mba petisi Ɛsɔ yɔɔ yɔ, paka n̄ʋʋ nɛ pala tʋma kɩbana. Mbʋ wɛnɩ ɖeu nɛ pʋwɛɛ ɛyaa wazaɣ.
56003009	Ɛlɛ, koli kɩmɛlɛndʋ tɔm hɔm nɛ cɔzɔnaa hɩla wena afɛyɩ kalʋʋ yɔ nɛ yoŋ nɛ ŋtɛnkpɛzasɩ Moyiizi paɣtʋ yɔɔ. Pɩfɛyɩ wazaɣ nɛ kɛzɛɣa nakɛyɛ.
56003010	Paɣ weyi eyozuu ɛyaa yɔ kajalaɣ ɖeɖe nɛ nabʋlɛ ɖeɖe, pʋwayɩ lɛ, posini-i nɛ n̄a-tɩ.
56003011	Tɩlɩ se pɩtɛ ɛyʋ ɛnʋ, ɛlɩ nʋmɔʋ kɩbaŋgʋ taa, eɖiɣni kɩwɛɛkɩm labʋ nɛ ɛkʋʋ ɛ-maɣ maɣ ɛ-tɔm.
56003012	Alɩwaatʋ ndʋ mentiyiɣ Artenasɩ yaa Ticiiki n̄ɔ-cɔlɔ lɛ, n̄aɣ pana nɛ ŋkɔɔ ŋna-m Nikopolisi tɛtʋ taa. Manɖʋwa se mancakɩ peeye niŋkaɣ alɩwaatʋ taa.
56003013	N̄aɣ pana nɛ ŋsɩnɩ paɣtʋ sɩnɖʋ Zenasɩ nɛ Apolɔɔsɩ pa-nʋmɔʋ ɖɔm taa nɛ nabʋyʋ ɛtaatɛɖɩ-wɛ.
56003014	Pʋwɛɛ se ɖa-n̄ɩma ɛkpɛlɩkɩ ɖɔɖɔ ɛzɩma mbʋ paka n̄ʋʋ nɛ pala tʋma kɩbana nɛ papɩzɩ nɛ pala ɛyaa mbʋ pʋpɔzʋʋ-wɛ toovenim taa yɔ. Mbʋ yekina nɛ pɛkɛ mba pɔɖɔkɩɣ pee yɔ.
56003015	Mba patɩŋa payɩ pɛwɛ mɔn-cɔlɔ yɔ, pɛsɛɣ-ŋ. Sɛɛ mba patɩŋa pɔsɔɔlɩ-ɖʋ lidaʋ taa yɔ. Ɛsɔ ɛla mɩtɩŋa payɩ lootiye. Pɩla mbʋ.
57001001	Ma Pɔɔlɩ, weyi ma mɛnkɛ salaka tʋ Yesu Krɩstʋ yɔɔ yɔ, mamaɣnɩ takayaɣ kanɛ. Ma nɛ ɖɛ-ɛgbaɣdʋ Timootee. Mamaɣ-kɛ Fileemɔɔ weyi ɖɩsɔɔlɩ-ɩ siŋŋ nɛ ɛkɛ weyi ɖa nɛ-ɩ ɖɩlakɩ Krɩstʋ tʋmɩyɛ yɔ.
57001002	Mama-kɛ ɖɔɖɔ ɖɛ-ɛgbaɣdʋ kʋsɔɔlʋ Afɩya nɛ Arciipu weyi ɖa nɛ ɛlɛ ɖɩlʋkɩ lʋbɩyɛ kʋɖʋmɖɩyɛ yɔ, nɛ Krɩstʋ ɛgbɛyɛ nɖɩ ɖɩwɛ n̄a-ɖɩɣa taa yɔ.
57001003	Ɖa-Caa Ɛsɔ nɛ Kɩbaɣlʋ Yesu Krɩstʋ palabɩ-mɩ lootiye nɛ pɛhɛzɩ-mɩ laŋa.
57001004	Mɔntɔzʋʋ n̄ɔ-yɔɔ ma-adɩma taa lɛ, mɛnsɛɣ mɛ-Ɛsɔ se ɛlaba lɛ tam.
57001005	Manɩɣ pɔyɔɔdʋʋ n̄e-lidaʋ ɖa-Kɩbaɣlʋ Yesu taa nɛ ɛzɩma mbʋ ŋsɔɔlɩ cɩɖɩcɩɖɩ n̄ɩma tɩŋa yɔ, pʋ-tɔm.
57001006	Mansʋlʋmʋʋ Ɛsɔ se lidaʋ ŋgʋ ɖa nɛ ŋ ɖɩwɛna yɔ, kiyele nɛ ŋkpa ɖoŋ pɩsa nɛ ŋtɩlɩ camɩyɛ n̄ɩm kɩbam mbʋ pɩtɩŋa payɩ pʋwɛ ɖa-taa ɖa nɛ Krɩstʋ Yesu ɖɛ-kpɛndʋʋ taa yɔ.
57001007	Ŋyeba nɛ ɖa-laŋa hɛɛ nɛ ɖa-taa la leleŋ pɩŋŋ sɔɔlɩm mbʋ ŋwɛna-pʋ yɔ, pʋ-yɔɔ mbʋ pʋyɔɔ yɔ, ɛgbaɣdʋ ŋhɛzɩ cɩɖɩcɩɖɩ n̄ɩma laŋa.
57001008	Mbʋ labɩna nɛ paa mɛwɛnɩ waɖɛ ɖa nɛ Krɩstʋ ɖɛ-kpɛndʋʋ taa se manɖʋ-ŋ paɣtʋ mbʋ pʋwɛɛ se ŋla yɔ, pʋ-yɔɔ yɔ,
57001009	sɔɔlɩm yɔɔ lɛ, mɔnpɔzʋʋ-ŋ pʋnɛ kɩpɔzʋ. Ma Pɔɔlɩ mankpadɩyaa nɛ pɩkɔzɩnɩ se lɛɛlɛɛyɔ mɛnkɛ salaka tʋ Yesu Krɩstʋ yɔɔ.
57001010	Mɔnpɔzʋʋ-ŋ nabʋyʋ man-pɩɣa Onezim yɔɔ. Manpɩsɩ ɛ-caa kalɩzaɣ taa tʋ salaka taa cɩnɛ.
57001011	Ɖooo lɛ, Onezim ɛnʋ, ɛtaawazɩɣ-ŋ pʋyʋ ɛlɛ lɛɛlɛɛyɔ ɛwɛ ma nɛ-ŋ wazaɣ.
57001012	Mentiyiɣni-ŋ ɩ. Ɛnʋ weyi ɛpɩsɩ ɛzɩ mɔ-hɔɔlʋʋ nakʋyʋ yɔ, mʋ-ɩ.
57001013	Maasɔɔlaa se mansɩ-ɩ mɔn-cɔlɔ nɛ ɛlabɩ-m tʋmɩyɛ n̄o-lone taa alɩwaatʋ ndʋ mɛwɛ salaka taa Tɔm Kɩbandʋ yɔɔ yɔ.
57001014	Ɛlɛ, mantaasɔɔlɩ se mala nabʋyʋ nɛ n̄a-wayɩ. Ye pɩtɛkɛ mbʋ yɔ, n̄a-camɩyɛ lakasɩ wɛɣ ɛzɩ pakpa-ŋ nɛ ɖoŋ kɩkpaʋ yɔ. Ɛlɛ, man̄ɩnɩɣ se ŋlabɩ-pʋ nɛ n̄e-liu sɔɔlɩm.
57001015	Pɩtɩtɩlɩ yɔ, Onezim koposini-ŋ alɩwaatʋ pazɩ yem se pɩsa nɛ ŋhiɣ-i tam yɔɔ.
57001016	Ŋŋhikiɣ-i ɛzɩ yom yɔ, ɛlɛ ɛkɩlɩ yom wee wee. Ɛpɩsɩ-m ɛgbaɣdʋ kʋsɔɔlʋ kpem. Paa pɩla ɛzɩma yɔ ɛkɛɣnɩ-ŋ ɛgbaɣ dʋ kʋsɔɔlʋ nɛ pɩkpaɖɩ-m tomnaɣ taa nɛ ɖa nɛ Kɩbaɣlʋ ɖɛ-kpɛndʋʋ taa ɖɔɖɔ.
57001017	Pʋ-yɔɔ lɛ, ye ŋkpaɣ-m ɛzɩ n̄ɛ-ɛgbaɣdʋ yɔ yɔ, mʋ-ɩ ɛzɩma mbʋ ŋmʋwaɣ-m yɔ.
57001018	Paa ɛtɩɩyʋsɩnɩ-ŋ yaa ɛtɩɩtɔɔ-ŋ kɩmɩyɛ naɖɩyɛ yɔ, kpaɣ se mɔntɔɔnɩ-ŋ ɖɩ.
57001019	Ma Pɔɔlɩ, ma-maɣmaɣ mamaɣ nɩ tʋnɛ nɛ me-nesi se : Mɔnkɔŋ-ŋ ɛ-kɩma hɛyʋʋ. Maacazɩɣ yɔɔdʋʋ kɩmɩyɛ nɖɩ ŋtɔɔ-m yɔ, ɖɩ-tɔm, nɖɩ lɛ n̄a-maɣmaɣ n̄e-wezuu.
57001020	Ɛɛɛ ɛgbaɣdʋ, la nɛ mɛwɛɛnɩ laŋhʋlʋmɩyɛ nɖɩ ɖa nɛ Kɩbaɣlʋ ɖɛ-kpɛndʋʋ taa, pʋ-tɔbʋʋ lɛ se ŋhɛzɩ ma-laŋɩyɛ Kɩbaɣlʋ taa.
57001021	Mamaʋ-ŋ takayaɣ kanɛ yɔ, mantaɣ liu se ŋn̄aŋ-m. Manawa se paa pɩɩla ɛzɩma yɔ, ŋlakɩ nɛ pɩkɩlɩ mbʋ mɔnpɔzɩ-ŋ yɔ.
57001022	N̄ɔɔzɩ-m ɖɔɖɔ ɖɩsʋyɛ kpaagbaa, mbʋ pʋyɔɔ yɔ, mantaɣ liu se Ɛsɔ nɩɣ mɩ-adɩma nɛ mɔnkɔɔ nɛ mana-mɩ.
57001023	Epafraasɩ weyi ma nɛ ɩ ɖɩwɛ salaka taa Krɩstʋ Yesu yɔɔ yɔ, ɛsɛ-ŋ.
57001024	Maarkɩ nɛ Aristaarkɩ nɛ Demaasɩ nɛ Lukɩ mba ma nɛ wɛ ɖɩlakɩ tʋmɩyɛ kʋdʋmɖɩyɛ yɔ, pɛsɛ-ŋ ɖɔɖɔ.
57001025	Kɩbaɣlʋ Yesu Krɩstʋ ɛlabɩ mɩ-kalɩzasɩ lootiye. Pɩla mbʋ.
58001001	Ɛsɔ katɩŋɩnɩ ɛ-tɔm ɖɛzɩyaa yɔɔ ɖooo lɔŋ nɛ ɛyɔɔdɩnɩ ɖɔ-cɔzɔnaa tɔm sakɩyɛ nɛ wɛtʋ ndɩ ndɩ taa.
58001002	Ɛlɛ, lɛɛlɛɛyɔ ɛtɩŋɩnɩ ɛ-Pɩyalʋ yɔɔ nɛ ɛyɔɔdɩnɩ-ɖʋ kɛtɛzaɣ alɩwaatʋ tʋnɛ tɩ-taa. Ɛ-Pɩyalʋ ɛnʋ ɛlɩzaa se ɛtɩɣ pɩtɩŋa payɩ nɛ ɛ-yɔɔ ɛtɩŋɩnaa nɛ ɛla kedeŋa.
58001003	Ɛ-Pɩyalʋ ɛnʋ ɛwɩlɩɣnɩ Ɛsɔ koboyaɣ nɛ ɛnʋ ɖɔɖɔ lɛ mbʋ Ɛsɔ kɛnaa kpem yɔ. Ɛɖɔkɩɣ pɩtɩŋa payɩ nɛ ɛ-tɔm ɖoŋ n̄ɩndʋ. Ɛ-maɣmaɣ ɛtɛm ɖa-kɩwɛɛkɩm kpaɣʋ nɛ ɛn̄alɩ-ɖʋ nɛ ɖɩwɛɛ cɩɖɩ cɩɖɩ lɛ, ɛkpa ɛsɔdaa nɛ ɛcaɣ Ɛsɔ Caabiyuu nɩwaŋ yɔɔ.
58001004	Ɛpɩsaa nɛ ɛkɩlɩ Ɛsɔ tiyiyaa ɛzɩ Ɛsɔ haʋ-ɩ hɩɖɛ nɖɩ ɖɩkpaɖɩ pa-n̄ɩnɖɛ yɔ.
58001005	Ɛsɔ tatiiheyida e-tiyiyu nɔɔyʋ se : N̄a lɛ man-Pɩyalʋ. Pɩkpaɣʋ nɛ sɔnɔ yɔ, ma lɛ n̄a-caa. Eteheyi nɔɔyʋ ɖɔɖɔ se : Ma mɛnkɛɣ ɛ-Caa nɛ ɛnʋ n̄ɛkɛ man-Pɩyalʋ.
58001006	Nɛ pʋwayɩ Ɛsɔ tiyi ɛ-kajalaɣ pɩɣa kedeŋa taa lɛ, ɛtɔm se : Ɛsɔ tiyiyaa tɩŋa payɩ eluŋ kɛ-tɛɛ.
58001007	Piyele e-tiyiyaa yɔɔ lɛ, ɛtɔm se : Ɛlabɩ e-tiyiyaa nɛ pɛwɛɛ ɛzɩ heɣlim yɔ, nɛ eyele ɛ-tʋmlaɖaa nɛ pɛwɛɛ ɛzɩ miŋ nzʋlʋmɛɛ yɔ.
58001008	Ɛlɛ Ɛsɔ yɔɔdɩ ɛ-Pɩyalʋ tɔm lɛ, ɛtɔm se : Hayɩ Ɛsɔ, n̄e-kewiyaɣ kpelaɣ wɛ tam yɔɔ. N̄e-kewiitu ɖaʋ kɛ ŋgʋ kʋtʋʋzaa yɔ.
58001009	Ŋsɔɔlɩ mbʋ pʋtʋʋzaa yɔ nɛ ŋpaɖɩ kɩdɛkɛdɩm. Mbʋ labɩna nɛ hayɩ Ɛsɔ, n̄ɛ-Ɛsɔ sɩ-ŋ n̄ɛ-ɛgbaɣdɩnaa n̄ʋʋ yɔɔ nɛ ɛpɩyɩ n̄a-n̄ʋʋ taa num, laŋhʋlʋmɩyɛ num.
58001010	Ɛtɔm ɖɔɖɔ se : N̄a Kɩbaɣlʋ lɛ, ɖooo kiɖe tɛɛ ŋlabɩ tɛtʋ, nɛ n̄e-nesi labɩnɩ ɛsɔdaa.
58001011	Pʋnɛ pɩtɩŋa payɩ pʋkɔŋ mʋʋ, ɛlɛ n̄ɛwɛɣ tam yɔɔ. Pɩtɩŋa payɩ pʋkɔŋ cadʋʋ ɛzɩ toko yɔ.
58001012	Ŋkɔŋ-wɛ kpiyuu ɛzɩ pekpiyuu toko yɔ nɛ ŋlɛɣzɩ-wɛ. Ɛlɛ, n̄an̄ɛwɛɣ tam yɔɔ mbʋ, nɛ n̄a-pɩnzɩ ɛɛkaɣ tɛm kaʋ.
58001013	Wiɖiyi Ɛsɔ teheyida e-tiyiyu nɔɔyʋ se : Caɣ ma-nɩwaŋ yɔɔ pʋkɔɔ nɛ pɩtalɩ alɩwaatʋ ndʋ moluzi n̄o-koyindinaa n̄a-nɩŋgbanzɩ tɛɛ yɔ.
58001014	Ɛzɩ patɩŋa pɛtɛkɛ kalɩzasɩ nzɩ paɖʋ-sɩ tʋmɩyɛ nɛ petiyi-sɩ se sɩla tʋmɩyɛ mba pakaɣ n̄ʋʋ yabʋ hiɣu yɔ, yaa we?
58002001	Pʋ-yɔɔ lɛ, pʋwɛɛ se ɖɛ-ɛzɩyɛ ɛsɛnɩ tɔm ndʋ ɖɩnɩwa yɔ nɛ pɩkɩlɩ ɛzɩ pɩtɩɩ yɔ se ɖɩtaakɔɔ nɛ ɖiposini-tʋ.
58002002	Tɔm ndʋ Ɛsɔ tiyiyaa susaa yɔ, tɩwɛ ti-ɖeɖe. Mba patɩŋa payɩ pɔtɔɖɔ tɩ-yɔɔ nɛ patɩn̄am-tʋ yɔ, Ɛsɔ hɔm pa-nɩŋgbaaŋ ɛzɩ pʋmʋnaʋ yɔ.
58002003	Ye mbʋ pʋwɛɛ lɛ, ɛzɩma ɖapɩzɩɣ nɛ ɖɩlɩɩ pɩ-taa ye ɖɩtakpaɣ n̄ʋʋyabʋ siŋŋ tɔm tʋnɛ nɛ ɖɩyaa pʋyʋ ? Kɩbaɣlʋ calɩnɩ n̄ʋʋyabʋ tɔm ndʋ suzuu. Nɛ mba panɩ-tʋ yɔ, peheyi-ɖʋ se tɩkɛ toovenim.
58002004	Ɛsɔ n̄atɩŋɩnɩ kawɩlasɩ nɛ pita lakasɩ nɛ hama lakasɩ ndɩ ndɩ pɔ-yɔɔ nɛ ɛwɩlɩ se ndʋ pɔyɔɔdaa yɔ, tɩkɛ toovenim. Ɛtayɩ ɖɔɖɔ Cɩɖɩcɩɖɩ Kalɩzaɣ haɖɛ ɛzɩ e-liu wɛʋ yɔ.
58002005	Toovenim lɛ, Ɛsɔ taɖʋ e-tiyiyaa se pɔcɔnɩ kedeŋa ŋga kakaɣ kɔm nɛ ɖɩyɔɔdʋʋ kɔ-tɔm yɔ, kɔ-yɔɔ.
58002006	Nɔɔyʋ lɩzɩ aseɣɖe ɖɩnɛ ɖoli nɛ ɛtɔŋ se : Anɩ lɛ ɛyʋ nɛ pʋwɛɛ se ŋtɔzɩ ɛ-yɔɔ? Anɩ lɛ ɛyʋ pɩyalʋ nɛ pʋwɛɛ se ŋcɔnɩ ɛ-yɔɔ?
58002007	Ŋyeba nɛ n̄e-tiyiyaa kɩlɩ-ɩ alɩwaatʋ pazɩ yem. Ŋpam-ɩ koboyaɣ awiihulaɣ nɛ ŋɖʋ-ɩ hɩɖɛ.
58002008	Ŋkpaɣ pɩtɩŋa payɩ nɛ ŋsɩɩ ɛ-nɩŋgbanzɩ tɛɛ. Alɩwaatʋ ndʋ Ɛsɔ kpaɣ pɩtɩŋa payɩ nɛ ɛsɩɩ ɛ-nɩŋgbanzɩ tɛɛ yɔ, nabʋyʋ takazɩ nɛ Ɛsɔ tasɩɩ-pʋ ɛ-tɛɛ. Ŋgʋ lɛɛlɛɛyɔ, ɖɩtanada se pɩtɩŋa payɩ pʋwɛ ɛ-tɛɛ.
58002009	Ɛlɛ, ɖɩnaɣ se Ɛsɔ yeba nɛ e-tiyiyaa kɩlɩ Yesu alɩwaatʋ pazɩ. Pʋwayɩ Ɛsɔ pam-ɩ koboyaɣ awiihulaɣ nɛ ɛɖʋ-ɩ hɩɖɛ mbʋ pʋyɔɔ yɔ, ɛtɔɔ kʋn̄ɔŋ nɛ ɛsɩ. Mbʋ Ɛsɔ lootiye yɔɔ lɛ, Yesu ɖɩkɩ sɩm ɛyaa tɩŋa payɩ yɔɔ.
58002010	Toovenim, mbʋ pʋyɔɔ yɔ, Ɛsɔ weyi ɛlabɩ pɩtɩŋa nɛ ɛɖɔkɩɣ pɩtɩŋa payɩ yɔ, e-liu wɛɛ se ɛsʋnɩ ɛyaa sakɩyɛ koboyaɣ taa. Mbʋ labɩna nɛ pɩɩwɛɛ se eyele nɛ pa-n̄ʋʋyabʋ wiyaʋ tɔɔ kʋn̄ɔŋ pʋcɔ nɛ ɛmʋna se ɛsʋnɩ-wɛ ka-taa.
58002011	Yesu weyi eyeki nɛ ɛyaa wɛɣ cɩɖɩcɩɖɩ nɛ mba ɛlaba nɛ paba n̄ɛwɛɛ cɩɖɩcɩɖɩ yɔ, ɛ nɛ wɛ pɛkpɛndɩ Caa. Mbʋ labɩna nɛ fɛyɛ ɛɛkpaɣ-ɩ se ɛyaa-wɛ se ɛ-n̄ɩma.
58002012	Ɛtɔm se : Mankaɣ n̄a-hɩɖɛ tɔm suzuu ma-n̄ɩma nɛ alɩwaatʋ ndʋ pekpeɣluu yɔ, menteɣ wondu nɛ mansam-ŋ.
58002013	Ɛtasɩ yɔɔdʋʋ se : Mɔnkɔŋ-ɩ liu taʋ. Nɛ ɛtɔ ɖɔɖɔ se : Ɩna ma nɛ piya nzɩ Ɛsɔ cɛlɩ-m yɔ.
58002014	Ɛzɩma mbʋ ɛyaa wɛnɩ calɩm nɛ tomnaɣ yɔ, mbʋ ɖɔɖɔ ɛkpaɣ calɩm nɛ tomnaɣ. Ɛlabɩ mbʋ se ɛtɩŋɩnɩ ɛ-sɩm yɔɔ nɛ ɛpɩsɩ weyi ɛɛwɛnɩ sɩm ɖoŋ yɔ ɛjam. Weyi ɛɛwɛnɩ sɩm ɖoŋ yɔ lɛ Satanɩ.
58002015	Ɛlabɩ mbʋ ɖɔɖɔ se eholi mba peseɣaɣ sɩm alɩwaatʋ kpeekpe pe-wezuu caɣʋ taa nɛ papɩsɩ yomaa yɔ.
58002016	Toovenim lɛ, pɩtɛkɛ Ɛsɔ tiyiyaa ɛsɩnaa ɛlɛ, Abraham liɖe taa n̄ɩma ɛsɩnaa.
58002017	Pʋ-yɔɔ pɩɩkɛnɩ-ɩ kɩcɛyʋʋ se ɛnɩɣzɩnɩ ɛ-n̄ɩma pɩtɩŋa payɩ pɩ-taa. Pɩɩwɛɛ se ɛla mbʋ nɛ ɛpɩsɩ Ɛsɔ layaa n̄ʋʋ tʋ. Ŋgʋ Ɛsɔ layaa n̄ʋʋ tʋ n̄anaɣ ɛyaa pʋtɔdɩyɛ nɛ ɛmʋna se pataa-ɩ liu Ɛsɔ tʋmɩyɛ taa se ɛla kɩlaʋ ŋgʋ kiyeki nɛ pekpeɣ samaɣ ka-kɩwɛɛkɩm yɔ.
58002018	Ɛ-maɣmaɣ ɛlabɩ kʋn̄ɔŋ alɩwaatʋ ndʋ pɩtakɩ-ɩ yɔ. Pʋ-yɔɔ ɛpɩzɩɣ nɛ ɛsɩnɩ mba pɩtakɩɣ-wɛ yɔ.
58003001	Pʋ-yɔɔ lɛ, ɛgbaɣdɩnaa Ɛsɔ n̄ɩma mba mɩ ɛya-mɩ yɔ, ɩcɔnɩ Yesu Krɩstʋ. Ɛnʋ lɛ weyi Ɛsɔ tiyaa nɛ ɛkɛ Ɛsɔ layaa n̄ʋʋ tʋ nɛ weyi ɛ-tɔm ɖiheyiɣ ɛyaa se ɛnʋ ɖɩtaɣ liu yɔ.
58003002	Ɛlakaɣ mbʋ pɩtɩŋa payɩ Ɛsɔ weyi ɛlɩzɩ-ɩ yɔ, eheyaɣ-ɩ yɔ ɛzɩ Moyiizi kalabʋ Ɛsɔ tʋmɩyɛ camɩyɛ Ɛsɔ ɖɩɣa tɩŋa taa yɔ.
58003003	Yesu ɛnʋ pana-ɩ se ɛwɛnɩ koboyaɣ pɩŋŋ nɛ pɩkɩlɩ Moyiizi n̄ɩŋga. Toovenim, mbʋ pʋyɔɔ yɔ, weyi ɛma ɖɩɣa yɔ, ɛkpaɖɩ ɖɩɣa ŋga ka-maɣmaɣ.
58003004	Paa ɖɩɣa ŋga lɛ nɔɔyʋ manɩ-kɛ, ɛlɛ Ɛsɔ lɛ weyi ɛlabɩ pɩtɩŋa payɩ yɔ.
58003005	Moyiizi kalabɩ tʋmɩyɛ camɩyɛ Ɛsɔ ɖɩɣa tɩŋa taa ɛzɩ tʋmlaɖʋ yɔ nɛ ɛlɩzɩ mbʋ pɔkɔŋ pʋ-tɔm suzuu cee wayɩ yɔ, pi-aseɣɖe.
58003006	Ɛlɛ Krɩstʋ n̄ɔcɔnɩ Ɛsɔ ɖɩɣa yɔɔ camɩyɛ ɛzɩ Pɩyalʋ yɔ. Ye ɖɩwɛɛ nɛ sɔɔndʋ ɛɛkpaɣ-ɖʋ nɛ ɖɩtaɣ liu mbʋ ɖɩɖaŋaa yɔ nɛ ɖɩkʋndʋʋnɩ-pʋ nɛ pɩtalɩ tɩnaɣ yɔ yɔ, ɖɩkɛ ɛ-ɖɩɣa.
58003007	Mbʋ labɩna nɛ ɛzɩ Cɩɖɩcɩɖɩ Kalɩzaɣ yɔɔdʋʋ yɔ se : Sɔnɔ ye ɩnɩ ɛ-nɔɔ yɔ,
58003008	ɩtaakpɩndɩ mɩ-laŋa ɛzɩ ɛyaa kalabʋ alɩwaatʋ ndʋ paakʋyɩnɩ Ɛsɔ nɛ patakɩ-ɩ lakʋ taa yɔ.
58003009	Peeye mɩ-cɔzɔnaa takɩ-m. Pamaɣzɩ-m se pana, nɛ pana ma-tʋma pɩnzɩ nɩɩnaza pilim.
58003010	Ɛyaa mba, pɔ-tɔm kɛɖɛ-m nɛ mɔntɔ se : Pa-laŋa yotuu yem tam tɩŋa. Paasɩŋ ma-nʋmɔŋ.
58003011	Mbʋ mamʋ pana nɛ monɖuuna se : Paasʋʋ mɛ-hɛzɩyɛ taa kaʋ.
58003012	Ɛgbaɣdɩnaa, ɩkpa mɩ-tɩ! Mɩ-taa nɔɔyʋ ɛtaawɛnɩ laŋɩyɛ kɩdɛkɛdɩyɛ nɛ nɖɩ ɖɩfɛyɩnɩ lidaʋ yɔ nɛ ɛha Ɛsɔ weyi ɛwɛ wezuu yɔ, siɣye.
58003013	Ɛlɛ, ɩsazɩ ɖama paa kɩyakʋ ŋgʋ. Ɩlakɩ mbʋ alɩwaatʋ ndʋ tɩ-tɩŋa payɩ ɩpɩzɩɣ nɛ ɩtɔ se “sɔnɔ” yɔ nɛ kɩwɛɛkɩm etaapeɣzi mɩ-taa nɔɔyʋ nɛ ɛkpɩndɩ ɛ-laŋɩyɛ.
58003014	Ye ɖɩɖɔkɩnɩ lidaʋ ŋgʋ ɖɩwɛnɩ-kʋ ɖooo kiɖe tɛɛ yɔ nesi naalɛ kpam nɛ pʋkɔɔ nɛ pɩsɩnɩ kɛtɛzaɣ alɩwaatʋ yɔ, pʋbʋ ɖa nɛ Krɩstʋ ɖɩka mbʋ pɩtɩŋa payɩ ɛwɛna yɔ.
58003015	Pʋwɛ ɛzɩ pamaʋ yɔ. Pamawa se : Sɔnɔ ye ɩnɩ ɛ-nɔɔ yɔ, ɩtaakpɩndɩ mɩ-laŋa ɛzɩ ɛyaa kalabʋ alɩwaatʋ ndʋ paakʋyɩnɩ Ɛsɔ yɔ.
58003016	Mba lɛ mba panɩ ɛ-nɔɔ nɛ pakʋyɩnɩ-ɩ yɔ? Pɩtɛkɛ mba pa-tɩŋa Moyiizi ɖiyaa nɛ palɩɩnɩ Ejiptɩ ɛjaɖɛ taa yɔ yaa we?
58003017	Mba tɔm kɛɖɛ-ɩ pɩnzɩ nɩɩnaza pilim? Pɩtɛkɛ mba palabɩ kɩwɛɛkɩm nɛ po-tomnasɩ kɩsɩbɩsɩ tɔlɩ lakʋ taa yɔ yaa we?
58003018	Pɩtɛkɛ mba patan̄am-ɩ yɔ, mba eɖuunaa nɛ ɛtɔ se paasʋʋ ɛ-hɛzɩyɛ taa yaa we?
58003019	Nɛ ɖɩnaɣ se patapɩzɩ nɛ pasʋʋ mbʋ pʋyɔɔ yɔ, petetisi.
58004001	Ɛsɔ ɖʋ-ɖʋ tamaɣ se ɖɩsʋʋ ɛ-hɛzɩyɛ taa. Pʋ-yɔɔ lɛ, ɖɩkpa ɖa-tɩ se alɩwaatʋ ndʋ tamaɣ ŋga kɛkpɛndɩ kɛwɛɛ yɔ, pɩtaala se mɩ-taa nɔɔyʋ tehiɣ waɖɛ se ɛsʋʋ.
58004002	Posuzi-ɖʋ Tɔm Kɩbandʋ ɛzɩ mba yɔ. Ɛlɛ tɔm ndʋ panɩwa yɔ, tɩtawazɩ-wɛ pʋyʋ. Panɩ-tʋ ɛlɛ, patamʋ-tʋ nɛ lidaʋ.
58004003	Ɖa mba ɖitisi-tʋ yɔ, ɖɩsʋʋ hɛzɩyɛ nɖɩ Ɛsɔ kɔyɔɔdɩ ɖɩ-tɔm yɔ, ɖɩ-taa. Ɛɛtɔm se : Mamʋ pana nɛ monɖuuna se : Paasʋʋ mɛ-hɛzɩyɛ taa kaʋ. Ŋgʋ Ɛsɔ kɛtɛm ɛ-tʋmɩyɛ alɩwaatʋ ndʋ ɛlabɩ kedeŋa ɖooo kiɖe tɛɛ yɔ.
58004004	Ɛyɔɔdɩ ɖoli kɩyakʋ lʋbɛ n̄ɩŋgʋ yɔɔ se : Ɛsɔ hɛzɩnɩ ɛ-tʋma kɩyakʋ lʋbɛ n̄ɩŋgʋ wiye.
58004005	Nɛ cɩnɛ ɛyɔɔdɩ ɖɔɖɔ ɛzɩ ɛɛtɛm yɔɔdʋʋ n̄ʋʋ yɔɔ yɔ se : Paasʋʋ mɛ-hɛzɩyɛ taa kaʋ.
58004006	Ŋgʋ, pasɩ nabɛyɛ se paba ɛsʋʋ hɛzɩyɛ nɖɩ ɖɩ-taa. Mba paanɩ Tɔm Kɩbandʋ ndʋ yɔ, patɩsʋʋ mbʋ pʋyɔɔ yɔ, patɩn̄am-tʋ.
58004007	Mbʋ labɩna nɛ Ɛsɔ lɩzɩ kɩyakʋ lɛɛkʋ nɛ ɛyaɣ-kʋ se “sɔnɔ”. Ɛɛtɩŋɩnɩ Daaviidi yɔɔ nɛ ɛyɔɔdɩ-tʋ ɖooo lɔŋ ɛzɩ paatɛm-ɖʋ heyuu n̄ʋʋ yɔɔ yɔ se : Sɔnɔ ye ɩnɩ ɛ-nɔɔ yɔ, ɩtaakpɩndɩ mɩ-laŋa.
58004008	Ŋgʋ Ye Yozuwee ɛɛha-wɛ hɛzɩyɛ yɔ, pʋwayɩ Ɛsɔ taatasɩ kɩyakʋ lɛɛkʋ tɔm yɔɔdʋʋ.
58004009	Pʋyɔɔ lɛ, pɩsaɣ hɛzɩyɛ alɩwaatʋ natʋyʋ se Ɛsɔ n̄ɩma kaɣ hɛzʋʋ tɩ-taa.
58004010	Weyi ɛsʋʋ Ɛsɔ hɛzɩyɛ taa yɔ, ɛhɛzʋʋnɩ ɛ-tʋma ɛzɩ Ɛsɔ hɛzɩnʋʋ ɛ-n̄ɩna yɔ.
58004011	Pʋyɔɔ lɛ, ɖɩla lɛɛlɛɛ nɛ ɖɩsʋʋ hɛzɩyɛ nɖɩ ɖɩ-taa nɛ pɩsa nɛ nɔɔyʋ ɛtaatɔlɩ nɛ ɛnɩɣ zɩnɩ mba pataan̄a yɔ.
58004012	Ŋgʋ Ɛsɔ tɔm wɛ wezuu nɛ tɩwɛɛ ɖoŋ ɖɔɖɔ. Tɩwɛ lɔŋ nɛ pɩkɩlɩ abalɩsɛsɩ nzɩ sɩwɛ lɔŋ cenje yɔ. Tɩsʋʋ ɛyʋ nɛ tɩtayɩ e-ciyam nɛ ɛ-kalɩzaɣ. Tɩtayɩɣ ɖɔɖɔ mɔɔ ɖɩtanɖɛ nɛ a-taa num. Tɩsɩm mbʋ ɛyʋ maɣzʋʋ nɛ ɛɖʋ ɛ-taa yɔ.
58004013	Mbʋ pɩtɩŋa payɩ pʋwɛ kedeŋa yɔɔ yɔ, nabʋyʋ fɛyɩ Ɛsɔ mɛɛsaɣ tɛɛ. Pukuli pɩtɩŋa payɩ pʋ-yɔɔ nɛ pile weyi pʋwɛɛ se ɖiheyi-i mbʋ ɖɩlaba yɔ, ɛ-ɛsɩndaa.
58004014	Ɖɩwɛnɩ Ɛsɔ layaa n̄ʋʋ tʋ sɔsɔ weyi ɛkpa ɛsɔdaa yɔ, ɛnʋ lɛ Yesu Ɛsɔ pɩyalʋ. Pʋ-yɔɔ lɛ, pʋwɛɛ se ɖɩɖɔkɩ nesi naalɛ kpam ndʋ ɖiheyi ɛyaa se ɖitisi ɛ-yɔɔ yɔ.
58004015	Ɖɩwɛnɩ Ɛsɔ layaa n̄ʋʋ tʋ weyi ɛpɩzɩɣ se ɛsɩnɩ-ɖʋ siziŋ nɩʋ ɖɛ-ɛjandʋ taa yɔ. Pɩtakɩ-ɩ pɩtɩŋa payɩ pɩ-taa ɛzɩ pɩtakʋʋ-ɖʋ yɔ. Ɛlɛ, ɛtala kɩwɛɛkɩm.
58004016	Pʋ-yɔɔ lɛ, ɖɩn̄ɔtɩnɩ lootiye kewiyaɣ kpelaɣ kaalɛyɩtʋ nɛ pana ɖa-pʋtɔdɩyɛ nɛ palabɩ-ɖʋ lootiye nɛ pasɩnɩ-ɖʋ ɖɛ-cɛyɩtʋ taa alɩwaatʋ ndʋ pʋmʋnaa yɔ.
58005001	Paa Ɛsɔ layaa n̄ʋʋ tʋ weyi lɛ, ɛyaa hɛkʋ taa palɩzɩ-ɩ se ewolo Ɛsɔ ɛsɩndaa nɛ ɛla tʋmɩyɛ nɛ pɔ-nɔɔ. Mbʋ ɛcɛlɩɣ Ɛsɔ pa-haɖɛ nɛ ɛlaɣ-ɩ kɩlaŋ pa-kɩwɛɛkɩm yɔɔ.
58005002	Ɛpɩzɩɣ ɛnɩnɩ kɩɩsɩŋɩyɩŋ nɛ mba pelebi nʋmɔʋ yɔ, mbʋ pʋyɔɔ yɔ, ɛ-maɣ maɣ ɛwɛnɩ ɛjandʋ ɖɔɖɔ.
58005003	Mbʋ labɩna nɛ pʋwɛɛ se ɛlaa ɛ-maɣ maɣ ɛ-kɩwɛɛkɩm yɔɔ pʋyʋ ɛzɩ ɛlaɣʋ samaɣ kɩwɛɛkɩm yɔɔ yɔ.
58005004	Nɔɔyʋ ɛɛɖʋʋ ɛ-tɩ hɩɖɛ se ɛkɛ Ɛsɔ layaa n̄ʋʋ tʋ ɛlɛ Ɛsɔ yanɩ-ɩ ɛzɩ ɛɛyaʋ Aarɔnɩ yɔ.
58005005	Mbʋ ɖɔɖɔ Krɩstʋ taɖʋ ɛ-maɣmaɣ ɛ-tɩ hɩɖɛ se ɛkɛɣ Ɛsɔ layaa n̄ʋʋ tʋ. Ɛlɛ Ɛsɔ ɖʋnɩ-ɩ hɩɖɛ alɩwaatʋ ndʋ eheyi-i se : N̄a lɛ man-Pɩyalʋ. Pɩkpaɣʋ nɛ sɔnɔ yɔ, ma lɛ n̄a-Caa.
58005006	Ɛyɔɔdɩ ɖɔɖɔ ɖoli lɛɛɖɛ se : Ŋkɛ Ɛsɔ layʋ tam yɔɔ ɛzɩ Mɛlɩkɩsedɛkɩ yɔ.
58005007	Alɩwaatʋ ndʋ Yesu kɛwɛ kedeŋa yɔɔ yɔ, ɛtɩmɩnɩ Ɛsɔ weyi ɛpɩzɩɣ nɛ ɛlɩzɩ-ɩ sɩm taa yɔ, nɛ etendiɣ-i nɛ kubusi sɔsɔsɩ nɛ ɛzɩtɛɣlɩm. Ɛzɩma mbʋ ɛ-paa wɛnɩ Ɛsɔ siŋŋ yɔ, ɛlɛ n̄anɩnɩ-ɩ.
58005008	Paa ɛzɩ ɛkɛʋ Ɛsɔ Pɩyalʋ yɔ, ɛtɩŋɩnɩ kʋn̄ɔŋ ŋgʋ ɛtɔwaa yɔ, kʋ-yɔɔ nɛ ɛkpɛlɩkɩ n̄amtʋ.
58005009	Ɛsɔ yeba nɛ ɛtalɩ ɖenɖe ɛn̄ɩnaɣnɩ-ɩ yɔ. Peeye ɛpɩsɩ weyi ɛlakɩ nɛ mba patɩŋa payɩ pan̄aŋ-ɩ yɔ, pehikiɣ tam tam n̄ʋʋyabʋ yɔ.
58005010	Pʋ-yɔɔ Ɛsɔ ya-ɩ se Ɛsɔ layaa n̄ʋʋ tʋ ɛzɩ Mɛlɩkɩsedɛkɩ yɔ.
58005011	Ɖɩwɛnɩ tɔm sakɩyɛ se ɖɩyɔɔdʋʋ pʋnɛ pʋ-yɔɔ. Tɔm ndʋ, tɩwɛ-ɖʋ kaɖɛ se ɖɩlɩzɩ-mɩ tɩ-tɔbʋʋ mbʋ pʋyɔɔ yɔ ɩpɩsɩ mba paanɩɣ lɔŋ yɔ.
58005012	Ɖooo lɔŋ pɩɩwɛɛ se ɩkɛ wɩlɩyaa. Ɛlɛ pʋpɔzʋʋ se paɖaɣ nɩ-mɩ wɩlʋʋ Ɛsɔ tɔm kajalaɣ n̄ɩndʋ ndʋ tɩfɛyɩ kaɖɛ yɔ. Mbʋ ɛzɩ ɩɩtɔɔ tɔɔnaɣ yuŋ n̄ɩŋga lɛ, pɩɖaɣnʋʋ-mɩ pɔzʋʋ se ɩmʋzɩ hɩlɩm.
58005013	Weyi ɛmʋzɩɣ hɩlɩm yɔ, ɛɛsɩŋ natʋyʋ pɩlɩɩnɩ tʋʋzʋtʋ tɔm yɔɔ mbʋ pʋyɔɔ yɔ, ɛkpɛndɩ ɛkɛ pɩɣa.
58005014	Ɛsʋtɩyaa lɛ, tɔɔnaɣ yuŋ n̄ɩŋga paba n̄ɔtɔkɩ. Pɛkpɛlɩkʋʋ taa lɛ, pɩmalɩnɩ-wɛ se patɩlɩ kɩbandʋ nɛ ɛzaɣtʋ.
58006001	Pʋ-yɔɔ lɛ, pʋwɛɛ se ɖiyele nɩnaʋ tɔm kajalaɣ n̄ɩndʋ ndʋ pawɩlɩ-ɖʋ Krɩstʋ yɔɔ yɔ nɛ ɖɩɖɛnɩ ɛsɩndaa nɛ ɖɩtalɩ ɖenɖe pʋwɛɛ se ɖɩtalɩ yɔ. Ɖɩtaatasɩ tikiɖe kɩfaɖɛ ɖʋʋ, pʋ-tɔbʋʋ lɛ se : Tɩ-pɩsɩnaʋ nɛ tʋma wena aawazɩɣ pʋyʋ nɛ
58006002	lidaʋ wɛnaʋ Ɛsɔ yɔɔ nɛ wɩlɩtʋ pɩlɩɩnɩ mɩɩsʋʋ sɔnzɩ yɔɔ nɛ nesi tɩnʋʋ ɛyaa yɔɔ nɛ sɩɖaa fem tɔm nɛ tam tam tɔm hʋʋ.
58006003	Ye Ɛsɔ etisaa yɔ, mbʋ ɖɩkɔŋ labʋ.
58006004	Ɛyaa nabɛyɛ wɛɛ nɛ Ɛsɔ n̄alɩmɩyɛ kɛtɛm pɔ-yɔɔ n̄alʋʋ. Paɖɩŋ ɛsɔdaa kʋjɔʋ nɛ pakaa Cɩɖɩcɩɖɩ Kalɩzaɣ.
58006005	Paɖɩŋ ɖɔɖɔ Ɛsɔ tɔm kɩbandʋ nɛ kedeŋa ɖoŋ weyi ɛkaɣ kɔm yɔ.
58006006	Ye ɛyaa mba pɔtɔlaa yɔ, paapɩzɩɣ nɛ paɖaɣnɩ-wɛ labʋ nɛ papɩsɩ kɩfama nɛ papɩsɩnɩ pa-tɩ. Mbʋ pʋyɔɔ yɔ, pa-maɣmaɣ paɖaɣnɩ Ɛsɔ Pɩyalʋ kam kaamaŋkaɣ yɔɔ nɛ paɖʋʋ-ɩ fɛyɛ ɛyaa ɛsɩndaa.
58006007	Ye tɛʋ ɛnɩɣ nɛ lɩm sʋʋ tɛtʋ ɖoŋ ɖoŋ nɛ tɛtʋ ndʋ tɩlʋlʋʋ tɩŋ weyi ɩwazɩɣ mba pɔ-yɔɔ pahayɩ-tʋ yɔ yɔ, Ɛsɔ wazɩɣ tɛtʋ ndʋ.
58006008	Ɛlɛ ye tɩlʋlʋʋ kpaŋsɔɔ nɛ sɔɔ tɩŋ yɔ, tɩɩwazɩɣ pʋyʋ nɛ pawɩzɩ tɩ-yɔɔ nɔɔ kɩtɛkɛdaɣ lɔʋ. Pɛtɛŋnɩ-tʋ miŋ n̄aɣzʋʋ.
58006009	Ɛgbaɣdɩnaa kʋsɔɔlaa, paa ɖɩyɔɔdʋʋ mbʋ yɔ, peyeba nɛ ɖɩtɩlɩ siŋŋ se ɩwɛ lone kɩbanɖɛ taa, ɩwɛ n̄ʋʋyabʋ nʋmɔʋ kɩbaŋʋ taa.
58006010	Toovenim taa lɛ, Ɛsɔ tɛkɛ weyi ɛtatʋʋzɩ yɔ se ɛɛsɔɔ tʋmɩyɛ nɖɩ ɩlaba yɔ, ɖɩ-yɔɔ. Ɛɛsɔʋ ɖɔɖɔ sɔɔlɩm mbʋ ɩsɔɔlɩ-ɩ nɛ ɩlɩzɩ-pʋ nɛ ɩwɩlɩ ɛ-hɩɖɛ yɔɔ yɔ, pʋ-yɔɔ. Sɔɔlɩm mbʋ ɩlɩzaa nɛ ɩwɩlɩ alɩwaatʋ ndʋ ɩsɩnɩ ɛ-n̄ɩma yɔ. Mbʋ iɖiɣni labʋ lɛɛlɛɛyɔ yɔ.
58006011	Ɖe-liu wɛɛ se mɩ-taa paa weyi ɛn̄aɣ pana mbʋ siŋŋ nɛ pʋkɔɔ pɩsɩnɩ ɛ-kɛtɛzaɣ kɩyakʋ wiye. Ye ɩlabɩ mbʋ yɔ, ɩɖɔkɩɣnɩ mi-lidaʋ mbʋ kpem mbʋ ɩɖaŋaa yɔ, pʋ-yɔɔ.
58006012	Pʋbʋ, ɩɩpɩsɩɣ feendinaa. Ɛlɛ, ɩlakɩ ɛzɩ mba patɩŋɩnɩ pe-lidaʋ nɛ pa-tɩ ɖɔkʋʋ pɔ-yɔɔ nɛ pehiɣ mbʋ pɩ-tamaɣ paaɖʋ-wɛ yɔ.
58006013	Alɩwaatʋ ndʋ Ɛsɔ kaɖʋ Abraham tamaɣ se ɛlakɩ-ɩ pʋyʋ yɔ, nɔɔyʋ taakɩlɩ Ɛsɔ ɛnʋ se eeɖuuni-i. Mbʋ labɩna nɛ eɖuuni ɛ-maɣmaɣ ɛ-tɩ.
58006014	Ɛtɔm se : Paa pɩɩla ɛzɩma yɔ, mawazɩɣ-ŋ nɛ n̄e-liɖe taa n̄ɩma huu.
58006015	Mbʋ yebina nɛ Abraham ɖɔkɩ ɛ-tɩ nɛ ɛwɛɛ ɖaŋʋʋ yɔɔ nɛ ɛkɔɔ ɛmʋ mbʋ Ɛsɔ kaɖʋ-ɩ pɩ-tamaɣ yɔ.
58006016	Ɛyaa ɖukini weyi ɛkɩlɩ-wɛ yɔ. Ɖuuu mbʋ pɩwɩlɩɣna se pɔyɔɔdɩ toovenim nɛ pɩsɩsɩɣ ŋtɛnkpɛzasɩ tɩŋa.
58006017	Ɛsɔ liu n̄aawɛɛ se ɛwɩlɩ kaŋŋ ɛyaa mba ɛɖʋ-wɛ tamaɣ yɔ se mbʋ ɛɖʋwa se ɛlakɩ yɔ, pɩɩlɛɣzɩɣ kaʋ. Pʋ-yɔɔ eɖuwaa nɛ pɩtasɩnɩ tamaɣ ŋga ɛɖʋwa yɔ.
58006018	Lakasɩ nzɩ sɩ-naalɛ, sɩɩlɛɣzʋʋ kaʋ. Ɛsɔ ɛɛpɩzɩɣ ɛcɛtɩnɩ sɩ-taa. Pʋ-yɔɔ lɛ, mba ɖa ɖihiɣ ɖɩcɔzɩyɛ Ɛsɔ cɔlɔ yɔ, pɩlakɩ-ɖʋ hʋnʋm siŋŋ se ɖitaɣ liu mbʋ pɩ-tamaɣ ɛɖʋ-ɖʋ yɔ.
58006019	Liu taʋ mbʋ pʋɖɔkɩnɩ ɖe-ciyamnaa kpam. Mbʋ sʋʋnɩ pɩsaʋ sɔsɔʋ ŋgʋ pakaɣ Ɛsɔ ɖɩɣa taa yɔ, kɩ-wayɩ.
58006020	Ɖɔ-yɔɔ Yesu ɖɛ nɔɔ nɛ ɛsʋʋ kɩ-wayɩ nɛ ɛpɩsɩ Ɛsɔ layaa n̄ʋʋ tʋ ɛzɩ Melɩkisedɛɛkɩ yɔ tam yɔɔ.
58007001	Ŋgʋ Mɛlɩkisedɛɛkɩ ɛnʋ, ɛɛkɛ Saalɛmɩ wiyaʋ nɛ Ɛsɔ Caabiyuu layʋ. Abraham lɩnɩ awiya naayɛ ɖɩwaɖɛ lɛ, Mɛlɩkisedɛɛkɩ ɛnʋ ɛkatɩ-ɩ nɛ ɛwazɩ-ɩ.
58007002	Peeye Abraham tayɩ ɛ-n̄ɩm tɩŋa tɔm hiu nɛ ɛcɛlɩ-ɩ pʋ-hɔɔlʋʋ kʋɖʋmʋʋ. Payaɣʋ-ɩ kajalaɣ se Mɛlɩkisedɛɛkɩ yɔ, pʋ-tɔbʋʋ lɛ se : Tʋʋsʋtʋ wiyaʋ. Pʋwayɩ payaɣ-ɩ ɖɔɖɔ se Salɛmɩ wiyaʋ yɔ, pʋ-tɔbʋʋ lɛ se laŋhɛzɩyɛ wiyaʋ.
58007003	Pɔtɔyɔɔdɩ ɛ-caa yaa e-ɖoo yaa ɛ-cɔzɔnaa tɔm ɖoli. Pɔtɔyɔɔdɩ ɖɔɖɔ ɛ-lʋlʋʋ yaa ɛ-sɩm tɔm ɖoli. Ɛlɛ, Ɛsɔ yeba nɛ ɛnɩɣzɩnɩ ɛ-Pɩyalʋ nɛ ɛkɛ Ɛsɔ layʋ tam yɔɔ.
58007004	Ɩcɔnɩ ɩna ɛzɩma mbʋ weyi ɖɔ-cɔzɔ sɔsɔ Abraham tayɩ n̄ɩm mbʋ ehiɣ you taa yɔ tɔm hiu nɛ ɛcɛlɩ-ɩ pʋ-hɔɔlʋʋ kʋɖʋmʋʋ yɔ, ɛpaɣlɩ kpem yɔ.
58007005	Ɛsɔ ɖʋnɩ Leevi liɖe taa n̄ɩma se pɛkɛnɩ ɛ-layaa. Paɣtʋ haɣ-wɛ nɔɔ se pɔpɔzɩ samaɣ, pʋ-tɔbʋʋ se po-koobiya, se patayɩ pa-n̄ɩm tɔm hiu nɛ pakpaɣ pʋ-hɔɔlʋʋ kʋɖʋmʋʋ nɛ pɛcɛlɩ-wɛ ŋgʋ paba ɖɔɖɔ kɛkɛ Abraham liɖe taa n̄ɩma.
58007006	Mɛlɩkisedɛɛkɩ weyi ɛlɛ tɛkɛ Leevi liɖe taa tʋ yɔ, Abraham tayɩ ɛ-n̄ɩm tɔm hiu nɛ ɛkpaɣ pʋ-hɔɔlʋʋ kʋɖʋmʋʋ nɛ ɛcɛlɩ-ɩ nɛ ɛlɛ wazɩ ɛ-yɔɔ. Ŋgʋ Abraham ɛnʋ Ɛsɔ kaɖʋ tamaɣ se ɛlakɩ pʋyʋ.
58007007	Ŋgʋ paa weyi ɛsɩm mbʋ se sɔsɔ wazɩɣnɩ pɩɣa yɔɔ.
58007008	Ɖɔɖɔ lɛ, mba pamʋʋ hiu haɖɛ yɔ, pasɩkɩ ɛzɩ ɛyaa lɛlaa yɔ. Piyele ɛnʋ yɔ, palɩzɩ ɛ-yɔɔ aseɣɖe se ɛwɛ wezuu.
58007009	Ɖɩpɩzɩɣ nɛ ɖɩtɔ ɖɔɖɔ se alɩwaatʋ ndʋ Abraham tayɩ ɛ-n̄ɩm tɔm hiu nɛ ɛcɛlɩ-ɩ pʋ-hɔɔlʋʋ kʋɖʋmʋʋ yɔ, Leevi weyi ɛlɛ mʋʋ hiu haɖɛ yɔ, ɛtɩŋɩnɩ Abraham yɔɔ nɛ ɛcɛlɩ-ɖɩ.
58007010	Mbʋ pʋyɔɔ yɔ, ɛɛkpɛndɩ ɛwɛ Abraham calɩm taa alɩwaatʋ ndʋ Melɩkisedɛɛkɩ katɩ-ɩ yɔ.
58007011	Ɛsɔ ɖʋ ɛ-samaɣ paɣtʋ ndʋ tɩtɩŋa payɩ yɔ, tɩcaɣ Leevi liɖe taa Ɛsɔ layaa yɔɔ na. Ye liɖe nɖɩ ɖɩ-taa n̄ɩma ɛkalabɩ pa-tʋmɩyɛ camɩyɛ ɛzɩ pʋmʋnaʋ yɔ lɛ, pɩlabɩ ɛzɩma nɛ pʋpɔzʋʋ se Ɛsɔ layʋ nɔɔyʋ ɛtasɩ lɩʋ ɛzɩ Mɛlɩkisedɛɛkɩ yɔ nɛ ɛtaalɩɩ ɛzɩ Aarɔɔnɩ yɔ?
58007012	Ɖenɖe layaa liɖe lɛɣzʋʋ yɔ, paɣtʋ lɛɣzʋʋ ɖɔɖɔ.
58007013	Weyi ɛ-tɔm pɔyɔɔdʋʋ cɩnɛ yɔ, e-cejewiye wɛnɩ ndɩ. Ɖɩ-taa tʋ nɔɔyʋ talabɩda tʋmɩyɛ wiɖiyi kaʋ Ɛsɔ kɩlaʋ ndene yɔɔ.
58007014	Ɖɩsɩm ɖeu se ɖa-Kɩbaɣlʋ lɩnɩ Yuda cejewiye taa. Ŋgʋ alɩwaatʋ ndʋ Moyiizi yɔɔdɩ Ɛsɔ layaa yɔɔ tɔm yɔ, ɛtɔyɔɔdɩ natʋyʋ cejewiye nɖɩ ɖɩ-yɔɔ.
58007015	Tɔm ndʋ tɩtɛzɩɣ naʋ keɣlee alɩwaatʋ ndʋ Ɛsɔ layʋ lɛlʋ lɩʋ ɛzɩ Mɛlɩkisedɛɛkɩ yɔ.
58007016	Pɩtɛkɛ paɣtʋ ndʋ paɖʋwa pɩlɩnɩ e-cejewiye taa n̄ɩma yɔɔ yɔ tɩhanɩ waɖɛ se ɛkɛ Ɛsɔ layʋ. Ɛlɛ wezuu ŋgʋ kɩfɛyɩ tɩnaɣ yɔ, ki-ɖoŋ taa ɛpɩsɩ mbʋ.
58007017	Ɛsɔ lɩzɩ ɛ-yɔɔ aseɣɖe nɛ ɛtɔ se : Ŋkɛ Ɛsɔ layʋ tam yɔɔ ɛzɩ Mɛlɩkisedɛɛkɩ yɔ.
58007018	Ɛsɔ yebi paɣtʋ kɩbɩndʋ mbʋ pʋyɔɔ yɔ, tɩfɛyɩ ɖoŋ nɛ tɩɩwazɩɣ pʋyʋ.
58007019	Paɣtʋ tala nɛ nabʋyʋ ɖe Ɛsɔ ɛsɩndaa ɛzɩ pʋmʋnaʋ yɔ. Ɛlɛ, Ɛsɔ lɛɣzɩ ti-lone taa liu taʋ mbʋ pɩkɩlɩ-tʋ ɖeu siŋŋ yɔ. Mbʋ haɣnɩ-ɖʋ waɖɛ se ɖɩn̄ɔtɩnɩ-ɩ.
58007020	Ɛsɔ ɖuunaa pʋcɔ nɛ Yesu pɩsʋʋ ɛ-layʋ.
58007021	Ɛsɔ toɖuuna pʋcɔ nɛ Leevi pɩyalaa pɩsɩ ɛ-layaa. Ɛlɛ Yesu n̄apɩsɩ Ɛsɔ layʋ alɩwaatʋ ndʋ Ɛsɔ ɖuunaa nɛ ɛtɔ se : Kɩbaɣlʋ ɖuunaa nɛ ɛɛlɛɣzɩɣ ndʋ ɛyɔɔdaa yɔ : Ŋkɛ Ɛsɔ layʋ tam yɔɔ ɛzɩ Mɛlɩkisedɛɛkɩ yɔ.
58007022	Mbʋ labɩna nɛ Yesu yɔɔ lɛ, ɖɩna siŋŋ se ɖɩwɛnɩ nɔɔ haʋ mbʋ pɩkɩlɩ ɖeu yɔ.
58007023	Ɖɔɖɔ lɛ, Ɛsɔ layaa kɔɖɔ sakɩyɛ mbʋ pʋyɔɔ yɔ, sɩm tahaɣ -wɛ waɖɛ se pala pa-tʋmɩyɛ tam yɔɔ.
58007024	Ɛlɛ ɛnʋ yɔ, ɛwɛ wezuu tam yɔɔ. Pʋ-yɔɔ ɛlakɩ ɛ-tʋmɩyɛ nɛ pɩtɔpɔzɩ se nɔɔyʋ ɛlɛɣzɩ e-lone taa ɛzɩ layʋ yɔ.
58007025	Pʋ-yɔɔ ɛpɩzɩɣ nɛ ɛya mba patɩŋɩɣnɩ ɛ-yɔɔ se pɔn̄ɔtɩnɩ Ɛsɔ yɔ, pa-n̄ʋʋ pilim. Ɛpɩzɩɣ nɛ ɛla mbʋ mbʋ pʋyɔɔ yɔ, ɛwɛ wezuu tam yɔɔ se etendi Ɛsɔ pɔ-yɔɔ.
58007026	Toovenim lɛ, Ɛsɔ layaa n̄ʋʋ tʋ ɛnʋ pʋmʋnaa se ɖɩwɛɛna. Ɛwɛ cɩɖɩcɩɖɩ, ɛtayʋsɩnɩ nabʋyʋ, ɛfɛyɩnɩ azuluma naayɛ, ɛ nɛ kɩwɛɛkɩm laɖaa pɛfɛyɩ ɖoli kʋɖʋm, pakpazɩ-ɩ nɛ ɛwɛɛ ɖooo ɛsɔdaa n̄ʋʋ yɔɔ.
58007027	Ɛsɔ layaa n̄ʋndɩnaa laɣaɣ kpɩna kɩyakɩŋ tɩŋa. kajalaɣ lɛ, palaɣaɣ pa-maɣmaɣ pa-kɩwɛɛkɩm yɔɔ pʋcɔ nɛ palaɣ samaɣ kɩwɛɛkɩm yɔɔ. Pɩtaapɔzɩ Yesu ɛlɛ se ɛla mbʋ. Tɔm kʋɖʋm koŋ ɛla alɩwaatʋ ndʋ ɛkpaɣ ɛ-maɣmaɣ ɛ-tɩ nɛ ɛha ɛyaa kɩwɛɛkɩm yɔɔ yɔ.
58007028	Paɣtʋ kaha ɛyaa mba waɖɛ se pɛkɛ Ɛsɔ layaa n̄ʋndɩnaa yɔ, paawɛnɩ pɛ-ɛjandʋ. Ɛlɛ ɖuuu mbʋ Ɛsɔ n̄aaɖuu paɣtʋ wayɩ yɔ, pɩpɩsɩ ɛ-Pɩyalʋ weyi ɛmʋnaa yɔ, Ɛsɔ layaa n̄ʋʋ tʋ tam yɔɔ.
58008001	Tɔm ndʋ ɖiheyi-mɩ yɔ, tɩ-wazaɣ lɛ se : Ɛsɔ layaa n̄ʋʋtʋ ɛnʋ ɖɩwɛna. Ɛcaɣ Ɛsɔ Caabiyuu nɩwaŋ yɔɔ ɖooo ɛsɔdaa.
58008002	Ɛnʋ lakɩnɩ tʋmɩyɛ cɩɖɩcɩɖɩ lone taa nɛ toovenim kɩɖaŋɖʋʋ tɛɛ. Pɩtɛkɛ ɛyaa siɣni kɩɖanɖʋʋ ŋgʋ ɛlɛ, Kɩbaɣlʋ maɣ maɣ siɣni-kʋ.
58008003	Paa Ɛsɔ layaa n̄ʋʋ tʋ weyi lɛ, pasɩ-ɩ se ewoni Ɛsɔ haɖɛ nɛ kpɩna wena palaɣ Ɛsɔ ɛnʋ yɔ. Pʋ-yɔɔ lɛ, pʋpɔzʋʋ-ɩ se ɛwɛnɩ pʋyʋ nɛ ɛha ɖɔɖɔ.
58008004	Ŋgʋ ye Yesu ɛɛwɛ kedeŋa yɔɔ yɔ, ɛtaakɛ Ɛsɔ layʋ, mbʋ pʋyɔɔ yɔ, Ɛsɔ layaa lɛlaa wɛɛ nɛ powokini Ɛsɔ haɖɛ ɛzɩ paɖʋʋ paɣtʋ taa yɔ.
58008005	Tʋmɩyɛ nɖɩ layaa mba palakɩ yɔ, ɖɩwɛ ɛzɩ mbʋ pʋwɛ ɛsɔdaa yɔ, pɩ-lɛzʋʋ nɛ pɩ-kɩlɛmʋʋ yɔ. Moyiizi sikaɣ kɩɖanɖʋʋ lɛ, Ɛsɔ heyi-i se : Cɔna nɛ ŋla pɩ-tɩŋa payɩ ɛzɩ lɛzʋʋ ŋgʋ mawɩlɩ-ŋ pʋʋ yɔɔ yɔ.
58008006	Lɛɛlɛɛyɔ, paɖʋ Krɩstʋ tʋmɩyɛ nɖɩ ɖɩkɩlɩ pa-n̄ɩna ɖeu yɔ ɛzɩ ɛkɛʋ nɔɔ haʋ mbʋ pɩkɩlɩ ɖeu nɛ pʋwɛɛ Ɛsɔ nɛ ɛyaa pɛ-hɛkʋ taa yɔ, pi-ceyiyu yɔ. Toovenim mbʋ pʋyɔɔ yɔ, tamasɩ nzɩ Ɛsɔ ɖʋ nɔɔ haʋ mbʋ pɩ-taa yɔ, sɩkɩlɩ ɖeu ɖɔɖɔ.
58008007	Ŋgʋ ye kajalaɣ nɔɔ haʋ ɛɛpɩzaa se pɩla pɩtɩŋa yɔ, pataan̄ɩnɩ se pɛlɛɣzɩ-pʋ nɛ nɔɔ haʋ naalɛ n̄ɩmbʋ.
58008008	Ɛsɔ nawa se ɛ-samaɣ wɛɛkaa lɛ ɛtɔ se : Ɩɩnaɣ, ma Kɩbaɣlʋ mɔntɔŋ se kɩyakɩŋ nɩɩyɩ kaɣ kɔm Ɩ-taa lɛ, mahaɣ nɔɔ kɩfalaɣ Izrɛɛlɩ samaɣ nɛ Yuda samaɣ.
58008009	Kaawɛɣ ɛzɩ ŋga maaha pɔ-cɔzɔnaa Kɩyakʋ ŋgʋ mɔnɖɔkɩ pe-nesi nɛ malɩzɩ-wɛ Ejiptɩ ɛjaɖɛ taa yɔ. Toovenim, mbʋ pʋyɔɔ yɔ, pɔtɔɖɔ mɔ-nɔɔ haʋ mbʋ pʋ-yɔɔ. Kɩbaɣlʋ yɔɔdʋʋ se : Ma lɛ, mantamaɣzɩ pɔ-yɔɔ.
58008010	Ŋgʋ Kɩbaɣlʋ tɔŋ se : Ɩɩnaɣ nɔɔ haʋ mbʋ mɔnkɔŋ ɖʋʋ ma nɛ Izrɛɛlɩ samaɣ ɖɛ-hɛkʋ taa kɩyakɩŋ ɛnɩ ɛ-wayɩ yɔ : Manɖʋʋ man-paɣtʋ pa-lɩmaɣza taa nɛ mama-tʋ pa-laŋa taa. Mɛnkɛɣ pɛ-Ɛsɔ nɛ pɛkɛ man-samaɣ.
58008011	Nɔɔyʋ ɛɛtasɩɣ wɩlʋʋ lɛlʋ yaa ɛ-taabalʋ se : Tɩlɩ Kɩbaɣlʋ. Mbʋ pʋyɔɔ yɔ, pa-tɩŋa pakaɣ-m tɩlʋʋ kpaɣnɩ ajama nɛ puwolo pɩsɩɩnɩ ɖoŋ tɩnaa.
58008012	Mɔnkɔŋ-wɛ kpeɣu pa- kaatʋʋzʋtʋ nɛ maatasɩɣ tɔzʋʋ pa-kɩwɛɛkɩm nɛ pa-kaan̄amtʋ pɔ-yɔɔ kaʋ.
58008013	Ɛyaʋ nɔɔ haʋ mbʋ se kɩfam yɔ, pɩwɩlɩɣ se kajalaɣ n̄ɩmbʋ pɩnaa. Mbʋ pɩpɩnaa yɔ, pɩkpadɩyaa nɛ pɩwɩzɩ mʋʋ.
58009001	Kajalaɣ nɔɔ haʋ kɛwɛnɩ paɣtʋ ndɩ ndɩ ɛzɩma mbʋ poluŋuu Ɛsɔ tɛɛ yɔ, nɛ tataa cɩnɛ lone kɩbanɖɛ, pɔ-yɔɔ.
58009002	Paasiɣ kɩɖanɖʋʋ nakʋyʋ nɛ patayɩ kɩ-taa hɔɔlɩŋ naalɛ. Paya kajalaɣ n̄ɩŋgʋ se cɩɖɩcɩɖɩ lone. Paasɩ peeye mbʋ pʋ-yɔɔ pasɩɣ kanɖʋnaa yɔ nɛ taabɩlɩ nɛ kpɔnɔnaa mba pahaɣaɣ Ɛsɔ yɔ.
58009003	Pɩsaʋ sɔsɔʋ naalɛ n̄ɩŋgʋ wayɩ lɛ, lone nɖɩ payaɣ-ɖɩ se lone nɖɩ ɖɩwɛ cɩɖɩcɩɖɩ nɛ pɩkɩlɩ yɔ, ɖɩwɛɛ.
58009004	Ɖɩ-taa peeye tilaaɖinaa ɖɩhɔɖɛ nɖɩ palabɩnɩ sika yɔ, ɖɩɩwɛɛ. Nɔɔ haʋ aɖakaɣ ŋga pohuuzi ka-tɩŋa payɩ sika yɔ kɛwɛ peeye ɖɔɖɔ. Ka-taa wɛ sika pɛʋ ŋgʋ paɖʋ kɩ-taa maanɩ nɛ Aarɔɔnɩ ɖaʋ ŋgʋ kɩɩlɩzɩ hɛtʋ yɔ. Pɩtaahɛlɛnzɩ nzɩ paama sɩ-yɔɔ Ɛsɔ paɣtʋ yɔ, sɩɩwɛ ka-taa ɖɔɖɔ.
58009005	Paasɩ aɖakaɣ ŋga kɔ-yɔɔ Koboyaɣ Ɛsɔ tiyiyaa mba payaɣ-wɛ se Kerubim yɔ, pɛ-lɛzɩŋ sɩʋ kpelesi naalɛ. Si-keŋ kohuuzi lone nɖɩ ɖɩ-taa pamɩzɩɣ calɩm Ɛsɔ ɛsɩndaa se ekpeɣ ɛyaa pa-kɩwɛɛkɩm yɔ, ɖɩ-yɔɔ. Tɔm sakɩyɛ wɛɛ se mɔyɔɔdɩ pʋ-yɔɔ ɛlɛ, pɩtɛkɛ lɛɛlɛɛyɔ pʋwɛɛ se mantazɩ tɩ-tɩŋa payɩ tɩ-taa.
58009006	Paan̄ɔɔzɩ pɩtɩŋa mbʋ nɛ pasɩɩ nɛ piyele Ɛsɔ layaa n̄asʋʋ kɩɖanɖʋʋ hɔɔlʋʋ kajalaɣ n̄ɩŋgʋ taa paa kɩyakʋ ŋgʋ nɛ palakɩ pa-tʋmɩyɛ.
58009007	Ɛlɛ, Ɛsɔ layaa n̄ʋʋ tʋ ɖeke pɩzɩɣna nɛ ɛsʋʋ hɔɔlʋʋ naalɛ n̄ɩngʋ taa tɔm kʋɖʋm pɩnaɣ taa. Ɛɛpɩzaɣ se ɛsʋʋ alɩwaatʋ ndʋ ewokaɣnɩ calɩm ɛ-maɣmaɣ ɛ-kɩwɛɛkɩm yɔɔ nɛ kɩwɛɛkɩm mbʋ lɛlaa laba nɛ patatɩlɩ yɔ, pʋ-yɔɔ yɔ.
58009008	Cɩɖɩcɩɖɩ Kalɩzaɣ tɩŋɩɣnɩ pʋ-yɔɔ nɛ kawɩlɩɣ se alɩwaatʋ ndʋ kajalaɣ kɩɖanɖʋʋ kpɛndɩ kɩwɛɛ yɔ, patatʋlɩ nʋmɔʋ ŋgʋ kiwoki lone nɖɩ ɖɩwɛ cɩɖɩcɩɖɩ nɛ pɩkɩlɩ yɔ, ɖɩ-taa.
58009009	Kɩɖanɖʋʋ ŋgʋ lɛ alɩwaatʋ ndʋ ɖɩwɛ tɩ-taa lɛɛlɛɛyɔ yɔ, tɩ-lɛzʋʋ. Ɛyʋ haɣ haɖɛ nɛ ɛlaɣ kpɩna Ɛsɔ ɛlɛ, haɖɛ nɛ kpɩna wena palaɣ-ɩ yɔ, piiyeki nɛ weyi ɛlakɩ mbʋ yɔ, ɛ-taa wɛɛ keleŋkele Ɛsɔ ɛsɩndaa.
58009010	Pɩtɩŋa payɩ pɩkɛnɩ paɣtʋ yem. Tomnaɣ paɖʋ-tʋ mbʋ pɔtɔkɩ yɔ nɛ mbʋ pɔn̄ɔʋ yɔ nɛ lɩm kɔʋ pɔ-yɔɔ. Tɩwɛɣnɩ ɖoŋ nɛ pʋkɔɔ pɩsɩnɩ alɩwaatʋ ndʋ Ɛsɔ lɛɣzɩ pɩ-tɩŋa payɩ yɔ.
58009011	Krɩstʋ n̄ɔkɔma se ɛkɛ n̄ɩm mbʋ pʋkɔŋ yɔ, pɩ-Ɛsɔ layaa n̄ʋʋ tʋ. Ɛsʋ kɩɖanɖʋʋ ŋgʋ kɩkɩlɩ wazaɣ nɛ kɩkpaɖɩ ɖeu yɔ, kɩ-tɛɛ. Kɩɖanɖʋʋ ŋgʋ, pɩtɛkɛ ɛyʋ nesi siɣni-kʋ nɛ kɩtɛkɛ kedeŋa yɔɔ cɩnɛ pʋyʋ.
58009012	Pɩtɛkɛ tulɩŋ nɛ neɣna pa-calɩm ɛsʋnaa. Ɛsʋ kpaagbaa sʋʋ lone nɖɩ ɖɩwɛ cɩɖɩcɩɖɩ nɛ pɩkɩlɩ yɔ, ɖɩ-taa nɛ ɛ-maɣmaɣ ɛ-calɩm. Mbʋ ɛlaba nɛ ɖihiɣ tam tam n̄ʋʋyabʋ.
58009013	Sɔnzɩ taa lɛ, ɛyaa mba pepisi pa-tɩ yɔ, pamɩzaɣ pɔ-yɔɔ naŋ nɛ tulɩŋ pa-calɩm nɛ pataɣ-wɛ nɔ halɩn̄ɩnʋ weyi pan̄aɣzɩ-ɩ miŋ yɔ, ɛ-tɔlɩma. Pʋnɛ piyeki nɛ pasɩɩ ɛyaa mba nɛ hɔɔlʋʋ nɛ pɛwɛɛ cɩɖɩ cɩɖɩ.
58009014	Krɩstʋ weyi ɛfɛyɩnɩ azuluma naayɛ yɔ, ɛtɩŋɩnɩ tam tam Kalɩzaɣ yɔɔ nɛ ɛha ɛ-tɩ Ɛsɔ. Ye mbʋ pʋwɛɛ lɛ, ɛzɩma Krɩstʋ calɩm mbʋ pɩkɩlɩ ɖoŋ yɔ, pɩɩpɩzɩɣ nɛ pɩn̄alɩ mɩ-taa tʋma kɩsɩba azuluma se ɩpɩzɩ nɛ ɩla tʋmɩyɛ Ɛsɔ weyi ɛ nɛ ɛ-ɛza yɔ?
58009015	Mbʋ labɩna nɛ Krɩstʋ kɛ nɔɔ haʋ kɩfam ceyiyu. Pʋ-yɔɔ lɛ, mba Ɛsɔ ya-wɛ yɔ, pamʋʋ tam tam n̄ɩm mbʋ pɩ-tamaɣ ɛɛɖʋ-wɛ yɔ, mbʋ pʋyɔɔ yɔ, krɩstʋ sɩba se ɛlɩzɩ ɛyaa sakɩyɛ pa-kɩwɛɛkɩm mbʋ paalabɩ alɩwaatʋ ndʋ paawɛ nɔɔ haʋ kɩbɩm tɛɛ yɔ, pi-nesi tɛɛ.
58009016	Ŋgʋ ye nɔɔyʋ ɛɖʋwa se lɛlʋ kaɣnɩ ɛ-n̄ɩm kpaɣʋ ɛ-sɩm wayɩ yɔ, pʋmʋnaa se pʋdʋ ɛnʋ ɛna siŋŋ se ɛsɩba nɛ pʋcɔ.
58009017	Toovenim lɛ, mbʋ ɛɖʋwa yɔ, pɩfɛyɩnɩ wazaɣ alɩwaatʋ ndʋ ɛwɛnɩ ɛ-ɛza yɔ. Ɛ-sɩm wayɩ pʋwɛ wazaɣ.
58009018	Mbʋ labɩna nɛ pɩɩwɛɛ ɖɔɖɔ se patʋlɩ kajalaɣ nɔɔ haʋ nɔɔ nɛ calɩm.
58009019	Kajalaɣ lɛ Moyiizi kalɩ paɣtʋ tɩŋa payɩ ɛyaa tɩŋa ɛsɩndaa ɛzɩ paɖʋʋ tɩ-taa yɔ. Pʋwayɩ ɛkpaɣ neɣna nɛ tulɩŋ pa-calɩm nɛ esidini lɩm. Ɛlɛ ɛkpaɣ kpɛm kɩsɛɛmɩm nɛ n̄ɩyʋʋ ŋgʋ payaɣ se isopi yɔ, eli nɛ ɛmɩzɩ paɣtʋ takayaɣ yɔɔ nɛ ɛyaa yɔɔ.
58009020	Ɛtɔm se : Pʋnɛ lɛ nɔɔ haʋ calɩm mbʋ pɩ-paɣtʋ Ɛsɔ ɖʋ-mɩ yɔ.
58009021	Mbʋ ɖɔɖɔ ɛmɩzɩ Ɛsɔ kɩɖanɖʋʋ nɛ wondu ndʋ tɩtɩŋa payɩ palakɩnɩ kɩ-tɛɛ tʋmɩyɛ yɔ, pɔ-yɔɔ calɩm.
58009022	Paɖʋ paɣtʋ taa se mbʋ pɩkazaa nɛ calɩm ɛɛn̄alɩɣ-pʋ nɛ pʋwɛɛ cɩɖɩ cɩɖɩ yɔ, pʋtɔɖɔɔ. Ye calɩm ɛtɛkpɛdɩ yɔ, kɩwɛɛkɩm kpeɣu ɛɛwɛɣ ɖɔɖɔ.
58009023	Mbʋ pʋwɛɛ se pan̄alɩ ɛsɔdaa wondu lɛzɩŋ nɛ pʋwɛɛ cɩɖɩ cɩɖɩ. Ɛlɛ, pʋmʋnaa se ɛsɔdaa wondu maɣmaɣ lɛ, pʋpɔzɩ-tʋ kɩlaŋ weyi ɛkɩlɩ mbʋ yɔ.
58009024	Ɩcɔnɩ ɩna, Krɩstʋ tasʋʋ kɩɖanɖʋʋ ŋgʋ ɛyaa siɣaa yɔ, kɩ-tɛɛ. Ŋgʋ lɛ toovenim n̄ɩŋgʋ lɛzʋʋ. Ɛlɛ, ɛkpa ɛsɔdaa maɣmaɣ se ewolo lɛɛlɛɛyɔ Ɛsɔ cɔlɔ nɛ ɖɔ-nɔɔ.
58009025	Ɛtasʋʋ kɩ-tɛɛ se ɛlaa ɛ-tɩ tɔm sakɩyɛ ɛzɩ Ɛsɔ layaa n̄ʋʋ tʋ kpɛndʋʋnɩ calɩm mbʋ pɩtɛkɛ ɛ-n̄ɩm yɔ nɛ ɛsʋʋ paa pɩnaɣ ŋga lone nɖɩ ɖɩwɛ cɩɖɩ cɩɖɩ nɛ pɩkɩlɩ yɔ, ɖɩ-taa yɔ.
58009026	Ye pɩɩwɛ mbʋ yɔ, ɖooo ɛzɩ palabʋ kedeŋa yɔ, Krɩstʋ kaalabɩ kʋn̄ɔŋ tɔm sakɩyɛ. Ɛlɛ lɛɛlɛɛyɔ Krɩstʋ lɩ kpaagbaa lɩʋ kɛtɛzaɣ alɩwaatʋ tʋnɛ tɩ-taa se ɛlaa ɛ-tɩ nɛ ɛhɛzɩ ɛyaa kɩwɛɛkɩm.
58009027	Paɖʋ paa ɛyʋ weyi se ɛsɩ tɔm kʋɖʋm nɛ pʋwayɩ pahʋnɩ-ɩ tɔm.
58009028	Mbʋ ɖɔɖɔ Krɩstʋ kpaɣ ɛ-tɩ nɛ ɛcɛlɩ tɔm kʋɖʋmam se ɛkpaɣ ɛyaa sakɩyɛ kɩwɛɛkɩm nɛ ɛɖɛna. Ɛkɔŋ lɩʋ nabʋlɛ ɖeɖe nɛ kɩwɛɛkɩm tɔm ɛɛtasɩɣ wɛʋ. Alɩwaatʋ ndʋ tɩ-taa lɛ, mba patɩŋa payɩ paɖaŋ-ɩ se ɛya pa-n̄ʋŋ yɔ, pɔkɔŋ-ɩ naʋ.
58010001	Paɣtʋ wɛna n̄íɩm mbʋ pɩkaɣ kɔm yɔ, pɩ-kɩlɛmʋʋ yem. Tɩ-maɣmaɣ tɩtɛkɛ n̄ɩm mbʋ pɩ-maɣmaɣ. Pʋ-yɔɔ lɛ, tɩɩpɩzɩɣ nɛ tɩtɩŋɩnɩ kɩlaŋ weyi ɛyaa laɣ-ɩ pɩnzɩ tɩŋa nɛ pɩfɛyɩ tɩnaɣ yɔ, ɛ-yɔɔ nɛ tɩla nɛ ɛyaa mba patʋʋzɩ Ɛsɔ ɛsɩndaa.
58010002	Ye kɩlaŋ ɛnɩ ekeyeba nɛ ɛyaa mba poluŋaɣ Ɛsɔ tɛɛ yɔ, pɛ-wɛɛ cɩɖɩ cɩɖɩ yɔ, pataatasɩɣ pa-kɩwɛɛkɩm yɔɔ tɔzʋʋ. Ɖɩnɛ lɛ, pataayele laʋ yaa we?
58010003	Ɛlɛ kɩlaŋ ɩnʋ ɩtɔzʋʋnɩ ɛyaa pa-kɩwɛɛkɩm yɔɔ paa pɩnaɣ ŋga.
58010004	Naŋ abalaa nɛ tuliŋ pa-calɩm ɛɛpɩzɩɣ nɛ pɩn̄alɩ ɛyaa kɩwɛɛkɩm kaʋ.
58010005	Mbʋ labɩna nɛ alɩwaatʋ ndʋ Krɩstʋ kɔm kedeŋa yɔɔ yɔ, ɛtɔm se : Ŋtɔsɔɔlɩ kɩlaŋ yaa haɖɛ ɛlɛ ŋyeba nɛ mɛwɛnɩ tomnaɣ.
58010006	Kɩlaŋ weyi pɔhɔbɩ-ɩ miŋ taa nɛ ɩn̄aɣ yɔ nɛ kɩlaŋ weyi ɛyaa labɩ pa-kɩwɛɛkɩm yɔɔ yɔ ɛtɛkɛdɩnɩ-ŋ.
58010007	Peeye mɔntɔm se : Ma yɔ, mɔnkɔŋ. Paɣtʋ takayaɣ taa pama mɔ-yɔɔ se : Hayɩ Ɛsɔ, mɔnkɔŋ se mala mbʋ n̄e-liu wɛɛ yɔ.
58010008	Pɔyɔɔdɩ n̄ʋʋ yɔɔ se : Ŋtɔsɔɔlɩ kɩlaŋ yaa haɖɛ yaa kɩlaŋ weyi pɔhɔbɩ-ɩ miŋ taa nɛ ɩn̄aɣ yɔ, yaa kɩlaŋ weyi pala-ɩ kɩwɛɛkɩm yɔɔ yɔ. Ɛtɛtɩɩkɛdɩnɩ-ŋ. Ŋgʋ kɩlaŋ ɛnɩ palaɣ-ɩ ɛzɩ paɖʋʋ paɣtʋ taa yɔ.
58010009	Ɛtɛm yɔɔdʋʋ mbʋ lɛ, ɛtasɩ se : Hayɩ Ɛsɔ, ma yɔ, mɔnkɔma se mala mbʋ n̄e-liu wɛɛ yɔ. Mbʋ ɛɖɩzɩ kajalaɣ nɔɔ haʋ nɛ ɛɖʋ kɩfalaɣ.
58010010	Mbʋ Ɛsɔ liu wɛɛ yɔ, pɩ-maɣmaɣ pʋ-yɔɔ Krɩstʋ la e-tomnaɣ kpaagbaa laʋ se pɩsa nɛ ɛtɩŋɩnɩ pʋ-yɔɔ nɛ ɛlabɩ-ɖʋ nɛ ɖɩwɛɛ cɩɖɩcɩɖɩ.
58010011	Paa Ɛsɔ layʋ weyi lɛ, ɛwɛ ɛ-tʋmɩyɛ ɖɩlaɖɛ paa kɩyakʋ ŋgʋ se ɛlabɩ-ɖɩ. Ɛpaŋ laʋ kɩlaŋ kʋɖʋmɩŋ ɩnʋ ŋgʋ kɩlaŋ ɩnʋ, ɩɩpɩzɩɣ nɛ ɩn̄alɩ ɛyaa kɩwɛɛkɩm kaʋ.
58010012	Piyele Krɩstʋ yɔ, ɛlabɩ kɩlaʋ kʋɖʋmʋʋ kɩwɛɛkɩm yɔɔ nɛ pʋwayɩ ɛcaɣ Ɛsɔ nɩwaŋ yɔɔ tam yɔɔ.
58010013	Ɛɖaŋ lɛɛlɛɛyɔ se e-koyindinaa ɛpɩsɩ mbʋ pʋyɔɔ ɛtɩnʋʋ ɛ-nɩŋgbanzɩ yɔ.
58010014	Ɛtɩŋɩnɩ kɩlaʋ kʋɖʋmʋʋ koŋ yɔɔ nɛ ɛtɛzɩ labʋ nɛ mba ɛɛlabɩ-wɛ nɛ pɛwɛɛ cɩɖɩcɩɖɩ yɔ, patalɩ ɖenɖe ɛn̄ɩnaɣ nɩ-wɛ yɔ tam yɔɔ.
58010015	Cɩɖɩcɩɖɩ Kalɩzaɣ lɩzɩɣ-ɖʋ aseɣɖe ɖɔɖɔ.
58010016	Kaatɔm se : Ɩɩnaɣ nɔɔ haʋ mbʋ mɔnkɔŋ ɖʋʋ ma nɛ wɛ ɖɛ-hɛkʋ taa yɔ. Kɩbaɣlʋ tɔm se kɩyakɩŋ ɩnʋ ɛ-wayɩ, manɖʋʋ man-paɣtʋ pa-laŋa taa nɛ mama-tʋ pa-lɩmaɣza taa.
58010017	Ɛtasɩ yɔɔdʋʋ se : Maatasɩɣ tɔzʋʋ pa-kɩwɛɛkɩm yaa pɛ-ɛzaɣtʋ lakasɩ yɔɔ kaʋ.
58010018	Ŋgʋ, ye Ɛsɔ ekpeɣ kɩwɛɛkɩm yɔ, pɩtatasɩ pɔzʋʋ se pala kɩlaʋ nakʋyʋ pʋ-yɔɔ.
58010019	Ɛgbaɣdɩnaa, pʋ-yɔɔ lɛ, ɖɩna siŋŋ se Yesu calɩm haɣ-ɖʋ waɖɛ se ɖɩsʋʋ lone nɖɩ ɖɩwɛ cɩɖɩcɩɖɩ nɛ pɩkɩlɩ yɔ, ɖɩ-taa kaalɛyɩtʋ.
58010020	Ɛtɩŋɩnɩ pɩsaʋ sɔsɔʋ yɔɔ nɛ ɛtʋlɩ-ɖʋ nʋmɔʋ kɩfalʋʋ ŋgʋ kɩhaɣ wezuu yɔ. Pɩsaʋ ŋgʋ lɛ e-tomnaɣ.
58010021	Ɖɩwɛnɩ ɖɔɖɔ Ɛsɔ layʋ sɔsɔ weyi ɛcɔŋnɩ ɛ-ɖɩɣa yɔɔ yɔ.
58010022	Pan̄alɩ ɖa-laŋa nɛ mbʋ pɩtɩŋa payɩ pipisiɣ-yɛ yɔ nɛ pɔsɔ ɖo-tomnaɣ lɩm mbʋ pikelitaa yɔ. Pʋ-yɔɔ lɛ, ɖɩn̄ɔtɩnɩ Ɛsɔ nɛ laŋɩyɛ nɖɩ ɖɩwɛ keleŋgele yɔ nɛ lidaʋ ŋgʋ kɩtalaa nɛ kɩwɛɛ pilim yɔ.
58010023	Ɖɩɖɔkɩ ɖaŋʋʋ tɔm ndʋ ɖɩtɔŋ se ɖitaɣ liu yɔ nesi naalɛ kpam mbʋ pʋyɔɔ yɔ, weyi ɛɖʋ-ɖʋ tamaɣ yɔ, ɛmʋnaa se ɖɩtaa-ɩ liu.
58010024	Ɖifeŋ ɖama yɔɔ nɛ pɩlabɩ-ɖʋ hʋnʋm nɛ ɖɩtɛzɩ ɖama sɔɔlʋʋ nɛ ɖɩla tʋma kɩbana.
58010025	Nabɛyɛ wɛ ɖa-taa, pɩpɩsɩ-wɛ sɔnzɩ se pataakpeɣli. Ɖɩtaala mbʋ. Ɛlɛ ɖɩsazɩ ɖama nɛ ɖɩwɛɛ pʋ-yɔɔ mbʋ alɩwaatʋ ndʋ ɖɩnaɣ se kɩyakʋ ŋgʋ kɩwɩzɩ talʋʋ yɔ.
58010026	Ɖɩsɩm toovenim tɔm nɛ ɖɩmʋ-tʋ. Ye pʋwayɩ ɖɩwɛɛ nɛ ɖɩlakɩ kɩwɛɛkɩm ɛzɩ pɩmaɣʋ-ɖʋ yɔ, kɩlaŋ nɩɩyɩ tɩtasɩ kazʋʋ se palaɣ kɩwɛɛkɩm yɔɔ.
58010027	Ɛlɛ, pɩkazaa se sɔɔndʋ ɛkpa-ɖʋ nɛ ɖɩɖaŋ tɔm hʋʋ siŋŋ nɛ miŋɖeɖeŋ weyi ɛn̄akɩ mba paan̄aŋ Ɛsɔ yɔ.
58010028	Ye nɔɔyʋ ɛtɔɖɔ Moyiizi paɣtʋ yɔɔ nɛ ɛyaa naalɛ yaa naadozo lɩzɩ pi-aseɣɖe yɔ, pakʋʋ-ɩ pʋtɔdɩyɛ ɛɛwɛɣ.
58010029	Se we ɩmaɣzʋʋ weyi ɛyakɩ Ɛsɔ pɩyalʋ naŋgbaŋaɣ yɔ, ɛ-yɔɔ? Se we ɩmaɣzʋʋ weyi ɛtʋʋ nɔɔ haʋ calɩm mbʋ pɩsɩ-ɩ nɛ hɔɔlʋʋ yɔ, ɛ-yɔɔ? Se we ɩmaɣzʋʋ weyi ɛtʋʋ lootiye Kalɩzaɣ yɔ, ɛ-yɔɔ? Ɛtɩmʋna se pɔhɔ ɛ-nɩŋgbaaŋ nɛ pɩkɩlɩ yaa we?
58010030	Ɖɩsɩm weyi ɛtɔm se : Ma pʋwɛɛ se mankpa ɛyaa pa-kɩma ma pʋwɛɛ se mɛhɛyɩ paa-weyi mbʋ ɛlaba yɔ, Kɩbaɣlʋ tɔŋna. Ɛtɔm ɖɔɖɔ se : Kɩbaɣlʋ kɔŋ hʋnaʋ ɛ-n̄ɩma tɔm
58010031	Pʋtɔɔ weyi ɛtɔlʋʋ Ɛsɔ wezuu tʋ nesi taa yɔ.
58010032	Ɩtɔzɩ kajalaɣ kɩyakɩŋ weyi ɩ-taa Ɛsɔ n̄alɩmɩyɛ n̄alɩ mɩ-yɔɔ yɔ, ɛ-yɔɔ. Alɩwaatʋ ndʋ ɩtɔɔ kʋn̄ɔŋ siŋŋ ɛlɛ ɩɖɔkɩ mɩ-tɩ kpam mɩ-lʋɖɛ taa.
58010033	Nabʋyʋ taa, patʋ-mɩ nɛ paɖʋ-mɩ kʋn̄ɔŋ siŋŋ ɛyaa samaɣ taa. Nabʋyʋ taa ɖɔɖɔ, ɩkpɛndɩ mɩ-tɩ mba palakaɣ -wɛ mbʋ ɖɔɖɔ yɔ, pɔ-yɔɔ.
58010034	Ɩna man-pʋtɔdɩyɛ alɩwaatʋ ndʋ maawɛ kpasɩ taa yɔ. Itisini laŋhʋlʋmɩyɛ se pamʋ mɩ-n̄ɩm. Ɩtɛm naʋ se ɩwɛnɩ n̄ɩm mbʋ pɩkɩlɩ mbʋ nɛ pʋwɛɛ ɛsɔdaa tam yɔɔ yɔ.
58010035	Itaalesi mi-lidaʋ ŋgʋ kɩwɛnɩ kɩhɛyʋʋ sɔsɔʋ yɔ.
58010036	Pʋwɛɛ se ɩɖɔkɩ mɩ-tɩ kpam nɛ ɩn̄aɣ pana se ɩtɛŋ labʋ mbʋ Ɛsɔ liu wɛɛ yɔ lɛ, ɩmʋ mbʋ pɩ-tamaɣ ɛɛɖʋ-mɩ yɔ.
58010037	Pɩkazɩ alɩwaatʋ pazɩ yem, kpaagbaa n̄ɩɩ yem. Weyi pʋwɛɛ se ɛkɔɔ yɔ, ɛkɔŋ, ɛɛcakɩ wayɩ.
58010038	Ɛyʋ kʋtʋʋzʋ wɛɣ wezuu e-lidaʋ yɔɔ. Ɛlɛ ye ɛpɩsɩnɩ ɛ-tɩ nɛ wayɩ yɔ, ɛ-tɔm ɛɛkɛdɩɣnɩ-m.
58010039	Ɖa lɛ, ɖɩfɛyɩ mba papɩsɩɣnɩ pa-tɩ wayɩ se pele yɔ, pa-taa. Ɛlɛ, ɖɩkɛ mba pɛwɛnɩ lidaʋ Ɛsɔ yɔɔ se pe-ciyamnaa ehiɣ n̄ʋʋ yabʋ yɔ.
58011001	Ŋgʋ lidaʋ wɛnaʋ tɔbʋʋ lɛ se : ɖɩɖaŋ kpam se mbʋ ɖɩtaɣ liu yɔ, pɩlakɩ nɛ ɖitisi se mbʋ ɖɩɩnaɣnɩ ɖɛ-ɛza yɔ, pʋwɛɛ.
58011002	Lidaʋ ŋgʋ ɖooo lɔŋ taa n̄ɩma kɛwɛna nɛ palɩzɩ pɔ-yɔɔ aseɣɖe kɩbanɖɛ.
58011003	Lidaʋ ŋgʋ kiyebina nɛ ɖɩtɩlɩ se Ɛsɔ tɩŋɩnɩ ɛ-tɔm yɔɔ nɛ ɛla kedeŋa. Peeye ɖɩtɩlaa se pɩtɛkɛ mbʋ panaɣ yɔ ɛkpaɣ nɛ ɛlabɩnɩ mbʋ pʋwɛɛ yɔ.
58011004	Lidaʋ Abɛɛlɩ kɛwɛnɩ Ɛsɔ yɔɔ nɛ ɛlaa-ɩ kɩlaʋ ŋgʋ kɩkɩlɩ Kayɩnɩ n̄ɩŋgʋ ɖeu yɔ. E-lidaʋ ŋgʋ kʋ-yɔɔ Ɛsɔ na ɛ-haɖɛ lɛ, ɛkaɖɩ kpayɩ se ɛtʋʋzaa. E-lidaʋ ŋgʋ kʋ-yɔɔ ɖɔɖɔ eɖiɣni yɔɔdʋʋ paa ɛsɩba yɔ.
58011005	Lidaʋ Enɔɔkɩ kɛwɛna nɛ Ɛsɔ kpaɣ-ɩ nɛ ɛ-ɛza nɛ ɛkpazɩ-ɩ ɛsɔdaa se sɩm ɛtaana ɛ-yɔɔ. Patatasɩ-ɩ naʋ mbʋ pʋyɔɔ yɔ, Ɛsɔ kpaɣ-ɩ. Pʋcɔ nɛ ɛɖɛɛ lɛ, Ɛsɔ kalɩzɩ ɛ-yɔɔ aseɣɖe se ɛ-tɔm kɛdɩnɩ-ɩ.
58011006	Ŋgʋ ye nɔɔyʋ ɛfɛyɩnɩ lidaʋ Ɛsɔ yɔɔ yɔ, ɛ-tɔm ɛɛpɩzɩɣ nɛ pɩkɛdɩnɩ-ɩ kaʋ. Toovenim, mbʋ pʋyɔɔ yɔ, weyi ɛn̄ɔtʋʋnɩ Ɛsɔ yɔ, pʋwɛɛ se etisi se ɛwɛɛ nɛ ɛnʋ hɛyɩɣnɩ weyi ɛn̄ɩnɩɣ-ɩ yɔ.
58011007	Lidaʋ Nowee kɛwɛna nɛ alɩwaatʋ ndʋ Ɛsɔ heyaɣ-ɩ tɔm pɩlɩɩnɩ mbʋ pɩtalabɩda nɛ ɛna yɔ lɛ, sɔɔndʋ kpa-ɩ nɛ etisi-tʋ. E-lidaʋ ŋgʋ kʋ-yɔɔ ɛsaɣ mɛlɛ se ɛ-hɔʋ taa n̄ɩma ehiɣ n̄ʋʋ yabʋ. E-lidaʋ ŋgʋ kʋ-yɔɔ ɖɔɖɔ ɛkʋ kedeŋa yɔɔ n̄ɩma tɔm nɛ ɛpɩsɩ tʋʋzʋʋ mbʋ pɩlɩɣnɩ lidaʋ yɔɔ yɔ, pʋ-tʋ.
58011008	Lidaʋ Abraham kɛwɛna nɛ alɩwaatʋ ndʋ Ɛsɔ ya-ɩ yɔ, ɛn̄am-ɩ nɛ ɛkʋyɩ nɛ ɛɖɛɣ lone nɖɩ ɛkaɣ -ɖɩ tɩɣyʋʋ yɔ, ɖɩ-taa. Ɛlɛ, ɛtaatɩlɩ ɖenɖe ewokaɣ yɔ.
58011009	E-lidaʋ ŋgʋ kʋ-yɔɔ ɛkʋyaa nɛ ewolo ɛjaɖɛ nɖɩ Ɛsɔ kaɖʋ-ɩ tamaɣ se ɛhaɣ-ɩ yɔ, ɖɩ-taa nɛ ɛwɛɛ ɛzɩ ɛgɔm yɔ. Ɛtalaa lɛ, ɛsʋʋ kɩɖanɖɩŋ tɛɛ. Izaakɩ nɛ Yakubu pasʋ kɩɖanɖɩŋ tɛɛ ɖɔɖɔ. Tamaɣ kʋɖʋmaɣ ŋga Ɛsɔ kaɖʋ paba ɖɔɖɔ se ɛlakɩ-wɛ.
58011010	Abraham labɩ mbʋ, mbʋ pʋyɔɔ yɔ, ɛɛɖaŋaa se ɛsʋʋ tɛtʋ ndʋ ti-kuduyiŋ tigila wɛ ɖoŋ yɔ tɩ-taa. Ɛsɔ maɣzɩna nɛ ɛma kuduyiŋ ɩnɩ.
58011011	Sara kakpadayɩ kuŋgu ɛlɛ e-lidaʋ yɔɔ lɛ, Ɛsɔ ha-ɩ ɖoŋ se ɛpɩzɩ nɛ ɛlʋlɩ pɩɣa. Etisaa se weyi ɛɖʋ tamaɣ yɔ, ɛmʋnaa se pataa-ɩ liu.
58011012	Pʋ-yɔɔ pɩtɩŋɩnɩ ɛyʋ kʋɖʋm weyi ɛn̄ɔtɩnɩ pɩlaʋ nɔɔ kpam yɔ, ɛ-yɔɔ nɛ palʋlɩ ɛ-sayɩnaa sakɩyɛ. Pɔɖɔ pɩŋŋ ɛzɩ ɛsɔdaa tɩɩnzɩ nɛ teŋgu nɔɔ kan̄ɩŋa yɔ nɛ paapɩzɩɣ se pakalɩ-wɛ nɛ pana pa-n̄ʋʋ.
58011013	Ɛyaa panɛ patɩŋa payɩ paawɛnɩ lidaʋ Ɛsɔ yɔɔ nɛ pɔɖɔkɩ-kʋ mbʋ nɛ pɔkɔɔ pasɩ. Patamʋ mbʋ pɩ-tamaɣ paaɖʋ-wɛ yɔ ɛlɛ, polosi-pʋ kilosu poliŋ taa nɛ pɛsɛɛ-pʋ se pɩtalɩ ɖeu. Pɔtɔm se pɛkɛ agɔma nɛ caɣyaa yem tɛtʋ yɔɔ cɩnɛ.
58011014	Mba pɔyɔɔdʋʋ mbʋ yɔ, pawɩlɩɣ kaɣlaa se pan̄ɩnɩɣ tɛtʋ natʋyʋ se tɩkɛnɩ pa-n̄ɩndʋ nɛ pɛwɛɛ tɩ-taa.
58011015	Nɛ ye paatɔzɩ ndʋ palɩ tɩ-taa yɔ, tɩ-yɔɔ yɔ, pɩɩha-wɛ waɖɛ se papɩsɩ tɩ-taa.
58011016	Ɛlɛ lɛɛlɛɛyɔ pe-liu wɛ tɛtʋ ndʋ tɩkɩlɩ ɖeu yɔ, pʋ-tɔbʋʋ se ndʋ tɩwɛ ɛsɔdaa yɔ. Mbʋ labɩna nɛ fɛyɛ ɛɛkpaɣ Ɛsɔ se payaa-ɩ se pɛ-Ɛsɔ mbʋ pʋyɔɔ yɔ, ɛn̄ɔɔzɩ-wɛ tɛtʋ sɔsɔtʋ natʋyʋ nɛ ɛsɩɩ.
58011017	Lidaʋ Abraham kɛwɛna nɛ ɛkpaɣ ɛ-pɩɣa ɛgbamɩyɛ Izaakɩ se ɛlaɣ alɩwaatʋ ndʋ Ɛsɔ maɣ zɩ-ɩ se ɛna ɛ-wayɩ yɔ. Etisaa se ɛlaɣ-kɛ ɛnʋ weyi pɩɩmʋnaa se ɛmʋ tamasɩ nzɩ Ɛsɔ kaɖʋ-ɩ yɔ.
58011018	Ɛsɔ keheyi Abraham se : Izaakɩ liɖe taa n̄ɩma ɖeke pakaɣ yaʋ se n̄e-cejewiye.
58011019	Abraham maɣzaɣ se Ɛsɔ wɛnɩ ɖoŋ se efezi sɩɖaa. Mbʋ ɖɔɖɔ ɛɖaɣnɩ ɛ-pɩyalʋ naʋ nɛ pʋwɛɛ ɛzɩ ɛlɛ fezi-i nɛ sɩɖaa taa yɔ.
58011020	Lidaʋ Izaakɩ kɛwɛnɩ Ɛsɔ yɔɔ nɛ ɛwazɩ Yakubu nɛ Esayʋʋ pɔ-yɔɔ alɩwaatʋ ndʋ ɛyɔɔdɩ mbʋ pʋkɔŋ labʋ yɔ, pʋ-yɔɔ yɔ.
58011021	Lidaʋ Yakubu kɛwɛnɩ Ɛsɔ yɔɔ nɛ ɛwazɩ paa Yosɛɛfʋ pɩyalʋ weyi ɛ-yɔɔ alɩwaatʋ ndʋ ɛcaɣaɣ sɩbʋ yɔ. Yakubu kan̄ɩɣ ɛ-ɖaʋ nɔɔ yɔɔ lɛ, eluŋ Ɛsɔ tɛɛ.
58011022	Lidaʋ Yosɛɛfʋ kɛwɛnɩ Ɛsɔ yɔɔ nɛ ɛwɩzɩ sɩbʋ lɛ, ɛyɔɔdɩ kɩyakʋ ŋgʋ Izrɛɛlɩ piya kɔŋ lɩʋ Ejiptɩ ɛjaɖɛ taa yɔ, kʋ-tɔm. Ɛyɔɔdɩ ɖɔɖɔ ɛzɩma mbʋ pʋwɛɛ se pala ɛ-mɔɔ yɔ, pʋ-tɔm.
58011023	Lidaʋ Moyiizi caanaa kɛwɛnɩ Ɛsɔ yɔɔ nɛ alɩwaatʋ ndʋ palʋlɩ-ɩ yɔ, pɛmɛsɩ-ɩ fenasɩ naadozo pilim. Pɛmɛsɩ-ɩ mbʋ pʋyɔɔ yɔ, panawa se pɩɣa ŋga keɖewa nɛ pataase paɣtʋ ndʋ wiyaʋ kaɖʋwa yɔ.
58011024	Lidaʋ Moyiizi kɛwɛnɩ Ɛsɔ yɔɔ nɛ alɩwaatʋ ndʋ ɛpaɣlaa yɔ, ekizi se pataayaa-ɩ se Faraɔɔ pɛlɛ pɩyalʋ.
58011025	Ɛlɩzaa se panazɩ ɛ nɛ Ɛsɔ ɛyaa nɛ pɩkɩlɩ ɛzɩ ɛ-laŋɩyɛ kahʋlʋmɩnɩ kɩwɛɛkɩm alɩwaatʋ pazɩ yɔɔ.
58011026	Ɛmaɣzaɣ se fɛyɛ nɖɩ paɖʋ Krɩstʋ yɔ, ɖɩwɛ wazaɣ nɛ pɩkɩlɩ Ejiptɩ ɛjaɖɛ taa n̄ɩm tɩŋa payɩ. Ɛcɔŋaɣnɩ kɩhɛyʋʋ ɖeɖe.
58011027	Lidaʋ Mooyiizi kɛwɛnɩ Ɛsɔ yɔɔ nɛ ɛlɩɩ Ejiptɩ ɛjaɖɛ taa nɛ sɔɔndʋ takpa-ɩ nɛ wiyaʋ pana. Mbʋ pʋyɔɔ yɔ, ɛɖɔkɩ ɛ-tɩ kpam nɛ pʋwɛɛ ɛzɩ ɛnaɣ weyi paanaɣ-ɩ yɔ.
58011028	Lidaʋ ɛɛwɛnɩ Ɛsɔ yɔɔ ɖɔɖɔ nɛ ɛla Ɛsɔ tiyiyu ɖɛʋ kazandʋ kɩlaʋ nɛ ɛtaa calɩm nɔnɔsɩ yɔɔ. Ɛlabɩ mbʋ se tiyiyu weyi ɛkʋʋ kajalaɣ piya yɔ, ɛkɔma lɛ, etaatukini Izrɛɛlɩ n̄ɩnzɩ yɔɔ.
58011029	Lidaʋ Izrɛɛlɩ piya kɛwɛnɩ Ɛsɔ yɔɔ nɛ pɛtɛzɩ teŋgu Kɩsɛɛmʋʋ ɛzɩ ɛyaa ɖɔŋʋʋ ɖenɖe pɩwɩlɩ waɣ waɣ yɔ. Ɛlɛ Ejiptɩ n̄ɩma mba paba n̄atɩɣzaɣnɩ-wɛ yɔ, teŋgu libi-wɛ.
58011030	Lidaʋ Izrɛɛlɩ piya kɛwɛnɩ Ɛsɔ yɔɔ nɛ pɔcɔɔ Yeriikoo tɛtʋ kɩyakɩŋ lʋbɛ nɛ ti-kolonzɩ tɔlɩ.
58011031	Lidaʋ Rahaabɩ weyi ɛkɛ halʋ weyi ɛpɛdaɣ ɛ-tɩ yɔ, ɛkɛwɛnɩ Ɛsɔ yɔɔ nɛ ɛ nɛ mba paan̄aŋ Ɛsɔ yɔ, pɛtɛkpɛndɩ nɛ pasɩ mbʋ pʋ-yɔɔ yɔ, ɛɛmʋ feŋiyaa ɛ-tɛ camɩyɛ.
58011032	Ndʋ mantasɩɣ yɔɔdʋʋ ɖɔɖɔ yɔ? Alɩwaatʋ ɛɛtalɩɣ-m se mɛnkɛdɩ-mɩ Jedeyɔɔ nɛ Baraakɩ nɛ Samsɔn nɛ Jefɩte nɛ Daviidi nɛ Samɩyɛɛlɩ nɛ ɛsɔtɔm ɖɛzɩyaa pɔ-tɔm.
58011033	Lidaʋ paawɛnɩ Ɛsɔ yɔɔ nɛ papɩzɩ nɛ poyooni ajɛyɛ lɛɛna taa n̄ɩma nɛ pawabɩ-wɛ nɛ pamʋ pɛ-tɛtʋ. Pe-lidaʋ ŋgʋ kʋ-yɔɔ ɖɔɖɔ pahʋ tɔm siɣsiɣ nɛ pamʋ tamasɩ nzɩ Ɛsɔ kaɖʋ-wɛ yɔ nɛ posuli tɔɔyɩŋ nɔsɩ.
58011034	Pe-lidaʋ ŋgʋ kʋ-yɔɔ ɖɔɖɔ peɖezi miŋ sɔsɔŋ nɛ pese nɛ patʋlɩ nɛ patakʋ-wɛ nɛ abalɩsɛsɩ. Kʋ-yɔɔ ɖɔɖɔ pakpa ɖoŋ alɩwaatʋ ndʋ paakɛ ajama yɔ nɛ pɛwɛɛ abalɩtʋ you taa nɛ pɔɖɔɔnɩ you laɖaa agɔma.
58011035	Lidaʋ halaa nabɛyɛ kɛwɛnɩ Ɛsɔ yɔɔ nɛ efezi pa-sɩɖaa nɛ ɛcɛlɩ-wɛ nɛ pɛ-ɛza. Ɛyaa lɛlaa n̄aatisaa nɛ paɖʋ-wɛ kʋn̄ɔŋ siŋŋ. Paakizaa se pataayebi-wɛ mbʋ pʋyɔɔ yɔ paata liu se pefeŋni sɩɖaa taa nɛ pacaɣ wezuu ŋgʋ kɩkɩlɩ ɖeu yɔ.
58011036	Powoŋi lɛlaa nɛ polu-wɛ agbazɛɛ nɛ pɔhɔkɩ-wɛ yoŋgbasɩ nɛ paɖʋ-wɛ salaka.
58011037	Payaɣ-wɛ pɛɛ nɛ pasɩ nɛ patayɩ-wɛ titilee naalɛ naalɛ nɛ pamaɣzɩ-wɛ se pana pa-wayɩ. Pakʋ-wɛ nɛ abalɩsɛsɩ. Lɛlaa kɛkɛ kʋn̄ɔndɩnaa nɛ posuu heŋ nɛ pʋŋ pɔ-tɔna wondu nɛ pɛwɛɛ pɔcɔʋ paa le. Ɛyaa kɛwɛ pa-wayɩ kaŋ kaŋ nɛ panazɩɣ -wɛ.
58011038	Pɩ-tɛ ɛyaa mba, kedeŋa taamʋnɩ-wɛ. Pɔcɔwaɣ lakɩŋ nɛ pʋŋ pa-taa nɛ pasʋʋ ɛwasɩ pɔŋ nɛ tɛtʋ n̄ɩŋ pa-taa.
58011039	Ɛsɔ lɩzɩ ɛyaa panɛ patɩŋa payɩ pɔ-yɔɔ aseɣɖe kɩbanɖɛ pe-lidaʋ yɔɔ. Ŋgʋ patamʋ mbʋ pɩ-tamaɣ ɛɛɖʋ-wɛ yɔ.
58011040	Mbʋ pʋyɔɔ yɔ, Ɛsɔ kɔn̄ɔɔzɩ-ɖʋ mbʋ pɩkɩlɩ ɖeu yɔ nɛ ɛsɩɩ se pataakɛ mba pamʋnaa yɔ nɛ piyebi-ɖʋ.
58012001	Pʋ-yɔɔ lɛ, ɛzɩma mbʋ aseɣɖe tɩnaa samaɣ cɔ-ɖʋ kondiko ɛzɩ ɛsɔmɩndʋ yɔ lɛ, ɖɩlɔ sʋʋtʋ tɩŋa nɛ kɩwɛɛkɩm mbʋ pɩɩlaadɩɣ-ɖʋ kpaʋ pɩ-kpaca taa yɔ. Ɖɩn̄aɣ pana nɛ ɖise seya wena paɖʋ-ɖʋ yɔ siŋŋ.
58012002	Ɖɩpa ɖɛ-ɛza nɛ Yesu. Ɛnʋ lɛ weyi ɛsɩ ɖe-lidaʋ kiɖe yɔ nɛ ɛnʋ kɔŋnɩ-kʋ tɛzʋʋ ɖɔɖɔ. Etisaa nɛ pakam-ɩ kaamaŋkaɣ yɔɔ nɛ ɛsɩ. Ɛlɛ fɛyɛ takpa-ɩ nɛ kaamaŋkaɣ yɔɔ sɩm mbʋ, mbʋ pʋyɔɔ yɔ, ɛnawa se ɛkɔŋ wɛʋ laŋhʋlʋmɩyɛ taa. Ɛcaɣ Ɛsɔ kewiyaɣ kpelaɣ nɩwaŋ yɔɔ.
58012003	Ɩmaɣzɩ weyi etisaa nɛ ɛnɩɩ siziŋ pɩtɩɩfɛyɩ kɩwɛɛkɩm laɖaa nesi taa yɔ, ɛ-yɔɔ. Pʋbʋ piitiki mi-tomnasi taa nɛ ɩlɔ liu.
58012004	Ɩlʋkʋʋnʋʋ kɩwɛɛkɩm yɔ, mɩ-taa nɔɔyʋ takaɖɩda nɛ pʋ halɩ nɛ pakʋ-ɩ.
58012005	Ɩsɔ tɔm ndʋ Ɛsɔ heyi-mɩ ɛzɩ e-piya yɔ se pɩlabɩ-mɩ hʋnʋm yɔ, tɩ-yɔɔ. Ndʋ lɛ se : Man-pɩɣa, taaniɣzi Kɩbaɣlʋ nɩŋgbaaŋ hɔm. Pitaatii n̄o-tomnaɣ taa alɩwaadʋ ndʋ ɛkalɩɣ-ŋ yɔ.
58012006	Weyi Kɩbaɣlʋ sɔɔlɩ-ɩ yɔ, ɛ-nɩŋgbaaŋ ɛhɔŋ, nɛ weyi ɛsɩm-ɩ se ɛkɛ ɛ-pɩɣa yɔ, ɛnʋ ɛmakɩ.
58012007	Itisi nɛ Ɛsɔ hɔ mɩ-nɩŋgbaaŋ. Ɛlakɩ-mɩ ɛzɩ e-piya yɔ. Pɩɣa nakɛyɛ wɛɛ nɛ ka-caa ɛɛhɔŋ ka-nɩŋgbaŋ yaa we?
58012008	Ye ɛɛhɔŋ mɩ-nɩŋgbaaŋ ɛzɩ piya lɛɛsɩ yɔ yɔ, pʋbʋ, ɩtɛkɛ ɛ-maɣmaɣ e-piya. Ɛlɛ, habɩŋ taa piya ɩkɛnaa.
58012009	Ɖɩɩwɛnɩ tomnaɣ taa caanaa nɛ pɔhɔ ɖa-nɩŋgbaaŋ nɛ ɖɩn̄am-wɛ. Pɩfɛyɩ se ɖiluzi ɖa-tɩ nɛ pɩkɩlɩ ɖa-kalɩzasɩ Caa tɛɛ nɛ ɖɩwɛnɩ wezuu yaa we?
58012010	Ɖa-caanaa hɔŋaɣ ɖa-nɩŋgbaaŋ kɩyakɩŋ pazɩ yem ɛzɩ pamaɣzʋʋ se pʋmʋnaa yɔ. Ɛlɛ, Ɛsɔ n̄ɔhɔŋ-ɩ ɖɛ-kɛzɛɣ maɣmaɣ yɔɔ se ɖɩwɛɛ cɩɖɩcɩɖɩ ɛzɩ ɛnʋ yɔ.
58012011	Kajalaɣ taa nɩŋgbaaŋ hɔm wɛ ɛzɩ ɛzɩn̄ɩŋɩyɛ pʋyʋ yɔ, pɩfɛyɩ ɛzɩ laŋhʋlʋmɩyɛ pʋyʋ yɔ. Ɛlɛ mba pɩsɩɣzɩ-wɛ lɔŋ yɔ, pacakɩ wezuu ŋgʋ kʋtʋʋzaa yɔ laŋhɛzɩyɛ taa.
58012012	Ɩsɩzɩ mi-nesi nzɩ pɩnɩ-sɩ yɔ nɛ mɩ-nʋŋbɔla wena ayɔba yɔ.
58012013	Ɩla nɛ nʋmɔŋ weyi ɩɖɔŋ ɩ-taa yɔ, ɩtʋʋzɩ nɛ pɩsa nɛ taɖɩyɛ tʋ etaale ɛlɛ, ɛ-yɔɔ cɛ kɩcɛbʋ.
58012014	Ɩn̄aɣ pana nɛ mɩ nɛ ɛyaa tɩŋa payɩ ɩwɛɛ laŋhɛzɩyɛ taa. Ɩn̄aɣ pana ɖɔɖɔ nɛ ɩcaɣ wezuu ŋgʋ kɩwɛ cɩɖɩcɩɖɩ yɔ. Ye pɩtɛkɛ mbʋ yɔ, nɔɔyʋ ɛɛkaɣ Kɩbaɣlʋ naʋ.
58012015	Ifeŋ nɛ pataakɔɔ nɛ pɛpɛ mɩ-taa nɔɔyʋ lootiye nɖɩ Ɛsɔ labɩ-ɖʋ yɔ. Ifeŋ ɖɔɖɔ nɛ wɩzasɩ liɖe naɖɩyɛ ɛtaan̄ɔ mɩ-hɛkʋ taa nɛ ɖɩyɛzɩ pilinzi nɛ pɩwɛɛkɩ ɛyaa sakɩyɛ.
58012016	Mɩ-taa nɔɔyʋ ɛtaala hayitu yaa etaaniɣzi mbʋ pʋwɛ cɩɖɩcɩɖɩ yɔ ɛzɩ Ezayuu kalabʋ yɔ. Ɛɛkpaɣ ɛ-sʋsɔtʋ nɛ ɛlɛɣzɩnɩ tɔm kʋɖʋm tɔɔnaɣ.
58012017	Ɩtɛm naʋ se pʋwayɩ lɛ, ɛɛn̄ɩnaa ɖɔɖɔ se ɛ-caa Izaakɩ ɛwazɩ ɛ-yɔɔ nɛ ɛlɛ kizi. Paa ɛɛn̄ɩnɩ wazʋʋ mbʋ nɛ ɛzɩtɛɣ lɩm yɔ, pɩtaaha Izaakɩ waɖɛ se ɛpɩsɩnɩ ɛ-tɩ nɛ mbʋ ɛɛlaba yɔ.
58012018	Ŋgʋ ɩtɔn̄ɔtɩnɩ pʋʋ nakʋyʋ, ŋgʋ kʋ-yɔɔ mʋʋ miŋ sɔsɔŋ se ɩpɩzɩ nɛ itukini-kʋ yɔ. Ɩtɔn̄ɔtɩnɩ ɖɔɖɔ lone nɖɩ ɖɩ-taa cɩkpɛndʋʋ yu kpemm nɛ heɣlim sɔsɔm nabʋyʋ makɩ yɔ.
58012019	Ɩtɔn̄ɔtɩnɩ ɖɔɖɔ ɛgandɩyɛ naɖɩyɛ wiluu nɛ nɔɔ nakɛyɛ taŋ. Izrɛɛlɩ piya nɩ nɔɔ ŋga lɛ pɔtɔ se Ɛsɔ ɛtaatasɩ-wɛ yɔɔdɩnaʋ.
58012020	Paɣtʋ ndʋ paaɖʋ-wɛ yɔ, pataapɩzɩɣ tʋ. Ndʋ lɛ se : Paa kpɩnɛ maɣmaɣ etukini pʋʋ ŋgʋ yɔ, payaɣ-ɖɩ pɛɛ nɛ ɖɩsɩ.
58012021	Mbʋ pɩɩlabɩ peeye yɔ, pʋwɛ sɔɔndʋ siŋŋ. Pʋ-yɔɔ Moyiizi tɔm se : Sɔɔndʋ kɩlɩ-m kpem nɛ menseliɣ.
58012022	Ɛlɛ mɩ yɔ, ɩn̄ɔtɩnɩ Siiyɔɔ pʋʋ nɛ Ɛsɔ wezuu tʋ tɛtʋ, ndʋ lɛ ɛsɔdaa Yeruusalɛm nɛ Ɛsɔ tiyiyaa ɛgbaŋ ɛgbaŋ.
58012023	Ɛɛɛ, ɩn̄ɔtɩnɩ Ɛsɔ kajalaɣ piya nzɩ ɛma sɩ-hɩla ɛsɔdaa nɛ sikpeɣli ɖama nɛ sɩtɔkɩ kazandʋ yɔ, sɩ-ɛgbɛyɛ. Ɩn̄ɔtɩnɩ ɖɔɖɔ Ɛsɔ weyi ɛhʋʋnɩ ɛyaa tɩŋa payɩ tɔm yɔ. Ɩn̄ɔtɩnɩ ɖɔɖɔ ɛyaa kʋtʋʋzaa mba papɩsɩ mba pamʋnaa yɔ, pa-kalɩzasɩ.
58012024	Ɩn̄ɔtɩnɩ Yesu weyi ɛkɛ nɔɔ haʋ kɩfam ceyiyu yɔ, nɛ ɛ-calɩm mbʋ ɛkpɛdaa yɔ. Calɩm mbʋ, pʋbʋ yɔɔdʋʋ nɛ pɩkɩlɩ Abɛɛlɩ n̄ɩm.
58012025	Ɩkpa mɩ-tɩ nɛ itaakizi se iwelesini weyi ɛyɔɔdʋʋ yɔ. Mba pekizi welesinaʋ weyi ɛpakaɣ-wɛ tɛtʋ yɔɔ cɩnɛ yɔ, patatʋlɩ nɩŋgbaaŋ hɔm taa. Ɩmaɣ zʋʋ se ye ɖa ɖaha siɣye weyi ɛyɔɔdʋʋnɩ-ɖʋ ɛsɔdaa yɔ, ɖɩtʋlʋʋ yaa we?
58012026	Ɖooo lɛ, ɛyɔɔdɩnɩ-wɛ nɛ tɛtʋ n̄amsɩ, ɛlɛ lɛɛlɛɛyɔ ɛɖʋ-ɖʋ tamaɣ nɛ ɛtɔ se : Mɔnkɔŋ tasʋʋ tɛtʋ n̄amsʋʋ, ɛlɛ pɩɩsɩɣnɩ ti-ɖeke, man̄amsʋʋ ɖɔɖɔ ɛsɔdaa.
58012027	Ɛtɔm se ‘’ɛtasɩɣ’’ yɔ, pɩwɩlɩɣ se Ɛsɔ kɔŋ n̄amsʋʋ mbʋ pɩtɩŋa payɩ ɛlaba yɔ nɛ eyele nɛ pʋmʋʋ. Peeye lɛ, mbʋ pɩtɩŋa payɩ paapɩzɩɣ nɛ pan̄amsɩ yɔ, mbʋ wɛɣna.
58012028	Ɖɩmʋʋ kewiyaɣ ŋga kɛfɛyɩ n̄amsʋʋ yɔ. Pʋ-yɔɔ lɛ, ɖɩwɛnɩ Ɛsɔ yɔɔ ɛsɩmɩyɛ nɛ ɖiluŋ ɛ-tɛɛ ɛzɩ pɩkɛdɩnaʋ-ɩ yɔ nɛ n̄amtʋ nɛ sɔɔndʋ.
58012029	Pɔtɔm ɖɔɖɔ se : Ɖɛ-Ɛsɔ kɛ miŋ weyi ɛn̄akɩ pɩtɩŋa payɩ yɔ.
58013001	Ɩwɛɛ ɖama sɔɔlʋʋ yɔɔ ɛzɩ pʋmʋnaʋ se ɛgbaɣdɩnaa ɛsɔɔlɩ ɖama yɔ.
58013002	Ɩtaasɔɔ agɔma mʋʋ yɔɔ. Mbʋ pʋyɔɔ yɔ, nabɛyɛ labɩ mbʋ nɛ pɔkɔɔ pamʋ Ɛsɔ tiyiyaa nabɛyɛ pɛ-tɛ nɛ pataatɩlɩ.
58013003	Ɩtɔzɩ salaka tɩnaa yɔɔ ɛzɩ mɩ-nɛ wɛ ɩwɛnɩ ka-taa yɔ. Ɩtɔzɩ mba panazɩɣ-wɛ yɔ, pɔ-yɔɔ mbʋ pʋyɔɔ yɔ, mɩ-ɖɔɖɔ ɩwɛ tomnaɣ taa.
58013004	Ɛyaa tɩŋa payɩ ɛɖʋ halɩkpaɣyɛ hɩɖɛ nɛ azuluma naayɛ ɛtaawɛɛ abalʋ nɛ ɛ-halʋ pa-ɖɩhɛnɩyɛ. Toovenim mbʋ pʋyɔɔ yɔ, Ɛsɔ kɔŋ tɔm hʋnaʋ acɛyɛ nɛ hayitu pa-laɖaa.
58013005	Ɩtaawɛnɩ liidiye laɣzaɣ mi-wezuu caɣʋ taa. Mɩ-laŋa ɛhʋlʋmɩnɩ mbʋ ɩwɛna yɔ. Ɛsɔ maɣmaɣ tɔm se : Maakaɣ-ŋ lɔʋ nɛ maakaɣ-ŋ siɣye haʋ kaʋ.
58013006	Pʋ-yɔɔ ɖɩpɩzɩɣ ɖɩyɔɔdɩnɩ lidaʋ se : Kɩbaɣlʋ lɛ man-sɩnɩyʋ. Sɔɔndʋ ɛɛkpaɣ-m nɛ pʋyʋ. Ɛbɛ ɛyʋ pɩzɩɣ nɛ ɛlabɩ-m?
58013007	Ɩtɔzɩ mɩ-n̄ʋndɩnaa mba peheyi-mɩ Ɛsɔ tɔm yɔ, pɔ-yɔɔ. Ɩcɔnɩ mbʋ pɩtɛmnɩ-wɛ pe-wezuu caɣʋ taa yɔ nɛ ɩtɩɣzɩnɩ pe-lidaʋ.
58013008	Ɛzɩma mbʋ Yesu Krɩstʋ kɛwɛ ɖeɖe yɔ, mbʋ ɛwɛ sɔnɔ nɛ mbʋ ɖɔɖɔ ɛwɛɣ tam yɔɔ.
58013009	Itaayele mɩ-tɩ nɛ wɩlɩtʋ kɩfatʋ ndʋ tɩwɛ ndɩ yɔ, tipeɣzi-mɩ nɛ tɩɖɛnɩ-mɩ. Pʋwɛ ɖeu se iyele nɛ Ɛsɔ lootiye kpazɩ mɩ-laŋa ɖoŋ, pɩtaakɛnɩ tɔɔnɩsɩ paɣtʋ. Tɔɔnɩsɩ paɣtʋ ndʋ, tɩɩwazɩɣ pʋyʋ mba pan̄aŋ-tʋ yɔ.
58013010	Ɖɩwɛnɩ Ɛsɔ kɩlaʋ ndene naɖɩyɛ nɛ mba palakɩ tʋmɩyɛ kɩɖanɖʋʋ tɛɛ yɔ, pataha-wɛ nʋmɔʋ se pɔtɔɔ tɔɔnɩsɩ nzɩ paha ɖɩ-yɔɔ yɔ.
58013011	Kpɩna wena a-calɩm Ɛsɔ layaa n̄ʋʋ tʋ wokaɣnɩ lone nɖɩ ɖɩkɩlɩ wɛʋ cɩɖɩ cɩɖɩ yɔ, ɖɩ-taa kɩwɛɛkɩm yɔɔ yɔ, pɔsɔkaɣ-yɛ miŋ maalika wayɩ.
58013012	Mbʋ labɩna nɛ Yesu weyi ɛn̄ɩnaɣ se ɛtɩŋɩnɩ ɛ-calɩm yɔɔ nɛ ɛla nɛ ɛ-samaɣ wɛɛ cɩɖɩcɩɖɩ yɔ, ɛnɩ siziŋ tɛtʋ koloŋa nɛ wayɩ.
58013013	Pʋ-yɔɔ lɛ, ɖɩlɩɩ ɛ-cɔlɔ maalika wayɩ nɛ ɖa nɛ-ɩ ɖɩkpɛndɩ nɛ ɖɩtɔɔ ɛ-fɛyɛ.
58013014	Mbʋ pʋyɔɔ yɔ, ɖɩfɛyɩna tataa cɩnɛ tɛtʋ ndʋ tɩwɛɣ tam yɔ. Ɛlɛ, ɖɩn̄ɩnɩɣ ndʋ tɩkaɣ kɔm yɔ.
58013015	Pʋ-yɔɔ lɛ, ɖɩtɩŋɩnɩ ɛ-yɔɔ nɛ ɖɩlaa Ɛsɔ samtʋ kɩlaʋ tam yɔɔ. Kɩlaʋ ŋgʋ lɛ ndʋ tɩlɩɣnɩ ɖɔ-nɔɔ taa alɩwaatʋ ndʋ ɖɩyɔɔdʋʋ se ɛnʋ lɛ Kɩbaɣlʋ yɔ.
58013016	Ɩtaasɔɔ camɩyɛ lakasɩ nɛ ɖama sɩnaʋ pɔ-yɔɔ. Lakasɩ nzɩ sɩwɛ ɛzɩ kɩlaŋ weyi ɛkɛdɩnɩ Ɛsɔ siŋŋ yɔ.
58013017	Ɩn̄amɩ-n̄ʋŋ tɩnaa nɛ iluzi mɩ-tɩ pɛ-tɛɛ mbʋ pʋyɔɔ yɔ, pefeŋuu mi-ciyamnaa yɔɔ. Mba kɔŋnɩ Ɛsɔ heyuu ɛzɩma mbʋ pɔcɔnɩ mɩ-yɔɔ yɔ. Ɩla mbʋ nɛ pɩsa nɛ pala pa-tʋmɩyɛ nɛ laŋhʋlʋmɩyɛ nɛ pataala-ɖɩ nɛ laŋpɩsɩyɛ. Ye palabɩ-ɖɩ nɛ laŋpɩsɩyɛ yɔ, pɩɩwazɩɣ-mɩ pʋyʋ.
58013018	Ɩtɩmɩnɩ Ɛsɔ ɖɔ-yɔɔ. Ɖɩna siŋŋ se ɖa-taa wɛ keleŋkele nɛ ɖɩn̄ɩnɩɣ se ɖɩɖɔ ɖɔnɛ kɩbanɖɛ pɩ-tɩŋa pɩ-taa.
58013019	Kɔzɩkɔzɩ mentendiɣ-mɩ se ɩtɩmɩnɩ-ɩ nɛ manpɩzɩ nɛ manpɩsɩ mɩ-tɛ lɔŋ.
58013020	Ɛsɔ laŋhɛzɩyɛ tʋ tɩŋɩnɩ nɔɔ haʋ mbʋ pʋwɛ tam yɔ, pɩ-calɩm yɔɔ nɛ efezi ɖa-Kɩbaɣlʋ Yesu nɛ sɩɖaa taa. Yesu ɛnʋ lɛ heŋ ɖiyiyu sɔsɔ.
58013021	Ɛsɔ ɛnʋ, ɛn̄ɔɔzɩ-mɩ nɛ ɩpɩzɩ nɛ ɩla tʋma kɩbana se pɩsa nɛ ɩla mbʋ e-liu wɛɛ yɔ. Ɛtɩŋɩnɩ Yesu Krɩstʋ weyi pʋwɛɛ se pasam-ɩ waasɩ nɛ waasɩ yɔ, ɛ-yɔɔ nɛ ɛla mɩ-taa mbʋ pʋwɛ-ɩ ɖeu yɔ. Pɩla mbʋ!
58013022	Mɛ-ɛgbaɣdɩnaa, meheyiɣ-mɩ se ɩɖɔkɩ mɩ-hɔ nɛ itisi sazʋʋ tɔm tʋnɛ mbʋ pʋyɔɔ yɔ, tɔm tobi yem mama-mɩ.
58013023	Ɩtɩlɩ se palɩzɩ ɖɛ-ɛgbaɣdʋ Timootee nɛ salaka taa. Ye ɛtalɩ lɔŋ yɔ, ma nɛ ɩ ɖɩkɔŋ nɛ ɖɩna-mɩ.
58013024	Ɩsɛɛ mɩ-n̄ʋndɩnaa nɛ cɩɖɩcɩɖɩ n̄ɩma tɩŋa. Itaalii ɛjaɖɛ taa ɛgbaɣ dɩnaa sɛ-mɩ.
58013025	Ɛsɔ ɛla mɩ-tɩŋa payɩ lootiye. Pɩla mbʋ!
59001001	Ma Yakubu, Ɛsɔ nɛ Kɩbaɣlʋ Yesu Krɩstʋ pa-tʋmlaɖʋ, mamaɣnɩ takayaɣ kanɛ mba mɩ ɩkɛ cejewe hiu nɛ naalɛ wena amɩzɩnɩ kedeŋa kpeekpe yɔ. Ɩsɛɛ ɖeu!
59001002	Mɛ-ɛgbaɣdɩnaa, alɩwaatʋ ndʋ maɣzɩtʋ ndɩ ndɩ talɩɣ-mɩ yɔ, ɩcɔnɩ-tʋ ɛzɩ taa leleŋ sɔsɔŋ pʋyʋ yɔ.
59001003	Ɩtɩlɩ se mi-lidaʋ maɣzʋʋ mbʋ, piyeki nɛ ɩɖɛnɩ ɛsɩndaa.
59001004	Ɛlɛ mɩ-ɛsɩndaa ɖɛʋ ɛla pʋ-tʋmɩyɛ camɩyɛ nɛ pɩsa nɛ ɩpɩɩ nɛ ɩwɛnɩ pɩ-tɩŋa payɩ nɛ nabʋyʋ ɛtaatɛɖɩ-mɩ.
59001005	Ye mɩ-taa nɔɔyʋ ɛfɛyɩnɩ lɔŋsɩnɖɛ yɔ, ɛsʋlɩmɩ-ɖɩ Ɛsɔ. Ɛkaɣ-ɩ ɖɩ haʋ, mbʋ pʋyɔɔ yɔ, ɛlɛ n̄ahaɣ paa weyi nɛ hɔyɛ kɩbanɖɛ, ɛɛkalɩɣ.
59001006	Ɛlɛ ɛsʋlɩmɩ-ɖɩ nɛ lidaʋ, ɛtaapʋtɩ. Weyi ɛpʋtɩɣ yɔ, ɛnɩɣzɩnɩ teŋgu lɩm mbʋ heɣ lim ciɣdiɣ nɛ pʋkʋsʋʋ yɔ.
59001007	Ɛyʋ ɛnʋ, ɛtaamaɣzɩ se ɛmʋʋ nabʋyʋ Kɩbaɣlʋ cɔlɔ.
59001008	Ɛkɛ ɛyʋ weyi ɛɛpɩzɩɣ nɛ ɛlɩzɩ lɩmaɣzɛɛ naayɛ yɔ nɛ ɛɛkaŋ n̄ʋʋ nɛ ɛla nabʋyʋ.
59001009	Ɛgbaɣdʋ weyi ɛkɛ kʋn̄ɔndʋ yɔ, ɛkʋndɩ pakpazɩ-ɩ kpazʋʋ mbʋ yɔ, pʋ-yɔɔ.
59001010	Ɛlɛ n̄ɩm tʋ n̄akʋndɩ poluzi-i luzuu mbʋ yɔ, pʋ-yɔɔ, mbʋ pʋyɔɔ yɔ, ɛkaɣ ɖɛʋ yem ɛzɩ hɛtʋ yɔ.
59001011	Wɩsɩ lɩwa nɛ sɩn̄aɣ ɖoŋ. N̄ɩyʋʋ wɩlɩ nɛ kɩ-hɛtʋ tɔlɩ nɛ tɩ-kɔjɔka mʋʋ. Mbʋ ɖɔɖɔ n̄ɩm-tʋ tiluu yɔɔ ɛ-tʋmɩyɛ taa.
59001012	Weyi ɛɖɔkʋʋ ɛ-tɩ maɣzɩtʋ alɩwaatʋ taa yɔ, ehiɣ ɛ-tɩ. Ɛɖɔkɩɣ ɛ-tɩ kpam maɣzɩtʋ taa lɛ, ɛmʋ wezuu hulaɣ ŋga Kɩbaɣlʋ ɖʋ ka-tamaɣ mba pɔsɔɔlɩ-ɩ yɔ.
59001013	Alɩwaatʋ ndʋ takɩm talɩɣ yɔ, nɔɔyʋ ɛtaatɔ se : Ɛsɔ takɩɣ nɩ-m. Kɩdɛkɛdɩm ɛɛpɩzɩɣ nɛ pɩtakɩ Ɛsɔ, nɛ ɛnʋ ɖɔɖɔ lɛ, ɛɛtakɩɣ nɔɔyʋ.
59001014	Ɛlɛ, paa ɛyʋ weyi ɛ-ɛza naɣ naɣ takɩɣnɩ-ɩ nɛ pɩhɔŋ-ɩ nɛ pipeɣziɣ-i.
59001015	Ɛza naɣ naɣ ɖɔŋnɩ pɩ-tɩ wayɩ lɛ, pɩlʋlɩ kɩwɛɛkɩm. Nɛ kɩwɛɛkɩm n̄apɩɣ lɛ, pʋlʋlɩ sɩm.
59001016	Mɛ-ɛgbaɣdɩnaa kʋsɔɔlaa, eyele mɩ-tɩ cɛtʋʋ.
59001017	Haɖɛ kɩbanɖɛ nɛ kʋjɔʋ ŋgʋ kɩtalaa yɔ, palɩɣnɩ ɛsɔdaa. Pɩtɩŋa pɩlɩɣnɩ n̄alɩmɩyɛ Caa weyi ɛɛlɛɣzɩɣ ɛzɩ kɩlɛmʋʋ yɔ, ɛ-cɔlɔ nɛ pitiki.
59001018	Ɛ-maɣmaɣ e-liu wɛna nɛ ɛtɩŋnɩ toovenim tɔm yɔɔ nɛ ɛlʋlɩ-ɖʋ. Ɛlabɩ mbʋ se pɩsa nɛ ɖɩwɛɛ ɛzɩ mbʋ ɛlabɩ payɩ yɔ, pɩ-kajalaɣ kʋmtʋ ndʋ pahaɣ Ɛsɔ yɔ.
59001019	Pʋ-yɔɔ lɛ, mɛ-ɛgbaɣdɩnaa kʋsɔɔlaa, pʋwɛɛ se paa weyi ekpetesi tɔm welesuu taa, ɛlɛ ɛtaakpetesi ɖɩyɔɔdɩyɛ yaa pana mʋʋ taa.
59001020	Mbʋ pʋyɔɔ yɔ, ɛyʋ pana ɛɛlakɩ mbʋ pʋtʋʋzɩ Ɛsɔ ɛsɩndaa yɔ.
59001021	Pʋ-yɔɔ lɛ, ɩlɔ mbʋ pɩtɩŋa payɩ pipisiɣ ɛyʋ nɛ mbʋ pɩtɩŋa payɩ pɩkɛ kan̄atʋ yɔ. Tɔm ndʋ Ɛsɔ ɖu mɩ-taa nɛ tɩpɩzɩɣ se tɩya mɩ-n̄ʋʋ yɔ, ɩmʋ-tʋ nɛ mɩ-hɛɛ wɛtʋ.
59001022	Tɔm ndʋ ɩnɩɣ yɔ, pɩtaasɩɩnɩ-mɩ se iwelesiɣ-tʋ kiwelesu yem, ɛlɛ ɩɖɔ tɩ-yɔɔ. Ye pɩtɛkɛ mbʋ yɔ, ɩpɩzɩɣ nɛ ɩcɛtɩ mɩ-tɩ.
59001023	Weyi ewelesiɣ ɛsɔtɔm nɛ ɛɛɖɔŋ tɩ-yɔɔ yɔ, ɛnɩɣzɩnɩ ɛyʋ weyi ɛcɔnɩ ɛ-tɩ n̄ɩnʋʋ taa yɔ.
59001024	Ɛtɛm ɛ-tɩ cɔnaʋ nɛ ɛɖɛɛ lɛ, ɛcaŋ nɛ ɛsɔɔ ɛzɩma mbʋ ɛwɛɛ yɔ.
59001025	Ɛlɛ, weyi ɛkaŋ ɛ-ɛza cuɖuɖu Ɛsɔ paɣtʋ ndʋ tɩtalaa nɛ tɩkɛ tɩ-yɔɔ wɛʋ paɣtʋ yɔ, tɩ-taa yɔ, nɛ ɛlakɩ mbʋ yɔ, ehikiɣ ɛ-tɩ mbʋ ɛlakɩ payɩ yɔ, pɩ-taa. Ehikiɣ ɛ-tɩ mbʋ pʋyɔɔ yɔ, eewelesɩɣ tɔm se ɛsɔɔ tɩ-yɔɔ ɛlɛ ewelesiɣ-tʋ se ɛɖɔ tɩ-yɔɔ.
59001026	Ye mɩ-taa nɔɔyʋ ɛmaɣ zɩɣ se ɛɖɔŋ Ɛsɔ nʋmɔʋ taa nɛ ɛɛkpaɣ ɛ-ŋsʋlʋmɩyɛ yɔ, ɛcɛzɩɣ ɛ-laŋɩyɛ. Ɛyʋ ɛnʋ, ɛ-ɖɔnɛ Ɛsɔ nʋmɔʋ taa kɛ falaa pʋyʋ.
59001027	Ɛsɔ nʋmɔʋ kɩbaŋgʋ nɛ toovenim n̄ɩŋgʋ ŋgʋ kɩ-taa pʋwɛɛ se pɔɖɔ Caa Ɛsɔ ɛsɩndaa yɔ, ŋgʋ yɔ se : Solosi nɛ lelaa pɔ-yɔɔ kilimuu pa-kʋn̄ɔmɩŋ taa nɛ tɩ-kpaʋ nɛ mbʋ pʋwɛ kedeŋa yɔɔ cɩnɛ nɛ pipisiɣ ɛyaa yɔ, pɩ-taa.
59002001	Mɛ-ɛgbaɣdɩnaa, alɩwaatʋ ndʋ ɩwɛnɩ lidaʋ ɖa-Kɩbaɣlʋ Yesu Krɩstʋ weyi ɛkɛ koboyaɣ-tʋ yɔ, ɛ-yɔɔ yɔ, ɩtaakpaɣ ɛyaa pɛ-wɛtʋ yɔɔ.
59002002	Ɩmaɣzɩ se ikpeɣlaa lɛ, ɛyaa nabɛyɛ naalɛ kɔɔ mɩ-hɛkʋ taa : Lɛlʋ lɛ sika kokooye e-niye yɔɔ nɛ esuu wondu ndʋ tɩn̄ɩlɩzɩɣ yɔ, nɛ lɛlʋ n̄ɛkɛ kʋn̄ɔndʋ nɛ esuu wondu ndʋ tipiyaa yɔ.
59002003	Ye ɩkʋsɩ mɩ-ɛza nɛ ɩcɔnɩ weyi esu wondu ndʋ tɩn̄ɩlɩzɩɣ yɔ nɛ iheyi-i se : N̄a, caɣ lone kɩbanɖɛ ɖɩnɛ ɖɩ-taa. Piyele nɛ iheyi kʋn̄ɔndʋ se : N̄a yɔ, sɩŋ mbʋ yɔ! Yaa : Caɣ ma-nɩŋgbanzɩ tɛɛ cɩnɛ tɛtaa!
59002004	Ye mbʋ ɩlakɩ lɛ, tɛyɩtʋ lɩmaɣza fɛyɩ mɩ-taa yaa we? Ɩtapɩsɩ tɔm hʋyaa mba pa-lɩmaɣza tatʋʋzɩ yɔ na?
59002005	Iwelesi, mɛ-ɛgbaɣdɩnaa kʋsɔɔlaa : Pɩtɛkɛ kedeŋa yɔɔ cɩnɛ kʋn̄ɔndɩnaa Ɛsɔ lɩzaa yaa we? Ɛtalɩzɩ-wɛ se pɛkɛnɩ n̄ɩm tɩnaa lidaʋ taa nɛ patɩɣ e-kewiyaɣ ŋga ɛɖʋ ka-tamaɣ ɛyaa mba pɔsɔɔlɩ-ɩ yɔ na?
59002006	Ɛlɛ mɩ yɔ, miniŋ kʋn̄ɔndɩnaa nɔsɩ! Ŋgʋ n̄ɩm tɩnaa mba panazɩɣnɩ-mɩ nɛ pɔhɔŋ-mɩ nɛ powokini tɔm hʋyaa kʋjɔmɩŋ tɛɛ.
59002007	N̄ɩm tɩnaa mba ɖɔɖɔ tʋʋnɩ hɩɖɛ kɩbanɖɛ nɖɩ paya-mɩ yɔ.
59002008	Toovenim lɛ, ye ɩɖɔŋ wiyaʋ paɣtʋ yɔɔ ɛzɩ pamaʋ ɛsɔtɔm takayaɣ taa yɔ, ɩlakɩ camɩyɛ. Paɣtʋ ndʋ tɩtɔŋ se : Sɔɔlɩ ɛyʋ lɛlʋ ɛzɩ n̄a-maɣmaɣ yɔ.
59002009	Ɛlɛ ye ɩkpakɩɣ ɛyaa pɛ-wɛtʋ yɔɔ yɔ, ɩlakɩ kɩwɛɛkɩm. Paɣtʋ wɩlɩɣ se ɩkɛnɩ paɣtʋ yɔɔ manɩyaa.
59002010	Weyi ɛɖɔkɩɣ paɣtʋ tɩŋa ɛlɛ ɛmaɣnɩ tɩ-taa kʋɖʋmtʋ yɔɔ yɔ, ɛyʋsɩnɩ paɣtʋ tɩŋa.
59002011	Weyi ɛtɔm se : Taala hayitu yɔ, ɛtɔm ɖɔɖɔ se : Taakʋ ɛyʋ. Ye ŋtala acɛyɛ ɛlɛ ŋkʋ ɛyʋ yɔ, ŋkɛ ɛyʋ weyi ɛmanɩ paɣtʋ yɔɔ yɔ.
59002012	Pʋyɔɔ lɛ, pʋwɛɛ se ɩyɔɔdʋʋ nɛ ɩlakɩ ɛzɩ ɛyaa mba tɩ-yɔɔ wɛʋ paɣtʋ kɔŋ-wɛ tɔm hʋnaʋ yɔ.
59002013	Toovenim mbʋ pʋyɔɔ yɔ, weyi ɛɛnaɣ lɛlaa pʋtɔdɩyɛ yɔ, Ɛsɔ ɛɛkaɣ pʋdʋ ɛnʋ ɛ-pʋtɔdɩyɛ naʋ alɩwaatʋ ndʋ ɛkaɣ-ɩ tɔm hʋnaʋ yɔ. Pʋtɔdɩyɛ naʋ wakɩ tɔm hʋʋ.
59002014	Mɛ-ɛgbaɣdɩnaa, ye nɔɔyʋ ɛyɔɔdʋʋ yem se ɛwɛnɩ lidaʋ ɛlɛ paanaɣ lakasɩ lɛ, pɩwazɩɣ-ɩ we? Lidaʋ ŋgʋ kɩpɩzɩɣ nɛ kɩya ɛ-n̄ʋʋ yaa we?
59002015	Ɩmaɣzɩ se ɛgbaɣdʋ halɩn̄ɩnʋ yaa abalɩn̄ɩnʋ nɔɔyʋ wɛ ŋtaakpeɖe nɛ tɔɔnaɣ tɛɖɩɣ-ɩ kɩyakɩŋ tɩŋa.
59002016	Ɩmaɣzɩ se mɩ-taa nɔɔyʋ heyi-i se : “Wolo laŋhɛzɩyɛ taa, hoyi miŋ nɛ ŋhaɣ”. Ye ɩtaha-ɩ mbʋ e-tomnaɣ pɔzʋʋ-ɩ yɔ lɛ, pɩwazɩɣ we?
59002017	Mbʋ ɖɔɖɔ ye lidaʋ ɛɛlakɩ tʋmɩyɛ yɔ, kɩsɩba.
59002018	Nɔɔyʋ kaɣ tɔm se : N̄a yɔ, ŋwɛnɩ lidaʋ, ma yɔ, mɛwɛnɩ lakasɩ. Ɛlɛ ma yɔ meheyi-ŋ se : Wɩlɩ-m n̄e-lidaʋ ŋgʋ kɩɩlakɩ pʋyʋ yɔ nɛ ma mawɩlɩ-ŋ me-lidaʋ pɩtɩŋɩnɩ ma-lakasɩ yɔɔ.
59002019	Ŋtisaa se Ɛsɔ kɛ kʋɖʋm, ŋlakɩ camɩyɛ. Aleewaa ɖɔɖɔ tisaa se Ɛsɔ kɛ kʋɖʋm nɛ peseliɣ!
59002020	Ɛyʋ kpɛɖɛ tʋ n̄a, ŋn̄ɩnɩɣ se ŋtɩlɩ, se lidaʋ ŋgʋ kɩɩlakɩ tʋmɩyɛ yɔ, kɩsɩba yaa we?
59002021	Pɩtɛkɛ lakasɩ yɔɔ Ɛsɔ ya ɖɔ-cɔzɔ Abraham se kʋtʋʋzʋ alɩwaatʋ ndʋ ɛkpaɣ ɛ-pɩyalʋ Izaakɩ nɛ ɛsɩɩ kɩlaʋ ndene yɔɔ se ɛlaa-ɩ yɔ yaa we?
59002022	N̄a-maɣmaɣ ŋnaɣ se e-lidaʋ nɛ ɛ-lakasɩ paakpɛndaa nɛ palakɩ tʋmɩyɛ, nɛ ɛ-lakasɩ yeba nɛ e-lidaʋ talɩ ɖeyi ɖeyi.
59002023	Mbʋ ndʋ ɛsɔtɔm yɔɔdaa yɔ, tɩlaba : Abraham tisi Ɛsɔ yɔɔ nɛ Ɛsɔ kpaɣ-ɩ se kʋtʋʋzʋ, nɛ payaɣ-ɩ ɖɔɖɔ se Ɛsɔ taabalʋ.
59002024	Ɖɩnɛ lɛ, ɩnaɣ se pɩtɛkɛ lidaʋ yɔɔ ɖeke Ɛsɔ yaɣ ɛyʋ se kʋtʋʋzʋ, ɛlɛ pɩlɩɣnɩ ɛ-lakasɩ yɔɔ ɖɔɖɔ.
59002025	Pɩtɛkɛ mbʋ ɖɔɖɔ Ɛsɔ ya halʋ acɛyɛ laɖʋ Rahabɩ se kʋtʋʋzʋ pɩlɩnɩ ɛ-lakasɩ yɔɔ yaa we? Ɛɛmʋ tiyiyaa ɛ-tɛ nɛ pʋwayɩ lɛ ɛwɩlɩ-wɛ nʋmɔʋ lɛɛkʋ nɛ pekpe.
59002026	Ɛzɩma mbʋ tomnaɣ ŋga kaafezuu yɔ, kasɩba yɔ, mbʋ ɖɔɖɔ lidaʋ ŋgʋ kɩɩlakɩ pʋyʋ yɔ, kɩsɩba.
59003001	Mɛ-ɛgbaɣdɩnaa, mɩ-taa sakɩyɛ ɛtaawɛnɩ lɩmaɣza se pɛkɛɣ nɩ Ɛsɔ tɔm wɩlɩyaa. Ɩsɩma se pahʋʋnɩ-ɖʋ tɔm nɛ pɩkɩlɩ lɛlaa.
59003002	Ɖa-tɩŋa picoɖuu-ɖʋ wɛtʋ ndɩ ndɩ taa. Weyi piicoɖuu-i tɔm ɖɩyɔɔdɩyɛ yɔ, ɛkɛ ɛyʋ weyi ɛtalaa yɔ, ɛpɩzɩɣ nɛ ɛɖɔkɩ e-tomnaɣ tɩŋa.
59003003	Ɖɩkaɖɩɣ n̄ɩma kpaŋnaŋ nɔsɩ taa se ɩn̄am-ɖʋ. Ɖɩlakɩ mbʋ se pɩsa nɛ ɖiɖiyi ɖɔɖɔ e-tomnaɣ tɩŋa.
59003004	Ɩcɔna ɖɔɖɔ mɛlɛnaa sɔsaa. Heɣlim sɔsɔm tuyuunɩ-wɛ ɛlɛ, ɖaʋ nakʋyʋ n̄ɩɩ yem peɖiyiɣnɩ-wɛ nɛ powoki ɖenɖe weyi ɛsaɣ-wɛ yɔ, ɛsɔɔlaa se powolo yɔ.
59003005	Mbʋ ɖɔɖɔ nzʋlʋmɩyɛ kɛnɩ tomnaɣ taa piliŋa cikpelaɣ, ɛlɛ ɖɩwɩlɩɣ ɖɩ-tɩ nɛ mbʋ yɔ, pɩpaɣlɩ siŋŋ. Ɩcɔna ɛzɩma mbʋ miŋ cikpeŋ n̄akɩ lakʋ sɔsɔʋ yɔ!
59003006	Nzʋlʋmɩyɛ kɛnɩ miŋ. Nɖɩ lɛ kaatʋʋzʋtʋ kedeŋa. Ɖɩkɛ ɖo-tomnaɣ pilinzi taa piliŋa. Ɖipisiɣ tomnaɣ tɩŋa nɛ ɖɩn̄ɔtɩɣ miŋ ɖe-wezuu tɩŋa. Ɖɩ-maɣmaɣ lɛ, tam tam miŋ n̄akɩnɩ-ɖɩ.
59003007	Ɛyaa pɩzaa nɛ peɖiɣni pɩzʋʋ tɛtɛkpɩna ndɩ ndɩ nɛ sumasɩ nɛ tɛtɛ n̄ɩtʋ nɛ lɩm tɛɛ kpɩna tɔm.
59003008	Ɛlɛ ŋsʋlʋmɩyɛ lɛ, ɛyʋ nɔɔyʋ ɛɛpɩzɩɣ ɖɩ-tɔm. Ɖɩkɛnɩ kɩdɛkɛdɩm mbʋ pɩɩcakɩ ɖiɣ ɖiɣ yɔ. Sɔtʋ ndʋ tɩkʋʋ yɔ, ndʋ suni ɖɩ-taa.
59003009	Nɖɩ ɖɩsaŋnɩ Kɩbaɣlʋ nɛ Caa nɛ nɖɩ ɖɔɖɔ ɖɩlɔʋnɩ nɔɔ kɩdɛkɛdaɣ ɛyaa mba Ɛsɔ ma-wɛ nɛ ɛnɩɣzɩnɩ ɛ-tɩ yɔ, pɔ-yɔɔ.
59003010	Nɔɔ kʋɖʋmaɣ ŋga ka-taa samtʋ nɛ nɔɔ kɩdɛkɛdaɣ lɔʋ palɩɣna. Mɛ-ɛgbaɣdɩnaa, pɩtamʋna se pʋwɛɛ mbʋ.
59003011	Lɩm kɩbam nɛ ɖɔm lɩm papɩzɩɣ nɛ palɩɩ hiɖe kʋɖʋmɖɩyɛ taa yaa we?
59003012	Mɛ-ɛgbaɣdɩnaa, hiyuu pɩzɩɣ nɛ kɩlʋlɩ sɩnkpatʋ yaa we, yaa vin̄ɩ tɩʋ pɩzɩɣ nɛ kɩlʋlɩ hiiwa na? Mbʋ ɖɔɖɔ lɩm mbʋ pʋwɛ leleŋ yɔ, pɩɩpɩzɩɣ pɩlɩnɩ hiɖe nɖɩ ɖɩ-lɩm wɛ salaʋ yɔ ɖɩ-taa.
59003013	Mɩ-taa anɩ sɩm lɔŋ nɛ ɛwɛɛ lɛɣtʋ? Pʋdʋ eyele nɛ pasɩm-ɩ nɛ ɛ-wɛtʋ kɩbandʋ nɛ ɛ-lakasɩ kɩbanzɩ nzɩ ɛlaka-sɩ ɛ-hɛɛ wɛtʋ ndʋ lɔŋsɩnɖɛ kɔŋna yɔ, tɩ-taa yɔ.
59003014	Ɛlɛ ye ɩlakɩ ɛzɩsɛmɩyɛ kadadayaɣ nɛ ɩkʋyʋʋnɩ ɖama mɩ-laŋa taa yɔ, ɩtaakʋndɩ nɛ ɩtaacɛtɩnɩ toovenim taa.
59003015	Lɔŋsɩnɖɛ ndɩ, ɖɩtalɩɩnɩ ɛsɔdaa, ɖɩlɩnɩ kedeŋa yɔɔ cɩnɛ na, ɖɩlɩnɩ ɖɔɖɔ ɛyʋ nɛ aleewaa pɔ-cɔlɔ.
59003016	Ɖenɖe ɛzɩsɛmɩyɛ nɛ ɖama kʋyɩnaʋ pɛwɛɛ yɔ, yem yem lakasɩ nɛ lakasɩ kɩdɛkɛdɩsɩ ndɩ ndɩ pɛwɛɣna peeye.
59003017	Ɛlɛ lɔŋsɩnɖɛ nɖɩ ɖɩlɩnɩ ɛsɔdaa yɔ, ɖɩwɛ cɩɖɩ cɩɖɩ pʋ-wayɩ ɖɩsɔɔlɩ laŋhɛzɩyɛ, ɖɩ-tɔm fɛyɩ kaɖɛ, ɖɩnɩɣnɩ ɛyaa, ɖɩwɛnɩ pʋtɔdɩyɛ naʋ nɛ lakasɩ kɩbanzɩ sakɩyɛ. Ɖɩɩlakɩ tɛ-yɔɔ tɛ-yɔɔ lakasɩ. Ɖɩɩlakɩ pɩtɛɛ nɛ pʋyɔɔ lakasɩ.
59003018	Laŋhɛzɩyɛ tʋmlaɖaa ɖuu tʋʋzʋtʋ pee laŋhɛzɩyɛ taa.
59004001	Yoŋ nɛ lʋbɩyɛ palɩɣnɩ le mɩ-hɛkʋ-taa? Paalɩɣnɩ tomnaɣ yɔɔ sɔɔlɩm kɩdɛkɛdɩm mbʋ pʋlʋkɩ mɩ-taa yɔ, yaa we?
59004002	Ɩɖʋʋ ɛzɩyɛ ɛlɛ ɩfɛyɩna. Ɩkɛ ɛyaa kʋyaa nɛ ɛzɩsɛmɩyɛ tɩnaa ɛlɛ ɩɩpɩzɩɣ nɛ ɩmʋ nabʋyʋ. Ɩlʋkɩ nɛ ɩlakɩ you. Ɩɩwɛɣnɩ nabʋyʋ mbʋ pʋyɔɔ yɔ, ɩɩsʋlʋmʋʋ.
59004003	Ɩsʋlʋmʋʋ ɛlɛ paahaɣ -mɩ mbʋ pʋyɔɔ yɔ, ɩɩsʋlʋmʋʋ camɩyɛ. Ɩsʋlʋmʋʋ mbʋ ɩcaɣ se ɩkpaɣ nɛ ɩlabɩnɩ mbʋ mi-tomnaɣ sɔɔlaa kpem yɔ.
59004004	Hayitu laɖaa mɩ! Ɩtana se weyi ɛsɔɔlɩ kedeŋa yɔ ɛkɛ Ɛsɔ koyindu yaa we? Pʋ-yɔɔ lɛ, weyi ɛsɔɔlaa se ɛɖʋ kedeŋa ɛgbaɣdɩyɛ yɔ, ɛpɩsɩɣ Ɛsɔ koyindu.
59004005	Ɩmaɣzɩɣ se falaa yem ɛsɔtɔm yɔɔdʋʋ yaa we? Kalɩzaɣ ŋga kɔkɔma nɛ kɛwɛɛ ɖa-taa yɔ, kan̄ɩnɩɣ-ɖʋ nɛ sʋsɩ.
59004006	Ɖɔɖɔ lɛ, Ɛsɔ lakɩ lootiye sɔsɔɖɛ ɛzɩ ɛsɔtɔm yɔɔdʋʋ yɔ se : Ɛsɔ kaɖɩɣnɩ tɩ-kpazɩyaa, Ɛlɛ ɛlakɩ lootiye mba poluzuu pa-tɩ yɔ.
59004007	Pʋyɔɔ lɛ, iluzi mɩ-tɩ Ɛsɔ tɛɛ. Ɩkaɖɩnɩ eleeu nɛ eposi ɛ-tɩ nɛ mɩ.
59004008	Ɩn̄ɔtɩnɩ mɩ-tɩ nɛ Ɛsɔ, nɛ Ɛsɔ n̄ɔtɩnɩ ɛ-tɩ nɛ mɩ. Kɩwɛɛkɩm laɖaa mɩ, ɩsaŋ mi-nesi. Mba mɩ ɩɩpɩzɩɣ se ɩlɩzɩ lɩmaɣza naayɛ yɔ, ɩn̄ɔɔzɩ mɩ-laŋa.
59004009	Ɩtɩlɩ mɩ-tanɩm nɛ ɩcaɣ kʋn̄ɔŋ nɛ iwii. Mi-hoŋa ɛpɩsɩ kʋn̄ɔwiye nɛ mɩ-laŋhʋlɩmɩyɛ n̄apɩsɩ laŋpɩsɩyɛ.
59004010	Iluzi mɩ-tɩ Kɩbaɣlʋ ɛsɩndaa nɛ ɛkpazɩ-mɩ.
59004011	Mɛ-ɛgbaɣdɩnaa, ɩtaayɔɔdʋʋ ɖama yɔɔ tɔm kɩdɛkɛdɩtʋ. Weyi ɛyɔɔdʋʋ ɛgbaɣdʋ nɔɔyʋ yɔɔ tɔm kɩdɛkɛdɩtʋ yɔ, nɛ weyi ɛhʋʋnɩ ɛgbaɣdʋ nɔɔyʋ tɔm yɔ, ɛyɔɔdʋʋ tɔm kɩdɛkɛdɩtʋ Ɛsɔ paɣtʋ yɔɔ nɛ ɛhʋʋnɩ-tʋ tɔm. Ye ŋhʋʋnɩ Ɛsɔ paɣtʋ tɔm yɔ, ŋŋɖɔŋ tʋ-yɔɔ, ɛlɛ ŋhʋʋnɩ-tʋ tɔm kʋhʋnaʋ!
59004012	Ŋgʋ, Ɛsɔ ɖeke koŋ lɛ paɣtʋ lɩzɩyʋ nɛ tɔm hʋyʋ. Ɛnʋ wɛnɩnɩ ɖoŋ se ɛya ɛyʋ n̄ʋʋ yaa ɛkʋ-ɩ. Ɛlɛ n̄ayɔ, n̄alɛ anɩ nɛ ŋhʋʋnɩ ɛyʋ lɛlʋ tɔm?
59004013	Lɛɛlɛɛyɔ iwelesini-m, mba mɩ ɩtɔŋ se : Sɔnɔ yaa cee ɖɩkaɣ tɛtʋ tʋnɛ tɩ-taa wobu. Ɖɩcakɩ peeye pɩnaɣ nɛ ɖɩla tadɩyɛ nɛ ɖɩwɛnɩ kɛsɛɣa.
59004014	Ɩɩtɩɩsɩŋ mbʋ pɩtalɩɣ cee yɔ! Mi-wezuu lɛ we? Ŋgʋ lɛ feveku ŋgʋ kɩlɩɣ alɩwaatʋ pazɩ yɔɔ yem nɛ pʋwayɩ kʋmʋʋ yɔ.
59004015	Pɩɩwɛɛ se ɩtɔ se : Ye Kɩbaɣ lʋ etisaa yɔ, ɖɩkaɣ wɛʋ nɛ ɖɛ-ɛza nɛ ɖɩla pʋnɛ yaa pʋnɛ.
59004016	Ŋgʋ mɩ yɔ, lɛɛlɛɛyɔ ɩkʋndʋʋ nɛ ɩkpazɩɣ mɩ-tɩ. Tɩ-kpazʋʋ mbʋ, pɩfɛyɩ ɖeu.
59004017	Weyi ɛsɩm labʋ mbʋ pʋwɛ ɖeu yɔ, nɛ ɛɛlakɩ-pʋ yɔ, ɛlabɩ kɩwɛɛkɩm.
59005001	Mba mɩ ɩkɛ n̄ɩm tɩnaa yɔ, iwelesini-m lɛɛlɛɛyɔ! Iwii nɛ ipeendi kʋn̄ɔmɩŋ weyi ɩkaɣ-mɩ talʋʋ yɔ, ɛ-yɔɔ.
59005002	Mɩ-n̄ɩm ɖazaa nɛ sonzoowa tɔɔ mi-wondu.
59005003	Mi-sika nɛ mi-liidiye pamʋ kalɩkɔdaɣ. Kalɩkɔdaɣ ŋga kakaɣnɩ mɩ-wayɩ tʋlʋʋ nɛ kɔtɔɔ mi-tomnaɣ ɛzɩ miŋ n̄akʋʋ yɔ. Ika mɩ-tɩ n̄ɩm sakɩyɛ kɛtɛzaɣ kɩyakɩŋ taa!
59005004	Tʋmlaɖaa kʋm mɩ-hayɩm taa tɔɔnasɩ nɛ ikizi-wɛ hɛyʋʋ pe-liidiye. Ɩcɔnɩ ɩna, pe-liidiye ɖiɣni kubusi mabʋ! Tʋmlaɖaa kʋn̄ɔwiye talɩ you laɖaa Kɩbaɣ lʋ nɩŋgbaaŋ taa.
59005005	Ɩkɛwɛ kedeŋa yɔɔ cɩnɛ haɣnaɣ taa nɛ ɩlakɩ mbʋ mi-liu wɛɛ yɔ. Ɩhaazɩ mɩ-laŋa ɛzɩ kɩyakʋ ŋgʋ pakʋʋ kpɩna yɔ.
59005006	Ɩkʋ weyi ɛtʋʋzaa yɔ ɛ-tɔm ɩtɛ lɛ, ɩkʋ-ɩ. Ɛtakaɖɩnɩ-mɩ.
59005007	Ɛgbaɣdɩnaa, pʋ-yɔɔ lɛ ɩɖɔkɩ mɩ-hɔ pʋkɔɔ pɩsɩnɩ alɩwaatʋ ndʋ Kɩbaɣlʋ kɔŋ yɔ. Ɩcɔnɩ ɩna, haɖʋ ɖɔkɩɣ ɛ-hɔyɛ nɛ ɛɖaŋ mbʋ pʋwɛ-ɩ wazaɣ siŋŋ nɛ ɛkɔŋ-pʋ kʋm hayɩm taa yɔ. Ɛɖɔkɩɣ ɛ-hɔyɛ mbʋ nɛ ɛɖaŋ-pʋ pʋkɔɔ nɛ pɩtalɩ alɩwaatʋ ndʋ ɖomaɣ kajalaɣ tɛʋ nɛ kɛtɛzaɣ tɛʋ panɩwa yɔ.
59005008	Mɩ ɖɔɖɔ ɩɖɔkɩ mɩ-hɔ kpam mbʋ. Ɩkpazɩ mɩ-laŋa ɖoŋ mbʋ pʋyɔɔ yɔ kɩyakʋ ŋgʋ Kɩbaɣlʋ kɔŋ yɔ, kʋn̄ɔtaa.
59005009	Ɛgbaɣdɩnaa, ɩtaawiini ɖama pɩsa nɛ pataahʋʋnɩ-mɩ tɔm. Ɩcɔnɩ ɩna, Tɔmhʋyʋ wɛ nɔnɔɔ tɛɛ.
59005010	Mɛ-ɛgbaɣdɩnaa, ɛsɔtɔm ɖɛzɩyaa mba pɔyɔɔdɩ Kɩbaɣlʋ hɩɖɛ taa yɔ, pɔɖɔkɩ pa-tɩ kpam pa-kʋn̄ɔmɩŋ taa. Ɩnɩɣzɩnɩ-wɛ.
59005011	Ɩcɔnɩ ɩna, ɖɩtɔŋ se mba pɔɖɔkɩɣ pa-tɩ kpam yɔ, pehiɣ pa-tɩ. Ɩnɩ ɛzɩma mbʋ Yɔɔbɩ ɖɔkɩ ɛ-tɩ kpam yɔ, pʋ-tɔm nɛ ɩna mbʋ Kɩbaɣlʋ ha-ɩ kɛtɛzaɣ taa yɔ. Kɩbaɣlʋ labɩ mbʋ, mbʋ pʋyɔɔ yɔ, ɛnaɣ ɛyaa pʋtɔdɩyɛ siŋŋ nɛ ɛlakɩ-wɛ camɩyɛ.
59005012	Mɛ-ɛgbaɣdɩnaa, mbʋ pʋwɛ kpem se ɩla yɔ lɛ se, itaaɖuuni ɛsɔdaa yaa tataa yaa nabʋyʋ. Ye ɩtɔm se ɛɛɛ yɔ, pɩkɛ ɛɛɛ, ye ɩtɔm se aayɩ yɔ, pɩkɛ aayɩ. Pɩtɛkɛ mbʋ yɔ, Ɛsɔ hʋʋnɩ-mɩ nɛ ɛkʋ mɩ-tɔm.
59005013	Mɩ-taa nɔɔyʋ wɛ kʋn̄ɔŋ taa yaa we? Ɛtɩmɩnɩ Ɛsɔ. Nɔɔyʋ wɛ laŋhʋlʋmɩyɛ taa yaa we? Etee wondu nɛ ɛsa Ɛsɔ.
59005014	Pɩwɩɣ mɩ-taa nɔɔyʋ yaa we? Ɛyaa ɛgbɛyɛ taa kɩbɩma nɛ patɩmɩnɩ Ɛsɔ ɛ-yɔɔ nɛ pataɣ-ɩ num Kɩbaɣlʋ hɩɖɛ taa.
59005015	Lidaʋ adɩma kaɣ yebu nɛ kʋdɔndʋ yɔɔ cɛ nɛ Kɩbaɣlʋ kʋsɩ-ɩ. Ye ɛlabɩ kɩwɛɛkɩm yɔ, Ɛsɔ kaɣ-ɩ pʋ kpeɣu.
59005016	Ikaɖɩ ɖama kpayɩ mɩ-kɩwɛɛkɩm nɛ ɩtɩmɩnɩ Ɛsɔ ɖama yɔɔ nɛ mɩ-yɔɔ cɛ. Ɛyʋ kʋtʋʋzʋ ɛtɩmɩnɩ Ɛsɔ ɖoŋ yɔ, ɛ-adɩma wɛɣnɩ ɖoŋ siŋŋ.
59005017	Elii ɛɛkɛ ɛyʋ ɛzɩ ɖa yɔ. Ɛsɛ Ɛsɔ nɛ ɛka n̄ʋʋ se tɛʋ ɛtaanɩɩ. Tɛʋ yele nɩʋ ɖɔɖɔ pɩnzɩ naadozo nɛ fenasɩ loɖo.
59005018	Pʋwayɩ ɛɖaɣnɩ Ɛsɔ sɛʋ se tɛʋ ɛnɩɩ nɛ kɩnɩɩ ɖɔɖɔ nɛ tɔɔnɩsɩ la hayɩm taa.
59005019	Ɛgbaɣdɩnaa, ye mɩ-ta nɔɔyʋ elebi toovenim nʋmɔʋ nɛ lɛlʋ hɔm-ɩ nɛ ɛpɩsɩnɩ kɩ-taa yɔ,
59005020	ɩtɔzɩ se weyi ɛhɔm kɩwɛɛkɩm laɖʋ ɛ-nʋmɔʋ kilebuu taa yɔ, ɛlɩzɩ kɩwɛɛkɩm laɖʋ ɛnʋ sɩm taa nɛ ehuuzi kɩwɛɛkm sakɩyɛ yɔɔ.
60001001	Ma Pɩyɛ weyi ma mɛnkɛ Yesu Krɩstʋ tiyiyu yɔ, mamaɣnɩ takayaɣ kanɛ mba mɩ Ɛsɔ lɩzɩ-mɩ nɛ ɩkɛ agɔma ageeta ndɩ ndɩ taa yɔ. Ɩmɩzɩ ɖama Pɔntɩ nɛ Galaatɩ nɛ Kapadoosi nɛ Aazii nɛ Bitiinii pa-ageeta taa.
60001002	Caa Ɛsɔ kasɩm-mɩ ɖooo lɔŋ nɛ ɛ-Kalɩzaɣ sɩɩ-mɩ nɛ hɔɔlʋʋ se ɩn̄a Yesu Krɩstʋ nɛ pɔyɔɔyɩ mɩ-yɔɔ ɛ-calɩm. Ɛsɔ ɛlabɩ-mɩ lootiye siŋŋ nɛ ɛhɛzɩ mɩ-laŋa camɩyɛ.
60001003	Ɖɩsa Ɛsɔ, ɛnʋ lɛ ɖa-Kɩbaɣlʋ Yesu Krɩstʋ Caa. Ɛna ɖa-pʋtɔdɩyɛ siŋŋ nɛ ɛtɩŋɩnɩ Yesu fem nɛ sɩɖaa taa yɔɔ nɛ eyele nɛ patasɩ-ɖʋ lʋlʋʋ kɩfam se pɩsa ɖɩwɛnɩ liu taʋ mbʋ pɩ nɛ pɩ-ɛza yɔ.
60001004	Ɖɩnɛ ɖɩmʋʋ n̄ɩm mbʋ pɩɩɖazɩɣ yaa piipiyuu yaa pɩɩcadʋʋ kaʋ yɔ. Ɛsɔ sɩ n̄ɩm mbʋ ɛsɔdaa nɛ ɛɖaŋnɩ-ɖʋ.
60001005	Ɛsɔ tɩŋɩnɩ mi-lidaʋ yɔɔ nɛ ehuuzi mɩ-yɔɔ nɛ e-ɖoŋ se pɩsa nɛ ɩwɛɛnɩ n̄ʋʋyabʋ. Ɛtɛm ɖaŋʋʋ kpam se ɛlɩzɩ n̄ʋʋyabʋ mbʋ nɛ ɛwɩlɩ kɛtɛzaɣ alɩwaatʋ taa.
60001006	Mbʋ yekina nɛ mɩ-taa hʋlʋmʋʋ paa pɩɩwɛ lɛɛlɛɛyɔ se pɩtɩŋɩɣnɩ maɣzɩtʋ ndɩ ndɩ yɔ nɛ mɩ-laŋa pɩsɩ alɩwaatʋ pazɩ yɔ.
60001007	Pɩlakɩ mbʋ se pana ɛzɩma mbʋ ɩwɛnɩ lidaʋ Ɛsɔ yɔɔ siŋŋ yɔ. Sika wɛʋ yɔ, kɔkɔŋ mʋʋ. Paa mbʋ yɔ, pamaɣzɩɣ-kɛ miŋ taa se pana. Mbʋ ɖɔɖɔ Ɛsɔ maɣzɩɣ mi-lidaʋ ŋgʋ kɩkɩlɩ sika wazaɣ yɔ. Mbʋ yekina nɛ ɛsam-mɩ nɛ ɛɖʋ-mɩ hɩɖɛ nɛ ɛyɩɣyɩ-mɩ kɩyakʋ ŋgʋ Yesu Krɩstʋ lɩzʋʋ ɛ-tɩ nɛ ɛwɩlɩ yɔ.
60001008	Ɩtana-ɩ nɛ mɩ-ɛzɩyɛ ɛlɛ, ɩsɔɔlɩ-ɩ. Ɩɩnaɣ-ɩ lɛɛlɛɛyɔ ɛlɛ, itisiɣ ɛ-yɔɔ nɛ ɩwɛɛnɩ koboyaɣ laŋhʋlʋmɩyɛ nɖɩ ɖɩfɛyɩ yɔɔdʋʋ yɔ.
60001009	Mɩ-taa hʋlʋmaa mbʋ pʋyɔɔ yɔ, ɩmʋʋ mbʋ pʋ-yɔɔ ɩwɛnɩ lidaʋ Krɩstʋ yɔɔ yɔ, mbʋ lɛ mɩ-kalɩzasɩ n̄ʋŋ yabʋ.
60001010	Ɛsɔ tɔm ɖɛzɩyaa kɛɖɛzɩ tɔm pɩlɩnɩ lootiye nɖɩ Ɛsɔ kaɖʋwa se ɛlakɩ-mɩ yɔ, ɖɩ-yɔɔ. Pan̄ɩnaa nɛ patazɩ n̄ʋʋyabʋ mbʋ pʋ-tɔm taa se pana.
60001011	Krɩstʋ Kalɩzaɣ ŋga kaawɛ pa-taa yɔ, kaaheyi-wɛ kʋn̄ɔmɩŋ weyi Krɩstʋ kɔŋaɣ tɔɔʋ nɛ koboyaɣ ŋga ɛkɔŋaɣ mʋʋ pʋ-wayɩ yɔ, pɔ-tɔm. Pʋ-yɔɔ pɛcɛyaɣ pa-tɩ se patɩlɩ alɩwaatʋ ndʋ pʋkɔŋ labʋ nɛ ɛzɩma mbʋ pɩlakɩ yɔ.
60001012	Ɛsɔ kalɩzaa nɛ ɛwɩlɩ-wɛ kpayɩ se tɔm ndʋ posuzaɣ yɔ, pɩtɛkɛ pa-tɩ posuzaɣ -tʋ, ɛlɛ ɖa posuzaɣ-tʋ. Tɔm Kɩbandʋ suziyaa heyi-mɩ tɔm ndʋ. Cɩɖɩcɩɖɩ Kalɩzaɣ ŋga Ɛsɔ tiyini-kɛ nɛ ɛsɔdaa yɔ, ko-ɖoŋ taa paba heyi-mi tʋ. Halɩ Ɛsɔ tiyiyaa maɣmaɣ n̄ɩnaɣ se patɩlɩ-tʋ.
60001013	Pʋ-yɔɔ lɛ ɩn̄ɔɔzɩ mɩ-lɩmaɣ za nɛ ɩɖaŋ kpam. Ɩtɩlɩ mɩ-tɩ kpaʋ nɛ ɩtaa liu siŋŋ lootiye nɖɩ pɔkɔŋ-mɩ labʋ alɩwaatʋ ndʋ Yesu Krɩstʋ lɩzɩɣ ɛ-tɩ nɛ ɛwɩlɩ yɔ.
60001014	Ɛzɩ piya nzɩ sɩn̄aŋ sɩ-n̄ɩma yɔ, ɩtaatasɩ yebu nɛ mbʋ mi-liu kɛwɛ alɩwaatʋ ndʋ ɩtaasɩmdɩ Krɩstʋ yɔ, piɖiɣ-mi mi-wezuu caɣʋ taa.
60001015	Ɛlɛ ɩwɛɛ cɩɖɩcɩɖɩ mbʋ pɩtɩŋa payɩ ɩlakɩ yɔ, pɩ-taa. Ɩwɛɛ cɩɖɩcɩɖɩ ɛzɩ weyi ɛya-mɩ yɔ, ɛwɛʋ cɩɖɩcɩɖɩ yɔ.
60001016	Pʋwɛ ɛzɩ pamaʋ yɔ. Pamawa se : Ɩwɛɛ cɩɖɩcɩɖɩ mbʋ pʋyɔɔ yɔ, mɛwɛ cɩɖɩcɩɖɩ.
60001017	Caa hʋʋnɩ ɛyaa tɩŋa payɩ mbʋ palaba yɔ, pʋ-yɔɔ. Ɛɛcɔŋnɩ nɔɔyʋ ɛsɩndaa pʋcɔ nɛ ɛhʋʋnɩ-ɩ tɔm. Ye ɩyaɣ-ɩ se ɛsɩnɩ-mɩ yɔ, ɩɖɔmnɩ sɔɔndʋ alɩwaatʋ ndʋ tɩ-tɩŋa payɩ ɩkɛ caɣyaa kedeŋa yɔɔ cɩnɛ yɔ.
60001018	Ɛsɔ yabɩ-mɩ nɛ ɛlɩzɩ-mɩ mɩ-cɔzɔnaa lakasɩ nzɩ pɛɖɛzɩ-mɩ nɛ sɩɩwazɩɣ pʋyʋ yɔ, sɩ-taa. Ɩtɛm naʋ se pɩtɛkɛ mbʋ pʋwɛɛkɩɣ ɛzɩ liidiye yaa sika yɔ ɛkpaɣaa nɛ ɛyabɩnɩ-mɩ.
60001019	Ɛlɛ, Ɛsɔ kpaɣ Yesu calɩm mbʋ pʋwɛ wazaɣ siŋŋ yɔ nɛ ɛyabɩnɩ-mɩ. Ɛ-calɩm wɛ ɛzɩ heɣa ŋga pɩtacam ko-ɖoli nɛ kɔ-yɔɔ fɛyɩ azuluma yɔ, ka-calɩm.
60001020	Ɛsɔ kalɩzɩ Yesu ɖooo lɔŋ pʋcɔ nɛ ɛlakɩ kedeŋa. Ɛlɩzɩ-ɩ nɛ ɛwɩlɩ kɛtɛzaɣ alɩwaatʋ tʋnɛ tɩ-taa mɩ-yɔɔ.
60001021	Ɛ-yɔɔ ɩtɩŋɩnaa nɛ itisi Ɛsɔ yɔɔ. Ɛsɔ fezi-i nɛ sɩɖaa taa nɛ ɛha-ɩ koboyaɣ. Mbʋ yekina nɛ itisi Ɛsɔ yɔɔ nɛ ɩtaa-ɩ liu.
60001022	Ɩtɩŋɩnɩ Kalɩzaɣ yɔɔ nɛ ɩla nɛ mɩ-kalɩzasɩ wɛɛ cɩɖɩcɩɖɩ mbʋ pʋyɔɔ yɔ, ɩn̄am toovenim tɔm. Pɩtɩŋɩnɩ pʋ-yɔɔ nɛ ɩsɔɔlɩ mɩ-ɛgbaɣdɩnaa toovenim taa. Pʋ-yɔɔ lɛ, ɩtɛzɩ ɖama sɔɔlʋʋ nɛ mɩ-laŋa tɩŋa pilim.
60001023	Ɛsɔ tatɩŋɩnɩ ɖomaɣ ŋga kaɖazʋʋ yɔ, kɔ-yɔɔ nɛ ɛla nɛ patasɩ-mɩ lʋlʋʋ kɩfam. Ɛtɩŋɩnɩ ɖomaɣ ŋga kaaɖazʋʋ yɔ, kɔ-yɔɔ. Ɛtɩŋɩnɩ ɛ-tɔm ndʋ tɩwɛ wezuu nɛ tɩwɛɛ tam yɔ, tɩ-yɔɔ nɛ ɛlʋlɩ-mɩ.
60001024	Pʋ-yɔɔ, pamawa se : Ɛyaa tɩŋa wɛ ɛzɩ n̄ɩtʋ yɔ, nɛ po-koboyaɣ tɩŋa ɛzɩ n̄ɩtʋ hɛtʋ yɔ. N̄ɩtʋ wɩlɩɣ nɛ tɩ-hɛtʋ n̄ɔtɔlɩ.
60001025	Ɛlɛ, Kɩbaɣlʋ tɔm n̄ɛwɛɣ tamtam. Tɔm ndʋ posuzi-mi.
60002001	Pʋ-yɔɔ lɛ, iyele kan̄atʋ tɩŋa nɛ mulum tɩŋa nɛ pɩ-tɛɛ nɛ pʋ-yɔɔ lakasɩ nɛ ɛzɩsɛmɩyɛ nɛ lɛlaa tɔm ɛzaɣtʋ tɩŋa yɔɔdʋʋ.
60002002	Ɛzɩ hɩlɩm lakʋʋ liu nʋkɔyʋʋ taa piya yɔ, pʋwɛɛ se Kalɩzaɣ taa naalɩm mbʋ pʋwɛ kele kele yɔ, pɩlabɩ-mɩ liu nɛ pɩtɩŋɩnɩ pʋ-yɔɔ nɛ ɩtɛzɩ pɩʋ.
60002003	Pɩlabɩ-mɩ liu mbʋ, mbʋ pʋyɔɔ yɔ ɩtɩlaa se Kɩbaɣlʋ kɛ kɩbanʋ.
60002004	Ɩn̄ɔtɩnɩ ɛnʋ weyi ɛkɛ pɩyɛ nɖɩ ɖɩwɛnɩ ɖɩ-ɛza yɔ. Ɛyaa kɔlɔ-ɖɩ ɛlɛ Ɛsɔ n̄alɩzɩ-ɖɩ nɛ ɖɩwɛɛ-ɩ wazaɣ siŋŋ.
60002005	Mɩ-maɣmaɣ ɩwɛ ɛzɩ pɛɛ wena a nɛ a-ɛza yɔ. Ɛsɔ kpakɩɣ-mɩ nɛ ɛmaɣnɩ kalɩzaɣ taa kuduyuu nɛ eyeki nɛ ɩkɛɣ Ɛsɔ layaa tikaɣ ŋga kɛwɛ cɩɖɩ cɩɖɩ yɔ. Ɛlakɩ mbʋ se pɩsa nɛ ɩtɩŋɩnɩ Yesu Krɩstʋ yɔɔ nɛ ɩla kalɩzaɣ kɩlaŋ weyi ɛkɛdɩnɩ Ɛsɔ yɔ.
60002006	Pʋ-yɔɔ yɔɔ pama ɛsɔtɔm takayaɣ taa se : Ɩɩnaɣ, mansɩ Siyɔn tɛtʋ taa pɩyɛ nɖɩ ɖɩkɩlɩ wazaɣ yɔ. Malɩzɩ-ɖɩ nɛ ɖɩwɛ wazaɣ. Weyi ɛwɛɣnɩ lidaʋ ɖɩ-yɔɔ yɔ, ɛɛkaɣ fɛyɛ tɔɔʋ.
60002007	Pʋ-yɔɔ lɛ, mba mɩ ɩwɛnɩ lidaʋ Kɩbaɣlʋ yɔɔ yɔ, pɩyɛ nɖɩ ɖɩwɛ-mɩ wazaɣ siŋŋ. Piyele mba pɛfɛyɩnɩ lidaʋ ɛ-yɔɔ yɔ, pʋwɛ ɛzɩ pamaʋ Ɛsɔ tɔm takayaɣ taa yɔ se : Pɩyɛ nɖɩ kuduyiŋ mayaa kpaɣaa nɛ pɔlɔ yɔ, nɖɩ pɩsɩnɩ ɖɩkɩlɩ wazaɣ a-tɩŋa payɩ. Pɩyɛ nɖɩ ɖituuluuni ɛyaa, nɛ nɖɩ lɛ ɛwaɣ ŋga kɛpɛɖɩɣ-wɛ yɔ.
60002008	Ɖituuluu-wɛ mbʋ pʋyɔɔ yɔ, paan̄aŋ Ɛsɔ tɔm. Ɛsɔ kaɖʋ ɖooo lɔŋ se pɩlabɩ-wɛ mbʋ na.
60002009	Piyele mɩ yɔ, mɩ lɛ hɔʋ ŋgʋ Ɛsɔ lɩzaa yɔ, kɩ-taa n̄ɩma. Ɩkɛ wiyaʋ layaa nɛ ɛjaɖɛ nɖɩ ɖɩwɛ cɩɖɩcɩɖɩ yɔ, ɖɩ-taa n̄ɩma nɛ samaɣ ŋga payabɩ-kɛ yɔ. Ɛsɔ lɩzɩ-mɩ se isuzi ɛ-tʋma sɔsɔna tɔm. Ɛnʋ yanɩ-mɩ nɛ cɩkpɛndʋʋ taa nɛ ewoni-mi n̄alɩmɩyɛ nɖɩ ɖɩwɛ camɩyɛ pɩtɩɩfɛyɩ yɔ, ɖɩ-taa.
60002010	Ɖooo mba mɩ ɩtaakɛ samaɣ nakɛyɛ yɔ, lɛɛlɛɛyɔ, ɩpɩsɩ Ɛsɔ samaɣ. Ɖooo mba mɩ Ɛsɔ taanaɣ mɩ-pʋtɔdɩyɛ yɔ, lɛɛlɛɛyɔ, ɛna mɩ-pʋtɔdɩyɛ.
60002011	Mɛ-ɛgbaɣdɩnaa kʋsɔɔlaa, ɩkɛ agɔma nɛ nʋmɔɖɔnaa kedeŋa yɔɔ cɩnɛ. Mansazɩɣ-mɩ se ɩkpa mɩ-tɩ nɛ mbʋ pɩlakɩ mɩ-kɩwɛɛkɩm wɛtʋ liu yɔ mbʋ pʋyɔɔ yɔ, pɩlakɩ you nɛ mɩ-kalɩzasɩ.
60002012	Ɩwɛɛnɩ wɛtʋ kɩbandʋ mba pɛtɛkɛ Yuda n̄ɩma yɔ, pɛ-hɛkʋ taa. Mbʋ yekina nɛ panaɣ mɩ-camɩyɛ lakasɩ lɛ, pasa Ɛsɔ kɩyakʋ ŋgʋ ɛkaɣ pɔ-yɔɔ wiluu yɔ, paa pakʋyʋʋnɩ-mɩ se ɩɩlakɩ camɩyɛ yɔ.
60002013	Kɩbaɣlʋ yɔɔ lɛ, iluzi mɩ-tɩ mba patɩŋa payɩ pɔcɔŋnɩ mɩ-yɔɔ yɔ, pɛ-tɛɛ. Iluzi mɩ-tɩ ɛjaɖɛ n̄ʋʋ tʋ tɛɛ mbʋ pʋyɔɔ yɔ, ɛnʋ cɔŋnɩ pɩtɩŋa payɩ pʋ-yɔɔ.
60002014	Iluzi mɩ-tɩ ɖɔɖɔ ageeta n̄ʋndɩnaa tɛɛ. Ɛsɔ tiyi-wɛ se pɔhɔ mba palakɩ kɩdɛkɛdɩm yɔ, pa-nɩŋgbaaŋ nɛ payɩɣyɩ mba palakɩ camɩyɛ yɔ.
60002015	Ɩla mbʋ mbʋ pʋyɔɔ yɔ, Ɛsɔ liu wɛɛ se ɩla kɩbandʋ nɛ pɩsa nɛ ɛyaa mba pɛkɛ kɩmɛlɛmɩŋ nɛ pa-n̄ʋŋ taa fɛyɩ yɔ pana nɛ posu pe-ɖeɖe ɖiɣ ɖiɣ.
60002016	Ɩwɛɛ ɛzɩ ɛyaa mba pɛwɛ pa-tɩ yɔɔ yɔ. Ɩtaawaanɩ mɩ-tɩ yɔɔ wɛʋ mbʋ nɛ ɩla kɩdɛkɛdɩm. Ɛlɛ, ɩwɛɛ ɛzɩ Ɛsɔ tʋmlaɖaa yɔ.
60002017	Ɩɖʋ ɛyaa tɩŋa payɩ hɩɖɛ. Ɩsɔɔlɩ mɩ-ɛgbaɣdɩnaa. Ise Ɛsɔ. Ɩɖʋ ɛjaɖɛ n̄ʋʋ tʋ hɩɖɛ.
60002018	Mɩ tʋmlaɖaa lɛ, iluzi mɩ-tɩ mɩ-caanaa tɛɛ nɛ ise-wɛ pɩtɩŋa payɩ pɩ-taa. Ɩtaala mbʋ mba pɛwɛ ɖeu nɛ pɔ-tɔm fɛyɩ kaɖɛ yɔ, pe-ɖeke. Ɛlɛ iluzi mɩ-tɩ ɖɔɖɔ mba pɔ-tɔm wɛ kaɖɛ yɔ, pɛ-tɛɛ.
60002019	Nɔɔyʋ pɩzɩɣ nɛ ɛtɔɔ kʋn̄ɔŋ ɖulum mbʋ pʋyɔɔ yɔ, ɛmaɣzʋʋ Ɛsɔ yɔɔ. Ye itisaa nɛ ɩtɔɔ kʋn̄ɔŋ ŋgʋ mbʋ yɔ, pɩkɛdɩnɩ Ɛsɔ.
60002020	Toovenim taa lɛ, ɛbɛ pɩsɛɣ -mɩ ye ɩlabɩ kɩdɛkɛdɩm nɛ itisi nɛ pamabɩ-mɩ yɔ? Ɛlɛ ye ɩlabɩ mbʋ pʋwɛ ɖeu yɔ, nɛ itisi nɛ ɩtɔkɩ kʋn̄ɔŋ pʋ-yɔɔ yɔ, pɩkɛdɩnɩ Ɛsɔ.
60002021	Pɩ-maɣmaɣ pʋ-yɔɔ yɔɔ Ɛsɔ ya-mɩ, mbʋ pʋyɔɔ yɔ, Krɩstʋ maɣmaɣ n̄alabɩ kʋn̄ɔŋ ɖɔɖɔ mi-lone taa. Ɛlabɩ mbʋ nɛ ɛwɩlɩ-mɩ se ɩla ɛzɩ ɛnʋ yɔ nɛ ɩtɩŋ ɛ-nʋmɔʋ taa.
60002022	Ɛtala kɩwɛɛkɩm nabʋyʋ. Patanɩɩ cɛtɩm tɔm natʋyʋ ɛ-nɔɔ taa.
60002023	Patʋ-ɩ ɛlɛ ɛtatʋʋ nɔɔyʋ. Panazɩ-ɩ ɛlɛ ɛtan̄azɩ nɔɔyʋ. Ɛlɛ, ɛkpaɣ ɛ-tɩ nɛ ɛɖʋzɩ weyi ɛhʋʋ tɔm siɣ siɣ yɔ, e-nesi taa.
60002024	Ɛ-maɣmaɣ ɛkpaɣ ɖa-kɩwɛɛkɩm e-tomnaɣ yɔɔ kaamaŋkaɣ yɔɔ. Ɛlabɩ mbʋ se ɖɩsɩ pɩcɛlɩnɩ ɖa-kɩwɛɛkɩm nɛ ɖɩwɛɛ wezuu pɩcɛlɩnɩ mbʋ pʋtʋʋzaa yɔ. Ɛ-kɩcɩkpɩŋ yɔɔ pɩtɩŋɩnaa nɛ mɩ-yɔɔ cɛ.
60002025	Pʋwɛ mbʋ, mbʋ pʋyɔɔ yɔ, ɖooo lɛ, ɩɩwɛ ɛzɩ heŋ weyi ileba yɔ. Ɛlɛ lɛɛlɛɛyɔ, ɩpɩsaa ɩkɔɔ weyi eɖiyiɣ mɩ-kalɩzasɩ nɛ ɛcɔŋnɩ sɩ-yɔɔ yɔ, ɛ-cɔlɔ.
60003001	Mɩ halaa lɛ, mbʋ pʋwɛɛ ɖɔɖɔ se mɩ-taa paa weyi eluzi ɛ-tɩ ɛ-walʋ tɛɛ. Ye ɩlakɩ mbʋ yɔ, mɩ-taa mba pa-walaa ɛɛn̄aŋ ɛsɔtɔm yɔ, pa-halaa ɖɔnɛ yeki nɛ petisi-tʋ paa peteheyi-wɛ natʋyʋ yɔ.
60003002	Panaɣ se mɩ-ɖɔnɛ wɛ cɩɖɩ cɩɖɩ nɛ iseɣ-wɛ lɛ, petisi ɛsɔtɔm.
60003003	Mɩ-kɔcɔka ɛtaakɛ tomnaɣ yɔɔ pʋyʋ. Mɩ-kɔcɔka ɛtaakɛnɩ n̄ɔsɩ hɔkʋʋ nɛ sika wondu lɛʋ nɛ wondu kɩbandʋ suu.
60003004	Ɛlɛ mɩ-kɔcɔka ɛkɛnɩ ŋga kɛmɛlɩ laŋɩyɛ taa yɔ. Kɔcɔka ŋga lɛ mi-leleŋ nɛ mɩ-hɛɛ pɛ-wɛtʋ. Kaacadɩɣ kaʋ nɛ kɛwɛ wazaɣ siŋŋ Ɛsɔ ɛsɩndaa.
60003005	Mbʋ ɖooo lɔŋ taa halaa mba paawɛ cɩɖɩcɩɖɩ nɛ pataɣ Ɛsɔ liu yɔ, pajanaɣ pa-tɩ. Poluzuu pa-tɩ pa-walaa tɛɛ
60003006	ɛzɩ Saara kalakʋʋ yɔ. Ɛn̄aŋaɣ ɛ-walʋ Abraham nɛ ɛyaɣ-ɩ se ɛ-caa. Ye ɩlakɩ mbʋ pʋwɛ ɖeu yɔ nɛ sɔɔndʋ natʋyʋ eeyeki se iseli yɔ, ɩpɩsɩ ɛ-pɛlaa.
60003007	Mbʋ ɖɔɖɔ mɩ walaa lɛ, pʋwɛɛ se mɩ nɛ mɩ-halaa ɩwɛɛ nɛ ɩtɩlɩ se pɛkɛ mba pɛwɛnɩ ɛjandʋ yɔ. Ɩɖʋ-wɛ hɩɖɛ mbʋ pʋyɔɔ yɔ, wezuu ŋgʋ Ɛsɔ ha-mɩ falaa yɔ, mɩ nɛ wɛ ɛha-kʋ. Ɩla mbʋ nɛ nabʋyʋ ɛtaaɖɩɣ mɩ-Ɛsɔ sɛʋ.
60003008	Ndʋ mɛntɛzɩɣna yɔ, ndʋ lɛ se : Mɩ-tɩŋa payɩ ɩwɛɛnɩ lɩmaɣza kʋɖʋma nɛ ɩna ɖama pʋtɔɔdɩyɛ. Ɩsɔɔlɩ ɖama siŋŋ ɛzɩ ɛgbaɣdɩnaa sɔɔlʋʋ ɖama yɔ nɛ ɩmaɣzɩ ɖama yɔɔ. Ɩwɛɛnɩ wɛtʋ kɩbandʋ ɖama yɔɔ.
60003009	Ɩtaahɛyɩ nɔɔyʋ kɩdɛkɛdɩm ɛ-kɩdɛkɛdɩm yɔɔ yaa tʋtʋ ɛ-tʋtʋ yɔɔ. Ɛlɛ ɩwazɩ-ɩ kɩwazʋ mbʋ pʋyɔɔ yɔ, Ɛsɔ ya-mɩ pʋ-yɔɔ na se pɩsa nɛ ɛwazɩ-mɩ.
60003010	Toovenim mbʋ pʋyɔɔ yɔ, pamawa se : Ye nɔɔyʋ liu ɛwɛ wezuu nɛ ɛn̄ɩnɩɣ se ɛcaɣ-kʋ pɛɛyɛ taa yɔ, pʋwɛɛ se ɛkpa ɛ-nzʋlʋmɩyɛ nɛ ɛzaɣtʋ tɔm nɛ ɛɖɔkɩ e-ndomee se ataayɔɔdɩ cɛtɩm tɔm.
60003011	Pʋdʋ ɛnʋ, ɛha siɣye kɩdɛkɛdɩm nɛ ɛla kɩbandʋ. Ɛn̄ɩnɩ laŋhɛzɩyɛ nɛ ɛɖʋ ɖɩ-wayɩ.
60003012	Kɩbaɣlʋ ɛza wɛ siɣ siɣ n̄ɩma yɔɔ nɛ Ɛɖʋʋ nɩŋgbaaŋ pa-adɩma. Ɛlɛ Kɩbaɣlʋ ɛɛnaɣ kɩdɛkɛdɩm laɖaa nɛ ɛzɩyɛ.
60003013	Ye mɩ-ɛzɩyɛ ɛsɛnɩ kɩbandʋ labʋ lɛ, anazɩɣ-mɩ yɔ?
60003014	Ɛlɛ paa ɩtɔkɩ kʋn̄ɔŋ mbʋ pʋyɔɔ yɔ, ɩlabɩ mbʋ pɩtʋʋzaa yɔɔ yɔ, ihiɣ mɩ-tɩ. Itaase-wɛ sɔɔndʋ. Pitaaliɣti-mɩ ɖɔɖɔ.
60003015	Ɛlɛ, ɩɖʋ mɩ-taa se Kɩbaɣlʋ Ɛsɔ wɛ cɩɖɩcɩɖɩ. Ɩɖaŋ kpam nɛ ye nɔɔyʋ ɛpɔzɩ-mɩ se pɩlabɩ ɛzɩma nɛ ɩtaɣ liu lɛ, icosi-i nɛ nɔɔ kɩbaŋa nɛ n̄amtʋ.
60003016	Pɔyɔɔdʋʋ mɩ-tɔm nɛ pɔtɔŋ se ɩkɛ kɩdɛkɛdɩŋ. Mɩ-taa ɛwɛɛ keleŋkele nɛ fɛyɛ kpa mba pɔyɔɔdʋʋ mɩ-ɖɔnɛ kɩbanɖɛ Krɩstʋ taa yɔ, ɖɩ-yɔɔ ɛzaɣtʋ tɔm yɔ.
60003017	Pɩkɩlɩ ɖeu se ŋla kɩbandʋ nɛ ŋtɔɔ kʋn̄ɔŋ ye pɩkɛ mbʋ Ɛsɔ liu wɛɛ yɔ, se ŋŋla ɛzaɣtʋ nɛ ŋtɔɔ kʋn̄ɔŋ.
60003018	Krɩstʋ ɖɔɖɔ tɔɔ kʋn̄ɔŋ kpaagbaa tɔɔʋ kɩwɛɛkɩm yɔɔ. Ɛnʋ weyi ɛtʋʋzaa yɔ, ɛtɔɔ kʋn̄ɔŋ kɩtatʋʋzɩŋ ɖa ɖo-lone taa se ewoni-ɖʋ Ɛsɔ cɔlɔ. Pakʋ-ɩ tomnaɣ yɔɔ nɛ Kalɩzaɣ n̄efezi-i.
60003019	Kalɩzaɣ ŋga ka-taa ɖɔɖɔ ewoba nɛ esuzi tɔm kalɩzasɩ nzɩ sɩwɛ salaka taa yɔ.
60003020	Nzɩ lɛ mba pataan̄aƐsɔ Nowe alɩwaatʋ taa yɔ. Ɛsɔ kɔɖɔkɩ ɛ-hɔyɛ alɩwaatʋ ndʋ Nowe sakaɣ ɛ-mɛlɛ yɔ. Mɛlɛ ŋgʋ kɩ-taa ɛyaa pazɩ yem kasʋwa nɛ Ɛsɔ ya pa-n̄ʋʋ nɛ lɩm takpaɣ-wɛ. Ɛyaa mba paakpɛndɩ lutozo.
60003021	Pʋnɛ pʋwɛ ɛzɩ lɩm mɩɩsʋʋ sɔnzɩ nzɩ sɩtɩŋɩɣnɩ Yesu Krɩstʋ fem nɛ sɩɖaa taa yɔ, pʋ-yɔɔ nɛ sɩyakɩ ɖa-n̄ʋʋ lɛɛlɛɛyɔ yɔ. Lɩm mɩɩsʋʋ sɔnzɩ nzɩ, sɩɩn̄alɩɣ tomnaɣ azuluma. Ɛlɛ, sɩwɩlɩɣ se ɛyʋ lɩzaa se ɛ-taa ɛwɛɛ keleŋkele Ɛsɔ ɛsɩndaa.
60003022	Krɩstʋ kpa ɛsɔdaa nɛ ɛcaɣ Ɛsɔ nɩwaŋ yɔɔ. Ɛsɔ kpaɣ e-tiyiyaa nɛ n̄ʋndɩnaa nɛ ɖoŋ tɩnaa nɛ ɛɖʋzɩ e-nesi tɛɛ.
60004001	Krɩstʋ tɔɔ kʋn̄ɔŋ e-tomnaɣ taa ɖo-lone taa. Pʋyɔɔ lɛ, ɩwɛɛnɩ lɩmaɣza kʋɖʋma ana. Toovenim mbʋ pʋyɔɔ yɔ, weyi ɛtɔɔ kʋn̄ɔŋ e-tomnaɣ taa yɔ, ɛha kɩwɛɛkɩm siɣye.
60004002	Alɩwaatʋ ndʋ tɩkazɩ-ɩ se ɛwɛɛ tomnaɣ taa yɔ, ɛɛtasɩɣ e-wezuu caɣʋ ɛzɩ ɛyaa liu wɛʋ yɔ ɛlɛ, ɛcakɩ-kʋ ɛzɩ pɩkɛdɩnaʋ Ɛsɔ yɔ.
60004003	Ɖooo lɔŋ ɩɩkpaɣ alɩwaatʋ nɛ ɩla mbʋ mba pɛtɛkɛ Yuda n̄ɩma yɔ, pe-liu wɛɛ se pala yɔ. Pɩmaɣ mbʋ. Ɩɩwɛnɩ lɩmaɣza kɩtɛkɛda nɛ ɩɖɔŋ ɛzaɣtʋ nʋmɔʋ taa nɛ ɩɖʋʋ ɛza lɛlaa n̄ɩm yɔɔ nɛ ɩkpaŋɩɣ sʋlʋm nɛ ɩɖɛlɛsɩɣ niye tɔkɩyɛ nɛ n̄ɔtʋ pa-taa nɛ iluŋuu agɔlɩma wena awɛ kiniŋ yɔ, a-tɛɛ.
60004004	Pɩɖɩɣzɩ ɛyaa se mɩ nɛ wɛ ɩɩtasɩɣ seu nɛ ɩɖɛlɩsɩɣ niye ɛzaɣtʋ labʋ ɖeɖe. Pʋ-yɔɔ patʋʋ-mɩ.
60004005	Pa-taa paa weyi ɛkɔŋ heyuu weyi ɛɖaŋ kpam se ɛhʋʋnɩ ɛza tɩnaa nɛ sɩɖaa tɔm yɔ, mbʋ ɛlaba yɔ.
60004006	Mbʋ labɩna nɛ posuzi Tɔm Kɩbandʋ mba pasɩba yɔ se pɩsa nɛ paa Ɛsɔ ɛhʋnɩ-wɛ tɔm ɛzɩ ɛyaa yɔ tomnaɣ taa yɔ, pɛwɛɛ wezuu ɛzɩ Ɛsɔ yɔ kalɩzaɣ taa.
60004007	Pɩtɩŋa payɩ pɩwɩzɩ tɛm. Pʋ-yɔɔ lɛ, ɩwɛɛ lɔŋ nɛ ɩɖɔkɩ mɩ-tɩ adɩma taa.
60004008	Mbʋ pʋwɛɛ kpem se ɩla yɔ lɛ se, ɩsɔɔlɩ ɖama siŋŋ. Mbʋ pʋyɔɔ yɔ, sɔɔlɩm huuzuu kɩwɛɛkɩm sakɩyɛ yɔɔ.
60004009	Ɩmʋ agɔma camɩyɛ. Ɩtaamʋ-wɛ nɛ miduu.
60004010	Mɩ-taa paa weyi ɛkpaɣ lootiye haɖɛ nɖɩ Ɛsɔ ha-ɩ yɔ nɛ ɛlabɩnɩ lɛlaa tʋmɩyɛ ɛzɩ Ɛsɔ lootiye kʋjɔŋ ndɩ ndɩ tʋmlaɖʋ kɩbanʋ yɔ.
60004011	Ye Ɛsɔ ɛha nɔɔyʋ se esuzi Tɔm Kɩbandʋ yɔ, pʋwɛɛ se esuzi-tʋ ɛzɩ Ɛsɔ tɔm yɔɔdʋʋ yɔ. Ye nɔɔyʋ ɛsɩŋnɩ lɛlaa yɔ, ɛsɩnɩ-wɛ nɛ ɖoŋ weyi Ɛsɔ ha-ɩ yɔ. Mbʋ pɩtɩŋa payɩ ɛyʋ lakɩ yɔ, ɛla se pɩsa nɛ ɛyaa tɩŋɩnɩ Krɩstʋ yɔɔ nɛ pasa Ɛsɔ. Ɛnʋ tɩnɩ koboyaɣ nɛ ɖoŋ waasɩ nɛ waasɩ. Pɩla mbʋ!
60004012	Mɛ-ɛgbaɣdɩnaa kʋsɔɔlaa, pɩtaaɖɩɣzɩ-mɩ se ɩwɛ miŋ sɔsɔŋ taa se pamaɣzɩ-mɩ. Ɩtaamaɣzɩ se mbʋ pɩtalɩɣ-mɩ yɔ, pɩkɛ ɛgɔndʋ pʋyʋ.
60004013	Ɛlɛ, mɩ-laŋa ɛhʋlʋmɩ se mɩ nɛ Krɩstʋ ɛtɔkɩnɩ kʋn̄ɔŋ se pɩsa nɛ mɩ-laŋa tɛzɩ hʋlʋmʋʋ alɩwaatʋ ndʋ Ɛsɔ lɩzɩɣ Krɩstʋ ɛnʋ e-koboyaɣ nɛ ɛwɩlɩ yɔ.
60004014	Ye patʋʋ-mɩ Krɩstʋ hɩɖɛ yɔɔ yɔ, ihiɣ mɩ-tɩ mbʋ pʋyɔɔ yɔ, Kalɩzaɣ koboyaɣ n̄ɩŋga ŋga kɛkɛ Ɛsɔ Kalɩzaɣ yɔ, kɛwɛ mɩ-yɔɔ. Patʋʋ Ɛsɔ ɛlɛ mɩ mɩsaŋ-ɩ.
60004015	Mɩ-taa nɔɔyʋ ɛtaatɔɔ kʋn̄ɔŋ se ɛkɛ ɛyaa kʋyʋ yaa mɩlʋ yaa kɩdɛkɛdɩm laɖʋ yaa weyi ɛɖʋʋ ɛ-nɔɔ lɛlaa tɔm taa yɔ.
60004016	Ye nɔɔyʋ ɛtɔkɩ kʋn̄ɔŋ se ɛkɛ Krɩstʋ tʋ yɔ, fɛyɛ ɛtaakpa-ɩ. Ɛlɛ, ɛsa Ɛsɔ se payaɣ-ɩ se Krɩstʋ tʋ.
60004017	Alɩwaatʋ talaa se Ɛsɔ ɛpazɩnɩ ɛ-ɖɩɣa taa n̄ɩma tɔm hʋnaʋ. Ŋgʋ ye ɖa ɛpazɩɣna lɛ, ɛzɩma pɩɩtɛmna mba paan̄aŋ Ɛsɔ Tɔm Kɩbandʋ yɔ?
60004018	Ye ɛyʋ kʋtʋʋzʋ ɛwɩɣnɩ n̄ʋʋ yabʋ hiɣu lɛ, ɛbɛ pʋkɔŋ tɛmnaʋ weyi ɛ-paa fɛyɩnɩ Ɛsɔ nɛ kɩwɛɛkɩm laɖʋ yɔ?
60004019	Pʋ-yɔɔ lɛ, mba pɔtɔkɩ kʋn̄ɔŋ ɛzɩ Ɛsɔ liu wɛʋ yɔ, pakpaɣ pa-kalɩzasɩ nɛ paɖʋzɩ pa-laɖʋ weyi ɛmʋnaa se pataa-ɩ liu yɔ, e-nesi tɛɛ, nɛ pala camɩyɛ.
60005001	Lɛɛlɛɛyɔ mɔyɔɔdʋʋnɩ kɩbɩma mba pɛwɛ mɩ-hɛkʋ taa yɔ. Ma ɖɔɖɔ mɛŋkɛ kɩbɩnʋ ɛzɩ mba yɔ. Mananɩ mɛ-ɛza kʋn̄ɔmɩŋ weyi Krɩstʋ tɔwaa yɔ nɛ mɛwɛɛnɩ men-ɖeɖe Koboyaɣ ŋga piileɖuu Ɛsɔ kɔŋ-kɛ lɩzʋʋ nɛ ɛwɩlɩ yɔ, ka-taa. Mbʋ labɩna nɛ manɖʋʋ kɩbɩma mɩ hʋnʋm se :
60005002	Ɩcɔnɩ Ɛsɔ n̄ɩma mba pɛwɛ mɩ-cɔlɔ yɔ, pɔ-yɔɔ ɛzɩ ninɖiyu cɔŋʋʋnɩ e-heŋ yɔɔ yɔ. Pɩtaakɛnɩ-mɩ kɩcɛyʋʋ ɛlɛ ɩcɔnɩ pɔ-yɔɔ nɛ laŋɩyɛ kɩbanɖɛ. Ɩtaala mbʋ kɩhɛyʋʋ ŋgʋ kɩtamʋna yɔ, kɩ-yɔɔ ɛlɛ, ɩla mbʋ nɛ mɩ-laŋa tɩŋa pilim.
60005003	Itaanuuti mba Ɛsɔ ɖʋzɩ mi-nesi taa yɔ. Ɛlɛ ɩwɩlɩ heyisi nʋmɔʋ nɛ mɩ-lakasɩ kɩbanzɩ.
60005004	Ye ɩlabɩ mbʋ yɔ, Ɖiyiyaa n̄ʋʋ tʋ lɩzɩɣ ɛ-tɩ nɛ ɛwɩlɩ lɛ, ɩmʋʋ koboyaɣ hulaɣ ŋga kaawɛkɩɣ kaʋ yɔ.
60005005	Mbʋ ɖɔɖɔ mba mɩ ɩkɛ evebiya yɔ, pʋwɛɛ se iluzi mɩ-tɩ kɩbɩma tɛɛ. Mɩ-tɩŋa iluzi-mɩ-tɩ ɖama tɛɛ nɛ ɩkpaɣ ti-lizuu nɛ isuu ɛzɩ toko yɔ, mbʋ pʋyɔɔ yɔ : Ɛsɔ kaɖʋʋna mba pakpazɩɣ pa-tɩ yɔ, nɛ ɛlakɩ lootiye mba poluzuu pa-tɩ yɔ.
60005006	Ɖɩnɛ itisi mɩ-tɩ Ɛsɔ ɖoŋ nesi tɛɛ pɩsa nɛ ɛkpazɩ-mɩ alɩwaatʋ kɩbandʋ yɔɔ.
60005007	Ɩkpaɣ lɩmaɣza wena akʋʋ-mɩ yɔ a-tɩŋa payɩ nɛ ɩɖʋzɩ e-nesi taa, mbʋ pʋyɔɔ yɔ, ɛnʋ cɔŋnɩnɩ mɩ-yɔɔ.
60005008	Ɩɖɔkɩ mɩ-tɩ nɛ ɩcaɣnɩ mɩ-ɛza. Mi-koyindu aleewaa n̄ʋʋtʋ wɛɛ ɛcɔʋ ɛzɩ tɔɔyʋʋ ŋgʋ kɩmakɩ kubusi yɔ. Ɛn̄ɩnɩɣ weyi ɛɛcɩyɩ nɛ ɛtɔɔ yɔ.
60005009	Ɩwɛɛnɩ lidaʋ siŋŋ Ɛsɔ yɔɔ nɛ ɩkaɖɩnɩ Satanɩ. Ɩnawa se mɩ-ɛgbaɣdɩnaa mba pɛwɛ kedeŋa yɔɔ paa le yɔ, pɔtɔkɩ kʋn̄ɔmɩŋ kʋɖʋmɩŋ ɛnɩ.
60005010	Ɛsɔ weyi ɛlakɩ lootiye pɩtɩŋa pɩ-taa yɔ, ɛnʋ yanɩ-ɖʋ Krɩstʋ Yesu yɔɔ se ɖɩsʋʋ ɛ-tam tam koboyaɣ taa. Ɛnʋ lakɩna se ɩtɔkɩ kʋn̄ɔŋ alɩwaatʋ pazɩ lɛ, ɛtɛzɩ-mɩ n̄ɔɔzʋʋ nɛ ɩwɛɛ mi-ɖeɖe nɛ ɩkpa ɖoŋ nɛ nabʋyʋ eeciɣdiɣ -mɩ kaʋ.
60005011	Ɛnʋ tɩna koboyaɣ nɛ ɖoŋ waasɩ nɛ waasɩ. Pɩla mbʋ!
60005012	Silivɛn weyi mentisaa se ɛkɛ ɛgbaɣdʋ weyi ɛmʋnaa se pataa-ɩ liu yɔ, ɛnʋ sɩnɩnɩ-m nɛ mama-mɩ takayaɣ cikpelaɣ kanɛ. Mama-mɩ kɛ se pɩlabɩ-mɩ hʋnʋm nɛ malɩzɩ-mɩ aseɣɖe se Ɛsɔ lootiye nɖɩ ɩɖɔkɩ nesi naalɛ kpam yɔ, ɖɩkɛ toovenim.
60005013	Weyi Ɛsɔ lɩzɩ Babilɔnɩ tɛtʋ taa ɛzɩ ɛlɩzɩɣ-mɩ yɔ, ɛsɛ-mɩ. Man-pɩyalʋ Maarkɩ sɛ-mɩ ɖɔɖɔ.
60005014	Ɩsɛɛ ɖama nɛ ɩmʋzɩ ɖama lɩkpaɣzasɩ nɛ pɩwɩlɩ se ɩsɔɔlɩ ɖama. Ɛsɔ ɛha mba mɩ mɩtɩŋa payɩ ɩwɛ Yesu Krɩstʋ taa yɔ, laŋhɛzɩyɛ! Pɩla mbʋ!
61001001	Ma Simɔɔ Pɩyɛ weyi ɛkɛ Yesu Krɩstʋ tʋmlaɖʋ nɛ e-tiyiyu yɔ, mamaɣnɩ takayaɣ kanɛ. Mamaɣ -kɛ mba mɩ Ɛsɔ laba nɛ ɩwɛɛnɩ lidaʋ yɔ. Lidaʋ ŋgʋ ɛlaba nɛ ɩwɛɛnɩ kʋ yɔ, ŋgʋ ɖɔɖɔ ɖɩwɛna. Kɩlɩnɩ ɖa-n̄ʋʋyaɖʋ nɛ ɖɛ-Ɛsɔ Yesu Krɩstʋ tʋʋzʋtʋ cɔlɔ.
61001002	Ɛsɔ ɛtɩŋɩnɩ ɛzɩma mbʋ ɩsɩm camɩyɛ ɛ nɛ ɖa-Kɩbaɣlʋ Yesu Krɩstʋ yɔ nɛ ɛlabɩ-mɩ lootiye kpem nɛ ɛhɛzɩ mɩ-laŋa siŋŋ.
61001003	Ɛsɔ ɖoŋ ha-ɖʋ mbʋ pɩtɩŋa payɩ pʋpɔzʋʋ-ɖʋ se ɖɩwɛɛ wezuu nɛ ɖa-paa wɛɛnɩ Ɛsɔ yɔ. Ɛha-ɖʋ pʋ alɩwaatʋ ndʋ eyeba nɛ ɖɩtɩlɩ weyi ɛtɩŋɩnɩ ɛ-maɣmaɣ e-koboyaɣ nɛ ɛ-wɛtʋ kɩbandʋ pɔ-yɔɔ nɛ ɛyaa-ɖʋ yɔ.
61001004	Pɔ-yɔɔ ɛtɩŋɩnaa nɛ ɛɖʋ-ɖʋ tamasɩ nzɩ sɩwɛ n̄ɩm nɛ sɩbaɣlɩ yɔ kpem. Ɛlabɩ-ɖʋ mbʋ se pɩsa nɛ ɩpɩzɩ nɛ ɩlɩɩ mbʋ kedeŋa ɛyaa liu wɛ kpem nɛ pɩwɛɛkɩɣ kedeŋa yɔ, pi-nesi tɛɛ nɛ ɩwɛnɩ wɛtʋ ndʋ Ɛsɔ wɛna yɔ.
61001005	Pɩ-maɣmaɣ pʋ-yɔɔ lɛ, ɩn̄aɣ pana pɩŋŋ nɛ ɩsɔzɩ mi-lidaʋ wɛnaʋ yɔɔ wɛtʋ kɩbandʋ nɛ wɛtʋ kɩbandʋ yɔɔ tɩlɩtʋ.
61001006	Ɩsɔzɩ tɩlɩtʋ yɔɔ tɩ ɖɔkʋʋ nɛ tɩ ɖɔkʋʋ yɔɔ ɛzɩyɛ sɛʋ nɛ ɛzɩyɛ sɛʋ yɔɔ wezuu ŋgʋ kɩ-paa wɛnɩ Ɛsɔ yɔ.
61001007	Ɩsɔzɩ wezuu ŋgʋ kɩ-paa wɛnɩ Ɛsɔ yɔ, kɩ-yɔɔ ɛgbaɣdɩnaa sɔɔlʋʋ nɛ ɛgbaɣdɩnaa sɔɔlʋʋ yɔɔ sɔɔlɩm.
61001008	Ŋgʋ, ye ɩwɛnɩ wɛtʋ ndʋ nɛ tɩtɛzʋʋ ɖɔʋ yɔ, tiiyeki nɛ ɩkɛ feendinaa nɛ tiiyeki-mɩ kpɛɖɛ nɛ ɩfɛyɩnɩ pee mi-wezuu caɣʋ taa ɛlɛ, ɩtɛzɩɣ tɩlʋʋ ɖa-Kɩbaɣlʋ Yesu Krɩstʋ camɩyɛ.
61001009	Ɛlɛ weyi ɛfɛyɩnɩ wɛtʋ ndʋ yɔ, ɛkɛ yʋlʋm nɛ ɛɛnaɣ poliŋ. Ɛsɔwa se Ɛsɔ n̄alɩ ɛ-kɩwɛɛkɩm mbʋ ɛɛlaba yɔ.
61001010	Pʋ-yɔɔ lɛ ɛgbaɣdɩnaa, ɩn̄aɣ pana nɛ ɩla nɛ mɩ-yaʋ nɛ mɩ-lɩzʋʋ pakpa ɖoŋ. Ye ɩlakɩ mbʋ yɔ, piituuluu-mɩ kaʋ.
61001011	Mbʋ Ɛsɔ kɔŋ-mɩ haʋ waɖɛ se pɛhɛndɩnɩ-mɩ kɩyakʋ ŋgʋ ɩsʋʋ ɖa-Kɩbaɣlʋ nɛ ɖa n̄ʋʋyaɖʋ Yesu Krɩstʋ kewiyaɣ ŋga kɛwɛ tam yɔ, ka-taa yɔ.
61001012	Pʋ-yɔɔ lɛ, paa ɩtɛm sɩm tɔm tʋnɛ nɛ Ɛsɔ yele nɛ ɩkpa ɖoŋ toovenim mbʋ ɩwɛnɩ lɛɛlɛɛyɔ yɔ, pɩ-taa yɔ, mɛwɛɣ mɔntɔzʋʋ-mɩ tʋ mbʋ.
61001013	Mamaɣzʋʋ se pʋmʋnaa se alɩwaatʋ ndʋ tɩ-tɩŋa payɩ mɛwɛ kɩɖanɖʋʋ kʋnɛ kɩ-tɛɛ yɔ, mɔntɔzʋʋ-mɩ tʋ mbʋ se itaaɖoo tɩ-yɔɔ.
61001014	Mbʋ pʋyɔɔ yɔ, manawa se pɩkazɩ pasɩ yem maatasɩɣ wɛʋ kɩɖanɖʋʋ kʋnɛ kɩ-tɛɛ ɛzɩ ɖa-Kɩbaɣlʋ Yesu Krɩstʋ keheyuu-m yɔ.
61001015	Ɛlɛ man̄akɩ pana nɛ meheyiɣ-mɩ tɔm ndʋ se mɛnɖɛʋ wayɩ lɛ, ɩɩtɔzʋʋ tɩ-yɔɔ tam.
61001016	Ɖiyeba nɛ ɩtɩlɩ ɖa-Kɩbaɣlʋ Yesu Krɩstʋ ɖoŋ nɛ ɛ-kɔm. Pɩtɛkɛ mʋyaa wena ɛyaa luki camɩyɛ yɔ, a-yɔɔ ɖɩtɩŋɩnaa nɛ ɖɩkɛdɩ-mɩ tʋ. Ɛlɛ, ɖɩkɛ mba pana ɛ-paɣlɩka nɛ pɛ-ɛza yɔ.
61001017	Caa Ɛsɔ ɖʋ-ɩ hɩɖɛ nɛ ɛsam-ɩ alɩwaatʋ ndʋ ɛyɔɔdɩnɩ-ɩ yɔ. Ɛsɔ weyi e-koboyaɣ kɩlɩ pɩtɩŋa payɩ yɔ, ɛtɔm se : Ɛnɛ lɛ man-Pɩyalʋ kʋsɔɔlʋ, weyi ɛkɛdɩnɩ-m yɔ.
61001018	Ɖa-maɣmaɣ ɖɩnɩ nɔɔ ŋga kalɩnɩ ɛsɔdaa alɩwaatʋ ndʋ ɖa nɛ ɩ ɖɩɩwɛ cɩɖɩ cɩɖɩ pʋʋ yɔɔ yɔ.
61001019	Ɖɔɖɔ lɛ, ɖɩwɛnɩ tɔm ndʋ ɛsɔtɔm ɖɛzɩyaa yɔɔdaa nɛ tɩkpaɖɩ ɖoŋ kpaʋ yɔ. Pʋwɛ ɖeu se ɩcɔŋnɩ-tʋ ɛzɩ ɩcɔŋʋʋnaʋ kaŋɖʋ ŋgʋ kɩnaɣ cɩkpɛndʋʋ taa yɔ. Ɩcɔŋnɩ-tʋ pɩkɔɔ nɛ pɩtalɩ alɩwaatʋ ndʋ pɩn̄andaa nɛ tɩmbalʋʋ kɔɔ mɩ-laŋa taa yɔ.
61001020	Pʋwɛɛ se ɩtɩlɩ camɩyɛ se : Nɔɔyʋ tɛɖɛzɩ tɔm ndʋ tɩlɩnɩ Ɛsɔ cɔlɔ nɛ pama-tʋ Ɛsɔtɔm taa yɔ nɛ ɛ-maɣmaɣ ɛ-lɩmaɣza.
61001021	Pɩtɛkɛ ndʋ ɛyʋ liu wɛɛ yɔ, ndʋ ɛɖɛzaa. Ɛlɛ, Cɩɖɩcɩɖɩ Kalɩzaɣ ɖiyini Ɛsɔ ɛyaa cɩɖɩcɩɖɩ n̄ɩma nɛ pɔyɔɔdɩnɩ Ɛsɔ nɔɔ.
61002001	Ɛsɔtɔm ɖɛzɩyaa cɛtɩyaa kasʋ samaɣ hɛkʋ taa. Mbʋ ɖɔɖɔ cɛtɩm tɔm wɩlɩyaa kɔŋ mɩ-hɛkʋ taa sʋʋ mɛɛsaɣ tɛɛ. Pɔkɔŋ pawɩlɩ-mɩ cɛtɩm tɔm ndʋ tilesiɣ -mɩ yɔ. Pekiziɣ Kɩbaɣlʋ weyi ɛyabɩ-wɛ yɔ. Mbʋ palakɩ nɛ asayʋʋ nakʋyʋ tudi-wɛ.
61002002	Ɛyaa sakɩyɛ kaɣ-wɛ tɩɣzɩnʋʋ pɛ-ɛzaɣ tʋ nʋmɔʋ taa. Pa-lakasɩ yɔɔ lɛ, ɛyaa yɔɔdʋʋ toovenim nʋmɔʋ yɔɔ ɛzaɣtʋ tɔm.
61002003	Liidiye laɣzaɣ yɔɔ lɛ, palakɩ-mɩ nɔɔ leleŋ nɛ pɔhɔɔzɩ mi-nesi taa. Ɛyaa mba, pɛtɛm pɔ-tɔm kʋʋ ɖooo lɔŋ. Pa-asayʋʋ eeɖou kaʋ.
61002004	Mbʋ pʋyɔɔ yɔ, Ɛsɔ tɛfɛɛ e-tiyiyaa mba palabɩ kɩwɛɛkɩm yɔ. Ɛlɛ, ɛhɔkɩ-wɛ nɛ cɩkpɛndʋʋ kpasɩ nɛ ɛɖɩɣ-wɛ cɩkpɛndʋʋ cukaŋ pɔʋ taa. Pɛwɛɣ peeye pʋkɔɔ nɛ pɩtalɩ tɔm hʋʋ kɩyakʋ wiye.
61002005	Ɛsɔ tɛfɛɛ caanaʋ taa n̄ɩma ɖɔɖɔ. Alɩwaatʋ ndʋ eyeba nɛ tɛʋ sɔsɔʋ nɩɩ nɛ pʋkʋʋ ɛyaa mba pa-paa fɛyɩnɩ-ɩ yɔ, ɛyaa lutozo ɖeke yɔɔ ehuuzaa. Pa-taa lɛlʋ lɛ Nowe weyi esuzaɣ ɛyaa tʋʋzʋʋtʋ tɔm yɔ.
61002006	Ɖɔɖɔ lɛ, ɛkʋ Sodomi nɛ Gomɔɔrɩ n̄ɩma tɔm nɛ ɛn̄aɣzɩ pa nɛ pɛ-tɛtʋ nɛ papɩsɩ tɔlɩma. Mbʋ ɛwɩlɩnɩ pa-wayɩ n̄ɩma mba pa-paa fɛyɩnɩ Ɛsɔ yɔ se mbʋ pʋkɔŋ-wɛ tɛmnaʋ.
61002007	Ɛlɛ, ɛyabɩ Lɔɔtɩ weyi ɛkɛ ɛyʋ kʋtʋʋzʋ yɔ, ɛ-n̄ʋʋ. Ɛyaa azaɣa yem yem lakasɩ cɛyaɣ-ɩ siŋŋ, mbʋ pʋyɔɔ yɔ, pataan̄aŋ paɣtʋ natʋyʋ.
61002008	Ɛyʋ kʋtʋʋzʋ ɛnʋ, ɛkɛwɛ pɛ-hɛkʋ taa. Kɩyakɩŋ tɩŋa, ɛnaɣaɣ nɛ ɛnɩɣ pa-lakasɩ kɩdɛkɛdɩsɩ. Ɛyʋ kʋtʋʋzʋ ɛnʋ, e-ciyam nɩwaɣ siziŋ sɩ-yɔɔ.
61002009	Ye Ɛsɔ ɛlabɩ pʋnɛ pɩtɩŋa payɩ mbʋ yɔ, ɖɩnaɣ se Kɩbaɣlʋ sɩm nʋmɔʋ ŋgʋ ɛtɩŋɩɣna nɛ ɛlɩzɩ mba pa-paa wɛnɩ Ɛsɔ yɔ, takʋʋ taa. Ɖɩnaɣ ɖɔɖɔ se ɛsɩm ɛzɩma mbʋ ɛsɩɣ ɛyaa kɩtatʋʋzɩŋ nɛ ɛɖʋ-wɛ kʋn̄ɔŋ tɔm hʋʋ wiye yɔ.
61002010	Kɔzɩkɔzɩ mba panɩɣnɩ mbʋ pɩlakɩ liu pa-kɩwɛɛkɩm wɛtʋ nɛ pepisuu pa-tɩ nɛ patakpaɣ n̄ʋndɩnaa nɛ payaa pʋySʋ yɔ. Paataɣ nɔɔyʋ nɛ pɛkɛ agaɣya tɩnaa. Halɩ sɔɔndʋ ɛɛtɩkpaɣ-wɛ se patʋʋ koboyaɣ tɩnaa.
61002011	Halɩ Ɛsɔ tiyiyaa maɣmaɣ mba pɛwɛnɩ ɖoŋ siŋŋ nɛ pɩkɩlɩ-wɛ yɔ, paba ɛɛhʋʋnɩ-wɛ tɔm nɛ tʋtʋ Ɛsɔ ɛsɩndaa.
61002012	Ɛlɛ, cɛtɩm tɔm wɩlɩyaa mba, pɛwɛ ɛzɩ tɛtɛ kpɩna wena a-n̄ʋŋ taa fɛyɩ nɛ awɛɛ se pɔkɔŋ-yɛ kpaʋ nɛ pakʋ yɔ. Patʋʋ mbʋ paasɩŋ yɔ. Pɛ-wɛɛkʋʋ mbʋ pʋɖʋzʋʋ-wɛ.
61002013	Pɔkɔŋ mʋʋ mbʋ palaba nɛ pɩtatʋʋzɩ yɔ, pɩ-kɩhɛyʋʋ. Pɔsɔɔlɩ kpem se pɔtɔɔ kazandʋ nɛ pɩɖɛlɩsɩ niye pɩkpɛndɩnɩ wɩsɩ taa. Pɛkɛ azuluma tɩnaa nɛ mba pɔcɔyɩ mɩndʋ yɔ. Pa-taa wɛ leleŋ nɛ pɛ-cɛtɩm alɩwaatʋ ndʋ pɔkɔŋ mɩ-kazandʋ ɖeɖe yɔ.
61002014	Pɛ-ɛza yɔɔ nɛ acɛyɛ labʋ ɖeke. Paan̄ɩɣzɩɣ kɩwɛɛkɩm labʋ kpem. Pepeɣziɣ ɛyaa mba pɛfɛyɩ ɖoŋ yɔ nɛ pasʋzʋʋ-wɛ kɩwɛɛkɩm taa. Pasɩm lɛɣʋ labʋ kpɛm. Pɛkɛ mba pawɩlɩ-wɛ kpalʋʋ yɔ.
61002015	Peyebi nʋmɔʋ kɩbaŋgʋ tɩŋʋʋ nɛ pele. Patɩŋ Behɔɔrɩ pɩyalʋ Baalam weyi ɛsɔɔlɩ mbʋ pɩtatʋʋzɩ yɔ labʋ se ehiɣ liidiye yɔ, ɛ-nʋmɔʋ.
61002016	Ɛlɛ pakalɩ-ɩ mbʋ ɛlaba nɛ pɩtatʋʋzɩ yɔ, pʋ-yɔɔ. Kpaŋasɩ ɛɛyɔɔdʋʋ ɛlɛ halɩn̄ɩŋga yɔɔdɩnɩ-ɩ nɛ ɛyʋ nɔɔ nɛ kasɩzɩ ɛsɔtɔm ɖɛzɩyʋ ɛnʋ ɛ-kɩmɛlɛndʋ nʋmɔʋ taa.
61002017	Cɛtɩm tɔm wɩlɩyaa mba, pɛkɛ hila wena a-taa lɩm fɛyɩ yɔ. Pɛkɛ ɖɔɖɔ ɛsɔmɩndʋ ndʋ heɣlim sɔsɔm kpakɩɣ nɛ pɩɖɛɣ na yɔ. Pasɩ cɩkpɛndʋʋ sɔsɔʋ nɛ paɖaŋnɩ-wɛ tam yɔɔ.
61002018	Pɔyɔɔdʋʋ agaɣya tɔm ndʋ tɩ-taa fɛyɩ pʋyʋ yɔ. Ɖɩnɛ patɩŋɩɣnɩ kɩwɛɛkɩm wɛtʋ sɔɔlɩm nɛ ɛzaɣtʋ pɔ-yɔɔ nɛ peyiliɣni ɛyaa. Peyiliɣni ɛyaa mba piteleɖida palɩ mba pelebi nʋmɔʋ yɔ, pa-taa yɔ.
61002019	Paɖʋ-wɛ tamaɣ se pɔkɔŋ pa-tɩ yɔɔ wɛʋ. Ŋgʋ pa-maɣmaɣ pɛkɛ kɩwɛɛkɩm yomaa. Ɛyʋ kɛ mbʋ pʋwɛnɩ ɖoŋ ɛ-yɔɔ yɔ, pu-yom.
61002020	Palɩ kedeŋa yɔɔ azuluma nesi tɛɛ alɩwaatʋ ndʋ pasɩm Kɩbaɣlʋ nɛ n̄ʋʋyaɖʋ Yesu Krɩstʋ yɔ. Ye paɖaɣnɩ pɩsʋʋ azuluma ana a-taa nɛ awabɩ-wɛ yɔ, pɛwɛɣ pʋtɔdɩyɛ kpem nɛ pɩkɩlɩ paawɛʋ kajalaɣ taa yɔ.
61002021	Toovenim mbʋ pʋyɔɔ yɔ, pɩɩkɩlɩ-wɛ wee wee se pataatɩlɩ tʋʋzʋtʋ nʋmɔʋ ɛzɩ paatɩlɩ-kʋ nɛ pʋwayɩ peyele paɣtʋ tɔm ndʋ pɛkɛdɩ-wɛ nɛ tɩwɛ cɩɖɩcɩɖɩ yɔ.
61002022	Pɩtalɩ-wɛ toovenim taa ɛzɩ potuu eduuye yɔ se : Haɣ pɩsaa nɛ kɔtɔɔ kɔ-tɔtʋ Patɩtɛm afa lɩm sɔʋ lɛ, ɛpɩsɩ ɛsʋzɩ ɛ-tɩ ahɔya taa.
61003001	Mɛ-ɛgbaɣdɩnaa kʋsɔɔlaa, ɩɩnaɣ takayaɣ naalɛ n̄ɩŋga ŋga mama-mɩ yɔ. Ka nɛ kajalaɣ n̄ɩŋga sɩ-naalɛ sɩ-taa lɛ, man̄ɩnɩɣ se mɔntɔzɩ-mɩ mbʋ ɩtɛm sɩm nɛ menfezi mɩ-lɩmaɣza wena awɛ ɖeyi ɖeyi yɔ.
61003002	Me-liu wɛɛ se ɩtɔzɩ tɔm ndʋ ɛsɔtɔm ɖɛzɩyaa cɩɖɩcɩɖɩ n̄ɩma kɔyɔɔdɩ ɖooo lɔŋ yɔ tɩ-yɔɔ. Me liu wɛɛ ɖɔɖɔ se ɩtɔzɩ Kɩbaɣlʋ nɛ n̄ʋʋyaɖʋ paɣtʋ ndʋ e-tiyiyaa wɩlɩ-mɩ yɔ, tɩ-yɔɔ.
61003003	Kɔɔnɔɔ lɛ, ɩtɩlɩ se ɛyaa woŋiyaa kaɣ lɩʋ kɛtɛzaɣ alɩwaatʋ taa. Pɔkɔŋ ɛzaɣtʋ labʋ ɛzɩ pa-maɣ maɣ pe-liu wɛʋ yɔ.
61003004	Pakaɣ tɔm se : Kɩbaɣlʋ ɖʋ tamaɣ se ɛkɔŋ lɛ, le ɛwɛɛ yɔ? Ɖooo ɖa-caanaa sɩbʋ nɛ halɩ nɛ sɔnɔ yɔ, pɩ-tɩŋa payɩ pʋwɛ pi-ɖeɖe ɛzɩ ɖooo pɩɩwɛʋ alɩwaatʋ ndʋ Ɛsɔ labɩ kedeŋa yɔ.
61003005	Pe-liu wɛɛ se pɔsɔɔ se ɖooo lɔŋ Ɛsɔ kɔyɔɔdɩ kʋyɔɔdʋ nɛ ɛsɔtɔnʋʋ lɩɩ. Pɔsɔʋ ɖɔɖɔ se Ɛsɔ yɔɔdɩ kʋyɔɔdʋ nɛ tɛtʋ lɩnɩ lɩm taa nɛ lɩm ɖɔkɩnɩ-tʋ.
61003006	Lɩm mbʋ piisuni ɖɔɖɔ kedeŋa ŋga kaawɛ alɩwaatʋ ndʋ tɩ-taa yɔ ke-kpeekpe kɔ-yɔɔ nɛ pʋkʋ mbʋ pɩtɩŋa payɩ pɩɩwɛ kɔ-yɔɔ yɔ.
61003007	Ɛlɛ lɛɛlɛɛyɔ, Ɛsɔ yɔɔdɩ kʋyɔɔdʋ ɖɔɖɔ nɛ ɛsɩɩ ɛsɔtɔnʋʋ nɛ tɛtʋ mba ɖɩnaɣ ɛzʋnɔ yɔ, nɛ ɛɖaŋnɩ miŋ. Pɛwɛɣ mbʋ pɩkɔɔ nɛ pɩsɩnɩ kɩyakʋ ŋgʋ ɛhʋʋnɩ tɔm mba pa-paa fɛyɩnɩ Ɛsɔ yɔ, nɛ ɛɖɩzɩ-wɛ yɔ.
61003008	Ɛlɛ ɛgbaɣdɩnaa kʋsɔɔlaa, tɔm natʋyʋ wɛɛ pɩfɛyɩ se ɩsɔɔ-tʋ. Ndʋ lɛ se : Kɩbaɣlʋ ɛsɩndaa lɛ, kɩyakʋ kʋɖʋmʋʋ wɛ ɛzɩ pɩnzɩ kutoku yɔ nɛ pɩnzɩ kutoku n̄ɛwɛɛ ɛzɩ kɩyakʋ kʋɖʋmʋʋ yɔ.
61003009	Nabɛyɛ maɣzɩɣ se Kɩbaɣlʋ tala lɔŋ mbʋ pɩ-tamaɣ ɛɖʋwa se ɛlakɩ yɔ. Ɛlɛ pɩtɛkɛ mbʋ. Ɛlɛ, ɖɔ-yɔɔ ɛɖɔkɩ ɛ-hɔyɛ mbʋ pʋyɔɔ yɔ, ɛɛn̄ɩnɩɣ se nɔɔyʋ ele. Ɛlɛ, e-liʋ wɛɛ se ɛyaa tɩŋa payɩ ɛpɩsɩnɩ pa-tɩ.
61003010	Kɩbaɣlʋ kɩyakʋ kaɣ talʋʋ ɛzɩ mɩlʋ kɔŋʋʋ ɖooo taa yɔ. Puwiye nɖɩ, pɩyakɩ kɔkɔɖɛ sɔsɔɖɛ naɖɩyɛ nɛ ɛsɔtɔnʋʋ mʋʋ. Mbʋ pʋwɛ ɛsɔtɔnʋʋ taa yɔ, pʋmʋʋ miŋ nɛ piyoli. Miŋ n̄an̄aɣ tɛtʋ nɛ mbʋ pɩ-tɩŋa payɩ palabɩ tɩ-yɔɔ yɔ.
61003011	Ɖɩnɛ lɛ, pɩtɩŋa payɩ pʋkɔŋ yoluu. Ye mbʋ, pʋwɛɛ se ɩwɛɛ cɩɖɩcɩɖɩ mi-wezuu caɣʋ taa nɛ mɩ-paa wɛɛnɩ Ɛsɔ.
61003012	Ɩɖaŋ nɛ ɩyaa Ɛsɔ kɩyakʋ se kʋkɔɔ lɔŋ. Puwiye nɖɩ ɛsɔtɔnʋʋ mʋʋ miŋ nɛ kɩn̄aɣ, mbʋ pɩtɩŋa payɩ pʋwɛ kɩ-taa yɔ, pɩsaɣ miŋ nɛ puyoli.
61003013	Ɛlɛ ɛɖʋ-ɖʋ tamaɣ se ɛkaɣ labʋ ɛsɔtɔnʋʋ kɩfalʋʋ nɛ tɛtʋ kɩfatʋ. Peeye mbʋ pʋtʋʋzaa yɔ, pʋkɔŋ wɛʋ. Mbʋ ɖɩɖaŋaa yɔ.
61003014	Ɛgbaɣdɩnaa kʋsɔɔlaa alɩwaatʋ ndʋ ɩɖaŋ pʋnɛ kpam yɔ, ɩn̄aɣ pana nɛ ɩwɛɛ cɩɖɩ cɩɖɩ nɛ pataana kawanaɣ nakɛyɛ mɩ-yɔɔ. Ɖɩnɛ ɛmakɩnɩ-mɩ laŋhɛzɩyɛ taa.
61003015	Ɩtɩlɩ se ɖa-Kɩbaɣlʋ hɔyɛ ɖɔkʋʋ haɣnɩ waɖɛ se ɛyaa ɛwɛnɩ n̄ʋʋyabʋ ɛzɩ Ɛsɔ haʋ ɖɛ-ɛgbaɣdʋ kʋsɔɔlʋ Pɔɔlɩ lɔŋsɩnɖɛ nɛ ɛma nɛ eheyi-mɩ yɔ.
61003016	Ɛma ɛ-takayɩsɩ tɩŋa taa pʋ-tɔm. Tɩ-taa natʋyʋ wɛ kaɖɛ ɛyaa se panɩɩ tɩ-tɔbʋʋ. Ɛyaa mba patawɩlɩ-wɛ tʋ nɛ pɛfɛyɩ ɖoŋ tɩ-taa yɔ, pɛlɛɣzɩɣ-tʋ kiŋgila. Palakɩ ɛsɔtɔm takayaɣ taa tɔm lɛɛtʋ ɖɔɖɔ mbʋ. Pʋ-yɔɔ yɔɔ, Ɛsɔ kaɣ-wɛ ɖɩzʋʋ.
61003017	Ɛgbaɣdɩnaa kʋsɔɔlaa, pɛtɛm-mɩ pʋnɛ pɩtɩŋa pʋ-tɔm kɛdʋʋ. Pʋ-yɔɔ lɛ, ɩkpa mɩ-tɩ. Pɩtɛkɛ mbʋ yɔ, mba pa-paa fɛyɩnɩ Ɛsɔ nɛ pakʋyʋʋnɩ paɣtʋ yɔ, pɔkɔŋ nɛ pepeɣzi-mi nɛ ɩtɩŋ pa-wayɩ. Peeye ɩɩtasɩɣ wɛʋ mi-ɖeɖe.
61003018	Ɛlɛ, ɩpaɣlɩ lootiye taa nɛ ɩtɛzɩ tɩlʋʋ ɖa-Kɩbaɣlʋ nɛ n̄ʋʋyaɖʋ Yesu Krɩstʋ. Pasam-ɩ kpaɣnɩ lɛɛlɛɛyɔ nɛ puwolo tam yɔɔ! Pɩla mbʋ.
62001001	Tɔm ndʋ tɩhaɣ wezuu yɔ, ndʋ ɖisuzuu-mɩ. Tɩɩwɛ ɖooo kiɖe tɛɛ. Ɖɩnɩ-tʋ nɛ ɖɩna-tʋ nɛ ɖɛ-ɛza. Ɖɩcɔnɩ-tʋ pɩŋŋ nɛ ɖe-nesi tukini-tʋ.
62001002	Pɩlɩzɩ wezuu ŋgʋ nɛ pɩwɩlɩ. Ɖɩna-kʋ nɛ ɖɩlɩzɩɣ aseɣ ɖe. Ɖisuzuu-mɩ tam tam wezuu ŋgʋ kɩɩwɛ Caa cɔlɔ nɛ pɩlɩzɩ-kʋ nɛ pɩwɩlɩ yɔ, kɩ-tɔm.
62001003	Ndʋ ɖɩnawa nɛ ɖɩnɩɩ yɔ, ndʋ ɖɔɖɔ ɖisuzuu-mɩ. Ɖɩlakɩ mbʋ se ɖa nɛ mɩ ɖɩɖʋ ɛgbaɣdɩyɛ. Ŋgʋ ɖa nɛ Caa nɛ ɛ-Pɩyalʋ Yesu Krɩstʋ ɖɩɖʋ ɛgbaɣdɩyɛ.
62001004	Ɖɩmaɣ-mɩ tɔm tʋnɛ se ɖa-laŋa ɛtɛzɩ hʋlʋmʋʋ.
62001005	Tɔm ndʋ ɖɩnɩ ɛ-Pɩyalʋ cɔlɔ nɛ ɖisuzuu-mɩ yɔ, ndʋ lɛ se : Ɛsɔ kɛ ñalɩmɩyɛ nɛ cɩkpɛndʋʋ nakʋyʋ fɛyɩ ɛ-taa.
62001006	Ye ɖɩtɔŋ se ɖa nɛ-ɩ ɖɩɖʋ ɛgbaɣdɩyɛ nɛ ɖiɖiɣ ni cɩkpɛndʋʋ taa ɖɔm yɔ, ɖɩcɛtɩɣ. Ɖɩɩlakɩ mbʋ pɩkɛ toovenim yɔ.
62001007	Ɛlɛ, ye ɖɩɖɔŋ ñalɩmɩyɛ taa ɛzɩ ɛ-maɣmaɣ ɛwɛʋ ɖɩ-taa ɖɔɖɔ yɔ yɔ, ɖa-tɩŋa ɖɩɖʋ ɛgbaɣdɩyɛ nɛ ɛ-Pɩyalʋ Yesu calɩm ñalɩɣ ɖa-kɩwɛɛkɩm tɩŋa payɩ.
62001008	Ye ɖɩtɔŋ se ɖɩtɛkɛ kɩwɛɛkɩm laɖaa yɔ, ɖipeɣziɣ ɖa-tɩ kipeɣ zuu. Pʋbʋ toovenim fɛyɩ ɖa-taa.
62001009	Ɛlɛ ye ɖɩkaɖɩ ɖa-kɩwɛɛkɩm Ɛsɔ ɛsɩndaa kpayɩ yɔ, ekpeɣu-ɖʋ pʋ nɛ ɛñalɩ ɖa-kɩdɛkɛdɩm tɩŋa payɩ. Toovenim, mbʋ pʋyɔɔ yɔ, ɛtʋʋzaa nɛ ɛmʋna se pataa-ɩ liu.
62001010	Ye ɖɩtɔŋ se ɖɩtala kɩwɛɛkɩm yɔ, ɖɩyaɣ Ɛsɔ se cɛtɩyʋ nɛ ɛ-tɔm fɛyɩ ɖa-taa.
62002001	Men-piya cikpesi, mamaɣ-mɩ tɔm tʋnɛ se ɩtaala kɩwɛɛkɩm. Ɛlɛ ye nɔɔyʋ ɛlabɩ kɩwɛɛkɩm nabʋyʋ yɔ, ɖɩwɛna yɔɔ kandɩyʋ nɔɔyʋ Caa Ɛsɔ cɔlɔ, ɛnʋ lɛ Yesu Krɩstʋ kʋtʋʋzʋ.
62002002	Ɛ-maɣmaɣ ɛkɛnɩ kɩlaʋ ŋgʋ kiyeki nɛ Ɛsɔ kpeɣ-ɖʋ ɖa-kɩwɛɛkɩm yɔ. Kɩlaʋ ŋgʋ kɩɩsɩɣnɩ ɖa-kɩwɛɛkɩm ɖeke, ɛlɛ kɩwazɩɣ ɖɔɖɔ kedeŋa yɔɔ ñɩma kpeekpe kɩwɛɛkɩm.
62002003	Ye ɖɩɖɔkʋʋ ɛ-paɣtʋ yɔ, ɖɩnaɣ se ɖɩsɩm-ɩ.
62002004	Nɔɔyʋ tɔŋ se : “Mansɩm Ɛsɔ’’ ɛlɛ, ɛɛɖɔkʋʋ ɛ-paɣtʋ. Pʋdʋ ɛnʋ ɛkɛnɩ cɛtɩyʋ nɛ toovenim fɛyɩ ɛ-taa.
62002005	Ɛlɛ weyi ɛɖɔkʋʋ Ɛsɔ tɔm yɔ, ɛ-sɔɔlɩm pɩ toovenim pʋdʋ ɛnʋ ɛ-taa nɛ pɩtɛ. Peeye ɖɩnaɣna se ɖɩwɛ ɛ-taa.
62002006	Weyi ɛtɔŋ se ɛwɛ ɛ-taa yɔ, pʋwɛɛ se pʋdʋ ɛnʋ ɛɖɔ ɛzɩ ɛ-maɣmaɣ ɛɖɔm yɔ.
62002007	Mɛ-ɛgbaɣdɩnaa, pɩtɛkɛ paɣtʋ kɩfatʋ natʋyʋ tɔm mamaɣ-mɩ. Ɛlɛ kɩbɩndʋ ndʋ ɩwɛnɩ ɖooo kiɖe tɛɛ yɔ, tɩ-tɔm mamaɣ-mɩ. Paɣtʋ kɩbɩndʋ ndʋ lɛ tɔm ndʋ ɩnɩ ɖooo kiɖe tɛɛ yɔ.
62002008	Paa mbʋ, tɩkɛ paɣtʋ kɩfatʋ. Ndʋ lɛ toovenim tɔm mɩ nɛ-ɩ mɩ-taa. Toovenim, mbʋ pʋyɔɔ yɔ, cɩkpɛndʋʋ ɖiɣni ɖɛʋ nɛ ñalɩmɩyɛ kɩbanɖɛ ñapazɩ ñalʋʋ.
62002009	Weyi ɛtɔŋ se ɛwɛ ñalɩmɩyɛ taa nɛ ɛpaɖɩɣ ɛ-ɛgbaɣdʋ yɔ, ɛkpɛndɩ ɛwɛ cɩkpɛndʋʋ taa.
62002010	Weyi ɛsɔɔlɩ ɛ-ɛgbaɣdʋ yɔ, ɛwɛ ñalɩmɩyɛ taa. Nabʋyʋ fɛyɩ ɛ-taa se piicoɖi-i nɛ ɛtɔlɩ.
62002011	Ɛlɛ, weyi ɛpaɖɩɣ ɛ-ɛgbaɣdʋ yɔ, ɛwɛ cɩkpɛndʋʋ taa, ɛɖɔŋ ɖɔɖɔ cɩkpɛndʋʋ taa. Ɛɛsɩŋ ɖenɖe ewoki yɔ, mbʋ pʋyɔɔ yɔ cɩkpɛndʋʋ yʋlɩnzɩ ɛ- ɛza.
62002012	Men-piya cikpesi, mamaɣ -mɩ tɔm tʋnɛ mbʋ pʋyɔɔ yɔ, Ɛsɔ kpeɣ-mɩ mɩ-kɩwɛɛkɩm ɛ-hɩɖɛ yɔɔ.
62002013	Caanaa, mamaɣ-mɩ tɔm tʋnɛ mbʋ pʋyɔɔ yɔ, ɩsɩm weyi ɛwɛ ɖooo kiɖe tɛɛ yɔ. Evebiya, mamaɣ-mɩ tɔm tʋnɛ mbʋ pʋyɔɔ yɔ, ɩwabɩ Satanɩ. Piya cikpesi mamaɣ-mɩ tɔm tʋnɛ mbʋ pʋyɔɔ yɔ, ɩsɩm Caa.
62002014	Caanaa, mama-mɩ tɔm tʋnɛ mbʋ pʋyɔɔ yɔ, ɩsɩm weyi ɛwɛ ɖooo kiɖe tɛɛ yɔ. Evebiya, mama-mɩ tɔm tʋnɛ mbʋ pʋyɔɔ yɔ, ɩwɛ ɖoŋ. Ɛsɔ tɔm wɛ mɩ-taa nɛ ɩwabɩ Satanɩ.
62002015	Ɩtaasɔɔlɩ kedeŋa, yaa mbʋ pʋwɛ kedeŋa yɔɔ yɔ. Weyi ɛsɔɔlɩ kedeŋa yɔ, Caa sɔɔlɩm fɛyɩ ɛ-taa.
62002016	Mbʋ pɩtɩŋa payɩ pʋwɛ kedeŋa yɔɔ yɔ, mbʋ yɔ : mbʋ pɩlakɩ tomnaɣ kɔɖɛyɩ yɔ nɛ ɛza naɣnaɣ nɛ wezuu taa tɩ-kpazʋʋ. Pɩ-taa nabʋyʋ talɩnɩ Caa cɔlɔ, kedeŋa yɔɔ pɩlɩnaa.
62002017	Ɖɔɖɔ lɛ, kedeŋa ɖiɣni ɖɛʋ. Mbʋ pɩtɩŋa payɩ ɛyaa ɖʋʋ pʋ-yɔɔ ɛza yɔ pɩɖɛɣ ɖɔɖɔ. Ɛlɛ, weyi ɛlakɩ mbʋ Ɛsɔ liu wɛɛ yɔ, ɛcakɩ wezuu tam.
62002018	Men-piya cikpesi, kɛtɛzaɣ alɩwaatʋ yɔ. Ɩnɩwa se Krɩstʋ Koyindu nɔɔyʋ kɔŋ. Lɛɛlɛɛyɔ, e-Koyindɩnaa sakɩyɛ tɛm wɛʋ. Mbʋ wɩlɩɣnɩ-ɖʋ se ɖɩwɛ kɛtɛzaɣ alɩwaatʋ taa.
62002019	Ɛyaa mba, ɖɛ-hɛkʋ taa palɩnaa, ɛlɛ pataakɛ ɖa-ñɩma. Ye paakɛ ɖa-ñɩma yɔ paacaɣ ɖɛ- hɛkʋ taa. Pa-lɩʋ wɩlɩɣ -ɖʋ se patɩŋa pɛtɛkɛ ɖa-ñɩma.
62002020	Mɩ lɛ, Cɩɖɩcɩɖɩ tʋ ha-mɩ Cɩɖɩcɩɖɩ Kalɩzaɣ ɛzɩ papɩyɩɣ n̄ʋʋ taa num yɔ nɛ ɩsɩm pɩtɩŋa payɩ.
62002021	Pɩtɛkɛ se ɩɩsɩŋ toovenim yɔɔ mama-mɩ tɔm tʋnɛ. Ɛlɛ, mama-mɩ tʋ mbʋ pʋyɔɔ yɔ, ɩsɩm-pʋ nɛ ɩna ɖɔɖɔ se cɛtɩm nabʋyʋ ɛɛlɩɣnɩ toovenim taa.
62002022	Anɩ lɛ cɛtɩyʋ? Ɛnʋ lɛ weyi ɛkpɛzɩɣ se Yesu tɛkɛ Krɩstʋ yɔ. Pʋdʋ ɛnʋ ɛkɛ Krɩstʋ koyindu. Ekisiɣ Caa nɛ ɛ-Pɩyalʋ.
62002023	Weyi ekisiɣ Pɩyalʋ yɔ, ɛfɛyɩnɩ ɖɔɖɔ Caa.
62002024	Tɔm ndʋ ɩnɩ ɖooo kiɖe tɛɛ yɔ, pʋwɛɛ se tɩcaɣ mɩ-taa. Ye tɩcaɣ mɩ-taa yɔ, pʋbʋ mɩ ɖɔɖɔ ɩcakɩ Pɩyalʋ nɛ Caa pa-taa.
62002025	Mbʋ Ɛsɔ ɖʋwa se ɛhaɣ-ɖʋ yɔ, mbʋ lɛ tam tam wezuu.
62002026	Mama-mɩ tɔm tʋnɛ ɛyaa mba pepeɣziɣ-mɩ yɔ, pɔ-yɔɔ.
62002027	Cɩɖɩcɩɖɩ Kalɩzaɣ ŋga ɛha-mɩ ɛzɩ papɩyʋʋ n̄ʋʋ taa nʋm yɔ, kɛwɛ mɩ-taa nɛ pɩtatasɩ pɔzʋʋ se nɔɔyʋ ɛkpɛlɩkɩ-mɩ. Kalɩzaɣ ŋga, kawɩlɩɣ-mɩ pɩtɩŋa payɩ. Mbʋ kawɩlɩɣ-mɩ yɔ, pɩkɛ toovenim nɛ cɛtɩm fɛyɩ pɩ-taa. Ɩwɛɛ ɛ-taa ɛzɩ kawɩlʋʋ-mɩ yɔ.
62002028	Lɛɛlɛɛyɔ piya cikpesi-mɩ, ɩwɛɛ ɛ-taa mbʋ se alɩwaatʋ ndʋ ɛlɩzɩɣ ɛ-tɩ nɛ ɛwɩlɩ yɔ, ɖɩwɛɛ kaalɛyɩtʋ nɛ kɩyakʋ ŋgʋ ɛkɔŋ yɔ, fɛyɛ ɛtaakpa-ɖʋ ɛ-ɛsɩndaa.
62002029	Ɛzɩ ɩsɩm se ɛtʋʋzaa yɔ, ɩtɩlɩ ɖɔɖɔ se weyi ɛlakɩ mbʋ pʋtʋʋzaa yɔ, ɛnʋ lʋlɩnɩ-ɩ.
62003001	Ɩna ɛzɩma mbʋ Caa Ɛsɔ sɔɔlɩ-ɖʋ kpem yɔ! Ɛyaɣ-ɖʋ se e-piya. Ɛlɛ kedeŋa ñɩma ɛɛsɩŋ-ɖʋ mbʋ pʋyɔɔ yɔ, patasɩm-ɩ.
62003002	Mɛ-ɛgbaɣdɩnaa kʋsɔɔlaa, lɛɛlɛɛyɔ ɖɩkɛ Ɛsɔ piya. Mbʋ ɖɩkɔŋ kɛʋ yɔ, Ɛsɔ talɩzɩdɩ-pʋ nɛ ɛwɩlɩ. Ɛlɛ ɖɩsɩm se, alɩwaatʋ ndʋ ɛlɩɣ nɛ pana-ɩ yɔ, ɖɩwɛɣ ɛzɩ ɛwɛʋ yɔ, mbʋ pʋyɔɔ yɔ, ɖɩnaɣ-ɩ ɛzɩ ɛwɛʋ yɔ.
62003003	Weyi ɛtaɣ-ɩ liu ŋgʋ yɔ, ɛlakɩ nɛ ɛwɛɛ cɩɖɩ cɩɖɩ ɛzɩ ɛnʋ maɣmaɣ ɛwɛʋ yɔ.
62003004	Weyi ɛlakɩ kɩwɛɛkɩm yɔ, ɛmanɩ Ɛsɔ paɣtʋ yɔɔ. Ɛsɔ paɣtʋ yɔɔ manaʋ kɛnɩ kɩwɛɛkɩm.
62003005	Ŋgʋ ɩnawa se Yesu lɩzɩ ɛ-tɩ nɛ ɛwɩlɩ kedeŋa yɔɔ se ɛlɩzɩ ɖa-kɩwɛɛkɩm. Ɛnʋ yɔ, ɛfɛyɩnɩ kɩwɛɛkɩm nabʋyʋ.
62003006	Weyi ɛwɛ Krɩstʋ taa yɔ, ɛɛlakɩ kɩwɛɛkɩm. Weyi ɛlɛ ñalakɩ kɩwɛɛkɩm yɔ, ɛtana-ɩ nɛ ɛtasɩm-ɩ ɖɔɖɔ.
62003007	Piya cikpesi, nɔɔyʋ etaapeɣ zi-mɩ. Weyi ɛlakɩ mbʋ pʋtʋʋzaa yɔ, ɛtʋʋzaa ɛzɩ Yesu Krɩstʋ yɔ.
62003008	Weyi ɛlɛ ñalakɩ kɩwɛɛkɩm yɔ, ɛkɛ Satanɩ n̄ɩnʋ mbʋ pʋyɔɔ yɔ, ɛnʋ wɛna nɛ ɛlakɩ kɩwɛɛkɩm ɖooo kiɖe tɛɛ. Mbʋ labɩna nɛ Ɛsɔ Pɩyalʋ lɩzɩ ɛ-tɩ nɛ ɛwɩlɩ se ɛwɛɛkɩ Satanɩ ɛnʋ ɛ-lakasɩ.
62003009	Weyi ɛkɛ Ɛsɔ pɩɣa yɔ, ɛɛlakɩ kɩwɛɛkɩm mbʋ pʋyɔɔ yɔ, Ɛsɔ ɖu e-ɖomaɣ ɛ-taa. Ɛsɔ lʋlɩnɩ-ɩ pʋ-yɔɔ ɛɛpɩzɩɣ se ɛla kɩwɛɛkɩm.
62003010	Mbʋ ɖiɖiɣziɣni Ɛsɔ piya nɛ Satanɩ ñɩnzɩ yɔ, mbʋ yɔ : Weyi ɛtɔsɔɔlɩ ɛ-ɛgbaɣdʋ nɛ ɛɛlakɩ mbʋ pʋtʋʋzaa yɔ yɔ, ɛtɛkɛ Ɛsɔ ñɩnʋ.
62003011	Tɔm ndʋ ɩnɩ ɖooo kiɖe tɛɛ yɔ, ndʋ yɔ : ɖɩsɔɔlɩ ɖama.
62003012	Pɩtamʋna se ɖɩwɛɛ ɛzɩ Kayɩnɩ yɔ. Ɛɛkɛnɩ kañadʋ Satanɩ ñɩnʋ nɛ ɛkʋ e-neu. Ɛbɛ yɔɔ ɛkʋ-ɩ ? Ɛkʋ-ɩ mbʋ pʋyɔɔ yɔ, e-neu lakasɩ tʋʋzaa nɛ ɛnʋ ñɩnzɩ ñɛfɛyɩ ɖeu.
62003013	Mɛ-ɛgbaɣdɩnaa, ye kedeŋa yɔɔ ɛyaa ɛpaɖɩɣ-mɩ yɔ, pɩtaaɖɩɣzɩ-mɩ.
62003014	Ɖɩnawa se ɖɩlɩnɩ sɩm taa nɛ ɖɩsʋʋ wezuu taa mbʋ pʋyɔɔ yɔ, ɖɩsɔɔlɩ ɖɛ-ɛgbaɣ dɩnaa. Weyi ɛtɔsɔɔlɩ ɛ-gbaɣdʋ yɔ, ɛkpɛndɩ ɛwɛ sɩm taa.
62003015	Weyi ɛpaɖɩɣ ɛ-ɛgbaɣdʋ yɔ ɛkɛ ɛyaa kʋyʋ. Ɩtɛm naʋ se ɛyaa kʋyʋ fɛyɩnɩ tam tam wezuu ɛ-taa.
62003016	Pʋnɛ ɖɩsɩmnɩ sɔɔlɩm : Ɛnʋ ɛha e-wezuu ɖɔ-yɔɔ. Pʋwɛɛ se ɖa ɖɔɖɔ, ɖɩha ɖe-wezuu ɖɛ-ɛgbaɣ dɩnaa yɔɔ.
62003017	Ye nɔɔyʋ ɛwɛnɩ kedeŋa yɔɔ ñɩm nɛ ɛna ɛ-ɛgbaɣ dʋ kʋn̄ɔŋ taa nɛ piteheyi-i natʋyʋ lɛ, ɛzɩma Ɛsɔ sɔɔlɩm pɩzɩɣ nɛ pʋwɛɛ pʋdʋ ɛnʋ ɛ-laŋɩyɛ taa yɔ?
62003018	Men-piya cikpesi, ɖɩtaakpaɣ tɔm pee nɛ ŋzʋlʋmɩyɛ pe-ɖeke nɛ ɖɩsɔɔlɩnɩ ɛyaa. Ɛlɛ ɖɩsɔɔlɩ-wɛ nɛ ɖa-lakasɩ nɛ toovenim.
62003019	Ye ɖɩlakɩ mbʋ yɔ, ɖɩnaɣ se ɖɩkɛ toovenim ñɩma. Alɩwaatʋ ndʋ, ɖɩhɛzɩɣ ɖa-laŋa ɛ-ɛsɩndaa.
62003020	Ye ɖa-laŋa ɛkʋʋ ɖɔ-tɔm yɔ, ɖɩtɩlɩ ɖeu se Ɛsɔ ñakpaɖɩ-yɛ nɛ ɛsɩm pɩtɩŋa payɩ.
62003021	Mɛ-ɛgbaɣdɩnaa, ye ɖa-laŋa ɛɛkʋʋ ɖɔ-tɔm yɔ, ɖɩwɛɣ kaalɛyɩtʋ Ɛsɔ ɛsɩndaa
62003022	nɛ mbʋ pɩtɩŋa payɩ ɖɩpɔzʋʋ-ɩ yɔ, ɖɩmʋʋ-pʋ mbʋ pʋyɔɔ yɔ, ɖɩɖɔkʋʋ ɛ-paɣtʋ nɛ ɖɩlakɩ mbʋ pɩkɛdɩnɩ-ɩ yɔ.
62003023	Ɛ-paɣtʋ ndʋ ɛɖʋ-ɖʋ yɔ, ndʋ yɔ : Ɖitisi ɛ-Pɩyalʋ Yesu Krɩstʋ hɩɖɛ yɔɔ nɛ ɖɩsɔɔlɩ ɖama.
62003024	Weyi ɛɖɔkʋʋ Ɛsɔ paɣtʋ yɔ, ɛ nɛ-ɩ pɛwɛ ɖama taa. Pʋnɛ ɖɩnaɣ na se ɛwɛ ɖa-taa : Ɛ-Kalɩzaɣ ŋga ɛha-ɖʋ yɔ, kɔ-yɔɔ.
62004001	Mɛ-ɛgbaɣdɩnaa kʋsɔɔlaa, ɩtaataa liu kalɩzasɩ tɩŋa. Ɛlɛ, ɩmaɣzɩ kalɩzasɩ nɛ ɩna se sɩlɩnɩ Ɛsɔ cɔlɔ yaa we. Ɩla mbʋ, mbʋ pʋyɔɔ yɔ, cɛtɩm tɔm ɖɛzɩyaa sakɩyɛ lɩ kedeŋa yɔɔ.
62004002	Pʋnɛ ɩpɩzɩɣ iɖiɣzina Ɛsɔ-Kalɩzaɣ: Kalɩzaɣ ŋga kakaɖɩɣ kpayɩ se Yesu Krɩstʋ kɔm tomnaɣ taa yɔ, kɛkɛ Ɛsɔ ñɩŋa.
62004003	Kalɩzaɣ ŋga kaakaɖɩɣ kpayɩ se Yesu Krɩstʋ kɔm tomnaɣ taa yɔ, kɛtɛkɛ Ɛsɔ ñɩŋga. Krɩstʋ koyindu ñɩŋga kɛkɛwa. Ɩnɩwa se kɔkɔŋ, lɛɛlɛɛyɔ kɛtɛm wɛʋ kedeŋa yɔɔ.
62004004	Men-piya cikpesi, Ɛsɔ ñɩma ɩkɛwa. Ɩwabɩ-wɛ mbʋ pʋyɔɔ yɔ, weyi ɛwɛ mɩ-taa yɔ, ɛkɩlɩ ɖoŋ weyi ɛwɛ kedeŋa yɔɔ yɔ.
62004005	Cɛtɩm tɔm ɖɛzɩyaa mba, pɛkɛ kedeŋa ñɩma. Pɔyɔɔdʋʋ kedeŋa yɔɔ tɔm nɛ kedeŋa ɛyaa welesiɣ ni-wɛ.
62004006	Ɖa lɛ, ɖɩkɛ Ɛsɔ ñɩma. Weyi ɛsɩm Ɛsɔ yɔ ewelesiɣ ni-ɖʋ. Weyi ɛtɛkɛ Ɛsɔ ñɩnʋ yɔ, eewelesiɣni-ɖʋ. Mbʋ ɖɩsɩŋnɩ toovenim Kalɩzaɣ nɛ kalɩzaɣ kitolisaɣ.
62004007	Mɛ-ɛgbaɣdɩnaa kʋsɔɔlaa, ɖɩsɔɔlɩ ɖama. Toovenim, mbʋ pʋyɔɔ yɔ, Ɛsɔ cɔlɔ sɔɔlɩm lɩnaa. Weyi ɛsɔɔlɩ lɛlaa yɔ, Ɛsɔ lʋlɩnɩ-ɩ nɛ ɛsɩm Ɛsɔ.
62004008	Weyi ɛlɛ tɔsɔɔlɩ lɛlaa yɔ, ɛtɩsɩ Ɛsɔ. Toovenim mbʋ pʋyɔɔ yɔ, Ɛsɔ kɛ sɔɔlɩm.
62004009	Pʋnɛ Ɛsɔ wɩlɩnɩ-ɖʋ se ɛsɔɔlɩ-ɖʋ : etiyi ɛ-Pɩyalʋ ɛgbamɩyɛ kedeŋa yɔɔ cɩnɛ se ɛ-yɔɔ lɛ, ɖɩpɩzɩ ɖɩwɛnɩ wezuu.
62004010	Ɛsɔ sɔɔlɩm mbʋ yɔ : Pɩtɛkɛ se ɖɔsɔɔlɩnɩ Ɛsɔ. Ɛlɛ, ɛnʋ sɔɔlɩnɩ-ɖʋ nɛ etiyini ɛ-Pɩyalʋ se ɛkɛ kɩlaʋ ŋgʋ kiyeki nɛ Ɛsɔ kpeɣ-ɖʋ ɖa-kɩwɛɛkɩm yɔ.
62004011	Man-taabalaa kɩbama, ye Ɛsɔ ɛsɔɔlɩ-ɖʋ mbʋ kpem yɔ, pʋwɛɛ se ɖa ɖɔɖɔ ɖɩsɔɔlɩ ɖama.
62004012	Nɔɔyʋ tana Ɛsɔ wiɖiyi kaʋ. Ye ɖa, ɖɩsɔɔlɩ ɖama yɔ, pɩwɩlɩɣ se Ɛsɔ wɛ ɖa-taa nɛ ɛ-sɔɔlɩm tʋmɩyɛ lakasɩ pɩ ɖa-taa nɛ pɩtɛ.
62004013	Pʋnɛ ɖɩnaɣna se ɖɩwɛ ɛ-taa nɛ ɛnʋ wɛɛ ɖa-taa : Ɛha-ɖʋ ɛ-Kalɩzaɣ.
62004014	Ɖa lɛ, ɖɩnawa nɛ ɖɩlɩzɩɣ aseɣɖe se, Caa Ɛsɔ tiyi ɛ-Pɩyalʋ se ɛkɛ kedeŋa yɔɔ ñɩma ñʋʋyaɖʋ.
62004015	Weyi ɛkaɖɩɣ kpayɩ se Yesu kɛ Ɛsɔ pɩyalʋ yɔ, pʋdʋ ɛnʋ ɛwɛ Ɛsɔ taa nɛ Ɛsɔ n̄ɛwɛɛ ɛ-taa.
62004016	Ɖa lɛ, ɖɩna ɛzɩma mbʋ Ɛsɔ sɔɔlɩ-ɖʋ yɔ nɛ ɖitisi pʋ-yɔɔ. Ɛsɔ kɛ sɔɔlɩm. Weyi ɛwɛɛ ɛsɔɔlʋʋ Ɛsɔ nɛ lɛlaa yɔ, ɛwɛ Ɛsɔ taa nɛ Ɛsɔ n̄ɛwɛɛ ɛ-taa.
62004017	Ye sɔɔlɩm ɛpɩ ɖa-taa nɛ pɩtɛ yɔ, ɖɩwɛɣ kaalɛyɩtʋ kɩyakʋ ŋgʋ Ɛsɔ hʋʋnɩ ɛyaa tɔm yɔ. Ɛbɛ yɔɔ? Mbʋ pʋyɔɔ yɔ, ɖe-wezuu kedeŋa yɔɔ cɩnɛ nɩɣzɩnɩ Yesu Krɩstʋ n̄ɩŋgʋ.
62004018	Sɔɔndʋ natʋyʋ fɛyɩ sɔɔlɩm taa. Sɔɔlɩm mbʋ pɩpɩwa nɛ pɩtɛ yɔ, pɩɖɔɔnʋʋ sɔɔndʋ. Toovenim, mbʋ pʋyɔɔ yɔ, sɔɔndʋ kpaɣ ɛyʋ alɩwaatʋ ndʋ ɛɖaŋ nɩŋgbaŋʋʋ hɔm. Nɛ weyi sɔɔndʋ kpaɣ-ɩ yɔ, ɛtɩpɩɩ sɔɔlɩm taa nɛ ɛtɛ.
62004019	Ɖa lɛ, ɖɩsɔɔlɩ-ɩ mbʋ pʋyɔɔ yɔ, ɛnʋ calɩnɩ-ɖʋ sɔɔlʋʋ.
62004020	Ye nɔɔyʋ ɛtɔŋ se ɛsɔɔlɩ Ɛsɔ ɛlɛ pʋdʋ ɛnʋ ɛpaɖɩɣ ɛ-ɛgbaɣ dʋ yɔ, ɛkɛnɩ cɛtɩyʋ. Weyi ɛtɔsɔɔlɩ ɛ-ɛgbaɣdʋ weyi ɛnaɣ yɔ, ɛɛpɩzɩɣ nɛ ɛsɔɔlɩ Ɛsɔ weyi ɛɛnaɣ yɔ.
62004021	Pʋyɔɔ ɛɖʋ-ɖʋ paɣtʋ tʋnɛ : weyi ɛsɔɔlɩ Ɛsɔ yɔ, pʋwɛɛ se ɛsɔɔlɩ ɖɔɖɔ ɛ-ɛgbaɣdʋ.
62005001	Ɛyʋ weyi etisiɣ se Yesu kɛ krɩstʋ yɔ, ɛkɛ Ɛsɔ pɩɣa. Ɛyʋ weyi ɛsɔɔlɩ Ɛsɔ weyi ɛlʋlɩ-ɩ yɔ, ɛsɔɔlʋʋ ɖɔɖɔ lɛlʋ weyi Ɛsɔ lʋlaa yɔ.
62005002	Ye ɖɩsɔɔlɩ Ɛsɔ nɛ ɖɩɖɔŋ ɛ-paɣtʋ yɔɔ yɔ, ɖɩnaɣ se dɩsɔɔlɩ e-piya.
62005003	Ye ɖɩɖɔŋ Ɛsɔ paɣtʋ yɔɔ yɔ, pɩwɩlɩɣ se ɖɩsɔɔlɩ-ɩ. Ɛ-paɣtʋ tʋtʋ n̄atakɩlɩ-ɖʋ kaɖɛ.
62005004	Toovenim, mbʋ pʋyɔɔ yɔ, mba patɩŋa payɩ Ɛsɔ lʋlaa yɔ, pawakɩ kedeŋa. Ɖe-lidaʋ ɖɩwakɩnɩ kedeŋa.
62005005	Anɩ lɛ weyi ɛwakɩ kedeŋa yɔ ? Ɛnʋ lɛ weyi etisiɣ se Yesu kɛ Ɛsɔ Pɩyalʋ yɔ.
62005006	Yesu Krɩstʋ kɔmna nɛ lɩm nɛ calɩm. Ɛtɔkɔmnɩ lɩm ɖeke, Ɛlɛ pɩ nɛ calɩm ɛkɔmnaa. Kalɩzaɣ lɩzɩɣnɩ aseɣɖe mbʋ pʋyɔɔ yɔ, kɛkɛ toovenim.
62005007	Mba palɩzɩɣ aseɣɖe yɔ, pɛkpɛndɩ naadozo. Mba yɔ :
62005008	Ɛsɔ Kalɩzaɣ, lɩm nɛ calɩm nɛ pa naadozo panɩnɩ ɖama.
62005009	Ye ɖitisiɣ aseɣɖe nɖɩ ɛyaa lɩzʋʋ yɔ lɛ, pɩlabɩ ɛzɩma nɛ ɖiitisiɣ aseɣɖe nɖɩ Ɛsɔ n̄alɩzaa? Ŋgʋ, ɖɩɖɩ kɩlɩna kpem mbʋ pʋyɔɔ yɔ, Ɛsɔ maɣmaɣ lɩzɩnɩ-ɖɩ ɛ-Pɩyalʋ yɔɔ.
62005010	Weyi etisiɣ Ɛsɔ Pɩyalʋ yɔɔ yɔ, ɛwɛnɩ aseɣɖe nɖɩ ɛ-taa maɣmaɣ. Weyi eetisiɣ Ɛsɔ yɔɔ yɔ, ɛyaɣ-ɩ se cɛtɩyʋ. Pɩkɛ mbʋ, mbʋ pʋyɔɔ yɔ, etetisi aseɣɖe nɖɩ Ɛsɔ lɩzɩ ɛ-Pɩyalʋ yɔɔ yɔ, ɖɩ-yɔɔ.
62005011	Aseɣɖe nɖɩ yɔ : Ɛsɔ ha-ɖʋ tam tam wezuu nɛ wezuu ŋgʋ kɩwɛɛ ɛ-Pɩyalʋ taa.
62005012	Weyi ɛwɛnɩ Pɩyalʋ yɔ, ɛwɛnɩ wezuu. Weyi ɛfɛyɩnɩ Ɛsɔ Pɩyalʋ yɔ, ɛfɛyɩnɩ wezuu.
62005013	Mba -mɩ itisiɣ Ɛsɔ Pɩyalʋ hɩɖɛ yɔɔ yɔ, mɩ mama tɔm tʋnɛ. Mama-mɩ tʋ se ɩtɩlɩ se ɩwɛnɩ tam tam wezuu nɛ itisi Ɛsɔ Pɩyalʋ hɩɖɛ yɔɔ.
62005014	Ye ɖɩpɔzʋʋ Ɛsɔ nabʋyʋ nɛ pɩkɛnɩ mbʋ e-liu wɛɛ yɔ yɔ, ɛnɩɣnɩ-ɖʋ. Pʋ-yɔɔ ɖɩwɛ kaalɛyɩtʋ ɛ-ɛsɩndaa.
62005015	Ye ɖɩnawa se ɛnɩɣ ɖɔ-pɔzɩtʋ yɔ, ɖɩnaɣ ɖɔɖɔ se paa ɛbɛ ɖɩpɔzɩ-ɩ yɔ, ɖɩwɛnɩ-pʋ.
62005016	Ye nɔɔyʋ ɛna ɛ-ɛgbaɣdʋ lakɩ kɩwɛɛkɩm mbʋ pɩɩkɔŋnɩ sɩm yɔ yɔ, ɛsɛɛ Ɛsɔ ɛ-yɔɔ nɛ ɛlɛ ñaha-ɩ wezuu. Ɛhaɣ wezuu mba palakɩ kɩwɛɛkɩm mbʋ pɩɩkɔŋnɩ sɩm yɔ. Kɩwɛɛkɩm nabʋyʋ kɔŋnɩ sɩm, maatɔŋ se ɩsɛɛ Ɛsɔ ɛyʋ weyi ɛlakɩ-pʋ yɔ, ɛ-yɔɔ.
62005017	Kaatʋʋzʋtʋ tɩŋa kɛnɩ kɩwɛɛkɩm. Paa mbʋ kɩwɛɛkɩm nabʋyʋ wɛɛ nɛ pɩɩkɔŋnɩ sɩm.
62005018	Ɖɩsɩma se weyi Ɛsɔ lʋlɩ-ɩ yɔ, ɛɛwɛɣ kɩwɛɛkɩm labʋ yɔɔ. Ɛlɛ, weyi Ɛsɔ lʋlaa yɔ, ɛkpaɣ ɛ-tɩ nɛ Satanɩ eetukuuni-i.
62005019	Ɖɩsɩma se Ɛsɔ ñɩma ɖɩkɛwa nɛ kedeŋa kpeekpe ñɛwɛɛ Satanɩ ɖoŋ tɛɛ.
62005020	Ɖɩsɩm ɖɔɖɔ se Ɛsɔ Pɩyalʋ kɔma nɛ ɛha-ɖʋ lɔŋ se ɖɩtɩlɩ weyi ɛkɛ Toovenim yɔ. Ɖɩwɛ weyi ɛkɛ Toovenim yɔ, ɛ-taa, mbʋ pʋyɔɔ ɖɩwɛ ɛ-Pɩyalʋ Yesu Krɩstʋ taa. Ɛnʋ lɛ Ɛsɔ maɣmaɣ nɛ tam tam wezuu.
62005021	Piya cikpesi, ɩkpa mɩ-tɩ nɛ kumola. Pɩla mbʋ.
63001001	Ma Krɩstʋ ɛgbɛyɛ taa kɩbɩnʋ, mamaɣ takayaɣ kanɛ ɖo-ɖoo weyi Ɛsɔ lɩzaa yɔ nɛ e-piya. Mɔnsɔɔlɩ-mɩ toovenim taa. Pɩtɛkɛ men-ɖeke mɔnsɔɔlɩnɩ-mɩ. Mba patɩŋa payɩ pasɩm toovenim yɔ, pɔsɔɔlɩ-mɩ ɖɔɖɔ.
63001002	Toovenim mbʋ pʋwɛ ɖa nɛ mɩ ɖa-taa nɛ pɩkaɣ wɛʋ mbʋ tam yɔɔ yɔ, pʋyɔɔ mɔnsɔɔlɩ-mɩ.
63001003	Caa Ɛsɔ nɛ ɛ-Pɩyalʋ, Kɩpaɣ lʋ Yesu Krɩstʋ palakɩ-ɖʋ lootiye, pewii ɖa kʋñɔŋ nɛ pɛhɛzɩ ɖa-laŋa toovenim nɛ sɔɔlɩm pa-taa.
63001004	Man-taa hʋlʋmaa pɩtɩɩfɛyɩ, mbʋ pʋyɔɔ yɔ, mana n̄e-piya taa nasɩyɩ sɩɖɔŋ toovenim tɔm yɔɔ ɛzɩ Caa Ɛsɔ ɖʋʋ-ɖʋ se ɖɩla yɔ.
63001005	Ɖo-ɖoo, lɛɛlɛɛyɔ lɛ, mentendiɣ-ŋ se ɖa-tɩŋa ɖɩsɔɔlɩ ɖama. Tɔm tʋnɛ, tɩtɛkɛ paɣtʋ kɩfatʋ natʋyʋ, ɛlɛ ndʋ ɖɩmʋ ɖooo kiɖe tɛɛ yɔ.
63001006	Sɔɔlɩm lɛ se ɖɩɖɔ ɛ-paɣtʋ yɔɔ. Paɣtʋ ndʋ tɩ-yɔɔ pʋwɛɛ se ɩɖɔ ɛzɩ ɩnɩʋ ɖooo kiɖe tɛɛ yɔ.
63001007	Peɣziyaa sakɩyɛ lɩ kedeŋa yɔɔ cɩnɛ. Paakaɖɩɣ kpayɩ se Yesu Krɩstʋ kɔm tomnaɣ taa. Weyi ɛlakɩ mbʋ yɔ, ɛkɛ peɣziyu nɛ Krɩstʋ koyindu.
63001008	Ɩkpa mɩ-tɩ camɩyɛ nɛ ɖitaalesi tʋmɩyɛ nɖɩ ɖɩlaba yɔ, ɖɩ-kazʋwa, ɛlɛ ɖɩmʋ kɩhɛyʋʋ ŋgʋ kɩ-tɩŋa payɩ.
63001009	Weyi ɛmaɣnɩ paɣtʋ ndʋ tɩ-yɔɔ nɛ ɛɛwɛɣ wɩlɩtʋ ndʋ tɩlɩnɩ Yesu Krɩstʋ yɔɔ yɔ tɩ-taa yɔ, ɛfɛyɩnɩ Ɛsɔ. Weyi ɛlɛ ñɛwɛ Krɩstʋ wɩlɩtʋ ndʋ tɩ-taa yɔ, ɛwɛnɩ Caa nɛ ɛ-Pɩyalʋ ɖɔɖɔ.
63001010	Ye nɔɔyʋ ɛkɔm mɩ-cɔlɔ nɛ ɛtɔɖɔkɩ wɩlɩtʋ ndʋ yɔ, ɩtaamʋ-ɩ mɩ-ɖɩɣa taa. Ɩtaacasɩ-ɩ sɛʋ se : Ɛsɔ ɛwazɩ-ŋ.
63001011	Ɛyʋ weyi ɛsɛɣ-ɩ mbʋ yɔ, ɛ nɛ-ɩ pakaɣ ɛ-lakasɩ kɩdɛkɛdɩsɩ.
63001012	Mɛwɛnɩ tɔm pee sakɩyɛ se meheyiɣ-mɩ, ɛlɛ maañɩnɩɣ se mama-yɛ takayaɣ taa. Mantaɣ liu se mɔnkɔŋ mɩ-cɔlɔ nɛ ma nɛ mɩ ɖɩyɔɔdɩ nɛ ɖa laŋa tɛzɩ hʋlʋmʋʋ ɖeu.
63001013	Ñɔ-kɔɔ weyi ɛsɔ lɩzaa yɔ, e-piya sɛɣ-ŋ. Pɩla mbʋ.
64001001	Ma Krɩstʋ ɛgbɛyɛ taa kɩbɩnʋ, mamaɣ takayaɣ kanɛ man-taabalʋ kɩbanʋ Gayuusi. Mɔnsɔɔlɩ-ŋ toovenim taa.
64001002	Man-taabalʋ kɩbanʋ, me-liu wɛɛ se ŋhiɣ ña-tɩ pɩtɩŋa pɩ-taa nɛ ŋwɛɛ alaafɩya ɛzɩ ñe-ciyam hiɣu kɩ-tɩ yɔ.
64001003	Tɔm ndʋ ɛgbaɣ dɩnaa kɔma nɛ pɔyɔɔdɩ ñɔ-yɔɔ yɔ, tɩha-m laŋhʋlʋmɩyɛ siŋŋ. Palɩzɩ aseɣɖe ɛzɩma mbʋ ŋwɛnɩ toovenim tɔm nɛ ŋɖɔŋ tɩ-yɔɔ yɔ.
64001004	Alɩwaatʋ ndʋ manɩɣ se men-piya ɖɔŋ toovenim tɔm yɔɔ yɔ, man-taa hʋlʋmʋʋ sakɩyɛ. Nabʋyʋ ɛɛlakɩ man-taa leleŋ nɛ pɩkɩlɩ-pʋ.
64001005	Man-taabalʋ kɩbanʋ, mbʋ ŋlakɩ ɛgbaɣdɩnaa halɩ pɩkpɛndɩnɩ agɔma yɔ, ŋlakɩ ɛzɩ pʋpɔzʋʋ yɔ.
64001006	Ɛgbaɣdɩnaa mba, pɔkɔm Krɩstʋ ɛgbɛyɛ ɛsɩndaa nɛ palɩzɩ aseɣɖe ɛzɩma mbʋ ŋsɔɔlɩ-wɛ yɔ. Ye ŋsɩnɩ-wɛ ɛzɩ pʋmʋnaʋ Ɛsɔ ɛsɩndaa yɔ nɛ papɩzɩ pɔɖɔ pa-nʋmɔʋ yɔ, ŋlabɩ ɖeu.
64001007	Yesu Krɩstʋ hɩɖɛ yɔɔ pɛɖɛwa nɛ patɩmʋ pʋyʋ sɩɩnaa layaa cɔlɔ.
64001008	Pɩ-tɛ ɛyaa mba, pʋwɛɛ se ɖɩmʋ-wɛ nɛ ɖa nɛ wɛ ɖɩkpɛndɩ ɖɩkɛ toovenim tɔm tʋmlaɖaa.
64001009	Mama tɔm pee naayɛ Krɩstʋ ɛgbɛyɛ taa ñɩma. Ɛlɛ ¡iyootrɛɛfʋ weyi ɛñɩnɩɣ se ɛkɛ pa-ñʋʋdʋ yɔ, ɛtɩkpaɣ-ɖʋ nɛ ɛyaa se pʋyʋ.
64001010	Mbʋ yebina nɛ alɩwaatʋ ndʋ mɔnkɔŋ yɔ, mɔyɔɔdʋʋ lakasɩ nzɩ ɛlakɩ yɔ. Ɛyɔɔdʋʋ tɔm kɩdɛkɛdɩtʋ ɖɔ-yɔɔ. Ɛlɛ ɛɛsɩɣnɩ pi-ɖeke. Ɛɛmʋʋ ɖɔɖɔ ɛgbaɣdɩnaa. Mba paba ñañɩnɩɣ se pamʋ-wɛ yɔ, ɛɖaŋɩɣ-wɛ nɛ ɛɖɔɔnʋʋ-wɛ Krɩstʋ ɛgbɛyɛ taa.
64001011	Man-taabalʋ kɩbanʋ, taatɩɣzɩnɩ mbʋ pɩfɛyɩ ɖeu yɔ. Ɛlɛ tɩɣzɩnɩ mbʋ pʋwɛ ɖeu yɔ. Weyi ɛlakɩ mbʋ pʋwɛ ɖeu yɔ, ɛkɛ Ɛsɔ ñɩnʋ. Weyi ɛɛlakɩ mbʋ pʋwɛ ɖeu yɔ, ɛtɩna Ɛsɔ.
64001012	Ɛyaa tɩŋa nɛ toovenim maɣ maɣ palɩzɩɣ aseɣɖe kɩbanɖɛ Demetriyuusi yɔɔ. Ɖa ɖɔɖɔ, ɖɩlɩzɩɣ-ɖɩ ɛ-yɔɔ nɛ ŋnawa se aseɣɖe nɖɩ ɖɩlɩzɩɣ yɔ, ɖɩkɛ toovenim.
64001013	Mɛwɛnɩ tɔm pee sakɩyɛ se meheyiɣ-ŋ, ɛlɛ maañɩnɩɣ se mama-yɛ takayaɣ taa.
64001014	Mantaɣ liu se maana-ŋ nɛ ma nɛ-ŋ ɖɩyɔɔdɩ.
64001015	Ɛsɔ ɛha-ŋ laŋhɛzɩyɛ. Ɖa-taabalaa sɛɣ-ŋ. Sɛɛ taabalaa mba pɛwɛ ñɔ-cɔlɔ yɔ, kʋɖʋm kʋɖʋm.
65001001	Ma Yuudi weyi ɛkɛ Yesu Krɩstʋ tʋmlaɖʋ nɛ Yakubu neu yɔ. Mamaɣnɩ takayaɣ kanɛ mba mɩ Caa Ɛsɔ sɩnɩ hɔɔlʋʋ yɔ, mba mɩ Ɛsɔ yawa nɛ ɛɖɔkɩ Yesu Krɩstʋ taa yɔ.
65001002	Ɛsɔ ɛna mɩ-pʋtɔdɩyɛ siŋŋ nɛ ɛhɛzɩ mɩ-laŋa niɣniɣ nɛ ɛsɔɔlɩ-mɩ siŋŋ.
65001003	Mɛ-ɛgbaɣdɩnaa kʋsɔɔlaa, me-liu kɛwɛɛ kpem se mama-mɩ takayaɣ ɛzɩma mbʋ Ɛsɔ yabɩ ɖatɩŋa payɩ ɖa-n̄ʋʋ yɔ pʋ-tɔm taa. Ɛlɛ manawa se pɩkɛnɩ kɩcɛyʋʋ se mentiyini-mɩ takayaɣ kanɛ nɛ pɩlabɩ-mɩ hʋnʋm nɛ ɩlʋ lidaʋ ŋgʋ Ɛsɔ cɛlɩ ɛ-n̄ɩma kpaagbaa cɛlʋʋ yɔ, kʋ-yɔɔ.
65001004	Ŋgʋ ɛyaa nabɛyɛ sʋ mɩ-hɛkʋ taa mɛɛsaɣ tɛɛ. Ɛyaa mba, pa-paa fɛyɩnɩ Ɛsɔ nɛ pakpaɣ ɖɛ-Ɛsɔ lootiye nɛ papɩsɩ ɛzaɣtʋ pʋyʋ. Pɔlɔʋ Ɛsɔ weyi e-ɖeke koŋ ɛkɛ n̄ʋʋtʋ yɔ nɛ ɖa-Kɩbaɣlʋ Yesu Krɩstʋ. Ɖooo lɔŋ Ɛsɔ kamawa se ɛkɔŋ pɔ-tɔm kʋʋ.
65001005	Ɩtɛm tɔm tʋnɛ sɩm camɩyɛ, ɛlɛ me-liu wɛɛ se mɔntɔzɩ-mɩ tʋ. Kɩbaɣlʋ yabɩ ɛ-n̄ɩma n̄ʋʋ alɩwaatʋ ndʋ ɛlɩzɩ-wɛ Ejipti ɛjaɖɛ taa yɔ. Ɛlɛ pʋwayɩ ɛkʋ mba pɛfɛyɩnɩ lidaʋ ɛ-yɔɔ yɔ.
65001006	Ɛsɔ tiyiyaa nabɛyɛ kɛwɛɛ nɛ pɔtɔɖɔkɩ pɔ-sɔsɔtʋ ɛlɛ peyele pa-ɖɩcaɣyɛ. Kɩbaɣlʋ sɩ-wɛ nɛ ɛɖaŋnɩ tɔm hʋʋ kɩyakʋ sɔsɔʋ wiye. Ɛhɔkɩ-wɛ yoŋgbasɩ nɛ ɛɖʋ-wɛ cɩkpɛndʋʋ taa tam yɔɔ.
65001007	Sodomi tɛtʋ nɛ Gomɔɔrɩ n̄ɩndʋ nɛ ndʋ ndʋ tɩn̄ɔtɩnɩ-tʋ yɔ, tɩ-taa n̄ɩma kalabɩ ɖɔɖɔ ɛzɩ Ɛsɔ tiyiyaa mba yɔ. Pakpaɣ pa-tɩ nɛ pɛcɛlɩ acɛyɛ nɛ palakɩ ɖɔɖɔ mbʋ pɩfɛyɩ ɛyaa n̄ɩndʋ taa kpem yɔ. Pɔhɔm pa-nɩŋgbaaŋ nɛ pɔtɔkɩ kʋn̄ɔŋ tam tam miŋ taa. Ɛsɔ labɩ-wɛ mbʋ se ɛyaa tɩŋa ɛna nɛ pakpa pa-tɩ.
65001008	Mbʋ ɖɔɖɔ ɛyaa mba pasʋ mɩ-hɛkʋ taa yɔ, poɖozuu ɖoze nɛ pepisiɣ po-tomnasɩ. Patakpaɣ n̄ʋndɩnaa nɛ payaa se pʋyʋ nɛ patʋʋ koboyaɣ tɩnaa.
65001009	Ŋgʋ, Ɛsɔ tiyiyu sɔsɔ Miisɛɛlɩ tatʋʋ Satanɩ alɩwaatʋ ndʋ Moyiizi sɩba nɛ ɛ nɛ-ɩ poyou yɔ. Pɔhɔŋaɣnɩ ɖama tɔm e-tomnaɣ yɔɔ. Pɩtatɩɩlabɩ-ɩ se ɛhʋʋnɩ-ɩ tɔm nɛ tʋtʋ. Ɛlɛ, eheyi-i yem se : Kɩbaɣlʋ ɛkalɩ-ŋ !
65001010	Ɛlɛ ɛyaa mba, mbʋ paasɩŋ yɔ, mbʋ patʋʋ. Ŋgʋ pɛwɛkɩɣ pa-tɩ mbʋ pasɩma ɛzɩ tɛtɛkpɩna sɩŋʋʋ yɔ, pɩ-taa.
65001011	Pʋtɔɔ-wɛ! Mbʋ pʋyɔɔ yɔ, patɩŋ nʋmɔʋ ŋgʋ Kayɩnɩ tɩŋaa yɔ. Liidiye yɔɔ lɛ, pɛpɛɖɩ pa-tɩ nʋmɔʋ kilebuu taa ɛzɩ Baalam yɔ. Pasɩba alɩwaatʋ ndʋ pakʋyɩ Ɛsɔ yɔɔ ɛzɩ Koore kalabʋ yɔ.
65001012	Ɛyaa mba, pɛkɛ mbʋ pipisiɣ mi-agbeɣla alɩwaatʋ ndʋ ikpeɣluu ɖama nɛ ɩtɔkɩ tɔɔnaɣ se pɩwɩlɩ se ɩsɔɔlɩ ɖama yɔ. Palakɩ kujoŋjoŋ lakasɩ nɛ sɔɔndʋ ɛɛkpa-wɛ. Pɛwɛ ɛzɩ ninɖiyaa mba pe-liu wɛɛ se pe-ɖeke po-lotu taa esuna yɔ. Pɛwɛ ɛzɩ ɛsɔmɩndʋ ndʋ heɣlɩm kpakɩɣ nɛ tiiyeki se tɛʋ ɛnɩɩ yɔ. Pɛkɛ tɩŋ weyi ɛɛlʋlʋʋ pee ɩ-lʋlʋʋ alɩwaatʋ taa yɔ. Pɛwɛ ɖɔɖɔ ɛzɩ tɩŋ weyi ɛsɩbɩ tɔm naalɛ nɛ pɛkpɛzɩ-ɩ yɔ.
65001013	Panɩɣzɩnɩ teŋgu lɩm hola wena awɛ ɖoŋ nɛ alɩzɩɣnɩ awayɩ pa-lakasɩ nzɩ sɩkpaɣ ɛyaa fɛyɛ yɔ, sɩ-kʋzɔɔtʋ yɔ. Pɛkɛ tɩyɩnzɩ nzɩ sɩcɔʋ yem yɔ. Ɛsɔ n̄ɔɔzɩ-wɛ ɖɩcaɣyɛ cɩkpɛndʋʋ sɔsɔʋ taa se pacaɣ peeye tam.
65001014	Pɔ-tɔm ɖɔɖɔ Enɔɔkɩ weyi ɛkɛ lʋbɛ n̄ɩnʋ Aɖam liɖe taa yɔ, ɛkɛɖɛzɩ nɛ Ɛsɔ nɔɔ. Ɛtɔm se : Cɔnɩ ŋna, Kɩbaɣlʋ nɛ ɛ-n̄ɩma kutokiŋ ɛgbaŋ ɛgbaŋ pɔkɔŋ.
65001015	Kɩbaɣlʋ kɔŋ se ɛhʋʋnɩ ɛyaa tɩŋa payɩ tɔm nɛ ɛlɩzɩ mba pa-paa fɛyɩnɩ Ɛsɔ yɔ, pa-tɩŋa pa-lakasɩ kɩdɛkɛdɩsɩ nzɩ palabɩ-sɩ alɩwaatʋ ndʋ pa-paa taawɛnɩ Ɛsɔ yɔ nɛ ɛwɩlɩ. Ɛlɩzɩɣ ɖɔɖɔ tʋtʋ ndʋ kɩwɛɛkɩm laɖaa mba pabaa fɛyɩnɩ Ɛsɔ yɔ, patʋ-ɩ yɔ, nɛ ɛwɩlɩ.
65001016	Pɛkɛ ɛyaa mba pemindiɣ yɔ. Pa-taa fɛyɩ ɖɔɖɔ leleŋ nɛ mbʋ pɩ-taa pɛwɛɛ yɔ. Palakɩ ɛzaɣtʋ ndʋ pa-maɣmaɣ pe-liu wɛɛ yɔ. Pɔ-nɔsɩ taa nɛ agaɣya tɔm ɖeke nɛ pasaŋ ɛyaa se pehiɣ kɛzɛɣ.
65001017	Mɛ-ɛgbaɣdɩnaa, mɩ lɛ, ɩtɔzɩ tɔm ndʋ ɖa-Kɩbaɣlʋ Yesu Krɩstʋ tiyiyaa keheyi-mɩ ɖooo lɔŋ yɔ.
65001018	Paaheyi-mɩ se kɛtɛzaɣ alɩwaatʋ taa ɛyaa woŋiyaa kaɣ lɩʋ. Palakɩ ɛzaɣtʋ ndʋ pa-maɣ maɣ pe-liu wɛɛ yɔ nɛ pa-paa ɛɛwɛɣnɩ Ɛsɔ.
65001019	Mba ɖɔɖɔ yekina nɛ ɛyaa tayɩɣ ɖama. Mbʋ pʋwɛ pa-taa yɔ, pi-ɖeke palakɩ. Pɛfɛyɩnɩ Ɛsɔ Kalɩzaɣ.
65001020	Mɛ-ɛgbaɣdɩnaa, mɩ lɛ, ɩkpazɩ mɩ-tɩ ɖoŋ mi-lidaʋ ŋgʋ kɩwɛ cɩɖɩcɩɖɩ pɩtɩɩfɛyɩ yɔ, kɩ-taa. Ɩtɩŋɩnɩ Cɩɖɩcɩɖɩ Kalɩzaɣ yɔɔ nɛ ɩtɩmnɩ Ɛsɔ.
65001021	Ɩwɛɛ Ɛsɔ sɔɔlɩm taa mbʋ nɛ ɩɖaŋ se ɖa-Kɩbaɣlʋ Yesu Krɩstʋ ɛna mɩ-pʋtɔdɩyɛ nɛ ɩwɛnɩ tam tam wezuu.
65001022	Ɩna mba papʋtʋʋ pa-taa yɔ, pa-pʋtɔdɩyɛ.
65001023	Ɩya lalaa n̄ʋʋ nɛ ɩlɩzɩ-wɛ miŋ taa nɛ sɔɔndʋ. Ɩpaɖɩ pɩkpɛndɩnɩ pɔ-yɔɔ wondu ndʋ kɩwɛɛkɩm wɛtʋ pisaa yɔ.
65001024	Ɛsɔ pɩzɩɣ nɛ ehuuzi mɩ-yɔɔ nɛ ɩtaatɔlɩ. Ɛpɩzɩɣ nɛ ewoni-mɩ e-koboyaɣ taa nɛ paanaɣ kawanaɣ nakɛyɛ mɩ-yɔɔ nɛ mɩ-laŋa hʋlʋmɩ poyi poyi.
65001025	Ɖa-n̄ʋʋyaɖʋ Ɛsɔ ɖeke koŋ lɛ lɔŋsɩnɖʋ. Ɛnʋ tɩna koboyaɣ nɛ paɣlɩka nɛ ɖoŋ nɛ abalɩtʋ, lɛɛlɛɛyɔ nɛ tam yɔɔ. Pɩla mbʋ.
66001001	Ɩɩnaɣ mbʋ mbʋ Ɛsɔ cɛlɩ Yesu Krɩstʋ nɛ ɛlɛ n̄alɩzɩ nɛ ɛwɩlɩ ɛ-tʋmlaɖaa yɔ. Yesu tiyini Ɛsɔ tiyiyu ɛ-tʋmlaɖʋ Yohanɛɛsɩ lɛ, eyele nɛ ɛtɩlɩ mbʋ pʋwɛɛ se pɩlakɩ alɩwaatʋ pazɩ taa yɔ.
66001002	Yohanɛɛsɩ lɩzɩ mbʋ pɩtɩŋa payɩ ɛnawa yɔ, pi-aseɣɖe. Ɛlɩzɩ-ɖɩ Ɛsɔtɔm nɛ nɖɩ Yesu Krɩstʋ lɩzaa yɔ, pɔ-yɔɔ.
66001003	Weyi ɛkalɩɣ nɛ mba pewelesiɣ tɔm ndʋ pɛɖɛzɩ-tʋ takayaɣ kanɛ ka-taa yɔ, pehiɣ pa-tɩ. Mba pɔɖɔkʋʋ ndʋ tɩtɩŋa payɩ pama takayaɣ kanɛ ka-taa yɔ, pehiɣ pa-tɩ mbʋ pʋyɔɔ yɔ, alɩwaatʋ wɩzɩ talʋʋ. ɩ
66001004	Ma Yohanɛɛsɩ, mamaɣnɩ takayaɣ kanɛ Krɩstʋ agbaa lʋbɛ wena awɛ Aazii egeetiye taa yɔ. Weyi ɛwɛɛ nɛ ɛɛwɛɛ nɛ ɛkaɣ kɔm yɔ, nɛ kalɩzasɩ lʋbɛ nzɩ sɩwɛ e-kewiyaɣ kpelaɣ ɛsɩndaa yɔ, palabɩ-mɩ lootiye nɛ pɛhɛzɩ mɩ-laŋa.
66001005	Yesu Krɩstʋ ɛlabɩ-mɩ mbʋ ɖɔɖɔ. Ɛnʋ lɛ aseɣɖe tʋ weyi ɛlakɩ mbʋ ɛɖʋwa se ɛlakɩ yɔ, nɛ ɛnʋ calɩnɩ fem nɛ sɩɖaa taa nɛ ɛkɛ kedeŋa yɔɔ awiya taa wiyaʋ. Pasa ɛnʋ weyi ɛsɔɔlɩ-ɖʋ nɛ ɛtɩŋɩnɩ ɛ-calɩm yɔɔ nɛ eholi-ɖʋ ɖa-kɩwɛɛkɩm taa yɔ.
66001006	Eyeba nɛ ɖɩkɛ awiya nɛ layaa ɛ-Caa Ɛsɔ. Ɛnʋ tɩna koboyaɣ nɛ ɖoŋ waasɩ nɛ waasɩ. Pɩla mbʋ!
66001007	Cɔnɩ ŋna, ɛkɔŋ naɣ yɔ ɛsɔmɩndʋ yɔɔ. Ɛyaa tɩŋa kɔŋ-ɩ naʋ, halɩ pɩkpɛndɩnɩ mba paasɔbɩ ɛ-hʋyʋʋ tɛɛ kɩgbɛzɛŋ yɔ. Ajɛɛ kpeekpe taa ɛyaa kɔŋ peenduu ɛ-yɔɔ. Ɛɛɛ, pɩla mbʋ!
66001008	Kɩbaɣlʋ Ɛsɔ kaɖɩɣ kpayɩ se : Ma lɛ Alɩfaa nɛ Omega. Ma lɛ weyi ɛwɛɛ nɛ ɛɛwɛɛ nɛ ɛkaɣ kɔm yɔ, Ɖoŋ Tɩŋa tʋ.
66001009	Ma Yohanɛɛsɩ, mɛnkɛ mɩ-ɛgbaɣdʋ nɛ ma nɛ mɩ ɖɩtɔkɩnɩ kʋn̄ɔŋ nɛ kewiyaɣ nɛ ɖɩn̄akɩ pana ɖa nɛ Yesu Krɩstʋ ɖɛ-kpɛndʋʋ taa. Monsuzi Ɛsɔ tɔm nɛ malɩzɩ Yesu aseɣɖe yɔɔ yɔɔ mɛwɛ ɛjaɖɛ nɖɩ lɩm cɔ-ɖɩ kondiko nɛ payaɣ-ɖɩ se Patmoosɩ yɔ, ɖɩ-taa.
66001010	Kalɩzaɣ tibi mɔ-yɔɔ Kɩbaɣlʋ kɩyakʋ wiye. Peeye manɩ puholuu nɛ ma-wayɩ ɖoŋ ɛzɩ pahʋlʋʋ ɛgandɩyɛ yɔ.
66001011	Pʋtɔŋaɣ se : Ma mbʋ ŋnaɣ yɔ, pʋ-tɔm takayaɣ nakɛyɛ taa nɛ ŋtiyini Krɩstʋ agbaa lʋbɛ wena awɛ Aazɩ tɛtʋ lʋbɛ tʋnɛ tɩ-taa yɔ. Ana yɔ : Efɛɛzɩ n̄ɩnɖɛ nɛ Smiirnɩ n̄ɩnɖɛ nɛ Pɛɛrgam n̄ɩnɖɛ nɛ Tiyaatiiri n̄ɩnɖɛ nɛ Saardɩ n̄ɩnɖɛ nɛ Filaadɛlfii n̄ɩnɖɛ nɛ Laodisee n̄ɩnɖɛ.
66001012	Menkisaa se mana weyi ɛyɔɔdʋʋnɩ-m yɔ lɛ, manaɣ mbʋ pʋ-yɔɔ pasɩɣ kanɖʋnaa yɔ, lʋbɛ, palabɩ-pʋ nɛ sika.
66001013	Peeye mana nɔɔyʋ sɩŋ pɩ-hɛkʋ taa, ɛnɩɣzɩnɩ ɛyʋ pɩyalʋ nɔɔyʋ. Esu toko nɛ kitii ɛ-naŋgbanzɩ tɛɛ waaa nɛ ɛta ɛ-laŋɩyɛ taa sika tambaɖɛ.
66001014	Ɛ-n̄ʋʋ taa n̄ɔsɩ hʋlʋmɩ poyi poyi ɛzɩ kpɛm kʋhʋlʋmʋm yɔ, nɛ ɛzɩ mbʋ payaɣ se nɛɛjɩ yɔ, nɛ ɛ-ɛza ɖeɣ miŋ pelu pelu ɛzɩ miŋ nzʋlʋmɩyɛ yɔ.
66001015	Ɛ-naŋgbanzɩ wɛ ɛzɩ n̄ɩɣyʋʋ kazɩnzɩŋa n̄ɩŋgʋ ŋgʋ paɖʋ miŋ taa nɛ kɩsɛɛ yɔ. Ɛ-nɔɔ tilaɣ ɛzɩ lɩm sɔsɔm falʋʋ yɔ.
66001016	Ɛɖɔkɩ tɩɩnzɩ lʋbɛ e-nesi kɩbanzɩ taa nɛ ɛ-nɔɔ taa lɩɣ abalɩsɩɣa ŋga kɔ-nɔɔ taa cʋlʋtaa nɛ kapɩɣ cenje yɔ. Ɛ-ɛsɩndaa n̄ɩlɩzaɣ ɛzɩ wɩsɩ n̄akʋʋ ɖoŋ alɩwaatʋ ndʋ sisiɣaa yɔ.
66001017	Mana-ɩ lɛ, mɔntɔlɩ ɛ-tɛɛ ɛzɩ mansɩba yɔ. Peeye ɛtɩnɩ e-nesi kɩbanzɩ mɔ-yɔɔ nɛ ɛtɔ se : Sɔɔndʋ ɛtaakpa-ŋ! Ma lɛ Nʋmɔɖɛyʋ nɛ ɛɖɩɣyɛ.
66001018	Ma nɛ mɛ-ɛza. Maasɩba, ɛlɛ, ma yɔ, ma nɛ mɛ-ɛza waasɩ nɛ waasɩ. Pɩla mbʋ! Mɔnɖɔkɩ Sɩm nɛ Sɩɖaa Lone pɔ-nɔnɔsɩ n̄ɩma.
66001019	Ye mbʋ, ma mbʋ ŋnawa yɔ, mbʋ pʋwɛ lɛɛlɛɛyɔ yɔ nɛ mbʋ pʋkɔŋ labʋ pʋ-wayɩ yɔ, pʋ-tɔm.
66001020	Ŋŋnaɣ tɩɩnzɩ lʋbɛ nzɩ ŋna me-nesi kɩbanzɩ taa yɔ nɛ mbʋ pʋ-yɔɔ pasɩɣ kanɖʋnaa yɔ, pʋ-lʋbɛ mbʋ palabɩnɩ sika yɔ, pɔ-tɔm ndʋ tɩwɛ mɛsaɣ tɛɛ yɔ, tɩ-tɔbʋʋ : Tɩɩnzɩ lʋbɛ nzɩ lɛ Krɩstʋ agbaa lʋbɛ ana a-Ɛsɔ tiyiyaa nɛ mbʋ pʋ-yɔɔ pasɩɣ kanɖʋnaa yɔ, pɩ-lʋbɛ mbʋ lɛ Krɩstʋ agbaa lʋbɛ ana.
66002001	Ma Efɛɛzɩ Krɩstʋ ɛgbɛyɛ Ɛsɔ tiyiyu takayaɣ nɛ ŋheyi-i se : Weyi ɛɖɔkɩ tɩɩnzɩ nzɩ sɩ-lʋbɛ e-nesi kɩbanzɩ taa yɔ nɛ ɛɖɔŋ mbʋ pʋ-yɔɔ pasɩɣ kanɖʋnaa nɛ palabɩ-pʋ nɛ sika yɔ, pʋ-lʋbɛ pɩ-hɛkʋ taa yɔ, ɛtɔŋ se :
66002002	Mansɩm n̄a-tʋma nɛ n̄a-lakasɩ nɛ n̄a-pana n̄aɣʋ. Manawa se ŋŋcaɣ se n̄a nɛ kan̄adɩnaa ɩkpɛndɩ. Ŋmaɣzɩ mba pɔtɔŋ se pɛkɛ Yesu Tiyiyaa nɛ pɛtɛkɛ mbʋ yɔ nɛ ŋna se pɛkɛ cɛtɩyaa.
66002003	Manawa se ŋɖɔkɩ n̄a-tɩ nɛ ŋla kʋn̄ɔŋ ma-hɩɖɛ yɔɔ nɛ pɩtɛɖɛ-ŋ.
66002004	Ɛlɛ ndʋ man-taa wɛnɩ-ŋ yɔ, ndʋ lɛ se : Ŋyebi sɔɔlɩm mbʋ ŋŋwɛnɩ-pʋ ɖooo lɔŋ yɔ.
66002005	Ye mbʋ, tɔzɩ ɖenɖe pucoɖi-ŋ nɛ ŋtɔlɩ yɔ nɛ ŋpɩsɩnɩ n̄a-tɩ nɛ ŋla mbʋ ŋlakaɣ kajalaɣ taa yɔ. Pɩtɛkɛ mbʋ yɔ, piileɖuu mɔnkɔŋ n̄ɔ-cɔlɔ nɛ mɛlɛɣ mbʋ pʋ-yɔɔ pasɩɣ n̄a-kanɖʋ yɔ.
66002006	Piyele mbʋ ŋlakɩ nɛ pʋwɛ ɖeu yɔ lɛ se : Ŋpaɖɩɣ mbʋ Nikolaa n̄ɩma lakɩ yɔ kpem ɛzɩ ma ɖɔɖɔ yɔ.
66002007	Weyi ɛwɛnɩ nɩŋgbaaŋ yɔ, ɛnɩɩ ndʋ Kalɩzaɣ heyiɣ Krɩstʋ agbaa yɔ : Weyi ɛwakɩ yɔ, mahaɣ-ɩ waɖɛ se ɛtɔɔ wezuu tɩʋ ŋgʋ kɩwɛ Ɛsɔ paɖaɖiso taa yɔ, ki-pee.
66002008	Ma Smiirnɩ Krɩstʋ ɛgbɛyɛ Ɛsɔ tiyiyu takayaɣ nɛ ŋheyi-i se : Weyi ɛkɛ nʋmɔɖɛyʋ nɛ ɛɖɩɣ yɛ nɛ ɛɛsɩba nɛ efe yɔ, ɛtɔŋ se :
66002009	Mansɩm n̄a-tʋma nɛ n̄e-siziŋ nɩʋ nɛ n̄a-kʋn̄ɔndʋtʋ. Ɛlɛ ŋkɛ n̄ɩm tʋ. Mansɩm ɛyaa mba pɔyɔɔdʋʋ-ŋ ɛzaɣtʋ tɔm yɔ. Pɔtɔŋ se pɛkɛ Yuda n̄ɩma ɛlɛ, pɛcɛtɩɣ kɩcɛtʋ. Kan̄adʋ Satanɩ kpaaŋ taa n̄ɩma pɛkɛwa.
66002010	Sɔɔndʋ ɛtaakpa-ŋ nɛ kʋn̄ɔŋ ŋgʋ ŋkaɣ tɔɔʋ yɔ. Cɔnɩ ŋna, Satanɩ kɔŋ mɩ-taa nabɛyɛ ɖʋʋ salaka se ɛtakɩ-mɩ nɛ ɛna. Ɩkɔŋ nɩʋ siziŋ kɩyakɩŋ hiu. La mbʋ pʋpɔzʋʋ yɔ nɛ pɩsɩɩnɩ n̄a-sɩm wiye nɛ maha-ŋ wezuu hulaɣ.
66002011	Weyi ɛwɛnɩ nɩŋgbaaŋ yɔ, ɛnɩɩ ndʋ Kalɩzaɣ heyiɣ Krɩstʋ agbaa yɔ : Weyi ɛwakɩ yɔ, sɩm naalɛ n̄ɩmbʋ ɛɛnaɣ ɛ-yɔɔ kaʋ.
66002012	Ma Pɛɛrgam Krɩstʋ ɛgbɛyɛ Ɛsɔ tiyiyu takayaɣ nɛ ŋheyi-i se : Weyi ɛwɛnɩ abalɩsɩɣa ŋga kɔ-nɔɔ cʋlʋtaa nɛ kapɩɣ cenje yɔ, ɛtɔŋ se :
66002013	Mansɩm n̄a-tʋma. Mansɩm ɖenɖe ŋwɛɛ yɔ. Manawa se peeye Satanɩ kewiyaɣ kpelaɣ wɛɛ. Ŋɖɔkɩ ma-hɩɖɛ kpam nɛ ŋtɔlɔ lidaʋ ŋgʋ ŋwɛnɩ mɔ-yɔɔ yɔ halɩ pɩkpɛndɩnɩ kɩyakɩŋ weyi ɩ-taa pakʋ ma-aseɣɖe tʋ Antipaasɩ weyi ɛlakaɣ mbʋ pʋpɔzaɣ yɔ. Mɩ-tɛ peeye ɖenɖe Satanɩ wɛɛ yɔ, pɩɩlabɩ mbʋ.
66002014	Ɛlɛ, man-taa wɛnɩ-ŋ nɛ natʋyʋ. Ndʋ lɛ se ŋwɛnɩ nabɛyɛ peeye nɛ pɔɖɔkɩnɩ Balaam wɩlɩtʋ. Ɛɛwɩlɩ Baalakɩ ɛzɩma mbʋ ɛɛla nɛ epeɣzi Izrɛɛlɩ n̄ɩma nɛ pɔtɔɔ nandʋ ndʋ pala sɩɩnaa yɔ, nɛ pala hayitu pɩsa nɛ pɔtɔlɩ kɩwɛɛkɩm taa yɔ.
66002015	Mbʋ ɖɔɖɔ nabɛyɛ wɛ n̄ɛ-tɛ nɛ pɔɖɔkɩnɩ tɔm ndʋ Niikolaa n̄ɩma wɩlɩɣ yɔ.
66002016	Ye mbʋ, pɩsɩnɩ n̄a-tɩ. Pɩtɛkɛ mbʋ yɔ, mɔkɔŋ n̄ɔ-cɔlɔ kɩyakɩŋ ɩnɛ ɩ-taa nɛ malabɩnɩ-wɛ you nɛ abalɩsɩɣa ŋga kalɩɣnɩ mɔ-nɔɔ taa yɔ.
66002017	Weyi ɛwɛnɩ nɩŋgbaaŋ yɔ, ɛnɩɩ ndʋ Kalɩzaɣ heyiɣ Krɩstʋ agbaa yɔ! Weyi ɛwakɩ yɔ, mahaɣ-ɩ tɔɔnaɣ ŋga pɛmɛsɩ-kɛ nɛ payaɣ-kɛ se Maanɩ yɔ se ɛtɔɔ nɛ pɩyɛ kʋhʋlʋmɩyɛ nɖɩ pama ɖɩ-yɔɔ hɩɖɛ kɩfaɖɛ naɖɩyɛ yɔ. Nɔɔyʋ tasɩm-ɖɩ nɛ pɩtasɩnɩ weyi ɛmʋʋ-ɖɩ yɔ.
66002018	Ma Tiyaatiiri Krɩstʋ ɛgbɛyɛ Ɛsɔ tiyiyu takayaɣ nɛ ŋheyi-i se : Ɛsɔ Pɩyalʋ, weyi ɛ-ɛza ɖeɣ miŋ pelu pelu ɛzɩ miŋ nzʋlʋmɩyɛ yɔ nɛ ɛ-naŋgbanzɩ wɛɛ ɛzɩ n̄ɩɣ yʋʋ kasɩnzɩŋa n̄ɩŋgʋ yɔ, ɛtɔŋ se :
66002019	Mansɩm n̄a-tʋma nɛ n̄ɔ-sɔɔlɩm nɛ mbʋ ŋlakɩ yɔ nɛ n̄e-lidaʋ nɛ n̄a-pana n̄aɣʋ. Mansɩm ɖɔɖɔ se mbʋ ŋlakɩ lɛɛlɛɛyɔ yɔ, pɩkɩlɩ mbʋ ŋlakaɣ ɖooo yɔ ɖɔʋ.
66002020	Ɛlɛ ndʋ man-taa wɛnɩ-ŋ yɔ, ndʋ lɛ se : Ŋyeki halʋ weyi payaɣ -ɩ se Jesabɛɛlɩ nɛ ɛtɔŋ se ɛkɛ Ɛsɔ tɔm ɖɛsɩyʋ yɔ nɛ ɛwɩlɩɣ tɔm nɛ epeɣzuu man-tʋmlaɖaa se pala hayitu nɛ pɔtɔɔ nandʋ ndʋ pala sɩɩnaa yɔ.
66002021	Maha-ɩ alɩwaatʋ se ɛpɩsɩnɩ ɛ-tɩ ɛlɛ, ɛtɔsɔɔlɩ se eyele ɛ-hayitu lakasɩ.
66002022	Cɔnɩ ŋna, manɖʋʋ-ɩ kʋdɔŋ nɛ ɛhɛnɩ kaɖʋ yɔɔ. Mba pa nɛ-ɩ palakɩ acɛyɛ yɔ, ye peteyele pa-lakasɩ nzɩ yɔ, meyeki nɛ panɩɩ siziŋ siŋŋ.
66002023	Mɔnkɔŋ kʋʋ halʋ ɛnʋ e-piya. Krɩstʋ agbaa tɩŋa kaɣ tɩlʋʋ se ma lɛ weyi ɛtazɩɣ ɛyaa lɩmaɣza nɛ mbʋ pʋwɛ pa-taa yɔ, pa-taa. Mɔnkɔŋ hɛyʋʋ paa mɩ-taa weyi mbʋ ɛlaba yɔ, pʋ-yɔɔ.
66002024	Piyele mɩ mba ɩwɛ Tiyaatiiri Krɩstʋ ɛgbɛyɛ taa nɛ ɩtamʋ tɔm ndʋ ɛzɩ lɛlaa yɔ nɛ ɩɩsɩŋ mbʋ lɛlaa yaɣ se Satanɩ mɛɛsaɣ tɛɛ tɔm ndʋ tɩwɛ cukaŋ yɔ, meheyiɣ-mɩ se : Maatasɩɣ-mɩ sɔzʋʋ sʋʋtʋ natʋyʋ.
66002025	Ɛlɛ, ɩɖɔkɩ mbʋ ɩwɛna yɔ kpam nɛ pʋkɔɔ pɩsɩnɩ kɩyakʋ ŋgʋ mɔnkɔŋ yɔ.
66002026	-
66002027	Weyi ɛwakɩ yɔ, weyi ɛlakɩ mbʋ me-liu wɛɛ nɛ pɩtalɩ tɩnaɣ yɔɔ yɔ, mahaɣ-ɩ ɖoŋ ɛzɩ man-Caa haɣʋ-m ɖoŋ yɔ. Mahaɣ-ɩ ɖoŋ ajɛɛ yɔɔ se eɖiɣ-yɛ nɛ n̄ɩɣyʋʋ ɖaʋ nɛ ɛyɔkɩ-yɛ ɛzɩ pɔyɔkʋʋ cʋʋ n̄anzɩ yɔ.
66002028	Mahaɣ -ɩ ɖɔɖɔ tɩmbalʋʋ.
66002029	Weyi ɛwɛnɩ ŋɩŋgbaaŋ yɔ, ɛnɩɩ ndʋ Kalɩzaɣ heyiɣ Krɩstʋ agbaa yɔ.
66003001	Ma Saardɩ Krɩstʋ ɛgbɛyɛ Ɛsɔ tiyiyu takayaɣ nɛ ŋheyi-i se : Weyi ɛɖɔkɩ Ɛsɔ kalɩzasɩ lʋbɛ nɛ tɩɩnzɩ lʋbɛ yɔ, ɛtɔŋ se : Mansɩm n̄a-tʋma nɛ n̄a-hɩɖɛ sɛwa se ŋwɛ wezuu ɛlɛ, ŋsɩba.
66003002	Fe nɛ ŋla nɛ mba pakazaa nɛ pawɩzɩ sɩbʋ yɔ, pakpa ɖoŋ mbʋ pʋyɔɔ yɔ, manawa se mbʋ ŋlakɩ mɛ-Ɛsɔ ɛsɩndaa yɔ, pɩtatalɩ.
66003003	Pʋ-yɔɔ lɛ, tɔzɩ tɔm ndʋ ŋtisaa nɛ ŋnɩɩ yɔ, tɩ-yɔɔ. Ɖɔkɩ-tʋ nɛ ŋpɩsɩnɩ n̄a-tɩ. Ye ŋtacaɣnɩ n̄ɛ-ɛza yɔ, mɔnkɔŋ ɛzɩ mɩlʋ yɔ nɛ montudi-ŋ, ŋŋsɩŋ alɩwaatʋ ndʋ tɩ-yɔɔ mɔnkɔŋ yɔ.
66003004	Pɩtɛ lɛ, ŋwɛnɩ nabɛyɛ Saardɩ peeye nɛ petepisi po-wondu. Pɔkɔŋ suu wondu kʋhʋlʋmtʋ nɛ ma nɛ wɛ ɖɩɖɔ mbʋ pʋyɔɔ yɔ, pamʋnaa.
66003005	Weyi ɛwakɩ yɔ, mɔnkɔŋ-ɩ suu wondu kʋhʋlʋmtʋ. Maakaɣ ɛ-hɩɖɛ hɩzʋʋ wezuu takayaɣ taa. Mɔnkɔŋ kaɖʋʋ man-Caa nɛ e-tiyiyaa pɛ-ɛsɩndaa kpayɩ se pʋdʋ ɛnʋ, ɛkɛ ma-n̄ɩnʋ.
66003006	Weyi ɛwɛnɩ nɩŋgbaaŋ yɔ, ɛnɩɩ ndʋ Kalɩzaɣ heyiɣ Krɩstʋ agbaa yɔ.
66003007	Ma Filaadɛlfii Krɩstʋ ɛgbɛyɛ Ɛsɔ tityiyu takayaɣ nɛ ŋheyi-i se : Weyi ɛkɛ cɩɖɩcɩɖɩ tʋ nɛ toovenim tʋ yɔ, weyi ɛɖɔkɩ Daaviidi nɔnɔɔ n̄ɩmɩyɛ nɛ ye ɛtʋlaa nɔɔyʋ ɛɛpɩzɩɣ nɛ ɛɖɩɣ nɛ ye ɛɖɩɣaa nɔɔyʋ ɛɛpɩzɩɣ nɛ ɛtʋlɩ yɔ, ɛtɔŋ se :
66003008	Mansɩm n̄a-tʋma. Na, mantʋlɩ nɔnɔɔ ŋga nɔɔyʋ ɛɛpɩzɩɣ nɛ ɛɖɩɣ yɔ n̄ɛ-ɛsɩndaa. Ŋwɛnɩ ɖoŋ pazɩ ɛlɛ ŋɖɔkɩ mɔn-tɔm nɛ ŋtɛkpɛzɩ se ŋtasɩm-m.
66003009	Na mbʋ mɔnkɔŋ labʋ Satanɩ kpaaŋ taa n̄ɩma yɔ. Pɔtɔŋ se pɛkɛ Yuda n̄ɩma ɛlɛ pɛtɛkɛ-mbʋ, pɛkɛ cɛtɩyaa. Na, meyeki nɛ pɔkɔɔ nɛ poluŋ n̄ɛ-tɛɛ nɛ patɩlɩ se mɔnsɔɔlɩ-ŋ.
66003010	Ɛzɩma mbʋ meheyi-ŋ se ŋɖɔkɩ n̄a-tɩ nɛ ŋtisi nɛ ŋɖɔkɩ tɔm ndʋ yɔ, ma ɖɔɖɔ mɔnɖɔkʋʋ-ŋ alɩwaatʋ ndʋ pʋkɔŋ takʋʋ kedeŋa kpeekpe yɔɔ ɛyaa se pɩna pa-wayɩ yɔ.
66003011	Pɩkazɩ pazɩ, mɔnkɔŋ. Ɖɔkɩ mbʋ ŋwɛna yɔ kpam nɛ nɔɔyʋ ɛtaakɔɔ nɛ ɛlɛɣ n̄a-wabʋ hulaɣ.
66003012	Weyi ɛwakɩ yɔ, meyeki nɛ ɛkɛ mɛ-Ɛsɔ ɖɩɣa taa sisika. Ɛɛtasɩɣ lɩʋ kaʋ. Mamaɣ ɛ-yɔɔ mɛ-Ɛsɔ ɛnʋ ɛ-hɩɖɛ nɛ ɛ-tɛtʋ n̄ɩnɖɛ. Ɛ-tɛtʋ ndʋ lɛ Yeruusalɛm kɩfalʋʋ ŋgʋ kɩlɩɣnɩ ɛsɔdaa mɛ-Ɛsɔ cɔlɔ nɛ kitiki yɔ. Mamaɣ ɛ-yɔɔ ɖɔɖɔ ma-hɩɖɛ kɩfaɖɛ.
66003013	Weyi ɛwɛnɩ nɩŋgbaaŋ yɔ, ɛnɩɩ ndʋ Kalɩzaɣ heyiɣ Krɩstʋ agbaa yɔ.
66003014	Ma Laodisee Krɩstʋ ɛgbɛyɛ Ɛsɔ tiyiyu takayaɣ nɛ ŋheyi-i se : Weyi payaɣ se Pɩla Mbʋ nɛ ɛkɛ aseɣɖe tʋ weyi ɛmʋnaa se pataa-ɩ liu yɔ nɛ toovenim tʋ yɔ, weyi ɛkɛ mbʋ pɩtɩŋa payɩ Ɛsɔ laba yɔ, pi-kiɖe yɔ, ɛtɔŋ se :
66003015	Mansɩm n̄a-tʋma. Ŋfɛyɩ niŋkaɣ, ŋfɛyɩ ɖɔɖɔ miŋ. Me-liu kɛwɛɛ se ŋwɛɛ niŋkaɣ yaa miŋ.
66003016	Ye mbʋ, ɛzɩ ŋwɛʋ tɛntɛmɛɛ nɛ ŋfɛyɩ niŋkaɣ yaa miŋ yɔ, mɔntɔʋ-ŋ nɛ mɔ-nɔɔ.
66003017	Ŋtɔŋ se : Mɛnkɛ n̄ɩm tʋ, mɛwɛnɩ n̄ɩm nɛ nabʋyʋ ɛɛtɛɖɩɣ-m. Ɛlɛ ŋtatɩlɩ se ŋkɛ tanɩm tʋ nɛ ŋwɛɛ pʋtɔdɩyɛ nɛ ŋkɛ kʋn̄ɔndʋ nɛ yʋlʋm nɛ ŋwɛɛ tombolo.
66003018	Pʋyɔɔ lɛ, mantasɩɣ-ŋ lɔŋ se ŋkɔɔ mɔn-cɔlɔ nɛ ŋya sika ŋga pɔhɔbɩ-kɛ miŋ taa nɛ kan̄ɩlɩzɩɣ camɩyɛ yɔ nɛ ŋpɩsɩ n̄ɩm tʋ. Mantasɩɣ-ŋ lɔŋ ɖɔɖɔ se ŋkɔɔ mɔn-cɔlɔ nɛ ŋya wondu kʋhʋlʋmtʋ nɛ ŋsuu nɛ ŋtaawɛɛ tombolo nɛ pana n̄ɛ-fɛyɛ. Kɔɔ ŋya ɖɔɖɔ kɔyɛ nɛ ŋlizi n̄ɛ-ɛza taa nɛ ŋpɩzɩ nɛ ŋna.
66003019	Ma lɛ, mɔhɔŋ mba patɩŋa payɩ mɔnsɔɔlɩ-wɛ yɔ, pa-nɩŋgbaaŋ nɛ mansɩɣzɩɣ-wɛ lɔŋ. Pʋ-yɔɔ lɛ, wɛɛ kpekpeka nɛ ŋpɩsɩnɩ n̄a-tɩ.
66003020	Cɔnɩ ŋna, mansɩŋ nɔnɔɔ taa nɛ mamakɩ pɔɔyʋʋ. Ye nɔɔyʋ ɛnɩ man-taŋ nɛ ɛtʋlɩ-m yɔ, mansʋʋ ɛ-tɛ nɛ ma nɛ ɩ ɖɩkpɛndɩ nɛ ɖɩtɔɔ.
66003021	Weyi ɛwakɩ yɔ, meyeki nɛ ma nɛ ɩ ɖɩcaɣ men-kewiyaɣ kpelaɣ yɔɔ ɛzɩ mawabʋ nɛ ma nɛ man-Caa ɖɩcaɣ ɛ-n̄ɩŋga yɔɔ yɔ.
66003022	Weyi ɛwɛnɩ nɩŋgbaaŋ yɔ, ɛnɩɩ ndʋ Kalɩzaɣ heyiɣ Krɩstʋ agbaa yɔ.
66004001	Pʋwayɩ lɛ, mɔncɔnaa nɛ manaɣ nɔnɔɔ nakɛyɛ ɛsɔdaa, katʋlaa. Peeye manɩ pʋyɔɔdʋʋnɩ-m ɛzɩ pɩcalʋʋ-m yɔɔdɩnaʋ ɛzɩ pahʋlʋʋ ɛgandɩyɛ yɔ se : Kpa cɩnɛ nɛ mawɩlɩ-ŋ mbʋ pʋwɛɛ se pɩlakɩ pʋnɛ pʋ-wayɩ yɔ.
66004002	Kpaagbaa mbʋ lɛ, Kalɩzaɣ tii mɔ-yɔɔ. Peeye mana kewiyaɣ kpelaɣ nakɛyɛ ɛsɔdaa. Nɔɔyʋ caɣ kpelaɣ ŋga kɔ-yɔɔ.
66004003	Pʋdʋ n̄ɩlɩzaɣ ɛzɩ n̄ɩɣlɩm pɩyɛ nɖɩ payaɣ-ɖɩ se Yasɩpɩ nɛ Sarɩdʋanɩ yɔ. Tɩŋgaɣ yʋʋ nakʋyʋ kɔcɔ kewiyaɣ kpelaɣ ŋga kondiko nɛ kɩn̄ɩlɩzɩɣ ɛzɩ n̄ɩɣlɩm pɩyɛ nɖɩ payaɣ-ɖɩ se Emeroodi yɔ.
66004004	Kewiyaɣ kpelisi nɩɩlɛ nɛ naanza kɔcɔ kewiyaɣ kpelaɣ ŋga kondiko nɛ kɩbɩma nɩɩlɛ nɛ naanza nabɛyɛ caɣ sɩ-yɔɔ. Posu wondu kʋhʋlʋmtʋ nɛ papa sika awiihulasi.
66004005	Tɛʋ n̄ɩlɩzʋʋ nɛ tɛʋ nazʋʋ nɛ kɔkɔɖɛ palɩɣaɣnɩ kewiyaɣ kpelaɣ ŋga kɔ-yɔɔ. Mɩntʋsʋŋ lʋbɛ weyi ɩnaɣ camɩyɛ yɔ, ɩmʋwaɣ kpelaɣ ŋga kɛ-ɛsɩndaa. Ɩnʋ lɛ Ɛsɔ kalɩzasɩ lʋbɛ.
66004006	Nabʋyʋ kɛwɛ kewiyaɣ kpelaɣ ŋga kɛ-ɛsɩndaa ɖɔɖɔ. Pʋwɛ ɛzɩ lɩŋgamʋʋ yɔ nɛ pɩn̄ɩlɩzʋʋ ɛzɩ n̄ɩnʋʋ yɔ. Pɩnɩɣzɩnɩ pɩyɛ kʋhʋlʋmɩyɛ nɖɩ payaɣ-ɖɩ se krɩstalɩ yɔ. Kewiyaɣ kpelaɣ ŋga kɛ-hɛkʋ taa nɛ kɔ-cɔlɔ kpɛɛ lɛ, ɛza tɩnaa nabɛyɛ naanza kɛwɛɛ, pɛwɛnɩ ɛza tɔtɔ taa nɛ wayɩ.
66004007	Kɔɔnɔɔ n̄ɩnʋʋ wɛ ɛzɩ tɔɔyʋʋ yɔ, naalɛ n̄ɩnʋ n̄ɛwɛɛ ɛzɩ neɣye yɔ, tozo n̄ɩnʋ ɛsɩndaa wɛ ɛzɩ ɛyʋ yɔ nɛ naza n̄ɩnʋ n̄ɛwɛɛ ɛzɩ keziye nɖɩ ɖɩɖɔŋ kʋyʋʋ yɔ.
66004008	Pa-naanza pɛwɛnɩ keŋ loɖo loɖo nɛ pɛwɛɛnɩ ɛza yʋʋ pɔ-yɔɔ nɛ pe-keŋ yɔɔ nɛ ɛ-tɛɛ. Pɔyɔɔdaɣ kaahɛzaɣ wɩsɩ nɛ ɖoo se : Kɩbaɣlʋ Ɛsɔ Ɖoŋtɩŋa tʋ wɛ Cɩɖɩcɩɖɩ, Cɩɖɩcɩɖɩ, Cɩɖɩcɩɖɩ. Ɛɛwɛɛ, ɛwɛɛ nɛ ɛkɔŋ.
66004009	Ɛza tɩnaa naanza mba pasaŋ nɛ paɖʋʋ hɩɖɛ nɛ pɛsɛɣ weyi ɛcaɣ kewiyaɣ kpelaɣ yɔɔ nɛ ɛwɛɛ wezuu waasɩ nɛ waasɩ yɔ.
66004010	Alɩwaatʋ ndʋ palakɩ mbʋ yɔ, kɩbɩma mba pa-nɩɩlɛ nɛ naanza poluŋaɣ weyi ɛcaɣ kewiyaɣ kpelaɣ yɔɔ yɔ, ɛ-tɛɛ. Pasaŋ weyi ɛwɛ wezuu waasɩ nɛ waasɩ yɔ, nɛ pɛpɛɖɩɣ pa-awiihulasɩ ɛ-tɛɛ.
66004011	Pɔtɔŋ se : Hayɩ Kɩbaɣlʋ ɖɛ-Ɛsɔ, ŋmʋnaa se ŋmʋ samtʋ nɛ hɩɖɛ ɖʋʋ nɛ ɖoŋ. Ŋmʋnaa mbʋ pʋyɔɔ yɔ, n̄alabɩnɩ pɩtɩŋa payɩ. N̄e-liu wɛna nɛ ŋla pɩtɩŋa payɩ nɛ pʋwɛɛ.
66005001	Mana ɖɔɖɔ weyi ɛcaɣ kewiyaɣ kpelaɣ yɔɔ yɔ, e-nesi kɩbanzɩ taa takayaɣ nakɛyɛ. Pama ka-taa nɛ ka-wayɩ nɛ pataaɖɩ-kɛ nɛ nesi n̄ɩɣʋ lʋbɛ.
66005002	Mana ɖɔɖɔ Ɛsɔ tiyiyu ɖoŋ tʋ nɔɔyʋ eholaɣ nɛ ɛpɔzʋʋ se : “Amʋnaa se ɛkpɛzɩ ɖenɖe ɖenɖe pan̄ɩɣ nesi yɔ nɛ ekuli takayaɣ ŋga ?”
66005003	Nɔɔyʋ fɛyɩ ɛsɔdaa yaa tataa yaa tɛtɛɛ se ɛpɩzaɣ se ekuli takayaɣ ŋga yaa ɛcɔnɩ ka-taa.
66005004	Peeye mewilaɣ siŋŋ mbʋ pʋyɔɔ yɔ, patana nɔɔyʋ se ɛmʋnaa se ekuli takayaɣ ŋga yaa ɛcɔnɩ ka-taa maɣmaɣ.
66005005	Kɩbɩma taa lɛlʋ heyi-m se : Taawii. Na Yuda cejewiye taa Tɔɔyʋʋ, Daaviidi liɖe taa tʋ waba se ɛpɩzɩ nɛ ekuli takayaɣ ŋga nɛ ɛkpɛzɩ nesi n̄ɩɣʋ lʋbɛ mbʋ.
66005006	Peeye mana Heɣa nakɛyɛ kasɩŋa. Kɛwɛ kewiyaɣ kpelaɣ cɔlɔ ɛza tɩnaa mba pa-naanza nɛ kɩbɩma pɛ-hɛkʋ taa. Kɛwɛ ɛzɩ pala-kɛ yɔ. Kɔn̄ɔhɩŋ lʋbɛ nɛ kɛwɛnɩ ɛza lʋbɛ. Ana lɛ Ɛsɔ kalɩzasɩ lʋbɛ nzɩ etiyi kedeŋa kpeekpe yɔɔ yɔ.
66005007	Heɣa ŋga kowolo nɛ kamʋ takayaɣ weyi ɛcaɣ kewiyaɣ kpelaɣ yɔɔ yɔ, e-nesi kɩbanzɩ taa.
66005008	Kamʋ-kɛ lɛ, ɛza tɩnaa mba pa-naanza nɛ kɩbɩma mba pa-nɩɩlɛ nɛ naanza poluŋ kɛ-ɛsɩndaa. Paa weyi ɛɖɔkɩ cɩmʋʋ nɛ kɔpʋnaa pa-taa su tɩlaaɖɩnaa mba pɛkɛ cɩɖɩcɩɖɩ n̄ɩma adɩma yɔ, ɖo.
66005009	Peteɣaɣ hendu kɩfatʋ natʋyʋ. Ndʋ lɛ se : Ŋmʋnaa se ŋmʋ takayaɣ nɛ ŋkpɛzɩ nesi n̄ɩɣʋ. Toovenim mbʋ pʋyɔɔ yɔ, pala-ŋ nɛ ŋkpaɣ n̄a-calɩm nɛ ŋyabɩnɩ ɛyaa nɛ papɩsɩ Ɛsɔ n̄ɩma. Ŋyabɩ-wɛ cejewee tɩŋa taa, kʋnʋmɩŋ tɩŋa taa samaɣ tɩŋa taa nɛ ajɛɛ tɩŋa taa.
66005010	Ŋyeba nɛ papɩsɩ awiya nɛ ɖɛ-Ɛsɔ layaa nɛ pɔkɔŋ kewiyaɣ tɔɔʋ tataa.
66005011	Mɔncɔnaa lɛ, manɩɣ Ɛsɔ tiyiyaa sakɩyɛ nɔɔ. Pɔcɔ kewiyaɣ kpelaɣ nɛ ɛza tɩnaa nɛ kɩbɩma kondiko. Pɔɖɔwa pɩfɛyɩ kalʋʋ, pɛwɛ kudokiŋ ɛgbaŋ ɛgbaŋ.
66005012	Pɔyɔɔdaɣ ɖoŋ se : Heɣa ŋga pala-kɛ yɔ, kamʋnaa se kamʋ ɖoŋ nɛ n̄ɩm nɛ lɔŋsɩnɖɛ nɛ abalɩtʋ nɛ hɩɖɛ ɖʋʋ nɛ koboyaɣ nɛ samtʋ.
66005013	Manɩ mbʋ pɩtɩŋa payɩ pʋwɛ ɛsɔdaa nɛ tataa nɛ tɛtɛɛ nɛ teŋgu taa nɛ mbʋ pɩtɩŋa payɩ pʋwɛ kedeŋa yɔɔ yɔ, pʋtɔŋ se : Weyi ɛcaɣ kewiyaɣ kpelaɣ yɔɔ yɔ nɛ heɣa mba tɩna samtʋ nɛ hɩɖɛ ɖʋʋ nɛ koboyaɣ nɛ ɖoŋ waasɩ nɛ waasɩ.
66005014	Peeye ɛza tɩnaa mba pa-naanza pɔ-tɔm se : Pɩla mbʋ. Kɩbɩma n̄oluŋ Ɛsɔ nɛ Heɣa pɛ-tɛɛ nɛ pasam-wɛ.
66006001	Mantasɩ cɔnaʋ lɛ, mana Heɣa kpɛzɩ nesi n̄ɩɣʋ mbʋ pʋ-lʋbɛ taa kajalaɣ n̄ɩmbʋ. Peeye manɩ ɛza tɩnaa mba pa-naanza pa-taa lɛlʋ yɔɔdʋʋ ɛzɩ tɛʋ nazʋʋ ɖoŋ yɔ se : Kɔɔ nɛ ŋna.
66006002	Peeye mana kpaŋnɔ kʋhʋlʋm nɔɔyʋ. Weyi ɛcaɣ -ɩ yɔ, ɛɖɔkɩ tɔʋ. Pɛcɛlɩ-ɩ awiihulaɣ nɛ ɛɖɛɛ ɛzɩ waɖʋ yɔ se ɛwa.
66006003	Heɣa kpɛzɩ nesi n̄ɩɣʋ naalɛ n̄ɩmbʋ lɛ, manɩɩ ɛza tʋ naalɛ n̄ɩnʋ tɔŋ se : Kɔɔ.
66006004	Peeye kpaŋnɔ lɛlʋ lɩwa, ɛsɛ ɛzɩ miŋ yɔ. Weyi ɛcaɣ-ɩ yɔ, paha-ɩ ɖoŋ se ɛla nɛ laŋhɛzɩyɛ ɛtaatasɩ wɛʋ kedeŋa yɔɔ nɛ pɩsa nɛ ɛyaa kʋ ɖama. Pɛcɛlɩ-ɩ abalɩsɩɣa sɔsɔɔ nakɛyɛ.
66006005	Heɣa kpɛzɩ nesi n̄ɩɣʋ tozo n̄ɩmbʋ lɛ, manɩɩ ɛza tʋ tozo n̄ɩnʋ tɔŋ se : Kɔɔ nɛ ŋna. mɔncɔnaa lɛ, mana kpaŋnɔ kɩkpɛdʋ nɔɔyʋ. Weyi ɛcaɣ-ɩ yɔ, ɛɖɔkɩ n̄ɩɣyʋʋ kɩmaɣzʋʋ nakʋyʋ e-nesi taa.
66006006	Ɛlɛ manɩɣ pʋyɔɔdʋʋnɩ ɛza tɩnaa naanza mba pɛ-hɛkʋ taa se : Payakɩ bilee pee kiiloo kɩyakʋ kʋɖʋmʋʋ tʋmɩyɛ liidiye nɛ ɔrjɩ pee kiiloonaa naadozo kɩyakʋ kʋɖʋmʋʋ tʋmɩyɛ liidiye. Ɛlɛ taawɛɛkɩ num nɛ vɛɛŋ.
66006007	Heɣa kpɛzɩ nesi n̄ɩɣʋ naanza n̄ɩmbʋ lɛ, manɩɩ ɛza tʋ naanza n̄ɩnʋ tɔŋ se : Kɔɔ nɛ ŋna.
66006008	Mɔncɔnaa lɛ, manaɣ kpaŋnɔ nɔɔyʋ ɛ-yɔɔ wɛ ɛzɩ tɔlɩma yɔ. Weyi ɛcaɣ-ɩ yɔ, payaɣ-ɩ se Sɩm nɛ Sɩɖaa Lone tɩŋaɣ ɛ-wayɩ. Patayɩ kedeŋa ɛyaa tɔm naanza yɔ, paha-ɩ ɖoŋ hɔɔlʋʋ kʋɖʋmʋʋ yɔɔ se ɛkʋ-kʋ. Ɛkʋʋ ɛyaa mba nɛ abalɩsɩɣa nɛ n̄ɔɔsɩ nɛ kɩsɩkʋ nɛ tɛtɛkpɩna wena awɛ kedeŋa yɔɔ yɔ.
66006009	Heɣa kpɛzɩ nesi n̄ɩɣʋ kagbaanzɩ n̄ɩmbʋ lɛ, manaɣ kɩlaʋ ndene tɛɛ ɛyaa mba paakʋ-wɛ yɔ, pa-kalɩzasɩ. Paakʋ-wɛ Ɛsɔtɔm nɛ aseɣɖe nɖɩ paalɩzaa yɔ, pɔ-yɔɔ.
66006010	Sɩmakaɣ kubusi ɖoŋ nɛ sɩtɔŋ se : Kɩbaɣlʋ Ɛsɔ, ŋwɛ cɩɖɩcɩɖɩ nɛ ŋkɛ toovenim tʋ. Ɖooye ŋcaɣ se ŋkʋyɩ kedeŋa yɔɔ n̄ɩma mba pakʋ-ɖʋ yɔ, pɔ-yɔɔ nɛ ŋhʋnɩ-wɛ nɛ ŋhɔ pa-nɩŋgbaaŋ?
66006011	Pɛcɛlɩ pa-taa paa weyi toko kʋhʋlʋmʋʋ kitibuu waaa. Ɛlɛ eheyi-wɛ se pɛwɛɛ pe-ɖeɖe nɛ pʋkɔɔ pɩsɩnɩ alɩwaatʋ ndʋ pakʋ pɛ-ɛgbaɣdɩnaa mba pa nɛ wɛ palakɩ Krɩstʋ tʋmɩyɛ yɔ. Pɩɩwɛɛ se paba ɛsɩ ɖɔɖɔ ɛzɩ mba sɩbʋ yɔ.
66006012	Mantasɩ cɔnaʋ lɛ, mana se Heɣa kpɛzɩ nesi n̄ɩɣʋ loɖo n̄ɩmbʋ. Peeye tɛtʋ n̄amsɩ siŋŋ nɛ wɩsɩ piyi ɛzɩ kʋn̄ɔŋ wondu yɔ nɛ fenaɣ n̄ɛsɛɛ katɩŋa payɩ ɛzɩ calɩm yɔ.
66006013	Ɛsɔdaa tɩɩnzɩ kpɛzʋʋ nɛ sɩtɔlʋʋ tataa ɛzɩ heɣlim sɔsɔm n̄amsʋʋ hiɣu ɖoŋ nɛ ki-hiwee calɩsɩ tɔʋ yɔ.
66006014	Ɛsɔtɔnʋʋ pazɩ mʋʋ ɛzɩ pekpiyuu n̄alʋʋ yɔ nɛ pʋŋ tɩŋa nɛ ajɛɛ wena a-tɩŋa lɩm cɔ-yɛ kondiko yɔ, pɛkpɛzʋʋ po-lona taa.
66006015	Peeye kedeŋa yɔɔ awiya nɛ sɔsaa nɛ sɔɔjanaa n̄ʋndɩnaa nɛ n̄ɩm tɩnaa nɛ ɖoŋ tɩnaa nɛ yomaa nɛ mba pɛwɛ pa-tɩ yɔɔ yɔ, pa-tɩŋa pɛmɛlɩɣ pɔŋ nɛ pʋŋ ɛwasɩ pa-taa.
66006016	Peheyaɣ pʋŋ nɛ ɛwasɩ se : Ɩkpɛzɩ nɛ ɩɖa ɖɔ-yɔɔ. Ihuuzi ɖɔ-yɔɔ nɛ weyi ɛcaɣ kewiyaɣ kpelaɣ yɔɔ yɔ, ɛtaana-ɖʋ nɛ Heɣa pana ɛtaakpanɩ-ɖʋ.
66006017	Ihuuzi ɖɔ-yɔɔ mbʋ pʋyɔɔ yɔ, ɛ-pana kɩyakʋ sɔsɔʋ talaa nɛ apɩzɩɣ nɛ ɛlɩɩ pɩ-taa?
66007001	Pʋwayɩ mana Ɛsɔ tiyiyaa naanza, pasɩŋ kedeŋa hɔɔlɩŋ naanza kʋlɔmɩŋ taa. Paakpa kedeŋa yɔɔ heɣlim naanza mbʋ pʋwɛɛ yɔ se pɩtaama tataa yaa teŋgu yɔɔ yaa tɩʋ nakʋyʋ yɔɔ.
66007002	Mana ɖɔɖɔ Ɛsɔ tiyiyu lɛlʋ, ɛlɩnɩ wɩsɩ ɖɩlɩyɛ nɛ ɛkpaɣ. Ɛɖɔkɩ Ɛsɔ weyi ɛwɛnɩ ɛ-ɛza yɔ, e-nesi n̄ɩɣʋ. Eholini Ɛsɔ tiyiyaa naanza mba paha-wɛ ɖoŋ se pala kɩdɛkɛdɩm tɛtʋ nɛ teŋgu yɔ.
66007003	Eheyi-wɛ se : Ɩtaala kɩdɛkɛdɩm tɛtʋ yaa teŋgu yaa tɩŋ pʋkɔɔ nɛ pɩsɩnɩ alɩwaatʋ ndʋ ɖɩn̄ɩɣ nesi ɖɛ-Ɛsɔ tʋmlaɖaa kila taa yɔ.
66007004	Manɩ mba pan̄ɩɣ pe-kila taa nesi yɔ, pa-n̄ʋʋ. Pɛkpɛndɩ ɛyaa kudokiŋ mɩnʋʋ nɛ nɩɩnaza nɛ naanza. Pɛwɛ Izrɛɛlɩ cejewe tɩŋa taa.
66007005	Yuda liɖe taa lɛ, pan̄ɩɣ nesi ɛyaa kudokiŋ hiu nɛ naalɛ kila taa. Rʋbɛɛnɩ n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa. Gaadɩ n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa.
66007006	Asɛɛrɩ n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa. Nɛftalii n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa. Manaasee n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa.
66007007	Simeyɔɔ n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa. Leevi n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa. Isakaarɩ n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa.
66007008	Zabulɔɔ n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa. Yozɛɛfʋ n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa. Bɛnjamɛɛ n̄ɩnɖɛ taa, pan̄ɩɣ nesi ɛyaa kudokiŋ hiu nɛ naalɛ kila taa.
66007009	Pʋwayɩ mantasɩ cɔnaʋ nɛ manaɣ samaɣ sɔsɔɔ nakɛyɛ, kɔɖɔwa kɛfɛyɩ kalʋʋ. Kalɩnɩ ajɛɛ kpeekpe nɛ cejewe kpeekpe nɛ samaɣ kpeekpe nɛ kʋnʋmɩŋ kpeekpe pa-taa. Paasɩŋ kewiyaɣ kpelaɣ nɛ Heɣa pɛ-ɛsɩndaa. Posu tokonaa kʋhʋlʋmaa kitibaa nɛ pɔɖɔkɩ paatʋ pe-nesi taa.
66007010	Pɔyɔɔdaɣ ɖoŋ se : Ɖɛ Ɛsɔ weyi ɛcaɣ kewiyaɣ kpelaɣ yɔɔ yɔ nɛ Heɣa patɩnɩ n̄ʋʋ yabʋ.
66007011	Ɛsɔ tiyiyaa tɩŋa kɔcɔ kewiyaɣ kpelaɣ nɛ kɩbɩma nɛ ɛza tɩnaa mba pa-naanza nɛ pata. Peeye polʋŋ kewiyaɣ kpelaɣ tɛɛ nɛ papa pɛ-ɛza nɛ tɛtʋ nɛ paɖʋ Ɛsɔ hɩɖɛ.
66007012	Pɔtɔm se : Pɩla mbʋ! Ɖɛ-Ɛsɔ tɩnɩ samtʋ nɛ koboyaɣ nɛ lɔŋsɩnɖɛ nɛ ɛsɩmɩyɛ nɛ hɩɖɛ ɖʋʋ nɛ ɖoŋ nɛ abalɩtʋ waasɩ nɛ waasɩ. Pɩla mbʋ!
66007013	Peeye kɩbɩma taa lɛlʋ pɔzɩ-m se : Mba lɛ mba posu tokonaa kʋhʋlʋmaa waa waa yɔ? Palɩnɩ le?
66007014	Moncosi-i se : Ɖajaa, n̄asɩmna. Peeye eheyi-m se : Mba lɛ mba palɩnɩ kʋn̄ɔŋ sɔsɔʋ kɩyakɩŋ taa yɔ. Pɔcɔtɩ po-tokonaa nɛ pahʋlɩsɩ-wɛ Heɣa calɩm taa.
66007015	Mbʋ labɩna nɛ pasɩŋ Ɛsɔ kewiyaɣ kpelaɣ ɛsɩndaa nɛ palakɩ-ɩ tʋmɩyɛ wɩsɩ nɛ ɖoo ɛ-ɖɩɣa taa. Weyi ɛcaɣ kewiyaɣ kpelaɣ yɔɔ yɔ, ekenduu pɔ-yɔɔ.
66007016	N̄ɔɔsɩ ɛɛtasɩɣ-wɛ wɩʋ. Lɔkɔtʋ ɛɛtasɩɣ-wɛ ɖɛʋ. Wɩsɩ ɛɛtasɩɣ-wɛ n̄aɣʋ nɛ soŋaɣ ɛɛtasɩɣ-wɛ kpaʋ.
66007017	Heɣa ŋga kɛwɛ kewiyaɣ kpelaɣ hɛkʋ taa yɔ, ŋga kɔŋnɩ-wɛ ɖiyuu nɛ kowoni-wɛ wezuu lɩm hila nɔɔ. Ɛsɔ kɔŋ pɛ-ɛzɩtɛɣlɩm tɩŋa hɛzʋʋ pɛ-ɛsɩndaa.
66008001	Heɣa kpɛzɩ nesi n̄ɩɣʋ lʋbɛ n̄ɩmbʋ lɛ, pusu ɛsɔdaa ɖiɣɖiɣ nɛ pɩtalɩ ɛzɩ cacasɩ niidozo yɔ.
66008002	Peeye mana Ɛsɔ tiyiyaa lʋbɛ, pasɩŋ Ɛsɔ ɛsɩndaa. Pɛcɛlɩ-wɛ agandɛɛ lʋbɛ.
66008003	Ɛlɛ Ɛsɔ tiyiyu lɛlʋ kɔɔ nɛ ɛsɩŋ kɩlaʋ ndene cɔlɔ. Ɛɖɔkɩ sika n̄anaɣ ŋga pɔhɔkɩ ka-taa tɩlaaɖɩ yɔ. Pɛcɛlɩ-ɩ tɩlaaɖɩnaa mba pɔhɔkɩ yɔ sakɩyɛ. Peeye ɛkpaɣ tɩlaaɖɩnaa mba nɛ ɛha-wɛ Ɛsɔ pa nɛ cɩɖɩcɩɖɩ n̄ɩma tɩŋa adɩma sika kɩlaʋ ndene nɖɩ ɖɩwɛ kewiyaɣ kpelaɣ ɛsɩndaa yɔ, ɖɩ-yɔɔ.
66008004	Peeye tɩlaaɖɩnaa n̄ɔsɩ n̄ɛyɩ e-nesi taa nɛ pɩkpɛndɩnɩ cɩɖɩcɩɖɩ n̄ɩma adɩma nɛ pɩkpa Ɛsɔ ɛsɩndaa.
66008005	Ɛlɛ, tiyiyu ɛnʋ ɛkpaɣ tɩlaaɖɩ n̄anaɣ ŋga nɛ ekuu ka-taa kɩlaʋ ndene miŋ ɖo nɛ ɛlɔ kedeŋa yɔɔ. Peeye tɛʋ nazaa nɛ kitili nɛ kɩn̄ɩlɩzɩ nɛ tɛtʋ n̄amsɩ.
66008006	Peeye Ɛsɔ tiyiyaa lʋbɛ mba pɔɖɔkɩ agandɛɛ lʋbɛ yɔ, pɔn̄ɔɔzɩ pa-tɩ se pahʋlɩ-yɛ.
66008007	Kajalaɣ n̄ɩnʋ hʋlɩ ɛgandɩyɛ lɛ, pɔlɔ tɛtʋ yɔɔ ɖɔmbɛɛ nɛ miŋ pisidini calɩm. Pʋtɔlʋʋ yɔ, ye pɩtayɩ tɛtʋ hɔɔlɩŋ naadozo yɔ, hɔɔlʋʋ kʋɖʋmʋʋ n̄aɣaa. Ye pɩtayɩ ɖɔɖɔ tɩŋ mbʋ yɔ, pɩn̄aɣ hɔɔlʋʋ kʋɖʋmʋʋ nɛ pɩn̄aɣ ɖɔɖɔ n̄ɩtʋ lɛŋ n̄ɩndʋ ndʋ tɩɩwɛ hɔɔlʋ ŋgʋ kɩ-taa yɔ, tɩ-tɩŋa.
66008008	Naalɛ n̄ɩnʋ n̄ahʋlɩ ɛ-n̄ɩnɖɛ lɛ, pɩsɛlɩ nabʋyʋ pʋwɛ ɛzɩ pʋʋ sʋsɔʋ nakʋyʋ yɔ nɛ pʋlɔ teŋgu taa, pɩɖaɣnɩ mʋʋ miŋ. Ye pɩtayɩ teŋgu hɔɔlɩŋ naadozo yɔ, hɔɔlʋʋ kʋɖʋmʋʋ taa lɩm pɩsɩ calɩm.
66008009	Ye pɩtayɩ mbʋ pɩtɩŋa payɩ Ɛsɔ laba nɛ pʋwɛɛ wezuu teŋgu taa tɔm naadozo yɔ, hɔɔlʋʋ kʋɖʋmʋʋ sɩba. Ye pikpeɣli mɛlɛnaa tɩŋa nɛ patayɩ-wɛ tɔm naadozo yɔ, pʋwɛɛkɩ hɔɔlʋʋ kʋdʋmʋʋ.
66008010	Ɛsɔ tiyiyu tozo n̄ɩnʋ hʋlɩ ɛ-n̄ɩnɖɛ lɛ, tɩɩŋa sɔsɔɔ nakɛyɛ kpɛzɩnɩ ɛsɔdaa nɛ miŋ ɛzɩ kooloŋa yɔ nɛ kɔtɔlɩ. Ye pɩtayɩ pɔsɩ nɛ hila tɔm naadozo yɔ, kɔtɔlɩ hɔɔlʋʋ kʋɖʋmʋʋ yɔɔ.
66008011	Payaɣ tɩɩŋa ŋga se : N̄aŋ. Ye pɩtayɩ pɔsɩ nɛ hila tɔm nabudozo yɔ, hɔɔlʋʋ kʋɖʋmʋʋ taa lɩm wɛ n̄aŋ nɛ ɛyaa sakɩyɛ sɩ lɩm n̄aŋ n̄ɩmbʋ mbʋ pʋ-yɔɔ.
66008012	Ɛsɔ tiyiyu naza n̄ɩnʋ hʋlɩ ɛ-ɛgandɩyɛ lɛ, ye pɩtayɩ wɩsɩ nɛ fenaɣ nɛ tɩɩnzɩ tɔm naadozo yɔ, pʋtʋʋ hɔɔlʋʋ kʋɖʋmʋʋ se pɩsa nɛ hɔɔlʋ kʋɖʋmʋʋ yu. Pɩlabɩ mbʋ se n̄alɩmɩyɛ nɖɩ ɖɩwɛ evemiye taa yɔ, ye pɩtayɩ-ɖɩ tɔm naadozo yɔ, hɔɔlʋʋ kʋɖʋmʋʋ pɩsɩ cɩkpɛndʋʋ nɛ ɖoo taa n̄ɩnɖɛ ɖɔɖɔ mbʋ.
66008013	Mɔncɔnaa nɛ manɩɣ keziye naɖɩyɛ taŋ ɖɩkʋyaɣ ɖooo ɛsɔdaa nɛ ɖiholuu se : Pʋtɔɔ-wɛ! Pʋtɔɔ-wɛ! Pʋtɔɔ tataa n̄ɩma, agandɛɛ wena Ɛsɔ tiyiyaa naadozo mba pɩkazaa yɔ, pɔkɔŋ hʋlʋʋ yɔ, a-yɔɔ!
66009001	Kagbaanzɩ n̄ɩnʋ hʋlɩ ɛ-ɛgandɩyɛ lɛ, mana tɩɩŋa kpɛzɩnɩ ɛsɔdaa nɛ kɔtɔlɩ tataa. Pɛcɛlɩ-kɛ cukaŋ pɔʋ lɔkɔ nɔnɔɔ n̄ɩmɩyɛ.
66009002	Peeye katʋlɩ lɔkɔ ŋgʋ kʋ-nɔnɔɔ nɛ n̄ɔsɩ nasɩyɛ lɩɣnɩ kɩ-taa. Sɩwɛ ɛzɩ momoɖe sɔsɔɖɛ naɖɩyɛ taa n̄ɔsɩ yɔ. Sɩn̄ɛyaa nɛ sihuuzi wɩsɩ yɔɔ nɛ ɛsɔdaa yu kpemm.
66009003	Peeye kudoloŋ nakʋyʋ lɩnɩ sɩ-taa nɛ kusu kedeŋa yɔɔ. Paha-kʋ ɖoŋ ɛzɩ pɩcasɩ yɔ.
66009004	Peheyi-kʋ se kɩtaatukini kedeŋa yɔɔ n̄ɩyʋʋ nakʋyʋ yaa mbʋ pʋn̄ɔwa yɔ yaa tɩʋ nakʋyʋ. Ɛlɛ paha-kʋ waɖɛ se kɩ-ɛzɩyɛ ɛsɛnɩ mba pe-kila taa fɛyɩ Ɛsɔ nesi n̄ɩɣʋ yɔ.
66009005	Peheyi-kʋ se kɩtaakʋ-wɛ, ɛlɛ, kɩnazɩ-wɛ fenasɩ kagbaanzɩ. Nazʋʋ mbʋ kɩnazɩɣ-wɛ yɔ, pʋwɛ ɛzɩ pɩcaka n̄asʋʋ ɛyʋ nɛ ɛnɩɣ siziŋ weyi yɔ.
66009006	Kɩyakɩŋ ɩnʋ ɩ-taa, ɛyaa kɔŋ n̄ɩnʋʋ sɩm ɛlɛ, paanaɣ-pʋ kpem. Pe-liu wɛɣ se pasɩ, ɛlɛ, sɩm seɣ-wɛ nɛ puwolo poliŋ.
66009007	Kudoloŋ ŋgʋ, kɩnɩɣzɩnɩ kpaŋnaŋ weyi pɔn̄ɔɔzɩ-ɩ se ɛɖɛɛ you yɔ. Nabʋyʋ kɛwɛ kʋ-n̄ʋŋ taa ɛzɩ sika awiihulasɩ yɔ. Kɩ-ɛsɩndaa wɛ ɛzɩ ɛyaa ɛsɩndaa yɔ.
66009008	Kɩ-n̄ɔsɩ wɛ ɛzɩ halaa n̄ɔsɩ yɔ nɛ ki-kela n̄ɛwɛɛ ɛzɩ tɔɔyʋʋ n̄ɩna yɔ.
66009009	Nabʋyʋ kɛwɛ kɩ-laŋa taa pʋwɛ ɛzɩ n̄ɩɣyʋʋ ŋgʋ sɔɔjanaa huuzuu pa-laŋa yɔɔ you taa yɔ. Kʋkʋyaɣ nɛ ki-keŋ taa wiɣ ɛzɩ you lɔɔɖa wena kpaŋnaŋ sakɩyɛ hɔŋ alɩwaatʋ ndʋ iseɣ you taa yɔ.
66009010	Kʋn̄ɔsuŋ ɛzɩ pɩcasɩ yɔ nɛ ɩ-nɔsɩ wɛɛ ɖɔɖɔ mbʋ. Ɩ-nɔsɩ taa peeye ku-ɖoŋ weyi kɩnazɩɣnɩ ɛyaa fenasɩ kagbaanzɩ yɔ, ɩwɛɛ.
66009011	Kɩwɛnɩ wiyaʋ nɔɔyʋ, ɛnʋ lɛ cʋkaŋ pɔʋ tiyiyu. Payaɣnɩ-ɩ nɛ Ebree taa se : Abaadɔɔ nɛ Grɛɛkɩ taa se : Apoliyɔɔ.
66009012	Kajalaɣ kʋn̄ɔŋ ɖɛwa. Kʋ-wayɩ lɛ, kʋn̄ɔmɩŋ naalɛ tasɩɣ kɔm.
66009013	Ɛsɔ tiyiyu loɖo n̄ɩnʋ hʋlɩ ɛgandɩyɛ lɛ, manɩɩ pʋyɔɔdʋʋnɩ kɩlaʋ ndene nɖɩ palabɩ-ɖɩ nɛ sika nɛ ɖɩwɛɛ Ɛsɔ ɛsɩndaa yɔ, ɖɩ-hɩŋ naanza taa.
66009014	Pʋyɔɔdaɣnɩ tiyiyu loɖo n̄ɩnʋ weyi ɛɖɔkɩ ɛgandɩyɛ yɔ se : Yɛɖɩ Ɛsɔ tiyiyaa naanza mba paɖɩ-wɛ yoŋgbasɩ pɔɔ sɔsɔɔ ŋga payaɣ se Efraatɩ yɔ, kɔ-cɔlɔ yɔ.
66009015	Peeɖe pɛhɛɖɩ Ɛsɔ tiyiyaa mba, pa-naanza. Pɔkɔn̄ɔɔzɩ-wɛ nɛ paɖaŋnɩ n̄ɩɣyʋʋ ŋgʋ nɛ kɩyakʋ ŋgʋ nɛ fenaɣ ŋga nɛ pɩnaɣ ŋga se ye patayɩ ɛyaa tɔm naadozo yɔ, pakʋ hɔɔlʋʋ kʋɖʋmʋʋ.
66009016	You laɖaa mba pacakɩ kpaŋnaŋ yɔ, manɩwa se pɛkpɛndɩ kudokiŋ ɛgbaŋ nasɩlɛ.
66009017	Mana natʋ natʋyʋ taa kpaŋnaŋ nɛ ɩ-yɔɔ caɣyaa. Posu n̄ɩɣtʋ wondu ndʋ sɔɔjanaa huuzuu pa-laŋa yɔɔ you taa yɔ. Wondu ndʋ tɩsɛ ɛzɩ miŋ yɔ, tipiyi ɛzɩ tɛʋ piyuu yɔ nɛ tɩwɛɛ ɖɔɖɔ ɛzɩ kazɩnzɩŋa yɔ. Kpaŋnaŋ ɩnʋ ɩ-n̄ʋŋ kɛwɛ ɛzɩ tɔɔyɩŋ n̄ʋŋ yɔ. Miŋ nɛ n̄ɔsɩ nɛ tɩm palɩɣaɣnɩ ɩ-nɔsɩ taa.
66009018	Ye patayɩ ɛyaa tɔm naadozo yɔ, miŋ nɛ n̄ɔsɩ nɛ tɩm mbʋ pɩlɩɣaɣnɩ kpaŋnaŋ ɩnʋ, ɩ-nɔsɩ taa yɔ, pʋkʋ hɔɔlʋʋ kʋɖʋmʋʋ.
66009019	Kpaŋnaŋ ɩnʋ, i-ɖoŋ kɛwɛ ɩ-nɔsɩ nɛ i-suŋ pa-taa. I-suŋ wɛ ɛzɩ ɖʋmaa yɔ. Ɩwɛnɩ n̄ʋŋ nɛ ɩnʋ ɩnazɩɣnɩ ɛyaa.
66009020	Piyele ɛyaa mba pɩkazɩ kedeŋa yɔɔ se kʋn̄ɔmɩŋ ɩnʋ ɩtakʋ-wɛ yɔ, peteyele mbʋ palakaɣ yɔ. Peteyele aleewaa nɛ sɩʋ kpelesi nzɩ palabɩ-sɩ nɛ sika nɛ nzɩ palabɩnɩ liidiye nɛ nzɩ palabɩnɩ n̄ɩɣyʋʋ kazɩnzɩŋa n̄ɩŋgʋ yɔ nɛ nzɩ pasaɣnɩ pɛɛ nɛ ɖasɩ yɔ, pɛ-tɛɛ luŋuu. Ŋgʋ sɩɩpɩzɩɣ sɩna yaa sɩnɩɩ yaa sɩɖɔ.
66009021	Ɛyaa mba, peteyele ɖɔɖɔ lɛlaa kʋʋ nɛ pa-fadɩŋ labʋ nɛ pa-hayitu nɛ pa-mɩlɩm.
66010001	Mantasɩ naʋ Ɛsɔ tiyiyu ɖoŋ tʋ nɔɔyʋ, ɛlɩnɩ ɛsɔdaa nɛ etiki. Ehu ɛsɔmɩnʋʋ. Ɛ-n̄ʋʋ taa wɛɛ tɩŋgaɣyʋʋ. Ɛ-ɛsɩndaa wɛ ɛzɩ wɩsɩ yɔ nɛ ɛ-naŋgbanzɩ n̄ɛwɛɛ ɛzɩ miŋ tilima yɔ.
66010002	Ɛɖɔkɩ e-nesi taa takayaɣ cikpelaɣ nakɛyɛ, kokulaa. Ɛsɩ ɛ-nɩwaŋ nɩŋgbaŋaɣ teŋgu yɔɔ nɛ ɛ-nɩmɩyɛ n̄ɩŋga tɛtʋ yɔɔ.
66010003	Eholi ɖoŋ ɛzɩ tɔɔyʋʋ wiluu yɔ. Eholi mbʋ lɛ, tɛʋ nazʋʋ lʋbɛ nazɩ nɛ panɩɩ pɩ-taŋ.
66010004	Pɩnazɩ mbʋ lɛ, manɩɩ pɩ-taa nɛ man̄ɩnɩ se mama. Ɛlɛ, manɩɩ pʋyɔɔdʋʋnɩ-m ɛsɔdaa se : Mɛsɩ tɛʋ nazʋʋ lʋbɛ mbʋ pʋ-tɔm ndʋ, taama-tʋ.
66010005	Ɛsɔ tiyiyu weyi maana-ɩ ɛsɩŋ teŋgu nɛ tɛtʋ pɔ-yɔɔ yɔ, ɛkpazɩ e-nesi kɩbanzɩ nɛ ɛsɔdaa.
66010006	Ɛlɛ eɖuuni weyi ɛwɛ wezuu waasɩ nɛ waasɩ yɔ. Ɛnʋ labɩna ɛsɔtɔnʋʋ nɛ mbʋ pɩtɩŋa pʋwɛ kɩ-taa yɔ nɛ tɛtʋ nɛ mbʋ pɩtɩŋa pʋwɛ tɩ-yɔɔ yɔ nɛ teŋgu nɛ mbʋ pɩtɩŋa pʋwɛ kɩ-taa yɔ. Eɖuwaa nɛ ɛtɔ se : Paatasɩɣ pʋyʋ ɖaŋʋʋ ɖɔɖɔ.
66010007	Ɛlɛ alɩwaatʋ ndʋ Ɛsɔ tiyiyu lʋbɛ n̄ɩnʋ hʋlʋʋ ɛgandɩyɛ yɔ, mbʋ Ɛsɔ ɖʋwa nɛ pʋwɛɛ mɛɛsaɣ tɛɛ yɔ, pɩtɛzɩɣ labʋ ɛzɩ eeheyuu ɛ-tʋmlaɖaa mba pɛkɛ ɛ-tɔm ɖɛzɩyaa yɔ.
66010008	Nɔɔ ŋga kaayɔɔdɩnɩ-m nɛ ɛsɔdaa yɔ, katasɩ-m yɔɔdɩnaʋ se : Wolo nɛ ŋmʋ takayaɣ cikpelaɣ ŋga kokulaa yɔ Ɛsɔ tiyiyu weyi ɛsɩŋ teŋgu nɛ tɛtʋ pɔ-yɔɔ yɔ, e-nesi taa.
66010009	Peeye mowobi ɛ-cɔlɔ nɛ meheyi-i se ɛcɛlɩ-m takayaɣ cikpelaɣ ŋga. Ɛlɛ eheyi-m se : Mʋ-kɛ nɛ ŋtɔɔ. Kɛwɛɣ n̄aŋ n̄o-lotu taa, ɛlɛ, kɛwɛɣ leleŋ ɛzɩ tʋŋ num yɔ n̄ɔ-nɔɔ taa.
66010010	Peeye mamʋ-kɛ e-nesi taa nɛ mɔntɔɔ. Kɛwɛ leleŋ mɔ-nɔɔ taa ɛzɩ tʋŋ num yɔ. Ɛlɛ melibi-kɛ lɛ, mo-lotu taa kpa n̄aŋ.
66010011	Pʋwayɩ peheyi-m se : Pʋwɛɛ se ŋtasɩ suzuu samaɣ ndɩ ndɩ nɛ ajɛɛ sakɩyɛ nɛ kʋnʋmɩŋ sakɩyɛ nɛ awiya sakɩyɛ pɔ-tɔm ndʋ Ɛsɔ kɔŋ-ŋ heyuu yɔ.
66011001	Pʋwayɩ pɛcɛlɩ-m loku nakʋyʋ kɩnɩɣzɩnɩ ɖaʋ kɩmaɣzʋʋ nɛ peheyi-m se : Kʋyɩ ŋmaɣzɩ Ɛsɔ ɖɩɣa nɛ kɩlaʋ ndene nɛ ŋkalɩ mba poluŋuu Ɛsɔ tɛɛ ka-taa yɔ.
66011002	Ɛlɛ, taamaɣzɩ taɣ, yebi-kɛ nɛ hɔɔlʋʋ mbʋ pʋyɔɔ yɔ, peyebi-kɛ nɛ mba pɛtɛkɛ Yuda n̄ɩma yɔ. Pɔkɔŋ cɩɖɩcɩɖɩ tɛtʋ Yerusaalem naŋgbanzɩ yaɣʋ fenasɩ nɩɩnaza nɛ naalɛ.
66011003	Mɔkɔŋ haʋ ma-aseɣɖe tɩnaa naalɛ ɖoŋ se pɛɖɛzɩ mɔn-tɔm kɩyakɩŋ kutoku nɛ nasɩlɛ nɛ nɩɩnʋwa nɛ hiu. Pɛwɛɣ kʋn̄ɔŋ wondu taa alɩwaatʋ ndʋ tɩ-taa.
66011004	Mba lɛ Oliiviye tɩŋ naalɛ nɛ mbʋ pasɩɣ kanɖʋnaa pʋ-yɔɔ yɔ, pa-naalɛ mba pasɩŋɩɣ kedeŋa Kɩbaɣlʋ ɛsɩndaa yɔ.
66011005	Ye po-koyindinaa ɛcaɣ se palabɩ-wɛ kɩdɛkɛdɩm nabʋyʋ yɔ, miŋ nɩɩyɩ lɩɣnɩ pɔ-nɔsɩ taa nɛ ɛn̄aɣ-wɛ. Mbʋ pʋwɛɛ se pakʋ weyi ɛn̄ɩnɩɣ se ɛlabɩ-wɛ kɩdɛkɛdɩm nabʋyʋ yɔ.
66011006	Aseɣɖe tɩnaa naalɛ mba, pɛwɛnɩ ɖoŋ se paɖɩɣ ɛsɔtɔnʋʋ nɛ tɛʋ ɛtaanɩɩ kɩyakɩŋ weyi ɩ-taa pɛɖɛzɩɣ tɔm yɔ. Pɛwɛnɩ ɖoŋ ɖɔɖɔ se papɩsɩ lɩm calɩm nɛ peyele kʋn̄ɔmɩŋ ndɩ ndɩ sʋʋ kedeŋa yɔɔ alɩwaatʋ ndʋ pɩmaɣ-wɛ yɔ.
66011007	Pɛtɛŋ pa-aseɣɖe lɩzʋʋ lɛ, tɛtɛkpɩnɛ nɖɩ ɖɩlɩɣnɩ cukaŋ pɔʋ lɔkɔ taa yɔ, ɖiyouni-wɛ nɛ ɖɩkʋ-wɛ.
66011008	Po-tomnasɩ wɛɣ tɛtʋ sɔsɔtʋ ndʋ pamaɣzɩnɩ-tʋ Sodom nɛ Ejiptɩ kalɩzaɣ taa nɛ payaɣ-tʋ mbʋ yɔ, tɩ-habɛɛ yɔɔ. Tɩ-taa peeye pakam pa-Kɩbaɣ lʋ kaamaŋkaɣ yɔɔ.
66011009	Samaɣ nɛ cejewe nɛ kʋnʋmɩŋ nɛ ajɛɛ pa-taa ɛyaa nabɛyɛ kaɣ naʋ po-tomnasɩ kɩyakɩŋ naadozo nɛ hɔɔlʋʋ. Paakaɣ nʋmɔʋ haʋ se pepim-wɛ.
66011010	Kedeŋa yɔɔ ɛyaa taa hʋlʋmʋʋnɩ Ɛsɔ tɔm ɖɛzɩyaa naalɛ mba pa-sɩm nɛ pɛwɛɛ amaya yɔɔ. Pɔkɔŋ ɖama tiyinaʋ kʋjɔŋ mbʋ pʋyɔɔ yɔ, pa-naalɛ panazaɣnɩ-wɛ.
66011011	Ɛlɛ kɩyakɩŋ naadozo nɛ hɔɔlʋʋ ɩnʋ ɩ-wayɩ lɛ, wezuu kalɩzaɣ nakɛyɛ lɩnɩ Ɛsɔ cɔlɔ nɛ kasʋʋ pa-taa nɛ pakʋyɩ nɛ pasɩŋ pa-naŋgbanzɩ yɔɔ. Peeye sɔɔndʋ kpa mba pɔcɔŋaɣnɩ-wɛ yɔ siŋŋ.
66011012	Ɛsɔ tɔm ɖɛzɩyaa mba panɩ puholuuni ɛsɔdaa ɖoŋ se : Ɩkpa cɩnɛ! Nɛ pakpa ɛsɔdaa nɛ pasʋʋ mɩndʋ tɛɛ, po-koyindinaa cɔŋaɣnɩ-wɛ.
66011013	Alɩwaatʋ ndʋ tɩ-yɔɔ tɛtʋ n̄amsɩ siŋŋ nɛ ye patayɩ tɛtʋ ndʋ tɩ-taa paawɛɛ yɔ tɔm hiu yɔ, hɔɔlʋʋ kʋɖʋmʋʋ tɔlaa. Ɛyaa kutokiŋ lʋbɛ sɩbɩnɩ tɛtʋ n̄amsʋʋ mbʋ pɩ-yɔɔ. Piyele sɔɔndʋ kpa mba pɩzaɣaa yɔ nɛ pasa ɛsɔdaa Ɛsɔ.
66011014	Kʋn̄ɔŋ naalɛ n̄ɩŋgʋ ɖɛwa. Na, pɩkazɩ pazɩ tozo n̄ɩŋgʋ kɔŋ.
66011015	Ɛsɔ tiyiyu lʋbɛ n̄ɩnʋ hʋlɩ ɛgandɩyɛ lɛ, puholuu nɛ ɛsɔdaa kpaŋŋ kpaŋŋ se : Kedeŋa kewiyaɣ pɩsɩ Ɖa-Kɩbaɣlʋ nɛ Ɛ-Krɩstʋ kewiyaɣ. Ɛtɔkɩ-kɛ waasɩ nɛ waasɩ.
66011016	Peeye kɩbɩma nɩɩlɛ nɛ naanza mba paacaɣ Ɛsɔ ɛsɩndaa yɔ, poluŋ ɛ-tɛɛ nɛ paka pɛ-ɛza nɛ tɛtʋ nɛ pasaŋ-ɩ
66011017	nɛ pɔtɔŋ se : Kɩbaɣlʋ Ɛsɔ Ɖoŋ Tɩŋa tʋ, n̄a weyi ŋwɛɛ nɛ ŋŋwɛɛ nɛ ŋkɔŋ yɔ, ɖɩsaŋ-ŋ mbʋ pʋyɔɔ yɔ, ŋtɩŋɩnɩ n̄o-ɖoŋ sɔsɔŋ yɔɔ nɛ ŋpazɩ n̄e-kewiyaɣ tɔɔʋ.
66011018	Ajɛɛ pana kakpawa. Ɛlɛ n̄a-pana kpawa nɛ alɩwaatʋ talɩ se ŋhʋʋnɩ sɩɖaa tɔm, nɛ ŋhɛyɩ n̄a-tʋmlaɖaa mba pɛɖɛzɩ n̄ɔ-tɔm yɔ, nɛ cɩɖɩcɩɖɩ n̄ɩma nɛ mba peseɣ-ŋ yɔ, paa paakɛ ajama yaa ɖoŋ tɩnaa yɔ. Ɖɩnɛ ŋkʋʋ mba pɛwɛɛkɩɣ kedeŋa yɔ.
66011019	Ɛsɔ ɖɩɣa ŋga kɛwɛ ɛsɔdaa yɔ, kɔ-nɔnɔɔ tʋlaa nɛ panaɣ nɔɔ haʋ aɖakaɣ ka-taa. Tɛʋ n̄ɩlɩzaa nɛ kɔkɔɖɛ ya nɛ tɛʋ nazɩ nɛ tɛtʋ n̄amsɩ nɛ ɖɔmbɛɛ tɔlɩ siŋŋ.
66012001	Kawɩlasɩ sɔsɔsɩ nasɩyɩ wɩlɩ ɛsɔdaa. Pɩɩkɛ halʋ nɔɔyʋ, esu wɩsɩ nɛ fenaɣ n̄ɛwɛɛ ɛ-nɩŋgbanzɩ tɛɛ nɛ ɛpa awiihulaɣ nakɛyɛ kɔ-yɔɔ nɛ tɩɩnzɩ hiu nɛ naalɛ.
66012002	Ɛhaɣ hoɣa nɛ ɛcaɣ lʋlʋʋ nɛ ɛnɩɣ siziŋ nɛ ɛmakɩ kubusi.
66012003	Pɩwɩlɩ ɖɔɖɔ kawɩlaɣ lɛɛka ɛsɔdaa. Na, coojo sɔsɔ nɔɔyʋ ɛsɛ cɩɩɩ ɛzɩ miŋ yɔ. Ɛwɛnɩ n̄ʋŋ lʋbɛ nɛ hɩŋ hiu nɛ awiihulaɣ wɛɛ paa ɛ-n̄ʋʋ ŋgʋ kʋ-yɔɔ.
66012004	E-suu kahazaɣ tɩɩnzɩ nasɩyɩ ɛsɔdaa nɛ kʋlɔʋ tataa. Ye patayɩ tɩɩnzɩ tɩŋa tɔm naadozo yɔ, pɩmakɩnɩ hɔɔlʋʋ kʋɖʋmʋʋ. Coojo ɛnʋ, ɛsɩŋ halʋ weyi ɛcaɣ lʋlʋʋ yɔ ɛ-ɛsɩndaa se ɛlɛ ɛlʋlɩ ɛ-pɩɣa lɛ, ɛcaŋ nɛ ɛtɔɔ-kɛ.
66012005	Halʋ ɛnʋ ɛlʋlɩ abalɩpɩɣa ŋga kɔkɔŋ ɖiyuu ajɛɛ kpeekpe nɛ awiiɖaʋ n̄ɩɣyʋʋ n̄ɩŋgʋ yɔ. Peeye Ɛsɔ cobi-kɛ nɛ ɛkpazɩ ɛ nɛ e-kewiyaɣ kpelaɣ pɔ-cɔlɔ.
66012006	Piyele halʋ n̄ese nɛ ewolo lakʋ taa ɖenɖe Ɛsɔ kɔn̄ɔɔzɩ lone se ɛcɔnɩ ɛ-yɔɔ kɩyakɩŋ kutoku nɛ nasɩlɛ nɛ nɩɩnʋwa nɛ hiu yɔ.
66012007	You nakʋyʋ kalɩ ɛsɔdaa. Mɩcɛɛlɩ nɛ e-tiyiyaa poyouni coojo nɛ coojo nɛ ɛlɛ n̄ɩma paba n̄oyouni-wɛ.
66012008	Ɛlɛ pawa coojo nɛ e-tiyiyaa nɛ patatasɩ wɛnaʋ lone ɛsɔdaa.
66012009	Peeye potuzi coojo sɔsɔ weyi ɛkɛnɩ ɖʋm kɩbɩnʋ yɔ nɛ payaɣ-ɩ ɖɔɖɔ se aleewaa n̄ʋʋ tʋ nɛ Satanɩ yɔ, nɛ pɛpɛɖɩ ɛ nɛ e-tiyiyaa tataa. Ɛnʋ lɛ weyi ɛcɛzaɣ kedeŋa kpeekpe yɔɔ ɛyaa yɔ.
66012010	Peeye manɩ puholuuni ɛsɔdaa ɖoŋ se : Lɛɛlɛɛyɔ, ɖɛ-Ɛsɔ n̄ʋʋ yabʋ nɛ e-ɖoŋ nɛ e-kewiitu nɛ ɛ-Krɩstʋ abalɩtʋ, pa-alɩwaatʋ talaa. Mbʋ pʋyɔɔ yɔ, potuzi weyi ɛkʋyaɣ ɖɛ-ɛgbaɣdɩnaa yɔɔ yɔ, nɛ pɛpɛɖɩ-ɩ tataa, ɛkʋyaɣ pɔ-yɔɔ wɩsɩ nɛ ɖoo ɖɛ-Ɛsɔ ɛsɩndaa.
66012011	Heɣa calɩm nɛ pa-aseɣɖe tɔm pawabɩnɩ-ɩ. Ɖɔɖɔ lɛ, pɔtɔsɔɔlɩ pe-wezuu, pɩkpɛndɩnɩ alɩwaatʋ ndʋ panaɣzaɣ-wɛ se pakʋʋ-wɛ yɔ.
66012012	Pʋ-yɔɔ lɛ, ɛsɔdaa nɛ mba mɩ ɩwɛ ɛsɔdaa yɔ, ɩmɛyɩ amaya. Mba mɩ ɩwɛ tɛtʋ yɔɔ nɛ teŋgu taa yɔ, pʋtɔɔ-mɩ! Toovenim mbʋ pʋyɔɔ yɔ, aleewaa n̄ʋʋ tʋ tibi mɩ-cɔlɔ. Ɛ-pana kpawa pɩtɩɩfɛyɩ mbʋ pʋyɔɔ yɔ, ɛnawa se alɩwaatʋ pazɩ yem pɩkazɩ-ɩ.
66012013	Coojo ɛnʋ, ɛnawa se potuzi-i nɛ pɛpɛɖɩ tataa lɛ, ɛɖʋ halʋ weyi ɛlʋlɩ abalɩpɩɣa yɔ, ɛ-wayɩ.
66012014	Peeye pɛcɛlɩ halʋ ɛnʋ keziye sɔsɔɖɛ naɖɩyɛ keŋ naalɛ se ɛkʋyɩ nɛ ewolo lakʋ taa e-lone taa. Pɔcɔŋnɩ ɛ-yɔɔ peeye pɩnaɣ nɛ pɩnzɩ naalɛ nɛ pɩnaɣ hɔɔlʋʋ nɛ ɖʋm ɛnʋ ɛtaana-ɩ.
66012015	Ɖʋm ɛnʋ, ɛlɩzaɣ lɩm nɛ ɛ-nɔɔ taa ɛzɩ pɔɔ sɔsɔɔ yɔ halʋ ɛnʋ ɛ-wayɩ se pɩkpaɣ-ɩ.
66012016	Ɛlɛ, tɛtʋ n̄asɩnɩ halʋ ɛnʋ. Tɩha tɩ-nɔɔ nɛ tili lɩm mbʋ coojo lɩzaɣnɩ ɛ-nɔɔ taa yɔ, pɩtɩŋa.
66012017	Peeye coojo ɛnʋ, ɛ-pana kpanɩ halʋ ɛnʋ siŋŋ nɛ ewolo nɛ eyouni halʋ ɛnʋ e-liɖe taa n̄ɩma mba pakazaa yɔ. Mba lɛ mba pɔɖɔm Ɛsɔ paɣtʋ yɔɔ nɛ pɔɖɔkɩ Yesu aseɣɖe tɔm yɔ.
66013001	Peeye masɩŋ teŋgu nɔɔ kan̄ɩŋa yɔɔ. Ɛlɛ mana kpɩnɛ naɖɩyɛ ɖɩlɩɣaɣnɩ teŋgu taa. Ɖɩn̄ɔhɩŋ hiu nɛ ɖɩwɛnɩ n̄ʋŋ lʋbɛ. Paa hɩlʋʋ ŋgʋ kɩ-nɔɔ taa nɛ awiihulaɣ nɛ pama paa n̄ʋʋ ŋgʋ kʋ-yɔɔ hɩla wena atʋʋ Ɛsɔ yɔ.
66013002	Kpɩnɛ nɖɩ manawa yɔ, ɖɩwɛ ɛzɩ kpou yɔ. Ɖɩ-naŋgbanzɩ wɛɛ ɛzɩ tɛtɛkpɩnɛ nɖɩ payaɣ-ɖɩ se urɩsɩ yɔ, ɖɩ-n̄ɩnzɩ nɛ ɖɩ-nɔɔ n̄ɛwɛɛ ɛzɩ tɔɔyʋʋ n̄ɩŋga yɔ. Coojo ha-ɖɩ e-ɖoŋ nɛ e-kewiyaɣ kpelaɣ nɛ abalɩtʋ sɔsɔtʋ.
66013003	Mana ɖɩ-n̄ʋʋ lɛɛkʋ, pʋkʋ-kʋ sɩm yɔɔ sɩm yɔɔ nɛ pʋwaa. Pɩɖɩɣzɩ ɛyaa tɩŋa kedeŋa yɔɔ nɛ patɩŋɩɣ ɖɩ-wayɩ.
66013004	Poluŋ coojo tɛɛ mbʋ pʋyɔɔ yɔ, ɛnʋ hanɩ kpɩnɛ nɖɩ ɖoŋ. Poluŋ kpɩnɛ nɖɩ ɖɩ-tɛɛ nɛ pɔtɔŋ se : Anɩɣzɩnɩ kpɩnɛ ɖɩnɛ? Apɩzɩɣ eyooni-ɖɩ?
66013005	Paha-ɖɩ nɔɔ nɛ ɖɩyɔɔdʋʋ akaɣya tɔm nɛ ɖɩtʋʋ Ɛsɔ. Paha-ɖɩ ɖɔɖɔ ɖoŋ se ɖɩtɔɔnɩ kewiyaɣ fenasɩ nɩɩnaza nɛ naalɛ.
66013006	Kpɩnɛ nɖɩ, ɖikuli ɖɩ-nɔɔ nɛ ɖɩtʋʋ Ɛsɔ. Ɖɩtʋ ɛ-hɩɖɛ nɛ ɛ-ɖɩɣa ɖɩkpɛndɩnɩ mba pɛwɛ ɛsɔdaa yɔ.
66013007	Paha-ɖɩ ɖoŋ se ɖɩla you nɛ cɩɖɩcɩɖɩ n̄ɩma nɛ ɖɩwabɩ-wɛ. Paha-ɖɩ ɖɔɖɔ ɖoŋ cejewe tɩŋa nɛ samaɣ tɩŋa nɛ kʋnʋmɩŋ tɩŋa nɛ ajɛɛ tɩŋa pɔ-yɔɔ.
66013008	Kedeŋa yɔɔ ɛyaa kpeekpe kɔŋ luŋuu ɛ-tɛɛ. Mba lɛ mba pa-hɩla fɛyɩ wezuu takayaɣ taa ɖooo ɛzɩ palabʋ kedeŋa yɔ. Takayaɣ ŋga lɛ Heɣa ŋga palawa yɔ, ka-n̄ɩŋga.
66013009	Weyi ɛwɛnɩ nɩŋgbaaŋ lɛ, ɛnɩɩ :
66013010	Ye pʋɖʋwa se nɔɔyʋ ɛsʋʋ salaka yɔ, ɛsʋʋ ka-taa ɖɔɖɔ. Ye pʋɖʋwa se pakʋ nɔɔyʋ nɛ abalɩsɩɣa yɔ, pakʋʋ-ɩ nɛ abalɩsɩɣa ɖɔɖɔ. Pʋnɛ pɩ-taa panaɣ cɩɖɩcɩɖɩ n̄ɩma tɩ-ɖɔkʋʋ nɛ pe-lidaʋ wɛnaʋ.
66013011	Pʋwayɩ lɛ, mana tɛtɛkpɩnɛ lɛɛɖɛ, ɖɩlɩɣaɣnɩ tɛtɛɛ. Ɖɩn̄ɔ hɩŋ naalɛ ɛzɩ heɣa yɔ nɛ ɖɩyɔɔdʋʋ ɛzɩ coojo nɔɔyʋ yɔ.
66013012	Ɖɩɩwɛnɩ kajalaɣ n̄ɩnɖɛ ɖoŋ tɩŋa nɛ ɖɩlakɩ tʋmɩyɛ nɛ ɖɩ-nɔɔ ɖɩ-ɛsɩndaa. Ɖɩkpaɣaɣ tɛtʋ nɛ tɩ-yɔɔ n̄ɩma nɛ ɖoŋ nɛ poluŋuu kajalaɣ kpɩnɛ nɖɩ pɩɩkʋ-ɖɩ sɩm yɔɔ sɩm yɔɔ nɛ ɖɩ-kɩcɩkpʋʋ waa yɔ, ɖɩ-tɛɛ.
66013013	Ɖɩwɩlaɣ kawɩlasɩ sɔsɔsɩ. Ɖɩlaba nɛ miŋ nɩɩyɩ lɩɩnɩ ɛsɔdaa nɛ etii tataa nɛ ɛyaa na.
66013014	Ɖɩcɛzaɣ kedeŋa yɔɔ ɛyaa nɛ kawɩlɩsɩ nzɩ paha-ɖɩ waɖɛ se ɖɩwɩlɩ kajalaɣ kpɩnɛ ɛsɩndaa yɔ. Ɖiheyi-wɛ se pama sɩʋ kpelaɣ nɛ kanɩɣzɩnɩ kpɩnɛ nɖɩ polom-ɖɩ abalɩsɩɣa nɛ ɖɩɖaɣnɩ wɛʋ wezuu yɔ.
66013015	Paha-ɖɩ ɖoŋ se ɖɩla nɛ sɩʋ kpelaɣ ŋga kɛwɛɛ wezuu. Peeye sɩʋ kpelaɣ ŋga kapazɩ yɔɔdʋʋ nɛ kala nɛ mba patɩŋa payɩ paaluŋuu kɛ-tɛɛ yɔ, pasɩ.
66013016	Ɖiyeba nɛ payʋsɩ ɛyaa cikpema nɛ sɔsaa, n̄ɩm tɩnaa nɛ kʋn̄ɔndɩnaa, mba pɛwɛ pa-tɩ yɔɔ yɔ nɛ yomaa, patɩŋa payɩ pe-nesi kɩbanzɩ yɔɔ yaa pe-kila taa.
66013017	Ye yʋsaɣ ŋga yaa kpɩnɛ nɖɩ ɖɩ-hɩɖɛ yaa ɖɩ-hɩɖɛ n̄ʋʋ ɛfɛyɩ nɔɔyʋ yɔɔ yɔ, pʋdʋ ɛnʋ ɛɛpɩzɩɣ ɛya pʋyʋ yaa ɛpɛdɩ.
66013018	Pʋpɔzʋʋ cɩnɛ lɔŋsɩnɖɛ. Weyi ɛwɛnɩ lɛɣtʋ yɔ, ɛla kpɩnɛ nɖɩ ɖɩ-hɩɖɛ n̄ʋʋ akɔnta. Toovenim mbʋ pʋyɔɔ yɔ, pɩkɛ ɛyʋ mayaɣ, ŋga lɛ 666.
66014001	Pʋwayɩ lɛ, mantasɩ cɔnaʋ nɛ manaɣ Heɣa sɩŋ Siiyɔɔ pʋʋ yɔɔ ka nɛ ɛyaa 144000. Pama ka-hɩɖɛ nɛ ka-Caa n̄ɩnɖɛ pe-kila taa.
66014002	Manɩɣ pʋyɔɔdʋʋnɩ ɛsɔdaa ɛzɩ lɩm sɔsɔm falʋʋ yɔ nɛ ɛzɩ tɛʋ nazʋʋ ɖoŋ yɔ. Kɔkɔɖɛ nɖɩ manɩwa yɔ, ɖɩwɛ ɛzɩ cɩmɩŋ maɖaa makʋʋ cɩmɩŋ yɔ.
66014003	Peteɣ aɣ hendu kɩfatʋ kewiyaɣ kpelaɣ nɛ ɛza tɩnaa mba pa-naanza nɛ kɩbɩma pɛ-ɛsɩndaa. Nɔɔyʋ tapɩzɩɣ se ɛkpɛlɩkɩ hendu ndʋ nɛ pɩtasɩnɩ ɛyaa 144000 mba. Mba Heɣa yabɩ tataa.
66014004	Mba lɛ mba petepisi pa-tɩ nɛ halaa yɔ, pototukini-wɛ kaʋ. Patɩŋaɣ Heɣa wayɩ paa le kowokaɣ yɔ. Payabɩ-wɛ nɛ ɛyaa hɛkʋ taa se pɛkɛnɩ kajalaɣ kʋmtʋ ndʋ pahaɣ Ɛsɔ nɛ Heɣa yɔ.
66014005	Cɛtɩm tɔm talɩɩ pɔ-nɔsɩ taa kaʋ, toovenim mbʋ pʋyɔɔ yɔ, natʋyʋ fɛyɩ se paawaanɩ-wɛ.
66014006	Mana Ɛsɔ tiyiyu lɛlʋ, ɛkʋyaɣ ɖooo ɛsɔdaa. Ɛɛwɛnɩ Tɔm Kɩbandʋ ndʋ tɩwɛ tam yɔ se esuzi kedeŋa yɔɔ ɛyaa. Esuzuu-tʋ ajɛɛ tɩŋa nɛ cejewe tɩŋa nɛ kʋnʋmɩŋ tɩŋa nɛ samaɣ tɩŋa.
66014007	Eholaɣ ɖoŋ se : Ɩsɔɔndɩ Ɛsɔ nɛ ɩha-ɩ samtʋ mbʋ pʋyɔɔ yɔ, ɛ-tɔm hʋʋ alɩwaatʋ talaa. Iluŋ weyi ɛlabɩ ɛsɔtɔnʋʋ nɛ tɛtʋ nɛ teŋgu nɛ hila yɔ, ɛ-tɛɛ.
66014008	Ɛsɔ tiyiyu lɛlʋ tɩŋ ɛ-wayɩ nɛ ɛlɛ n̄ɔtɔŋ se : Tɩtɔlaa! Babilooni tɛtʋ sɔsɔtʋ ndʋ tɩtɔlaa! Ndʋ n̄ɔzɩnɩ ajɛɛ kpeekpe ti-hayitu pana sʋlʋm.
66014009	Ɛsɔ tiyiyu tozo n̄ɩnʋ tɩŋaɣ kajalaɣ n̄ɩma mba pa-wayɩ nɛ eholuu se : Na mbʋ pʋkɔŋ talʋʋ weyi eluŋuu kpɩnɛ nɖɩ nɛ ɖɩ-sɩʋ kpelaɣ pɛ-tɛɛ nɛ pala e-nesi yɔɔ yaa e-kiɖe taa yʋsaɣ yɔ :
66014010	Pʋdʋ kɔŋ n̄ɔʋ Ɛsɔ pana sʋlʋm. Pɔkɔŋ sʋlʋm mbʋ pɩyʋʋ ɛ-pana kɔpʋ taa nɛ paacaɣ pɩ-taa pʋyʋ se pi-ɖoŋ ɛpasɩ. Miŋ nɛ tɩm pɔkɔŋ-ɩ nazʋʋ Ɛsɔ tiyiyaa cɩɖɩcɩɖɩ n̄ɩma nɛ Heɣa pɛ-ɛsɩndaa.
66014011	Miŋ sɔsɔŋ weyi ɛnazɩɣ-wɛ yɔ, ɛ-n̄ɔsɩ n̄ɛyɩɣ waasɩ nɛ waasɩ. Mba poluŋuu kpɩnɛ nɖɩ nɛ ɖɩ-sɩʋ kpelaɣ pɛ-tɛɛ yɔ nɛ pamʋ ɖɩ-hɩɖɛ yʋsaɣ yɔ, paakaɣ hɛzʋʋ wɩsɩ nɛ ɖoo.
66014012	Pʋpɔzʋʋ cɩnɛ se cɩɖɩcɩɖɩ n̄ɩma mba pɔɖɔkɩɣ Ɛsɔ paɣtʋ nɛ pɛwɛnɩ lidaʋ Yesu yɔɔ yɔ, pɔɖɔkɩ pa-tɩ.
66014013	Peeye manɩɣ pʋyɔɔdʋʋnɩ-m nɛ ɛsɔdaa se : Ma se pɩkpaɣʋnɩ lɛɛlɛɛyɔ yɔ, mba pasɩkɩ pa nɛ Kɩbaɣlʋ pɛkpɛndʋʋ taa yɔ, pehiɣ pa-tɩ! Kalɩzaɣ tɔŋ se : Toovenim. Papɩzɩɣ nɛ pɛhɛzɩnɩ pa-tʋma mbʋ pʋyɔɔ yɔ, atɩŋɩɣ pa-wayɩ.
66014014	Mantasɩ cɔnaʋ lɛ, manaɣ ɛsɔtɔnʋʋ kʋhʋlʋmʋʋ nakʋyʋ. Nɔɔyʋ caɣ kʋ-yɔɔ ɛnɩɣzɩnɩ ɛyʋ pɩyalʋ nɔɔyʋ. Ɛpam sika awiihulaɣ nɛ ɛɖɔkɩ loozo ŋgʋ kɩpɩɣ yɔ e-nesi taa.
66014015	Ɛsɔ tiyiyu lɛlʋ n̄alɩnɩ Ɛsɔ ɖɩɣa taa nɛ ɛmakɩ kubusi ɖoŋ nɛ ɛyɔɔdʋʋnɩ weyi ɛcaɣ ɛsɔmɩnʋʋ yɔɔ yɔ se : Tisi n̄o-loozo nɛ ŋkʋ. Kʋmtʋ alɩwaatʋ talaa mbʋ pʋyɔɔ yɔ, tɔɔnaɣ pɩ kedeŋa yɔɔ.
66014016	Peeye weyi ɛcaɣ mɩnʋʋ yɔɔ yɔ, etisi e-loozo kedeŋa yɔɔ nɛ ɛkʋ kedeŋa yɔɔ tɔɔnaɣ.
66014017	Ɛsɔ tiyiyu lɛlʋ n̄alɩnɩ Ɛsɔ ɖɩɣa ŋga kɛwɛ ɛsɔdaa yɔ, ka-taa. Ɛɖɔkɩ ɖɔɖɔ loozo ŋgʋ kɩpɩɣ camɩyɛ yɔ e-nesi taa.
66014018	Ɛsɔ tiyiyu lɛlʋ weyi ɛwɛnɩ ɖoŋ miŋ yɔɔ yɔ, ɛlɛ n̄alɩnɩ kɩlaʋ ndene cɔlɔ nɛ eholuuni weyi ɛɖɔkɩ loozo ŋgʋ kɩpɩɣ yɔ se : Tisi n̄o-loozo nɛ ŋkoyi viin̄ɩ tɩʋ pee kedeŋa yɔɔ mbʋ pʋyɔɔ yɔ, apɩwa.
66014019	Peeye tiyiyu ɛnʋ etisi e-loozo kedeŋa yɔɔ nɛ ekoyi pee ana nɛ ɛpɛɖɩ-yɛ Ɛsɔ pana pulone sɔsɔɖɛ taa ɖenɖe pamɩtɩɣ-yɛ yɔ.
66014020	Palɩzɩ pulone nɖɩ nɛ tɛtʋ wayɩ nɛ pamɩtɩ pee ana nɛ calɩm lɩɩnɩ ɖɩ-taa nɛ pikpe nɛ pɩtalɩ ɛzɩ kilomɛtanaa nasidozo yɔ nɛ pɩkpa nɛ pɩtalɩ kpaŋnaŋ tamasɩ tɛɛ.
66015001	Pʋwayɩ mana kawɩlaɣ sɔsɔɔ lɛɛka nakɛyɛ ɛsɔdaa, kɛfɛyɩ yɔɔdʋʋ. Ɛsɔ tiyiyaa nabɛyɛ lʋbɛ pɔɖɔkɩ kʋn̄ɔmɩŋ lʋbɛ. Ɛnɩ lɛ kɛtɛzaɣ kʋn̄ɔmɩŋ mbʋ pʋyɔɔ yɔ, ɛnɩ tɛŋna nɛ Ɛsɔ pana hɛɛ.
66015002	Ɖɔɖɔ lɛ, mana nabʋyʋ, pʋwɛ ɛzɩ lɩŋgamʋʋ yɔ nɛ pɩn̄ɩlɩzɩɣ ɛzɩ n̄ɩnʋʋ yɔ, pisidini miŋ. Mana ɖɔɖɔ mba pawabɩ kpɩnɛ nɖɩ nɛ ɖɩ-sɩʋ kpelaɣ nɛ ɖɩ-hɩɖɛ n̄ʋʋ yɔ, pasɩŋ teŋgu ŋgʋ kʋ-yɔɔ nɛ pɔɖɔkɩ Ɛsɔ cɩmɩŋ.
66015003	Peteɣaɣ Ɛsɔ tʋmlaɖʋ Moyiizi nɛ Heɣa pe-hendu nɛ pɔtɔŋ se : Kɩbaɣlʋ Ɛsɔ Ɖoŋ Tɩŋa tʋ, n̄a-tʋma paɣlɩ kpem pɩfɛyɩ yɔɔdʋʋ! Ajɛɛ wiyaʋ, n̄a-nʋmɔŋ tʋʋzaa nɛ ɩkɛ nʋmɔŋ siŋŋ!
66015004	Kɩbaɣlʋ, aasɔɔndʋʋ-ŋ? Aakpazɩɣ n̄a-hɩɖɛ ɛsɔdaa? N̄e-ɖeke koŋ lɛ cɩɖɩcɩɖɩ tʋ! Ajɛɛ kpeekpe n̄ɩma kaɣ kɔm nɛ poluŋ n̄ɛ-tɛɛ, mbʋ pʋyɔɔ yɔ, ŋyeba nɛ pana n̄a-tʋma wena atʋʋzaa yɔ.
66015005	Pʋwayɩ lɛ, manaɣ Ɛsɔ ɖɩɣa ŋga kɛwɛ ɛsɔdaa nɛ ka-taa nɛ aseɣɖe kɩɖanɖʋʋ yɔ, kɔ-nɔnɔɔ tʋlaa.
66015006	Ɛsɔ tiyiyaa lʋbɛ mba paaɖɔkɩ kʋn̄ɔmɩŋ lʋbɛ yɔ, palɩnɩ Ɛsɔ ɖɩɣa ŋga ka-taa. Posu wondu kɩbandʋ ndʋ tɩwɛ cɩɖɩ cɩɖɩ nɛ tɩn̄ɩlɩzɩɣ siŋŋ yɔ nɛ pata sika tambala pa-laŋa taa.
66015007	Peeye ɛza tɩnaa naanza mba, pa-taa lɛlʋ cɛlɩ Ɛsɔ tiyiyaa mba pa-lʋbɛ sika kɔpʋnaa lʋbɛ. Kɔpʋnaa mba, pa-taa su Ɛsɔ weyi ɛwɛ wezuu waasɩ nɛ waasɩ yɔ, ɛ-pana ɖo.
66015008	N̄ɔsɩ nasɩyɩ n̄ɛyɩ Ɛsɔ ɖɩɣa taa Ɛsɔ koboyaɣ nɛ e-ɖoŋ pɔ-yɔɔ. Nɔɔyʋ taapɩzɩɣ se ɛsʋʋ ka-taa nɛ pʋkɔɔ pɩsɩnɩ alɩwaatʋ ndʋ kʋn̄ɔmɩŋ lʋbɛ weyi Ɛsɔ tiyiyaa lʋbɛ kɔnaa yɔ, ɩtɛma yɔ.
66016001	Pʋwayɩ lɛ, manɩ pʋyɔɔdʋʋnɩ tiyiyaa mba pa-lʋbɛ nɛ Ɛsɔ ɖɩɣa taa ɖoŋ se : Iwolo nɛ ihuti kedeŋa yɔɔ Ɛsɔ pana ana a-kɔpʋnaa lʋbɛ.
66016002	Kajalaɣ tʋ woba nɛ ehuti ɛ-kɔpʋ kedeŋa yɔɔ. Peeye kɩcɩkpɩŋ kɩdɛkɛdɩŋ weyi ɩnazɩɣ ɛyaa yɔ, ɩkpa mba palabɩ pɔ-yɔɔ kpɩnɛ yʋsaɣ nɛ poluŋuu ɖɩ-sɩʋ kpelaɣ tɛɛ yɔ.
66016003	Naalɛ tʋ n̄ohuti ɛ-kɔpʋ teŋgu taa nɛ teŋgu lɩm pɩsɩ ɛzɩ sɩɖʋ calɩm yɔ nɛ mbʋ pɩtɩŋa payɩ pɩɩwɛ wezuu pɩ-taa yɔ, pɩsɩ.
66016004	Tozo tʋ n̄ohuti ɛ-kɔpʋ pɔsɩ nɛ hila pa-taa nɛ lɩm pɩsɩ calɩm.
66016005	Peeye manɩ tiyiyu weyi ɛcɔŋaɣ nɩ lɩm yɔɔ yɔ, ɛyɔɔdaɣ se : N̄a Kɩbaɣlʋ, weyi n̄a ŋwɛɛ nɛ ŋŋwɛɛ yɔ, ŋtʋʋzaa, ŋwɛ cɩɖɩcɩɖɩ, mbʋ pʋyɔɔ yɔ, ŋhʋnɩ tɔm ɛyaa ɛzʋnɔ.
66016006	Toovenim mbʋ pʋyɔɔ yɔ, pɛkpɛdɩ cɩɖɩcɩɖɩ n̄ɩma nɛ Ɛsɔ tɔm ɖɛzɩyaa calɩm nɛ ŋcɛlɩ-wɛ calɩm se pɔn̄ɔɔ, pamʋnɩ mbʋ.
66016007	Manɩ Ɛsɔ tiyiyu lɛlʋ yɔɔdʋʋnɩ tɩlaaɖɩ ɖɩhɔɖɛ se : Ɛɛɛ, Kɩbaɣlʋ Ɛsɔ Ɖoŋ Tɩŋa tʋ, ŋhʋʋ tɔm nɛ toovenim, n̄ɔ-tɔm hʋʋ tʋʋzaa.
66016008	Ɛsɔ tiyiyu naza tʋ huti ɛ-kɔpʋ wɩsɩ yɔɔ nɛ paha-sɩ ɖoŋ se sɩn̄aɣ ɛyaa nɛ miŋ.
66016009	Peeye wɩsɩ n̄aɣ ɛyaa siŋŋ nɛ patʋʋ Ɛsɔ weyi ɛwɛnɩ ɖoŋ kʋn̄ɔmɩŋ ɩnʋ ɛ-yɔɔ yɔ, ɛ-hɩɖɛ. Patapɩsɩnɩ pa-tɩ se peyele nɛ ɛ-hɩɖɛ sɛɛ.
66016010	Kagbaanzɩ tʋ n̄ohuti ɛ-kɔpʋ kpɩnɛ nɖɩ ɖi-kewiyaɣ kpelaɣ yɔɔ nɛ cɩkpɛndʋʋ yu ɖi-kewiyaɣ yɔɔ. Ɛyaa nɩɣaɣ siziŋ nɛ pɔtɔkɩ pa-nzʋluma.
66016011	Patʋ Ɛsɔ weyi ɛwɛ ɛsɔdaa yɔ pe-siziŋ nɩʋ nɛ pa-kɩcɩkpɩŋ pɔ-yɔɔ nɛ patapɩsɩnɩ pa-tɩ pa-lakasɩ taa.
66016012	Loɖo tʋ n̄ohuti ɛ-n̄ɩŋgʋ pɔɔ sɔsɔɔ ŋga payaɣ se Efraatɩ yɔ, ka-taa nɛ lɩm sɔɔ se pɩha nʋmɔʋ awiya wena alɩɣnɩ wɩsɩ ɖɩlɩyɛ yɔ nɛ apɩzɩ akɔɔ.
66016013	Peeye mana kalɩzasɩ kɩdɛkɛdɩsɩ nasɩyɩ naadozo, sɩwɛ ɛzɩ sayɛɛ yɔ. Sɩlɩnɩ coojo nɛ kpɩnɛ nɛ weyi ɛcɛtɩɣ se ɛkɛ ɛsɔtɔm ɖɛzɩyʋ yɔ pɔ-nɔsɩ taa.
66016014	Sɩkɛ aleewaa mba pawɩlɩɣ kawɩlɩsɩ yɔ. Siwoki kedeŋa kpeekpe yɔɔ awiya cɔlɔ se sikpeɣli-wɛ nɛ pala you Ɛsɔ Ɖoŋ Tɩŋa tʋ kɩyakʋ sɔsɔʋ wiye.
66016015	Kɩbaɣlʋ tɔŋ se : Ɩna, mɔnkɔŋ ɛzɩ mɩlʋ yɔ. Weyi ɛcakɩnɩ ɛ-ɛza nɛ ɛɖaŋ e-wondu se ɛtaaɖɔ ŋtaakpeɖe nɛ pana ɛ-fɛyɛ yɔ, ehiɣ ɛ-tɩ.
66016016	Kalɩzasɩ nzɩ, sikpeɣli awiya ana lone nɖɩ payaɣnɩ Ebre taa se Armaagedɔnɩ yɔ, ɖɩ-taa.
66016017	Ɛsɔ tiyiyu lʋbɛ n̄ɩnʋ huti ɛ-kɔpʋ ɛsɔdaa nɛ puholuuni ɛsɔdaa Ɛsɔ ɖɩɣa taa kewiyaɣ kpelaɣ yɔɔ ɖoŋ se : Pɩlabɩ mbʋ.
66016018	Tɛʋ n̄ɩlɩzaa nɛ kɩnazɩ nɛ kɔkɔɖɛ ya nɛ tɛtʋ n̄amsɩ n̄amsʋʋ nabʋyʋ kpem. Ɖooo ɛzɩ ɛyaa wɛʋ kedeŋa yɔɔ yɔ, wiɖiyi tɩtan̄amsɩ mbʋ.
66016019	Tɛtʋ n̄amsʋʋ mbʋ piyeba nɛ tɛtʋ sɔsɔtʋ tayɩ tɔm nabudozo taa nɛ ajɛɛ taa n̄ɩndʋ n̄ɛkpɛzɩɣ nɛ tɩɖakɩ. Ɛsɔ tɔzɩ Babilooni tɛtʋ sɔsɔtʋ yɔɔ se ɛn̄ɔzɩ-tʋ ɛ-pana sɔsɔna sʋlʋm kɔpʋ.
66016020	Ajɛɛ wena lɩm cɔ-yɛ kondiko yɔ a-tɩŋa asewa nɛ patatasɩ pʋŋ naʋ.
66016021	Ɖɔmbɛɛ sɔsɔna naayɛ lɩɣaɣnɩ ɛsɔdaa nɛ atɔlʋʋ ɛyaa yɔɔ. Kʋɖʋmɖɩyɛ yuŋ wɛɣ ɛzɩ kilowaa nɩɩnaza yɔ. Ɛyaa tʋwaɣ Ɛsɔ kʋn̄ɔŋ ŋgʋ ɖɔmbɛɛ kɔŋaɣnɩ-wɛ yɔ, kɩ-yɔɔ. Kʋn̄ɔŋ ŋgʋ kɩɩɖɛlɩsɩ niye.
66017001	Peeye Ɛsɔ tiyiyaa lʋbɛ mba pɔɖɔkɩ kɔpʋnaa lʋbɛ yɔ, pa-taa lɛlʋ kɔm mɔn-cɔlɔ nɛ ɛyɔɔdɩnɩ-m. Ɛtɔm se : Kɔɔ, mawɩlɩɣ-ŋ ɛzɩma mbʋ pahʋʋnɩ tɔm hayuu sɔsɔʋ ŋgʋ kɩpɛdɩɣ kɩ-tɩ yɔ. Ŋgʋ caɣnɩ lɩm sɔsɔm yɔɔ.
66017002	Kɩ nɛ kedeŋa yɔɔ awiya palabɩnɩ hayitu nɛ kɔ-yɔɔ n̄ɩma n̄ɔɔ ki-hayitu sʋlʋm nɛ pʋkʋ-wɛ.
66017003	Ɛlɛ Ɛsɔ tiyiyu ɛnʋ ewoni-m Kalɩzaɣ taa lakʋ nakʋyʋ taa. Peeye mana halʋ nɔɔyʋ ɛcaɣ kpɩnɛ kɩsɛmɖɩyɛ cɩɩɩ naɖɩyɛ yɔɔ. Ɖɩwɛnɩ hɩla wena atʋʋ Ɛsɔ yɔ ɖɩ-yɔɔ tɔtɔ nɛ n̄ʋŋlʋbɛ nɛ hɩŋ hiu.
66017004	Halʋ ɛnʋ, esu wondu ndʋ tiwobini sɛmɩŋ yɔɔ yɔ nɛ ndʋ tɩsɛ cɩɩɩ yɔ. Ɛcanɩ ɛ-tɩ nɛ sika nɩŋgbacaɣlɩnaa nɛ n̄ɩɣlɩm pɛɛ nɛ lɩtʋ. Ɛɖɔkɩ e-nesi taa sika kɔpʋ nakʋyʋ, ɛ-hayitu lakasɩ azuluma nɛ kʋsɔɔtʋ posuni kɩ-taa ɖo.
66017005	Pama e-kiɖe taa hɩɖɛ naɖɩyɛ. Pɛmɛsɩ ɖɩ-tɔbʋʋ, nɖɩ lɛ se : Babilɔɔnɩ tɛtʋ sɔsɔtʋ, kedeŋa yɔɔ hayitu laɖaa nɛ kʋsɔɔtʋ po-ɖoo.
66017006	Mana halʋ ɛnʋ ɛn̄ɔcɩɖɩcɩɖɩ n̄ɩma nɛ Yesu aseɣɖe tɩnaa calɩm nɛ pʋkʋʋ-ɩ ɛzɩ sʋlʋm yɔ. Mana-ɩ lɛ, pɩɖɩɣzɩ-m yem ɖɩɣ ɖɩɣ.
66017007	Peeye Ɛsɔ tiyiyu pɔzɩ-m se : Pɩlabɩ ɛzɩma nɛ pɩɖɩɣzɩɣ-ŋ mbʋ? Malɩzɩɣ-ŋ halʋ ɛnʋ nɛ kpɩnɛ nɖɩ ɖɩwɛnɩ n̄ʋŋ lʋbɛ nɛ hɩŋ hiu nɛ ɛcaɣ-ɖɩ yɔ, pɛ-mɛɛsaɣ tɛɛ tɔm tɔbʋʋ.
66017008	Kpɩnɛ nɖɩ ŋna mbʋ yɔ, ɖɩɩwɛɛ ɛlɛ ɖɩtatasɩ wɛʋ. Ɖɩkɔŋ lɩnaʋ cukaŋ pɔʋ taa nɛ ɖɩsʋʋ asayʋʋ taa. Kedeŋa yɔɔ n̄ɩma mba patama pa-hɩla wezuu takayaɣ taa ɖooo ɛzɩ kedeŋa wɛʋ yɔ, panaɣ-ɖɩ lɛ, pɩɖɩɣzɩ-wɛ. Mbʋ pʋyɔɔ yɔ, ɖɩɩwɛɛ nɛ ɖɩtatasɩ wɛʋ nɛ ɖɩkaɣ lɩʋ.
66017009	Pʋpɔzʋʋ cɩnɛ lɔŋsɩnɖɛ nɛ lɛɣtʋ : N̄ʋŋ lʋbɛ ɩnʋ lɛ pʋŋ lʋbɛ weyi ɩ-yɔɔ halʋ ɛnʋ ɛcaɣaa yɔ.
66017010	Ɩnʋ ɖɔɖɔ lɛ, awiya lʋbɛ. A-taa kagbaanzɩ tɔm ɖɛwa, kʋɖʋm wɛɛ nɛ lɛlʋ n̄ɔtɔkɔmda. Ɛkɔŋ lɛ, pʋwɛɛ se ɛcaɣ alɩwaatʋ pazɩ yem.
66017011	Kpɩnɛ nɖɩ ɖɩɩwɛɛ nɛ ɖɩtatasɩ wɛʋ yɔ, ɖɩ-maɣmaɣ ɖɩkɛ wiyaʋ lutozo n̄ɩnʋ. Ɖɩkɛ ɖɔɖɔ awiya lʋbɛ ana a-taa lɛlʋ nɛ ɖiwoki asayʋʋ taa.
66017012	Hɩŋ hiu weyi ŋnawa yɔ, ɩkɛ awiya hiu. Pɛtɛcɛlɩdɩ-yɛ kewiisi ɛlɛ paha-yɛ waɖɛ se a nɛ kpɩnɛ pɔtɔɔ kewiyaɣ n̄ɩɣyʋʋ kʋɖʋmʋʋ.
66017013	Pɛwɛnɩ lɩmaɣzɩyɛ kʋɖʋmɖɩyɛ. Nɖɩ lɛ se paha kpɩnɛ po-ɖoŋ nɛ pa-abalɩtʋ.
66017014	Pɔkɔŋ labʋ you nɛ Heɣa ɛlɛ, kawakɩ-wɛ. Kawakɩ mbʋ pʋyɔɔ yɔ, kɛkɛ kɩbaɣlaa taa Kɩbaɣlʋ nɛ awiya taa Wiyaʋ. Mba Ɛsɔ ya-wɛ nɛ ɛlɩzɩ-wɛ nɛ pamʋna se pataa-wɛ liu yɔ, pa nɛ Heɣa paawɛna.
66017015	Ɛsɔ tiyiyu heyi-m se : Ŋna lɩm mbʋ pʋyɔɔ hayuu sɔsɔʋ ŋgʋ kɩpɛdɩɣ kɩ-tɩ yɔ, kɩcaɣaa yɔ, mbʋ lɛ samaɣ nɛ ɛyaa sakɩyɛ nɛ ajɛɛ nɛ kʋnʋmɩŋ ndɩ ndɩ pa-taa n̄ɩma.
66017016	Hɩŋ hiu weyi ŋnawa yɔ nɛ kpɩnɛ pɔkɔŋ halʋ ɛnʋ paɖʋʋ. Pɔkɔŋ mʋʋ mbʋ pɩtɩŋa ɛwɛna yɔ nɛ pɔhɔzɩ ɛ-yɔɔ wondu nɛ peyebi-i ŋtaakpeɖe. Pɔkɔŋ tɔɔʋ ɛ-nandʋ nɛ pɔsɔbɩ-ɩ miŋ.
66017017	Pɔkɔŋ labʋ mbʋ, mbʋ pʋyɔɔ yɔ, Ɛsɔ ɖʋnɩ pa-laŋa taa sɔɔlɩm se pala mbʋ ɛɖʋwa yɔ. Pɔkɔŋ ɖama nɩnaʋ nɛ pakpaɣ pe-kewiisi nɛ pɛcɛlɩ tɛtɛkpɩnɛ nɛ pʋkɔɔ pɩsɩnɩ alɩwaatʋ ndʋ Ɛsɔ tɔm na tɩ-n̄ʋʋ yɔ.
66017018	Halʋ weyi ŋnawa yɔ, ɛlɛ lɛ tɛtʋ sɔsɔtʋ ndʋ tɩtɔkɩ kewiitu kedeŋa yɔɔ awiya yɔɔ yɔ.
66018001	Pʋwayɩ lɛ, mana Ɛsɔ tiyiyu lɛlʋ, ɛlɩnɩ ɛsɔdaa nɛ etiki. Ɛwɛnɩ ɖoŋ siŋŋ nɛ e-koboyaɣ n̄alɩmɩyɛ n̄alɩ kedeŋa yɔɔ.
66018002	Eholi ɖoŋ se : Tɩtɔlaa, Babilooni tɛtʋ sɔsɔtʋ tɔlaa! Tɩpɩsɩ aleewaa ɖɩjaɣyɛ, nɛ kalɩzasɩ kɩdɛkɛdɩsɩ tɩŋa ɖɩmɛlɩyɛ. Tɩpɩsɩ ɖɔɖɔ sumasɩ kɩdɛkɛdɩsɩ tɩŋa nɛ nzɩ ɛyaa ɛɛcaɣ kpem yɔ, pa-ɖɩmɛlɩyɛ.
66018003	Toovenim mbʋ pʋyɔɔ yɔ, ajɛɛ tɩŋa taa ɛyaa n̄ɔ ti-hayitu pana sʋlʋm. Tɩ nɛ kedeŋa yɔɔ awiya palabɩ hayitu, nɛ kɔ-yɔɔ tadɩyɛ laɖaa hiɣ n̄ɩm tɩ-ajana kadadayaɣ yɔɔ.
66018004	Manɩ ɖɔɖɔ nɔɔ lɛɛka nɛ ɛsɔdaa nɛ kɔtɔŋ se : Ma-n̄ɩma, ɩlɩɩ tɩ-taa nɛ ɩtakɔɔ ɩɖʋ mi-nesi tɩ-kɩwɛɛkɩm taa nɛ kʋn̄ɔmɩŋ weyi ɩkɔŋ-tʋ talʋʋ yɔ, ɩ-taa nakʋyʋ ɩtaatalɩ-mɩ.
66018005	Toovenim, mbʋ pʋyɔɔ yɔ, tɩ-kɩwɛɛkɩm ka huuye nɛ pɩkpa ɛsɔdaa nɛ Ɛsɔ tɔzɩ tɩ-kaatʋʋzʋtʋ yɔɔ.
66018006	Ɩlabɩ-tʋ ɛzɩ tɩlabʋ lɛlaa yɔ. Mbʋ tɩlaba yɔ, ɩkpa-tʋ pɩ-kɩmɩyɛ tɔm nabʋlɛ. Kɔpʋ ŋgʋ kɩ-taa tɩpɩyɩ lɛlaa sʋlʋm yɔ, ɩpɩyɩ-tʋ kɩ-taa tɔm nabʋlɛ.
66018007	Ɛzɩma mbʋ tɩkʋndaa nɛ tɩjanɩ tɩ-tɩ yɔ, ɩcɔzɩ-tʋ nɛ iyele nɛ tɩ-ɛza n̄ɩŋ mbʋ ɖɔɖɔ. Mbʋ pʋyɔɔ yɔ, tɩmaɣzɩ tɩ-taa se : Mancaɣ cɩnɛ ɛzɩ abiɖe yɔ. Mɛntɛkɛ lelu, maakaɣ caɣʋ lewa nakɛyɛ kaʋ!
66018008	Pʋ-yɔɔ lɛ, tɩ-kʋn̄ɔmɩŋ kaɣ kɔm kɩyakʋ kʋɖʋmʋʋ. Kʋn̄ɔmɩŋ ɩnʋ lɛ : Sɩm nɛ leɣa caɣʋ nɛ n̄ɔɔsɩ. Nɛ miŋ kɔŋ-tʋ n̄aɣʋ. Pʋnɛ pɩkɔŋ labʋ kɩyakʋ kʋɖʋmʋʋ mbʋ pʋyɔɔ yɔ, Kɩbaɣlʋ Ɛsɔ weyi ɛkʋ tɩ-tɔm yɔ, ɛwɛ ɖoŋ.
66018009	Kedeŋa yɔɔ awiya wena a nɛ tʋ palabɩ hayitu nɛ ajana yɔ, akɔŋ wiluu a-tɩŋa payɩ nɛ amakɩ a-laŋa taa tɩ-yɔɔ alɩwaatʋ ndʋ anaɣ miŋ weyi ɛn̄akɩ-tʋ yɔ, ɛ-n̄ɔsɩ yɔ.
66018010	Kʋn̄ɔŋ ŋgʋ kɩtalɩɣ -tʋ yɔ, kɩ-sɔɔndʋ yɔɔ lɛ pakaɣ sɩŋʋʋ poliŋ nɛ pɔtɔŋ se : Pʋtɔɔ-ŋ ! pʋtɔɔ-ŋ! Tɛtʋ sɔsɔtʋ, Babilooni tɛtʋ ndʋ tɩwɛ ɖoŋ yɔ! Pakʋ n̄ɔ-tɔm yem alɩwaatʋ kʋɖʋmtʋ taa.
66018011	Kedeŋa yɔɔ tadɩyɛ laɖaa wiluu nɛ pepeenduu mbʋ pʋyɔɔ yɔ, nɔɔyʋ ɛɛtasɩɣ po-wondu yabʋ.
66018012	Mbʋ paawɛnɩ po-wondu taa yɔ, mbʋ yɔ : Sika wondu nɛ ndʋ palabɩnɩ liidiye yɔ nɛ n̄ɩɣlɩm pɛɛ nɛ lɩtʋ nɛ pɩsaŋ fɛlɛ fɛlɛ n̄ɩŋ nɛ weyi iwobini sɛmɩŋ yɔɔ yɔ nɛ sotu n̄ɩŋ nɛ weyi ɩsɛ cɩɩɩ yɔ. Paawɛnɩ ɖɔɖɔ sɔsɩŋ ɖasɩ tɩŋa nɛ wondu ndʋ palabɩnɩ tuu keɖe yɔ nɛ mbʋ palabɩnɩ tɩŋ weyi ɩwɛ liidiye yɔ nɛ mbʋ palabɩnɩ n̄ɩɣyʋʋ kazɩŋzɩŋa n̄ɩŋgʋ yɔ nɛ mbʋ palabɩnɩ n̄ɩɣtʋ yɔ nɛ pɛɛ wena payaɣ se marɩbɩɖɩ yɔ.
66018013	Pɛpɛdaɣ ɖɔɖɔ mbʋ pacanɩɣnɩ ɖozi yɔ nɛ tɩlaaɖɩnaa ndɩ ndɩ nɛ num kɩtatam mbʋ payaɣ se miiri yɔ nɛ tɩlaaɖɩ ŋgʋ pɔhɔkɩ yɔ nɛ sʋlʋm nɛ num nɛ mʋlʋm nɛ mɩla nɛ naŋ nɛ heŋ nɛ kpaŋnaŋ nɛ lɔɔɖa wena kpaŋnaŋ hɔŋ yɔ nɛ ɛyaa tomnasɩ nɛ pa-kalɩzasɩ.
66018014	Tadɩyɛ laɖaa mba, paba heyiɣ tɛtʋ ndʋ se : Mbʋ pɩtɩŋa payɩ n̄e-liu kɛwɛɛ kpem yɔ, pʋmʋʋ n̄ɛ-tɛ. N̄a-n̄ɩm tɩŋa payɩ nɛ n̄a-ajana peleba. Ŋŋtasɩɣ-wɛ naʋ kaʋ.
66018015	Tadɩyɛ laɖaa mba patɩŋɩnɩ tɩ-yɔɔ nɛ pehiɣ n̄ɩm yɔ, tɩ-kʋn̄ɔŋ sɔɔndʋ kɔŋ-wɛ kpaʋ nɛ pasɩŋ poliŋ nɛ pewiliɣ nɛ pepeenduu.
66018016	Pakaɣ tɔm se : Pʋtɔɔ-tʋ! Pʋtɔɔ-tʋ! Cɔnɩ ŋna, tɛtʋ sɔsɔtʋ ndʋ, tiisu wondu fɛlɛ fɛlɛ n̄ɩndʋ ndʋ tɩwɛ liidiye nɛ ndʋ tiwobini sɛmɩŋ yɔɔ nɛ ndʋ tɩsɛ cɩɩɩ yɔ. Tɩɩcanɩ tɩ-tɩ nɛ sika nɛ n̄ɩɣlɩm pɛɛ nɛ lɩtʋ.
66018017	Tɩ-n̄ɩm mbʋ pɩtɩŋa pʋmʋʋ yem alɩwaatʋ kʋɖʋmtʋ taa. Mɛlɛnaa sayaa tɩŋa payɩ nɛ pa-sʋyaa nɛ mba palakɩ tʋmɩyɛ pa-taa yɔ nɛ mba patɩŋa payɩ paba n̄alakɩ tʋmɩyɛ teŋgu yɔɔ yɔ, pasɩŋ poliŋ.
66018018	Panaɣaɣ miŋ weyi ɛn̄akɩ-tʋ yɔ, ɛ-n̄ɔsɩ lɛ, pamakɩ kubusi nɛ pɔtɔŋ se : Tɛtʋ ndʋ tɩɩwɛɛ nɛ tɩtalɩ tɛtʋ sɔsɔtʋ tʋnɛ?
66018019	Paɖʋɣaɣ mʋzʋʋ pa-n̄ʋŋ taa nɛ pewiluu nɛ pepeenduu nɛ pamakɩ kubusi nɛ pɔtɔŋ se : Pʋtɔɔ-tʋ! Pʋtɔɔ tɛtʋ sɔsɔtʋ tʋnɛ! Tɩ-n̄ɩm yɔɔ pɩtɩŋaɣnaɣ nɛ mba patɩŋa payɩ pɛwɛnɩ mɛlɛnaa teŋgu yɔɔ yɔ, pehikiɣ n̄ɩm. Tɩpɩsɩ ŋcɛyɛ alɩwaatʋ kʋɖʋmtʋ taa.
66018020	Tɩ-yɔɔ lɛ, mba mɩ ɩwɛ ɛsɔdaa yɔ, ɩmɛyɩ amaya. Nɛ mɩ cɩɖɩcɩɖɩ n̄ɩma nɛ Yesu tiyiyaa nɛ ɛsɔtɔm ɖɛzɩyaa, ɩmɛyɩ ɖɔɖɔ amɛya. Mbʋ pʋyɔɔ yɔ, Ɛsɔ kpa-tʋ mɩ-kɩmɩyɛ nɛ ɛkʋ tɩ-tɔm
66018021	Peeye Ɛsɔ tiyiyu ɖoŋ tʋ nɔɔyʋ kpaɣ pɩyɛ nɖɩ ɖɩwɛ ɛzɩ namɩyɛ sɔsɔɖɛ yɔ nɛ ɛlɔ teŋgu taa nɛ ɛtɔ se : Mbʋ pɔkɔŋ lɔʋ ɖoŋ Babilooni tɛtʋ sɔsɔtʋ. Paatasɩɣ-tʋ naʋ kaʋ.
66018022	Nɔɔyʋ ɛɛtasɩɣ nɩʋ n̄ɛ-tɛ cɩmɩŋ maɖaa nɛ hondu teyaa nɛ hɩsɩ hʋlɩyaa nɛ agandɛɛ hʋlɩyaa pa-taŋ. Paatasɩɣ n̄ɛ-tɛ naʋ mba palakɩ nesi tɛɛ tʋma yɔ, pa-taa nɔɔyʋ kaʋ. Paatasɩɣ nɩʋ ɖɔɖɔ se nɔɔyʋ naŋɩɣ.
66018023	Kanɖʋ n̄alɩmɩyɛ ɛɛtasɩɣ naʋ kaʋ. Paatasɩɣ nɩʋ ɖɔɖɔ abalʋ nɛ ɛ-halɩmvalʋ pa-taŋ. Toovenim mbʋ pʋyɔɔ yɔ, n̄a-tadɩyɛ laɖaa kɛkɛ sɔsaa kedeŋa yɔɔ. Ɖɔɖɔ lɛ, ŋpeɣzi ajɛɛ tɩŋa nɛ n̄a-fadɩŋ labʋ.
66018024	Nɛ pana tɩ-taa ɛsɔtɔm ɖɛzɩyaa nɛ cɩɖɩcɩɖɩ n̄ɩma nɛ mba patɩŋa payɩ pakʋ kedeŋa yɔɔ cɩnɛ yɔ, pa-calɩm.
66019001	Pʋwayɩ lɛ, manɩ puholuuni ɛsɔdaa ɛzɩ samaɣ sɔsɔɔ nakɛyɛ nɔɔ yɔ se : Aleluuya! Kɩbaɣlʋ ɖɛ-Ɛsɔ tɩnɩ n̄ʋʋ yabʋ nɛ koboyaɣ nɛ ɖoŋ.
66019002	Ɛhʋʋ tɔm nɛ toovenim, ɛ-tɔm hʋʋ tʋʋzaa. Ɛhʋnɩ hayuu sɔsɔʋ ŋgʋ kɩwɛɛkaɣ kedeŋa nɛ ki-hayitu yɔ. Ɛkpa-kʋ ɛ-tʋmlaɖaa mba kʋkʋwa yɔ, pa-calɩm kɩmɩyɛ.
66019003	Matasɩ nɩʋ pʋyɔɔdʋʋ se : Aleluuya! Ti-miŋ n̄ɔsɩ kpaɣ waasɩ nɛ waasɩ.
66019004	Peeye kɩbɩma mba pa-nɩɩlɛ nɛ naanza nɛ ɛza tɩnaa naanza mba poluŋ Ɛsɔ weyi ɛcaɣ kewiyaɣ kpelaɣ yɔɔ yɔ, ɛ-tɛɛ nɛ pasaŋ-ɩ se : Pɩla mbʋ! Aleluuya!
66019005	Pʋyɔɔdɩnɩ kewiyaɣ kpelaɣ yɔɔ se : Mba mɩ ɩkɛ ɖɛ-Ɛsɔ tʋmlaɖaa yɔ, mba mɩ iseɣ-i yɔ, cikpema nɛ sɔsaa, ɩsam-ɩ.
66019006	Pʋwayɩ lɛ, manɩɩ pʋyɔɔdʋʋ ɛzɩ samaɣ sɔsɔɔ nakɛyɛ nɔɔ yɔ yaa lɩm sɔsɔm falʋʋ yɔ yaa tɛʋ nazʋʋ ɖoŋ yɔ se : Aleluuya! Kɩbaɣlʋ ɖɛ-Ɛsɔ Ɖoŋ Tɩŋa tʋ sɩ e-kewiyaɣ.
66019007	Ɖa-laŋa ɛhʋlʋmɩ, Ɖɩmɛyɩ amaya nɛ ɖɩsam-ɩ. Toovenim mbʋ pʋyɔɔ yɔ, Heɣa halɩkpaɣyɛ kazandʋ talaa. Ka-halʋ n̄ɔɔzɩ ɛ-tɩ.
66019008	Paha-ɩ waɖɛ se esuu wondu ndʋ ndʋ tɩwɛ liidiye nɛ tɩn̄ɩlɩzɩɣ nɛ tɩwɛɛ cɩɖɩ cɩɖɩ yɔ. Wondu ndʋ tɩwɛ liidiye yɔ lɛ tʋma kʋtʋʋza wena cɩɖɩcɩɖɩ n̄ɩma laba yɔ.
66019009	Ɛsɔ tiyiyu heyi-m se : Ma se : Mba Ɛsɔ ya-wɛ Heɣa halɩkpaɣyɛ kazandʋ tɔɔnaɣ ɖeɖe yɔ, pehiɣ pa-tɩ! Ɛlɛ eheyi-m se : Tɔm ndʋ, tɩkɛ Ɛsɔ maɣmaɣ tɔm siŋŋ.
66019010	Peeye mɔntɔlɩ ɛ-naŋgbanzɩ tɛɛ se moluŋ ɛ-tɛɛ ɛlɛ eheyi-m se : Taala mbʋ. Mɛnkɛ Ɛsɔ tʋmlaɖʋ ɛzɩ n̄a nɛ n̄ɛ-ɛgbaɣdɩnaa mba pɔɖɔkɩ aseɣɖe nɖɩ Yesu lɩzaa yɔ. Ɛsɔ tɛɛ pʋwɛɛ se ŋluŋ. Aseɣɖe nɖɩ Yesu lɩzʋʋ yɔ, nɖɩ seɣtini ɛsɔtɔm ɖɛzɩyaa.
66019011	Pʋwayɩ lɛ mana ɛsɔdaa tʋlaa nɛ kpaŋnɔ kʋhʋlʋm nɔɔyʋ lɩɩ. Weyi ɛcaɣ-ɩ yɔ, payaɣ-ɩ se Weyi ɛmʋnaa se pataa-ɩ liu yɔ nɛ Toovenim tʋ. Ɛhʋʋ tɔm nɛ ɛlakɩ you nɛ tʋʋzʋtʋ.
66019012	Ɛ-ɛza ɖewaɣ miŋ pelu pelu ɛzɩ miŋ nzʋlʋmɩyɛ yɔ. Papam-ɩ awiihulasi sakɩyɛ. Pama ɛ-yɔɔ hɩɖɛ naɖɩyɛ, nɔɔyʋ tasɩm-ɖɩ nɛ pɩtasɩnɩ-ɩ.
66019013	Esu toko nakʋyʋ, peli-kʋ calɩm. Payaɣ-ɩ se : “Ɛsɔtɔm”.
66019014	Sɔɔjanaa mba pɛwɛ ɛsɔdaa yɔ, pacaɣ kpaŋnaŋ kʋhʋlʋmɩŋ nɛ patɩŋɩɣ ɛ-wayɩ. Posu wondu kʋhʋlʋmtʋ ndʋ tɩwɛ fɛlɛ fɛlɛ nɛ tɩwɛɛ cɩɖɩ cɩɖɩ yɔ.
66019015	Abalɩsɩɣa ŋga kɛwɛ lɔŋ yɔ, kalɩnɩ ɛ-nɔɔ taa se elomni ajɛɛ. Ɛkɔŋ-yɛ ɖiyuu nɛ awiiɖaʋ n̄ɩɣyʋʋ n̄ɩŋgʋ. Ɛmɩtɩ-wɛ Ɛsɔ Ɖoŋ Tɩŋa tʋ pana sɔsɔna pulone taa ɛzɩ pamɩtʋʋ viin̄ɩ tɩʋ pee yɔ.
66019016	Pama e-toko nɛ e-yuye pɔ-yɔɔ hɩɖɛ naɖɩyɛ. Nɖɩ lɛ se : Awiya taa Wiyaʋ nɛ kɩbaɣlaa taa Kɩbaɣlʋ.
66019017	Mana ɖɔɖɔ Ɛsɔ tiyiyu nɔɔyʋ ɛsɩŋ wɩsɩ taa. Eholini sumasi nzɩ sɩtɩŋa payɩ sɩkʋyaɣ ɖooo ɛsɔdaa yɔ se : Ɩkɔɔ, ikpeɣli Ɛsɔ sɔsɔ kazandʋ tɔɔnaɣ ɖeɖe.
66019018	Ɩkɔɔ ɩtɔɔ awiya nɛ sɔɔjanaa sɔsaa nɛ ɖoŋ tɩnaa nɛ kpaŋnaŋ nɛ ɩ-yɔɔ caɣyaa nɛ mba pɛwɛ pa-tɩ yɔɔ yɔ nɛ yomaa nɛ ajama nɛ ɖoŋ tɩnaa patɩŋa payɩ pa-nandʋ.
66019019	Mana tɛtɛkpɩnɛ nɛ kedeŋa yɔɔ awiya nɛ pɔ-sɔɔjanaa pekpeɣ laa se poyouni weyi ɛcaɣ kpaŋnɔ yɔ nɛ ɛ-sɔɔjanaa.
66019020	Paba kpa kpɩnɛ nɛ weyi ɛcɛtɩɣ se ɛkɛ ɛsɔtɔm ɖɛzɩyʋ nɛ ɛɛwɩlɩ kawɩlasɩ ɖɩ-ɛsɩndaa yɔ. Sɩ-yɔɔ ɛtɩŋɩnaa nɛ epeɣzuu mba paalabɩ pɔ-yɔɔ kpɩnɛ yʋsaɣ nɛ poluŋ ɖɩ-sɩʋ kpelaɣ tɛɛ yɔ. Pakpa-wɛ nɛ pɔlɔ pa-naalɛ nɛ pɛ-ɛza miŋ sɔsɔŋ weyi ɩ-taa wɛ tɩm nɛ ɛmʋʋ siŋŋ yɔ, i-lone taa.
66019021	Weyi ɛcaɣ kpaŋnɔ yɔ, ɛkʋ lɛlaa mba pɩkazaa yɔ nɛ abalɩsɩɣa ŋga kalɩɣaɣnɩ ɛ-nɔɔ taa yɔ nɛ sumasɩ tɩŋa tɔɔ pa-nandʋ nɛ sɩhaɣ.
66020001	Pʋwayɩ mana Ɛsɔ tiyiyu nɔɔyʋ lɩnɩ ɛsɔdaa nɛ etiki. Ɛɖɔkɩ cukaŋ pɔʋ nɔɔ n̄ɩmɩyɛ nɛ yoŋgbasɩ sɔsɔsɩ nasɩyɩ e-nesi taa.
66020002	Etiba lɛ, ɛkpa coojo, ɖʋm kɩbɩnʋ weyi payaɣ-ɩ se aleewaa n̄ʋʋ tʋ nɛ Satanɩ yɔ. Ɛkpa-ɩ lɛ, ɛhɔkɩ-ɩ yoŋgbasɩ se ɛwɛɛ mbʋ pɩnzɩ kutoku.
66020003	Ɛhɔkɩ-ɩ lɛ, ɛpɛɖɩ-ɩ cukaŋ pɔʋ taa nɛ ɛɖɩɣ nɛ ɛtaaɖɩ ɛ-yɔɔ nɛ ɛn̄ɩɣ nesi se ɛtaapɩzɩ nɛ epeɣzi ajɛɛ taa n̄ɩma. Ɛwɛɣ peeye nɛ pʋkɔɔ pɩsɩɩnɩ alɩwaatʋ ndʋ pɩnzɩ kutoku ɖɛwa yɔ. Pʋwayɩ lɛ, pʋwɛɛ se patʋlɩ-ɩ nɛ pɛyɛɖɩ-ɩ alɩwaatʋ pazɩ.
66020004	Mana ɖɔɖɔ kewiisi kpelisi nasɩyɩ. Paha mba pacaɣ sɩ-yɔɔ yɔ ɖoŋ se pahʋʋnɩ ɛyaa tɔm. Peeye mana mba pɛsɛtɩ pa-n̄ʋŋ Yesu aseɣɖe lɩzʋʋ nɛ ɛsɔtɔm pɔ-yɔɔ yɔ, nɛ mba potoluŋ kpɩnɛ nɛ ɖɩ-sɩʋ kpelaɣ pɛ-tɛɛ nɛ patala pe-kila taa yaa pe-nesi yɔɔ, ɖɩ-yʋsaɣ yɔ, pa-kalɩzasɩ. Pefema nɛ pa nɛ Krɩstʋ pɔtɔɔ kewiyaɣ pɩnzɩ kutoku.
66020005	Mbʋ lɛ kajalaɣ fem. Piyele sɩɖaa lɛlaa yɔ, paafeŋ nɛ pʋkɔɔ pɩsɩnɩ alɩwaatʋ ndʋ pɩnzɩ kutoku ŋgʋ kɩtɛma yɔ.
66020006	Mba pefem kajalaɣ fem mbʋ pɩ-taa yɔ, pɛwɛ cɩɖɩcɩɖɩ nɛ pehiɣ pa-tɩ! Sɩm naalɛ n̄ɩmbʋ fɛyɩnɩ ɖoŋ pɔ-yɔɔ. Ɛlɛ, pɛkɛɣ Ɛsɔ nɛ Krɩstʋ pa-layaa nɛ pa nɛ Krɩstʋ ɛnʋ pɔtɔɔ kewiyaɣ pɩnzɩ kutoku.
66020007	Pɩnzɩ kutoku ŋgʋ kɩkɔŋ kɩɖɛɛ lɛ, palɩzɩ Satanɩ nɛ ɛ-salaka taa.
66020008	Peeye ɛlɩɣ nɛ eyili Gɔɔgɩ nɛ Maagɔɔgɩ, pʋ-tɔbʋʋ se kedeŋa kpeekpe yɔɔ ajɛɛ taa n̄ɩma. Eyiliɣ-wɛ se ekpeɣli-wɛ nɛ pala you. Pɔɖɔ ɛzɩ teŋgu nɔɔ kan̄ɩŋa yɔ.
66020009	Ajɛɛ taa n̄ɩma mba, palɩ kedeŋa kpeekpe yɔɔ nɛ pɔcɔɔ cɩɖɩcɩɖɩ n̄ɩma pɩlɩʋ nɛ tɛtʋ ndʋ Ɛsɔ sɔɔlaa yɔ, kondiko. Ɛlɛ miŋ nɩɩyɩ lɩɩnɩ ɛsɔdaa nɛ etii nɛ ɛn̄aɣ-wɛ.
66020010	Pakpaɣ aleewaa n̄ʋʋ tʋ weyi eyilaɣ-wɛ yɔ nɛ pɛpɛɖɩ miŋ sɔsɔŋ weyi ɩ-taa nɛ tɩm yɔ, i-lone taa. Peeye kpɩnɛ nɛ weyi ɛcɛtɩɣ se ɛkɛ ɛsɔtɔm ɖɛzɩyʋ yɔ, pɛwɛɛ. Mbʋ panazɩɣ-wɛ wɩsɩ nɛ ɖoo waasɩ nɛ waasɩ.
66020011	Pʋwayɩ mana kewiyaɣ kpelaɣ sɔsɔɔ kʋhʋlʋmaɣ nakɛyɛ nɛ weyi ɛcaɣ kɔ-yɔɔ yɔ. Ɛsɔtɔnʋʋ nɛ tɛtʋ pamʋʋ ɛ-ɛsɩndaa nɛ patatasɩ-wɛ naʋ.
66020012	Mana ɖɔɖɔ sɩɖaa : ɛyaa cikpema nɛ sɔsaa, pasɩŋ kewiyaɣ kpelaɣ ɛsɩndaa. Pokuli takayɩsɩ nasɩyɩ. Pokuli ɖɔɖɔ lɛɛka, kaka lɛ wezuu takayaɣ. Pahʋnɩ tɔm sɩɖaa mbʋ palaba yɔ pʋ-yɔɔ ɛzɩ pamaʋ takayɩsɩ nzɩ sɩ-taa yɔ.
66020013	Teŋgu lɩzɩ sɩɖaa mba paawɛ kɩ-taa yɔ. Sɩm nɛ Sɩɖaa Lone pɛcɛlɩ sɩɖaa mba paawɛ paba taa ɖɔɖɔ yɔ. Pahʋnɩ pa-taa paa weyi mbʋ ɛlaba yɔ, pʋ-yɔɔ.
66020014	Pɛpɛɖɩ Sɩm nɛ Sɩɖaa Lone miŋ sɔsɔŋ lone taa. Sɩm naalɛ n̄ɩmbʋ lɛ.
66020015	Weyi patama ɛ-hɩɖɛ Wezuu Takayaɣ taa yɔ, pɛpɛɖɩ-ɩ miŋ sɔsɔŋ lone taa.
66021001	Mana ɛsɔtɔnʋʋ kɩfalʋʋ nakʋyʋ nɛ tɛtʋ kɩfatʋ natʋyʋ. Kajalaɣ ɛsɔtɔnʋʋ nɛ kajalaɣ tɛtʋ pamʋwaa. Teŋgu tɩtasɩ wɛʋ.
66021002	Mana ɖɔɖɔ cɩɖɩcɩɖɩ tɛtʋ, Yeruusalɛm kɩfalʋʋ, kɩlɩnɩ ɛsɔdaa Ɛsɔ cɔlɔ nɛ kitiki. Paan̄ɔɔzɩ-kʋ ɛzɩ pɛlɛ canʋʋ ɛ-tɩ se ɛkatɩ ɛ-walʋ yɔ.
66021003	Manɩ puholuuni ɛsɔdaa se : Ɩɩnaɣ Ɛsɔ kɩɖanɖʋʋ wɛ ɛyaa cɔlɔ! Ɛkaɣ pɔ-cɔlɔ caɣʋ, pɛkɛɣ ɛ-n̄ɩma. Ɛsɔ maɣmaɣ wɛɣ pɔ-cɔlɔ nɛ ɛkɛ pɛ-Ɛsɔ.
66021004	Ɛkaɣ pɛ-ɛzɩtɛɣlɩm tɩŋa hɛzʋʋ. Sɩm ɛɛtasɩɣ wɛʋ. Leɣa caɣʋ yaa kubusi yaa wɩzasɩ pa-taa nabʋyʋ ɛɛtasɩɣ wɛʋ mbʋ pʋyɔɔ yɔ, kajalaɣ wondu mʋwaa.
66021005	Weyi ɛɛcaɣ kewiyaɣ kpelaɣ yɔɔ yɔ, ɛtɔm se : Ɩna, malakɩ pɩtɩŋa kɩfam. Peeye eheyi-m se : Ma tɔm ndʋ, mbʋ pʋyɔɔ yɔ, tɩkɛ toovenim, tɩmʋnaa se pataa-tʋ liu.
66021006	Eheyi-m se : Pɩlabɩ mbʋ. Ma lɛ Alɩfaa nɛ Omega pʋ-tɔbʋʋ se ɖɩpazɩyɛ nɛ ɖɩtɛzɩyɛ. Weyi lɔkɔtʋ ɖɔkɩ-ɩ yɔ, mahaɣ-ɩ hiɖe nɖɩ ɖɩhaɣ wezuu yɔ, ɖɩ-taa lɩm falaa.
66021007	Weyi ɛwakɩ yɔ, ɛtɩɣ wazɩtʋ ndʋ tɩtɩŋa. Mɛnkɛɣ ɛ-Ɛsɔ nɛ ɛkɛ man-pɩyalʋ.
66021008	Ɛlɛ, piyele pɩndɩyʋʋ tɩnaa nɛ mba paalakɩ mbʋ pʋpɔzʋʋ yɔ nɛ kʋsɔɔtʋ tɩnaa nɛ ɛyaa kʋyaa nɛ hayitu laɖaa nɛ fadɩŋ laɖaa nɛ sɩɩnaa layaa nɛ cɛtɩyaa tɩŋa payɩ yɔ, pe-ɖeɖe lɛ miŋ sɔsɔŋ weyi ɩ-taa nɛ tɩm nɛ ɩmʋʋ siŋŋ yɔ, ɩ-taa. Sɩm naalɛ n̄ɩmbʋ lɛ.
66021009	Peeye Ɛsɔ tiyiyaa lʋbɛ mba paaɖɔkɩ kɛtɛzaɣ kʋn̄ɔmɩŋ lʋbɛ kɔpʋnaa lʋbɛ taa ɖo yɔ, pa-taa lɛlʋ kɔma nɛ ɛyɔɔdɩnɩ-m se : Kɔɔ nɛ mawɩlɩ-ŋ halɩmvalʋ, Heɣa halʋ.
66021010	Ɛsɔ tiyiyu ɛnʋ ɛkpaɣ-m Kalɩzaɣ taa nɛ ɛkpazɩ-m pʋʋ sɔsɔʋ kʋkʋyʋʋ nakʋyʋ n̄ʋʋ taa. Ɛlɛ ɛwɩlɩ-m Yerusaalɛm, cɩɖɩcɩɖɩ tɛtʋ ndʋ tɩlɩnɩ ɛsɔdaa Ɛsɔ cɔlɔ nɛ titiki yɔ.
66021011	Tɩɩwɛnɩ Ɛsɔ koboyaɣ. Tɩn̄ɩlɩzaɣ ɛzɩ n̄ɩɣlɩm pɩyɛ siŋŋ nɖɩ payaɣ-ɖɩ se Yasɩpɩ nɛ ɖɩn̄ɩlɩzɩɣ ɛzɩ n̄ɩnʋʋ yɔ.
66021012	Pɔcɔzɩ-tʋ nɛ koloŋa sɔsɔɔ kʋkʋyaɣ nakɛyɛ. Tɩɩwɛnɩ nɔnɔsɩ hiu nɛ naalɛ nɛ Ɛsɔ tiyiyaa hiu nɛ naalɛ wɛɛ nɔnɔsɩ yɔɔ. Pama nɔnɔsɩ nzɩ sɩ-yɔɔ ɖɔɖɔ Izrɛɛlɩ n̄ɩma cejewe hiu nɛ naalɛ hɩla.
66021013	Nɔnɔsɩ naadozo kɛwɛnɩ wɩsɩ ɖɩlɩyɛ nɛ naadozo n̄ɛwɛɛnɩ hayo kiŋ nɛ naadozo nɛ hadɛ kiŋ nɛ naadozo nɛ wɩsɩ ɖɩɖʋyɛ.
66021014	Tɛtʋ ndʋ, ti-koloŋa kɛwɛnɩ tigila hiu nɛ naalɛ, pama a-yɔɔ Heɣa tiyiyaa hiu nɛ naalɛ hɩla.
66021015	Weyi ɛyɔɔdaɣnɩ-m yɔ, ɛɖɔkɩ sika ɖaʋ kɩmaɣzʋʋ se ɛmaɣzɩ tɛtʋ nɛ tɩ-nɔnɔsɩ nɛ ti-koloŋa.
66021016	Tɛtʋ ndʋ, tɩ-ɖaɣ lɩkɩŋ nɛ tɩ-walanzɩ paawɛ kɩmaŋ. Ɛsɔ tiyiyu ɛnʋ ɛmaɣzɩ tɛtʋ ndʋ nɛ ɛna se tɩ-ɖaɣlɩkɩŋ wɛ ɛzɩ kilomɛtanaa kutokiŋ naalɛ nɛ nasɩnaza yɔ. Walanzɩ nɛ kʋkʋyɩŋ paawɛ kɩmaŋ ɖɔɖɔ.
66021017	Ɛmaɣzɩ koloŋa lɛ, pɩlɩɩ mɛtanaa nɩɩnʋwa nɛ hiu nɛ kagbaanzɩ. Mbʋ ɛyaa maɣzɩɣna yɔ, mbʋ ɛmaɣzɩnɩ-tʋ.
66021018	Pama koloŋa ŋga nɛ pɛɛ wena payaɣ-yɛ se Yasɩpɩ yɔ nɛ pama tɛtʋ ndʋ nɛ sika siŋŋ nɛ pɩnaɣ nɛ wayɩ ɛzɩ n̄ɩnʋʋ ŋgʋ kɩnaɣ kpayɩ kpayɩ yɔ.
66021019	Pacanɩ tɛtʋ ndʋ ti-koloŋa tigila nɛ n̄ɩɣ lɩm pɛɛ ndɩ ndɩ. Pasɩ kajalaɣ Yaspɩ nɛ naalɛ ɖeɖe safiirɩ nɛ tozo ɖeɖe Kalsedɔwanɩ nɛ naza ɖeɖe emeroodɩ.
66021020	Kagbaanzɩ ɖeɖe sardoniksɩ nɛ loɖo ɖeɖe sardʋwanɩ. Tigiɖe lʋbɛ n̄ɩnɖɛ kɛkɛ Krɩsoliitɩ nɛ lutozo n̄ɩnɖɛ beerilɩ nɛ nakʋ n̄ɩnɖɛ topaazɩ nɛ hiu n̄ɩnɖɛ krisopaazɩ. Patɩnɩ hiu nɛ kʋɖʋm ɖeɖe iyaasɩntɩ nɛ hiu nɛ naalɛ ɖeɖe ametistɩ.
66021021	Piyele nɔnɔsɩ hiu nɛ naalɛ n̄ɛkɛ lɩtʋ hiu nɛ naalɛ. Paa ŋga lɛ, palabɩ-kɛ nɛ lɩyʋʋ kʋɖʋmʋʋ. Pɔpɔ tɛtʋ ndʋ tɩ-taa habɛɛ yɔɔ sika siŋŋ nɛ pɩnaɣ nɛ wayɩ ɛzɩ n̄ɩnʋʋ yɔ.
66021022	Mantana Ɛsɔ ɖɩɣa nakɛyɛ tɛtʋ ndʋ tɩ-taa mbʋ pʋyɔɔ yɔ, Kɩbaɣlʋ Ɛsɔ Ɖoŋ Tɩŋa tʋ nɛ Heɣa lɛ tɩ-ɖɩɣa.
66021023	Pɩtɔpɔzɩ se wɩsɩ yaa fenaɣ ɛn̄aɣ tɛtʋ ndʋ tɩ-taa. Ɛsɔ koboyaɣ lɛ tɩ-n̄alɩmɩyɛ nɛ Heɣa lɛ tɩ-kanɖʋ.
66021024	Ajɛɛ taa n̄ɩma kɔŋ ɖɔm tɩ-n̄alɩmɩyɛ taa nɛ kedeŋa yɔɔ awiya n̄ɔkɔnɩ pa-n̄ɩm.
66021025	Paakaɣ tɩ-nɔnɔsɩ ɖɩɣʋ evemiye taa mbʋ pʋyɔɔ yɔ, ɖoo ɛɛkaɣ yuu tɩ-taa.
66021026	Powokini ajɛɛ n̄ɩm nɛ mbʋ pʋɖʋ-yɛ hɩɖɛ yɔ, tɩ-taa.
66021027	Azʋlʋma pʋyʋ nɛ weyi ɛlakɩ kʋsɔɔtʋ yaa ɛcɛtɩɣ yɔ, paakaɣ sʋʋ tɩ-taa. Ɛlɛ mba pa-hɩla wɛ Wezuu Takayaɣ ŋga kɛkɛ Heɣa n̄ɩŋga yɔ ka-taa yɔ, pe-ɖeke koŋ pasʋʋna.
66022001	Ɛsɔ tiyiyu ɛnʋ, ɛwɩlɩ-m ɖɔɖɔ wezuu lɩm pɔɔ. Pɔɔ ŋga ka-lɩm wɛ kele kele ɛzɩ n̄ɩnʋʋ yɔ. Kalɩɣaɣnɩ Ɛsɔ nɛ Heɣa pe-kewiyaɣ kpelaɣ tɛɛ
66022002	nɛ kekpeŋ nɛ kɔcɔlʋʋ tɛtʋ taa habɩyɛ sɔsɔɖɛ. Wezuu tɩʋ kɛwɛ pɔɔ ŋga ke-kidiilimiŋ naalɛ yɔɔ. Tɩʋ ŋgʋ kɩlʋlʋʋ pee tɔm hiu nɛ naalɛ pɩnaɣ taa. Kʋlʋlʋʋ tɔm kʋɖum fenaɣ taa. Pakpakɩɣ kɩ-hatʋ nɛ palakɩ nɛ ajɛɛ taa ɛyaa yɔɔ cɛkɩ.
66022003	Mbʋ Ɛsɔ wɩlɩ-pʋ kpalʋʋ yɔ, pɩɩtasɩɣ wɛʋ tɛtʋ ndʋ tɩ-taa. Ɛsɔ nɛ Heɣa pe-kewiyaɣ kpelaɣ wɛɣ tɩ-taa. Ɛ-tʋmlaɖaa kɔŋ-ɩ tʋmɩyɛ labʋ.
66022004	Pɔkɔŋ ɛ-ɛsɩndaa naʋ nɛ ɛ-hɩɖɛ wɛɛ pe-kila taa.
66022005	Ɖoo ɛɛtasɩɣ yuu. Pɩɩtasɩɣ-wɛ pɔzʋʋ kanɖʋ n̄alɩmɩyɛ yaa wɩsɩ n̄ɩnɖɛ mbʋ pʋyɔɔ yɔ, Kɩbaɣlʋ Ɛsɔ n̄alɩmɩyɛ kɔŋ pɔ-yɔɔ n̄alʋʋ. Ɖɔɖɔ lɛ pɔkɔŋ kewiyaɣ tɔɔʋ waasɩ nɛ waasɩ.
66022006	Eheyi-m se : Tɔm tʋnɛ tɩkɛ toovenim, tɩmʋnaa se pataa-tʋ liu. Kɩbaɣlʋ weyi ɛkɛ ɛsɔtɔm ɖɛzɩyaa kalɩzasɩ Ɛsɔ yɔ, ɛnʋ tiyini e-tiyiyu se ɛwɩlɩ ɛ-tʋmlaɖaa mbʋ pʋwɛɛ se pɩlakɩ alɩwaatʋ pazɩ taa yɔ.
66022007	Na pɩkazɩ pazɩ, mɔnkɔŋ! Weyi ɛɖɔŋ tɔm ndʋ tɩlɩnɩ Ɛsɔ cɔlɔ nɛ pama-tʋ takayaɣ kanɛ ka-taa yɔ, tɩ-yɔɔ yɔ, ehiɣ ɛ-tɩ.
66022008	Ma Yohanɛɛsɩ manɩnɩ wondu ndʋ tɩ-tɔm nɛ mana-tʋ. Manɩ tɩ-tɔm nɛ mana-tʋ lɛ, mɔntɔlɩ Ɛsɔ tiyiyu weyi ɛwɩlaɣ-m yɔ, ɛ-naŋgbanzɩ tɛɛ se moluŋ ɛ-tɛɛ.
66022009	Ɛlɛ eheyi-m se : Taala mbʋ! Mɛnkɛ tʋmlaɖʋ ɛzɩ n̄anɛ n̄ɛ-ɛgbaɣdɩnaa ɛsɔtɔm ɖɛzɩyaa nɛ mba pɔɖɔŋ tɔm ndʋ pama takayaɣ kanɛ ka-taa yɔ, tɩ-yɔɔ yɔ. Luŋ Ɛsɔ tɛɛ.
66022010	Ɛlɛ ɛtasɩ-m heyuu se : Taamɛsɩ tɔm ndʋ tɩlɩnɩ Ɛsɔ cɔlɔ nɛ pama-tʋ takayaɣ kanɛ ka-taa yɔ mbʋ pʋyɔɔ yɔ, alɩwaatʋ n̄ɔtaa.
66022011	Weyi ɛtatʋʋzɩ yɔ, ɛwɛɛ mbʋ pɩtatʋʋzɩ yɔ, pɩ-labʋ yɔɔ. Weyi ɛwɛ azuluma yɔ, ɛwɛɛ ɛ-azuluma taa mbʋ. Weyi ɛtʋʋzaa yɔ, ɛwɛɛ mbʋ pʋtʋʋzaa yɔ, pɩ-labʋ yɔɔ nɛ weyi ɛlɛ n̄ɛwɛ cɩɖɩcɩɖɩ yɔ, ɛwɛɛ pʋ-yɔɔ mbʋ.
66022012	Kɩbaɣlʋ tɔŋ se : Na, pɩkazɩ pazɩ mɔnkɔŋ! Mɛnkpɛndɩɣnɩ kɩhɛyʋʋ nɛ mɛhɛyɩ paa weyi mbʋ ɛlaba yɔ, pʋ-yɔɔ.
66022013	Ma lɛ Alɩfaa nɛ Omega, nʋmɔɖɛyʋ nɛ ɛɖɩɣyɛ, ɖɩpazɩyɛ nɛ ɖɩtɛzɩyɛ.
66022014	Mba pɔɖɔŋ ɛ-paɣtʋ yɔɔ yɔ, pehiɣ pa-tɩ. Pahaɣ-wɛ waɖɛ se pɔtɔɔ Wezuu tɩʋ pee nɛ patɩŋɩnɩ nɔnɔsɩ nɛ pasʋʋ tɛtʋ taa.
66022015	Piyele kʋsɔɔtʋ laɖaa nɛ fadɩŋ laɖaa nɛ hayitu laɖaa nɛ ɛyaa kʋyaa nɛ sɩɩnaa layaa nɛ mba patɩŋa payɩ pɔsɔɔlɩ cɛtɩm nɛ pɛcɛtɩɣ ɛyaa yɔ, paba n̄ɛwɛɣnɩ awayɩ.
66022016	Ma Yesu lɛ, mentiyi Ɛsɔ tiyiyu se ɛlɩzɩ-mɩ aseɣɖe tɔm tʋnɛ tɩ-yɔɔ ma-agbaa taa. Mɛnkɛ Daaviidi cobiye nɛ e-liɖe taa tʋ nɛ tɩmbalʋʋ ŋgʋ kɩn̄ɩlɩzɩɣ yɔ.
66022017	Kalɩzaɣ nɛ halɩmvalʋ pɔtɔŋ se : Kɔɔ! Weyi ɛnɩɣ yɔ, ɛtɔ se : Kɔɔ! Weyi lɔkɔtʋ ɖɔkɩ-ɩ yɔ, ɛkɔɔ! Weyi e-liu wɛ wezuu lɩm yɔ, ecosi-pʋ falaa!
66022018	Pakaŋ paa weyi ɛnɩɣ tɔm ndʋ tɩlɩnɩ Ɛsɔ cɔlɔ nɛ pama-tʋ takayaɣ kanɛ ka-taa yɔ, ɛ-n̄ʋʋ taa se : Ye nɔɔyʋ ɛsɔzɩ tɩ-yɔɔ yɔ, Ɛsɔ sɔzʋʋ pʋdʋ ɛnʋ kʋn̄ɔmɩŋ weyi pama ɩ-tɔm takayaɣ kanɛ ka-taa yɔ.
66022019	Ye nɔɔyʋ ɛlɩzɩ tɔm ndʋ tɩlɩnɩ Ɛsɔ cɔlɔ nɛ pama-tʋ takayaɣ kanɛ ka-taa yɔ, tɩ-yɔɔ yɔ, Ɛsɔ lɩzɩɣ e-ɖeɖe wezuu tɩʋ nɛ cɩɖɩcɩɖɩ tɛtʋ ndʋ, pɔ-yɔɔ. Tɩʋ ŋgʋ nɛ tɛtʋ ndʋ pɔ-tɔm pama takayaɣ kanɛ ka-taa.
66022020	Weyi ɛtɔm se tɔm tʋnɛ tɩkɛ toovenim yɔ, ɛtɔŋ se : Ɛɛɛ pɩkazɩ pazɩ, mɔnkɔŋ! Pɩla mbʋ! Kɩbaɣlʋ Yesu Kɔɔ!
66022021	Kɩbaɣlʋ Yesu Krɩstʋ ɛla mɩ-tɩŋa payɩ lootiye! Pɩla mbʋ!
