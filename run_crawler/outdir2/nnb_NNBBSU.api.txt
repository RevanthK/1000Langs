40001001	Ekitabu ky'esyondengo sya Yesu Kristo, mugala wa Dawĩdĩ, mugala wa Abrahamũ.
40001002	Abrahamũ abya ĩse wa Ĩsaka; na Ĩsaka abya ĩse wa Yakobo; na Yakobo abya ĩse wa Yũda n'abagala babo.
40001003	Yũda abya ĩse wa Perezĩ na Zera (nyĩnya wabo abya Tamarĩ); na Perezĩ abya ĩse wa Hesĩronĩ; na Hesĩronĩ abya ĩse wa Ramũ;
40001004	Ramũ abya ĩse wa Amĩnadabũ; na Amĩnadabũ abya ĩse wa Nasonĩ; Nasonĩ abya ĩse wa Salmonĩ;
40001005	Salmonĩ abya ĩse wa Boazĩ (nyĩnya wa Boazĩ abya Rahaba); Boazĩ abya ĩse wa Obedĩ (Rũta abya nyĩnya wuwe); Obedĩ abya ĩse wa Yese;
40001006	Yese abya ĩse w'Omwami Dawĩdĩ. Dawĩdĩ abya ĩse wa Solomono (nyĩnya wuwe abya mũkalĩ wa Ũrĩa);
40001007	Solomono abya ĩse wa Reheboamũ; Reheboamũ abya ĩse wa Abĩa; Abĩa abya ĩse wa Asa;
40001008	Asa abya ĩse wa Yosafatĩ; Yosafatĩ abya ĩse wa Yoramũ; Yoramũ abya ĩse wa Ũzĩa;
40001009	Ũzĩa abya ĩse wa Yotamũ; Yotamũ abya ĩse wa Ahazĩ; Ahazĩ abya ĩse wa Hezekĩa;
40001010	Hezekĩa abya ĩse wa Manase; Manase abya ĩse wa Amonĩ; Amonĩ abya ĩse wa Yosĩa;
40001011	Yosĩa abya ĩse wa Yekonĩa n'abagala babo, oko mugulu abandu ba Ĩsraelĩ batwalawa eBabelĩ.
40001012	Abandu babere babitwalwa eBabelĩ: Yekonĩa abya ĩse wa Salatĩelĩ; Salatĩelĩ abya ĩse wa Zerũbabelĩ;
40001013	Zerũbabelĩ abya ĩse wa Abĩhũdĩ; Abĩhũdĩ abya ĩse wa Elĩakĩmũ; Elĩakĩmũ abya ĩse wa Azoro;
40001014	Azoro abya ĩse wa Sadokĩ; Sadokĩ abya ĩse wa Akĩmũ; Akĩmũ abya ĩse wa Elĩhũdĩ;
40001015	Elĩhũdĩ abya ĩse wa Eleazarĩ; Eleazarĩ abya ĩse wa Matanĩ; Matanĩ abya ĩse wa Yakobo;
40001016	Yakobo abya ĩse wa Yosefũ, ĩba wa Marĩa, oyo wabya nyĩnya wa Yesu, oyukahulawa mo Kristo.
40001017	Neryo esyondengo syosĩ erĩtsũka uku Abrahamũ erĩhĩka uku Dawĩdĩ ni ndengo ĩkũmĩ n'ĩnĩ; n'erĩtsũka uku Dawĩdĩ erĩhĩka oko mugulu abandu batwalawa eBabelĩ ni ndengo ĩkũmĩ n'ĩnĩ; n'erĩtsũka oko mugulu abandu batwalawa eBabelĩ erĩhĩka uku Kristo ni ndengo ĩkũmĩ n'ĩnĩ.
40001018	Neryo eributwa lya Yesu Kristo ko lyabya litya. Nymya wuwe ye Marĩa mwasĩmolĩbwa na Yosefũ. Nĩkwa Marĩa ate aheruka mwaminyikala k'obukule bw'Omũlĩmũ Abũyĩrĩre.
40001019	Neryo Yosefũ oyo wamũsĩmolaya, ini mundu utunganene, siabya anzĩre erĩmwĩta esĩsonĩ, neryo mwasonda erimuleka bũbĩso-bĩso.
40001020	Nĩkwa omugulu Yosefũ abya akaganĩrya omwatsi oyũ, lebaya, omũlaĩka w'Omukama mwamubutukira omo nzolĩ mwamubwira ati, Uwe Yosefũ, mugala wa Dawĩdĩ, sigubahe erĩherũkya Marĩa mo mũkalĩ wawe, kusangwa obukule buwe ni bw'Omũlĩmũ Abũyĩrĩre.
40001021	Asyabuta omugala, nawe wasyamwahula mo Yesu, kusangwa asyalamya abandu buwe oko bibi byabo.
40001022	Nĩkwa ebyosĩ ebĩ mobyabya bitya erĩberererya ebyo Mukama abũgĩra omo mũmĩnyererĩ ati,
40001023	Lebaya, omumbesa asyaheka obukule, asyabuta omugala, n'erĩna liwe lyasyahulwa mo Emanuelĩ, nĩ'bũga ambu: Nyamuhanga haguma netu.
40001024	Neryo Yosefũ abere abuka omo tũgotserĩ, mwakola ngoko mũlaĩka w'Omukama amutegeka, mwaherũkya Marĩa.
40001025	Nĩkwa mwatamuminya erĩhĩka aho abutira mugala wuwe. Neryo Yosefũ mwaluka erĩna liwe mo Yesu.
40002001	Neryo Yesu mwabutwa omo mũyĩ w'eBetelehemũ, omo kihugo ky'eYũdea oko mugulu Herode abya mwami. Neryo lebaya, abandu b'amenge mobalũa eyo eryuba likahulukira, mobahĩka eYerũsalema, bati,
40002002	Ali hahi oyo wabutawa mo mwami w'Abayũda kwehĩ? Kusangwa twabirilola oko ngũnũnũ yiwe eyo eryuba likahulukira, neryo twabĩrĩhĩka erĩmũramya.
40002003	Omugulu omwami Herode owa ekĩ, mwahanga-hangya, n'abandu bosĩ b'eYerũsalema mobabya batya.
40002004	Neryo Herode mwahĩndanĩa abahererĩ bakulu bosĩ n'abakangĩrĩrya b'emigambo, neryo mwabũlyabo Kristo ng'angabutirwahi.
40002005	Mobamũsũbĩrya bati, Omo mũyĩ w'eBetelehemũ y'eYũdea, kusangwa kĩsakĩre n'omũmĩnyererĩ ati,
40002006	Uwe Betelehemũ omo kihugo ky'e Yũda, Suli muke n'ahake omo katĩkatĩ k'abakulu b'eYũda; Kusangwa omũtabalĩ asyalũa ewawe, Oyo wasyateya abandu bage Ĩsraelĩ.
40002007	Neryo omwami Herode mwabirikira ab'amenge bo bũbĩso-bĩso, mwabũlyabo engũnũnũ eyo nga yahuluka mugulu wahi.
40002008	Neryo Herode mwatumabo eBetelehemũ, ati, Mugende mukwese ndeke busana n'omwana oyo; neryo mwamabimubana mwasyambwira, nage inayayo n'erĩmũramya.
40002009	Neryo babere babĩowa ebyo mwami Herode abũga, mobagenda, neryo lebaya engũnũnũ eyo balangira eyo eryuba likahulukira, moyagenda embere syabo erĩhĩka aho yahangana endata w'aho mwana oyo abya.
40002010	Neryo omugulu balangira engũnũnũ eyo mobatsema kutsibu n'obutseme bunene.
40002011	Neryo mobingira omo nyũmba, mobalola oko mwana oyo haguma na nyĩnya wuwe ye Marĩa. Mobakũkama ahisi n'erĩmũramya; kandi mobasengula ebindu byabo mobamuha olũsũnzo lw'esyofranka sy'amagetsi, n'obukwa n'amanemane.
40002012	Neryo Nyamuhanga mwahanabo omw'ilota sibasube ew'omwami Herode; neryo mobasuba ewabo omo yindi nzira.
40002013	Neryo ab'amenge babere babigenda, omũlaĩka w'Omukama mwabutukira uku Yosefũ omo nzolĩ ati, Hangana, wĩmaye omwana na nyĩnya wuwe, musagire eMĩsĩrĩ, ubyeyo erĩhĩka aho nasyakubwirira. Herode akandisonda-sonda omwana erĩmwĩta.
40002014	Neryo Yosefũ mwahangana, mwĩmya omwana na nyĩnya wuwe, mwagenda eMĩsĩrĩ omo kiro.
40002015	Neryo mwĩkalayo erĩhĩka okw'ihola lya Herode. Ebĩ byakolawa erĩberererya ebyo Mukama abũgĩra omo mũmĩnyererĩ ati, Monabirikira Mugala wage erĩlũa eMĩsĩrĩ.
40002016	Neryo omugulu omwami Herode aminya abandu b'amenge ko babirimuteba mwahitana kutsibu. Neryo mwahamula erĩĩta abana bosĩ b'obulume ababya eBetelehemũ n'ababya hakũhĩ n'eBetelehemũ, ababya b'emyaka ĩbĩrĩ n'abalere kw'aho, iniakaganza omugulu aminya oko b'amenge abo
40002017	Neryo mokyabererera ekyabũgawa n'omũmĩnyererĩ Yeremĩa ati,
40002018	Omulenge akogũbawa eRama, Eririra n'erĩsũsũmana ĩnene, Rakelĩ akalira busana n'abana buwe, Rakelĩ akagana erĩkĩranĩbwa, Kusangwa abosĩ babirihola.
40002019	Nĩkwa omwami Herode abere abihola, lebaya, omũlaĩka w'Omukama mwabutukira uku Yosefũ omo nzolĩ eMĩsĩrĩ, ati,
40002020	Hangana, wĩmaye omwana na nyĩnya, usube omo kihugo ky'eĨsraelĩ, kusangwa abasonda erĩĩta omwana babirihola.
40002021	Neryo Yosefũ mwahangana, mwĩmya omwana na nymya, mobasuba omo kihugo ky'eĨsraelĩ.
40002022	Nĩkwa omugulu Yosefũ owa ko Arkelayo akatabala eYũdea omo mwanya wa Herode ĩse wuwe, Yosefũ mubaha erisubayo. Kandi Nyamuhanga mwamuhana omo nzolĩ, kyaleka iniaya omo bihugo by'eGalĩlaya.
40002023	Nĩkwa mwahĩka oko mũyĩ w'eNazaretĩ neryo mwĩkalayo, erĩberererya ebyo bamĩnyererĩ babũga bati, Asyahulwa mo Mũnazaretĩ.
40003001	Oko biro ebyo Yoane Mũbatĩsya mwahĩka, iniakatũlaganaya omwatsi omo mbwarara y'eYũdea, ati,
40003002	Mubindule emitima yenyũ erireka ebibi, kusangwa obwami bw'elubula buli hakũhĩ!
40003003	Yoane yo mundu oyo mũmĩnyererĩ Ĩsaya ahula ati, Omulenge w'oyukabirikirira omo mbwarara ati, Mowanaye enzira y'Omukama, Mũtũngananaye esyombalu siwe!
40003004	Esyongimba sya Yoane syabya sy'obweya bw'engamia, kandi mwambala omukoba w'ekihu omo mbindi yiwe, kandi iniakalya esyongĩke n'obuki bw'omolĩ.
40003005	Abandu mobahĩka uku Yoane ĩbakalũa eYerũsalema, n'eYũdea hosĩ, n'ebihugo bĩhererenĩe n'eYorodanĩ.
40003006	Mobakangya ebibi byabo, neryo Yoane mwabatĩsyabo omo lũsĩ lw'eYorodanĩ.
40003007	Neryo Yoane abere alangira Abafarĩsayo n'Abasadũkayo bangi bakahĩka busana n'erĩbatĩsĩbwa, mwabwirabo ati, Ĩnywe bana b'esyonzoka, nindi wabahana erisaga erikarama erĩkandĩsyahĩka kwehĩ?
40003008	Mukole emĩbĩrĩ eyikaleka abandu ibaminya ko mwabiribindula emitima erireka ebibi byenyũ.
40003009	Sĩmũganĩraye mukayibwira muti, Abrahamũ ni tata wetu. Ngababwira nyiti, Nyamuhanga angatoka erĩhanganĩa amabwe aya mo bana busana na Abrahamũ.
40003010	Kandi embasa ĩnĩkĩrye oko mĩrĩhĩ y'omuti. Obuli muti owatehetaya ebĩgũma byowene akakondawa n'eriguswa omo muliro.
40003011	Nĩkwa ingye ngababatĩsaya omo magetsi erĩkangya ngoko mwabiribindula emitima yenyũ erireka ebibi; nĩkwa oyukandisyasa enyũma kwĩngye asyababatĩsya omo Mũlĩmũ Abũyĩrĩre n'omo muliro. Kandi anyĩrengĩrye maka, nage sĩnyitolere erimuhekera esyongendero siwe.
40003012	Omũhũmbo wuwe ali omo byala biwe erĩhũmbĩra engano omo kibuga kiwe n'erĩhĩra engano yiwe omo kigona, nĩkwa asyahĩsya omusunga omo muliro owatehumbera.
40003013	Neryo Yesu mwalũa eGalĩlaya mwahika oko Yorodani, mwasa uku Yoane erĩbatĩsĩbwa.
40003014	Nĩkwa Yoane mwalenga erĩmũganĩa, ati, Ĩngye nyitolere erĩbatĩsĩbwa nawe, kandi ũkanyĩhĩkako kwehĩ?
40003015	Nĩkwa Yesu mwamũsũbĩrya ati, Ũnyĩrĩgĩre lino. Kusangwa omo nzira eyĩ litolere ĩtwaberererya ebitunganene byosĩ bya Nyamuhanga. Neryo Yoane mwalĩga.
40003016	Neryo Yesu abere abĩbatĩsĩbwa, mwalũa omo magetsi. Neryo olubula molwakingukala busana naye, neryo mwalangira Omũlĩmũ wa Nyamuhanga akandagala ng'akalĩkũkũ, n'erĩmwĩkĩrako.
40003017	Neryo omulenge mwalũa elubula ati, Oyũ ni Mugala wage mwanze, namamutsemera ndeke.
40004001	Neryo Omũlĩmũ mwasondola Yesu omo mbwarara, eSatanĩ imulengeko.
40004002	Neryo abere atsira akalyo emisibo makũmĩ ani n'ebiro makũmĩ ani, mwakwa enzala.
40004003	Neryo Satanĩ oyukalenga abandu, mwasa mwamubwira ati, Wamabya uli Mugala wa Nyamuhanga, ubwire amabwe aya abye mandu.
40004004	Nĩkwa Yesu mwamũsũbĩrya ati, Amasako akabũga ati, Omundu siendisyabyaho busana n'obundu ĩbobwene, nĩkwa busana n'obuli kĩnywa ekĩkalũa omo buno bwa Nyamuhanga.
40004005	Kandi Satanĩ mwatwala Yesu y'oko Mũyĩ Abũyĩrĩre; neryo mwamũhĩra oko litungulu ly'eHekalũ,
40004006	ati, Wamabya uli Mugala wa Nyamuhanga, uyiguse ahisi; kusangwa Amasako ati, Nyamuhanga ayahamula abamalaĩka buwe busana nawe, Basyakubagalira omo byala byabo, Isiwahuma ekisando kyawe ky'okw'ĩbwe.
40004007	Yesu mwabwirayo ati, Kandi Amasako ati, Susyerenga oko Mukama Nyamuhanga wawe.
40004008	Kandi Satanĩ mwatwala Yesu y'oko kitwa kiri-kiri, mwamũkangya amami gosĩ w'ekihugo n'olukengerwa lwago.
40004009	Neryo Satanĩ mwabwira Yesu ati, Ebyosĩ ebĩ nasyakuhabyo wamanyĩkũkamira n'erĩnyĩramya.
40004010	Yesu mwabwirayo ati, Lũaho, uwe Satanĩ! Kusangwa Amasako ati, Wasyaramya Omukama Nyamuhanga wawe, kandi wasyamukolera ĩyowene.
40004011	Neryo Satanĩ mwamũsĩganĩa; nĩkwa abamalaĩka mobasa n'erikolera Yesu.
40004012	Neryo omugulu Yesu owa ko Yoane abĩrĩhĩrwa omo mũlĩkĩ, Yesu mwaya eGalĩlaya.
40004013	Neryo Yesu mwalũa eNazaretĩ, mwayĩkala eKapernaũmũ, omũyĩ owali hakũhĩ n'engetsi y'eGalĩlaya, omo kihugo kya Zebũlũnĩ na Nafũtalĩ.
40004014	Ekĩ kyakolawa erĩberererya ebyo mũmĩnyererĩ Isaya abũga ati,
40004015	Ekihugo kya Zebũlũnĩ, n'ekihugo kya Nafũtalĩ, Ebwanga bw'engetsi, eyisirya w'eYorodanĩ, eGalĩlaya y'Ebihanda!
40004016	Abandu abĩkere omo mwĩrĩmya, Mobalangira ekyakakala kinene! Kandi busana n'abĩkere omo kihugo n'omo kyũtsũtsũ ky'oluholo, Ekyakakala kyamakoleryabo!
40004017	Erĩtsũka oko mugulu oyo Yesu mwatsũka erĩtũlaganĩa ati, Mubindule emitima yenyũ erireka ebibi, kusangwa obwami bw'elubula buli hakũhĩ!
40004018	Neryo Yesu abere akalendera hakũhĩ n'engetsi y'eGalĩlaya, mwalangira ababiri abasubeneko, Sĩmonĩ oyukahulawa mo Petero, na Anderea, mugala wabo, ibakagusa ekĩsohĩ ky'omo ngetsi; kusangwa babya basohĩ.
40004019	Neryo Yesu mwabwirabo ati, Munyikwame, nage nasyabayira mo basohĩ b'abandu.
40004020	Neryo-neryo mobasĩganĩa ebĩsohĩ byabo, mobakwama Yesu.
40004021	Neryo mwagenda embere yo hake, mwalangira abandi babiri, Yakobo mugala wa Zebedayo, na Yoane mugala wabo. Babya omo bwato haguma na tata wabo ye Zebedayo, ibakalanda ebĩsohĩ byabo. Neryo Yesu mwabirikirabo.
40004022	Neryo-neryo mobasĩganĩa ĩse wabo, n'obwato, mobakwama Yesu.
40004023	Kandi Yesu mwatĩmba eGalĩlaya hosĩ, erĩkangĩrĩrya omo manyũmba wabo w'erĩhĩndanamo, n'erĩtũlaganĩa Engulu Yowene. y'Obwami, n'erĩlamya abandu b'obuli mũsĩndo w'endwala, n'obuli mũsĩndo w'obũkonĩ omo katĩkatĩ k'abandu.
40004024	Neryo engulu yiwe moyatsungana omo kihugo kyosĩ ky'eSũrĩa. Kandi mobamuletera abakonĩ bosĩ, abagalawa omo mĩsĩndo-mĩsĩndo y'esyondwala n'amagalĩ, n'abali kw'esyombĩnga, n'abatũtsa, n'ababasĩre, nĩkwa Yesu mwalamya abosĩ.
40004025	N'esyondeko nene mosyamukwama ĩbakalũa eGalĩlaya, n'omo kihugo ky'eMĩyĩ Ĩkũmĩ, n'eYerũsalema, n'e Yũdea, n'eyisirya w'eYorodanĩ.
40005001	Neryo omugulu Yesu alangira esyondeko mwahetukira oko kitwa; neryo abere abĩkala, abiga buwe mobahĩka aho ali.
40005002	Neryo mwatsũka erĩkangĩrĩryabo ati,
40005003	Obutseme buli oko basĩ ko bali n'obwaga bwa Nyamuhanga, Kusangwa Obwami bw'elubula ni bwabo!
40005004	Obutseme buli oko bali n'obũlĩge, Nyamuhanga asyakĩranĩabo!
40005005	Obutseme buli oko b'omutima molo, Nyamuhanga asyahabo ebyo alaga!
40005006	Obutseme buli n'abanzĩre kutsibu erikola ekitunganene ekyo Nyamuhanga anzĩre. Kusangwa Nyamuhanga asyaha kyobo ndeke!
40005007	Obutseme buli oko bakaganyira abandi, Kusangwa Nyamuhanga asyaganyirabo!
40005008	Obutseme buli n'ab'omutima mubuya, Kusangwa basyalola uku Nyamuhanga!
40005009	Obutseme buli oko bakahĩra obuholo: Kusangwa Nyamuhanga asyahulabo mo bana buwe!
40005010	Obutseme buli oko babĩrĩendererĩbwa busana n'eritunganene, Kusangwa Obwami bw'elubula ni bwabo!
40005011	Obutseme buli nenyũ omugulu abandu bakabatsuma n'erĩbendererya, n'eribalega omo mĩsĩndo yosĩ y'ebibi n'amabehĩ busana n'omwatsi wage.
40005012	Mutseme, mutsange kutsibu, kusangwa oluhembo lwenyũ ni lungi elubula. Ko banendereraya batya abamĩnyererĩ ababya embere syenyũ.
40005013	Ĩnywe muli mũnyũ w'ekihugo Nĩkwa omũnyũ amatalya obusi bwago, asyaswabana obusi bwago bw'ati kwehĩ? Ĩsyowene busana na kindu; lye n'eriguswa eyĩhya inialyatangirirwa n'abandu.
40005014	Ĩnywe muli kyakakala ky'ekihugo. Omũyĩ owahĩmbĩre oko kitwa sialitoka erĩbĩsama.
40005015	Sihali mundu oyũkakaya etala n'erĩhĩrayo omwisi w'ekitiri; nĩkwa akahĩrayo oko mbaniko, neryo ĩyakolerya abosĩ abali omo nyũmba.
40005016	Muleke ekyakakala kyenyũ kĩkoleraye kitya embere sy'abandu, balangire emĩbĩrĩ yenyũ mibuya, bapipe Tata wenyũ oyuli elubula.
40005017	Sĩmũganĩraye muti nasa erisangula Emigambo ya Musa n'erĩkangĩrĩrya ly'Abamĩnyererĩ. Mondasa erisangulayo, nĩkwa monasa erĩberereryayo.
40005018	Kusangwa ngabũga nenyũ kwenene, nyiti, Erĩhĩka aho lubula n'ekihugo byasyahweraho, sihali akakwararĩ kutse katondĩ k'oko Migambo akakandĩsyalũa oko Migambo erĩhĩka aho ebyosĩ byasyabererera.
40005019	Neryo omundundi oyo wasyaketa ekiguma kike ky'oko mahano aya, n'erĩkangĩrĩrya abandu atya, asyahulwa mo muke kutsibu omo Bwami bw'elubula; nĩkwa omundundi oyũkaberereraya n'erĩkangĩrĩryabyo, asyahulwa mo mukulu omo Bwami bw'elubula.
40005020	Kusangwa ngababwira nyiti, Eritunganene lyenyũ lyamatendilaba eritunganene ly'abakangĩrĩrya n'ery'Abafarĩsayo, simwendisyingira omo Bwami bw'elubula.
40005021	Mwabĩrĩowa ngoko abakera babwirawa ambu, Sũsyĩta; n'oyũkĩta ali k'omusango w'eritswera.
40005022	Nĩkwa ngababwira nyiti oyukahitana uku mugala wabo asyaletwa embere w'omũtswerĩ, kandi oyũkabũga na mugala wabo ati, uwe mbulamugaso; asyabya n'omusango embere w'erĩbũgĩro ly'abatswerĩ; n'oyũkabũga ati, Uwe mũkĩrũ! Asyabya n'omusango w'eriya omo muliro w'eKũlĩmũ.
40005023	Neryo wamabya ukaleta olũsũnzo lwawe oko kiherero kya Nyamuhanga, ukibuka ngoko mũlĩkyenyũ ali n'olubanza uk'uwe,
40005024	ũsĩganaye olũsũnzo lwawe embere sy'ekiherero, ugende lũba uku mũlĩkyenyũ, musangane naye, neryo iwasa n'erireta olũsũnzo lwawe uku Nyamuhanga.
40005025	Usangane lũba n'omũtsongerĩ wawe imukinagenda okw'ĩbũgĩro; omũtsongerĩ wawe siakutwale oko mũtswerĩ, n'omũtswerĩ iniakuha oko mũpolĩsĩ, iwaguswa omo mũlĩkĩ.
40005026	Kwenene ngakubwira, sĩwendĩsyalũa eyo ute waliha esengĩ eyikabugirira olubanza olo.
40005027	Mwabĩrĩowa ngoko kyabũgawa kiti, Susyesĩngĩra.
40005028	Nĩkwa ĩngye ngababwira nyiti, Obuli mundu oyukasamalira omũkalĩ n'engumbu nyibi iniamabimũsĩngĩra omo mutima wuwe.
40005029	N'erĩso lyawe ly'amali lyamaleka iwakola ebibi, ukuleryo, uguseryo! Kusangwa lyowene uk'uwe ekĩtsũko kiguma ky'omubiri wawe ikyahera. kwilaba omubiri wawe gosĩ eriguswa eKũlĩmũ.
40005030	N'ebyala byawe by'amali byamaleka iwakola ebibi, ũtwebyo, ugusebyo! Lyowene uk'uwe ekĩtsũko kyawe kiguma ikyahera kwilaba omubiri wawe gosĩ eriya omo Kũlĩmũ.
40005031	Kandi kyabũgawa kiti, Oyukakomola mũkalĩwe, amuhe engomolo y'erimuhiga.
40005032	Nĩkwa ĩngye ngababwira nyiti, Obuli mundu oyukakomola omũkalĩ wuwe, butsira busana n'omwatsi w'erĩsĩngĩra, akaleka ĩnĩasĩngĩra, n'omundu oyũkahĩkaya omũkalĩ oyuliakomolawa iniamasĩngĩra.
40005033	Kandi mwabĩrĩowa ngoko abandu ba kera babwirawa ambu, Susyelahĩraya n'amabehĩ, nĩkwa wasyakola oko Mukama ebyo walahĩraya.
40005034	Nĩkwa ngakubwira nyiti, Sũlahĩraye n'ahake; kutse n'elũbula, kusangwa nĩ kĩtũmbĩ ky'obwamĩ kya Nyamuhanga.
40005035	Kutse sũlahĩraye n'ekihũgo, kusangwa nĩ kĩtũmbĩ ky'ebisando biwe; kutse busana n'eYerũsalema, kusangwa nĩ mũyĩ w'Omwami Mukulu.
40005036	Sũsyelahĩraya n'omũtwe wawe, kusangwa siwangatoka eriyira oluywiri luguma mo lweru kutse mo lwĩragũlũ.
40005037	Nĩkwa erĩbũga lyenyũ libye, ega, ega, kutse iyihi, iyihi! Ebĩrengĩre ebĩ ni by'omubi.
40005038	Mwabĩrĩowa ngoko byabũgawa biti, Erĩso busana n'erĩso, n'erĩno busana n'erĩno.
40005039	Nĩkwa ĩngye ngakubwira nyiti, Sũkĩsaye oyukakukolera nabi; nĩkwa oyũkakũswĩraya oko lĩtema lyawe ly'amali, ũmũbĩndũkĩraye n'erindi.
40005040	N'omũndu oyukasonda erikutsongera, iniakaheka ekanzu yawe, uleke abye n'erĩkotĩ ryawe nibya.
40005041	Kandi omundu oyukakuhatikana eriya oko kilometre kiguma, ugende naye ebilometre bibiri.
40005042	Kandi omundu amakũbũlya kindu, umuhekyo, kandi siguyĩloleraye oko yukasonda eriyibweka uk'uwe.
40005043	Mwabĩrĩowa ngoko kyabũgawa kiti, Wanze mũlĩkyenyũ, ũkwe enzĩgũ yawe y'obusũ.
40005044	Nĩkwa ĩngye ngababwira nyiti, Mwanze esyonzĩgũ syenyũ, musabire abakabendereraya,
40005045	imwatoka eribya bagala ba Tata wenyu oyuli elubula. Kusangwa, akahũlũkaya eryuba liwe oko babi n'oko babuya, kandi akatuma embũla oko batunganene n'oko batatunganene.
40005046	Kusangwa mwamanza ababanzĩre, mwasyahemberwakĩ kwehĩ? Abasolesya sibekola batya kwehĩ?
40005047	Kandi mwamabũkya abalĩkyenyũ basa, imwamakola ebĩrengĩre eby'abandi byo muti kwehĩ? Ab'ebihanda sibekola batya kwehĩ?
40005048	Neryo mubye abahĩkene, ngoko Tata wenyũ w'elubula ahĩkene.
40006001	Mũyĩtegaye simukole ebibuya byenyũ embere sy'abandu erilolwako nabo. Mwamakola ebibuya byenyũ embere sy'ahandu, simwendisyabana oluhembo lwa Tata wenyũ oyuli elubula.
40006002	Neryo omugulu ũkahĩtaya, sigubuhe ngubi emuliro wawe, ng'abakayĩtendereraya ko bakakola omo manyũmba w'erĩhĩndanamo n'omo syombalu, bati bapipawe n'abandu. Kwenene ngababwira nyiti, bawite oluhembo lwabo losĩ.
40006003	Nĩkwa omugulu ũkahĩtaya, suleke ebyala byawe by'amalembe bikaminya ebyo byala by'amali bikakola.
40006004	Neryo erĩhĩtya lyawe libye omo bũbĩso-bĩso. Na Tata wawe oyukalangira bũbĩso-bĩso asyakuhemba.
40006005	Omugulu mukasaba, isimwabya ng' abatebya! Kusangwa banzĩre erihangana n'erisaba omo manyũmba w'erĩhĩndanamo n'omo syongonde sy'esyombalu, balolaweko n'abandu. Kwenene ngababwira nyiti, Bawite oluhembo lwabo losĩ.
40006006	Nĩkwa uwe, omugulu ukasaba, wingire omo kisenge kyawe, neryo wabikinga olũyĩ, iwasaba Tata wawe oyuli mo bũbĩso-bĩso. Na Tata wawe oyukalangĩra mo bũbĩso-bĩso, asyakuhemba.
40006007	Kandi omugulu mukasaba, simubye mukasubirira omo bĩnywa bitya-bitya, ngoko Ebihanda bikakola, kusangwa bakaganiraya bati basyogũbwa busana n'ebĩnywa byabo bingi.
40006008	Neryo simubye ngabo; kusangwa Tata wenyũ anasĩ ebibali bwaga, isimwemwamusaba.
40006009	Neryo ko musabe mutya, muti, Tata wetu oyuli elubula, Erĩna lyawe ribye rĩbũyĩrĩre.
40006010	Obwamr bwawe bwase. Erisonda lyawe liyirawe, Omo kihugo ngoko liri omo lubula.
40006011	Utuhe mũnabwĩre akalyo ketu akatutolere.
40006012	Utubuyire amalolo ago twabirikola; ngoko tukabuyira abandi b'amalolo ago bakatukolera.
40006013	Sĩgũtwĩngĩraye omw'irengwako, nĩkwa ũtũlamaye oko mubi. Kusangwa obwami ni bwawe, n'obũtokĩ, n'olukengerwa, kera na kera. Amina.
40006014	Kusangwa mwamabuyira abandu kw'amalolo ago babiribakola, Tata wenyũ w'elubula, asyababuyira nibya.
40006015	Nĩkwa mwamatindabuyira abandi b'amalolo bakabakolera, Tata wenyũ siendisyababuyira amalolo ago mwabirikola.
40006016	Omugulu mukatsira akalyo, simubye n'obũsũ bũtsandĩre ng'abatebya ko bakakola. Kusangwa bakatsandaya amũsũ wabo bati balolaweko n'abandu ng'abandu bakatsira akalyo. Kwenene ngabũga nenyũ nyiti, Banawite oluhembo lwabo losĩ.
40006017	Nĩkwa uwe omugulu ukatsira akalyo, ũhakabaye omutwe wawe w'amagũta, kandi ũnabaye obũsũ bwawe.
40006018	Eritsira lyawe ly'akalyo sirilolaweko n'abandu, nĩkwa Tata wawe oyuli bũbĩso-bĩso asyaminya. Kandi Tata wawe oyũkalebaya bũbĩso-bĩso, asyakuhemba.
40006019	Simuyibikire bindu muna-kihugo, aho ehinyurugunzu n'amakenge bĩkaheraya, kandi aho abarahĩ bakatula n'erĩĩba.
40006020	Nĩkwa muyibikire ebindu elubula, aho ehinyurugunzu n'amakenge bĩteheraya, kandi aho abarahĩ sibetula n'erĩĩba.
40006021	Kusangwa ahali ebindu byawe, ho mutima wawe asyabya nibya.
40006022	Etala y'omubiri lye rĩso; omugulu erĩso lyawe lĩkakoleraya, omubiri wawe gosĩ asyũsũla n'ekyakakala.
40006023	Nĩkwa erĩso lyawe lyamabya libi, omubiri wawe gosĩ asyũsũla m'omwĩrĩmya. Neryo ekyakakala ekiri omwisi wawe kyamabya mwĩrĩmya, omwĩrĩmya oyo ni munene kutsibu!
40006024	Sihali mundu oyo wangatoka erikolera abakama babiri; kusangwa asyakwa omuguma y'obusu, n'erianza ogundi. Kutse asyabegera oko muguma, iniapona ogundi. Simwangatoka erikolera Nyamuhanga n'ebindu.
40006025	Busana n'omwatsi oyũ, ngababwira nyiti, Sĩmũyĩlũhaye n'amaganĩryo busana n'engebe yenyũ, muti, mwasyalyakĩ, kutse busana n'omubiri, nga mwasyambalakĩ. Kusangwa engebe sĩyĩrengĩre byalya, n'omubiri sĩalengĩre esyongimba kwehĩ?
40006026	Musamalire esyonyonyũ sy'omo kyanya; kusangwa sisyebiba, kutse sisyegesa, kutse erĩhĩrabyo omo bigona; nĩkwa Tata wenyũ w'elubula akalĩsayasyo. Nenyũ simuli b'obũgũlĩ bunene kwilabasyo kwehĩ?
40006027	Kandi nindi kwĩnywe amayĩlũhya busana n'amaganĩryo angatoka eriyitomekera oko myaka yiwe kwehĩ?
40006028	Kandi busana nakĩ mũkayĩlũhaya omo maganĩryo busana n'esyongimba kwehĩ? Mũlebaye ebiranga-ranga by'omolĩ ngoko bikalasa. Sibyenuba, kutse eriluka esyongimba.
40006029	Nĩkwa ngababwira nyiti, Solomono omo lukengerwa luwe losĩ mwatambala ndeke ng'omusanga muguma oyũ.
40006030	Nĩkwa Nyamuhanga oyũkambalaya ebiti by'omolĩ, ebikabyaho mũnabwĩre n'omo ngyakya bikagusawa omo lĩko, siendĩsyabambalya kwilaba aho ĩnywe bandu b'erĩkĩrĩrya ĩke kwehĩ?
40006031	Neryo sĩmũyĩlũhaye n'amaganĩryo muti, Twasyalyakĩ, kutse twasyapũlyakĩ, kutse twasyambalakĩ kwehĩ?
40006032	Kusangwa ebihanda bikasonda-sondaya ebindu byosĩ ebĩ byo kutsibu. Tata wenyũ w'elubula anasĩ ebyosĩ ebibali bwaga.
40006033	Nĩkwa mũtsũke erisonda Obwami bwa Nyamuhanga n'eritunganene riwe, naye asyabaha ebindu byosĩ ebĩ.
40006034	Neryo sĩmũyĩlũhaye n'amaganĩryo busana n'omo ngyakya; kusangwa engyakya yasyabya n'amaganĩryo wayo. Obuli kiro kiwite obũlĩge bungaho.
40007001	Simutswere abandi, mukasyatswerwa na Nyamuhanga.
40007002	Kusangwa omũsĩndo mukatswera, gona Nyamuhanga asyabatsweramo; n'olulengo olo mukalengamo, asyabalenga mulo.
40007003	Kandi busana nakĩ ukalangira akati akali omo lĩso lya mũlĩkenyũ, nĩkwa sulilangira ekĩtĩka ekiri omo lĩso lyawe kwehĩ?
40007004	Kutse wasyabwira mũlĩkyenyũ uti kwehĩ, uti, Uleke nyilole akati akali omo lĩso lyawe, nĩkwa lebaya, ekĩtĩka kiri omo lĩso lyawe.
40007005	Uwe mũtebya! Ũtsũke erilola ekĩtĩka ky'omo lĩso lyawe, neryo wasyalangira ndeke erilola akati akali omo lĩso lya mũlĩkyenyũ.
40007006	Simuhe esyombwa sy'ekĩbũyĩrĩre, kandi simuguse esyolulu syenyũ embere w'esyongulube, sikasyalyatangirirasyo omo bisando byasyo, kandi isyabinduka n'eribatulanga.
40007007	Mũbũlaye, mwasyahabwakyo; musonda-sondaye, neryo mwasyabanakyo; mukongote oko lũyĩ, neryo mwasyakingulirwalo.
40007008	Kusangwa oyũkabũlaya, asyangirirakyo; n'oyukasonda-sonda, akabanakyo; n'olũyĩ lwasyakingukala oko yukakongota oko lũyĩ.
40007009	Nindi ũkw'ĩnywe abotata oyo wangaha mugala wuwe erĩbwe omugulu akamũbũlaya obundu kwehĩ?
40007010	Kutse mugala amamũbũlya erĩhere, anganamuha enzoka kwehĩ?
40007011	Nomo mune babi, mũnasĩ eriha abana benyũ b'olũsũnzo lubuya. Tata wenyũ oyuli elubula sĩalabĩre aho eriha ebindu bibuya oko bakamũbũlaya kwehĩ?
40007012	Ebyosĩ ebyo mwanzĩre abandu ibabakolera, nenyũ mukolerebo mutya; kusangwa Emigambo ya Musa n'erĩkangĩrĩrya ly'abamĩnyererĩ ko bakabũga batya.
40007013	Mwingire omo lũkyo luke; kusangwa olũkyo ni lunene, n'enzira ni nene-nene eyĩkalolaya okw'ihera, kandi ni bangi abakingira omo lũkyo olo.
40007014	Nĩkwa olũkyo ni luke, n'enzira ni nge eyĩkalolaya oko ngebe, n'abandu ni bake abakabanayo.
40007015	Mũyĩtegaye busana n'abamĩnyererĩ b'amabehĩ, abakabahĩkako ĩbayĩsosekenĩe ng'esyombũlĩ, nĩkwa omwisi w'emitima yabo ni mbwa sy'omolĩ esĩkalĩre kutsibu.
40007016	Mwasyaminyererabo busana n'emĩbĩrĩ yabo. Ebĩgũma by'ebĩnyũ bikohawa oko misakisaki, kutse emĩtĩnĩ yikohawa oko matolũ kwehĩ?
40007017	Omuti mubuya akahetaya ebĩgũma byowene, nĩkwa omuti mubi akahetaya ebĩgũma bibi.
40007018	Omuti owene sialitoka erĩhetya ebĩgũma bibi, kutse omuti mubi sialitoka erĩhetya ebĩgũma byowene.
40007019	Obuli muti owatehetaya ebĩgũma byowene akakondawa n'eriguswa omo muliro.
40007020	Neryo mwasyaminyerera abamĩnyererĩ b'amabehĩ busana n'emĩbĩrĩ yabo.
40007021	Si yo mundu oyukanyahula ati, Mukama, Mukama, yo wasyingira omo Bwami bw'elubula; nĩkwa yo n'oyukakola erisonda lya Tata wage oyuli elubula.
40007022	Omugulu ekiro ekyo kyasyasa, abandu bangi basyabũga nage bati, Mukama, Mukama! Omo lĩna lyawe motũtatũla omwatsi wa Nyamuhanga kwehĩ? N'omo lĩna lyawe motutahiga esyombĩnga kwehĩ? Kandi omo lĩna lyawe motutakola ebitiko-tiko bingi kwehĩ?
40007023	Neryo nasyabwirabo nyiti, Mondabaminya na kera. Mũlũe aho nyiri, ĩnywe bakola-nabi.
40007024	Neryo, obuli mundu oyũkowa ebĩnywa byage ebĩ n'erikolabyo, asyasosekanĩbwa ng'omundu w'amenge, oyo wahĩmba enyũmba yiwe y'okw'ĩbwe.
40007025	Embũla moyawa, n'esyonyũsĩ mosyasenda, n'ekihunga mokyabuhirira, mobyayĩswĩrya oko nyũmba eyo. Nĩkwa moyitatera, kusangwa yahandawa okw'ĩbwe.
40007026	Kandi obuli mundu oyũkowa ebĩnywa byage ebĩ atekolabyo, asyasosekanĩbwa ng'omundu mũkĩrũ, oyo wahĩmba enyũmba yiwe y'oko musege.
40007027	Neryo embũla moyawa, n'esyonyũsĩ mosyasenda, n'ekihunga mokyabuhirira, mobyayĩswĩrya oko nyũmba eyo, nayo moyatera. N'eritera lyayo molyabya ĩnene.
40007028	Yesu abere abibuga erĩkanĩa emyatsi eyĩ, esyondeko mobasweka busana n'erĩkangĩrĩrya liwe.
40007029	Kusangwa abya akakangĩrĩrya ng'oyuwite hamũlĩ, butsira ng'abakangĩrĩrya babo b'emigambo.
40008001	Neryo Yesu mwandagala akalũa oko kitwa, n'esyondeko nene mosyamukwama.
40008002	Neryo lebaya, omuhaga mwamũhĩkako, neryo mũnama embere siwe erĩmũramya ati, Mukama, wamabya ũnanzĩre, wangatoka erĩnyĩlamya.
40008003	Yesu mwakakya ebyala biwe mwamũtũlako ati, Nyĩnanzĩre, ũlamĩbawe! Neryo-neryo ebihaga biwe mobyalamĩbwa.
40008004	Neryo Yesu mwamubwira ati, Subwire mundu, nĩkwa ugende ũyĩkanganaye oko mũhererĩ, kandi uhere obuhere obo Musa ahamula, busana n'erĩmĩnyĩsyabo ko wabirilama.
40008005	Neryo omugulu ingira eKapernaũmũ, omukulu w'abasĩrĩkanĩ w'Abaroma mwahĩndana naye, mwamulemba-lemba ati,
40008006	Mukama, omugombe wage ali eka alwere obũkonĩ bw'eribasa, kandi akagalawa kutsibu.
40008007	Yesu mwamubwira ati, Ngandiyayo n'erĩyamũlamya.
40008008	Nĩkwa omukulu w'abasĩrĩkanĩ mwamũsũbĩrya ati, Mukama, sinyitolere ũkahĩka omwage, nĩkwa ũbũge ekĩnywa kisa, n'omugombe wage akandĩlamĩbwa.
40008009	Nage nibya indi mundu oyuwite abakanyihamula, kandi ngwite abasĩrĩkanĩ bage; ngabwira oyũ nyiti, Ugende, iniagenda; kandi ngabwira ogundi nyiti, Wase, iniasa; kandi ngabwira omugombe wage nyiti, Ukole ekĩ, iniakolakyo!
40008010	Neryo omugulu Yesu owa ekĩ, mwasweka, neryo mwabwira abandu abamukwama ati, Kwenene ngabũga nenyũ nyiti, Sinditabana erĩkĩrĩrya ĩnene ng'erĩ omo Baĩsraelĩ.
40008011	Kandi ngababwira nyiti, abangi basyalũa eyo eryuba likahulukira n'eyo eryuba likalengera, basyĩkala oko mesa haguma na Abrahamũ, na Ĩsaka, na Yakobo, omo Bwami bw'elubula.
40008012	Nĩkwa abana b'Obwami basyaguswa omo mwĩrĩmya w'eyĩhya; eyo hasyabya eririra n'erikeregeta ameno.
40008013	Neryo Yesu mwabwira omukulu w'abasĩrĩkanĩ oyo ati, Ugende, ukolerawe ngoko wabĩrĩkĩrĩrya. N'omugombe wuwe mwalamĩbwa oko ndambĩ eyo.
40008014	Yesu abere ahĩka ewa Petero, neryo mwalangira nyĩnyĩ-byala wa Petero iniali omo ngingo inialwere erĩhũhana ly'omubiri.
40008015	Neryo Yesu mwatũla oko byala biwe, n'erĩhũhana eryo molyamũlũako, neryo mwahangana mwatsũka erimukolera.
40008016	Neryo bwabere bwabya ĩgolo-golo, abandu mobaletera Yesu y'abandi abali kw'esyombĩnga Nĩkwa Yesu mwahiga ebĩrĩmũ bibi ebyo omo kĩnywa kisa, mwalamya abosĩ ababya balwere.
40008017	Mwakola ebĩ erĩberererya ebyabũgawa n'omũmĩnyererĩ Ĩsaya, ati, Iye ĩyowene mwĩmya amagalĩ wetu, kandi mwaheka esyondwala syetu.
40008018	Neryo omugulu Yesu alangira endeko iyabirimũtĩmbako, mwahamula erisokera eyisirya w'engetsi.
40008019	Neryo omũkangĩrĩrya muguma w'Emigambo mwamũhĩkako, mwamubwira ati, Mũkangĩrĩrya, nasyakukwama ehosĩ eyo ukandisyagenda.
40008020	Nĩkwa Yesu mwamubwira ati, Esyoboha siwite ebyũna, n'esyonyonyũ sy'omo kyanya siwite esyonyutu, nĩkwa Omugala w'Omundu siawite aho angagotserya omutwe wuwe.
40008021	N'ogundi mwiga mwamubwira ati, Mukama, uleke ngatsũka eriyata tata wage.
40008022	Nĩkwa Yesu mwamubwira ati, Unyikwame. Uleke abaholĩ bate abaholĩ babo.
40008023	Neryo Yesu abere ingira omo bwato, abiga buwe mobamukwama.
40008024	Neryo ekihunga kinene mokyahuluka omo ngetsi, kyaleka ebisunda ĩbyakũnĩnga obwato. Nĩkwa Yesu abya agotsere.
40008025	Neryo abiga mobahĩka uku Yesu, mobamũbũkya bati, Mukama, ũtũlamaye! Tukahwa!
40008026	Neryo Yesu mwabwirabo ati, Busana nakĩ mukubaha kwehĩ? Ĩnywe bandu b'erĩkĩrya ĩke! Neryo Yesu mwahangana, mwakunga ekihunga n'engetsi, neryo mohahita esĩsyerere.
40008027	Neryo abandu mobasweka bati; Omundu oyũ ni wa mũsĩndokĩ kwehĩ? Ekihunga n'engetsi bikamukenga!
40008028	Neryo Yesu mwahĩka eyisirya w'engetsi omo kihugo ky'Abagerase. Nĩkwa abandu babiri abali kw'esyombĩnga mobahĩndana na Yesu ĩbakalũa eyiri amasinda. Babya kakalĩre kutsibu isihali mundu oyukatoka erilaba omo nzira eyo.
40008029	Neryo lebaya, abandu abo mobalaka bati, Tuli na mwatsi wahi nawe, uwe Mugala wa Nyamuhanga, kwehĩ? Ũkahĩka hano erĩtwagalya embere w'omugulu kwehĩ?
40008030	Neryo hakũhĩ n'aho habya ekihangulo ky'esyongulube nyingi isikalya ebiti.
40008031	Esyombĩnga esyo mosyalemba-lemba Yesu siti, Wamabya ukandituhigira eyĩhya, ututume omo kihangulo ky'esyongulube.
40008032	Neryo Yesu mwabũga nasyo ati, Mugende! Nasyo mosyalũa kubo, mosyaya omo syongulube, neryo ekihangulo kyosĩ mokyatibita ahasenzere omo ngetsi mosyaholera omo magetsi.
40008033	Neryo abalĩsya mobatibita, mobaya oko mũyĩ, mobatũla omwatsi gosĩ, n'omwatsi w'abandu ababya kw'esyombĩnga.
40008034	Neryo abandu bosĩ b'oko mũyĩ oyo mobayahĩndana na Yesu; n'omugulu bamulolako mobamulemba-lemba bati, alũe omo kihugo kyabo.
40009001	Neryo Yesu mwingira omo bwato, mwasokera eyisirya w'engetsi oko mũyĩ w'eka wuwe.
40009002	Neryo abandu mobamuletera omundu oyũbasĩre, iniagotsere oko ngingo. Nĩkwa Yesu mwalangira erĩkĩrĩrya lyabo, neryo mwabwira oyũbasĩre ati, Mwana wage, ũsĩkaye omutima! Ebibi byawe byamabibuyirwa.
40009003	Neryo lebaya, abandi b'oko bakangĩrĩrya b'Emigambo mobayibwira bati, Omundu oyũ akatsuma.
40009004	Neryo Yesu mwaminya amalengekanĩa wabo, mwabũga ati, Busana nakĩ mukaganĩraya ebibi by'omo mitima yenyũ kwehĩ?
40009005	Ekyolo ni kyahi, erĩbũga nyiti, Ebibi byawe byamabibuyirwa, kutse erĩbũga nyiti, Hangana, ugende, kwehĩ?
40009006	Nĩkwa mutoke eriminya k'Omugala w'Omundu awite hamũlĩ omo kihugo eribuyira ebibi, Yesu mwabwira oyũbasĩre ati, Hangana, wĩmaye engingo yawe, uye eka wenyũ!
40009007	Neryo omundu oyo mwahangana, mwaya eka wabo.
40009008	Nĩkwa omugulu abandu balangira ekyo mobubaha, mobapipa Nyamuhanga oyo waha ehamũlĩ iri ng'eyĩ y'oko bandu.
40009009	Neryo Yesu abere alaba akalũaho, mwalangira omundu oyukahulawa mo Matayo, ĩnĩanĩkere aho bakasoleseraya. Nĩkwa Yesu mwamubwira ati, Unyikwame, neryo Matayo mwahangana, mwamukwama.
40009010	Neryo omugulu Yesu abya akalira omo nyũmba, abasolesya bangi n'abakola-nabi mobasa, mobalya haguma na Yesu n'abiga buwe.
40009011	Kandi omugulu Abafarĩsayo balangira batya, mobabwira abiga buwe bati, Busana nakĩ Omũkangĩrĩrya wenyũ akalya haguma n'abasolesya n'abakola-nabi kwehĩ?
40009012	Nĩkwa omugulu Yesu owa ekĩ, mwabũga ati, Abakalĩre sibali n'obwaga bw'omunganga, nĩkwa abalwere.
40009013	Nĩkwa mugende mwige ekĩsakĩre kiti, Ngasonda eriganyira, butsira obuhere bw'esyonyama; kusangwa sinasa eribirikira abatunganene, nĩkwa abakola-nabi.
40009014	Neryo abiga ba Yoane Mũbatĩsya mobahĩka uku Yesu bati, Busana nakĩ ĩtwe n'Abafarĩsayo tukatsira akalyo, nĩkwa abiga bawe sibetsira akalyo kwehĩ?
40009015	Yesu mwasũbĩryabo ati, Kw'abĩra b'ĩba w'omũherũkĩ banganakwa ngitsi omugulu akine haguma nabo kwehĩ? Nĩkwa ebiro byasyasa omugulu ĩba w'omũherũkĩ asyalũsĩbwa kubo, neryo oko mugulu oyo basyatsira akalyo.
40009016	Sihali omundu oyukalandira ekitomeko kihya-kihya oko lukimba lwa kera, kusangwa ekitomeko kihya-kihya kikatula olukimba, ilwatulika kwilaba erĩmbere.
40009017	Kutse sihali omundu oyũkũtũlĩra ebĩnyũ bihya-bihya omo bihu bikulu-kulu by'ebĩnyũ. Kite kitya ebihu by'ebinyũ bikatulika, n'ebĩnyũ bĩkũtĩka, n'ebihu by'ebĩnyũ bikatsanda; nĩkwa bakahĩra ebĩnyũ bihya-bihya omo bihu bihya-bihya by'ebĩnyũ, n'ebyosĩ bikabya ndeke.
40009018	Nĩkwa omugulu Yesu abya akabũga nabo emyatsi eyĩ, omukulu w'enyũmba y'erĩhĩndanamo mwasa, mũnama embere sya Yesu erĩmũramya ati, Mwali wage amahola; nĩkwa wase ũmũhĩre kw'ebyala byawe, akandibyaho.
40009019	Neryo Yesu mwahangana mwamukwama, n'abiga ba Yesu mobagenda haguma naye.
40009020	Neryo omũkalĩ muguma, oyo wabya akwĩre obũkonĩ bw'erĩlũsya omusasi, oko myaka erĩkũmĩ n'eyĩbĩrĩ, mwasa enyũma uku Yesu, mwatũla oko mũsĩke w'olukimba luwe.
40009021	Kusangwa ayibwira ati, Namatatũla oko lukimba luwe lusa, ngandilama.
40009022	Nĩkwa Yesu mwabinduka mwamulangira, mwamubwira ati, Ubondere, mwali wage! Erĩkĩrĩrya lyawe lyamabĩkũlamya. Neryo-neryo omũkalĩ oyo mwalamĩbwa.
40009023	Neryo Yesu mwaya omo nyũmba y'omukulu oyo, mwalangira ababũhĩ b'amalenga n'endeko ikabũya olukanda.
40009024	Neryo Yesu mwabũga ati, Mũlũeho! Kusangwa omwana-muto siaholĩre, nĩkwa alito! Nabo mobamuseka.
40009025	Nĩkwa endeko yabere yabihigirwa eyĩhya, Yesu mwingira aho mwana-muto abya, mwamuhamba oko byala, n'omwana-muto oyo mwahangana.
40009026	N'engulu y'omwatsi oyo moyatsungana omo kihugo kyosĩ ekyo.
40009027	Neryo Yesu abere abĩlũaho, esyondĩmatĩme ĩbĩrĩ mosyamukwama, ibakabirikira kutsibu bati, Utuganyire, uwe Mugala wa Dawĩdĩ!
40009028	Neryo Yesu abere abingira omo nyũmba, esyondĩmatĩme esyo mosyamũhĩkako, neryo Yesu mwabũlyabo ati, Mwĩkĩrĩrye muti, nangatoka erikola ekĩ kwehĩ? Nabo mobamubwira bati, Ega Mukama.
40009029	Neryo Yesu mwatũla oko meso wabo, ati, Likoleke ũkw'ĩnywe ng'erĩkĩrĩrya lyenyũ!
40009030	Neryo ameso wabo mwalĩbũkala. Kandi Yesu mwahanabo kutsibu ati, Simubwire mundu omwatsi oyũ.
40009031	Nĩkwa mobahuluka, mobatsũnganĩa engulu ya Yesu omo kihugo kyosĩ ekyo.
40009032	Neryo omugulu bahuluka, lebaya mobaletera Yesu y'emũmũ oyuli kw'embĩnga.
40009033	Neryo embĩnga eyo yabere yabihigirwa eyĩhya, emũmũ eyo moyabũga, n'endeko mobasweka bati, Erĩtsũka na kera ekĩsosĩre ekĩ sikyekyatalolwako omo Ĩsraelĩ!
40009034	Nĩkwa Abafarĩsayo mobabũga bati, Omũtabalĩ w'esyombĩnga yukaleka iniahigira esyombĩnga sy'eyĩhya.
40009035	Kandi Yesu mwalendera omo mĩyĩ yosĩ n'oko hĩyĩ hyosĩ, iniakakangĩrĩraya omo manyũmba wabo w'erĩhĩndanamo, n'erĩtũlaganĩa Engulu Yowene y'Obwami, n'erĩlamya obuli mũsĩndo w'endwala n'obuli mũsĩndo w'obũkoni.
40009036	Neryo Yesu abere alangira esyondeko, mwakwĩrasyo bũlĩge, kusangwa mobagalwa n'eriluha ng'esyombũlĩ sitawite mũlĩsya.
40009037	Neryo Yesu mwabwira abiga buwe ati, Eby'erigesa ni bingi, nĩkwa abangagesa ni bake.
40009038	Neryo musabe Omukama w'erigesa yo kutsibu atume abahĩngĩ omw'igesa liwe.
40010001	Yesu mwabirikira abiga buwe ĩkũmĩ n'ababiri, neryo mwahabo ehamũlĩ oko bĩrĩmũ bibi, erihigirabyo eyĩhya, n'erĩlamya obuli mũsĩndo w'erilwala, n'obuli mũsĩndo w'amakonĩ.
40010002	Aya ni mena w'abakwenda ĩkũmĩ n'ababiri: ow'erĩtsũka, Sĩmonĩ, oyukahulawa mo Petero, na mugala wabo Anderea; na Yakobo, mugala wa Zebedayo na mugala wabo Yoane;
40010003	Fĩlĩpo, na Bartolomayo; Toma na Matayo mũsolesya; Yakobo mugala wa Alufayo, na Tadeo;
40010004	Sĩmonĩ Mukanana, na Yũda Ĩskarĩota, oyo wamuhotera.
40010005	Yesu mwatuma abakwenda ĩkũmĩ n'ababiri abihanabo, ati, Simuye oko kihugo ky'Ebihanda, kandi simwingire omo mũyi w'Abasamarĩa.
40010006	Nĩkwa muye oko mbũlĩ sitere sy'ekihanda kya Ĩsraelĩ.
40010007	N'omugulu mukagenda, mũtũlego muti, Obwami bw'elubula buli hakũhĩ.
40010008	Mũlamaye abakonĩ, mũlũbũkaye abaholĩ, mũlamaye abahaga, muhigire esyombĩnga sy'eyĩhya. Mwabiryangirira butsira eririha, muhe abandi butsira erĩrĩhĩsya.
40010009	Sĩmũsondaye esyamagetsi, kutse ebĩtsĩpa, kutse esy'emiringa sy'omo matũsĩ wenyũ;
40010010	kutse engunza busana n'olugendo lwenyũ, kutse esyokanzu ĩbĩrĩ, kutse esyongendero, kutse mũtso; kusangwa omũhĩngĩ anatolere ebyo angalya.
40010011	Omugulu mũkahĩka oko mũyĩ kutse oko kayĩ, mwingire, mũbũlaye nga hane mundu oyo wangabakokya, neryo imwĩkala omuwe, erĩhĩka aho mwasyalũĩraho.
40010012	Kandi omugulu mukingira omo nyũmba eyo, mũkerayebo.
40010013	Neryo abandu b'enyũmba eyo bamabakokya, obuholo bwenyũ bubye kubo; nĩkwa bamatendĩbakokya, obuholo bwenyũ ibwabasubako.
40010014	N'omundundi oyutebakokaya, kutse erĩowa ebĩnywa byenyũ, omugulu mũkalũa omo nyũmba eyo kutse omo mũyĩ oyo, mukungute olũtũtũ l'oko bisando byenyũ.
40010015	Kwenene ngabũga nenyũ nyiti, Oko kiro ky'eritswera, olubanza lw'ekihugo ky'emĩyĩ y'eSodomo n'eGomora lwasyabya luke oko l'omũyĩ oyo.
40010016	Lebaya, ngabatuma ng'esyombũlĩ omo katĩkatĩ k'esyombwa sy'omolĩ. Neryo mubye n'amenge ng'esyonzoka, kandi mubye bandu bolo ng'ehĩrĩkũkũ.
40010017	Nĩkwa mũyĩtegaye busana n'abandu; kusangwa basyabahotera omo h'erĩbũgĩro, n'erĩbaswĩrĩrya omo manyũmba wabo w'erĩhĩndanamo.
40010018	Kandi, mwasyakurirwa embere sy'abatabalĩ bakulu, n'embere w'abami busana nage, busana n'erĩtũla Engulu Yowene kubo, n'oko bandu b'Ebihanda.
40010019	Nĩkwa omugulu basyabahotera, sĩmũhahũkaye emitima nga mwasyabũgakĩ kutse nga mwasyabũga muti. Kusangwa oko ndambĩ eyo mwasyahabwa ebyo mwasyabũga.
40010020	Kusangwa ebĩnywa mũkabũga sĩ byenyũ; byasyalũa oko Mũlĩmũ wa Tata wenyũ oyũkabũgĩra omwisi wenyũ.
40010021	Omundu asyahotera mugala wabo erĩĩtwa, n'abotata basyahotera abana babo batya; n'abana basyalwa n'ababũtĩ babo n'erĩĩtĩsyabo.
40010022	Kandi abandu bosĩ basyabakwa obusu busana n'erĩna lyage. Nĩkwa oyo wasyayĩyinĩa erĩhĩka oko ndũlĩ yo wasyalamĩbwa.
40010023	Nĩkwa omugulu bakabendereraya omo mũyĩ muguma imwatibita oko gundi mũyĩ. Kwenene ngabũga nenyũ nyiti, Simwendisyalaba omo mĩyĩ yosĩ ya Israelĩ, Omugala w'Omundu ate ahĩka.
40010024	Omwiga sialengĩre omũkangĩrĩrya wuwe, kutse omukobe sialengĩre omukama wuwe.
40010025	Omwiga angatsema eribya ng'omũkangĩrĩrya wuwe, n'omugombe angatsema eribya ng'omukama wuwe. Bamahula omukulu w'enyũmba mo Belzebũlĩ, basyahula abandu b'enyũmba yiwe b'omo mena mabi kw'aho!
40010026	Neryo simubahe abandu. Kusangwa sihali ekĩkũnĩngĩre ekitendisyabĩsũlwa, kutse ekĩbĩsamĩre ekitendisyamĩnyĩkalĩbwa.
40010027	Ebyo ngababwira omo mwĩrĩmya, mũbũgebyo omo kyakakala; n'ebyo mũkowa omo bihwehwe mũrũlaganayebyo oko lutwe lw'enyũmba.
40010028	Kandi simubahe abakĩta omubiri, nĩkwa sibetoka erĩĩta omutima; nĩkwa kumbe mwangubaha Nyamuhanga oyukatoka erĩherya omutima n'omubiri omo Kũlĩmũ.
40010029	Ebiswiri bibiri sibyegũlĩbawa oko sengĩ nguma kwehĩ? Kandi sihali n'akaguma akakatogera ahisi lite erisonda lya Tata wenyũ.
40010030	Nĩkwa esyonzwiri sy'oko mitwe yenyũ sĩganzĩrwe esyosĩ.
40010031	Neryo simubahe, muli b'obũgũlĩ bunene kwilaba obũgũlĩ bw'ebiswiri bingi!
40010032	Obuli mundu oyũkanyĩkanganaya embere sy'abandu, nage nasyamũkanganĩa embere sya Tata wage oyuli elubula.
40010033	Nĩkwa oyukanyigana embere sy'abandu, neryo nage nibya nasyamugana embere sya Tata wage oyuli elubula.
40010034	Sĩmũganĩraye muti nasa n'erireta obuholo omo kihugo; mondasa erireta obuholo, nĩkwa omũyalĩ.
40010035	Kusangwa nasa n'erĩkatĩsanĩa omundu n'ĩse, n'omwali na nyĩnya wuwe, na mwalĩana na nyĩnyĩ-byala wuwe.
40010036	N'esyonzĩgũ sy'omundu basyabya iba n'ab'omo kĩtũnga kiwe.
40010037	Oyo wanzĩre ĩse kutse nyĩnya kwilaba ngye sianyitolere; n'oyo wanzĩre mugala kutse mwali kwilaba ngye, sianyitolere.
40010038	N'omundu oyuteheka omusalaba wuwe n'erinyikwama sianyitolere.
40010039	Oyukalenga eribana engebe yiwe, asyatalyayo, n'oyũkatalaya engebe yiwe busana nage asyabanayo.
40010040	Omundundi oyũkabakokaya akanyĩkokaya; n'oyũkanyĩkokaya akakokaya oyo wanyituma.
40010041	Oyũkakokaya omũmĩnyererĩ wa Nyamuhanga kusangwa nĩ mũmĩnyererĩ asyĩmya oluhembo lw'omũmĩnyererĩ; n'oyũkakokaya omundu utunganene kusangwa atunganene, asyĩmya oluhembo lw'omundu utunganene.
40010042	N'omundundi oyo wasyaha olũtehĩ lw'amagetsi mũhũ omo lĩna ly'omwiga oko muguma w'abake-bake aba ati apũlayego, kwenene ngabũga nyiti, siendisyabula oluhembo luwe n'ahake.
40011001	Omugulu Yesu abuga eritegeka abiga buwe ĩkũmĩ n'ababiri, mwalũaho, mwayakangĩrĩrya n'erĩtũlanganĩa omo mĩyĩ eyabya hakũhĩ n'eyo.
40011002	Neryo omugulu Yoane owĩra omo mũlĩkĩ emĩbĩrĩ ya Kristo, mwamutumira abiga buwe,
40011003	erĩbũlya Yesu, ati, Nina we oyukasa, kutse tulindirire ogundi kwehĩ?
40011004	Yesu mwasũbĩryabo ati, Mugende, mubwire Yoane emyatsi eyo mwamowa n'ebyo mwamalangira.
40011005	Esyondĩmatĩme sirimulangira, n'ebirema birimugenda, abahaga bakalamĩbawa n'abatsiha balĩmowa, n'abaholĩ banemũlũbũkĩbwa, n'Engulu Yowene ĩrĩmũtũlaganĩbwa oko bera.
40011006	Kandi obutseme buli oko yũtehũkahũkaya omutima busana nage!
40011007	Neryo abiga ba Yoane babere bakasubula, Yesu mwatsũka erĩbũga n'esyondeko busana na Yoane ati, Mwaya omo mbwarara eriyalola m'ũkũkĩ kwehĩ? Mwayalangira ekibingu ekikatengatenganĩbawa n'erihunga kwehĩ?
40011008	Nĩkwa mwayayo eriyalangirakĩ kwehĩ? Muti, omundu oyo wambite esyongimba nyolo-nyolo kwehĩ? Mũlebaye abambite esyongimba esĩkangabasenĩe bali omo manyũmba w'abami.
40011009	Nĩkwa mwayayo busana nakĩ kwehĩ? Mwayalangira omũmĩnyererĩ kwehĩ? Ega, ngababwira mwabirilangira oyũlengĩre omũmĩnyererĩ.
40011010	Kusangwa Yoane yoyo amasako ahula ati, Lebaya, ngatuma omukwenda wage embere syenyũ, Oyo wasyowanĩa enzira yawe embere syawe.
40011011	Kwenene ngabũga nenyũ nyiti, Yoane Mũbatĩsya ni mukulu kwilaba abandu bosĩ ababutawa. Nĩkwa oyuli muke kutsibu omo Bwami bw'elubula, amũlengĩre.
40011012	Kandi erĩtsũka oko biro bya Yoane Mũbatĩsya, erĩhĩka na lino Obwami bw'elubula bukalwiriranawa, n'abandu b'omwaga bakalenga erihamba obwami obo.
40011013	Kusangwa amasako w'abamĩnyererĩ bosĩ, n'Emigambo ya Musa mobyaminyerera omwatsi w'Obwami erĩhĩka oko mugulu wa Yoane.
40011014	Kandi wamanza erĩrĩga omwatsi wabo, Yoane nĩ Elĩa oyo wasyasa.
40011015	Oyuwite amatwĩ, owe!
40011016	Nĩkwa nasyalĩngĩrĩranĩa abandu ba sesene bo nakĩ kwehĩ? Bali ng'abana abĩkere omo katale abakabirikirana,
40011017	bati, Twabiribabuhira amalenga, neryo momutetasata; motwimba olwimbo lw'erita omundu, nenyũ momutetalira.
40011018	Kusangwa Yoane mwasa, isialirya kutse erĩpũlya, neryo bakabũga bati, Ali ko mbinga!
40011019	Omugala w'Omundu mwasa akalya n'erĩpũlya, neryo bakabũga bati, Lebaya omundu oyũ! Ni w'omururu n'omũkũndĩrya, omwĩra w'abasolesya n'abakola-nabi. Nĩkwa amenge wa Nyamuhanga akaminyikala omo mĩbĩrĩ yago.
40011020	Neryo Yesu mwatsũka erihayira emĩyĩ eyo akolera mw'ebitiko-tiko biwe bingi, kusangwa mobatabindula emitima erireka ebibi.
40011021	Obũlĩge uk'uwe Korazĩnĩ! Obũlĩge uk'uwe Betesaĩda! Kusangwa kumbe ebitiko-tiko ebyakolawa omwisi wenyũ, bialikolawa eTĩro n'eSĩdonĩ, kumbe babiribindula emitima n'erireka ebibi byo kera, ibanambite emisarandwe n'erĩĩkala omw'ĩbũ.
40011022	Nĩkwa ngababwira nyiti, Oko kiro ky'eritswera, olubanza lw'eTĩro n'eSĩdonĩ lwasyabya luke oko lwenyũ.
40011023	Nawe Kapernaũmũ! Wabya wanzĩre erĩhamĩbwa elubula kwehĩ? Wasyaguswa omo Lĩfero. Kusangwa kumbe ebitiko-tiko ebyakolawa omo katĩkatĩ kenyũ, byalikolawa eSodomo, eSodomo ng'ikmeho erĩhĩka na lino.
40011024	Nĩkwa ngababwira nyiti, Oko kiro ky'eritswera, olubanza lw'ekihugo ky'eSodomo lwasyabya luke oko lwawe.
40011025	Oko mugulu oyo Yesu mwasũbĩrya ati, Ngakupipa uwe Tata, Omukama w'olubula n'ekihugo! Kandi wabĩrĩbĩsa emyatsi eyĩ oko b'amenge n'ab'eriminya, nĩkwa wabĩrĩbĩsũlĩrayo oko bana balere.
40011026	Ega, Tata, kusangwa ko byakũtsemesaya bitya omo meso wawe.
40011027	Tata wage abirimba emyatsi yosĩ. Sihali oyo wasĩ Omugala nina Tata, kandi sihali oyo wasĩ Tata nina Mugala, n'omundu oyo Mugala anzĩre erĩmũbĩsũlĩra.
40011028	Mwase ũkw'ĩngye, ĩnywe bosĩ ko mukanuba n'eriheka ebĩrĩtohĩre, ngandibalũhũkya.
40011029	Mwĩmaye engomo yage, muhekeyo, mwigire ũkw'ĩngye, kusangwa indi molo-molo n'ow'omutima ahehere; nenyũ mwasyabana eriluhuka omo mitima yenyũ.
40011030	Kusangwa engomo yage ni nyibuya, n'omuheke wage angũhĩrĩre.
40012001	Oko mugulu oyo Yesu abya akalaba omo malima w'engano oko kiro ky'eSabato. Neryo abiga buwe babya bakwĩre enzala, neryo mobatsũka erĩtwa amakũndĩ w'engano n'eriryago.
40012002	Nĩkwa omugnlu Abafarĩsayo balangira ekyo, mobabwira Yesu bati, Lebaya, abiga bawe bakakola ebyo Migambo ĩkaganaya erikola omo Sabato!
40012003	Nĩkwa Yesu mwabwirabo ati, Simwetasoma ekyo Dawĩdĩ akola, omugulu akwa enzala, iye n'abandu buwe kwehĩ?
40012004	Ngoko ingira omo nyumba ya Nyamuhanga, kandi iye n'abandu buwe mobalya amandu awahigulawa busana'na Nyamuhanga. Nĩkwa Emigambo ĩkaganaya abandu erirya kugo, nĩkwa ba n'abahererĩ basa.
40012005	Kutse simulitasoma omo Migambo ya Musa kwehĩ, ngoko abahererĩ omo Hekalũ oko kiro ky'eSabaro, bakaketa omugambo w'eSabato, isibali na musango.
40012006	Nikwa ngababwira nyiti, Hano hali oyũlabĩre eHekalũ.
40012007	Kumbe mwabya mwasĩ amasako aya awakabũga ati, Nyanzĩre eriganyira, sĩnyanzĩre amahere w'esyonyama, kumbe simwangatswera abandu abate na mũsango.
40012008	Kusangwa Omugala w'Omundu ni Mukama w'eSabato.
40012009	Neryo Yesu mwalũaho, mwaya omo nyũmba yabo y'erĩhĩndanamo.
40012010	Neryo lebaya, habya omundu w'ebyala bĩlehemĩre. Kandi habya abandu ababũlaya Yesu bati, Linatolere omo Migambo erĩlamya omundu omo kiro ky'eSabato kwehĩ? Kusangwa basonda erĩhandĩkĩrĩrya Yesu.
40012011	Neryo Yesu mwabwirabo ati, Ko ni mundu wahi omo katĩkatĩ kenyu oyuwite embũlĩ nguma yamatogera omo buhya omo kiro ky'eSabato, isyendisyahambayo n'erisumbirayo eyĩbya kwehĩ?
40012012	Omundu alabĩre enzwere y'embũlĩ yo kutsibu kw'aho! Neryo kitolere omo Migambo erikola ebibuya omo kĩro ky'eSabato.
40012013	Neryo Yesu mwabwira omundu oyo ati, Lambula ebyala byawe! Naye mwalambulabyo, nabyo mobyasuba, n'erilama ndeke ng'ebindi byala.
40012014	Nĩkwa Abafarĩsayo mobahuluka, mobaya mbĩta nga bangĩta Yesu yo bati.
40012015	Neryo omugulu Yesu aminyakyo, mwalũa eyo. Nĩkwa abandu bangi mobamukwama, naye mwalamya abosĩ.
40012016	Kandi mwahanabo ati sĩbamũkũmayĩraye,
40012017	busana n'erĩberererya ebyo mũmĩnyererĩ Ĩsaya abũga ati,
40012018	Lebaya, Omugombe wage oyo nabiriyisoga; Omwanze wage, omutima wage amatsemesĩbwa busana naye. Nasyamũhĩra k'Omũlĩmũ wage, Naye asyakanganĩa erĩbanza oko bandu bosĩ.
40012019	Siendisyanegena, kutse erĩbũya lukanda; Kutse siendisyasumba omulenge wuwe omo syombalu.
40012020	Siendĩsyatwa oluseke lũbũnĩkĩre, Kandi siendisyahũmberya embũmba eyĩkatũmba. Erĩhĩka aho asyalekera erĩbanza ĩryakĩnda.
40012021	N'omo lĩna liwe Ebihanda byasyabana amaha.
40012022	Neryo abandu mobaletera Yesu y'omundu oyuli kw'embĩnga kandi abya ndĩmatĩme n'emũmũ. Neryo Yesu mwalamya omundu oyo n'emũmũ eyo moyatoka erĩbũga n'erilangira.
40012023	N'esyondeko syosĩ mosyasweka. Kandi mobabũlya bati, Omundu oyo anganabya mugala wa Dawĩdĩ kwehĩ?
40012024	Nĩkwa omugulu Abafarĩsayo bowa, mobabũga bati, Omundu oyo akahigira esyombĩnga sy'eyĩhya kusangwa Belzebũlĩ omũtabalĩ w'esyombĩnga yukamuha maka w'erihigasyo.
40012025	Yesu mwaminya amalengekanĩa wabo, neryo mwabwirabo ati, Obuli bwami obũkayĩrwanaya bukabya kĩhũma. N'obuli mũyĩ kutse nyũmba ebĩkayĩrwanaya sibyendisyahangana.
40012026	Kandi Satanĩ yamahiga Satanĩ, iyamayĩrwanĩa, neryo obwami bwayo ibwasyahangana buti kwehĩ!?
40012027	Nage namabya ngahigira esyombĩnga sy'eyĩhya omo maka wa Belzebũlĩ, abana benyũ bakahigirasyo eyĩhya omo maka wandi kwehĩ? Neryo abana benyũ basyabya batswerĩ benyũ.
40012028	Nĩkwa ĩngye namahiga esyombĩnga omo maka w'Omũlĩmũ wa Nyamuhanga, kundi Obwami bwa Nyamuhanga bwabĩrĩbahĩkako.
40012029	Kutse omundu angatoka eritula enyũmba y'omundu w'amaka yo ati, n'erĩhũnga ebindu biwe, amatindatsũka eriboha omundu w'amaka oyo kwehĩ? Neryo iniatoka erĩhũnga enyũmba yiwe.
40012030	Oyute haguma nage, ĩnĩ nzĩgũ yage; n'oyutekuma-kuma haguma nage, akapanza-panza.
40012031	Neryo ngababwira nyiti abandu bangabuyira obuli bibi n'obuli bĩtsũmĩ, nĩkwa oyukatsuma Omũlĩmũ Abũyĩrĩre siendisyabuyirwa.
40012032	Omundundi oyo wasyabũga ekĩnywa ky'obũyĩgũ oko Mugala w'Omundu asyabuyirwa, nĩkwa omundundi oyo wasyabũga ekĩnywa ky'obũyĩgũ oko Mũlĩmũ Abũyĩrĩre, siendisyabuyirwa oko mugulu ono, kutse oko mugulu owakandisyasa.
40012033	Muyire omuti mo muti mubuya, n'ebĩgũma byago mo bibuya; kutse muyire omuti mo mubi n'ebĩgũma byago mo bibi; kusangwa omuti akaminyikala busana n'ebĩgũma byago.
40012034	Ĩnywe bana b'esyonzoka! Mwangatoka muti kwehĩ erĩbũga ebĩnywa bibuya imune babi kwehĩ? Kusangwa obuno bũkabũga ebyoswĩre omo mutima.
40012035	Omundu mubuya akahũlũkaya emyatsi mibuya eyĩkalũa omo kigona kiwe ky'emyatsi mibuya, n'omundu mubi akahũlũkaya emyatsi mibi eyĩkalũa omo kigona kiwe ky'emyatsi mibi.
40012036	Kandi ngabũga nenyũ nyiti, Oko kiro ky'eritswera abandu basyakanganĩa obuli kĩnywa kitya-kitya ekyo bakabũga.
40012037	Kusangwa busana n'ebĩnywa byawe wasyasĩngana, kandi busana n'ebĩnywa byawe wasyatswerwa.
40012038	Neryo abandi b'oko bakangĩrĩrya b'emigambo n'Abafarĩsayo, mobasũbĩrya Yesu bati, Mũkangĩrĩrya, twanzĩre erilangira k'ukakola ekitiko-tiko.
40012039	Nĩkwa Yesu mwasũbĩryabo ati, Abandu ba sesene ni babi, kandi sibawite Nyamuhanga, bakasonda-sonda ekitiko-tiko; nĩkwa sibendihabwa ekitiko-tiko, kye n'ekitiko-tiko ky'omũmĩnyererĩ Yona.
40012040	Kusangwa ngoko Yona abya omo nda y'enyama nene y'omo ngetsi emisibo ĩsatu n'ebiro bisatu, na litya Omugala w'Omundu asyabya omo kitaka emisibo isatu n'ebiro bisatu.
40012041	Oko kiro ky'eritswera, abandu b'eNĩnawe basyahangana haguma n'abandu b'olulengo luno n'erĩsĩngabo, kusangwa mobabindula emitima erireka ebibi okw'ĩtũlago lya Yona; neryo lebaya, oyũlengĩre Yona ane hano.
40012042	Oko Kiro Ky'eritswera, Omwami w'obũkalĩ w'eLutambi lw'eYĩkwa asyahangana haguma n'abandu b'olulengo luno, n'erĩsĩngabo kusangwa alũa oko ndũlĩ sy'ekihugo erĩowa amenge wa Solomono; neryo lebaya, oyũlengĩre Solomono ane hano!
40012043	Omugulu ekĩrĩmũ kibi kĩkalũa omo mundu, kikalendera ikyalaba ahate magetsi, kikasonda-sonda ah'eriluhukira, kikabulaho.
40012044	Neryo kikayibwira kiti, Ngandisuba omo nyũmba yage eyo nasĩga; neryo omugulu kĩkahĩkamo, kĩkeya enyũmba eyo iri busa ĩnĩnabĩrĩrye, ĩnĩnakomĩre.
40012045	Neryo kikahuluka, ikyaleta ebindi bĩrĩmũ birinda bibi kwilabakyo, neryo ibyingiramo; n'endũlĩ y'omundu oyo ikabya nyibi kwilaba erĩmbere. Ko bikandisyabya bitya oko bandu babi b'omugulu ono.
40012046	Yesu abere akĩnabũga n'esyondeko, nyinya, n'abagala babo mobahĩka. Moba-hangana eyĩhya ibakasonda-sonda erĩbũga naye.
40012047	Neryo omundu muguma mwabwira Yesu ati, Lebaya, koyo wawe n'abagala benyũ banimene eyĩhya, bakasonda-sonda erĩkanĩa nawe.
40012048	Yesu mwasũbĩrya ati, Koyo nindi, n'abagala betu ni bahi kwehĩ?
40012049	Neryo mwakanganĩa abiga buwe ati, Lebaya, koyo wage n'abagala betu!
40012050	Kusangwa omundu oyo wasyakola erisonda lya Tata wage oyuli elubula, yo mugala wetu, na mwali wetu, na koyo.
40013001	Oko kiro ekyo Yesu mwalũa omo nyũmba mwaya oko mũsĩke w'engetsi, mwĩkalayo.
40013002	Esyondeko esyahĩndana ahali Yesu syabya nene kutsibu, kyaleka iniingira omo bwato n'erĩĩkala mubo. N'esyondeko syabya simene oko mũsĩke w'engetsi.
40013003	Neryo Yesu mwakangĩrĩryasyo omo mĩsyo, ati, Lebaya, omũbĩbĩ mwayabiba embuto.
40013004	N'omugulu abiba, esindi mbuto mosyatogera oko mũsĩke w'enzira, n'esyonyonyũ mosyasa mosyatomengerasyo.
40013005	N'esindi mbuto mosyatogera oko kitaka ky'amabwe, ahate mukungu mungi. Esyombuto esyo mosyalasa lũba, kusangwa sihabya mutaka mungi.
40013006	Neryo eryuba molyakola, molyahĩsyasyo, neryo kusangwa emĩrĩhĩ yabya mike-mike, mosyuma.
40013007	Esindi mbuto mosyatogera omo mahwa, n'amahwa ayo mwalasa, mwakũsyasyo.
40013008	N'esindi mbuto mosyatogera omo kitaka kyowene, mosyasohola, esindi erĩgana, n'esindi amakũmĩ ndatu, n'esindi amakũmĩ asatu.
40013009	Neryo Yesu mwabũga ati, Oyuwite amatwĩ, owe!
40013010	Neryo abiga mobasyabũlya Yesu bati, Busana nakĩ ũkabũga nabo omo mĩsyo kwehĩ?
40013011	Neryo Yesu mwasũbĩryabo ati, Ĩnywe mwabirihabwa eriminya erĩkũmbo ly'Obwami bw'elubula, nĩkwa abandi sibetahabwa eriminyalyo.
40013012	Kusangwa oyuwite asyahabwa ebindi, asyabya n'ebingi; nĩkwa oyutawite, asyasagulwa ebyo awite.
40013013	Kikaleka inabwirabo omo mĩsyo, kusangwa nomo bakalangira sibelangira, nomo bakowa sĩbalĩowa, kutse sibeminya.
40013014	Kandi busana nabo eriminyerera lya Ĩsaya likabererera, liti, Mwasyasiba mũkowa, nĩkwa simwendisyaminya; Kandi mwasyasiba mũkalebya, nĩkwa simwendisyalangira;
40013015	Kusangwa emitima y'abandu aba yabiribya m'obũtowa, Kandi sĩbalĩowa ndeke omo matwĩ wabo, Kandi babĩrĩrĩba ameso wabo; Bakasyalangira omo meso wabo, N'erĩowa omo matwĩ wabo, N'eriminya omo mitima yabo n'eriswanyibindukira, Nyamuhanga atya, Nage ĩnalamyabo.
40013016	Nĩkwa obutseme buli oko meso wenyũ, kusangwa mukalangira, n'obutseme buli oko matwĩ wenyũ, kusangwa mũkowa.
40013017	Kusangwa kwenene ngababwira nyiti, Abamĩnyererĩ bangi n'abandu batunganene bangi mobanza erilangira oko ebyo mukalangira, nĩkwa mobatatoka erilangirabyo; n'erĩowa ebyo mũkowa, mobatowabyo.
40013018	Neryo mowe omũsyo w'omũbĩbĩ.
40013019	Omugulu omundu akowa ekĩnywa ky'Obwami, isialiminyakyo, ali ng'embuto eyatogera oko mũsĩke w'enzira. Omubi akasa ĩnĩapũra ekyabibawa omo mutima wuwe.
40013020	Embuto e yabibawa omo kitaka ky'amabwe yo mundu oyũkowa ekĩnywa, neryo-neryo akangirirakyo n'obutseme.
40013021	Nĩkwa ekĩnywa ekyo sikiribya omwisi wuwe. Embuto eyabibawa omo kitaka byamo katambĩ kake. Neryo omugulu obũlĩge, kutse erĩendererya bĩkahĩka busana n'ekĩnywa ekyo, akatswa lũba.
40013022	N'embuto eyabibawa omo mahwa yo mundu oyũkowa ekĩnywa, n'amagalĩ w'ekihugo, n'amatebo w'ebindu bĩkakũsaya ekĩnywa, ikitasohola.
40013023	N'embuto eyabibawa omo kitaka kyowene, yo mundu oyũkowa ekĩnywa akaminyakyo; yo yũkeraya embuto eyo, eyindi mbuto ĩgana, eyindi amakũmĩ ndatu, n'eyindi amakũmĩ asatu.
40013024	Kandi Yesu mwabwirabo ogundi mũsyo ati, Obwami bw'elubula bwangalĩngĩrĩranĩbwa n'omundu oyo wabiba embuto yowene omw'irima liwe.
40013025	Nĩkwa omugulu abandu babyato, enzĩgũ yiwe moyasa, moyabiba ebiti omo katĩkatĩ k'engano, neryo moyagenda.
40013026	Nĩkwa omugulu omugera ahuluka n'erisohola, ebiti ebyo nabyo mobyahuluka.
40013027	Neryo abagombe b'omũlĩmĩ oyo mobasa mobamubwira bati, Mukama, mutabiba embuto yowene omw'irima lyawe kwehĩ? Neryo ebiti ebyo byalũahi kwehĩ?
40013028	Nĩkwa mwabwirabo ati, Enzĩgũ yabirikola ekyo! Neryo abakobe mobamũbũlya bati, Neryo wanzĩre itwakulangabyo kwehĩ?
40013029	Nĩkwa omwenye eririma oyo mwabũga ati, Iyihi; kusangwa omũgulu mukakulanga ebiti, mũkasyakũlĩranĩabyo n'engano.
40013030	Muleke engano n'ebiti bilase haguma erĩhĩka oko mugulu w'erigesa. Neryo oko mugulu w'erigesa nasyabwira abagesĩ nyiti, Mũtsũke erikuma-kuma ebiti, musengebyo mo mũlo-mũlo erĩhĩsyabyo; nĩkwa mũhĩre engano y'omo kigona kyage.
40013031	Neryo Yesu mwabwirabo ogundi mũsyo ati, Obwami bw'elubula busosene n'embuto y'eharadalĩ eyo mundu ĩmaya n'eribibayo omw'irima liwe.
40013032	Embuto eyĩ ni nge kwilaba esyombuto syosĩ, nĩkwa omugulu kakalasa, ni kanene kwilaba esyombuto syosĩ sy'eririma, kandi ikabya muti, n'esyonyonyũ sy'omo kyanya sikasa n'erĩhĩmba esyonyutu syasyo omo mitahi yago.
40013033	Yesu mwatwĩrabo ogundi mũsyo ati, Obwami bw'elubula bũsosĩre ekĩhamya. Omũkalĩ mwĩmyakyo, mwabĩsakyo omo hĩrengĩ hisatu hy'eyĩsyano, n'eyosĩ moyahama.
40013034	Nĩkwa Yesu mwabũga oko syondeko, mwaya omo nyũmba. Neryo abiga buwe mobamũhĩkako bati, Ũtũkũmbũ-
40013035	Yesu mwakola atya erĩberererya ebyabũgawa n'omũmĩnyererĩ ati, Nasyakũmbũla obuno bwage omo mĩsyo; Nasyabũga emyatsi eyabĩsawa okw'ĩtsũka ly'erihangikwa ly'ekihugo.
40013036	Neryo Yesu mwasĩganĩa esyondeko, mwaya omo nyũmba. Neryo abiga buwe mobamũhĩkako bati, Ũtũkũmbũlĩre omũsyo w'ebiti omw'irima.
40013037	Neryo Yesu mwasũbĩryabo ati, Oyukabiba embuto yowene ni Mugala w'Omundu.
40013038	Eririma kye kihugo; n'embuto yowene ba bana b'Obwami; ebiti ba bana b'Omubi.
40013039	Enzigũ eyabiba ebiti ebyo nĩ Satanĩ. N'omugulu w'erigesa ye ndũlĩ y'ekihugo, n'abagesĩ ba bamalaĩka.
40013040	Neryo ngoko ebiti bikakuma-kumawa n'erĩhĩsĩrĩryabyo omo muliro, ko bikandisyabya bitya okw'ihwererera ly'emigulu.
40013041	Omugala w'Omundu asyatuma abamalaĩka buwe, basyakuma-kuma n'erĩlũsya ebyosĩ ebikaleka abandũ ibakola ebibi, n'abakola-nabi bosĩ omo Bwami buwe,
40013042	asyagusabyo omo seke-seke y'ouliro, eyo abandu basyalira n'erikeregeta ameno wabo.
40013043	Oko mugulu oyo abatunganene omo meso wa Nyamuhanga basyakangabasanĩa ng'eryuba omo Bwami bwa Tata wabo. Oyuwite amatwĩ owe!
40013044	Obwami bw'elũbula bulingene n'ebindu ebĩbĩsamĩre omw'irima. Omundu mwabana ebindu ebyo neryo mwabĩsabyo Busana n'obutseme, omundu oyo akayagũlaya ebyosĩ ebyo awite, neryo akagula eririma eryo.
40013045	Kandi, Obwami bw'elubula bulingene n'omũtũndĩ oyukasonda-sonda esyolulu nyibuya.
40013046	Neryo abere abibana elulu nguma y'obũgũlĩ bunene, mwayagũlya ebyosĩ ebyo abya awite neryo mwagula elulu eyo.
40013047	Kandi Obwami bw'elubula bulingene n'ekĩsohĩ ekyagusawa omo ngetsi, mokyahĩndanĩa emĩsĩndo yosĩ y'amahere.
40013048	Omugulu ekĩsohĩ kyũsũla, abasohĩ mobakurirakyo oko mũsĩke, neryo mobĩkala ahisi, mobasombolera amahere owene g'omo nyungu, nĩkwa mobagusa amahere awatowene.
40013049	Ko likandisyabya litya oko ndũlĩ y'ekihugo. Abamalaĩka basyahuluka ibasombola abandu babi b'omo katĩkatĩ k'abatunganene.
40013050	Basyagusabo omo seke-seke y'omuliro. Eyo abandu basyalira n'erikeregeta ameno wabo.
40013051	Neryo Yesu mwabũlyabo ati, Mwabiriminya emyatsi yosĩ eyĩ kwehĩ? Nabo mobamubwira bati, Ega.
40013052	Neryo Yesu mwabwirabo ati, Neryo obuli mũkangĩrĩrya w'Emigambo oyo wabiribya mwiga w'Obwami bw'elubula ali ng'omwenye nyũmba, oyũkahũlũkaya ebindu ebyo abika, ebindu bihya-bihya n'ebindu bikulu-kulu.
40013053	Omugulu Yesu abuga erĩtwa emĩsyo eyĩ, mwalũayo.
40013054	Neryo Yesu abere ahĩka eka wuwe, mwakangĩrĩryabo omo nyũmba yabo y'erĩhĩndanamo. Neryo abandu mobasweka bati, Omundu oyũ alũsaya amenge aya go hahi kwehĩ? Kandi mwalũsya ebitiko-tiko ebĩ byo hahi kwehĩ?
40013055	Oyũ si mugala w'omũbatsĩ w'esyombago kwehĩ? Nyĩnya wuwe siakahulawa mo Marĩa, n'abagala babo si Yakobo, na Yosefũ, na Sĩmonĩ, na Yũda kwehĩ?
40013056	N'abali babo, abosĩ sibali haguma netu kwehĩ? Ko mundu oyũ amalũsya emyatsi yosĩ eyĩ yo hahi kwehĩ?
40013057	Neryo mobamupona batya. Nĩkwa Yesu mwabwirabo ati, Omũmĩnyererĩ sialibula erĩsĩkĩbwa, imo n'omo kihugo kiwe n'omo kĩtũnga kiwe.
40013058	Neryo Yesu mwatakolayo ebitiko-tiko bingi busana n'eritendĩkĩrĩrya lyabo.
40014001	Oko mugulu oyo Herode, omũta balĩ w'eGalĩlaya, mwowa engulu ya Yesu.
40014002	Neryo Herode mwabwira abakulu buwe ati, Oyũ ni Yoane Mũbatĩsya. Abĩrĩlũbũka oko baholi; ekyo kyalekĩre amaka w'ebitiko-tiko aya iniakoleka omwisi wuwe.
40014003	Kusangwa Herode iniabirihamba Yoane, n'erimuboha, n'erĩmũhĩra omo mũlĩkĩ. Akola atya busana na Herodĩa, muka mugala wabo ye Fĩlĩpo.
40014004	Kusangwa Yoane abya akabwira Herode ati, Emigambo ĩkakũganaya erĩĩmya Herodĩa.
40014005	Kandi Herode abya anzĩre erĩĩta Yoane, nĩkwa mubaha abandu, kusangwa abandu babya bakaganza Yoane nga mũmĩnyererĩ.
40014006	Nĩkwa omugulu ekiro ky'eriibuka eributwa lya Herode kyahĩka, namwali wa Herodĩa mwasatira omo katĩkatĩ kabo, neryo mwatsemesya Herode.
40014007	Neryo Herode mwalaga omwana-muto oyo n'erĩlahĩrya ati akandimuha ekindu ekyo akandimutswa.
40014008	Neryo koyo w'omwana-muto oyo mwamuhana abũge ati, Umba hano h'oko kibindi, omutwe wa Yoane Mũbatĩsya!
40014009	Neryo omwami Herode mwakwa engitsi, nĩkwa busana n'erĩlahĩrya liwe, kandi busana n'abagenĩ buwe ababya okw'irya eryo, mwahamula ati omwana-muto oyo ahabawe omutwe wa Yoane.
40014010	Neryo mwatuma omundu erĩyatwa omutwe wa Yoane omo nyũmba y'omũlĩkĩ.
40014011	Neryo omutwe wa Yoane mwaletwa oko kibindi, mwahabwa oko mwana-muto oyo, naye mwaleterago nyĩnya wuwe.
40014012	Neryo abiga ba Yoane mobasa, mobatwala ekĩnda kya Yoane, mobatakyo; neryo mobayabwira Yesu.
40014013	Nĩkwa omugulu Yesu owa omwatsi oyo, mwalũaho omo bwato, mwaya ĩyowene ehandi ahate bandu. Neryo omugulu esyondeko syowa ekyo, mosyalũa omo mĩyĩ, mobamukwama omo bisando.
40014014	Neryo omugulu Yesu alũa omo bwato, mwalangira endeko nene, mwakwĩrabo bũlĩge, neryo mwalamya abakonĩ babo.
40014015	Neryo bwabere bwasonda eribya ĩgolo-golo, abiga buwe mobamũhĩkako, bati, Eno ni mbwarara, kandi bwamahumbera; ulagane n'abandu bagende omo mĩyĩ n'eriyigulira kalyo.
40014016	Nĩkwa Yesu mwabwirabo ati, Sibatolere erigenda; muhebo eby'erirya!
40014017	Neryo abiga mobabwira Yesu bati, Tuwite hano h'uku mandu atanu masa, n'amahere abiri.
40014018	Yesu mwabũga ati, Munyireterebyo hano.
40014019	Nĩkwa Yesu mwahamula esyondeko ati bĩkale ahisi oko biti; neryo mwĩmya amandu atanu ayo n'amahere abiri, mwalalamira elubula, mwaha ewasĩngya uku Nyamuhanga. Neryo mwatsũtsanga amandu, mwahago abiga, n'abiga mobahago oko bandu ababya omo ndeko.
40014020	Abosĩ mobalya, mobũgũta. Neryo mobasongya ebitahangukira ebyasaka, mobũsũlya ebitiri ĩkũmĩ na bibiri.
40014021	Neryo abalume abalyabyo babya nga elfu ĩtanu (5000), abakalĩ n'abana bataganzĩre kubo.
40014022	Neryo-neryo mwahatikana abiga ati bingire omo bwato, batsũke embere siwe eyisirya w'engetsi, omugulu abya akalagana n'esyondeko.
40014023	Neryo abere abilagana n'esyondeko, mwaya oko kitwa ĩyowene eriyasaba. Neryo bwabere bwabya ĩgolo-golo, Yesu mwabyayo ĩyowene.
40014024	Nĩkwa obwato bwabya omo ngetsi mo hali, n'ebisunda ĩbĩkayĩswĩraya oko bwato; kusangwa erihunga lyabya likabuhirira embere syabo.
40014025	Neryo omo kĩsĩsĩmũko ky'akani ky'ekiro, Yesu mwahĩka kubo, iniakatandayira oko ngetsi.
40014026	Nĩkwa omugulu abiga bamulangira iniakatandayira oko magetsi, mobubaha, bati, Nĩ kĩrĩmũ! Neryo mobalaka n'obuba.
40014027	Nĩkwa neryo-neryo Yesu mwabũga nabo ati, Mũsĩkaye emitima! Nĩna ngye; simubahe.
40014028	Neryo Petero mwamũsũbĩrya ati, Mukama, wamabya inina we, unyihamule nyiye aho uli oko magetsi.
40014029	Neryo Yesu mwabũga ati, Wase! Neryo Petero mwalũa omo bwato, akatandayira oko magetsi erĩlolya ahali Yesu.
40014030	Nĩkwa omugulu Petero alangira erihunga, mubaha, n'erĩtsũka eritobera mwalaka ati, Mukama, ũnyĩlamaye.
40014031	Neryo-neryo Yesu mwasumba ebyala biwe mwamuhamba, mwamubwira ati, Uwe w'erĩkĩrĩrya lĩke, busana nakĩ uliatika-tika kwehĩ?
40014032	Neryo omugulu bahĩka omo bwato, erihunga molyũmbya.
40014033	Neryo ababya omo bwato mobaramya Yesu, bati, Kwenene uli Mugala wa Nyamuhanga!
40014034	Neryo babere babisoka engetsi, mobahĩka oko kitaka ky'eGenezaretĩ.
40014035	N'omugulu abandu b'eyo bamuminya, mobatuma omo kihugo kyosĩ ekyabya hakũhĩ n'eyo, mobaletera Yesu y'abakonĩ bosĩ.
40014036	Neryo mobalemba-lemba Yesu bati, batũle oko mũsĩke musa w'olukimba luwe; n'abosĩ abatũla kulo, mobalamĩbwa.
40015001	Neryo abandi b'oko Bafarĩsayo n'abakangĩrĩrya b'Emigambo mobahĩka uku Yesu bakalũa eYerũsalema, bati,
40015002	Busana nakĩ abiga bawe bakaketa emitsye y'abakulu kwehĩ? Kusangwa sibenaba oko byala omugulu bakalya akalyo.
40015003	Yesu mwasũbĩryabo ati, Nenyũ, busana nakĩ mukaketa ekihano kya Nyamuhanga busana n'emitsye yenyũ kwehĩ?
40015004	Kusangwa Nyamuhanga mwabũga ati, Ũsĩkaye tata wawe na koyo wawe, kandi, Oyukahula tata wuwe kutse koyo wuwe yo nabi, ĩtawe.
40015005	Nĩkwa ĩnywe mũkabũga muti, Oyo wasyabũga na tata kutse nyĩnya ati, Ekĩndũkĩ kyage kyangakũwatĩkĩrye kyabirihabwa Nyamuhanga.
40015006	Muti, siasĩkaye tata wuwe kutse koyo wuwe. Neryo litya, mukapona ekĩnywa kya Nyamuhanga busana n'erikwama emitsye yenyũ.
40015007	Ĩnywe batebya! Omũmĩnyererĩ Ĩsaya mwaminyerera ndeke busana nenyũ, ati,
40015008	Abandu aba bakanyĩsĩkaya omo mĩnywa yabo, Nĩkwa emitima yabo iri hali kwĩngye.
40015009	Nĩkwa bakanyĩramaya buyira. Kusangwa bakakangĩrĩraya amahano w'abandu nga ni mahamulo wa Nyamuhanga.
40015010	Neryo Yesu mwabirikira endeko ukw'iye mwabwirabo ati, Mwowe, muminye.
40015011	Si kye kindu ekikaya omo buno bw'omundu kyo kikamũtsandaya, nĩkwa kye kindu ekĩkalũa omo buno, kyo kĩkatsandaya omundu.
40015012	Neryo abiga mobahĩka uku Yesu mobamubwira bati, Ũnasĩ kw'Abafarĩsayo mobagalirwa omugulu bowa ebĩnywa ebĩ kwehĩ?
40015013	Yesu mwasũbĩryabo ati, Obuli mbuto eyo Tata wage w'elubula atahera yasyakulangwa.
40015014	Mulekebo, ni basondolĩ ndĩmatĩme b'abandu ndĩmatĩme. Omundu ndĩmatĩme amasondola ogundi mundu ndĩmatĩme, ababiri bosĩbasyatogera omo buhya.
40015015	Neryo Petero mwabũga na Yesu ati, Ũtũkũmbũlĩre omũsyo oyo.
40015016	Neryo Yesu mwabũga ati, Nenyũ mukine butaminya kwehĩ?
40015017	Sĩmwasĩ ekikaya omo buno ko kikalaba omo nda, neryo ikyatwangana kwehĩ?
40015018	Nĩkwa emyatsi eyĩkalũa omo buno ĩkalũa omo mutima yo yĩkatsandaya omundu.
40015019	Kusangwa omo mutima w'omundu mukahuluka amalengekanĩa mabi, erĩĩta, erĩsĩngĩra, amaragane, erĩĩba, eribihira bandi, n'ebĩtsũmĩ.
40015020	Eyĩ ye myatsi eyĩkatsandaya omundu. Nĩkwa erirya omo byala bĩtanabĩre sĩbyetsandaya mundu.
40015021	Neryo Yesu mwalũaho mwaya omo bihugo by'emĩyĩ y'eTĩro n'eSĩdonĩ.
40015022	Neryo mũkalĩ, Omukanana oyo wabya ĩkere omo kihugo ekyo, mwasa uku Yesu, mwabirikira ati, Uwe Mukama, mugala wa Dawĩdĩ, unyiganyire. Mwali wage ali ko mbĩnga ĩkamwagalaya kutsibu.
40015023	Nĩkwa Yesu mwatamũsũbĩrya kĩnywa n'ekiguma. Abiga buwe mobahĩka n'erimubwira bati, Umuhige agende, kusangwa akatũkwamaya olukanda.
40015024	Nĩkwa Yesu mwasũbĩrya ati, Natumawa oko syombũlĩ esĩherĩre sy'enyũmba ya Ĩsraelĩ nyisa.
40015025	Nĩkwa omũkalĩ oyo mwasa, mũnama embere sya Yesu, ati, Mukama, ũnyĩwatĩkaye!
40015026	Yesu mwasũbĩrya ati, Sĩryowene erĩĩmya akalyo k'abana n'erigusako oko syombwa.
40015027	Nĩkwa omũkalĩ oyo mwabũga ati, Kwenene, Mukama, nĩkwa esyombwa nasyo sikalya ebitahangukira ebikalagala oko mesa ya mwenyesyo.
40015028	Neryo Yesu mwasũbĩrya ati, Uwe mũkalĩ, erĩkĩrĩrya lyawe nĩ rĩnene! Ebyo wanzĩre bikolawe busana nawe. Neryo mwali wuwe mwalamĩbwa oko ndambĩ eyo.
40015029	Neryo Yesu mwalũa eyo, mwalaba oko mũsĩke w'engetsi y'eGalĩlaya. Neryo abere ahetukira oko kitwa, mwĩkalaho.
40015030	N'esyondeko mosyamũhĩkako, ibakamuletera abakasĩndogera, n'ebirema n'esyondĩmatĩme, n'esyomũmũ, n'abandi bangi abalwere, mobahĩrabo hakũhĩ n'ebisando bya Yesu, naye mwalamyabo.
40015031	Kyaleka endeko iyasweka omugulu balangira esyomũmũ sĩkabũga, n'ebirema ibyabirilama, n'abakasĩndogera ibalimugenda, n'esyondĩmatĩme isirimulangira, neryo mobapipa Nyamuhanga wa Ĩsraelĩ.
40015032	Neryo Yesu mwabirikira abiga buwe, ati, Namakwĩra endeko y'obũlĩge, kusangwa bamasiba nage lino biro bisatu, isibawite eby'erirya. Kandi sinyanzĩre eritumabo bakagenda batalĩre, bakasyalemberera omo nzira.
40015033	Neryo abiga mobamũbũlya bati, Tukandibana amandu angaha go hahi omo mbwarara erĩũgũtya endeko yingana n'eyĩ kwehĩ?
40015034	Neryo Yesu mwabũlyabo ati, Muwite uku mandu angahi kwehĩ? Nabo mobabũga bati, Alinda, n'ehihere hike.
40015035	Neryo Yesu mwategeka ati endeko bĩkale ahisi.
40015036	Nĩkwa Yesu mwĩmya amandu alinda ayo n'amahere, mwaha ewasĩngya uku Nyamuhanga, neryo mwatsũtsangago mwahago oko biga buwe, n'abiga nabo mobahago oko bandu ababya omo ndeko.
40015037	Abosĩ mobalya, mobũgũta. Neryo abiga mobasongya-songya ebitiri birinda ebyoswĩre mw'ebitahangukira ebyasaka.
40015038	Neryo abalume abalya babya elfu ĩnĩ (4000), abakalĩ n'abana bataganzĩrwe kubo.
40015039	Neryo Yesu mwalagana n'endeko ati bagende. Neryo mwingira omo bwato, mwaya omo kihugo ky'eMagadanĩ.
40016001	Neryo Abafarĩsayo n'Abasadũkayo mobahĩka uku Yesu. Babya banzĩre erimulengako, mobamũbũlya bati akangayebo ekitiko-tiko ekĩkalũa elubula.
40016002	Nĩkwa Yesu mwasũbĩryabo, ati, Omugulu w'erĩgolo-golo mũkabũga muti, Obũtũkũ bũkandĩsyowana, kusangwa ekyanya kĩhenĩrye.
40016003	N'engyakya-ngyakya muti, Bukandibya mũlũmbĩ mũnabwĩre, kusangwa ekyanya kyamabya lukula-kula n'ebĩtũ byamahimba. Mũnasĩ eriminyerera omũsĩndo w'ekyanya, nĩkwa simulitoka eriminyerera ebiminyikalo by'emigulu kwehĩ?
40016004	Abandu ba sesene ni babi, kandi sibawite Nyamuhanga, bakasonda-sonda ekitiko-tiko, nĩkwa sibendisyahabwa ekitiko-tiko kye n'ekitiko-tiko kya Yona. Neryo Yesu mwasĩganĩabo, mwalũaho.
40016005	Neryo abiga babere babĩhĩka eyisirya w'engetsi mobibirirwa eriheka obundu.
40016006	Neryo Yesu mwabwirabo ati, Mũlebaye, mũyĩtegaye busana n'ekĩhamya ky'Abafarĩsayo n'Abasadũkayo.
40016007	Nĩkwa mobatsũka erĩkanĩrya omo katĩkatĩ kabo bati, akabũga atya kusangwa sitwetaheka bundu.
40016008	Nĩkwa Yesu, ĩnĩanasĩ omwatsi oyo mwabũga ati, Ĩnywe bandu b'erĩkĩrĩrya ĩke, busana nakĩ mũkakanĩranaya muti simuwite bundu kwehĩ?
40016009	Simulitaminya kwehĩ? Kutse simulyibuka amandu atanu w'amaelfu atanu (5000), n'ebitiri bingahi mwakumiramo kwehĩ?
40016010	Kutse amandu alinda busana n'abandu elfu ĩnĩ (4000), n'ebitiri bingahi ebyo mwasongerayamo kwehĩ?
40016011	Ko mukabula muti eriminya ngoko ndabũga nenyũ busana n'obundu kwenĩ? Mũyĩtegaye busana n'ekĩhamya ky'Abafarĩsayo n'Abasadũkayo!
40016012	Neryo abiga mobaminya kw'atalyabwirabo erĩyĩteya busana n'ekĩhamya ky'obundu, nĩkwa busana n'erĩkangĩrĩrya ly'Abafarĩsayo n'Abasadũkayo.
40016013	Nĩkwa omugulu Yesu ahĩka omo kihugo ky'eKaĩsarĩ-Fĩlĩpĩ, mwabũlya abiga buwe ati, Abandu bakabũga bati, Omugala w'Omundu yondi kwehĩ?
40016014	Nabo mobasũbĩrya bati, Abandi bati, Yoane Mũbatĩsya; n'abandi bati, Elĩa; n'abandi bati, Yeremĩa, kutse omuguma g'oko bamĩnyererĩ.
40016015	Nĩkwa Yesu mwabũlyabo ati, Nenyũ mũkabũga muti ĩngyendi kwehĩ?
40016016	Sĩmonĩ Petero mwasũbĩrya ati, Uli Kristo, Mugala wa Nyamuhanga oyuliho.
40016017	Yesu mwamũsũbĩrya ati, Uli n'obutseme, uwe Sĩmonĩ mugala wa Yona! Kusangwa sihali mundu wakũmĩnyĩsaya omwatsi oyũ, nĩkwa nina Tata wage oyuli elubula.
40016018	Kandi ngakubwira k'uli Petero, n'oko lĩbwe erĩ nasyahĩmba ekanĩsa yage; kandi amaka w'oluholo siendĩsyakĩndayo na kera.
40016019	Nasyakuha ebĩboholĩ by'Obwami bw'elubula, n'ekĩndũkĩ wasyaganĩa muna-kihugo, kyasyaganwa elubula, n'ekĩndũkĩ wasyalĩga muna-kihugo kyasyalĩgwa elubula.
40016020	Neryo Yesu mwaganĩa abiga ati sibabwire mundu kw'ali Kristo.
40016021	Erĩtsũka omugulu oyo Yesu Kristo mwatsũka erĩkangya abiga buwe kw'atolere eriya eYerũsalema, n'erĩagalĩbwa omo myatsi mingi n'abakulu, n'oko bahererĩ bakulu, n'abakangĩrĩrya b'Emigambo, n'erĩĩtwa, n'erĩlũbũkĩbwa enyũma w'ebiro bisatu.
40016022	Neryo Petero mwatwala Yesu aho lutambi, mwatsũka erimukunga ati, Mukama, Nyamuhanga aganaye ekyo! Ekĩ sĩkĩkũhĩkeko na kera!
40016023	Nĩkwa Yesu mwakeba mwabũga na Petero ati, Uwe Satanĩ, ubye enyũma kwĩngye! Uli ndwĩkale yage kusangwa amalengekanĩa wawe si wa Nyamuhanga nĩkwa ni w'abandu.
40016024	Neryo Yesu mwabwira abiga buwe ati, Omundu amanza erinyikwama, ayigane, aheke omusalaba wuwe, anyikwame.
40016025	Kusangwa omundu oyukasonda erĩlamya engebe yiwe asyatalyayo; nĩkwa omundu oyũkatalaya engebe yiwe busana nage, asyabanayo.
40016026	Kusangwa omundu akabana endũndĩ yahi amatunda ekihugo kyosĩ, akalwĩka engehe y'omutima wuwe kwehĩ? Kutse omundu asyahĩnganĩakĩ busana n'engebe yiwe kwehĩ?
40016027	Kusangwa Omugala w'Omundu asyasa n'abamalaĩka buwe omo lukengerwa lwa Tata wuwe; n'oko mugulu oyo asyahemba obuli mundu ng'emĩbĩrĩ yiwe kw'iri.
40016028	Kwenene ngabũga nenyũ, hali abandi oko bimene hano abatendisyahola bate balangira Omugala w'Omundu akasa mo Mwami.
40017001	N'enyũma w'ebiro ndatu, Yesu mwatwala Petero na Yakobo, na Yoane mugala wabo Yakobo. Neryo mwatwalabo ĩbobene oko kitwa kiri-kiri.
40017002	Neryo Yesu mwahĩndũkĩbwa embere syabo, n'obũsũ buwe mobwakangabasanĩa ng'eryuba, n'esyongimba siwe mosyabya nyeru-nyeru ng'ekyakakala.
40017003	Neryo lebaya, Musa na Elĩa mobabutukira kubo ĩbakakanaya na Yesu.
40017004	Neryo Petero mwasũbĩrya mwabũga na Yesu ati, Mukama, lyowene busana netu eribya hano; wamanza, ngandĩhĩmba hano h'amahema asatu, enguma busana nawe, n'enguma busana na Musa, n'enguma busana na Elĩa.
40017005	Abere akĩnabũga, ekĩtũ ekĩkangabasenĩe mokyasũkũlĩryabo; neryo, omulenge mwalũa omo kĩtũ ati, Oyũ ni Mugala wage mwanze, namamutsemera ndeke; mũmwowe!
40017006	Omugulu abiga bowa ekĩ, mobawa ahisi mobubaha kutsibu.
40017007	Neryo Yesu mwasa mwatũla kubo ati, Muhangane, simubahe.
40017008	Nabo babere basumba ameso wabo, mobatalangira ho mundu, inina Yesu ĩyowene.
40017009	Neryo babere bakandagala oko kitwa, Yesu mwaganĩabo ati, Simubwire mundu ebyo mwamalolako omo bũlĩme, erĩhĩka aho Omugala w'Omundu asyalũbũkĩra erĩlũa oko baholĩ.
40017010	Kandi abiga ba Yesu mobamũbũlya bati, Busana nakĩ abakangĩrĩrya b'Emigambo bakabũga bati Elĩa atolere inĩatsũka erĩhĩka, kwehĩ?
40017011	Yesu mwasũbĩryabo ati, Elĩa akandisyasa, ĩnĩasũbya emyatsi yosĩ.
40017012	Nĩkwa ngababwira nyiti, Elĩa abĩrĩhĩka, nabo sibetamuminyerera, nĩkwa mobamukola ngoko banzĩre. Litya Omugala w'Omundu asyagalwa omo byala byabo.
40017013	Neryo abiga mobaminya kw'akanaya nabo busana na Yoane Mũbatĩsya.
40017014	Kandi omugulu bahĩka oko ndeko, omundu mwahĩka uku Yesu, mwamũkũkamira ati,
40017015	Omukama, uganyire mugala wage; kusangwa nĩ mũtũtsa, kandi alwere kutsibu; kusangwa ngendo nyingi akawa omo lĩko, n'engendo nyingi omo magetsi.
40017016	Kandi monamuletere abiga bawe, nabo mobatalũkĩre erĩmũlamya.
40017017	Yesu mwasũbĩryabo ati, Inywe lulengo lw'erĩtendĩkirĩrya n'ol'obuhaka! Nasĩkala nenyũ omo mugulu ungahi kwehĩ? Nasyababegerya omugulu ungahi kwehĩ? Munyiretere ye hano.
40017018	Neryo Yesu mwakunga embĩnga, neryo moyamũlũako, n'omũlwana oyo mwalamĩbwa neryo-neryo.
40017019	Neryo abiga mobahĩka uku Yesu ahate bandu bati, Busana nakĩ twataluka erihigira embĩnga eyo y'eyĩhya kwehĩ?
40017020	Yesu mwasũbĩryabo ati, Ni busana n'erĩkĩrĩrya lyenyũ lĩke. Kusangwa kwenene ngababwira nyiti, Mwamabya n'erĩkĩrĩrya ng'embuto y'eharadalĩ, mwasyabwira ekitwa ekĩ muti, ũhũmĩre erya, nakyo kyasyahũma; kandi sihali kindu kyasyabalema. [
40017021	Nĩkwa omuhanda oyũ sialĩlũamo lite erisaba n'eritsira kalyo.]
40017022	Omugulu babya bakalendera haguma eGalĩlaya, neryo Yesu mwabwira abiga ati, Omugala w'Omundu akandisyahoterwa oko bandu,
40017023	abakandĩsyamwĩta, kandi asyalũbũkĩbwa enyũma w'ebiro bisatu. Neryo mobakwa bũlĩge bo kutsibu.
40017024	Kandi babere bahĩka eKapernaũmũ, abasolesya b'epalata y'eHekalũ mobahĩka uku Petero, bati, Omũkangĩrĩrya wenyũ sialisola epalata y'eHekalũ kwehĩ?
40017025	Petero ati, Ega. Neryo abere ahĩka omo nyũmba, Yesu mwatsũka erĩmũbũlya ati, Sĩmonĩ, ũkaganĩraya ũtĩkĩ kwehĩ? Nindi yukasola kutse eririha engemu oko bami b'ekihugo kwehĩ? Ni bana babo, kutse ba bagenĩ kwehĩ?
40017026	Petero mwamũsũbĩrya ati, Nĩ bagenĩ. Neryo Yesu mwamubwira ati, Neryo abana siberiha.
40017027	Nĩkwa tũkasyagalyabo, ugende oko ngetsi, uguse oburobo, wĩmaye erĩhere erĩkatsũka erihuluka, neryo wamabĩkũmbũla obuno bwalyo, ũkandĩeya mw'ekĩtsĩpa, wĩmayekyo utusolere, tũnawe.
40018001	Oko mugulu oyo abiga mobahĩka uku Yesu bati, Nindi yo mukulu oko bosĩ omo Bwami bw'elubula kwehĩ?
40018002	Neryo Yesu mwabirikira omwana mulere mwamwĩmanĩa omo katĩkatĩ kabo,
40018003	mwabũga ati, Kwenene ngabũga nenyũ, mwamatendibinduka n'eribya ng'abana balere, simwendisyingira omo Bwami bw'elubula.
40018004	Omukulu oko bosĩ omo Bwami bw'elubula yo yũkayĩkehaya ng'omwana oyũ.
40018005	Kandi oyũkakokaya omwana ng'oyũ omo lĩna lyage akanyĩkokaya.
40018006	Nĩkwa oyukaleka omuguma g'oko bana balere aba, abakanyĩkĩrĩraya, akanyĩlũako lyowene kumbe omundu oyo angasengerwako luso lunene oko bĩkya biwe, kandi ĩnĩasendĩbwa omw'ĩrĩba ly'engetsi.
40018007	Obũlĩge oko kihugo busana n'emyatsi eyikaleka bandu ibatswa! Nĩkwa emyatsi eyĩ ikandisyakolwa, nĩkwa obũlĩge oko mundu oyukaleka bandu ibatswa batya!
40018008	Ebyala byawe kutse ekisando kyawe byamaleka iwatswa, ũtwebyo ugusebyo. Lyowene ndeke busana nawe eriingira omo ngebe iwabirirehema kutse ĩwabĩrĩsĩndogera, kwilaba eribya n'ebyala bibiri kutse ebisando bibiri n'eriguswa omo muliro wa kera na kera.
40018009	Kandi erĩso lyawe lyamaleka ukatswa, ukuleryo, uguseryo; lyowene ndeke busana nawe eriingira omo ngebe n'erĩso liguma kwilaba eriguswa omo Kũlĩmũ y'omuliro n'ameso abiri.
40018010	Mũlebaye isimwapona omuguma g'oko bana balere aba. Kusangwa ngababwira nyiti, abamalaĩka babo, omo lubula bakalola oko bũsũ bwa Tata wage oyuli elubula ebiro byosĩ.
40018011	Kusangwa Omugala w'Omundu mwasa erĩlamya abatere.]
40018012	Mũkaganĩrayakĩ kwehĩ? Omundu amabya awite esyombũlĩ ĩgana, n'enguma ya kusyo yamatala, akandĩsĩganĩa esyombũlĩ makũmĩ mwenda n'omwenda oko bitwa, n'eriyasonda-sonda embũlĩ eyiriatala.
40018013	Neryo amabanayo, kwenene ngabũga nenyũ, akatsemerayo kwilaba amakũmĩ mwenda n'omwenda esitetatala.
40018014	Litya Tata wage oyuli elubula sĩanzĩre omuguma g'oko bana balere aba akahera.
40018015	Kandi mũlĩkyenyũ amakukola nabi, ugende umukunge, uwe naye ĩnywebene. Amakowa, iwamabiswabana mũlĩkyenyũ.
40018016	Amatendĩkowa, utwale mundu muguma kutse babiri haguma nawe, ngoko kĩsakĩre kiti, Obuli kĩnywa kitoke erihangana busana n'erĩtũlago ly'abalangĩrĩ babiri kutse basatu.
40018017	Nĩkwa amagana erĩowabo, iwabwira ekamsa ebyosĩ. Kandi amagana erĩowa ekanĩsa, umuganze ng'omundu w'ebindi bihanda kutse ng'omũsolesya.
40018018	Kwenene ngabũga nenyũ, ekĩndũkĩ mũkaganaya muna-kihugo, kyasyaganwa elubula; n'ekĩndũki ekyo mwasyalĩga muna-kihugo kyasyalĩgwa elubula.
40018019	Kandi ngabũga nenyũ, ababiri b'ũkw'ĩnywe bamĩkĩrĩranĩa omo kihugo busana n'ekĩndũkĩ basyasabira, Tata wage oyuli elubula asyabakolerakyo.
40018020	Kusangwa aho bandu babiri kutse basatu bahĩndene omo lĩna lyage, nyineho omo katĩkatĩ kabo.
40018021	Neryo Petero mwasa uku Yesu akamũbũlya ati, Mukama, esyongendo singahi mũlĩkyetu amanyikola nabi, nage inamubuyira kwehĩ? Esyongendo sirinda kwehĩ?
40018022	Yesu mwamubwira ati, Sinditakubwira nyiti ngendo sirinda, nĩkwa esyongendo makũmĩ alinda ngendo sirinda.
40018023	Busana n'omwatsi oyũ, Obwami bw'elubula buli ng'omwami muguma oyo wabya anzĩre eribuga eriganza ly'abagombe buwe.
40018024	Neryo omugulu atsũka eriganzirabo, mobamuletera omugombe muguma oyo wabya n'omwĩnda wuwe w'esyongunza sy'esyofranka sy'amagetsi singanabi.
40018025	Nĩkwa omugombe oyo mwabula ebindu by'erimuliha. Neryo omukama wuwe mwahamula ambu agũlĩbawe ng'omugombe haguma n'omũkalĩ wuwe n'abana buwe n'ebyosĩ abya awite, omwĩnda wuwe atũhawe.
40018026	Neryo omugombe oyo mwawa oko marwĩ wuwe embere sy'omukama wuwe ati, Undindirire, nasyakũtũha ebyosĩ.
40018027	Neryo omukama w'omugombe oyo mwamũkwĩra obũlĩge, mwamubohola, mwamubuyira omwĩnda oyo.
40018028	Nĩkwa omugombe oyo mwahuluka mwahĩndana n'ogundi mugombe mũlĩkyabo oyo wabya n'omwĩnda wuwe w'esyofranka ĩgana. Neryo mugombe oyo mwatsimba mũlĩkyabo oyo y'omo bĩkya, mwatsũka erĩmũnĩga ati, Ũnyĩtũhe omwmda wage!
40018029	Nĩkwa omugombe mũlĩkyabo oyo mwawa ahisi, mwamulemba-lemba ati, Undindirire nasyakũtũha ebyosĩ.
40018030	Nĩkwa mwagana, mwayamugusa omo nyũmba y'omũlĩkĩ erĩhĩka aho asyatũhĩra omwĩnda.
40018031	Neryo abagombe balĩkyabo babere balangira omwatsi oyo, mobabya n'obũlĩge bunene mobayatũlĩrago mukama wabo ebyosĩ ebyabere.
40018032	Neryo omukama wuwe mwamubirikira, mwamubwira ati, Uwe mugombe mubi! Nyiriakubuyira omwĩnda gosĩ oyo kusangwa wanyiremba-lemba.
40018033	Nawe sĩwangaganyĩre omugombe mũlĩkyenyũ, ngoko nyiriakuganyira kwehĩ?
40018034	Neryo omukama wuwe mwahitana, mwamuha oko bakagalaya erĩhĩka aho asyatũhĩra omwĩnda wuwe gosĩ.
40018035	Neryo Yesu mwabũga ati, Tata wage oyuli omo lubula asyabakola atya mwamatindabuyira obuli mundu mũlĩkyabo omo mitima yenyũ.
40019001	Nĩkwa Yesu abere abibuga emyatsi eyĩ, mwalũa eGalĩlaya, mwaya omo kihugo ky'eYũdea eyisirya w'olũsĩ lw'eYorodanĩ.
40019002	N'esyondeko nene mosyamukwama, naye mwalamyabo eyo.
40019003	Abandi Bafarĩsayo mobahĩka uku Yesu bakamulengako bati, Emigambo ĩkalĩga omundu akahiga mũkalĩwe busana n'emyatsi mitya-mitya kwehĩ?
40019004	Yesu mwasũbĩryabo ati, Simwetasoma amasako aya kwehĩ? Ati, Oyo wahangikabo erĩmbere mwahangikabo, omulume n'omũkalĩ,
40019005	ati, Busana n'omwatsi oyũ, omundu asyasĩga ĩse wuwe na nyĩnya wuwe, inialanda uku mũkalĩ wuwe, n'ababiri basyabya mubiri muguma.
40019006	Neryo litya sibakiri babiri, nĩkwa mubiri muguma. Neryo abo Nyamuhanga abiriamatanĩa haguma, sihabye mundu oyukagabulabo.
40019007	Neryo Abafarĩsayo mobamũbũlya bati, Busana nakĩ Musa mwategeka eriha omũkalĩ y'ebarua y'erimukomola n'erimuhiga kwehĩ?
40019008	Yesu mwabwirabo ati, Musa mwabalĩgĩra erikomola abakalĩ benyũ busana n'erikala ly'emitima yenyũ; nĩkwa okw'ĩtsũka ly'erihangika sibyabya bitya.
40019009	Nage ngababwira nyiti, Omundundi oyukakomola omũkalĩ wuwe, bite busana n'erĩsĩngĩra, akahĩkya ogundi mũkalĩ, iniakasĩngĩra, n'oyũkahĩkaya omũkalĩ oyulyakomolawa akasĩngĩra nibya.
40019010	Neryo abiga mobamũbũlya bati, Omwatsi w'omulume n'omũkalĩ amabya atya, siritolere erĩhĩkya.
40019011	Nĩkwa Yesu mwabwirabo ati, Abandu bosĩ sibetoka erĩrĩga ekĩnywa ekĩ, ba n'abahabawakyo.
40019012	Hali myatsi mĩsĩndo-mĩsĩndo eyikaleka abandu ibatatoka erĩhĩkya. Abandi kusangwa babutawa batya; abandi kusangwa bandu bayirabo batya; n'abandi sĩbehĩkaya busana n'obwami bw'elubula. Oyukatoka erĩrĩga omwatsi oyũ alĩgego.
40019013	Neryo abandi bandu mobaletera Yesu y'abana balere bati, ahĩre kubo kw'ebyala biwe, n'erisaba, nĩkwa abiga mobakunga abandu abo.
40019014	Nĩkwa Yesu mwabũga ati, Muleke abana base kwĩngye. Sĩmũkakĩrayebo, kusangwa Obwami bw'elubula ni bw'abandu abali ng'aba.
40019015	Neryo Yesu abere abĩhĩra kubo kw'ebyala biwe, mwalũayo.
40019016	Neryo omundu muguma mwahĩka uku Yesu ati, Mũkangĩrĩrya, nangakola mũbĩrĩ wahi mubuya, inabana engebe y'erikota kwehĩ?
40019017	Nĩkwa Yesu mwamubwira ati, Busana nakĩ ukanyĩbũlaya busana n'ebibuya kwehĩ? Hali Muguma musa yona mubuya; nĩkwa wamanza eriingira omo ngebe, ũtegaye ebihano.
40019018	Neryo mundu oyo mwamũbũlya ati, Ko ni bihano byahi kwehĩ? Yesu mwamũsũbĩrya ati, Isĩwĩta, isiwasingĩra, ĩsĩwĩba, isiwabihira abandi;
40019019	ũsĩkaye tata wawe na koyo wawe; kandi wanze mũlĩkyenyũ ngoko ũyanzĩre.
40019020	Omũlwana oyo mwamubwira ati, Ebihano byosĩ ebyo nabirikolabyo, nyĩkĩsĩya kyahi kwehĩ?
40019021	Yesu mwamubwira ati, Wamanza erĩhĩkana ndeke, ugende, ũgũlaye ebindu byawe, uhe by'oko bera, nawe wasyabya n'ebindu elubula; kandi wase unyikwame.
40019022	Nĩkwa omugulu omũlwana oyo owa ebyo, mwalũaho n'obũlĩge; kusangwa abya awite bindu bingi kutsibu.
40019023	Neryo Yesu mwabwira abiga buwe ati, Kwenene ngabũga nenyũ nyiti, rĩkalĩre busana n'omundu w'ebindu eriingira omo Bwami bw'elubula.
40019024	Kandi ngababwira nyiti, Ni ryolo busana n'engamia erilaba omo kyũna ky'esĩndanĩ kwilaba omundu w'ebindu eriingira omo Bwami bwa Nyamuhanga.
40019025	Omugulu abiga bowa ebĩ mobasweka kutsibu bati, Nĩkwa nindi wangatoka erĩlamĩbwa kwehĩ?
40019026	Yesu mwatungererabo, mwabwirabo ati, Oko bandu ekĩ sikyangatokekana, nĩkwa uku Nyamuhanga emyatsi yosĩ ikatokekana.
40019027	Neryo Petero mwamũsũbĩrya ati, Lebaya, ĩtwe twabĩrĩsĩga ebyosĩ twamakukwama, nĩkwa twasyabanakĩ kwehĩ?
40019028	Neryo Yesu mwabwirabo ati, Kwenene ngabũga nenyũ, nyiti, Omugulu Omugala w'Omundu asyĩkala oko kĩtũmbĩ ky'obwami omo lukengerwa luwe, omo mugulu muhya-muhya, ĩnywe ĩkũmĩ n'ababiri mwabirinyikwama, mwasyĩkala oko bĩtũmbĩ by'obwami erĩkũmĩ n'ebibiri, imukatswera ebinanda erĩkũmĩ n'ebibiri bya Ĩsraelĩ.
40019029	N'obuli mundu oyo wabĩrĩsĩga manyũmba, kutse bagala babo, kutse bali babo, kutse rse, kutse nyĩnya, kutse abana, kutse ebitaka busana nage, asyabanabyo ngendo ĩgana, kandi asyahabwa engebe y'erikota.
40019030	Nĩkwa abangi b'erĩmbere lino basyabya b'enyũma, n'abangi b'enyũma lino, basyabya b'erĩmbere.
40020001	Kusangwa obwami bw'elubula bulingene n'omwenye kitaka oyo watsinduka erĩsondya abahĩngĩ busana n'eririma liwe ly'ebĩnyũ.
40020002	Naye mwalĩga eririha abahĩngĩ abo ekĩtsĩpa kiguma oko kiro kiguma, neryo mwatumabo omw'irima liwe ly'ebĩnyũ.
40020003	Neryo omukulima oyo mwahuluka oko saa ĩsatu mwalangira abandi ibanimene buyira omo katale.
40020004	Neryo mwabwirabo ati, Nenyũ muye omw'irima ly'ebĩnyũ, n'esitolere nasyabahasyo. Neryo mobayayo.
40020005	Kandi mwayayo oko saa y'endatu, n'oko saa y'omwenda, neryo mwakola atya.
40020006	N'oko saa y'erĩkũmĩ n'enguma mwaswahuluka, mweya abandi ibanimene. Neryo mwabwirabo ati, Busana nakĩ mwimene hano ho buyira omusibo gosĩ kwehĩ?
40020007	Nabo mobamubwira bati, Sitwetabana mundu w'erituha mũbĩrĩ. Neryo mwabwirabo ati, Nenyũ muye omw'irima ly'ebĩnyũ.
40020008	Neryo erĩgolo-golo lyabere ryahĩka, omwenye eririma ly'ebĩnyũ mwabwira omwĩmanĩrĩ wuwe ati, Ũbirikire abahĩngĩ ulihebo obũhĩngĩ bwabo erĩtsũka oko b'enyũma ũhĩke oko batsũka.
40020009	Neryo abandu abatsũka omũbĩrĩ esaa erĩkũmĩ n'enguma mobalihwa ekĩtsĩpa kiguma.
40020010	Neryo abandu abatsũka erihabwa omũbĩrĩ mobahĩka mobaganĩrya bati bakandĩĩmya bingi kw'aho; nĩkwa obuli mundu mwalihwa kĩtsĩpa kiguma.
40020011	Neryo babere bahambakyo, mobayikuna oko mwenye esyombibi,
40020012	bati, Abandu b'enyũma aba bamakola esaa nguma nyisa, nawe wabiririhabo ngatwe, tũlũe tũsĩbĩre tukanuba omo mũbĩrĩ, n'eryuba likatutera.
40020013	Nĩkwa omwenye eririma mwasũbĩrya omuguma wa kubo ati, Mwĩra wage, sinditakuyira nabi, motutalagana nawe busana n'ekĩtsĩpa kiguma kwehĩ?
40020014	Wĩmaye esyawe, ugende. Nĩkwa nyanzĩre eriha omundu w'enyũma oyũ ngawe.
40020015	Sindi n'ehamũlĩ erikola omo byage ngoko nyanzĩre kwehĩ? Kandi ukatsura kusangwa indi mubuya kwehĩ?
40020016	Litya ow'enyũma asyabya w'erĩmbere, kandi ow'erĩmbere asyabya w'enyũma.
40020017	Neryo omugulu Yesu asonda erihetukira eYerũsalema, mwatwala abiga ĩkũmĩ n'ababiri ĩbobene aho lutambi, neryo omo nzira mwabwirabo ati,
40020018	Lebaya, tukahetukira eYerũsalema, n'Omugala w'Omundu asyahoterwa oko bahererĩ bakulu n'abakangĩrĩrya b'Emigambo, nabo basyamutswera ambu ahole.
40020019	Kandi basyamuhotera oko Bihanda erĩmũsekererya n'erĩmũswĩrya emikoba, n'erimubamba oko musalaba, n'enyũma w'ebiro bisatu asyalũbũkĩbwa.
40020020	Neryo nyĩnya w'abagala ba Zebedayo mwahĩka uku Yesu haguma n'abagala buwe, neryo mwamũnamira, mwamũbũlya omwatsi.
40020021	Neryo Yesu mwamũbũlya ati, Ukasondakĩ kwehĩ? Naye mwamubwira ati, Uhane, uti abagala bage babiri aba, bĩkale muguma oko byala byawe by'amali, n'omuguma oko malembe omo Bwami bwawe.
40020022	Nĩkwa Yesu mwamũsũbĩrya ati, Sĩmwasĩ ebyo mũkabũlaya. Ĩnywe mwangatoka erĩpũlya oko lũtehĩ olo ngandĩpũlyako kwehĩ? Nabo mobamũsũbĩrya bati, Twanganatoka.
40020023	Neryo Yesu mwabwirabo ati, Mwasyapũlya oko lũtehĩ lwage, nĩkwa erĩĩkala oko byala byage by'amali, n'oko malembe, si ryage eribahalyo, nĩkwa ni ry'abo Tata wage abĩrĩkokoteryalyo.
40020024	Nĩkwa omugulu abandi biga ĩkũmĩ mobowa ekĩ, mobahitana uku balĩkyabo abo babiri.
40020025	Nĩkwa Yesu mwabirikira abosĩ bo haguma, mwabwirabo ati, Mũnasĩ kw'abatabalĩ b'abandu bakatabalirabo, n'abakulu babo bakahamulabo.
40020026	Nĩkwa ko bite bitya omo katĩkatĩ kenyũ. Nĩkwa oyo wanzĩre eribya mukulu omo katĩkatĩ kenyũ, asyabya mugombe wenyũ,
40020027	kandi oyo wanzĩre eribya w'erĩmbere omo katĩkatĩ kenyũ asyabya mugombe wenyũ.
40020028	Kusangwa Omugala w'Omundu mwatasa erikolerwa, nĩkwa asa erikola, n'eriha engebe yiwe mo bũgũlĩ busana n'abandu bangi.
40020029	Neryo omugulu babya bakalũa eYerĩko, endeko nene moyakwama Yesu.
40020030	Neryo lebaya, esyondĩmatĩme ĩbĩrĩ babya bĩkere oko mũsĩke w'enzira mobowa ambu Yesu akalabaho, mobabirikira kutsibu bati, Mukama, utuganyire, uwe Mugala wa Dawĩdĩ.
40020031	Neryo endeko mobakungabo n'eribwirabo bati, babye bũkũtũ. Nĩkwa mobabirikira kutsibu bati, Mukama, utuganyire, uwe Mugala wa Dawĩdĩ!
40020032	Neryo Yesu mwahangana mwabirikirabo, ati, Mukasonda inabakolerakĩ kwehĩ?
40020033	Nabo mobamubwira bati, Mukama, twanzĩre ĩwalĩbũla ameso wetu.
40020034	Neryo Yesu mwakwĩrabo bũlĩge, neryo mwatũla oko meso wabo; neryo-neryo mobabana erilangira, mobamukwama.
40021001	N'omugulu bahĩka hakũhĩ n'eYerũsalema, mobahĩka eBetefage, oko Kitwa ky'eMĩzeĩtũnĩ. Neryo Yesu mwatuma abiga babiri,
40021002	ati, Mwingire omo kayĩ akali embere syenyũ neryo mũkandĩeya epunda ĩnĩnahangĩreho n'ekyana kyayo haguma nayo. Muhangulesyo, mundeteresyo.
40021003	Kandi omundu amababwira kĩnywa, mũkandĩbũga muti, Omukama ali n'obwaga bwasyo, neryo-neryo akandisyatumasyo.
40021004	Neryo ebĩ mobyabya busana n'erĩberererya ebyabũgawa n'omũmĩnyererĩ, ati,
40021005	Mubwire mwali w'eSĩonĩ, muti: Lebaya omwami wawe amasa uk'uwe, Iye ni w'omutima molo, kandi akahekawa n'epunda, Kye kyana ky'epunda kikamuheka.
40021006	Neryo abiga mobagenda mobakola ngoko Yesu ategekabo.
40021007	Mobaleta epunda eyo n'ekyana kyayo, mobahĩra kusyo kw'esyongimba syabo, neryo Yesu mwĩkala kuyo.
40021008	Kandi abangi b'oko ndeko mobasanza esyongimba syabo omo nzira, n'abandi mobatwa ebisanza by'emiti, mobasanzabyo omo nzira.
40021009	N'esyondeko mobagenda embere wa Yesu, n'abamukwama mobabirikira, bati, Omugala wa Dawĩdĩ apipawe! Nyamuhanga ahire mũyĩsa oko yukasa omo lĩna ly'Omukama! Nyamuhanga w'ahendata kutsibu apipawe!
40021010	Neryo Yesu abere ĩngĩra eYerũsalema, omũyĩ gosĩ mobahũlũngũkanĩa, bati, Oyo nindi kwehĩ?
40021011	N'esyondeko siti, Oyũ nĩ mũmĩnyererĩ Yesu oyũkalũa eNazaretĩ y'eGalĩlaya.
40021012	Neryo Yesu mwaya omo Hekalũ mwahigirabo eyĩhya abosĩ abagula, n'abagũlĩraya omo Hekalũ, kandi mwakubula ehimesa hy'abahĩnganaya esyofranka n'ebĩtũmbĩ by'abagũlaya ehĩrĩkũkũ.
40021013	Nĩkwa Yesu mwabwirabo ati, Kĩsakĩre kiti, Enyũmba yage yasyahulwa mo nyũmba y'erisabiramo, nĩkwa ĩnywe mukayirayo mo bwĩkalo bw'abanyeyĩ.
40021014	N'esyondĩmatĩme n'ebirema mobamũhĩkako omo Hekalũ naye mwalamyabo.
40021015	Nĩkwa abahererĩ bakulu n'abakangĩrĩrya b'Emigambo mobahitana omugulu balangira emyatsi y'eriswekera eyo akola, kandi ngoko bana babirikira omo Hekalũ bati, Eripipwa uku Mugala wa Dawĩdĩ!
40021016	Mobabwira Yesu bati, Wamowa ebyo aba bakabũga kwehĩ? Neryo Yesu mwabwirabo ati, Ega, nenyũ simwetasoma amasako ati, Wabĩrĩtegekania eripipa busana nawe erĩkalũa omo muno w'abana n'aw'esyomekeke kwehĩ?
40021017	Neryo Yesu mwasĩgabo mwahuluka omo mũyĩ, mwaya eBetanĩa, mwagotserayo.
40021018	Neryo engyakya omugulu Yesu asuba omo mũyĩ, mwakwa enzala.
40021019	Neryo abere alangira omuti w'omũtĩnĩ oko mũsĩke w'enzira mwaya oko muti oyo, nĩkwa mwatabana kugo ko kindu, bye n'ebikoma bisa. Neryo Yesu mwabwira omuti w'omũtĩnĩ ati, Siwendisyaswaheta na kera! N'omuti w'omũtĩnĩ oyo muma neryo-neryo.
40021020	Neryo abiga babere balangira ekyo, mobasweka bati, Ko muti w'omũtĩnĩ amuma ati neryo-neryo kwehĩ?
40021021	Neryo Yesu mwasũbĩryabo ati, Kwenene ngabũga nenyũ nyiti, Mwamabya n'erĩkĩrĩrya, isimwetika-tika, simwendisyakola ekiriakolawa oko muti w'omũtĩnĩ kisa, nĩkwa mwamabũga n'ekitwa ekĩ muti, Kulika, ugusawe omo ngetsi, kyasyakolwa kitya.
40021022	Kandi emyatsi yosĩ eyo mũkabũlaya omw'isaba, ĩmũkĩkĩrĩraya, mwasyabanayo.
40021023	Neryo Yesu abere ahĩka omo Hekalũ, abahererĩ bakulu n'abakulu b'abandu mobamũhĩkako inianemũkangĩrĩrya. Mobamubwira bati, Ukakola emyatsi eyĩ omo hamũlĩ yahi kwehĩ? Kandi nindi wakuha ehamũlĩ eyĩ kwehĩ?
40021024	Yesu mwasũbĩryabo ati, Nage ngandĩtababũlya kĩnywa kiguma, mwamanyibwirakyo, nage ngandibabwira nga nĩ hamũlĩ yahi ikaleka inakola emyatsi eyĩ.
40021025	Erĩbatĩsya lya Yoane lyalũahi, lyalũa elubula kutse lyalũa oko bandu kwehĩ? Nabo mobatsũka erĩkanĩrya omo katĩkatĩ kabo bati, Twamabũga tuti lyalũa elubula, akanditubwira ati, Busana nakĩ momũtĩkĩrĩrya Yoane kwehĩ?
40021026	Kandi twamabũga, Tuti lyalũa oko bandu, tukubaha endeko, kusangwa abosĩ bakaganza Yoane kw'ali mũmĩnyererĩ.
40021027	Neryo mobasũbĩrya Yesu bati, Sĩtwasĩ. Neryo Yesu mwabwirabo ati, Nage sindiendibabwira nga ni hamũlĩ yahi ikaleka inakola emyatsi eyĩ.
40021028	Nĩkwa mũkaganĩraya muti kwehĩ? Omundu abya n'abagala babiri, neryo mwahĩka oko w'erĩmbere ati, Mwana, ugende ukole omũbĩrĩ omw'irima ly'ebĩnyũ mũnabwĩre.
40021029	Neryo omwana oyo mwamũsũbĩrya ati, Sĩnyanzĩre, nĩkwa enyũma mwabinduka, mwayayo.
40021030	Neryo tata oyo mwasa oko mwana w'akabiri, mwamubwira ngoko abwira ogundi. Nĩkwa omwana mwamũsũbĩrya ati, Ega Mukama, nĩkwa mwatagenda omw'irima.
40021031	Oko babiri abo nindi wakola erisonda lya tata wuwe kwehĩ? Mobabũga bati, Ow'erĩmbere. Neryo Yesu mwabũga nabo ati, Kwenene ngabũga nenyũ, nyiti, Abasolesya n'abamalaya basyabatanga omo Bwami bwa Nyamuhanga.
40021032	Kusangwa Yoane mwabahĩkako omo nzira y'eritunganene, nenyũ momutamwĩkĩrĩrya; nĩkwa abasolesya n'abamalaya mobamwĩkĩrĩrya. Nenyũ nomo mwanalangira mutya, momutabinduka erireka ebibi, mũkamwĩkĩrĩrya.
40021033	Muhulikirire ogundi mũsyo. Habya omundu mwenye kitaka oyo wahera eririma ly'ebĩnyũ, kandi mwatĩmbya kulyo kw'ekĩyĩte, kandi mwatakula endindo y'erikamira mw'ebĩnyũ, kandi mwahĩmbaho enyũmba eyĩsũngũlĩkĩre. Neryo mwasĩgĩrayo abalĩmĩ, neryo mwaya oko lugendo omo kindĩ kihugo.
40021034	Omugulu. w'eriera ly'ebĩnyũ abere asonda erĩhĩka, omwenye kitaka mwatuma bakobe buwe oko balĩmĩ abo eribana oko bĩgũma biwe.
40021035	Abalĩmĩ abo mobahamba abakobe buwe, mobaswĩrya omuguma, mobĩta ogundi, kandi ogundi mobamũswĩrya amabwe.
40021036	Kandi mwaswatuma abandi bakobe bangi kwilaba ab'erĩmbere, neryo abalĩmĩ mobaswakolabo batya.
40021037	Nĩkwa enyũma mwatuma mugala wuwe kubo ati, Basyasĩkya mugala wage.
40021038	Nĩkwa omugulu abalĩmĩ abo balangira omugala oyo, mobabwirana bati, Oyũ ni mugala w'omwenye eririma. Mwase, tũmwĩte, neryo eririma lyasyabya lyetu.
40021039	Neryo mobahamba mugala oyo, mobamukurira eyĩhya w'eririma ly'ebĩnyũ, mobamwĩta.
40021040	Yesu mwabũlya ati, Omugulu omwenye eririma ly'ebĩnyũ asyasa, asyakolakĩ n'abalĩmĩ abo kwehĩ?
40021041	Nabo mobamubwira bati, Kwenene asyaherya abandu babi abo, n'erĩsĩgĩra eririma ly'ebĩnyũ eryo ly'abandi balĩmĩ, abasyamuha ebĩgũma by'ebĩnyũ oko kirimo kitolere.
40021042	Kandi Yesu mwabũlyabo ati, Simwetasoma Amasako aya ati, Erĩbwe eryo abahĩmbĩ babana nga buyira, Erĩ molyabya erĩbwe ly'esondo. Omwatsi oyũ mwakolwa n'Omukama, Ni w'eriswekera omo meso wetu!
40021043	Neryo ngababwira nyiti, Obwami bwa Nyamuhanga mwasyasagulwabo, kandi bwasyahabwa ekihanda ekikabana ebĩgũma ebitolere.
40021044	N'oyo wasyatererwako n'erĩbwe erĩ asyabũnangika mo bitswe-bitswe; nĩkwa erĩbwe eryo lyamatogera oko mundu, lyasyamũbũnzũngũla mo lũtũtũ.]
40021045	Neryo omugulu abahererĩ bakulu n'Abafarĩsayo bowa emĩsyo yiwe, mobaminya kw'akahulabo.
40021046	Nĩkwa omugulu basonda-sonda erihamba Yesu, mobubaha esyondeko, kusangwa mobaganza Yesu mo mũmĩnyererĩ.
40022001	Yesu mwatwa emĩsyo kandi omugulu abya akabũga n'abandu ati,
40022002	Obwami bw'elubula buli ng'omwami oyo wakokotaya erirya ly'erĩherũkya busana n'omugala wuwe.
40022003	Neryo mwatuma abagombe buwe eriyabwira bagenĩ b'erirya ĩnene ly'erĩherũkya abatumirawako ambu base, nĩkwa mobatanza erĩhĩka.
40022004	Kandi mwatuma abandi bagombe ati, Mubwire abatumirawako muti, Lebaya, nabĩrĩkokotya erirya; esyonde syage, n'esyosabwe syabĩrĩsĩnzwa, n'ebyosĩ bĩlũmĩre. Mwase okw'irya ly'erĩherũkya!
40022005	Nĩkwa abagenĩ abo mobatatsomana, mobaya oko mĩbĩrĩ yabo, omuguma omw'irima liwe, n'ogundi omo dũka yiwe.
40022006	N'abandi bagenĩ mobahamba abagombe buwe, mobayirabo nabi, mobĩtabo.
40022007	Nĩkwa omwami oyo mwahitana kutsibu, mwatuma emilondo yiwe, mwaherya abĩtĩ abo, kandi mwahĩsya omũyĩ wabo.
40022008	Neryo mwabwira bagombe buwe ati, Erĩherũkya lĩlũmĩre, nĩkwa abatumirawako sibabya batolere.
40022009	Neryo mugende omo syombalu, n'abosĩ mũkandĩeya eyo, mubirikirebo okw'irya ly'erĩherũkya.
40022010	Abagombe abo mobagenda omo syombalu mobahĩndanĩa abosĩ begayayo, ababi n'ababuya. Litya enyũmba y'erĩherũkya moyũsũla mw'abagenĩ.
40022011	Nĩkwa omugulu omwami ahĩkamo erĩrebya abagenĩ, mwalangira omundu oyutambite olukimba lw'erĩherũkya.
40022012	Neryo omwami mwabũlya ati, Mwĩra wetu, ulingira muno uti iwe utambite olukimba lw'erĩherũkya kwehĩ? Naye mwabya bũkũtũ.
40022013	Neryo omwami oyo mwabwira bagombe ati, Mumubohe oko byala n'oko bisando, mumuguse omo mwĩrĩmya, eyo hasyabya eririra n'erikeregeta ameno.
40022014	Neryo Yesu mwabũga ati, Abangi bakabirikirawa, nĩkwa ni bake abakayisogawa.
40022015	Neryo Abafarĩsayo mobagenda mobaya embĩta ngoko bangatega Yesu omo bĩnywa.
40022016	Neryo mobatuma abiga babo haguma n'Abanya Herode uku Yesu bati, Mũkangĩrĩrya, tũnasĩ k'uli w'ekwenene, kandi ũkakangĩrĩraya enzira ya Nyamuhanga omo kwenene, sulitsomana mundu, sulitsomana amalengekanĩa w'abandu, kandi sulisombola ebitaga n'ebite bitaga.
40022017	Neryo utubwire ng'ukaganĩrayakĩ. Emigambo ĩkatũlĩgĩra erisolera Kaĩsarĩ, kutse iyihi kwehĩ?
40022018	Nĩkwa Yesu mwaminya obubi bwabo neryo mwabũga ati, Ĩnywe batebya! Busana nakĩ mukanyirengako kwehĩ?
40022019	Mũnyĩkangaye ekĩtsĩpa ky'erisolera. Neryo mobamuletera edĩnarĩ.
40022020	Yesu mwabũlyabo ati, Ekĩsosekanĩo n'amasako ni byandi kwehĩ?
40022021	Nabo mobamũsũbĩrya bati, Ni bya Kaĩsarĩ. Neryo Yesu mwabwirabo ati, Mulihe Kaĩsarĩ ebindu bya Kaĩsarĩ, kandi mulihe Nyamuhanga ebindu bya Nyamuhanga.
40022022	Neryo omugulu bowa ebĩ mobasweka, mobamũsĩga, mobagenda.
40022023	Oko kiro ekyo Abasadũkayo mobahĩka uku Yesu. Aba ni bandu abakabũga bati, sihali erĩlũbũka.
40022024	Mobamũbũlya bati, Mũkangĩrĩrya, Musa mwabũga ati, Omundu amahola isiawite bana, mugala wabo asyĩmya omũkalĩ oyo iniabutira mugala wabo y'abana.
40022025	Nĩkwa haguma netu habya bagala babo balinda, ow'erĩmbere mwahĩkya omũkalĩ, neryo mwahola, isialyabuta mwana, neryo mwasĩgĩra mugala wabo y'omũkalĩ.
40022026	Litya mugala wabo w'akabiri mwakola atya, n'ow'akasatu mwakola atya erĩhĩka oko w'akalinda.
40022027	N'enyũma w'abosĩ omũkalĩ oyo naye mwahola.
40022028	Neryo oko kiro ky'erĩlũbũka, omũkalĩ oyo asyabya wandi oko balinda abo kwehĩ? Kusangwa abosĩ ĩbabĩrĩmwĩmya.
40022029	Nĩkwa Yesu mwasũbĩryabo ati, Mukatala, sĩmwasĩ Amasako, kutse amaka wa Nyamuhanga.
40022030	Kusangwa oko mugulu w'erĩlũbũka bali ng'abamalaĩka omo lubula. Sĩbehĩkaya kutse erĩherũkanĩa.
40022031	Nĩkwa busana n'erĩlũbũka ly'abaholĩ simwetasoma ebyo Nyamuhanga ababwira kwehĩ ati,
40022032	Ĩngye indi Nyamuhanga wa Abrahamũ, na Nyamuhanga wa Ĩsaka, na Nyamuhanga wa Yakobo. Nyamuhanga si Nyamuhanga w'abaholĩ, nĩkwa ni Nyamuhanga w'abaliho.
40022033	Omugulu esyondeko syowa ebĩ, mobaswekera erĩkangĩrĩrya liwe.
40022034	Nĩkwa omugulu Abafarĩsayo bowa ko Yesu abĩrĩtũlerya Abasadũkayo, mobahĩndana haguma.
40022035	N'omuguma wa kubo oyo wabya mũkangĩrĩrya w'Emigambo mwabũlya Yesu ekĩnywa erimulengako, ati,
40022036	Mũkangĩrĩrya, ekihano kikulu omo Migambo ni kyahi kwehĩ?
40022037	Neryo Yesu mwamubwira ati, Wanze Omukama Nyamuhanga wawe n'omutima wawe gosĩ, n'ekĩrĩmũ kyawe kyosĩ n'obũlengekanĩa bwawe bosĩ.
40022038	Ekihano kikulu n'eky'erĩmbere kyekyo.
40022039	Omugambo w'akabiri owali ngago, ati, Wanze mũlĩkyenyũ ngoko ũyanzĩre.
40022040	Oko bihano bibiri ebĩ, Emigambo yosĩ ya Musa n'erĩkangĩrĩrya ly'abamĩnyererĩ bihangene.
40022041	Neryo omugulu Abafarĩsayo bahĩndana haguma, Yesu mwabũlyabo,
40022042	ati, Mũkaganĩrayakĩ busana na Kristo kwehĩ? Ni mugala wandi kwehĩ? Nabo mobamubwira bati, Ni mugala wa Dawĩdĩ.
40022043	Neryo Yesu mwabwirabo ati, Omũlĩmũ Abũyĩrĩre asondola Dawĩdĩ eriahula Kristo mo Mukama ati kwehĩ? ati,
40022044	Omukama mwabwira Omukama wage ati, Wĩkale oko byala byage by'amali, Erĩhĩka aho nasyahĩrĩra esyonzĩgũ syawe omwisi w'ebisando byawe.
40022045	Neryo Dawĩdĩ amabya akamwahula mo Mukama, Kristo ni mwana wa Dawĩdĩ ati kwehĩ?
40022046	Neryo mohatabya mundu oyo watoka erĩsũbĩrya Yesu omwatsi, kutse erĩtsũka ekiro ekyo, sihabya mundu oyo walenga erĩswamũbũlya mwatsi.
40023001	Neryo Yesu mwabũga n'esyondeko n'abiga buwe,
40023002	ati, Abakangĩrĩrya b'Emigambo n'Abafarĩsayo babiriyiyira mo bandu b'erĩkũmbũla Emigambo ya Musa.
40023003	Neryo ebyosĩ bakababwĩra, mukolebyo, kandi mukwamebyo, nĩkwa simukole ngoko bakakola; kusangwa bakabũga emyatsi, nĩkwa sibekolayo.
40023004	Kandi bakasenga emiheke eyĩrĩtohĩre, neryo ĩbahĩrayo oko bitigo by'abandu; nĩkwa ibo sĩbanzĩre erĩwatĩkya abakahekayo kutse n'omo munwe muguma.
40023005	Nĩkwa bakakola emĩbĩrĩ yabo yosĩ erilolwako n'abandu; kusangwa bakayira otũsandũkũ otukaheka emilondo y'ekitabu mo tunene-tunene oko mibiri yabo, kandi emĩsĩke y'esyongimba syabo bakayirayo mo miri-miri.
40023006	Kandi banzĩre ah'erĩsĩkĩbwa omw'irya, n'ebĩtũmbĩ by'embere omo manyũmba w'erĩhmdanamo.
40023007	Kandi bakanza erĩkerĩbwa n'erikengwa omo hitale, n'eribirikirwa n'abandu mo Mũkangĩrĩrya.
40023008	Nĩkwa ĩnywe simwahulawe mo Mũkangĩrĩrya, kusangwa Omũkangĩrĩrya ni muguma, n'ĩnywe bosĩ muli balĩkyetu.
40023009	Kandi simwahule mundu mo tata wenyũ muna-kihugo, kusangwa Tata wenyũ ni muguma, oyuli elubula.
40023010	Kandi simwahulawe mo basondolĩ, kusangwa omũsondolĩ wenyũ ni muguma, ye Kristo.
40023011	Nĩkwa omukulu omo katĩkatĩ kenyũ asyabya mugombe wenyũ.
40023012	N'oyo wasyayĩhamya asyakehĩbwa, n'oyo wasyayĩkehya asyahamĩbwa.
40023013	Nĩkwa obũlĩge kwĩnywe, abakangĩrĩrya b'Emigambo n'Abafarĩsayo, abatebya! Kusangwa mukakingira Obwami bw'elubula bw'abandu, kusangwa nenyũ simuliingiramo, kandi sĩmwerĩga bandu abakasonda eriingira, eriyamo.
40023014	Obũlĩge kwĩnywe bakangĩrĩrya b'Emigambo, n'Abafarĩsayo, abatebya! Kusangwa mukanyega manyũmba w'abakwakalĩ, imukateba omw'isaba liri-liri. Neryo mwasyasuyirwa kutsibu kw'aho.
40023015	Obũlĩge kwĩnywe, abakangĩrĩrya b'Emigambo n'Abafarĩsayo, abatebya! Kusangwa mũkatĩmba oko ngetsi n'ekihugo eriyira omũsomĩ muguma; neryo mwamamuyira mutya, imukamuyira mo mwana w'eKũlĩmũ ngendo kabiri kwilaba nywe
40023016	Obũlĩge kwĩnywe, abasondolĩ ndĩmatĩme, abakabũga bati, Omundu amalahĩrya oko Hekalũ, si mwatsi, nĩkwa omundu amalahĩrya oko syamagetsi sy'eHekalũ akayiboha omw'ĩlahĩrya liwe.
40023017	Ĩnywe bakĩrũ n'esyondĩmatĩme, ekĩlabĩre mo kikulu ni kyahi, esyamagetsi, kutse eHekalũ eyikayira esyamagetsi mo sĩbũyĩrĩre kwehĩ?
40023018	Kandi, muti, Oyũkalahĩraya oko kiherero, si mwatsi, nĩkwa oyũkalahĩrĩraya omo lũsũnzo oluli kukyo, akayiboha omw'ĩlahĩrya liwe.
40023019	Ĩnywe bandu ndĩmatĩme! Ekikulu ni kyahi, olũsũnzo kutse ekiherero ekikayira olũsũnzo mo lũbũyĩrĩre kwehĩ?
40023020	Neryo omundu amalahĩrya omo kiherero, akalahĩraya mukyo n'omo lũsũnzo losĩ oluliko.
40023021	N'oyũkalahĩraya omo Hekalũ, akalahĩraya omo Hekalũ n'uku Nyamuhanga oyo wĩkeremo.
40023022	N'oyũkalahĩraya oko lubula, akalahĩraya oko kĩtũmbĩ ky'obwami kya Nyamuhanga, n'oko yo wĩkere kukyo.
40023023	Obũlĩge kwinywe bakangĩrĩrya b'Emigambo, n'Abafarĩsayo, abatebya! Kusangwa mukaha Nyamuhanga ekiguma ky'omw'ĩkũmĩ ky'esyonyenyĩ sy'emunanaa, na bĩzarĩ, na jĩra, kandi mwabirireka emyatsi mikulu kw'aho y'Emigambo ng'erĩbanza, n'eriganyira, n'eritendiregula. Kumbe mwabirikola emyatsi eyĩ n'erĩtendĩsĩgama ebindi ebyo.
40023024	Ĩnywe basondolĩ ndĩmatĩme, mukagegena akahuka kake, imwamera engamia!
40023025	Obũlĩge kwĩnywe bakangĩrĩrya b'Emigambo n'Abafarĩsayo, abatebya! Kusangwa mũkeraya endambi y'olũtehĩ n'ekibindi, nĩkwa omwisi wabyo moswĩre erinyega n'esyongumbu sy'omubiri.
40023026	Uwe Mũfarĩsayo ndĩmatĩme, ũtsũke erĩerya olũtehĩ n'ekibindi by'omwisi neryo eyĩhya wabyo iyatoka eriera nibya.
40023027	Obũlĩge kwĩnywe bakangĩrĩrya b'Emigambo n'Abafarĩsayo, abatebya! Kusangwa muli ng'esisinda esĩhakabĩrye embemba, esikaminyikala eyĩhya mo nyibuya, nĩkwa omwisi wasyo moswĩre amakũha w'abaholĩ n'esyonye syosĩ.
40023028	Nenyũ nibya mukaminyikala eyĩhya mo batunganene oko bandu bosĩ, nĩkwa omwisi moswĩre amatebo n'amalolo.
40023029	Obũlĩge kwĩnywe bakangĩrĩrya b'Emigambo n'Abafarĩsayo, abatebya! Kusangwa mũkahĩmba amasinda w'abamĩnyererĩ n'erĩsũga amasinda w'abatunganene.
40023030	Kandi mũkabũga muti, Kumbe twalibyaho oko biro by'abotata wetu, nga sitwetabya omo luhota haguma nabo erĩũta omusasi w'abamĩnyererĩ.
40023031	Neryo mũkalĩga ko muli abagala b'abĩta abamĩnyererĩ.
40023032	Neryo mũsũlaye olulengo l'omusango lw'abotata wenyũ.
40023033	Ĩnywe nzoka, ĩnywe bana b'esyonzoka! Mwasyabala muti olubanza lw'omuliro w'eKũlĩmũ.
40023034	Neryo, lebaya, ngabatumira abamĩnyererĩ, n'abandu b'amenge, n'abakangĩrĩrya. Mwasyĩta abandi ba kubo, n'eribambabo oko misalaba, n'abandi mwasyaswĩryabo emikoba omo manyũmba wenyũ w'erĩhĩndanamo, kandi mwasyendereryabo oko mũyĩ n'oko mũyĩ.
40023035	Neryo erisuyira ly'abĩtĩ b'abandu bosĩ abate ko musango. lyasyabya kwĩnywe erĩtsũka erĩkwa lya Abelĩ oyutunganene, n'erĩhĩka okw'ĩkwa lya Zakarĩa, mugala wa Berekĩa, oyo mwĩtĩra omo katĩkatĩ k'eHekalũ n'ekiherero.
40023036	Kwenene ngabũga nenyũ, nyiti erisuyira busana n'emyatsi yosĩ eyĩ lyasyahĩka oko bandu b'olulengo olũ.
40023037	Uwe Yerũsalema, Yerũsalema! Ũkĩta abamĩnyererĩ, n'erĩĩta omo mabwe abakwenda abo Nyamuhanga akatuma uk'uwe! Engendo singahi nabya nyanzĩre erĩhĩndanĩa abana bawe bo haguma, ng'erĩbũtĩ ko lĩkahĩndanaya ehĩpyege hyalyo omo bĩpũpa byalyo. Nĩkwa momutanza!
40023038	Mũlebaye, oko wenyũ kw'amasĩganĩbwa ĩkokwene.
40023039	Kusangwa ngababwira, nyiti, Simwendisyaswanyilolako erĩhĩka aho mwasyabũgĩra muti, Nyamuhanga atsumule oyukasa omo lĩna ly'Omukama!
40024001	Neryo Yesu mwalũa omo Hekalũ, nĩkwa abere anemugenda, abiga buwe mobahĩka erĩmũkangya emĩhĩmbĩre y'eHekalũ.
40024002	Yesu mwasũbĩryabo mwabwirabo ati, Simwetalangira ebindu byosĩ ebĩ kwehĩ? Kwenene ngabũga nenyũ, hano sihendisyasĩgala erĩbwe n'eriguma endata oko lindi, eritendisyasambulirwa ahisi.
40024003	Neryo Yesu abere anĩkere oko kitwa ky'eMĩzeĩtũnĩ, abiga mobamũhĩkako ahate bandu bati, Utubwire emyatsi eyĩ nga yasyabya oko mugulu wahi, kandi ekiminyikalo ky'erĩhĩka lyawe nga ni kyahi, n'erihwererera ly'emigulu eyĩ ni kiro kyahi kwehĩ?
40024004	Neryo Yesu mwasũbĩryabo ati, Simuleke mundu akabatalya.
40024005	Kusangwa abangi basyasa omo lĩna lyage bati, Ĩngye indi Kristo, kandi basyatalya bandu bangi.
40024006	Mwasyowa engulu y'amalwa n'olombĩ lw'amalwa; mũlebaye, simubahe. Emyatsi eyĩ itolere ĩyahĩka, nĩkwa endũlĩ isiriyaberwa.
40024007	Kusangwa ekihanda kyasyalwa n'ekindi kihanda, n'obwami bwasyalwa n'obundi bwami, kandi hasyabya esyonzala ehandi n'ehandi, n'emĩsĩkĩ ehandi n'ehandi.
40024008	Nĩkwa emyatsi yosĩ eyĩ iri ng'erĩtsũka ly'erikunda ly'omukule.
40024009	Neryo basyabahotera, n'erĩbahĩra omo malĩge, kandi basyabĩta. Ebihanda byosĩ byasyabakwa obusu busana n'erĩna lyage.
40024010	Oko mugulu oyo, abandu bangi basyaleka erĩkĩrĩrya lyabo, kandi basyahoterana n'erĩkwana obusu.
40024011	Kandi abamĩnyererĩ b'amabehĩ basyahangana n'erĩtalya abangi.
40024012	Kandi kusangwa ebibi byasyakanya, olwanzo lw'abangi lwasyaholoka.
40024013	Nĩkwa omundu oyo wasyayĩyĩnĩa erĩhĩka oko ndũlĩ yo wasyalamĩbwa.
40024014	Kandi Engulu Yowene y'obwami eyĩ yasyatsũka erĩrũlaganĩbwa omo kihugo kyosĩ busana n'erĩmĩnyĩsya ebihanda byosĩ, neryo endũlĩ yasyahĩka.
40024015	Neryo omugulu mwasyalangira ekĩkalĩre ky'erĩherya ekyahulawa n'omũmĩnyererĩ Danĩelĩ, ikihangene ahabũyĩrĩre; oyukasoma aminye ndeke!
40024016	Neryo abali eYũdea basagire oko brtwa.
40024017	Omundu oyuli endata oko nyũmba, syakĩme ati, akenda ebindu ebiri omo nyũmba yiwe.
40024018	N'omundu oyuli omw'irima syasubire olukimba luwe.
40024019	Nĩkwa obũlĩge oko bakule, n'oko bakalĩ abakaha abana babo b'amabere oko biro ebyo!
40024020	Nĩkwa musabe Nyamuhanga muti erisaga lyenyũ siribye oko mugulu w'eritsuku, kutse oko kiro ky'eSabato.
40024021	Kusangwa oko biro ebyo hasyabya obũlĩge bunene isibwebwatabya okw'ĩtsũka ly'ekihugo, erĩhĩka na lino, kutse sibwendisyaswabya butya na kera.
40024022	Nĩkwa kumbe Nyamuhanga atalĩkũhĩhaya ebiro ebyo, sihali mundu wangalamĩbwe. Nĩkwa abĩrĩkũhĩhyabyo busana n'abayisogawa buwe.
40024023	Neryo omundu amababwira ati, Lebaya, hano ho Kristo ali! Kutse ati, Yolya halya, sĩmũlĩge.
40024024	Kusangwa abakristo b'amabehĩ n'abamĩnyererĩ b'amabehĩ basyahuluka basyakangya ebĩmĩnyĩsyo n'eby'eriswekera, busana n'erĩtalya abayisogawa ba Nyamuhanga, kyamatokekana.
40024025	Mũlebaye, nabiribabwira emyatsi yosĩ erĩmbere.
40024026	Neryo bamababwira bati, Lebaya, ali omo mbwarara, simuyeyo. Kutse bati, Lebaya, ali omo bisenge, sĩmũlĩge.
40024027	Kusangwa Omugala w'Omundu asyasa ng'akarabyo akakakoleraya kakalũa eyo eryuba likahuluka n'erĩkangabasanĩa, n'erĩhĩka eyo eryuba likalengera.
40024028	Ahali ekĩnda, ho amahungu asyahĩndana.
40024029	Nĩkwa neryo-neryo enyũma w'obũlĩge bw'ebiro ebyo, eryuba lyasyabya mwĩrĩmya, n'omukera siendisyaswakola, n'esyongũnũnũ syasyatogonga erĩlũa omo kyanya, n'eby'amaka by'omo kyanya byasyatenga-tenganĩbwa.
40024030	Neryo ekiminyikalo ky'Omugala w'Omundu kyasyahuluka omo kyanya; neryo ebihanda byosĩ by'omo kihugo byasyasũsũmana, kandi byasyalangira Omugala w'Omundu akasa oko bĩtũ by'ekyanya n'obũtokĩ bunene n'olukengerwa ĩunene.
40024031	Neryo Yesu asyatuma abamalaĩka buwe n'omulenge munene w'engubi, nabo basyahĩndanĩa abayisogawa ba Nyamuhanga erĩlũa oko bihande bini by'ekihugo, erĩtsũka oko ndũlĩ nguma y'ekyanya erĩhĩka oko yindi ndũlĩ y'ekyanya.
40024032	Lino mwige omũsyo w'omuti w'omũtĩnĩ. Omugulu akatohaya emitahi yago, ikabya myolo-myolo, neryo akalasaya ebikoma byago, ukaminya ngoko mugulu w'omwisi ali hakũhĩ.
40024033	Litya nenyũ nibya, omugulu mukalangira emyatsi eyĩ ĩkahĩka, muminye omugulu kw'ali hakũhĩ, oko lũkyo.
40024034	Kwenene ngabũga nenyũ, olulengo olũ sĩlwendĩsyalũaho emyatsi eyĩ ite yabererera.
40024035	Ekyanya n'ekihugo byasyahwaho, nĩkwa ebĩnywa byage sibyendisyahwaho.
40024036	Nĩkwa sihali mundu oyo wasĩ erĩhĩka ly'ekiro ekyo, kutse esaa eyo, nomo bangabya bamalaĩka b'elubula, kutse Omugala, nĩkwa Tata yũnasĩ, ĩyowene.
40024037	Kusangwa erĩhĩka ly'Omugala w'Omundu lyasyabya ng'omwatsi w'ebiro bya Noa.
40024038	Kusangwa ng'omo biro ebyo embere w'erigunga ly'amagetsi, mobabya bakalya n'erĩpũlya, mobabya bakahĩkya n'erĩherũkanĩa, erĩhĩka oko kiro ekyo Noa ingira omo bwato.
40024039	Mobataminya ekyabya erĩhĩka aho erigunga ly'amagetsi lyasira n'eritwala bosĩ. Erĩhĩka ly'Omugala w'Omundu ko likandisyabya litya.
40024040	Oko mugulu oyo, abalume babiri basyabya omw'irima; omuguma asyatwalwa, n'omuguma asyasĩganĩbwa.
40024041	Abakalĩ babiri basyabya bakaswa oko luso, omuguma asyatwalwa, n'omuguma asyasĩganĩbwa.
40024042	Neryo mũtegaye! Kusangwa sĩmwasĩ ekiro kyahi Omukama wenyũ asyasa.
40024043	Nĩkwa muminye ekĩ kyo ndeke, omwenye nyũmba alibya asĩ esaa omũrahĩ asonda erĩhĩka, nga mwateya ĩsĩangalekĩre enyũmba yiwe ikatulwa.
40024044	Busana n'omwatsi oyũ mubye ĩmũnasĩkĩre, kusangwa Omugala w'Omundu asyasa oko ndambĩ mũtalengekenĩe .
40024045	Omugombe oyuteregula n'ow'amenge nindi kwehĩ? Yo n'oyo mukama wuwe asĩgĩra bagombe b'enyũmba yiwe erĩteya n'erihabo akalyo kabo oko mugulu atolere.
40024046	Obutseme buli oko mugombe oyo mukama wuwe akamwegaya akakola atya omugulu omukama oyo akahĩka eka.
40024047	Kwenene ngababwira nyiti omukama oyo asyamuyira mo mũteya w'ebindu biwe byosĩ.
40024048	Nĩkwa omugombe mubi oyo amayibwira omo mutima wuwe ati, Mukama wage siendisyasa lũba,
40024049	ĩnĩatsũka erĩswĩrya abagombe balĩkyabo, n'erirya, n'erĩpũlya haguma n'abakũndĩrya.
40024050	Neryo omukama w'omugombe oyo asyasa ekiro atemulindirira, n'oko ndambĩ arasĩ.
40024051	Omukama oyo asyamũtsũtsanga mo bitswe-bitswe, n'erimuha omwanya haguma n'abatebya. Hasyabya eririra eyo n'erikeregeta ameno.
40025001	Oko mugulu oyo Obwami bw'elubula bwasyalingana n'abana-bato ĩkũmĩ, abaheka esyotala syabo, n'erĩyahĩndana n'ĩba w'omũherũkĩ.
40025002	Abatanu ba kubo babya bakirũ, n'abaranu babya b'amenge.
40025003	Omugulu abakĩrũ baheka esyotala syabo, mobataheka amagũta haguma nabo.
40025004	Nĩkwa ab'amenge mobaheka amagũta omo matambya hagumam'esyotala syabo.
40025005	Neryo ĩba w'omũherũkĩ mwamala yo ndambĩ, neryo abana-bato abo mobayitsingirako, mobayato.
40025006	Nĩkwa omo katĩ-kanene omulenge mwabirikira ati, Ĩba w'omũherũkĩ yoyũ! Mwase, mũhĩndane naye!
40025007	Neryo abana-bato ĩkũmĩ abo mobahangana, mobatwa amakala oko syotala syabo.
40025008	Neryo abakĩrũ mobabwira ab'amenge bati, Mutuhe oko magũta wenyũ, kusangwa esyotala syetu sikahumbera.
40025009	Nĩkwa ab'amenge mobasũbĩrya bati, Iyihi, sienditutsungana ĩtwe, nenyũ. Mugende oko bakatũndaya muyigulirego.
40025010	Neryo abakĩrũ mobayagulago, neryo ĩba w'omũherũkĩ mwahĩka. Abana-bato batanu ababya bakateya mobingira haguma naye okw'irya ly'erĩherũkya. N'olũyĩ molwakingwa.
40025011	Enyũma w'aho abandi bana-bato abo mobahĩka bati, Mukama, Mukama, utukingulire.
40025012	Neryo ĩba w'omũherũkĩ mwasũbĩrya ati, Kwenene ngabũga nenyũ, sĩnyĩbasĩ.
40025013	Neryo Yesu mwabũga ati, Neryo mũtegaye, kusangwa sĩmwasĩ ekiro kutse endambĩ.
40025014	Kusangwa liri ng'omundu oyo wagenda oko lugendo lw'ekindi kihugo, neryo mwabirikira abagombe buwe, mwasĩgĩra b'ebindu biwe.
40025015	Neryo mwaha obuli mugombe ng'amenge wuwe kw'ali. Mwaha omuguma esyoralanta ĩtanu n'oko gundi esyotalanta ĩbĩrĩ, n'oko gundi talanta nguma, neryo mwaya oko lugendo.
40025016	Neryo-neryo oyo wĩmaya esyotalanta ĩtanu, mwayatũndyasyo, mwabana mw'endũndĩ y'esindi talanta ĩtanu.
40025017	N'oyo wabya n'esyotalanta. ĩbĩrĩ mwatũndyasyo, mwabana esindi ĩbĩrĩ
40025018	Nĩkwa oyo wĩmaya etalanta nguma mwayatakulirayo omo kitaka, mwabĩsa esyofranka sy'omukama wuwe.
40025019	Enyũma w'omugulu muli, omukama w'abagombe abo mwasa, mwabũlyabo emiganzo.
40025020	Neryo omugombe oyo wĩmaya esyotalanta ĩtanu mwahĩkaho, mwaleta esindi talanta ĩtanu, ati, Mukama, mowamba esyotalanta ĩtanu. Langira! Nabĩrtũndya mw'esindi talanta ĩtanu.
40025021	Neryo omukama wuwe mwamubwira ati, Wamakola ndeke, uwe mugombe mubuya oyuteregula! Suhtalegula omo bmdu bike, nasyakũhĩra erĩteya ebmdu bmgi. Wmgire omo butseme bw'omukama wawe!
40025022	N'omugombe oyo wĩmaya esyotalanta ĩbĩrĩ mwasa ati, Mukama, mowamba esyotalanta ĩbĩrĩ langira, nabĩrĩtũndya mw'esindi talanta ĩbĩrĩ.
40025023	Neryo omukama wuwe mwamubwira ati, Wamakola ndeke uwe mugombe mubuya oyuteregula! Sulitalegula omo bindu bike, nasyakũhĩra erĩteya bindu bingi. Wingire omo butseme bw'omukama wawe!
40025024	N'omugombe oyo wĩmaya etalanta nguma mwahĩka ati, Mukama, nabya nyasĩ k'uli mundu ũkalĩre, ukagesa aho utabiba, n'erikuma-kuma aho ũtahĩra mbuto.
40025025	Neryo monubaha, monayabĩsa etalanta yawe y'omo kitaka. Langira! Yeyĩ!
40025026	Nĩkwa omukama wuwe mwamũsũbĩrya ati, Uwe mugombe mubi n'omugata, wabya wasĩ ko ngagesa aho ndabiba, n'erikuma-kuma aho ndahĩra embuto kwehĩ?
40025027	Kumbe wahĩra ebindu byage omo bankĩ, neryo nangabere nahĩka inabana ebindu byage haguma n'endũndĩ.
40025028	Neryo mumusagule etalanta eyo, muheyo oyuwite esyotalanta ĩkũmĩ.
40025029	Kusangwa oyuwite asyahabwa ebmdi, iniabya n'ebingi; nĩkwa oyutawite, asyasagulwa ebyo awite.
40025030	Kandi muguse omugombe oyutekuba lwahi omo mwĩrĩmya w'eyĩhya; eyo abandu basyalira n'erikeregeta ameno.
40025031	Nĩkwa omugulu Omugala w'Omundu asyasa omo lukengerwa luwe, n'abamalaĩka bosĩ haguma naye, asyĩkala oko kĩtũmbĩ kiwe ky'obwami ky'olukengerwa.
40025032	N'ebihanda byosĩ byasyahĩndanĩbwa embere siwe; kandi asyasololabo ng'omũlĩsya kw'akasolola esyombũlĩ omo mbenehene.
40025033	Asyahĩra esyombũlĩ oko byala biwe by'amali, n'esyombenehene oko malembe.
40025034	Neryo Omwami asyabwira abandu abali oko byala biwe by'amali ati, Mwase, ĩnywe Tata wage abiritsumula, mwĩmaye obwami obwakokotĩbawa busana nenyũ okw'ihangika ly'ekihugo.
40025035	Kusangwa nabya n'enzala momwanyaganula; nabya nyĩkwĩre enyota momwamba aw'erĩpũlya; nabya mũgendĩ, momwanyĩkokya.
40025036	Nabya ndũmbũ momwanyambalya; nabya nyilwere, momwanyibana; nabya omo mũlĩkĩ, momwambĩkako.
40025037	Neryo abatunganene basyamũsũbĩrya bati, Mukama, twakulolako mugulu wahi, erikuha kalyo kwehĩ? Kutse ĩgũkwĩre enyota itwakuha aw'erĩpũlya kwehĩ?
40025038	Kandi omugulu wahi twakulolako iguli mũgendĩ, motwakũkokya kwehĩ? Kutse iguli ndũmbũ motwakwambalya kwehĩ?
40025039	Kandi mugulu wahi wabya ulwere, kutse omo mũlĩkĩ motwasyakubana kwehĩ?
40025040	N'omwami oyo asyasũbĩryabo ati, Kwenene ngabũga nenyũ nyiti, Ngoko mwakolera omuguma g'oko bagala betu bake-bake aba, momwakolakyo ũkw'ĩngye.
40025041	Neryo asyabwira ab'oko byala biwe by'amelembe ati, Mũlũe kwĩngye, ĩnywe batakirwa! Muye omo muliro wa kera na kera owakokotĩbawa busana na Satanĩ n'abamalaĩka buwe.
40025042	Nabya nyĩkwĩre enzala, momutanyaganula, kandi nabya nyĩkwĩre enyota, momutamba aw'erĩpũlya.
40025043	Nabya mũgendĩ, momũtanyĩkokya, kandi nabya ndũmbũ, momũtanyambalya, nabya nyilwere, kandi nabya omo mũlĩkĩ, momutayanyibana.
40025044	Neryo basyamũsũbĩrya bati, Mukama, omugulu wahi twakulolako ĩgũkwĩre enzala, kutse enyota, kutse iguli mũgendĩ, kutse ndũmbũ, kutse igulwere, kutse iguli omo mũlĩkĩ, motutakukolera, kwehĩ?
40025045	Neryo Omwami asyasũbĩryabo ati, Kwenene ngabũga nenyũ nyiti, Ngoko mutakolera omuguma g'oko bake-bake aba, momutakolakyo ũkw'ĩngye.
40025046	Neryo aba basyagenda omw'isuyirwa ly'erikota, nĩkwa abatunganene basyaya omo ngebe y'erikota.
40026001	Neryo Yesu abere abĩbũga ebĩnywa byosĩ ebĩ, mwabwira abiga buwe ati.
40026002	Mũnasĩ enyũma w'ebiro bibiri Erikiruka lĩkahĩka, n'Omugala w'Omundu asyahoterwa busana n'eribambwa oko musalaba.
40026003	Neryo abahererĩ bakulu n'abakulu b'abandu b'Abayũda mobahĩndana haguma omo muhana g'omukulu w'abahererĩ bosĩ, ye Kayafa.
40026004	Neryo mobaya embĩta y'erihamba Yesu n'amenge, n'erĩmwĩta.
40026005	Nĩkwa mobabũga bati, situkolekyo omo kiro kikulu, hakasyabya eyĩsesĩ omo katĩkatĩ k'abandu.
40026006	Omugulu Yesu abya eBetanĩa omo nyũmba ya Sĩmonĩ omuhaga,
40026007	omũkalĩ mwahĩka ahali Yesu, iniawite okw'ĩtambya ly'amagũta awakakumba ndeke aw'enzwere nene, neryo mũtago oko mutwe wa Yesu omugulu abya akalya.
40026008	Nĩkwa omugulu abiga balangira ekyo, mobahitana bati, Busana nakĩ amagũta aya akahera busa kwehĩ?
40026009	Amagũta awakakumba ndeke aya kumbe angagũlĩbwe esyofranka nyingi isyahabwa abera.
40026010	Nĩkwa Yesu, mwaminya ebyo, mwabwirabo ati, Busana nakĩ mũkendereraya omũkalĩ kwehĩ? Kusangwa abirinyikolera omũbĩrĩ mubuya.
40026011	Kusangwa muli n'abera ebiro byosĩ, nĩkwa ĩngye sindi haguma nenyũ ebiro byosĩ.
40026012	Kusangwa omugulu alyũta amagũta awakakumba ndeke aya oko mubiri wage, alyakola atya erinyĩsũga busana n'erinyita.
40026013	Kwenene ngabũga nenyũ, Aho Engulu Yowene yasyatulaganĩbwa omo kihugo kyosĩ, ebyo mũkalĩ oyũ akabikola byasyatũlaganĩbwa busana n'erimwibuka.
40026014	Neryo omuguma w'oko biga ĩkũmĩ n'ababiri, oyukahulawa mo Yũda Ĩskarĩota, mwaya oko bahererĩ bakulu,
40026015	mwabũlyabo ati, Mwamalĩga erimbakĩ namahotera Yesu ũkw'ĩnywe kwehĩ? Nabo mobamulengera ebihande by'ebĩtsĩpa makũmĩ asatu.
40026016	Erĩtsũka oko mugulu oyo, Yũda mwasonda-sondya omwanya w'erihotera Yesu.
40026017	Neryo oko kiro ky'erĩmbere ky'erirya obundu Bute mo Kĩhamya, abiga mobahĩka uku Yesu, bati, Wanzĩre ĩtwakũkokoterya erirya ly'Erikiruka lyo hahi kwehĩ?
40026018	Neryo Yesu mwabwirabo ati, Mugende omo mũyĩ, oko mundu mulebe, mumubwire muti, Omũkangĩrĩrya ati, Omugulu wage abĩrĩhĩka, neryo abiga bage haguma nage twasyalya Erikiruka omo nyũmba yawe.
40026019	Neryo abiga mobakola ngoko Yesu ategekabo, neryo mobakokotya erirya ly'Erikiruka.
40026020	Neryo erĩgolo-golo lyabere ryahĩka, Yesu n'abiga erĩkũmĩ n'ababiri mobĩkala okw'irya.
40026021	Neryo babere bakalya, Yesu mwabũga ati, Kwenene ngabũga nenyũ, omuguma w'ũkw'ĩnywe akandinyihotera.
40026022	Nabo mobakwa bũlĩge bunene, mobatsũka erĩbũlya Yesu muguma muguma, bati, Mukama ĩkwa nĩ ĩngye kwehĩ?
40026023	Yesu mwasũbĩryabo ati, Oyũkakolaya ebyala biwe omo kibindi haguma nage yukandinyihotera.
40026024	Omugala w'Omundu akagenda ngoko kĩsakĩre busana naye, nĩkwa obũlĩge oko mundu oyukahotera Omugala w'Omundu! Kumbe lyowene busana n'omundu oyo nga siabutawa!
40026025	Neryo Yũda, oyo wamuhotera, mwasũbĩrya ati, Mũkangĩrĩrya, ĩkwa nĩ ngye kwehĩ? Yesu mwamũsũbĩrya ati, Wamabĩbugakyo.
40026026	Neryo omugulu babya bakalya, Yesu mwĩmya obundu, neryo abere abitsumulabo, mwatsũtsangabo, mwahabo abiga ati, Mwĩmayebo, mulye; oyũ ni mubiri wage.
40026027	Neryo mwĩmya olũtehĩ mwaha ewasĩngya, neryo mwahalobo ati, Mũpũlaye kulo, ĩnywe bosĩ.
40026028	Kusangwa oyũ ni musasi wage, omusasi w'endagane, omusasi wage owakũtawa busana n'abangi, busana n'eribuyira ebibi.
40026029	Nĩkwa ngababwira, sindiendisyaswapũlya oko bĩgũma ebĩ by'ebinyũ erĩtsũka lino erĩhĩka oko kiro nasyapũlya ebihya-bihya haguma nenyũ omo bwami bwa Tata wage.
40026030	Neryo babere babiimba olwimbo, mobaya oko kitwa ky'eMĩzeĩrũnĩ.
40026031	Neryo Yesu mwabwirabo ati, Ĩnywe bosĩ mukandinyitswako oko kiro ekĩ, kusangwa amasako ati, Nyamuhanga asyaswĩrya omũlĩsya, n'esyombũlĩ sy'omo kĩhyo syasyapanzikana.
40026032	Nĩkwa nasyabya nabĩlũbũkĩbwa, nasyabatanga eGalĩlaya.
40026033	Nĩkwa Petero mwabũga naye ati, Nomo abosĩ bangatswa busana nawe, ĩngye sindiendisyakutswako na kera.
40026034	Yesu mwabũga naye ati, Kwenene ngabũga nawe, omo kiro ekĩ kya mũnabwĩre, engoko-lume ite yabika, ukandinyigana. ngendo ĩsatu.
40026035	Petero mwamubwira ati, Sindiendikugana, nomo nangahola haguma nawe. N'abiga bosĩ mobabũga batya.
40026036	Neryo Yesu haguma n'abiga buwe mobaya ahakahulawa mo Getesemane, neryo mwabwira abiga buwe ati, Mwĩkale hano omugulu ngaya halya eriyasaba.
40026037	Neryo mwatwala Petero n'abagala babiri ba Zebedayo, neryo mwatsũka eribya n'obũlĩge n'erĩhahũkya omutima.
40026038	Neryo mwabwirabo ati, Omutima wage ali n'obũlĩge bunene bukasonda erĩnyĩta. Mũsĩgale hano, mũtegaye haguma nage.
40026039	Neryo mwaya embere yo hake, mwawa ahisi, mwasaba ati, Tata wage, kyamatokekana, ũnyĩlũsaye kw'olũtehĩ olũ! Nĩkwa butsira ngoko nyazĩre, nĩkwa ngoko wanzĩre.
40026040	Neryo mwasuba ahali abiga basatu mweyabo ibanagotsere, neryo mwabũga na Petero ati, Mwatalũkĩre erĩteya haguma nage esaa nguma kwehĩ?
40026041	Mubye mukasaba n'erĩteya, isimwingira omw'irengwako; omutima akalĩga, nĩkwa omubiri ni molo.
40026042	Kandi engendo y'akabiri Yesu mwayasaba ati, Tata wage, olũtehĩ olũ lwamatenditokekana erĩnyĩlũako namatindapũlyalo, erisonda lyawe likolawe.
40026043	Kandi mwasa mweyabo ibaneto, kusangwa ameso wabo ĩnĩalĩtohĩre.
40026044	Kandi Yesu mwasĩgabo, mwayasaba engendo y'akasatu, iniakasuba omo bĩnywa ebyo kandi.
40026045	Neryo mwasuba oko biga, mwabwirabo ati, Mukineto, mukinaluhuka kwehĩ? Lebaya! Endambĩ yamahĩka, n'Omugala w'Oinundu akahĩrawa omo byala by'abandu babi.
40026046	Mu-hangane, tugende! Mũlebaye, oyukanyihotera yoyũ hano!
40026047	Neryo Yesu abere akĩnabũga, lebaya, Yũda, omuguma w'oko biga ĩkũmĩ n'ababiri, mwasa. Haguma naye habya endeko nene eyĩhekĩre emĩyalĩ n'esyongonĩ, ibakatumawa n'abahererĩ bakulu n'abakulu b'Abayũda.
40026048	Neryo oyo wamuhotera mwahabo ekĩmĩnyĩsyo ati, Oyo ngandilyatsirira, ini iye; mumuhambe!
40026049	Neryo Yũda abere ahĩka, mwaya uku Yesu ati, Wasĩbĩre, Mũkangĩrĩrya! neryo mwamulyatsirira.
40026050	Neryo Yesu mwamubwira ati, Mwĩra, ukole ekyo uliasira! Neryo mobahĩka mobahamba Yesu mobamuwatako kutsibu.
40026051	Neryo lebaya, omuguma w'oko bandu ababya na Yesu mwasumba ebyala biwe mwakula omũyali, mwabanda omukobe w'omukulu w'abahererĩ bosĩ, mwatwa okũtũ kuwe.
40026052	Neryo Yesu mwabũga naye ati, Sũbaya omũyalĩ g'omo lubo lwago; kusangwa abosĩ abakawata oko mũyalĩ, basyahera omo mũyalĩ.
40026053	Kutse ũkaganĩraya uti sinangatoka erilakira Tata wage, naye iniamba abamalaĩka elfu makũmĩ alinda n'ĩbĩrĩ kwehĩ?
40026054	Nĩkwa Amasako asyabererera ati awakabuga ati, Litolere ibyabya bitya?
40026055	Oko ndambĩ eyo Yesu mwabũga n'endeko ati, Mwabiriasa n'emĩyalĩ n'esyongoni erinyihamba ng'abakahamba omũnyeyĩ kwehĩ? Obuli kiro nabya nyĩkere omo Hekalũ ngakangĩrĩrya, momutanyihamba.
40026056	Nĩkwa ebyosĩ ebĩ byabiribya bitya erĩberererya ebyo bamĩnyererĩ basaka. Neryo abiga bosĩ mobamutswako, mobatibita.
40026057	Neryo abahamba Yesu mobamutwala ew'omukulu w'abahererĩ bosĩ ye Kayafa, aho abasakĩ b'Emigambo n'abakulu babya bahĩndene.
40026058	Nĩkwa Petero mwamukwama enyũma inianayĩsũnĩre, mwahĩka oko muhana g'omukulu w'abahererĩ bosĩ. Neryo Petero mwingira omo muhana, mwĩkala n'abateya erilangira endũlĩ y'omwatsi.
40026059	Nĩkwa abahererĩ bakulu n'ab'omw'ĩbũgĩro mobasonda-sonda emyatsi y'amabehĩ busana na Yesu, ibatoka erĩmwĩta.
40026060	Nĩkwa mobatabana eby'amabehĩ, nomo abatũlĩ b'amabehĩ bangi banahĩkaho. Nĩkwa enyũma w'aho ababiri b'amabehĩ mobahĩka,
40026061	bati, Omundu oyũ mwabũga ati, Ĩngye nangatoka erĩhĩmbũla eHekalũ ya Nyamuhanga, n'erĩswahĩmbayo omo biro bisatu.
40026062	Neryo omukulu w'abahererĩ bosĩ mwahangana, mwabũlya Yesu ati, Sũlĩsũbĩraya kwehĩ? Ni byahi ebyo bandu aba bakakũhandĩkĩrĩraya kwehĩ?
40026063	Nĩkwa Yesu mwabya bũkũtũ. Neryo omukulu w'abahererĩ bosĩ mwabwira Yesu ati, Ngakusema busana na Nyamuhanga oyuliho, utubwire wamabya uli Kristo, Mugala wa Nyamuhanga.
40026064	Yesu mwabũga naye ati, Uwe wamabũgakyo, nĩkwa ngababwira nyiti, Enyũma w'aho mwasyalangira Omugala w'Omundu ĩnĩanĩkere oko byala by'amali by'Omũtokĩ W'ebyosĩ, iniakasa oko bĩtũ by'ekyanya.
40026065	Neryo omukulu w'abahererĩ bosĩ mwatulanga ekanzu yiwe, ati, Abiritsuma! Tukine n'obwaga bw'abalangĩrĩ kwehĩ? Lebaya, mwamabyowa eritsuma liwe!
40026066	Mũkaganĩrayakĩ kwehĩ? Nabo mobasũbĩrya bati, Atolere oluholo!
40026067	Neryo mobatwĩra matande omo bũsũ bwa Yesu n'erĩmũswĩrya ebĩkũndĩ, n'abandi mobamũswĩrya esyongũmbe.
40026068	Mobabũga bati, Uwe Kristo, ũtuminyerereko! Nindi wamakũswĩrya kwehĩ?
40026069	Nĩkwa Petero abya ĩnĩanĩkere eyĩhya omo muhana. Neryo omugombe mwana-muto muguma mwamũhĩkako ati, Nawe wabya na Yesu Omũgalĩlaya.
40026070	Nĩkwa Petero mwayigana embere w'abosĩ ati, Sĩnyasĩ ebyo ũkabũga nga ni byahi.
40026071	Neryo Petero mwaya eyĩhya oko lũkyo lw'omuhana, n'ogundi mugombe mwana-muto mwamulolako, mwabwira bandu ababyaho ati, Omundu oyũ abya na Yesu Omũnazaretĩ.
40026072	Neryo Petero mwaswagana n'erĩlahĩrya ati, Sĩnyasĩ omundu oyo.
40026073	Kandi enyũma hake ababya bimeneho mobahĩka mobabwira Petero bati, Kwenene nawe uli mnguma wa kubo, kusangwa emĩbũgĩre yawe ĩkakũmĩnyĩkalaya.
40026074	Neryo Petero mwatsũka eritakira n'erĩlahĩrya ati, Sĩnyasĩ omundu oyo! Neryo-neryo engoko-lume moyabika.
40026075	Neryo Petero mwibuka ekĩnywa ekyo Yesu abũga ati, Engoko-lume ite yabika, ukandinyigana ngendo ĩsatu. Neryo mwahulukira eyĩhya, mwalira n'obũlĩge.
40027001	Neryo bwabere bwabya tũtũtũ, abahererĩ bakulu bosĩ n'abakulu b'abandu mobaya embĩta y'erĩĩta Yesu.
40027002	Neryo mobaboha Yesu omo mahulula, mobamutwala oko mũtabalĩ Pilato.
40027003	Neryo Yũda, omũhoterĩ wa Yesu, abere abilangira ko Yesu amabitswerwa ambu akwe, mwabinduka, mwasũbya ebihande by'ebĩtsĩpa makũmĩ asatu oko bahererĩ bakulu n'abakulu b'Abayũda.
40027004	Ati, Nabirikola nabi ngahotera omundu oyute n'olubanza nyiti akwe. Nabo mobabũga bati, Tutsomene ekyo kwehĩ? Olo ni lwawe!
40027005	Neryo Yũda mwagusa ebihande by'ebĩtsĩpa ebyo by'ahisi omo Hekalũ, neryo mwalũaho, Neryo Yũda mwagenda mwayayihanika.
40027006	Neryo abahererĩ bakulu mobĩmya ebihande by'ebĩtsĩpa bati, Siritolere omo Migambo yetu erĩhĩrabyo omo kĩbo ky'eHekalũ kusangwa ni nzwere y'omusasi.
40027007	Neryo mobaya embĩta, mobagula kubyo kw'Ekitaka ky'Omũbũmbĩ, busana n'erita kukyo kw'abandu b'ehandi.
40027008	Kĩkaleka ibahula ekitaka ekyo mo Kitaka ky'Omusasi erĩhĩka na mũnabwĩre.
40027009	Neryo mobyabererera ebyabũgawa n'omũmĩnyererĩ Yeremĩa ati, Mobĩmya ebihande by'ebĩtsĩpa amakũmĩ asatu, enzwere yoyo abandu ba Ĩsraelĩ bahĩra busana naye.
40027010	Kandi mobahabyo busana n'Ekitaka ky'Omũbũmbĩ, ngoko Mukama anyihana.
40027011	Nĩkwa Yesu mwahangana embere w'omũtabalĩ. Naye mwamũbũlya ati, Uli mwami w'Abayũda kwehĩ? Yesu mwasũbĩrya ati, Wamabũgakyo.
40027012	Nĩkwa mwatasũbyakĩ omugulu abahererĩ bakulu n'abakulu b'Abayũda bamuhandikirira.
40027013	Neryo Pilato mwabũga naye ati, Sũlĩtowa emyatsi yingaha bakakuhandikirira kwehĩ?
40027014	Nĩkwa Yesu mwatamũsũbĩrya omo mwatsi n'omuguma bamuhandikirira, kyaleka omũtabalĩ iniasweka kutsibu.
40027015	Neryo oko buli kiro kikulu ky'Erikiruka, omũtabalĩ agenda akaboholera endeko y'omundu muguma w'omũlĩkĩ oyo banzĩre.
40027016	Nĩkwa oko mugulu oyo babya babohĩre mundu w'omũlĩkĩ muguma oyũkũmayĩre, omundu oyukahulawa mo Baraba.
40027017	Neryo omugulu endeko yahĩndana, Pilato mwabũga nabo ati, Mwanzĩre inababoholerandi kwehĩ? Ye Baraba, kutse Yesu oyukahulawa mo Kristo kwehĩ?
40027018	Kusangwa Pilato abya asĩ ko bahotera Yesu busana n'erimutsura.
40027019	Kandi omugulu Pilato abya ĩkere oko kĩtũmbĩ ky'eritswera bandu, omũkalĩ wuwe mwamutumako ati, Subye n'ahake oko mwatsi w'omundu oyutunganene, kusangwa omo kiro kya mũnabwĩre nabiriagalwa kutsibu omw'ilota busana naye.
40027020	Nĩkwa abahererĩ bakulu n'abakulu mobatsotsererya esyondeko bati babũlaye Pilato aboholerebo Baraba, nĩkwa bati, Yesu ĩtawe.
40027021	Nĩkwa omũtabalĩ mwabũlyabo ati, Oko babiri aba mwanzĩre inababoholera wahi kwehĩ? Nabo mobasũbĩrya bati, Ye Baraba.
40027022	Neryo Pilato mwabũga ati, Nyĩkolekĩ na Yesu oyukahulawa mo Kristo kwehĩ? Abosĩ mobabũga bati, Abambawe oko musalaba!
40027023	Nĩkwa Pilato mwabũlyabo ati, Amakola kibi kyahi kwehĩ? Nĩkwa mobalabya kw'aho emirenge yabo, bati, Abambawe oko musalaba!
40027024	Neryo Pilato abere alangira kw'amalemerwa n'omwatsi, nĩkwa omwaga kw'amatsũka, mwĩmya amagetsi mwanaba oko byala embere sy'endeko ati, Sindi k'omusango w'omusasi w'omundu oyũ! Olũ nĩ lwenyũ!
40027025	Neryo endeko yosĩ moyasũbĩrya iti, Omusasi wuwe atubyeko n'oko bana betu!
40027026	Neryo Pilato mwaboholerabo Baraba, nĩkwa mwaswĩrya Yesu omo mikoba, neryo Pilato mwahereryabo Kristo ati abambawe oko musalaba.
40027027	Neryo abasĩrĩkanĩ b'omũtabalĩ mobatwala Yesu oko Kikali, neryo mobahĩndanĩa omulondo gosĩ hakũhĩ naye.
40027028	Neryo mobambula Yesu y'esyongimba siwe, mobamwambalya ekanzu y'omunyama.
40027029	Neryo mobaluka embĩta y'amahwa, mobahĩrayo oko mutwe wuwe, kandi mobahĩra oluseke l'omo byala biwe by'amali, kandi mobamũkũkamira n'erĩmũsekererya, bati, Ukote, uwe Mwami w'Abayũda!
40027030	Neryo mobamũtwĩra kw'amatande, kandi mobahamba oluseke olo mobatsũka erĩswĩrya Yesu oko mutwe.
40027031	Neryo babere babĩmũsekererya, mobamwambula ekanzu eyo, mobasyamwambalya esyongimba siwe, mobamutwala eriyamubamba oko musalaba.
40027032	Kandi babere bakalũaho mobahĩndana n'omundu akalũa eKũrene oyukahulawa mo Sĩmonĩ. Mobahatikana omundu oyo erihekera Yesu y'omusalaba wuwe.
40027033	Neryo babere bahĩka ahakahulawa mo Gologota, eribindula liti, Ah'amahanga;
40027034	eyo mobamuha ebĩnyũ ebĩtũlũngene n'endulu, apũlaye, neryo abere abĩgeryabyo, mwaganabyo.
40027035	Neryo mobabamba Yesu oko musalaba, neryo mobagabana esyongimba siwe, mobakanga obukanga busana nasyo.
40027036	Neryo mobĩkala ahisi, mobamũteya aho.
40027037	Mobahĩra endata oko mutwe wuwe erihandikirira eryo bamuhandikirira, bati, OYŨ NI YESU OMWAMI W'ABAYŨDA.
40027038	Kandi mobabamba abanyeyĩ babiri oko misalaba haguma na Yesu, omuguma oko luhande lw'amali, n'ogundi oko luhande lw'amalembe.
40027039	Neryo abandu abalabaho mobatsuma Yesu, ĩbakatsĩngaya emitwe yabo,
40027040	bati, Uwe ukasambula eHekalũ n'erĩswahĩmbayo omo biro bisatu, ũyĩlamaye! Wamabya uli Mugala wa Nyamuhanga, ũkĩme oko musalaba!
40027041	Abahererĩ bakulu n'abakangĩrĩrya b'Emigambo n'abakulu, nabo mobasekererya Yesu bati,
40027042	Mwalamya abandi, nĩkwa sialitoka erĩyĩlamya! Iye ni Mwami w'Abaĩsraelĩ, akĩme oko musalaba, netu twasyamwĩkĩrĩrya!
40027043	Akayiketera Nyamuhanga, amũlamaye lino, amabya amũsĩmĩre. Kusangwa mwabũga ati, Ĩngye indi Mugala wa Nyamuhanga.
40027044	Kandi abanyeyĩ ababambawa oko misalaba kuguma na Yesu, nabo mobamutsuma batya.
40027045	Neryo bwabere bwahĩka saa ndatu omwĩrĩmya mwaswika ekihugo kyosĩ, erĩhĩka oko saa tĩsa.
40027046	Neryo oko saa tĩsa Yesu mwayilakira n'omulenge munene ati, Eloĩ, Eloĩ, lama sabaktanĩ? Eribindula liti, Nyamuhanga wage, Nyamuhanga wage, busana nakĩ ũkanyĩsĩganaya kwehĩ?
40027047	Neryo abandi ababya bahangeneho bakahulikirira, mobabũga bati, Omundu oyũ akabirikira Elĩa.
40027048	Neryo lũba omuguma wa kubo mwatibita mwĩmya embũhũma, mũsũlya muyo mw'epada, mwahĩrayo oko luseke, mwahayo Yesu erĩpũlyayo.
40027049	Nĩkwa abandi bati, Tulinde, tũlebaye Elĩa ng'anasa n'erĩmũlamya.
40027050	Neryo Yesu mwaswalaka n'omulenge munene, neryo mwataswahumula.
40027051	Neryo lebaya, olukimba olũkasũkũlĩraya ol'omo Hekalũ molwasatika mo bihande bibiri, erĩtsũka endata n'erĩhĩka ahisi. N'ekitaka mokyatitimana, n'amabwe mwasatangika.
40027052	N'esisinda mosyalĩbũkala, neryo abandu bangi ba Nyamuhanga ababya ibabirihola, mobalũbũkĩbwa.
40027053	Mobalũa omo sisinda enyũma w'erĩlũbũka lya Yesu, mobaya omo mũyĩ abũyĩrĩre, mobabutukira abandu bangi.
40027054	Nĩkwa omugulu omukulu w'abasĩrĩkanĩ n'abasĩrĩkanĩ ababya haguma naye bakateya Yesu, babere balangira omũsĩkĩ, n'emyatsi eyo yabya, mobubaha kutsibu bati, Kwenene oyũ alũe Mugala wa Nyamuhanga!
40027055	Kandi habya bakalĩ bangi ibakasamalira ibimene hali. Nabo ba babya bakakwama Yesu ĩbakalũa eGalĩlaya, ĩbakamũwatĩkaya.
40027056	Kandi Marĩa Magdalene, na Marĩa nyĩnya wa Yakobo na Yese, na nyĩnya w'abagala ba Zebedayo babya haguma nabo.
40027057	Neryo bwabere bwabya ĩgolo-golo, omundu w'ebindu mwasa Omunya Arĩmatea, erĩna liwe iyo Yosefũ, naye abya mwiga wa Yesu nibya.
40027058	Omundu oyo mwasa uku Pilato, mwasaba omubiri wa Yesu. Neryo Pilato mwahamula Yosefũ ahabawego.
40027059	Neryo Yosefũ mwĩmya omubiri wa Yesu, mwalĩngĩra kugo k'olukimba lowene lw'ekĩtanĩ.
40027060	Neryo mwahĩrago omw'isinda yiwe nyihya-nyihya eyo abatsa omw'ĩbwe. Kandi Yosefũ mwakũmbagalĩrya erĩbwe rĩnene oko lũkyo lw'eyisinda, neryo mwalũaho.
40027061	Marĩa Magdalene, n'ogundi Marĩa ababiri bosĩ babya bĩkere eyisirya okw'isinda.
40027062	Neryo engyakya, ekiro ekikakwama ekiro kikulu ky'Erĩkokotya, abahererĩ bakulu n'Abafarĩsayo mobahĩndana embere sya Pilato,
40027063	bati, Mukama twamibuka ngoko mũtebya oyo abũga omugulu abya akiriho ati, Enyũma w'ebiro bisatu nasyalũbũka.
40027064	Neryo, uhamule uti eyisinda ĩteyĩbawe erĩhĩka oko kiro ky'akasatu ekyo, abiga buwe bakasyahĩka, bakamwĩba, ibabwira bandu bati, Abĩrĩlũbũka oko baholĩ, neryo, erĩtebya ly'enyũma iryabya libi kwilaba ery'erĩmbere.
40027065	Nĩkwa Pilato mwabwirabo ati, Mwĩmaye abateya, mugende, mũtegaye eyisinda yo ndeke ngoko mwangakola.
40027066	Neryo mobagenda, mobateya eyisinda yo ndeke, mobahĩraho abateya, kandi mobahĩra ekĩmĩnyĩsyo okw'ĩbwe.
40028001	Neryo enyũma w'ekiro ky'eSabato, ekiro ky'erĩtsũka eyenga kyabere kyasonda erikya, Marĩa Magdalene n'ogundi Marĩa mobayalebya eyisinda.
40028002	Neryo lebaya, mohabya omũsĩkĩ munene. Kusangwa omũlaĩka w'Omukama mwandagala akalũa elubula, mwahĩkaho mwakũmbagalya erĩbwe eryo, mwĩkala kulyo.
40028003	Erisosa liwe lyabya ng'erĩpalya ly'obũtũkũ, n'esyongimba siwe syabya nyeru-nyeru ng'enzururu.
40028004	Abateya mobatitimana busana n'erimubaha, neryo mobabya ng'abandu baholĩre.
40028005	Neryo omũlaĩka mwabũga n'abakalĩ ati, Simubahe, kusangwa nyĩnasĩ ko mukasonda-sonda Yesu oyo wabambawa oko musalaba.
40028006	Siali hano, abĩrĩlũbũka ngoko abũga! Mwase, mũlebaye aho Mukama alũe agotsere.
40028007	Mugende lũba mubwire abiga buwe kw'abĩrĩlũbũka oko baholĩ, kandi lebaya, akabatanga eGalĩlaya. Eyo yo mwasyamulolerako. Lebaya, nabiribabwira.
40028008	Neryo mobalũa okw'isinda ko lũba n'eriubaha n'obutseme bunene, mobatibita eriyabwira abiga ba Yesu.
40028009	Neryo lebaya, Yesu mwahĩndana nabo ati, Mwabũkĩre! Neryo mobamũhĩkako, mobahamba ebisando biwe, mobamũramya.
40028010	Neryo Yesu mwabwirabo ati, Simubahe; mugende muyabwire abagala betu baye eGalĩlaya, eyo yo basyanyilolerako.
40028011	Neryo abakalĩ babere bakagenda, lebaya, abandi b'oko bateya mobagenda oko mũyĩ, mobayabwira abahererĩ bakulu ebyosĩ ebyabere.
40028012	Neryo babere babĩhĩndana n'abakulu b'Abayũda n'erihanana haguma, mobaha abasĩrĩkanĩ b'esyofranka nene,
40028013	bati, Mũbũge muti, Abiga buwe mobakahĩka omo kiro n'erĩmwĩba omugulu tũlweto.
40028014	Kandi omũtabalĩ amowa omwatsi oyũ, twasyamwowĩsya, ĩtwababalya omwaga.
40028015	Neryo abateya abo mobĩmya esyofranka esyo, mobakola ngoko babwirawa. Engulu eyĩ moyatsungana omo katĩkati k'Abayũda erĩhĩka mũnabwĩre.
40028016	Neryo abiga erĩkũmĩ n'omuguma mobaya oko kitwa ky'eGalĩlaya aho Yesu ahula.
40028017	Neryo babere balola uku Yesu mobamũramya, nĩkwa abandi mobatika-tika.
40028018	Neryo Yesu mwasa mwabũga nabo ati, Ehamũlĩ yosĩ nabirihabwayo omo lubula n'omo kihugo.
40028019	Neryo mugende, muyire abiga oko bihanda byosĩ; mũbatĩsayebo omo lĩna ly'Ĩse, n'ery'Omugala, n'ery'Omũlĩmũ Abũyĩrĩre.
40028020	Mũkangĩrĩrayebo bakole ebyosĩ ebyo nabiribahana. Kandi mwibuke! Ĩngye ko ndi haguma nenyũ ebiro byosĩ erĩhĩka okw'ihwererera ly'emigulu.
41001001	Erĩtsũka ly'Engulu Yowene ya Yesu Kristo Mugala wa Nyamuhanga.
41001002	Ngoko mũmĩnyererĩ Ĩsaya asaka, ati, Nyamuhanga ati, Omukwenda wage yoyũ. Nasyamutuma embere syawe, erĩyakokotya enzira busana nawe.
41001003	Ni mulenge w'oyukabirikirira omo mbwarara, ati, Mowanaye enzira y'Omukama, Mũtũngananaye esyombalu siwe.
41001004	Yoane Mũbatĩsya mwahulukira omo mbwarara, ĩnĩakatũlaganaya omwatsi ati, Mubindule emitima yenyũ erireka ebibi, mũbatĩsĩbawe, Nyamuhanga ababuyire ebibi byenyũ.
41001005	Neryo abandu bosĩ b'ekihugo ky'eYũdea, n'ab'omũyĩ w'eYerũsalema mobahĩka ukũ Yoane. Mobakangya ebibi byabo, neryo Yoane mwabatĩsyabo omo lũsĩ lw'eYorodanĩ.
41001006	Neryo Yoane abya ambite esyongimba sy'obweya bw'engamia, iniakambala n'omukoba w'ekihu omo mbindi yiwe; kandi iniakalya esyongĩke; n'obuki b'omolĩ.
41001007	Yoane mwabwira abandu ati, Oyo wasyasa enyũma syage anyĩrengĩrye maka, kandi ĩngye sinyitolere erĩũnama n'erĩkũndũla emikoba y'esyongendero sy'ebisando biwe.
41001008	Ĩngye ngababatĩsaya omo magetsi, nĩkwa iye asyababatĩsya omo Mũlĩmũ Abũyĩrĩre.
41001009	Omo biro ebyo Yesu mwalũa eNazaretĩ omo kihugo ky'eGalĩlaya, na Yoane mwamũbatĩsya omo Yorodanĩ.
41001010	Neryo-neryo Yesu abere abĩlũa omo magetsi, mwalangira olubula molwakingukala, n'Omũlĩmũ iniakamwandagalirako ng'akalĩkũkũ.
41001011	N'omulenge mwalũa elubula ati, Uli Mugala wage mwanze, namakutsemera ndeke.
41001012	Neryo-neryo Omũlĩmũ mwamũlolya omo mbwarara.
41001013	Neryo Yesu mwabya eyo omo mbwarara ebiro makũmĩ ani, nĩkwa eSatanĩ moyamulengako. Yesu mwabya eyo haguma n'esyonyama sy'omolĩ, n'abamalaĩka mobasa n'erimũkolera.
41001014	Neryo Yoane abere abĩhĩrwa omo mũlĩkĩ, Yesu mwaya eGalĩlaya, mwatũlaganĩa Engulu Yowene eyĩkalũa ewa Nyamuhanga.
41001015	Ati, Omugulu abiribererera, n'Obwami bwa Nyamuhanga buli hakũhĩ! Mubinduke, erireka ebibĩ byenyũ, mwĩkĩrĩraye Engulu Yowene.
41001016	Kandi omugulu Yesu abya akalendera hakũhĩ n'engetsi y'eGalĩlaya, mwalangira Sĩmonĩ na mugala wabo ye Anderea, bakagusa ekĩsohĩ ky'omo ngetsi kusangwa babya basohĩ.
41001017	Neryo Yesu mwabwirabo ati, Munyikwame, nage nasyabayira mo basohĩ b'abandu.
41001018	Neryo-neryo mobasĩga ebĩsohĩ byabo, mobamukwama.
41001019	Kandi mwagenda embere yo hake mwalangira Yakobo mugala wa Zebedayo, na mugala wabo ye Yoane, ibane omo bwato bakalanda ebĩsohĩ.
41001020	Neryo-neryo Yesu mwabirikirabo; nabo mobasĩga ĩse wabo ye Zebedayo omo bwato haguma n'abagombe babo, neryo mobakwama Yesu.
41001021	Neryo mobaya oko mũyĩ w'eKapernaũmũ. N'oko kiro ky'eSabato, Yesu mwingira omo nyũmba y'erĩhĩndanamo, mwatsũka erĩkangĩrĩrya.
41001022	Neryo abandu mobaswekera erĩkangĩrĩrya liwe, kusangwa mwabya akakangĩrĩryabo n'ehamũlĩ, isiali ng'abakangĩrĩrya b'Emigambo.
41001023	N'oko mugulu oyo omo nyũmba y'erĩhĩndanamo mwabya omundu oyuli kw'ekĩrĩmũ kibi iniakalaka kutsibu ati,
41001024	Uwe, Yesu w'eNazaretĩ tuli na mwatsi wahi nawe kwehĩ? Wamasa erĩtũherya kwehĩ? Nyĩnakwasĩ, uli Oyũbũyĩrĩre wa Nyamuhanga!
41001025	Neryo Yesu mwakunga embĩnga eyo ati, Ubye bũkũtũ, ũlũe oko mundu oyũ!
41001026	N'ekĩrĩmũ kibi ekyo mokyamũsũkya-sũkya, kandi mokyalaka kutsibu, mokyamũlũako.
41001027	Neryo abandu bosĩ mobasweka. Mokyaleka ĩbabũlanĩa bati, Kw'ekĩ nĩkĩ? Nĩ 'kangĩrĩrya lihya-lihya kwehĩ? Akahana ebĩrĩmũ bibi n'ehamũlĩ, nabyo ĩbyamowa.
41001028	Neryo engulu ya Yesu moyatsungana ehosĩ omo kihugo ky'eGalĩlaya.
41001029	Neryo mobalũa omo nyũmba y'erĩhĩndanamo, mobaya omo nyũmba ya Sĩmonĩ na Anderea; kandi Yakobo na Yoane mobagenda haguma nabo.
41001030	Neryo nyĩnyĩ-byala wa Sĩmonĩ abya alwere ekĩhũhanĩ. Nĩkwa mobabwira Yesu bati kw'alwere atya.
41001031	Neryo Yesu mwahĩkaho, mwamuwata oko byala, mwamũhanganĩa. Neryo erĩhũhana molyamũlũako, neryo mwatsũka erikolerabo.
41001032	Neryo bwabere bwabya ĩgolo-golo, eryuba lyabirenga, abandu mobaletera Yesu y'abakonĩ bosĩ n'ababya kw'esyombĩnga.
41001033	Neryo abandu bosĩ b'omũyĩ mobahĩndana embere w'enyũmba.
41001034	Kandi Yesu mwalamya abangi ababya balwere emĩsĩndo yosĩ y'esyondwala, kandi mwahiga esyombĩnga nyingi. Mwatalĩga esyombĩnga sĩkabũga mwatsi, kusangwa syabya ĩsĩnamwasĩ.
41001035	Omo ngyakya-ngyakya isibulibwakya, Yesu mwabuka mwalũa eka, mwaya ahate bandu, mwasabiraho.
41001036	Nĩkwa Sĩmonĩ n'abalĩkyabo mobamusonda-sonda.
41001037	N'omugulu bamubana mobabũga bati abandu bosĩ bakakusonda-sonda.
41001038	Nĩkwa Yesu mwabwirabo ati, Tugende ehandi oko yindi mĩyĩ, eyiri hakũhĩ, inatoka erĩkangĩrĩryayo nibya, kusangwa ekyo kyo nasira.
41001039	Kw'alendera atya ehosĩ eGalĩlaya, ĩnĩakatũla Engulu Yowene omo manyũmba w'erĩhĩndanamo, n'erihiga esyombĩnga.
41001040	N'omuhaga mwahĩka uku Yesu iniakamuhatikana n'erĩmũkũkamira ati, Wamabya ũnanzĩre, wangatoka erĩnyĩlamya.
41001041	Yesu mwamũkwĩra bũlĩge neryo mwakakya ebyala biwe mwamũtũlako ati, Nyanzĩre, ũlamĩbawe!
41001042	Neryo-neryo ebihaga mobyamũlũako, mwalama.
41001043	Neryo Yesu mwamuhana kutsibu, mwamutuma
41001044	ati, Subwire omundu omwatsi oyũ. Nĩkwa ugende ũyĩkanganaye oko mũhererĩ, uhere obuhere obo Musa ategeka busana n'erilama lyawe, erĩmĩnyĩsya abandu bosĩ ngoko wabĩrĩlamĩbwa.
41001045	Nĩkwa omundu oyo mwahuluka, mwatsũka erĩtũlago ehosĩ n'erĩtũlaganĩa engulu eyo. Kyaleka Yesu iniatatoka erĩhĩka oko mũyĩ, nĩkwa mwĩkala ahate bandu, nĩkwa abandu mobasa eyo ali bakalũa ehosĩ.
41002001	Enyũma w'ebindi biro Yesu mwaswahĩka eKapernaũmũ, neryo abandu mobowa engulu yiwe kw'ali omo nyũmba mw'eka.
41002002	Neryo abandu bangi mobahĩndanaho isihakiri mwanya, kutse n'ahakũhĩ n'olũyĩ. Neryo Yesu mwakangĩrĩryabo.
41002003	Neryo abandu bani mobamuletera omundu oyũbasĩre.
41002004	N'omugulu bataluka erĩkolya omundu oyo y'uku Yesu busana n'endeko, mobatobola olutwe lw'endata aho Yesu abya. Neryo babere babitula h'omwanya, mobandagalya h'omundu oyũbasĩre iniane oko ngyingo.
41002005	Neryo Yesu, omugulu alangira erĩkĩrĩrya lyabo, mwabwira omundu oyũbasĩre ati, Mwana wage, ebibi byawe byamabibuyirwa.
41002006	Nĩkwa abandi b'oko bakangĩrĩrya b'Emigambo ababya bĩkereho mobaganĩrya omo mitima yabo bati,
41002007	Ko mundu oyũ akabũga atya busana nakĩ? Akatsuma? nindi wangatoka eribuyira ebibi ate Nyamuhanga ĩyowene kwehĩ?
41002008	Neryo-neryo Yesu ĩnĩanasĩ omo mutima wuwe amalengekanĩa wabo mwabũlyabo ati, Ko busana nakĩ mũkaganĩraya emyatsi eyĩ y'omo mitima yenyũ kwehĩ?
41002009	Kwe kyolo ni kyahi, eribwira omundu oyũbasĩre nyiti, Ebibi byawe byamabibuyirwa, kutse erĩbũga nyiti, Hangana, wĩmaye engyingo yawe, ugende?
41002010	Nĩkwa mutoke eriminya ngoko Mugala w'Omundu awite ehamũlĩ muna-kihugo eribuyira ebibi, neryo mwabwira omundu oyũbasĩre ati,
41002011	Ngakubwira nyiti, Hangana, wĩmaye engyingo yawe ugende eka wenyũ!
41002012	Neryo-neryo omundu oyo mwahangana, mwĩmya engyingo yiwe, mwahuluka omo meso wabo abosĩ. Neryo abosĩ mobasweka kutsibu, mobapipa Nyamuhanga bati, Sitwetwatalangira ekiri ng'ekĩ na kera.
41002013	Neryo Yesu mwasuba oko mũsĩke w'engetsi y'eGalĩlaya. Nĩkwa endeko moyamũhĩkako, naye mwatsũka erĩkangĩrĩryabo.
41002014	Neryo Yesu abere akalaba, mwalangira omũsolesya, ye Lawĩ, mugala wa Alufayo, ĩnĩanĩkere aho bakasoleseraya. Neryo Yesu mwamubwira ati, Unyikwame. Neryo Lawĩ mwahangana, mwamukwama.
41002015	N'enyũma w'aho Yesu mwabya akalira omo nyũmba ya Lawĩ. N'abasolesya bangi n'abakola-nabi babya bakalya haguma na Yesu n'abiga buwe, kusangwa abakamukwama babya bangi.
41002016	N'omugulu abakangĩrĩrya b'Emigambo b'Abafarĩsayo balangira ko Yesu akalya haguma n'abasolesya n'abakola-nabi, mobabũlya abiga buwe bati, Busana nakĩ akalya haguma n'abasolesya n'abakola-nabi kwehĩ?
41002017	Neryo Yesu abere owa, mwasũbĩryabo ati, Abakalĩre sibali n'obwaga bw'omunganga, nĩkwa abalwere basa. Sinasa eribirikira abatunganene, nĩkwa abakola-nabi.
41002018	Neryo abiga ba Yoane Mũbatĩsya n'Abafarĩsayo babya bakatsira akalyo. Neryo abandu mobahĩka uku Yesu, mobamũbũlya bati, Abiga ba Yoane Mũbatĩsya, n'abiga b'Abafarĩsayo bakatsira akalyo, nĩkwa abiga bawe sibetsira kalyo busana nakĩ kwehĩ?
41002019	Neryo Yesu mwasũbĩryabo ati, Kw'abĩra b'ĩba w'omũherũkĩ banganatoka eritsira akalyo omugulu ali nabo kwehĩ? Iyihi. Nĩkwa omugulu ĩba w'omũherũkĩ akine nabo sibetoka eritsira akalyo.
41002020	Nĩkwa ebiro byasyahĩka omugulu ĩba g'omũherũkĩ asyalũsĩbwa kubo; neryo oko mugulu oyo basyatsira akalyo.
41002021	Sihali mundu oyukalandira ekitomeko kihya-kihya oko lukimba lwa kera; amayira atya, ekitomeko kikatahuka oko lukimba lwa kera, ilwatulika kwilaba erĩmbere.
41002022	Kutse sihali mundu oyũkũtũlĩra ebĩnyũ bihya-bihya by'omo bihu bikulu-kulu by'ebĩnyũ. Amayira atya, ebĩnyũ bikatula ebihu, n'ebĩnyũ haguma n'ebihu ibyatsanda. Nĩkwa ebĩnyũ bihya-bihya bĩkahĩrawa omo bihu bihya-bihya by'ebĩnyũ.
41002023	Yesu abere akalaba omo malima w'engano oko kiro ky'eSabato. Abiga buwe babya haguma naye, neryo mobatsũka erĩtwa amakũndĩ w'engano.
41002024	Neryo Abafarĩsayo mobabwira Yesu bati, Lebaya, abiga bawe bakakola ebyo Migambo ĩkaganaya erikola omo Sabato.
41002025	Yesu mwasũbĩryabo ati, Simwetasoma ekyo Dawĩdĩ n'abandu buwe bakola omugulu abya n'obwaga n'erĩkwa enzala kwehĩ?
41002026	Ngoko ingira omo nyũmba ya Nyamuhanga n'erirya oko mandu awahigulawa busana na Nyamuhanga. Emigambo ĩkaganaya abandu erirya kugo, ba n'abahererĩ basa. Nĩkwa Dawĩdĩ mwalyago, kandi mwahago oko bandu buwe nibya. Dawĩdĩ akola atya oko mugulu wa Abĩatarĩ omũhererĩ mukulu oko bahererĩ bosĩ.
41002027	Neryo Yesu mwabũga ati, eSabato yahĩrawa busana n'erĩwatĩkya abandu. Abandu mobatayirwa busana n'eSabato.
41002028	Litya Omugala w'Omundu ni Mukama w'eSabato.
41003001	Neryo Yesu mwaswaya omo nyũmba y'erĩhĩndanamo. N'omundu w'ebyala bĩlehemĩre abyaho.
41003002	Kandi abandu mobatungerera Yesu ng'akandĩmũlamya omo kiro ky'eSabato kusangwa babya banzĩre erimutsongera nabi.
41003003	Neryo Yesu mwabwira omundu w'ebyala bĩlehemĩre ati, Hangana wase emuliro eno.
41003004	Neryo mwabũlya abandu ati, Omo Migambo yetu linatolere omo Sabato erikola ebibuya kutse erikola nabi kwehĩ? Erĩlamya engebe y'omundu kutse erĩheryayo kwehĩ? Nĩkwa mobabya bũkũtũ.
41003005	Neryo Yesu mwasamalirabo, mwatĩmbya ameso wuwe go kubo iniahitene, iniakagalawa busana n'obutsibu, bw'emitima yabo. Neryo mwabũga n'omundu oyo ati, Lambula ebyala byawe. Naye mwalambula ebyala biwe, neryo mobyalama ndeke.
41003006	N'Abafarĩsayo mobahũluka, mobaya embĩta haguma n'Abaherode, ngoko bangĩta Yesu.
41003007	Nĩkwa Yesu n'abiga buwe mobaya oko ngetsi y'eGalĩlaya; n'endeko nene moyamukwama. Endeko eyo yalũa eGalĩlaya, n'eYũdea,
41003008	n'eYerũsalema, n'ekihugo ky'eĨdũmea, n'ekihugo ky'eyisirya w'eYorodanĩ, n'ekihugo kĩhererenĩe n'emĩyĩ y'eTĩro n'eSĩdona. Endeko nene eyo moyahĩka uku Yesu kusangwa bowa emyatsi abya akakola.
41003009	N'endeko eyĩ yabya nene kutsibu, kyaleka Yesu iniabwira abiga buwe ati babane obwato busana naye, abandu bakasyamũhatatanĩa.
41003010	Kusangwa Yesu abya akalamya abandu bangi, n'abakonĩ bangi mobayĩlabĩrĩrya ukw'iye bati banamatamũtũlako.
41003011	N'omugulu abandu ababya kw'ebĩrĩmũ bibi bamulolako, mobawa ahisi embere siwe ibakalaka bati, Uli Mugala wa Nyamuhanga.
41003012	Neryo Yesu mwahanabo kutsibu ati sĩbamũkũmayĩraye.
41003013	Neryo Yesu mwahetukira oko kitwa, mwabirikira abandu abo abya anzĩre, nabo mobaya aho ali.
41003014	Neryo mwayisoga bandu ĩkũmĩ n'ababiri batoke eribya haguma naye, kandi atoke eritumabo erĩyatũlaganĩa omwatsi,
41003015	kandi babye n'ehamũlĩ y'erihiga esyombĩnga.
41003016	Erĩkũmĩ n'ababiri abo Yesu ayisoga nĩ Sĩmonĩ, (oyo Yesu ahula mo Petero);
41003017	na Yakobo n'omugala wabo ye Yoane, abagala ba Zebedayo, (Yesu mwahabo erĩna Boanerge, eribindula liti, Abagala b'omũlũmo);
41003018	na Anderea, na Fĩlipo, na Bartolomayo, na Matayo, na Toma, na Yakobo mugala wa Alufayo, na Tadeo; na Sĩmonĩ Mukanana,
41003019	na Yũda Ĩskarĩota, oyo wamuhotera.
41003020	Neryo Yesu mwaya eka. Kandi endeko nene moyahĩndana, kyaleka Yesu n'abiga buwe ibabula endambĩ y'erirya.
41003021	Neryo omugulu ab'ekĩtũnga kiwe bowa omwatsi oyũ mobayamuhamba kusangwa abandu bati, Abiribya mũsĩre.
41003022	Kandi abakangĩrĩrya b'Emigambo abalũa eYerũsalema babya bakabũga bati, Ali ko Belzebũlĩ. Abandi bati, Omukulu w'esyombĩnga yukamuha amaka w'erihiga esyombĩnga.
41003023	Neryo Yesu mwabirikira abandu hakũhĩ naye, neryo mwabũga nabo omo mĩsyo ati, Kw'eSatanĩ yangatoka erihiga eSatanĩ yiti kwehĩ?
41003024	Kandi obwami bwamayĩrwanĩa, obwami obo sibwangatoka erihangana.
41003025	Ekĩtũnga ky'abandu kyamayĩrwanĩa, ekĩtũnga ekyo sikyangahangana.
41003026	Kandi eSatanĩ yamayĩrwanĩa, nayo siyangatoka erihangana, nĩkwa yasyahwa.
41003027	Sihali mundu oyo wangatoka eriingira omo nyũmba y'omundu w'amaka n'erĩhũnga ebindu biwe atalyatsũka erimuboha; neryo iniatoka erĩhũnga enyũmba yiwe.
41003028	Kwenene ngababwira nyiti, Abandu basyabuyirwa ebibi byabo byosĩ, n'ebĩtsũmĩ byosĩ bakatsuma.
41003029	Nĩkwa oyukatsuma Omũlĩmũ Abũyĩrĩre, siendisyabuyirwa na kera, nĩkwa iniabiribya oko musango w'ebibi by'erikota.
41003030	Kusangwa babya bakabũga bati, Ali ko kĩrĩmũ kibi.
41003031	Neryo abagala babo Yesũ na nyĩnya wuwe mobahĩka. Mobahangana eyĩhya, mobamutumirako, bakamubirikira.
41003032	Neryo endeko yabya ĩtekĩre hakũhĩ na Yesu, neryo mobamubwira bati, Lebaya, koyo wawe n'abagala benyũ bali eyĩhya banemukusonda-sonda.
41003033	Yesu mwasũbĩryabo ati, Koyo nindi, n'abagala betu ni bahi kwehĩ?
41003034	Neryo mwasamalira abandu abĩkere ababya bamũtĩmbĩreko ati, Lebaya! Hano ho hali koyo wage n'abagala betu!
41003035	Kusangwa omundu oyukakola erisonda lya Nyamuhanga, yo mugala wetu, na mwali wetu, na koyo.
41004001	Kandi Yesu mwatsũka erĩswakangĩrĩrya oko mũsĩke w'engetsi. Neryo endeko eyahĩndana hakũhĩ naye yabya nene kutsibu, kyaleka inĩngira omo bwato n'erĩĩkala mubo. Obwato obo bwabya omo ngetsi nĩkwa endeko yabya yimene oko mũsĩke w'engetsi.
41004002	Yesu mwakangĩrĩryabo emyatsi mingi omo mĩsyo, neryo omw'ĩkangĩrĩrya liwe mwabwirabo ati,
41004003	Muhulikirire! Omũbĩbĩ mwayabiba embuto.
41004004	N'omugulu abiba, esindi mbuto mosyatogera oko mũsĩke w'enzira, n'esyonyonyũ mosyasa n'eritomengerasyo.
41004005	Esindi mosyatogera oko kitaka ky'amabwe, ahate mukungu mungi. Esyombuto esyo mosyalasa lũba, kusangwa omutaka si mungi.
41004006	Neryo eryuba lyabere lyakola, molyahĩsyasyo, neryo kusangwa emĩrĩhĩ yabya mike-mike, mosyuma.
41004007	Esindi mbuto mosyatogera omo mahwa, n'amahwa ayo mwalasa mwakũsyasyo, mositasohola.
41004008	Nĩkwa esindi mbuto mosyatogera omo kitaka kyowene mosyalasa, mosyaboga-boga mosyasohola, Esindi mosyabuta embuto ngendo makũmĩ asatu, n'esindi amakũmĩ ndatu, n'esindi ngendo ĩgana.
41004009	Nĩkwa Yesu mwabũga ati, Oyuwite amatwĩ w'erĩowa, owe.
41004010	Kandi omugulu Yesu abya ĩyowene, abamukwama haguma n'abiga buwe ĩkũmĩ n'ababiri mobamũhĩkako bakamũbũlya busana n'emĩsyo eyo.
41004011	Yesu mwasũbĩryabo ati, Ĩnywe mwabirihabwa eriminya erĩkũmbo ly'Obwami bwa Nyamuhanga, nĩkwa abandi, abate netu, bakowa emyatsi yosĩ mo mĩsyo.
41004012	Litya, Ibatoka erilangira, nĩkwa sĩbalangĩre, Ibatoka erĩowa kandi, n'erĩowa sibaminye, Bakayabindukira Nyamuhanga, Naye iniabuyirabo.
41004013	Neryo Yesu mwabũlyabo ati, Simwetaminya omũsyo oyũ kwehĩ? Neryo mwasyaminya emĩsyo yosĩ yo muti kwehĩ?
41004014	Omũbĩbĩ akabiba ekĩnywa kya Nyamuhanga.
41004015	Abandi bandu bali ng'ekĩnywa kikabibawa oko na nzira; n'omugulu bakowakyo, Satanĩ ĩkahĩka n'erĩlũsya ekĩnywa ekyabiribibwa omwisi wabo.
41004016	Abandi bandu bali ng'esyombuto esyatogera oko kitaka ky'amabwe. Omugulu bakowa ekĩnywa bakalĩgakyo n'obutseme.
41004017	Nĩkwa sikiribya omwisi wabo mo hali ng'omũlĩhĩ, neryo kikabya mo katambĩ kake. Neryo omugulu obũlĩge kutse erĩendererya bĩkahĩka busana n'ekĩnywa ekyo, bakakireka lũba!
41004018	Abandi bandu bali ng'esyombuto esyabibawa omo mahwa. Abo bakowa ekĩnywa ekyo,
41004019	nĩkwa amagalĩ w'ekihugo n'amatebo w'ebindu, n'esyongumbu sy'ebindi bindu bikingira ĩbyakũsya ekĩnywa, neryo ikitasohola.
41004020	Nĩkwa abandi bandu bali ng'embuto eyabibawa oko kitaka kyowene. Bakowa ekĩnywa ekyo n'erĩrĩgakyo ĩberya esyombuto; eyindi mbuto ngendo makũmĩ asatu, eyindi ngendo makũmĩ ndatu, eyindi engendo erĩgana.
41004021	Kandi Yesu mwabwirabo ati, Etala ikaletawa busana n'erihĩrayo omwisi w'ekitiri kutse eyĩkwa oko ngyingo kwehĩ? Omundu sialĩhĩrayo oko mbaniko kwehĩ?
41004022	Kusangwa sihali ekĩbĩsamĩre ekitendisyamĩnyĩkalĩbwa, kutse sihali erĩkũmbo eritendisyakũmbũlwa.
41004023	Omundu amabya awite amatwĩ w'erĩowa, owe.
41004024	Kandi mwabũga nabo ati, Muyirenge busana n'ebyo mũkowa. Olulengo olo mukalengamo, lo Nyamuhanga asyabalengeramo. Kandi asyakola kwilaba aho.
41004025	Omundu oyuwite ekindu asyahabwa ebindi; n'omundu oyutawitekĩ, asyasagulwa n'ekyo alwe awite.
41004026	Yesu mwabũga ati, Obwami bwa Nyamuhanga bulingene n'omundu oyukabiba embuto y'omw'irima liwe.
41004027	Akagotsera omo kiro, kandi iniabuka engyakya, nĩkwa esyombuto esyo sikalasa n'erikula. Nĩkwa sĩasĩ nga sikakula siti.
41004028	Ekitaka kikaleka emyaka eyo iyalasa n'eriera. Erĩmbere emigera ikahuluka, enyũma w'aho ikasohola, n'enyũma w'aho amakũndĩ awerĩre.
41004029	Omugulu engano ikera omundu akatsũka erigesa, kusangwa obugese bwamahĩka.
41004030	Neryo Yesu mwabũlya ati, Twangalĩngĩrĩranĩa Obwami bwa Nyamuhanga bo nakĩ kwehĩ? Kutse tũswetwa mũsyo wahi busana n'erĩkũmbũlabo kwehĩ?
41004031	Bulingene n'embuto y'eharadalĩ eyo mundu abiba omo kitaka kandi ni inge kwilaba esyombuto syosĩ sya muna-kihugo.
41004032	Neryo ikalasa iyabya nene kwilaba emyaka yosĩ. Ĩkalasaya emitahi minene-minene n'esyonyonyũ sy'omo kyanya sikatoka erĩhĩmba esyonyutu syasyo sy'omo kĩtsũtsũ kyayo.
41004033	Yesu mwakangĩrĩrya bandu b'ekĩnywa ekyo, iniakagusa emĩsyo mingi eyiri ng'eyĩ. Mwatũlĩrabo ekĩnywa ekyo ngoko batoka erĩowakyo.
41004034	Kandi mwatabũga nabo atetwĩrabo mũsyo; nĩkwa omugulu abya n'abiga buwe, mwakũmbũlĩrabo emyatsi yosĩ.
41004035	Oko kiro ekyo omw'ĩgolo-golo Yesu mwabwira abiga buwe ati, Tusokere eyisirya w'engetsi.
41004036	Neryo mobasĩga endeko, n'abiga mobingira omo bwato obo Yesu abyamo, mobamutwala haguma nabo. N'awandi mato abyaho nibya.
41004037	Neryo erigunga ĩnene ly'ekihunga molyahĩka n'ebisunda mobyayikuba omo bwato, n'obwato mobwasonda erĩũsũla.
41004038	Nĩkwa Yesu abya enyũma omo bwato ĩnĩayĩreto oko kisegemero. Abiga mobamũbũkya bati, Mũkangĩrĩrya, sigututsomene ko tukahwa kwehĩ?
41004039	Neryo Yesu mwahangana mwakunga ekihunga, kandi mwabwira engetsi ati, Huna, ubye bũkũtũ! N'ekihunga mokyũmbya, mohahita esĩsyerere.
41004040	Neryo Yesu mwabwirabo ati, Mukubaha busana nakĩ kwehĩ? Busana nakĩ simuwite erĩkĩrĩrya kwehĩ?
41004041	Nĩkwa mobubaha kutsibu ibakabwirana bati, Omundu oyũ nindi kwehĩ? Eki hunga n'engetsi bikamukenga!
41005001	Neryo mobahĩka eyisirya w'engetsi y'eGalĩlaya, omo kihugo ky'Abagerase.
41005002	Nĩkwa abere anabĩlũa omo bwato, neryo-neryo mwahĩndana n'omundu oyo wabya kw'ekĩrĩmũ kibi akalũa eyiri amasinda.
41005003	Omundu oyo abya ĩkere eyiri amasinda. Isihali mundu wangatoka erimuboha nomo angabya n'amahulula.
41005004	Kusangwa esyongendo nyingi iniakabohawa oko bisando n'ebyala omo misege n'amahulula, nĩkwa ĩnĩakatwa mahulula n'erĩtsũtsanga emisege eyabya oko bisando biwe. Abya n'amaka manene, isihali mundu wangamutoka.
41005005	Omo kiro n'omo musibo iniakalendera oko sisinda n'oko bitwa, iniakayibirikirako n'erĩyĩhũtangalya omo mabwe.
41005006	Nĩkwa mwalangira Yesu iniakine hali, neryo mwanguha mwasa mwamũkũkamira,
41005007	mwalaka n'omulenge munene ati, Indi na mwatsi wahi nawe, uwe Yesu, Mugala wa Nyamuhanga W'endata Kutsibu kwehĩ? Ngakulemba-lemba busana na Nyamuhanga sũnyagalaye!
41005008	Abũga atya kusangwa Yesu iniakabwirakyo ati, Uwe kĩrĩmũ kibi, ũlũe oko mundu oyũ.
41005009	Neryo Yesu mwabũlyakyo ati, Erĩna lyawe uwendi kwehĩ? Naye mwamũsũbĩrya ati, Erĩna lyage ĩngye Milondo; kusangwa tuli bangi.
41005010	Kandi mwalemba-lemba Yesu ati, siahigebyo erĩlũsyabyo omo kihugo ekyo.
41005011	Nĩkwa ekihangulo kinene ky'esyongulube kyabya hakũhĩ, isikalira aho h'oko kitwa.
41005012	N'ebĩrĩmũ bibi ebyo mobyalemba-lemba Yesu biti, Ututume omo syongulube twingire musyo.
41005013	Neryo mwalĩgĩrabyo. N'ebĩrĩmũ bibi ebyo mobyalũa omo mundu oyo, mobingira omo syongulube, n'ekihangulo kyosĩ mokyagaramukalira omo ngetsi, kandi syabya nga elfu ĩbĩrĩ, mosyasendera omo ngetsi.
41005014	Neryo abalĩsya basyo mobatibita, mobayatũlago omo mũyĩ n'omo kihugo ekyo. Neryo abandu mobahĩka erĩyalebya ekyabere.
41005015	Mobahĩka uku Yesu mobalebya omundu oyo wabya kw'esyombĩnga nyingi, ĩnĩanĩkere, inianambite, iniabiribya mundu w'obũlengekanĩa. Neryo abosĩ mobubaha.
41005016	Neryo abandu abalangira ebyabya, mobabwirabo ebyahĩka oko mundu oyo wabya kw'esyombĩnga, n'omwatsi w'esyongulube.
41005017	Neryo mobatsũka eriremba-lemba Yesu bati alũe omo kihugo kyabo.
41005018	Neryo omugulu Yesu abya akingira omo bwato, omundu oyo wabya kw'esyombĩnga mwamulemba-lemba ati, Uleke nyigende haguma nawe!
41005019	Nĩkwa Yesu mwatamũlĩgĩra, nĩkwa mwamubwira ati, Usube eka wawe n'oko b'ewenyũ, ubwirebo emyatsi minene eyo Mukama abirikukolera, kandi ngoko abirikuganyira.
41005020	Neryo omundu oyo mwalũaho, mwalaba omo kihugo ky'eMĩyĩ Ĩkũmĩ, akatũlago busana n'emyatsi eyo Yesu amukolera; n'abosĩ abowa mobasweka.
41005021	Neryo Yesu mwasuba eyisirya w'engetsi. N'eyo oko mũsĩke w'engetsi endeko nene moyahĩndana hakũhĩ naye.
41005022	Yaĩro, omukulu muguma w'enyũmba y'erĩhĩndanamo, mwahĩkaho. N'omugulu alangira Yesu, mwatũlama ahisi oko bisando biwe,
41005023	neryo mwamulemba-lemba kutsibu ati, Mwali wage mulere alwere kutsibu-tsibu, kumbe wamasa n'erĩhĩra ebyala byawe ukw'iye, atoke erilama n'eribyaho!
41005024	Neryo Yesu mwagenda haguma naye. Nĩkwa endeko nene moyamukwama n'erĩmũhatatanĩa.
41005025	Kandi habya omũkalĩ oyo wabya akwĩre obũkonĩ bw'erĩlũsya omusasi emyaka ĩkũmĩ n'eyĩbĩrĩ,
41005026	iniabiriagalwa oko basaki bangi. Kandi iniabiribuga ebindu biwe byosĩ, isialitalama, nĩkwa iniakatoha.
41005027	Nĩkwa mowa engulu ya Yesu, neryo mwasa omo ndeko eyabya enyũma kwiye.
41005028	Kusangwa abũga ati, Namatũla oko lukimba luwe lusa ngandĩlamĩbwa.
41005029	Neryo mwatũla oko lukimba luwe, neryo-neryo erisenda ly'omusasi wuwe molyuma; neryo mwaminya omo mubiri wuwe kw'abĩrĩlamĩbwa oko ndwala yiwe.
41005030	Nĩkwa Yesu mwaminya lũba k'obũtokĩ bwabirimuhulukako, neryo mwabinduka omo ndeko mwabũga ati, Nindi wamatũla oko ngimba syage kwehĩ?
41005031	Nĩkwa abiga buwe mobamũsũbĩrya bati, Unemulangira kw'endeko ĩkakũhatatanaya, kandi ũkabũga uti, Nindi wamanyĩtũlako kwehĩ?
41005032	Nĩkwa Yesu mwatĩmbya ameso wuwe erĩsondya oyo wakola atya.
41005033	Nĩkwa omũkalĩ oyo iniabiriminya ekyabĩrĩmũhĩkako, mwasa iniakatitimana n'eriubaha, mwawa embere siwe, neryo mwamubwira ebyosĩ byo kwenene.
41005034	Yesu mwamubwira ati, Mwali wage, erĩkĩrĩrya lyawe lyamakũlamya. Ugende buholo, ũlamĩbawe kw'endwala yawe.
41005035	Omugulu Yesu abya akĩnabũga ebĩ abakwenda b'enyũmba ya Yaĩro, omukulu w'enyũmba y'erĩhĩndanamo, mobahĩka erimubwira bati, Mwali wawe abirihola. Ũkĩnaswalũhaya Omũkangĩrĩrya yo busana nakĩ kwehĩ?
41005036	Nĩkwa Yesu mowa ebyabũgawa, mwabwira omũtabalĩ w'enyũmba y'erĩhĩndanamo ati, Sigubahe, nĩkwa wĩkĩrĩraye lisa.
41005037	Neryo Yesu mwatalĩga mundu akagenda naye nina Petero na Yakobo, na Yoane mugala wabo Yakobo.
41005038	Neryo babere bahĩka oko nyũmba y'omũtabalĩ w'enyũmba y'erĩhĩndanamo, Yesu mwalangira ko hali olukanda, kandi mowa eririra, n'erĩsũsũmana kutsibu.
41005039	Neryo mwingira omo nyũmba mwabwirabo ati, Busana nakĩ mũkabũgaya olukanda n'eririra kwehĩ? Omwana sĩaholĩre, nĩkwa alito!
41005040	Nabo mobamuseka. Nĩkwa Yesu mwahigira abosĩ b'eyĩhya, neryo mwĩmya ĩse w'omwana na nyĩnya w'omwana, n'abiga buwe basatu, neryo mwingira omo nyũmba aho mwana abya agotsere.
41005041	Neryo Yesu mwahamba oko byala by'omwana, mwamubwira ati, Talĩta kũmĩ, kiti, Mwana-muto, ngakubwira nyiti, Hangana.
41005042	Neryo-neryo omwana-muto mwahangana, mwatsũka erigenda. Kusangwa abya w'emyaka ĩkũmĩ n'eyĩbĩrĩ. Neryo mobasweka n'erisweka ĩnene.
41005043	Nĩkwa Yesu mwaganiabo kutsibu ati, Sibabwire mundu; neryo mwabũga ati, Mumuhe eby'erirya.
41006001	Neryo Yesu mwalũayo mwasuba eka wabo eyo akulira; n'abiga buwe mobamukwama.
41006002	N'oko kiro ky'eSabato mwatsũka erĩkangĩrĩrya omo nyũmba y'erĩhĩndanamo. Neryo habya abandu bangi, n'omugulu bamuhulikirira mobasweka abosĩ, bati, Omundu oyũ abana emyatsi yosĩ eyĩ yo hahi kwehĩ? Kandi mwabana n'amenge aya wo ati kwehĩ? Kandi akakola ebitiko-tiko ebĩ byo ati kwehĩ?
41006003	Oyũ si yo mũbatsĩ w'esyombago, mugala wa Marĩa, na mugala wabo Yakobo, na Yose, na Yũda, na Sĩmonĩ kwehĩ? N'abali babo sĩbĩkere haguma netu eno kwehĩ? Neryo mobamugana batya.
41006004	Neryo Yesu mwabwirabo ati, Omũmĩnyererĩ sialibula erĩsĩkĩbwa imo n'omo kihugo kiwe, n'ab'ekihanda kiwe, n'ab'ekĩtũnga kiwe.
41006005	Neryo mwatatoka erikolerayo ebitiko-tiko. Nĩkwa Yesu mwahĩra ebyala biwe by'oko bakonĩ bake mwalamyabo.
41006006	Nĩkwa Yesu mwasweka kutsibu busana n'erĩtendĩkĩrĩrya lyabo. Neryo Yesu mwalendera omo mĩyĩ yosĩ akakangĩrĩrya abandu.
41006007	Neryo Yesu mwabirikira abiga ĩkũmĩ n'ababiri neryo mwatsũka eritumabo mo babiri-babiri. Kandi mwahabo ehamũlĩ oko bĩrĩmũ bibi.
41006008	Neryo mwalayirabo ati, Simutwale kindu busana n'olugendo olo, go n'omũtso musa. Simutwale bundu, kutse ngunza, kutse franka omo matũsĩ wenyũ.
41006009	Nĩkwa mwambale esyongendero; kandi simwambale esyokanzu ĩbĩrĩ.
41006010	Kandi mwabwirabo ati, Aho basyabakokya omo nyũmba, mwĩkalemo erĩhĩka oko kiro mwasyalũĩra omo mũyĩ oyo.
41006011	Mwamahĩka aho bakagana erĩbakokya kutse bakagana eribahulikirira, omugulu mũkalũaho, imwakunguta olũtũtũ oluli omo bisando byenyũ. Ekĩ kyasyakangĩrĩryabo.
41006012	Neryo mobayatũlaganĩa bati abandu babindule emitima yabo erireka ebibi byabo.
41006013	Neryo mobahigira sy'eyĩhya esyombĩnga nyingi kandi mobahaka magũta g'oko bakonĩ bangi n'erĩlamyabo.
41006014	Nĩkwa omwami Herode mowa omwatsi oyũ, kusangwa engulu ya Yesu iyabĩrĩhĩka ehosĩ. Abandi bandu mobabũga bati, Yoane Mũbatĩsya abĩrĩlũbũka oko baholĩ kikaleka obũtokĩ bw'ebitiko-tiko obũ ibwakoleka busana naye!
41006015	Nĩkwa abandi bati nĩ Elĩa. Abandi bati nĩ mũmĩnyererĩ, omuguma g'oko bamĩnyererĩ ba kera.
41006016	Neryo omugulu Herode owago, mwabũga ati, Nĩ Yoane Mũbatĩsya oyo natwa k'omutwe, nĩkwa abirisuba.
41006017	Herode oyo iniabirihamula ati, Yoane abohawe n'erĩhĩrwa omo mũlĩkĩ busana na Herodĩa, mũkalĩ w'omugala wabo Herode, ye Fĩlĩpo, nĩkwa Herode abya ĩnĩabĩrĩhĩkya Herodĩa.
41006018	Neryo Yoane Mũbatĩsya abya iniakabwira Herode ati, Emigambo ĩkakũganaya erĩĩmya omũkalĩ wa mugala wenyũ ye Fĩlĩpo.
41006019	Herodĩa kw'akwa Yoane y'atya obusu n'erisonda erĩmwĩta, nĩkwa mwatatoka.
41006020	Kusangwa Herode abya akubaha Yoane, ĩnĩanasĩ ngoko Yoane abya mundu mutunganene n'oyũbũyĩrĩre, neryo mwamũteya ndeke. Nĩkwa Herode mwanza erimuhulikirira nĩkwa mwaganga-ganga busana n'ebĩnywa biwe.
41006021	Neryo Herodĩa mwabana embanga. Herode mwayira erirya ĩnene ry'ekiro ky'eributwa liwe. Neryo mwabirikira abakama buwe n'abakulu b'emilondo y'abasĩrĩkanĩ buwe, n'abandu bakulu b'eGalĩlaya okw'irya eryo.
41006022	Neryo mwali wa Herodĩa mwingira, mwasatirabo, mwatsemesya Herode n'abagenĩ buwe. Neryo omwami mwabũlya omwanamuto oyo ati, Wanganzakĩ kwehĩ? Ngandikuha ekyo wanzĩre.
41006023	Kandi mwamũlahĩrĩrya ati, Ngalahĩraya nyiti nasyakuha ekĩndũkĩ wanzĩre, nomo kyangabya oluhande lw'obwami bwage.
41006024	Neryo omwana-muto oyo mwayabũlya nyĩnya ati, Nyĩbũlayekĩ kwehĩ? Naye mwamũsũbĩrya ati, Omutwe wa Yoane Mũbatĩsya.
41006025	Neryo-neryo omwana-muto oyo mwaswahĩkamo lũba mwabũlya omwami ati, Nyanzĩre iwamba lino omũtwe wa Yoane Mũbatĩsya g'oko kibindi.
41006026	Neryo omwami mwakwa engitsi, nĩkwa busana n'erĩlahĩrya liwe kandi busana n'abagenĩ buwe, mwatasonda erĩmũganĩa.
41006027	Neryo mwahamula omũsĩrĩkanĩ wuwe muguma alete omutwe wa Yoane. Neryo omũsĩrĩkanĩ oyo mwaya omo nyũmba y'omũlĩkĩ, mwatwa omutwe wa Yoane.
41006028	Neryo mwaletago oko kibindi, mwahago omwana-muto oyo, naye mwahago nyĩnya wuwe.
41006029	Neryo omugulu abiga ba Yoane bowa omwatsi oyo, mobasa mobaheka ekĩnda kiwe, mobahĩrakyo omw'isinda.
41006030	Neryo abakwenda mobasubula mobahĩndana ahali Yesu, mobamubwira ebyosĩ ebyo bakola n'emyatsi eyo bakangĩrĩraya.
41006031	Neryo Yesu mwabũga nabo ati, Mwase ĩnywebene ahate bandu, muluhuke hake. Kusangwa habya bandu bangi bakalaba-laba, neryo Yesu n'abiga buwe isibawite ndambĩ y'erirya.
41006032	Neryo mobagenda omo bwato, eriya ahate bandu ĩbobene.
41006033	Abandu bangi mobalangirabo bakagenda mobaminyererabo, neryo abandu abo mobalũa omo mĩyĩ yosĩ, mobatĩmba omo bisando n'eritanga Yesu n'abiga buwe.
41006034	Nĩkwa omugulu Yesu alũa omo bwato mwalola oko ndeko nene eyo. Neryo mwakwĩrabo bũlĩge kusangwa babya ng'esyombũlĩ esitawite mũlĩsya. Neryo mwatsũka erĩkangĩrĩryabo emyatsi mingi.
41006035	N'omugulu bwasonda erihumbera, abiga buwe mobamũhĩkako bati, Eno ni mbwarara, kandi bwamahumbera.
41006036	Ulagane n'abandu bayayigulire eby'erirya omo malima n'omo mĩyĩ eyĩhererenĩe.
41006037	Yesu mwasũbĩryabo ati, Nenyũ muhebo eby'erirya. Nabo mobabũlya Yesu bati, Wanzĩre itwayagula amandu w'esyofranka magana abiri n'erihabo eby'erirya kwehĩ?
41006038	Neryo Yesu mwabũlyabo ati, Muwite uku mandu angahi kwehĩ? Mugende mũlebaye. Nabo babere babĩrebya mobamubwira bati, Ni mandu atanu n'amahere abiri.
41006039	Neryo Yesu mwahana abiga buwe ati bĩkalaye abandu mo ndeko-ndeko oko biti kw'ahisi.
41006040	Neryo abandu mobĩkala mo milondo-milondo, omo ndeko, abandu ĩgana, n'omo yindi ndeko abandu makũmĩ atanu.
41006041	Neryo Yesu mwĩmya amandu atanu ayo n'amahere abiri, neryo mwalalamira endata elubula, neryo mwaha ewasĩngya uku Nyamuhanga. Neryo mwatsũtsangago, mwahago abiga buwe ati bahĩrego embere sy'abandu. Kandi mwagaba amahere abiri ayo n'erĩtsũnganĩago oko bosĩ.
41006042	Abosĩ mobalya, mobũgũta.
41006043	Neryo abiga mobasonga-songya ebihande-bihande ebyatahanguka mobyũsũlya ebitiri ĩkũmĩ n'ebibiri, n'eby'amahere nibya.
41006044	Abalume abalya amandu ayo babya elfu ĩtanu ( 5000 ).
41006045	Neryo-neryo Yesu mwahatikana abiga buwe ati bingire omo bwato babye bakabya embere erĩlolya eBetesaĩda, eyisirya w'engetsi, omugulu akalagana n'endeko.
41006046	Neryo Yesu abere abituma endeko yo mbolere, mwaya oko kitwa akayasaba.
41006047	Kandi bwabere bwabya ĩgolo-golo, obwato obo bwabya omo ngetsi mo hali, na Yesu iniane ĩyowene oko kitaka.
41006048	Neryo mwalangira abiga bakataluka erigoya obwato kusangwa erihunga lyabya likabuhirira embere syabo. N'oko kĩsĩsĩmũko ky'akani ky'ekiro, Yesu mwahĩka kubo iniakatandayira oko ngetsi k'omo bisando. Neryo mwasonda eritwangana kubo.
41006049	Nĩkwa mobamulolako akatandayira oko magetsi. Mobaganĩrya bati nĩ kĩrĩmũ, mobalaka.
41006050	Kusangwa abosĩ mobamulolako, mobubaha. Yesu mwabwirabo lũba ati, Mũsĩkaye emitima! Nĩna ngye! Simubahe!
41006051	Neryo mwingira omo bwato babyamo, n'erihunga molyũmbya. N'abiga nabo mobasweka kutsibu.
41006052	Kusangwa mobataminya enzumwa y'esyombiga sy'amandu, nĩkwa emitima yabo iyabirikala.
41006053	Neryo mobasoka engetsi n'erĩhĩka oko kihugo ky'eGenesaretĩ, mobakoma obwato oko mũsĩke w'engetsi.
41006054	Nĩkwa babere banabĩlũa omo bwato, abandu mobaminya Yesu yo lũba.
41006055	Neryo mobatibita omo kihugo kyosĩ, bakayaheka abakonĩ oko syongyingo syabo, bakatwalabo uku Yesu.
41006056	N'ehosĩ eyo Yesu aya oko hĩyĩ, kutse oko mĩyĩ kutse omo malima, abandu mobatwala abakonĩ babo omo hitale, ibanemulemba-lemba Yesu bati aleke abakonĩ batũle oko mũsĩke musa w'olukimba luwe. N'abosĩ abatũla kulo mobalamĩbwa.
41007001	Neryo Abafarĩsayo n'abandi b'oko bakangĩrĩrya b'Emigambo abalũa eYerũsalema, mobahĩndana hakũhĩ na Yesu.
41007002	Mobalangira abiga buwe bakalya akalyo omo byala bĩtowene, ebĩtanabĩre.
41007003	Kusangwa Abafarĩsayo n'Abayũda bosĩ siberya bate banabya ebyala byo kutsibu ibakakwama emitsye y'abakulu.
41007004	Kandi omugulu bakalũa ekatale, isiberya bate banaba. Kandi hali eyindi mitsye mingi bakakwama eyo bakahabawa, ng'omwatsi w'erĩerya esyondehĩ, n'amalega, n'esyonyungu sy'emiringa, n'esyongyingo.
41007005	Neryo Abafarĩsayo n'abakangĩrĩrya b'Emigambo mobamũbũlya bati, Busana nakĩ abiga bawe sibekwama emitsye y'abakulu nĩkwa bakalya omo byala bĩtowene kwehĩ?
41007006	Yesu mwasũbĩryabo ati, Ĩsaya mwaminyerera ndeke busana nenyũ ĩnywe batebya, ngoko kĩsakĩre kiti, Abandu aba bakanyĩsĩkaya omo mĩnywa yabo, Nĩkwa emitima yabo yiri hali kwĩngye.
41007007	Nĩkwa bakanyĩramaya buyira, Ĩbakakangĩrĩraya ebihano by'abandu ng'erĩkangĩrĩrya lya Nyamuhanga.
41007008	Yesu mwabũga ati, Mũkasĩga ebihano bya Nyamuhanga, imwakwama emitsye y'abandu.
41007009	Neryo Yesu mwaswabũga ati, Kwenene mukapona ndeke ekihano kya Nyamuhanga muti mũkategaya emitsye yenyũ!
41007010	Kusangwa Musa mwabũga ati, Ũsĩkaye tata wawe na koyo wawe; kandi oyũkabũga nabi busana n'ĩse kutse koyo wuwe, ĩtawe.
41007011	Nĩkwa inywe mũkabũga muti, Omundu amabwira ĩse kutse koyo ati, Endũndĩ eyo ngakuha erĩkũwatĩkya ni Korbanĩ, (eribindula liti, byabirihabwa uku Nyamuhanga);
41007012	mukaleka ĩnĩatawatĩkya ise kutse nyĩnya.
41007013	Mutya mukayira ekĩnywa kya Nyamuhanga mo buyira busana n'emitsye yenyũ eyo mukaha abandi. N'eyindi myatsi mingi eyiri ng'eyĩ mukakolayo.
41007014	Neryo Yesu mwaswabirikira endeko, mwabwirabo ati, Mowe, ĩnywe bosĩ, muminye.
41007015	Sihali kindu ekikaya omo mundu ekĩkalũa eyĩhya ekikatoka erĩtsandya omundu. Nĩkwa emyatsi eyĩkalũa omwisi w'omundu yo yĩkamũtsandaya.
41007016	Omundu amabya awite amatwĩ, owe!]
41007017	Omugulu Yesu asĩga endeko akingira omo nyũmba, abiga mobamũbũlya omwatsi w'omũsyo oyũ.
41007018	Neryo Yesu mwabwirabo ati, Nenyũ nibya simuliminya kwehĩ? Sĩmwasĩ ko hate kindu ekikaya omwisi w'omundu ekĩkalũa eyĩhya ekyangatoka erĩmũtsandya.
41007019	Kusangwa sikiriya omo mutima wuwe nĩkwa omo nda yiwe, neryo kikalaba n'eritwangana. (Erĩbũga litya Yesu mwabũga ati ebyalya byosĩ binatolere eriribwa.)
41007020	Kandi Yesu mwabũga ati, Ekĩkalũa omo mundu kyo kĩkamũtsandaya.
41007021	Kusangwa omo mutima w'omundu mo mukahuluka amalengekanĩa mabi, erĩsĩngĩra, erĩĩba, erĩĩta, amaragane,
41007022	erirumwa, ebibi byosĩ, eriteba, esyongumbu nyibi, erĩso libi, eritsuma, emiyiheko, obũkĩrũ.
41007023	Emyatsi mibi yosĩ eyĩ ĩkalũa omwisi w'omundu n'erĩmũtsandya.
41007024	Neryo Yesu mwalũaho mwaya oko bihugo by'emĩyĩ y'eTĩro n'eSĩdona. Neryo mwingira omo nyũmba, ĩsĩanzĩre omundu akaminya kw'aliho, nĩkwa mwatatoka erĩbĩsama.
41007025	Nĩkwa omũkalĩ muguma oyuwite mwali mulere oyuli kw'ekĩrĩmũ kibi, mwowa engulu ya Yesu, neryo mwasa lũba n'eriwa oko bisando biwe.
41007026	Omũkalĩ oyo abya Mũgĩrĩkĩ w'ekihanda ky'eSĩrĩfoĩnĩke. Neryo mwasaba Yesu ati ahiyire embĩnga eyo y'eyĩhya uku mwali wuwe.
41007027	Nĩkwa Yesu mwamũsũbĩrya ati, Abana batsũke erĩũgũta, kusangwa sĩryowene erĩĩmya kalyo k'abana n'erigusako oko syombwa.
41007028	Nĩkwa mwasũbĩrya ati, Ega Mukama, nĩkwa esyombwa esiri omwisi w'emesa sikanalya ebitahangukira by'abana.
41007029	Neryo Yesu mwamubwira ati, Kusangwa wamasũbya utya, ugende ewenyũ, embĩnga yabĩrĩlũa uku mwali wawe.
41007030	Neryo omũkalĩ oyo mwasuba ewabo mweya omwana wuwe inianagotsere oko ngyingo; n'embĩnga iyabĩrĩmũlũako.
41007031	Neryo kandi mwalũa omo kihugo ky'eTĩro, neryo mwatwangana eSĩdona mwahĩka oko ngetsi y'eGalĩlaya, iniakalaba omo nzira y'ekihugo ky'eMĩyĩ Ĩkũmĩ.
41007032	Neryo abandu mobamuletera omutsiha kandi isialitoka erĩbũga ndeke. N'abandu abo mobasaba Yesu bati ahĩre ebyala biwe by'oko mundu oyo.
41007033	Neryo Yesu mwatwala omundu oyo ahate bandu ahayĩhengekĩre, neryo mwahĩra eminwe y'omo matwĩ wuwe, neryo mwatwa amatande, mwatũla oko lulimi l'omundu oyo.
41007034	Neryo Yesu mwalalamira elubula, mwahumulikana, neryo mwabwira omundu oyo ati, Efafata, eribindula liti, Lĩbũkala.
41007035	N'amatwĩ wuwe mwalĩbũkala, n'olulimi luwe molwagobokala, neryo mwatsũka erĩbũga ndeke.
41007036	Neryo Yesu mwaganĩabo ati, Sibabwire mundu n'omuguma y'omwatsi oyũ. Nĩkwa nomo anaganayabo atya, mobatũlago kutsibu.
41007037	N'abandu bosĩ abowa omwatsi oyo mobasweka kutsibu. Mobabũga bati, Akakola emyatsi yosĩ yo ndeke kutsibu. Akowĩsaya abatsiha, kandi akaleka esyomũmũ ĩsyabũga.
41008001	Enyũma w'ebiro ebyo, eyindi ndeko nene moyahĩndana. Kandi isibawite eby'erirya. Neryo Yesu mwabirikira abiga buwe mwabwirabo ati,
41008002	Namakwĩra endeko y'obũlĩge, kusangwa bamasiba nage lino ebiro bisatu, isibawite eby'erirya.
41008003	Bamasuba ewabo batalĩre ibakandiremberera omo nzira, kusangwa abandi ni ba hali.
41008004	Abiga buwe mobamũsũbĩrya bati, Hano h'omo mbwarara amandu angabanika hayi busana n'erĩũgũtya abandu bangaha aba kwehĩ?
41008005	Yesu mwabũlyabo ati, Muwite uku mandu angahi kwehĩ? Nabo bati, Alinda.
41008006	Neryo mwabwira abandu abo ati bĩkale ahisi. Neryo Yesu mwĩmya amandu alinda ayo, mwaha ewasĩngya uku Nyamuhanga, neryo mwatsũtsangago, mwahago abiga buwe ati bagabirego oko bandu ababya omo ndeko; neryo abiga mobagabago batya.
41008007	Kandi ibawite otuhere tuke. Nĩkwa Yesu mwaha ewasĩngya busana nato, neryo mwabwira abiga ati batwalehyo, bagabehyo.
41008008	Neryo abosĩ mobalya mobũgũta. Babya nga bandu elfu ĩnĩ (4000).
41008009	Neryo abiga mobasongya ebitahangukira ebyasaka, mobyũsũlya ebitiri birinda. Neryo Yesu mwalagana n'endeko ati bagende.
41008010	Kandi Yesu mwingira omo bwato haguma n'abiga buwe, mobaya omo kihugo ky'eDalmanũta.
41008011	Nĩkwa Abafarĩsayo mobahuluka mobatsũka erĩkũbĩsanĩa Yesu y'obuhaka, ibakasonda ekitiko-tiko kĩkalũa elubula, ibakamulengako.
41008012	Neryo Yesu mwahumulikana mwasweka omo mutima wuwe ati, Olulengo olũ lukasonda-sonda ekitiko-tiko busana nakĩ kwehĩ? Kwenene ngabũga nenyũ nyiti, Olulengo olũ silwendisyahabwa ekitiko-tiko.
41008013	Neryo mwasĩgabo, mwasuba omo bwato, mwasokera eyisirya w'engetsi.
41008014	Neryo abiga mobibirirwa eriheka obundu ibawite uku mbiga nguma nyisa omo bwato.
41008015	Yesu mwahanabo ati, Mũlebaye, mũyĩtegaye busana n'ekĩhamya ky'Abafarĩsayo, n'ekĩhamya kya Herode.
41008016	Nabo mobakanĩranĩa omo katĩ-katĩ kabo omwatsi oyo bati, Kusangwa situwite obundu.
41008017	Yesu mwaminya ebyo bakanayako kyaleka ĩnĩabũlyabo ati, Busana nakĩ mũkakanĩranaya muti simuwite obundu kwehĩ? Sĩmwasĩ kutse eriminya kwehĩ? Emitima yenyũ ĩkĩnakalakalĩre itya kwehĩ?
41008018	Muwite ameso, simwelangira kwebĩ? Muwite amatwĩ, sĩmũlĩowa kwehĩ? Simulibuka,
41008019	omugulu natsũtsanga amandu atanu busana n'abandu elfu ĩtanu kwehĩ? (5000). Momwasongya ebitiri bingahi by'ebitahangukira ebyasaka kwehĩ? Mobasũbĩrya bati, Erĩkũmĩ n'ebibiri.
41008020	N'omugulu natsũtsanga amandũ alinda busana n'abandu elfu ĩnĩ, momwasongya bitiri bingahi by'ebitahangukira ebyasaka kwehĩ? Mobasũbĩrya bati, Birinda.
41008021	Neryo Yesu mwabũlyabo ati, Simuli mwanaminya kwehĩ?
41008022	Neryo mobahĩka eBetesaĩda, n'eyo mobaleta endĩmatĩme uku Yesu ibakamusaba bati amũtũleko.
41008023	Neryo Yesu mwawata oko byala by'endĩmatĩme, mwamutwala ekyaswa ky'omũyĩ. Abere abĩtwĩra amatande g'oko meso wuwe, Yesũ mwamũhĩra kw'ebyala neryo mwamũbũlya ati, Wanamalangira kindu kwehĩ?
41008024	N'omundu oyo mwasumba ameso mwabũga ati, Namalangira abandu, nĩkwa bali ng'emiti eyikagenda.
41008025	Kandi Yesu mwaswahĩra ebyala biwe oko meso w'omundu oyo. Neryo omundu oyo mwasamalira ndeke-ndeke, n'ameso wuwe mwalangira ebindu byosĩ byo ndeke,
41008026	Nĩkwa Yesu mwamutuma ewabo ati, Susube omo mũyĩ oyo.
41008027	Neryo Yesu n'abiga buwe mobaya oko mĩyĩ y'eKaĩsarĩFĩlĩpĩ. Omo nzira Yesu mwabũlya abiga buwe ati, Abandu bati nyirindi kwehĩ?
41008028	Mobamũsũbĩrya bati, Abandi bati, Ũli Yoane Mũbatĩsya; abandi bati, Uli Elĩa; kandi abandi bati, Uli muguma g'oko bamĩnyererĩ.
41008029	Kandi Yesu mwabũlyabo ati, Nenyũ mũtĩkĩ kwehĩ? Ĩnywe muti nyirindi kwehĩ? Petero mwasũbĩrya ati, Uli Kristo.
41008030	Neryo Yesu mwaganĩabo ati, Simubwire mundu busana nage.
41008031	Neryo Yesu mwatsũka erĩkangĩrĩrya abiga buwe ati, Omugala w'Omundu atolere iniagalwa kutsibu, n'eriganwa n'abakulu, n'abahererĩ bakulu, n'abakangĩrĩrya b'Emigambo. Kandi asyĩtwa, n'enyũma w'ebiro bisatu ĩnĩalũbũkĩbwa.
41008032	Yesu mwabwirabo omwatsi oyo ndeke-ndeke. Neryo Petero mwatwala Yesu aho lutambi, mwatsũka erimukunga.
41008033	Nĩkwa Yesu mwabinduka mwasamalira abiga buwe, neryo mwakunga Petero ati, Uwe Satanĩ, ubye enyũma kwĩngye. Amalengekanĩa wawe si wa Nyamuhanga nĩkwa ni w'abandu.
41008034	Neryo Yesu mwabirikira endeko haguma n'abiga buwe, neryo mwabwirabo ati, Omundu amanza erinyikwama ayigane, aheke omusalaba wuwe, anyikwame.
41008035	Kusangwa omundu oyukasonda erĩlamya engebe yiwe asyatalyayo; n'omundu oyũkatalaya engebe yiwe busana nage na busana n'Engulu Yowene asyalamyayo.
41008036	Ko mundu akabana ndũndĩ yahi amatunda ekihugo kyosĩ, nĩkwa akatalya engebe yiwe kwehĩ?
41008037	Omundu asyahĩnganĩakĩ busana n'engebe yiwe kwehĩ?
41008038	Kusangwa omundu amakwa esĩsonĩ busana nage, kandi busana n'ebĩnywa byage omo lulengo lubi olũ l'oluteto olutekenga Nyamuhanga, Omugala w'Omundu asyamũkwa esĩsonĩ omugulu asyasa omo lukengerwa lwa Tata wuwe haguma n'abamalaĩka buwe babũyĩtĩre.
41009001	Neryo Yesu mwaswabũga ati, Kwenene ngabũga nenyũ nyiti, Hali abandi abimene hano abatendisyahola bate balangira Obwami bwa Nyamuhanga bũkahĩka n'obũtokĩ.
41009002	Neryo habere hakya biro ndatu Yesu mwĩmya Petero na Yakobo na Yoane ĩbobene, mwatwalabo oko kitwa kiri-kiri. N'aho mwahĩndũkĩbwa embere syabo.
41009003	Esyongimba siwe mosyakangabasanĩa, mosyabya nyeru-nyeru kutsibu, isihali oyo wangatoka erĩeryasyo atya.
41009004	Neryo Elĩa na Musa mobabutukaho, ĩbakakanaya na Yesu.
41009005	Neryo Petero mwabũga na Yesu ati, Mũkangĩrĩrya, lyowene eribya hano. Tũhĩmbe amahema asatu, enguma busana nawe, n'enguma busana na Musa, n'enguma busana na Elĩa.
41009006	Kusangwa abya ĩsĩasĩ ekyo angabũga, iniabiriubaha kutsibu.
41009007	Neryo ekĩtũ mokyahuluka mokyasũkũlĩryabo, n'omulenge mwalũa omo kĩtũ ati, Oyũ ni Mugala wage mwanze, mũmowe.
41009008	Neryo-neryo mobakeba-keba, nĩkwa mobataswalangira ogundi mundu haguma nabo, inina Yesu ĩyowene.
41009009	Neryo omugulu babya bakandagala bakalũa oko kitwa, Yesu mwaganĩabo ati, sibabwire mundu ebyo balialangira omo bũlĩme, erĩhĩka aho Mugala w'Omundu asyalũbũkĩbwa oko baholĩ.
41009010	Neryo mobabika erĩhano eryo, nĩkwa mobakanĩranĩa omwatsi w'erĩlũbũka oko baholĩ nga nĩkĩ.
41009011	Neryo mobabũlya Yesu bati, Busana nakĩ abakangĩrĩrya b'Emigambo bakabũga bati, Elĩa atolere ĩnĩatsũka erĩhĩka kwehĩ?
41009012	Yesu mwasũbĩryabo ati, Elĩa akandĩsyatsũka erĩhĩka n'erĩsũbya emyatsi yosĩ, nĩkwa busana naki kĩsakĩre kiti, Omugala w'Omundu asyagalwa omo myatsi mingi n'eriganwa kwelu?
41009013	Nĩkwa ngababwira nyiti, Elĩa abĩrĩhĩka, n'abandu mobamukola ngoko kĩsakĩre busana naye.
41009014	Babere bahĩka eyiri abiga, mobalangira endeko nene ĩyĩnatĩmbĩre kubo. Kandi abakangĩrĩrya b'Emigambo babya ibakakuba nabo obuhaka.
41009015	Neryo omugulu endeko eyo yalangira Yesu mobasweka kutsibu, mobatibita erĩyamũkerya.
41009016	Neryo Yesu mwabũlya abiga buwe ati, Mukakuba nabo buhaka bwakĩ kwehĩ?
41009017	Omundu muguma w'endeko mwamũsũbĩrya ati, Mũkangĩrĩrya, ngabikuletera mugala wage, kusangwa ali kw'ekĩrĩmũ kibi kandi isialitoka erĩbũga.
41009018	N'aho kikamuhambira, kikamugusa ahisi, naye akaburura erĩhũlo n'erikeregeta ameno wuwe neryo iniakala. Mongabũlaya abiga bawe nyiti bahigire ekĩrĩmũ ekyo ky'eyĩhya, nĩkwa mobakataluka.
41009019	Yesu mwasũbĩryabo ati, Ĩnywe lulengo lw'erĩtendĩkĩrĩrya, nasyĩkala nenyũ mugulu gungahi kwehĩ? Nasyababegerya mugulu gungahi kwehĩ? Munyiretere omũlwana oyo.
41009020	Neryo mobamuletera omũlwana oyo. Omugulu ekĩrĩmũ ekyo kyalangira Yesu, mokyanyola-nyola omũlwana oyo, neryo mwawa ahisi oko kitaka mwayĩgala-galya ahisi, mwaburura erĩhũlo.
41009021	Neryo Yesu mwabũlya ĩse w'omũlwana oyo ati, Amatabya atya oko biro bingahi kwehĩ? Naye mwamũsũbĩrya ati, Kyamũtsũka iniakine mulere.
41009022	Engendo nyingi kyabirirenga erĩmwĩta, kikamugusa omo muliro n'omo magetsi. Ũtũkwĩre bũlĩge, ũtũwatĩkaye, wamabya wanganatoka!
41009023	Neryo Yesu mwamubwira ati, Ũkabũga uti, wanganatoka! Emyatsi yosĩ ikatokekana busana n'omundu oyuwite erĩkĩrĩrya.
41009024	Neryo ĩse w'omũlwana oyo mwabũga kutsibu ati, Namĩkĩrĩrya, ũwatĩkaye erĩtendĩkĩrĩrya lyage.
41009025	Neryo omugulu Yesu alangira endeko ĩkahĩndana, mwahayira ekĩrĩmũ kibi ekyo, ati, Uwe kĩrĩmũ kitsiha ekĩtebũga, ngakuhana nyiti, Ũlũe omo mũlwana oyũ, kandi susyesyamũhĩkako.
41009026	Neryo ekĩrĩmũ ekyo mokyalaka kutsibu n'erimunyola-nyola neryo mokyamũlũako. Omũlwana oyo mwabya ng'ekĩnda, kyaleka abandu bosĩ ibubaha bati, Abirihola.
41009027	Nĩkwa Yesu mwahamba ebyala by'omũlwana mwamũhanganĩa; neryo mwahangana.
41009028	Yesu abere abingira omo nyũmba, abiga buwe mobamũbũlya bũbĩso-bĩso bati, Twataluka erihigira ekĩrĩmũ ekyo ky'eyĩhya busana nakĩ kwehĩ?
41009029	Yesu mwasũbĩryabo ati, Erisaba lisa lyo likatoka erihiga omũsĩndo oyũ.
41009030	Neryo mobalũa eyo, mobalenderera eGalĩlaya. Nĩkwa Yesu mwatanza abandu bakaminya ng'ali hahi, kusangwa abya akakangĩrĩrya abiga buwe.
41009031	Neryo Yesu mwabwira abiga buwe ati, Omugala w'Omundu asyahoterwa oko bandu, nabo basyamwĩta; neryo enyũma w'ebiro bisatu asyalũbũka.
41009032	Nĩkwa mobataminya ekĩnywa ekyo, ibakubaha erĩmũbũlya.
41009033	Neryo mobahĩka eKapernaũmũ, neryo babere bahĩka omo nyũmba, Yesu mwabũlyabo ati, Mulyakuba buhakakĩ omo nzira kwehĩ?
41009034	Nĩkwa mobabya bũkũtũ kusangwa omo nzira babya ĩbakakanaya omukulu kubo nga nindi.
41009035	Neryo Yesu mwĩkala ahisi, mwabirikira abiga ĩkũmĩ n'ababiri mwabwirabo ati, Omundu amanza eribya w'erĩmbere, abye w'enyũma oko bosĩ, kandi abye mugombe w'abosĩ.
41009036	Neryo Yesu mwĩmya omwana mulere mwamũhanganĩa omo katĩkatĩ kabo. Kandi mwĩmya omwana oyo omo byala biwe, mwabũga ati,
41009037	Omundu oyũkakokaya omwana mulere ng'oyũ omo lĩna lyage akanyĩkokaya; n'oyũkanyĩkokaya, akakokaya oyo wanyituma.
41009038	Yoane mwabũga naye ati, Mũkangĩrĩrya, motwalangira omundu oyo wabya akahigira esyombĩnga sy'eyĩhya omo lĩna lyawe, nĩkwa motwamũkũngĩre kusangwa sĩ g'ũkw'ĩtwe.
41009039	Nĩkwa Yesu mwabũga ati, Simumukunge, kusangwa sihali mundu oyukakola ekitiko-tiko omo lĩna lyage oyo wangabũga nabi lũba busana nage.
41009040	Kusangwa oyute nzĩgũ yetu iniali oko luhande lwetu.
41009041	Kusangwa oyukabaha olũtehĩ lw'amagetsi w'erĩpũlya, kusangwa muli bandu ba Kristo siendisyabula oluhembo luwe n'ahake.
41009042	N'oyo wasyaleka omuguma g'oko bana balere aba, abakanyĩkĩrĩraya, akanyĩlũako, lyowene kumbe omundu oyo angasengerwako oluso lunene oko bĩkya biwe, iniaguswa omo ngetsi.
41009043	Ebyala byawe byamaleka ukatoga, ĩwatwabyo. Lyowene busana nawe eriingira omo ngebe iwabirirehema kwilaba eriya omo Lĩfero haguma n'ebyala bibiri omo muliro owatetoka erĩhũmberĩbwa.
41009044	Aho mihuka yabo itehola, n'omuliro syalihumbera.]
41009045	N'ekisando kyawe kyamaleka ukatoga, ũtwekyo. Lyowene busana nawe eriingira omo ngebe iwabirirehema kwilaba eriguswa n'ebisando bibiri omo Lĩfero. [
41009046	Aho mihuka yabo itehola, n'omuliro syalihumbera.]
41009047	N'erĩso lyawe lyamaleka ukatoga, uloleryo. Lyowene busana nawe eriingira omo Bwami bwa Nyamuhanga n'erĩso liguma, kwilaba eriguswa omo Lĩfero n'ameso abiri.
41009048	Aho mihuka yabo itehola, n'omuliro syalihumbera.
41009049	Kusangwa abandu bosĩ basyalengwako omo muliro ng'omũnyũ.
41009050	Omũnyũ owene, Nĩkwa amatalya obusi bwago, wasyaswasĩhyago ũmũkĩ kwehĩ? Mubye n'omũnyũ omwisi wenyũ, kandi mubye n'obuholo omo katĩkatĩ kenyũ.
41010001	Neryo Yesu mwalũa aho, mwaya omo kihugo ky'eYũdea, neryo mwasoka olũsĩ lw'eYorodanĩ. Kandi esyondeko mosyahĩndana haguma na Yesu, naye mwakangĩrĩrya ngoko anatula akakola.
41010002	Abafarĩsayo mobamũhĩkako, ibakalenga erimutega. Bati, Emigambo ĩkalĩga omundu erihiga mũkalĩ wuwe kwehĩ?
41010003	Yesu mwasũbĩryabo ati, Musa mwabahana ati kwehĩ?
41010004	Mobamũsũbĩrya bati, Musa mwalĩgĩra omundu erisakira omũkalĩ y'ebarua y'erimukomola, n'erimuhiga.
41010005	Yesu mwabwirabo ati, Musa abasakira ekihano ekĩ busana n'erikala ly'emitima yenyũ.
41010006	Nĩkwa okw'ĩtsũka oko mugulu w'erihangika, Nyamuhanga mwahangikabo omulume n'omũkalĩ.
41010007	Busana n'omwatsi oyo, omundu asyasĩga ĩse na nyĩnya wuwe, inialanda oko mũkalĩ wuwe,
41010008	n'ababiri basyabya mubiri muguma. Litya sibakiri babiri, nĩkwa mubiri muguma.
41010009	Neryo abo Nyamuhanga abĩrĩmatanĩa haguma, sihabye mundu oyukagabulabo.
41010010	Neryo babere babisuba omo nyũmba, abiga mobabũlya Yesu busana n'omwatsi oyo.
41010011	Naye mwabũga nabo ati, Omundu oyukahiga omũkalĩ wuwe akahĩkya ogundi mũkalĩ iniakasĩngĩra.
41010012	Kandi omũkalĩ oyũkalũa kw'ĩba wuwe akahĩkĩbwa n'ogundi mulume iniakasĩngĩra.
41010013	Neryo abandu mobaletera Yesu y'abana balere bati atsumulebo, nĩkwa abiga mobakunga abandu abo.
41010014	Nĩkwa omugulu Yesu alangira ebyo, mwahitana neryo mwabwira abiga buwe ati, Muleke abana balere base kwĩngye! Sĩmũkakĩrayebo, kusangwa Obwami bwa Nyamuhanga ni bw'abali ng'aba.
41010015	Kwenene ngabũga nenyũ nyiti, Oyutiangirira Obwami bwa Nyamuhanga ng'omwana mulere siendisyingira mubo n'ahake.
41010016	Neryo mwahambabo omo byala biwe, mwahĩra kubo kw'ebyala, mwatsumulabo.
41010017	Neryo omugulu Yesu atsũka olugendo luwe, omundu mwatibita aho ali, mwakũkama embere siwe, mwamũbũlya ati, Mũkangĩrĩrya mubuya, nyikolekĩ eribana engebe y'erikota kwehĩ?
41010018	Yesu mwamũbũlya ati, Busana nakĩ ukanyahula mo mubuya kwehĩ? Sihali mubuya nina Nyamuhanga ĩyowene.
41010019	Ũnasĩ ebihano; biti, Ĩsĩwĩta; isiwasĩngĩra; ĩsĩwĩba; isiwabihira bandi; isiwateba; ũsĩkaye tata wawe na koyo wawe.
41010020	Neryo omundu oyo mwabũga ati, Mũkangĩrĩrya, Ebyosĩ ebyo nabirikolabyo erĩtsũka omo bwana bwage.
41010021	Yesu mwamusamalira n'erimwanza, mwamubwira ati, Ũkĩsĩya mwatsi muguma. Ugende, ũgũlaye ebyosĩ ebyo uwite, uhe by'oko bera, nawe wasyabya n'ebindu elubula; neryo wase, unyikwame.
41010022	Omundu oyo abere owa ebĩnywa ebyo, obũsũ buwe mobwasunza, mwalũaho n'obũlĩge, kusangwa abya awite bindu bingi kutsibu.
41010023	Yesu mwatĩmbya ameso g'oko biga buwe neryo mwabwirabo ati, Monzo lĩkalĩre busana n'abandu abawite ebindu bingi eriingira omo Bwami bwa Nyamuhanga!
41010024	Neryo abiga buwe mobaswekera ebĩnywa biwe. Nĩkwa Yesu mwabwirabo kandi ati, Abana, monzo lĩkalĩre busana n'abandu abakayiketera ebindu bingi eriingira omo bwami bwa Nyamuhanga!
41010025	Ni ryolo busana n'engamia erilaba omo kyũna ky'esĩndanĩ kwilaba omundu w'ebindu bingi eriingira omo Bwami bwa Nyamuhanga.
41010026	Neryo abiga mobasweka kutsibu, n'erimubwira bati, Ko nindi wasyatoka erĩlamĩbwa kwehĩ?
41010027	Yesu mwatungererabo mwabwirabo ati, Ekĩ sikiritokekana oko bandu, nĩkwa uku Nyamuhanga. Kusangwa emyatsi yosĩ ikatokekana uku Nyamuhanga.
41010028	Neryo Petero mwatsũka erĩbũga naye ati, ĩtwe ka twabĩrĩsiga ebyosĩ n'erikukwama.
41010029	Yesu mwabwirabo ati, Kwenene ngababwira nyiti, Sihali oyũkasĩga enyũmba, kutse bagala babo, kutse bali babo, na koyo, n'ĩse, kutse abana, kutse ebitaka, busana nage, na busana n'Engulu Yowene,
41010030	oyutendisyasũbũlĩrĩbwa ngendo ĩgana oko mugulu ono, amanyũmba n'abagala babo, n'abali babo, n'abokoyo, n'abana, n'ebitaka, haguma n'erĩendererĩbwa; n'engebe y'erikota oko mugulu owakandisyasa.
41010031	Nĩkwa abangi abali embere lino basyabya b'enyũma, n'abangi abali enyũma lino basyabya b'embere.
41010032	Neryo babya omo nzira bakahetukira eYerũsalema. Yesu abya akagenda embere sy'abiga buwe. Nabo ĩbakayĩkwĩra buba. N'abandu abakamukwama enyũma mobubaha. Kandi mwatwala erĩkũmĩ n'ababĩri elutambi, mwabwi rabo emyatsi eyĩkandĩsyamũhĩkako.
41010033	Yesu mwabwirabo ati, Lebaya, tukahetukira eYerũsalema. Eyo Omugala w'Omundu asyahoterwa oko bahererĩ bakulu n'abakangĩrĩrya b'Emigambo. Basyamutswera bati akwe, n'erimuhotera oko Bihanda.
41010034	Nabo basyamũsekererya, n'erimũ twĩrako amatande, n'erĩmũswĩrya emikoba, n'erĩmwĩta. Kandi enyũma w'ebiro bisatu asyalũbũka.
41010035	Neryo Yakobo na Yoane, abagala ba Zebedayo mobahĩka uku Yesu bati, Mũkangĩrĩrya, tukasonda iwatukolera ekyo tũkabũlaya.
41010036	Neryo Yesu mwabũlyabo ati, Mukasonda inabakolerakĩ kwehĩ?
41010037	Nabo mobamũsũbĩrya bati, Omugulu wasyĩkala oko kĩtũmbĩ kyawe ky'Obwami bw'olukengerwa, tuti, utuhe erĩĩkala haguma nawe, omuguma oko byala by'amali, n'omuguma oko malembe.
41010038	Yesu mwabwirabo ati, Sĩmwasĩ ekyo mũkabũlaya, ko mwanganatoka erĩpũlya oko lũtehĩ olo ngapũlĩrayako kwehĩ? Kutse erĩbatĩsĩbwa omo lũbatĩso olo ngabatĩsĩbawamo kwehĩ?
41010039	Nabo mobamũsũbĩrya bati, Twanganatoka. Yesũ mwabwirabo ati, Mwasyapũlya oko lũtehĩ olo ngapũlĩrayako; kandi mwasyabatĩsĩbwa omo lũbatĩso olo ngabatĩsĩbawamo.
41010040	Nĩkwa erĩĩkala oko mali wage n'oko malembe wage, sindi na hamũlĩ eribabalyo. Ni Nyamuhanga yo wasyaha emyanya eyo oko abo abĩrĩkokoteryayo.
41010041	Nĩkwa omugulu abandi biga ĩkũmĩ bowa omwatsi oyo, mobahitana uku Yakobo na Yoane.
41010042	Neryo Yesu mwabirikira abosĩ haguma, neryo mwabwirabo ati, Mũnasĩ ngoko abandu abakaganzawa ng'abatabalĩ b'Ebihanda ko bakatabalira abandu babo n'abakulu babo bakahamulabo.
41010043	Nĩkwa ko bite bitya omo katĩkatĩ kenyũ. Oyo wanzĩre eribya mukulu omo katĩkatĩ kenyũ asyabya mũsũbĩ wenyũ;
41010044	n'oyo wanzĩre eribya w'erĩmbere omo katĩkatĩ kenyũ asyabya mukobe w'abosĩ.
41010045	Kusangwa Omugala w'Omundu mwatasa erikolerwa; nĩkwa mwasa erikola, n'eriha engebe yiwe mo bũgũlĩ busana n'abandu bangi.
41010046	Neryo mobahĩka eYerĩko. N'omugulu abya akalũa eYerĩko haguma n'abiga buwe n'endeko nene, endĩmatĩme oyukahulawa mo Baratĩmayo, abya ĩkere oko mũsĩke w'enzira akasabĩrĩrya ebihembo.
41010047	Abere owa kw'ali Yesu w'eNazaretĩ, neryo mwatsũka erilaka kutsibu ati, Yesu, Mugala wa Dawĩdĩ, unyiganyire!
41010048	Neryo abandu bangi mobamukunga bati abye bũkũtũ, nĩkwa mwabirikira kutsibu kw'aho ati, Mugala wa Dawĩdĩ, unyiganyire!
41010049	Neryo Yesu mwahangana, neryo mwabũga ati, Mumubirikire. Neryo mobabirikira endĩmatĩme eyo bati, Ũsĩkaye omutima. Ũhangane, amakubirikira.
41010050	Neryo mwagusa ekanzu yiwe, mwahangana, mwahĩka uku Yesu.
41010051	Neryo Yesu mwamũbũlya ati, Ukasonda inakukolerakĩ kwehĩ? Endĩmatĩme eyo moyamũsũbĩrya iti, Mukama wage, nyanzĩre eriswalangira.
41010052	Yesu mwamubwira ati, Uyigendere, erĩkĩrĩrya lyawe lyamakũlamya. Neryo-neryo mwabana erilangira, neryo mwakwama Yesu omo nzira.
41011001	Neryo babere bakasonda erĩhĩka eYerũsalema, oko mĩyĩ y'eBetefage n'eBetanĩa mobahĩka oko kitwa ky'eMĩzeĩtũnĩ. Neryo Yesu mwatuma abiga buwe babiri embere,
41011002	ati, Muye oko kayĩ akali embere kwĩnywe. Mwamabĩhĩkayo mũkandĩeya ekyana ky'epunda ĩkĩnahangĩre ekitekyataheka mundu okw'ĩtsũka na kera. Mukihangule, mukirete eno.
41011003	Omundu amabũga nenyũ ati, Mukakola mutya busana nakĩ, mumubwire muti, Omukama yuli n'obwaga bwakyo, n'omwenyekyo asyakituma eno yo lũba.
41011004	Neryo mobagenda mobeya ekyana ky'epunda omo nzira ĩkĩhangĩre oko lũkyo lw'enyũmba. Neryo mobahangulakyo.
41011005	Neryo ababya bimene hakũhĩ mobabũlya abiga abo bati, Mukahangulira ekyana ky'epunda ekyo kyokĩ?
41011006	Abiga abo mobasũbĩryabo ngoko Yesu anabwirabo, neryo abandu abo mobahamulabo bati bagende.
41011007	Neryo mobaleta ekyana ky'epunda uku Yesu, neryo mobĩkĩrya kukyo kw'esyongimba syabo, na Yesu mwĩkala kukyo.
41011008	Neryo abandu bangi mobasanza esyongimba syabo omo nzira, n'abandi mobatwa ebisanza omolĩ neryo mobasanzabyo omo nzira.
41011009	Neryo abandu ababya embere n'abakwamĩrebo enyũma, mobatsũka eribirikira bati, Nyamuhanga apipawe! Nyamuhanga atsumule oyukasa omo lĩna ly'Omukama!
41011010	Nyamuhanga atsumule obwami bwa tata wetu Dawĩdĩ obukasa! Nyamuhanga W'endata Kutsibu apipawe.
41011011	Neryo Yesu mwingira omo mũyĩ w'eYerũsalema, mwingira n'omo Hekalũ mwatungerera ebyosĩ byabyamo. Nĩkwa bwabere bwasonda erihumbera, mwaya eBetanĩa haguma n'abiga ĩkũmi n'ababiri.
41011012	N'engyakya, omugulu balũa eBetanĩa, Yesu mwakwa enzala.
41011013	Neryo mwalangira omuti w'omũtĩnĩ iniane hali, omuti oyo abya ahũtĩre kutsibu. Neryo mwayasonda-sonda ebĩgũma byo kugo; nĩkwa abere ahĩka kugo, mwabana ebikoma bisa, kusangwa sikyabya kirimo ky'emĩtĩnĩ.
41011014	Yesu mwabwira omuti w'omũtĩnĩ oyo ati, Sihabye omundu wasyalya ebĩgũma uk'uwe na kera. N'abiga buwe mobowa.
41011015	Omugulu bahĩka eYerũsalema, Yesu mwingira omo Hekalũ neryo mwatsũka erihigira eyĩhya abosĩ ababya bakagula n'erĩgũlĩrya omo Hekalũ. Mwaku bula ehimesa hy'abakahĩnganaya esyofranka n'ebĩtũmbi by'abagũlaya ehĩrĩkũkũ,
41011016	kandi mwatalĩga omundu akaheka kindu akalaba omo Hekalũ.
41011017	Neryo mwakangĩrĩrya bandu ati, Sĩkĩsakĩre kiti, Enyũmba yage yasyahulwa mo nyũmba y'erisabiramo busana n'ebihanda byosĩ kwehĩ? Nĩkwa ĩnywe mwabiriyirayo mo bwĩkalo bw'abanyeyĩ.
41011018	Abahererĩ bakulu n'abakangĩrĩrya b'Emigambo mobowa ebyo, neryo mobatsũka erisonda-sonda enzira y'erĩĩta Yesu. Nĩkwa mobamubaha kusangwa endeko yosĩ mobasweka busana n'erĩkangĩrĩrya liwe.
41011019	Neryo bwabere bwasonda erihumbera, Yesu n'abiga buwe mobalũa omo mũyĩ.
41011020	N'omo ngyakya-ngyakya omugulu babya bakalaba omo nzira, mobalangira omuti w'omũtĩnĩ. Omuti oyo iniabiriuma erĩtsũka oko mĩrĩhĩ.
41011021	Neryo Petero mwibuka omwatsi w'omũtĩnĩ, neryo mwabwira Yesu ati, Mũkangĩrĩrya, lebaya, omuti w'omũtĩnĩ ogo watakira, abiriuma!
41011022	Yesu mwasũbĩryabo ati, Mubye n'erĩkĩrĩrya uku Nyamuhanga.
41011023	Kwenene ngabũga nenyũ nyiti, Oyũkabũga n'ekitwa ekĩ ati, Ukulike, ugusawe omo ngetsi, isialitika-tika omo mutima wuwe, nĩkwa akĩkĩrĩraya ekyo akabũga ko kikandisyabererera, kyasyakoleka busana naye.
41011024	Kikaleka inababwira nyiti, Ebyosĩ ebyo mukasaba n'erĩbũlya, mwĩkĩrĩraye ko mwabiribanabyo, nenyũ mwasyahabwabyo.
41011025	N'omugulu muka-hangana mukasaba, mwamabya n'omwatsi oko mundu mumubuyire. Tata wenyũ oyuli elubula, atoke eribabuyira amalolo wenyũ.
41011026	Nĩkwa mwamatindabuyira abandi, Tata wenyũ oyuli elubula, siendisyababuyira amalolo wenyũ.]
41011027	Neryo mobaswahĩka eYerũsalema. Omugulu Yesu abya akalendera omo Hekalũ, abahererĩ bakulu n'abakangĩrĩrya b'Emigambo, n'abakulu mobamũhĩkako,
41011028	mobamũbũlya bati, Ukakola emyatsi eyĩ omo hamũlĩ yahi kwehĩ? Kutse nindi yo wakuha ehamũlĩ erikola emyatsi eyĩ kwehĩ?
41011029	Yesu mwasũbĩryabo ati, Ngandĩbabũlya omwatsi muguma, nenyũ mũnyĩsũbĩraye, nage ngandibabwira nga nĩ hamũlĩ yahi ikaleka inakola emyatsi eyĩ.
41011030	Erĩbatĩsya lya Yoane lyalũa ewa Nyamuhanga kutse oko bandu kwehĩ? Mũnyĩsũbĩraye.
41011031	Nabo mobatsũka erĩkanĩrya omo katĩkatĩ kabo bati, Twamabũga tuti, Lyalũa elubula, asyabũga ati, Busana nakĩ momũtĩkĩrĩrya Yoane kwehĩ?
41011032	Nĩkwa twamabũga tuti, Lyalũa oko bandu, mobubaha endeko, kusangwa abosĩ mobaganza Yoane bati nĩ mũmĩnyererĩ.
41011033	Neryo mobasũbĩrya Yesu bati, Sĩtwasĩ. Neryo Yesu mwabũga nabo ati, Nage sindiendibabwira nga ni hamũlĩ yahi ikaleka inakola emyatsi eyĩ.
41012001	Neryo Yesu mwatsũka erĩbũga nabo omo mĩsyo ati, Habya omundu oyo wahera eririma ly'ebĩnyũ, mwatĩmbya kulyo kw'ekĩyĩte, neryo mwatakula endindo ey'erikamiramo ebĩnyũ, kandi mwahĩmbaho enyũmba eyĩsũngũlĩkĩre. Neryo mwasĩgĩralyo abalĩmĩ, neryo mwaya omo kindi kihugo.
41012002	Omugulu w'eriera ly'ebĩnyũ abere ahĩka, mwatuma omugombe oko balĩmĩ abo erienda oko bĩgũma by'eririma ly'ebĩnyũ.
41012003	Nĩkwa abalĩmĩ abo mobahamba omugombe oyo mobamũswĩrya n'erĩmũsũbũlya byala bisa.
41012004	Neryo omwenye eririma mwaswatuma ogundi mugombe; abalĩmĩ abo mobamũhũtalya oko mutwe, n'erimuhemula.
41012005	Kandi omwenyeryo mwaswatuma ogundi mugombe, neryo mobamwĩta; kandi mobakola bandi bagombe bo batya, erĩswĩrya abandi n'erĩĩta abandi.
41012006	Omwenye eririma oyo abya isiakiri n'ogundi mundu w'eriswatuma, yo n'omugala mwanze. Neryo mwasala atuma omugala wuwe oyo oko balĩmĩ abo. Mwabũga ati, Basyasĩkya mugala wage.
41012007	Nĩkwa abalĩmĩ abo mobabwirana bati, Oyũ ni mugala w'omwenye eririma. Mwase, tũmwĩte, n'eririma lyasyabya lyetu!
41012008	Neryo mobahamba mugala mobamwĩta, n'erimukurira eyĩhya w'eririma ly'ebĩnyũ.
41012009	Yesu mwabũlya ati, Omwenye eririma ly'ebĩnyũ asyayira ati kwehĩ? Asyasa n'erĩherya abalĩmĩ abo, asyaha eririma eryo ly'ebĩnyũ ly'oko bandi balĩmĩ.
41012010	Simwetasoma Amasako aya ati, Erĩbwe eryo abahĩmbĩ bagana, Erĩ molyabya ĩbwe ly'esondo;
41012011	Omwatsi oyũ Omukama mwakolago, Ni w'eriswekera omo meso wetu.
41012012	Abasondolĩ b'Abayũda mobasonda-sonda erihamba Yesu, kusangwa mobaminya kw'akatwa omũsyo oyo busana nabo. Nĩkwa mobubaha endeko, neryo mobamũsĩgaho mobagenda.
41012013	Abandi b'oko Bafarĩsayo n'Abanyaherode mobatumwa eritega Yesu omo bĩnywa.
41012014	Neryo mobasa eyiri Yesu mobamũbũlya bati, Mũkangĩrĩrya, tũnasĩ k'uli w'ekwenene, sulitsomana amalengekanĩa w'abandu, kandi sulisombola ebitaga n'ebite bitaga, nĩkwa ũkakangĩrĩraya enzira ya Nyamuhanga omo kwenene. Emigambo ĩkatũlĩgĩra erisolera Kaĩsarĩ kutse iyihi kwehĩ? Tumulihe kutse iyihi kwehĩ?
41012015	Nĩkwa Yesu mwaminya amatebo wabo, neryo mwabwirabo ati, Busana nakĩ mukanyirengako kwehĩ? Munyiretere edĩnarĩ nyĩrebayeyo.
41012016	Neryo mobamuleterayo, naye mwabũlyabo ati, Ekĩsosekanĩo n'amasako aya ni byandi kwehĩ? Nabo mobamũsũbĩrya bati, Ni bya Kaĩsarĩ.
41012017	Neryo Yesu mwabwirabo ati, Mulihe Kaĩsarĩ ebindu bya Kaĩsarĩ, mulihe na Nyamuhanga ebindu bya Nyamuhanga. Nabo mobamuswekera kutsibu.
41012018	Neryo Abasadũkayo mobahĩka uku Yesu. Aba bakabũga bati, Sihali erĩlũbũka oko baholĩ.
41012019	Mobamũbũlya bati, Mũkangĩrĩrya, Musa mwatusakira ati, Omugala wabo mundu amahola akasiga omũkalĩ, atawite mwana, omugala wabo mundu oyo ĩnĩasĩgalya omũkalĩ oyo iniabutira mugala wabo y'abana.
41012020	Mohabya bagala babo balinda; ow'erĩmbere mwahĩkya, neryo mwahola isialitabuta mwana.
41012021	Neryo omugala wabo mundu oyo mwasĩgalya omũkalĩ oyo. Neryo mugala wabo w'akasatu mwakola atya.
41012022	Neryo abagala babo bosĩ balinda mobahola batya isibalitabuta mwana. Neryo enyũma w'abosĩ omũkalĩ oyo mwahola.
41012023	Neryo, oko kiro ky'erĩlũbũka omugulu abaholĩ basyalũbũka, omũkalĩ oyo asyabya wandi kwehĩ? Kusangwa abalinda bosĩ babya ĩbabĩrĩmwĩmya.
41012024	Yesu mwasũbĩryabo ati, Simukatala kusangwa sĩmwasĩ Amasako kutse obũtokĩ bwa Nyamuhanga.
41012025	Kusangwa omugulu bakalũbũka oko baholĩ, sĩbehĩkaya kutse sĩbehĩkĩbawa, nĩkwa bali ng'abamalaĩka omo lubula.
41012026	Nĩkwa oko mwatsi w'erĩlũbũka ly'abaholĩ, simwetasoma omo kitabu kya Musa oko mulondo owakahula ekisaka ekyaka kwehĩ? Ngoko Nyamuhanga abũga na Musa, ati, Ĩngye indi Nyamuhanga wa Abrahamũ, na Nyamuhanga wa Ĩsaka, na Nyamuhanga wa Yakobo.
41012027	Nyamuhanga si Nyamuhanga w'abaholĩre, nĩkwa ni Nyamuhanga w'abaliho. Mwabiritala kutsibu!
41012028	Omũkangĩrĩrya muguma w'Emigambo abyaho iniakahulikirira erĩkanĩa lyabo. Neryo omũkangĩrĩrya w'Emigambo oyo mwaminya ngoko Yesu abĩrĩsũbĩryabo ndeke, neryo mwabũlya Yesu ati, Ekihano ekĩlabĩre ebindi bihano ni kyahi kwehĩ?
41012029	Yesu mwamũsũbĩrya ati, Ekihano kikulu kyekĩ: Uwe Ĩsraelĩ, hulikirira; Omukama Nyamuhanga wetu ni Mukama ĩyowene.
41012030	Wanze Omukama Nyamuhanga wawe n'omutima wawe gosĩ, n'ekĩrĩmũ kyawe kyosĩ, n'obũlengekanĩa bwawe bosĩ, n'amaka wawe gosĩ.
41012031	Ekihano ky'akabiri kiti, Wanze mũlĩkyenyũ ngoko ũyanzĩre. Sihali kindi kihano kikulu ũkw'ebĩ.
41012032	Neryo omũkangĩrĩrya w'Emigambo oyo mwabwira Yesu ati, Mũkangĩrĩrya, utya! Wamabũga kwenene uti, Omukama ni Nyamuhanga ĩyowene kandi ko hate gundi nyamuhanga nina ye.
41012033	N'erianza Nyamuhanga n'omutima gosĩ, n'obũlengekanĩa bosĩ, n'amaka gosĩ, n'erianza mũlĩkyabo ngoko ayanzĩre, bĩlabĩre amahere gosĩ w'erĩokererya, n'esyohongo syosĩ.
41012034	Neryo omugulu Yesu aminya kw'asũbĩraya ndeke mwamubwira ati, Suli hali oko Bwami bwa Nyamuhanga. Enyũma w'aho mohatasyabya mundu oyo wangalenga erĩswabũlya Yesu eyindi myatsi.
41012035	Omugulu abya akakangĩrĩrya omo Hekalũ, Yesu mwabũlya ati, Abakangĩrĩrya b'Emigambo bakabũga bati, Kristo ni mugala wa Dawĩdĩ ati kwehĩ?
41012036	Omũlĩmũ Abũyĩrĩre asondola Dawĩdĩ abũge ati, Omukama mwabwira Omukama wage ati, Wĩkale oko byala byage by'amali, Erĩhĩka aho nasyahĩrĩra esyonzĩgũ syawe eyĩkwa oko bisando byawe.
41012037	Dawĩdĩ mwamwahula mo Mukama: neryo Kristo angatoka eribya mugala wa Dawĩdĩ ati kwehĩ? Endeko nene eyo moyatsema erĩowa Yesu.
41012038	Neryo omugulu abya akakangĩrĩryabo mwabũga ati, Mũyĩtegaye busana n'abakangĩrĩrya b'Emigambo abakanza erirendera ibanambite esyokanzu syabo nyiri-nyiri, ĩbanzĩre erĩkerĩbwa omo hitale;
41012039	ibakayisoga ebĩtũmbĩ by'embere omo manyũmba w'erĩhĩndanamo, n'ah'erĩsĩkĩbwa okw'irya.
41012040	Bo bakanũbaya abakwakalĩ n'erinyega amanyũmba wabo, neryo busana n'erilolwako n'abandu bakasaba erisaba liri-liri. Aba basyasũyĩrwa kutsibu kw'aho.
41012041	Yesu mwĩkala hakũhĩ n'ekĩbo ky'eribika esyofranka omo Hekalũ, neryo mwabya akalebya ngoko endeko yabya ĩkahĩra esyofranka syabo omo kĩbo ekyo. Kandi abandu b'ebindu bingi mobahĩramo esyofranka nyingi.
41012042	Neryo omũkwakalĩ mwera mwahĩka kukyo mwahĩra esyosentĩ ĩbĩrĩ, ini sengĩ nguma.
41012043	Neryo Yesu mwabirikira abiga buwe haguma, mwabwirabo ati, Kwenene ngababwira nyiti, Omũkwakalĩ oyũ amahĩra omo kĩbo mo bingi kwilaba abandi bosĩ.
41012044	Kusangwa abandi bosĩ mobakahĩramo busana n'ebindu byabo bingi, nĩkwa iye omo bwera buwe mwakahĩramo ebyosĩ awite, mwakaha ebyosĩ alwe awite ebyo angalĩre.
41013001	Neryo omugulu Yesu abya akalũa omo Hekalũ, omuguma g'oko biga buwe mwabũga ati, Mũkangĩrĩrya, lebaya! Amabwe angaha n'amanyũmba angaha w'eriswekera.
41013002	Neryo Yesu mwamũsũbĩrya ati, Wanamalangira amanyũmba manene aya kwehĩ? Sihendisyasĩgala erĩbwe n'eriguma endata oko lindi, eritendisyasambulirwa ahisi.
41013003	Yesu abya ĩkere oko kitwa ky'eMĩzeĩtũnĩ ahisirya oko Hekalũ. Neryo Petero, na Yakobo, na Yoane, na Anderea, mobamũhĩkako bakamũbũlĩrya ahate bandu, bati,
41013004	Utubwĩre emyatsi eyĩ nga yasyabererera mugulu wahi, kandi utubwire ekiminyikalo nga ni kyahi ekikandisyabya omugulu emyatsi yosĩ eyĩ ikandisyabererera.
41013005	Neryo Yesu mwabwirabo ati, Mũtegaye, sihabye mundu ũkabatalaya.
41013006	Abandu bangi basyasa omo lĩna lyage bati, Ĩngye indi ye! bakandĩsyatalya bandu bangi.
41013007	N'omugulu mũkowa engulu y'amalwa n'olombĩ lw'amalwa simubahe; emyatsi eyĩ itolere ĩyahĩka; nĩkwa endũlĩ isiriyaberwa.
41013008	Kusangwa ekihanda kyasyalwa n'ekindi kihanda, n'obwami bugũma bwasyalwa n'obundi bwami. Hasyabya emĩsĩkĩ ehandi n'ehandi, kandi hasyabya esyonzala. Emyatsi eyĩ iri ng'erĩtsũka ly'erikunda ly'omũkalĩ.
41013009	Nĩkwa mũyĩtegaye ! Kusangwa abandu basyabahotera omw'ĩbũgĩro. Mwasyahũnzĩrwa omo manyũmba w'erĩhĩndanamo, mwasyahangana embere w'abatabalĩ bakulu n'abami busana nage, busana n'erĩtũlĩrabo omwatsi wage.
41013010	Engulu Yowene itolere ĩyatũlaganĩbwa oko bihanda byosĩ.
41013011	N'omugulu bakabahamba n'eribatwala eribahotera, sĩmũhahũkaye emitima erĩmbere ngamwasyabũgakĩ, nĩkwa mũbũge ebyo mwasyahabwa oko ndambĩ eyo. Kusangwa ĩnywe mutendisyabũga, nĩkwa Omũlĩmũ Abũyĩrĩre asyabaha ebĩnywa by'erĩbũga.
41013012	Abandu basyahotera abagala babo bĩtawe, n'ĩse w'omwana asyahotera omwana wuwe, n'abana basyalwa n'ababũtĩ babo ĩbĩtĩsyabo.
41013013	N'abandu bosĩ basyabakwa obusu busana n'erĩna lyage. Nĩkwa oyo wasyayĩyĩnĩa erĩhĩka oko ndũlĩ yo wasyalamĩbwa.
41013014	Nĩkwa omugulu mwasyalangira ekitsibu ikihangene oko kitatolere, Oyukasoma aminye ndeke. Neryo abali eYũdea basagire oko bitwa.
41013015	Omundu oyuli endata oko nyũmba sĩakĩme, kutse eriingiramo ati akaheka kindu ekiri omo nyũmba yiwe.
41013016	N'omundu oyuli omw'irima siasubire olukimba luwe omo nyũmba yiwe.
41013017	Nĩkwa obũlĩge oko bakule n'oko bakalĩ abakaha abana babo b'amabere, oko biro ebyo.
41013018	Nĩkwa musabe Nyamuhanga, omwatsi oyũ sĩahĩke oko mugulu w'eritsukũ !
41013019	Kusangwa obũlĩge bw'ebiro ebyo bwasyabya ĩbũkalĩre isibwebwatabya erĩtsũka ekiro Nyamuhanga ahangika ekihugo, erĩswahĩka na lino, kandi sibwendisyaswabya butya na kera.
41013020	Nĩkwa Omukama abirikũhĩhya ebiro ebyo; kumbe atalikola atya erĩkũhĩhya ebiro ebyo nga sihali mundu wangalamĩbwa Nĩkwa abĩrĩkũhĩhyabyo busana n'abayisogawa buwe.
41013021	Neryo omundu amababwira ati, Lebaya, hano ho Kristo ali; kutse ati, Langira, yolya halya! Sĩmũlĩge!
41013022	Kusangwa Abokristo b'amabehĩ n'abamĩnyererĩ b'amabehĩ basyahuluka. Basyakangya ebĩmĩnyĩsyo n'eby'eriswekera busana n'erĩtalya abayisogawa ba Nyamuhanga, kyamatokekana.
41013023	Nĩkwa mũtegaye! Mũlebaye, nabiribabwira emyatsi yosĩ erĩmbere.
41013024	Nĩkwa oko biro ebyo; enyũma w'omugulu w'obuligo oyo, eryuba lyasyabya mwĩrĩmya, n'omukera siendisyaswakola,
41013025	n'esyongũnũnũ syasyatogonga erĩlũa elubula, n'eby'obũtokĩ obuli omo kyanya bwasyatenga-tenganĩbwa.
41013026	Neryo basyalangira Omugala w'Omundu akasa omo bĩrũ, n'obũtokĩ bunene, n'olukengerwa.
41013027	Neryo asyatuma abamalaĩka erĩhĩndanĩa abayisogawa ba Nyamuhanga erĩlũa oko mahunga ani, erĩlũa oko syondũlĩ sy'ekihugo n'erĩnĩka oko syondũlĩ sy'ekyanya.
41013028	Lino wige omũsyo w'omuti w'omũtĩnĩ. Omugulu akatohaya emitahi yago, ikabya myolo-myolo, neryo ĩkalasaya ebikoma byago, ukaminya ngoko omugulu w'omwisi ali hakũhĩ.
41013029	Lirya nenyũ nibya, omugulu mukalangira emyatsi eyĩ ĩkahĩka, muminye omugulu kw'ali hakũhĩ, oko lũkyo.
41013030	Kwenene ngabũga nenyũ, olulengo olũ silwendisyahwaho emyatsi eyĩ ite yabererera.
41013031	Ekyanya n'ekihugo byasyahwaho, nĩkwa ebĩnywa byage sibyendisyahwaho.
41013032	Nĩkwa sihali mundu oyo wasĩ erĩhĩka ly'ekiro ekyo kutse endambĩ eyo-- nomo bangabya bamalaĩka omo lubula, kutse Omugala, nina Tata yũnasĩ ĩyowene.
41013033	Mũtegaye, mũlebaye, kusangwa sĩmwasĩ omugulu oyo nga ni wahi.
41013034	Ali ng'omundu oyuli oko lugendo lw'ekindi kihugo omugulu akalũa eka, akasĩgĩra abagombe buwe obuli mundu omũbĩrĩ wuwe, akategeka omũteya w'olũyĩ ategaye,
41013035	Neryo mũtegaye, kusangwa sĩmwasĩ omugulu omukama w'enyũmba asyasa---kutse omw'ĩgolo-golo, kutse omo katĩ-kanene kutse engoko yahasabo, kutse bwasesukala.
41013036	Akasyababũlĩkĩranĩa, akeya imuneto.
41013037	N'ebyo ngabũga nenyũ; ngabũga n'abosĩ nyiti, Mũtegaye!
41014001	Neryo enyũma w'ebiro bibiri mohabya Ebiro Bikulu by'Erikiruka n'Obundu Bute mo Kĩhamya. Abahererĩ bakulu n'abakangĩrĩrya b'Emigambo mobasonda-sonda enzira y'erihamba Yesu omo menge, n'erĩmwĩta.
41014002	Kusangwa babũga bati, situkolekyo omo kiro kikulu, abandu hakasyatwa eyĩsesĩ.
41014003	Yesu abya eBetanĩa omo nyũmba ya Sĩmonĩ omuhaga; neryo abere anĩkere okw'irya, mohahĩka omũkalĩ iniawite okw'ĩtambya ly'erĩbwe eryoswĩre mw'amagũta w'eNardo awakakumba ndeke aw'obũgũlĩ bunene. Omũkalĩ oyo mũtũla erĩtambya eryo mũtũlĩrago oko mutwe wa Yesu.
41014004	Nĩkwa abandi bandu ababyaho mobahitana, mobakanĩa bati, Busana nakĩ amagũta aya amahera atya busa kwehĩ?
41014005	Kusangwa amagũta awakakumba ndeke aya anganagũlĩbwe oko franka magana asatu, n'esyofranka esyo isyahabwa oko bera, kandi mobahayira omũkalĩ oyo yo kutsibu.
41014006	Nĩkwa Yesu mwabũga ati, Mumuleke, mũkamwendereraya busana nakĩ kwehĩ? Abirinyikolera omũbĩrĩ owene.
41014007	Kusangwa muh n'abera ebiro byosĩ, n'omugulũ mũkanza mukatoka erikolabo ndeke, nĩkwa ĩngye sindi haguma nenyũ biro byosĩ.
41014008	Abirikola ngoko angatokĩre; abĩrĩhakabya amagũta awakakumba ndeke oko mubiri wage busana n'eritago.
41014009	Kwenene ngabũga nenyũ, aho Engulu Yowene yasyatũlaganĩbwa omo kihugo kyosĩ, ekyo mũkalĩ oyũ akabikola kyasyatũlaganĩbwa busana n'erimwibuka.
41014010	Neryo Yũda Ĩskarĩota, omuguma g'okw'ĩkũmĩ n'ababiri, mwaya oko bahererĩ bakulu busana n'erihotera Yesu yo kubo.
41014011	Nabo mobatsema erĩowa ebyo, mobamulaga erimuha esyofranka. Neryo Yũda mwatsũka erisonda-sonda omwanya owene w'erihotera Yesu.
41014012	Neryo oko kiro ky'erĩmbere ky'erirya Obundu Bute mo Kĩhamya, omugulu babya bakasĩnza ehyana hy'embũlĩ hy'Erikiruka, abiga ba Yesu mobamubwira bati, Wanzĩre uti tuye hahi erĩkũkokoterya aho wasyalira erirya ly'Erikiruka kwehĩ?
41014013	Neryo Yesu mwatuma abiga buwe babiri ati, Muye oko mũyĩ, neryo omundu oyũhekĩre erĩrega ly'amagetsi akandĩhĩndana nenyũ, mumukwame.
41014014	Neryo asyingira omo nyũmba. Neryo mubwire omwenye nyũmba muti, Omũkangĩrĩrya ati, Ekyumba kyage ky'abagenĩ kiri hahi aho nasyalira erirya ly'Erikiruka haguma n'abiga bage kwehĩ?
41014015	Naye akandĩbakangya ekyumba kinene ekiri endata ekĩtegekanĩbwe, ekyabĩrĩkokotĩbwa, eyo mũtũkokoteraye.
41014016	Neryo abiga abo mobahongoka mobaya oko mũyĩ oyo, mobeya iko bine ngoko Yesu abwirabo, neryo mobakokotya erirya ly'Erikiruka.
41014017	Neryo bwabere bwabya ĩgolo-golo, Yesu mwasa haguma n'abiga ĩkũmĩ n'ababiri.
41014018	Neryo babere bane oko mesa bakalya, Yesu mwabwirabo ati, Kwenene ngababwira nyiti, Omuguma w'ũkwĩnywe akandinyihotera, oyukalya haguma nage.
41014019	Abiga mobatsũka erĩkwa obũlĩge n'erĩmũbũlya muguma muguma bati, Ĩkwa nĩ ĩngye kwehĩ? n'ogundi ati, Nĩ ĩngye kwehĩ?
41014020	Neryo Yesu mwabwirabo ati, Ni muguma g'okw'ĩkũmĩ n'ababiri oyũkakoleraya haguma nage omo kibindi.
41014021	Omugala w'Omundu asyahola ngoko kĩsakĩre busana naye; nĩkwa obũlĩge oko mundu oyukasyahotera Omugala w'Omundu! Kumbe ryowene busana n'omundu oyo nga siabutawa.
41014022	N'omugulu babya bakalya, Yesu mwĩmya obundu, neryo mwatsumulabo, mwatsũtsangabo, neryo mwahabobo, ati, Mwĩmayebo, oyũ ni mubiri wage.
41014023	Neryo mwĩmya olũtehĩ, neryo abere abiha ewasĩngya mwahalo oko biga buwe, n'abosĩ mobapũlya kulo.
41014024	Neryo Yesu mwabwirabo ati, Oyũ ni musasi wage w'endagane owakũtawa busana n'abandu bangi.
41014025	Kwenene ngabũga nenyũ nyiti, Sindiendisyaswapũlya oko bĩgũma by'ebĩnyũ erĩhĩka ekiro nasyapũlya ebihya-bihya omo Bwami bwa Nyamuhanga.
41014026	Neryo babere babiimba olwimbo, mobaya oko kitwa ky'eMĩzeĩtũnĩ.
41014027	Nĩkwa Yesu mwabwirabo ati, Ĩnywe bosĩ mwasyanyitswako, kusangwa kyabirisakwa kiti, Nasyaswĩrya Omũlĩsya n'esyombũlĩ syasyapanzikana.
41014028	Nĩkwa enyũma w'erĩlũbũka lyage, nasyabatanga eriya eGalĩlaya.
41014029	Petero mwamũsũbĩrya ati, Nomo abosĩ bangakutswako, ĩngye iyihi.
41014030	Yesu mwamubwira ati, Kwenene ngakubwira nyiti, Oko kiro ekĩ engoko-lume ite yabika kabiri, ukandinyigana ngendo ĩsatu.
41014031	Nĩkwa Petero mwayitsinga kutsibu ati, Kyamabya kitolere ngahola haguma nawe, sindiendikugana. N'abandi bosĩ mobabũga batya.
41014032	Neryo mobahĩka ahakahulawa mo Getesemane, na Yesu mwabwira abiga buwe ati, Mwĩkale hano omugulu ngasaba.
41014033	Neryo mwatwala Petero, na Yakobo na Yoane, neryo mwatsũka eriagalwa n'erĩhahũkya omutima.
41014034	Neryo mwabwirabo ati, Omutima wage ali n'obũlĩge bunene, bukasonda erĩnyĩta; mũsĩgale hano, mũtegaye.
41014035	Neryo mwasegera emuliro yo hake, mwawa oko kitaka, mwasaba ati, kyamatokekana akatambĩ ako kamulabeko.
41014036	Neryo mwasaba ati, Tata! Tata! Emyatsi yosĩ ikatokekana uk'uwe. Ũnyĩlũsaye kw'olũtehĩ olũ. Nĩkwa butsira ekyo nyanzĩre, nĩkwa ekyo wanzĩre.
41014037	Neryo mwasa mweya abiga basatu abo ibanagotsere, neryo mwabũga na Petero ati, Sĩmonĩ. wayĩreto kwehĩ? Sulitatoka erĩteya esaa nguma kwehĩ?
41014038	Neryo mwabwirabo ati, Mũtegaye, musabe, isimwingira omw'irengwako. Omutima anzĩre, nĩkwa omubiri ni molo.
41014039	Neryo mwalũaho kandi mwasaba, mwasuba omo bĩnywa ebyo.
41014040	Kandi mwasa mweyabo ibaneto, kusangwa ameso wabo ĩnĩasĩkerere. Nabo mobabula nga bangamũsũbĩryakĩ.
41014041	Kandi mwasa engendo y'akasatu, neryo mwabũlyabo ati, Mukinagotsere n'eriluhuka kwehĩ? Bingaho. Endambĩ yamahĩka. Lebaya! Omugala w'Omundu akahoterawa omo byala by'abakola-nabi.
41014042	Muhangane, tugende, Mũlebaye! Omũhoterĩ wage amahĩka!
41014043	Neryo omugulu Yesu abya akĩnabũga, Yũda, omuguma g'okw'ĩkũmĩ n'ababiri mwahĩka. N'endeko eyĩhekĩre emĩyalĩ n'esyongonĩ yabya haguma naye, ibakatumawa n'abahererĩ bakulu, n'abakangĩrĩrya b'Emigambo, n'abakulu.
41014044	Nĩkwa omũhoterĩ oyo iniabiriha abandu abo ekiminyikalo ati, Omundu oyo nasyalyatsirira iyo mundu oyo; mumuhambe, mumutwale n'erĩmũteya kutsibu.
41014045	Neryo Yũda abere ahĩka, mwaya hakũhĩ na Yesu ati, Mũkangĩrĩrya! Neryo mwamulyatsirira.
41014046	Neryo mobahamba Yesu, mobamuwatako kutsibu.
41014047	Nĩkwa omuguma oko babya bahangeneho mwakula omũyalĩ wuwe, mwabanda omukobe w'Omũhererĩ Mukulu mwatwa okũtũ kuwe.
41014048	Neryo Yesu mwasũbĩryabo ati, Mwabĩrĩhĩka n'emĩyalĩ n'esyongonĩ muti mukanyihamba ng'omũrahĩ kwehĩ?
41014049	Obuli kiro nabya haguma nenyũ omo Hekalũ ngakangĩrĩrya, momutanyihamba; nĩkwa Amasako atolere eribererera.
41014050	Neryo abiga mobamutswako, mobatibita abosĩ.
41014051	Neryo habya omũlwana muguma oyo wabya akakwama Yesu, iniambite olukimba lw'omusohe lusa, neryo mobalenga erimuhamba.
41014052	Nĩkwa mwasĩganĩa olukimba luwe l'omusohe, mwatibita ndũmbũ.
41014053	Neryo mobatwala Yesu y'omo nyũmba y'Omũhererĩ Mukulu oko bahererĩ bosĩ. N'abahererĩ bakulu bosĩ, n'abakulu, n'abakangĩrĩrya b'Emigambo mobahĩndanaho.
41014054	Nĩkwa Petero mwamukwama inianayikengeherere, neryo mwahĩka omo muhana w'enyũmba y'Omũhererĩ Mukulu oko bahererĩ bosĩ. Neryo mwĩkala haguma n'abateya, iniakota oko muliro.
41014055	Nĩkwa abahererĩ bakulu n'ab'omw'ĩbũgĩro bosĩ mobasonda-sonda omwatsi w'erĩhandĩkĩrĩrya Yesu n'amabehĩ ibatoka erĩmwĩta, nĩkwa mobatabanago.
41014056	Kusangwa abandu bangi mobamũhandĩkĩrĩrya omo mabehĩ, nĩkwa erĩtũlago lyabo molĩtahĩkana.
41014057	Neryo abandi bandu mobahangana mobahandĩkĩrĩrya Yesu omo mabehĩ bati,
41014058	Motũkowa akabũga ati, Nasyasambula eHekalũ eyo abandu bahĩmba, kandi enyũma w'ebiro bisatu nasyahĩmba eyindi Hekalũ eyitehĩmbawa n'abandu
41014059	Kutse omo mwatsi oyũ nibya erĩtũlago lyabo molĩtahĩkana.
41014060	Neryo Omũhererĩ Mukulu oko bahererĩ bosĩ mwahangana omo katĩkatĩ kabo, neryo mwabũlya Yesu ati, Sũlĩsũbĩraya kwehĩ? Ni byahi ebyo bandu aba bakakũhandĩkĩrĩraya kwehĩ?
41014061	Nĩkwa Yesu mwabya bũkũtũ mwatamũsũbĩrya. Kandi Omũhererĩ Mukulu oko bahererĩ bosĩ mwamũbũlya ati, Uli Kristo, Omugala wa Nyamuhanga w'omũyĩsa kwehĩ?
41014062	Neryo Yesu mwabũga ati, Indi ye, kandi mwasyalangira Omugala w'Omundu ĩnĩanĩkere oko byala by'amali by'Obũtokĩ, iniakasa n'ebĩtũ by'omo kyanya.
41014063	Neryo Omũhererĩ Mukulu oko bahererĩ bosĩ mwatulanga ekanzu yiwe ati, Tukine n'obwaga bw'abalangĩrĩ kwehĩ?
41014064	Mwabĩrĩowa eritsuma liwe, mũtĩkĩ kwehĩ? Neryo abosĩ mobamutswera bati atolere oluholo!
41014065	Neryo abandi mobatsũka erĩtwĩra uku Yesu kw'amatande, mobaswika obũsũ buwe, n'erĩmũswĩrya ebĩkũndĩ, ibakamubwira bati, Minyerera oyo wamakũswĩrya! N'abateya mobamuhamba mobamũswĩrya esyongũmbe.
41014066	Nĩkwa Petero mwabya eyĩkwa omo muhana, neryo omuguma w'oko bana-bato abagombe b'Omũhererĩ Mukulu oko bahererĩ bosĩ, mwahĩkaho.
41014067	Neryo omwana-muto oyo mwalangira Petero iniakota oko muliro, neryo mwamutungerera ati, Nawe nibya wabya haguma na Yesu Omunya Nazaretĩ,
41014068	Nĩkwa Petero mwagana ati, Sĩnyasĩ, kutse sinditaminya ekyo ũkabũga, neryo mwaya eyĩhya omo bũsekũ bw'enyũmba. Neryo engoko-lume moyabika.
41014069	Neryo omwana-muto oyo mwamulangirayo, neryo mwaswabwira ababya bahangeneho ati, Oyũ ni muguma wa kubo.
41014070	Nĩkwa kandi Petero mwaswagana. N'enyũma w'akatambĩ kake ababya bahangeneho mobaswabwira Petero bati, Kwenene-kwenene uli muguma wa kubo, kusangwa uli Mũgalĩlaya nibya.
41014071	Nĩkwa Petero mwatsũka eritsuma n'erĩlahĩrya ati, Sĩnyasĩ omundu oyo mukahula.
41014072	Neryo-neryo engoko-lume moyabika engendo y'akabiri. Neryo Petero mwibuka ngoko Yesu amubwira ati, Engoko-lume ite yabika kabiri, wasyanyigana esyongendo ĩsatu. Neryo mwatsũka eririra kutsibu.
41015001	Neryo omo ngyakya-ngyakya, abahererĩ bakulu, n'abakulu, n'abakangĩrĩrya b'Emigambo, n'ab'omw'ĩbũgĩro bosĩ mobahĩndana omo mbĩta. Neryo mobaboha Yesu y'omo mahulula, mobamutwala eyiri Pilato.
41015002	Neryo Pilato mwamũbũlya ati, Uli mwami w'Abayũda kwehĩ? Yesu mwamũsũbĩrya ati, Wamabũgakyo,
41015003	Neryo abahererĩ bakulu mobamũhandĩkĩrĩrya emyatsi mingi.
41015004	Kandi Pilato mwaswamũbũlya ati, Sũlĩsũbĩraya kwehĩ? Lebaya ngoko bakakũhandĩkĩrĩraya emyatsi mingi.
41015005	Nĩkwa Yesu mwataswasũbĩryabo kĩnywa, kyaleka Pilato iniasweka.
41015006	Nĩkwa oko Kiro Kikulu ekyo Pilato abya akaboholera bandu omundu muguma w'omũlĩkĩ oyo banzĩre.
41015007	Neryo omundu oyo wabya akahulwa mo Baraba abya iniabiribohwa haguma n'abandu abaleta obwanĩse.
41015008	N'endeko mobabũlya Pilato bati akole ekyo atula akakolerabo.
41015009	Neryo Pilato mwasũbĩryabo ati, Mũnanzĩre inababoholera Omwami w'Abayũda kwehĩ?
41015010	Kusangwa abya asĩ ngoko abahererĩ bakulu bamuhotera busana n'erimutsura.
41015011	Nĩkwa abahererĩ bakulu mobatsotsererya endeko bati babũlaye Pilato ababoholere ye Baraba, butsira Yesu.
41015012	Neryo Pilato mwaswabwira endeko ati, Ngandikolakĩ n'omundu oyo mukahula mo Mwami w'Abayũda kwehĩ?
41015013	Nabo mobaswabũga kutsibu bati, Abambawe oko musalaba!
41015014	Nĩkwa Pilato mwabũlyabo ati, Amakola kibi kyahi kwehĩ? Nĩkwa mobalabĩrĩrya emirenge yabo bati, Abambawe oko musalaba!
41015015	Neryo Pilato iniakasonda erĩtsemesya endeko mwaboholerabo ye Baraba. Neryo mwahamula ati, Yesu aswĩrĩbawe emikoba, nĩkwa mwahereryabo Yesu ati abambawe oko musalaba.
41015016	Neryo abasĩrĩkanĩ mobatwala Yesu omo muhana w'ekikali ky'omũtabalĩ mukulu, neryo mobabirikira omulondo gosĩ w'abasĩrĩkanĩ.
41015017	Mobambalya Yesu y'olukimba lw'omunyama, kandi mobaluka embĩta y'amahwa, mobahĩrayo oko mutwe wuwe.
41015018	Mobatsũka erĩmũbũkya bati, Ukote, uwe Mwami w'Abayũda!
41015019	Kandi mobamũswĩrya ngendo-ngendo oko mutwe omo luseke, mobamũtwĩra kw'amatande, mobamũkũkamira n'erĩũnama embere siwe.
41015020	Neryo babere babĩmũsekererya mobamwambula ekanzu y'omunyama, mobamwambalya esyongimba siwe. Neryo mobamusondola eriyamubamba oko musalaba.
41015021	Nĩkwa omo nzira mobahamba Sĩmonĩ akalaba, ĩnĩakalũa omolĩ, mobamũhekya omusalaba wa Yesu, oyo abya Sĩmonĩ w'eKũrene, ĩse wa Alesandũro na Rũfũ.
41015022	Neryo mobaleta Yesu y'ahakahulawa mo Golgota, kiti: Aherĩhanga.
41015023	Neryo mobalenga erimuha ebĩnyũ ĩbĩnatũlũngene n'amane-mane, nĩkwa Yesu mwagana erĩpũlyabyo.
41015024	Nĩkwa mobabamba Yesu oko musalaba, kandi mobagaba esyongimba siwe omo katĩkatĩ kabo, ibakakanga obukanga esyongimba nga sibye syandi.
41015025	Nĩkwa omugulũ babamba Yesu yabya saa ĩsatu.
41015026	N'erihandika ly'erimuhandikirira lyabya lĩsakĩre endata oko musalaba liti, OMWAMI W'ABAYŨDA
41015027	Kandi mobabamba abanyeyĩ babiri oko misalaba kuguma na Yesu, omuguma oko luhande lw'amali, n'ogundi oko luhande lw'amalembe. [
41015028	N'Amasako mwabererera awakabũga ati, Mwaganzwa haguma n'abakola-nabi.]
41015029	Kandi abandu ababya bakalaba mobamutsuma, mobatsingatsingya emitwe yabo bati, Si haho! Wamabya ũkandĩsyahĩmbũla eHekalũ n'erĩswahĩmbayo omo biro bisatu.
41015030	Ũyĩlamaye, ũkĩme oko musalaba!
41015031	Nibya abahererĩ bakulu haguma n'abakangĩrĩrya b'Emigambo mobasekererya Yesũ batya omo katĩkatĩ kabo bati, mwalamya abandi, nĩkwa sialitoka erĩyĩlamya.
41015032	Muleke Kristo, Omwami wa Ĩsraelĩ, akĩme lino alũe oko musalaba, tulangire kandi twĩkĩrĩraye! Kandi ababambawa kuguma naye mobamutsuma.
41015033	Neryo esaa ndatu yabere yahĩka, omwĩrĩmya mwabya oko kihugo kyosĩ erĩhĩka oko saa mwenda.
41015034	Neryo oko saa mwenda Yesu mwayilakira n'omulenge munene ati, Eloĩ, Eloĩ. Lama Sabaktanĩ? kiti, Nyamuhanga wage, Nyamuhanga wage, busana nakĩ ũkanyĩsĩganaya kwehĩ?
41015035	Abandi bandu ababya bimeneho bakahulikirira, mobabũga bati, Lebaya, akabirikira Elĩa!
41015036	Neryo omundu muguma mwatibita mũsũlya embũhũma omo pada, neryo mwah'ĩrayo oko luseke; Neryo mwahayo Yesu erĩpũlyayo ati, Tulinde! Tũlebaye Elĩa ng'akandiasa n'erimuhanula!
41015037	Neryo Yesu mwabirikira n'omulenge munene, neryo mwalekula.
41015038	Neryo olukimba olũkasũkũlĩraya ol'omo Hekalũ molwasatĩbwa mo bihande bibiri erĩtsũka endata erĩhĩka ahisi.
41015039	Neryo omugulu omukulu w'abasĩrĩkanĩ oyo wabya ahangene hakũhĩ na Yesu, alangira ngoko Yesu abirikira n'erihola, mwabũga ati, Kwenene, omundu oyũ alwe Mugala wa Nyamuhanga!
41015040	Abakalĩ babyaho nibya, ĩbakalebaya ibali hali. Marĩa Magdalene abya nabo, na Marĩa nyĩnya wa Yakobo mulere, na Yose, na Salome.
41015041	Babya bakakwama Yesu n'erimukolera omugulu abya eGalĩlaya; kandi habya abandi bakalĩ bangi abahetukira eYerũsalema haguma na Yesu.
41015042	Neryo bwabya ĩgolo-golo omugulu Yosefũ w'eArĩmatea ahĩka.
41015043	Yosefũ abya mundu ũkengenĩe omw'ĩbũgĩro iniakalinda Obwami bwa Nyamuhanga. Ekiro ekyo kyabya kiro Ky'erĩkokotya busana n'eSabato. Neryo Yosefũ mwahanda omutima mwaya eyiri Pilato erĩbũlya omubiri wa Yesũ.
41015044	Neryo Pilato mwasweka erĩowa ko Yesu abirihola. Neryo mwabirikira omukulu w'abasĩrĩkanĩ mwabũlya ati Yesu ng' abirihola.
41015045	Neryo Pilato abere abĩowa ebĩnywa by'omukulu w'abasĩrĩkanĩ oyo, mwaha Yosefũ y'omubiri wa Yesu.
41015046	Neryo Yosefũ mwayagula olukimba lw'ekĩtanĩ, neryo mwalũsya Yesu y'oko musalaba, mwamũlĩngĩra omo lukimba lw'ekĩtanĩ olo, neryo mwamũhĩra omo yisinda eyabatsawa omw'ĩbwe. Neryo mwakũmbagalĩrya erĩbwe rinene oko lũkyo lw'eyisinda.
41015047	Ye Marĩa Magdalene na Marĩa nyĩnya wa Yose, babya bakalebya aho Yesu ahĩrawa.
41016001	Neryo eSabato yabere yabilaba, Marĩa Magdalene, na Marĩa nyĩnya wa Yakobo, na Salome, mobagula Amanũkato ibatoka erĩhakabya omubiri wa Yesu.
41016002	N'omo ngyakya-ngyakya oko kiro ky'erĩtsũka eyenga, mobaya okw'isinda eryuba iryamabihuluka.
41016003	Babya bakabũlanĩa bati, Nindi oyũkandĩkũmbagalya erĩbwe busana netu, eriri oko lũkyo lw'eyisinda kwehĩ?
41016004	Neryo babere basumba ameso, mobalangira erĩbwe ĩryabĩrĩkũmbagalĩbwa, nomo lyanabya lĩnene kutsibu
41016005	Neryo mobingira omw'isinda, mobalangira omũlwana ĩnĩanĩkere oko luhande lw'amali, iniambite ekanzu nyeru-nyeru, neryo mobasweka.
41016006	Omũlwana oyo mwabũga nabo ati, Simusweke! Mukasonda-sonda Yesu w'eNazaretĩ, oyo wabambawa oko musalaba. Abĩrĩlũbũka; siakiri hano! Mũlebaye hano ho bamũhĩra.
41016007	Nĩkwa mugende, mubwire abiga buwe na Petero, muti, Akabatanga eGalĩlaya. Eyo yo mwasyamulolerako, ngoko ababwira.
41016008	Nabo mobahuluka mobatibita bakalũa eyiri eyisinda, kusangwa babya bakatitimana n'erisweka; kandi mobatabwira mundu ekĩnywa kusangwa babya bakubaha.
41016009	Neryo Yesu abere abĩlũbũka, omo ngyakya-ngyakya oko kiro ky'erĩtsũka eyenga, mwatsũka eributukira uku Marĩa Magdalene, oyo ahiga kw'esyombĩnga sirinda.
41016010	Neryo mwayatũlĩrago ababya bakatamba naye, omugulu babya bakalira n'erĩtogongya emĩsonĩa.
41016011	Nabo omugulu bowa kw'aneho, kandi kw'abirilolwako naye, mobagana erĩkĩrĩrya.
41016012	N'enyũma w'aho, Yesu mwabutukira ababiri ba kubo ĩnĩasosĩre gundi mũsĩndo, omugulu babya bakagenda oko lugendo. lwabo ehandi omo kihugo.
41016013	Neryo mobasubula, mobatũlĩrago abandi, nĩkwa mobatĩkĩrĩryabo nibya.
41016014	N'enyũma w'aho Yesu mwabutukira abiga erĩkũmĩ n'omuguma omugulu babya bakalya. Neryo mwahayirabo busana n'erĩtendĩkĩrĩrya lyabo n'erikala ly'emitima yabo, kusangwa ĩsĩbetĩkĩrĩrya abamulolako anabĩlũbũka.
41016015	Neryo Yesu mwabwirabo ati, Muye omo kihugo kyosĩ, mũtũlaganaye Engulu Yowene oko bandu bosĩ.
41016016	Oyũkĩkĩrĩraya kandi iniabiribatĩsĩbwa asyalamĩbwa; nĩkwa oyũtĩkĩrĩraya asyasĩngwa.
41016017	Neryo ababĩrĩkĩrĩrya basyahabwa ebiminyikalo ebĩ: basyahigira esyombĩnga sy'eyĩhya omo lĩna lyage, kandi basyabũga omo mĩbũge mihya-mihya;
41016018	kandi basyatola esyonzoka, kutse basyapũlya obuti obũkĩta, sibyendĩsyĩtabokĩ; basyahĩra ebyala oko bakonĩ, nabo basyalama.
41016019	Neryo Omukama Yesu abere abĩbũga nabo, mwatwalwa elubula, mwĩkala oko byala by'amali bya Nyamuhanga.
41016020	Neryo abiga nabo mobahuluka n'erĩyarũlaganĩa ehosĩ, n'Omukama inianemukola haguma nabo ĩnĩakaberereraya ekĩnywa omo biminyikalo ebyakwamabo.
42001001	Uku Teofĩlo mubuya! Abandu bangi babirirenga ndeke erisaka emyatsi eyakolawa omo katĩkatĩ ketu.
42001002	Abandu abo mobatubwira emyatsi eyo, ibabiribya balangĩrĩ n'abatũlĩ b'ekĩnywa ekyo erĩtsũka erĩmbere.
42001003	Neryo uwe, Teofĩlo, kyamabya kibuya erikusakira ndeke eritondeka ly'emyatsi eyo nabĩrĩbũlĩrĩrya ndeke erĩtsũka erĩmbere.
42001004	Iwatoka eriminya ndeke ekwenene y'emyatsi eyo wabĩrĩkangĩrĩrĩbwa.
42001005	Omo biro bya Herode, omwami w'eYũdea, habya omũhererĩ oyukahulawa mo Zakarĩa w'ekihanda kya Abĩya. Erĩna lya mũkalĩwe abya iyo Elĩzabetĩ. Naye abya w'ekĩtũnga kya Harũnĩ.
42001006	Kandi ababiri bosĩ babya batunganene embere sya Nyamuhanga, ibakakwama ndeke ebihano byosĩ n'ebilayiro by'Omukama.
42001007	Kandi isibawite bana, kusangwa Elĩzabetĩ abya mugumba, n'ababiri bosĩ ibabirikekeluha.
42001008	Neryo ekiro kiguma Zakarĩa abya akakola omũbĩrĩ w'obũhererĩ embere sya Nyamuhanga omo kĩtũlĩ kiwe.
42001009	Neryo ngoko abahererĩ babya bakakola, Zakarĩa mwayisogwa omo bukanga eriingira omo Hekalũ y'Omukama n'erĩhĩsya obukwa.
42001010	N'endeko yosĩ y'abandu babya ibakasabira eyĩhya oko ndambĩ y'erihera obukwa.
42001011	Neryo omũlaĩka w'Omukama mwabutukira uku Zakarĩa iniahangene oko luhande lw'amali lw'ekiherero ky'obukwa.
42001012	Omugulu Zakarĩa alangira omũlaĩka mwahangya-hangya, kandi mubaha.
42001013	Nĩkwa omũlaĩka mwamubwira ati, Zakarĩa, sigubahe. Nyamuhanga abĩrĩowa erisaba lyawe, n'omũkalĩ wawe asyakubutira omũlwana. Wasyahula erĩna liwe mo Yoane.
42001014	Wasyatsema n'eritsanga, kandi abandu bangi basyatsemera eributwa liwe.
42001015	Kusangwa asyabya mundu mukulu omo meso w'Omukama. Syasyepũlaya bĩnyũ kutse obwabũ bw'omuliro; kandi asyũsũlĩbwa n'Omũlĩmũ Abũyĩrĩre isialiabutwa.
42001016	Kandi abandu bangi ba Ĩsraelĩ asyasũbyabo oko Mukama Nyamuhanga wabo.
42001017	Kandi asyagenda ng'omukwenda wa Nyamuhanga, omo kĩrĩmũ n'obũtokĩ bwa Elĩa. Kandi asyasanganĩa abotata n'abana; nĩkwa asyasũbya abatĩowa oko menge w'abatunganene; asyategekanĩa abandu basĩke busana n'Omukama.
42001018	Neryo Zakarĩa mwabwira omũlaĩka ati, Nasyaminya ebĩ byo ndeke nyiti kwehĩ? Kusangwa indi mũsyakulu, n'omũkalĩ wage ni mukekulu nibya.
42001019	N'omũlaĩka mwamũsũbĩrya ati, Ingye indi Gabrĩelĩ. Oyukahangana embere sya Nyamuhanga, kandi nabiritumwa erikubwira, n'erikuletera Engulu Yowene eyĩ.
42001020	Nĩkwa kusangwa sũlĩtĩkĩrĩrya ebĩnywa byage ebikandisyabererera oko mugulu atolere, ukandibya mũmũ, isiwendisyatoka erĩbũga erĩhĩka oko kiro omwatsi oyũ asyahĩka.
42001021	Nĩkwa abandu ababya bakalindirira Zakarĩa mobasweka busana n'eriamala ndambĩ riwe omo Hekalũ.
42001022	Neryo omugulu ahuluka, mwatatoka erĩbũga nabo. Neryo abandu abo mobaminya ngoko Zakarĩa abere omo bũlĩme omo Hekalũ. Neryo mwakoheryabo omo byala biwe, kusangwa mwabya mũmũ.
42001023	Neryo omugulu ekĩtũlĩ kiwe kyahwa omo Hekalũ, Zakarĩa mwasuba eka wuwe.
42001024	N'enyũma w'ebiro ebĩ mũkalĩwe ye Elĩzabetĩ mwaheka obukule; neryo mwasĩgala omo nyũmba yiwe mo mikera ĩtanu ati,
42001025	Lino Omukama abĩrĩnyĩwatĩkya atya omo biro ebyo anyiganyira. Abĩrĩnyĩlũsya kw'esĩsonĩ emuliro sy'abandu.
42001026	Oko mukera w'endatu w'obukule bwa Elĩzabetĩ, Nyamuhanga mwatuma omũlaĩka ye Gabrĩelĩ oko mũyĩ w'eGalĩlaya owakahulawa mo Nazaretĩ
42001027	Omũlaĩka oyo mwaleta erilayira lya Nyamuhanga oko mumbesa oyo wasĩmolĩbawa n'omundu oyukahulawa mo Yosefũ, w'ekihanda kya Dawĩdĩ. Erĩna ly'omũmbesa oyo abya iyo Marĩa.
42001028	Omũlaĩka oyo mwahĩka uku Marĩa mwamubwira ati, Wabũkĩre, uwe mutsumulwa. Omukama ali haguma nawe.
42001029	Neryo Marĩa mwahanga-hangya omutima busana n'ekĩnywa, ekyo, neryo mwayĩbũlya erĩkerya eryo nga nĩ 'kerya lya mũsindo wahi.
42001030	Neryo omũlaĩka mwamubwira ati, Sigubahe, Marĩa, kusangwa wabiribana olukogo ewa Nyamuhanga.
42001031	Kandi lebaya, wasyaheka obukule n'eributa omũlwana, neryo wasyamwahula mo Yesu.
42001032	Asyabya mukulu, kandi asyahulwa mo Mugala wa Nyamuhanga W'endata Kutsibu. Omukama Nyamuhanga asyamuha ekĩtũmbĩ ky'obwami kya tata-kulu wuwe Dawĩdĩ.
42001033	Kandi asyatabalira ekihanda kya Yakobo kera na kera, n'obwami buwe sibwendisyahwa.
42001034	Marĩa mwabwira omũlaĩka ati, Ĩngye ndawite mulume, k'omwatsi oyũ angabya ati kwehĩ?
42001035	N'omũlaĩka mwamũsũbĩrya ati, Omũlĩmũ Abũyĩrĩre asyakũhĩkako, n'obũtokĩ b'Owendata Kutsibu bwasyakũsũkũlĩrya; busana n'omwatsi oyo, omwana abũyĩrĩre oyo wasyabuta asyahulwa mo Mugala wa Nyamuhanga.
42001036	Neryo, lebaya mwali wenyu, ye Elĩzabetĩ omo bukekulu buwe abiriheka obukule bw'omwana w'obulume. N'oyo wahulawa mo mugumba ali n'obukule bw'emikera ndatu.
42001037	Kusangwa uku Nyamuhanga sihali ekitetokekana.
42001038	Neryo Marĩa mwabũga ati, Ĩngye indi mugombe w'Omukama, kinyibyeko ngoko wabĩrĩbũga. Neryo omũlaĩka oyo mwamũsĩganĩa mwagenda.
42001039	Neryo oko biro ebyo Marĩa mwa-hangana, mwanguha eriya omo kihugo ky'ebitwa, oko mũyĩ w'eYũdea.
42001040	Neryo mwingira omo nyũmba ya Zakarĩa, neryo mwabũkya Elĩzabetĩ.
42001041	Omugulu Elĩzabetĩ owa erĩkerya lya Marĩa, omwana mwayisumba omo nda yiwe; neryo Elĩzabetĩ mũsũlĩbwa n'Omũlĩmũ Abũyĩrĩre.
42001042	Neryo mwabirikira n'omulenge munene ati, Uli mutsumulwa omo katĩkatĩ k'abakalĩ! N'omwana wasyabuta ni mutsumulwa!
42001043	Omwatsi munene oyũ akambĩkako ati kwehĩ? Uti koyo w'Omukama wage akasa erinyibana kwehĩ?
42001044	Kusangwa omugulu ĩndĩowa omulenge w'erĩkerya lyawe, omwana mwakayisumba omo nda yage n'obutseme.
42001045	N'obutseme buli uk'uwe ũkĩkĩrĩraya uti ekĩnywa ekyo Mukama akubwira kikandisyabererera.
42001046	Neryo Marĩa mwabũga ati, Omutima wage akahamaya Omukama,
42001047	Ekĩrĩmũ kyage kikatsemera Nyamuhanga Omũlamya wage.
42001048	Kusangwa abirinyibuka ĩngye omugombe wuwe muke; Lebaya, erĩtsũka lino abandu bosĩ basyanyahula mo g'omũyĩsa.
42001049	Kusangwa Nyamuhanga w'obũtokĩ abirinyikolera emyatsi minene, N'erĩna liwe lĩbũyĩrĩre.
42001050	Eriganyira liwe liri oko bosĩ abakamubaha, Erĩtsũka oko lulengo luguma n'erĩhĩka oko sindi.
42001051	Abirikola emĩbĩrĩ ĩkalĩre omo kuboko kuwe; Abiripanza-panza abakayiheka omo malengekanĩa w'emitima yabo.
42001052	Abĩrĩkĩmya abatabalĩ erĩlũa oko bĩtũ mbĩ byabo by'obwami, Abĩrĩhamya abakayĩkehaya.
42001053	Abĩrĩũgũtya abali n'enzala omo bindu bibuya; N'ab'ebindu abĩrĩsũbũlyabo byala bisa.
42001054	Abĩrĩwatĩkya omugombe wuwe Ĩsraelĩ, Iniakibuka eriganyira liwe.
42001055	Ngoko anabwira abotata wetu, Na Abrahamũ n'abana buwe kera na kera.
42001056	Neryo Marĩa mwĩkala na Elĩzabetĩ nga mikera ĩsatu, neryo mwasuba eka wuwe.
42001057	Neryo omugulu w'eributa lya Elĩzabetĩ mwahĩka, neryo mwabuta omũlwana.
42001058	Neryo abalĩkyabo n'ab'ekĩtũnga kiwe mobowa ngoko Mukama abirimuganyira, neryo abosĩ mobatsema haguma naye.
42001059	Neryo n'oko kiro ky'omunani mobasa erĩbanĩa omwana oyo; neryo mobasonda erimwahula mo Zakarĩa ng'erĩna ly'ĩse wuwe.
42001060	Nĩkwa nyĩnya wuwe mwasũbĩryabo ati, Iyihi, asyahulwa mo Yoane.
42001061	Mobamubwira bati, Sihali oyukahulawa omo lĩna erĩ omo kĩtũnga kyawe.
42001062	Neryo mobakoherya ĩse wuwe, erĩmũbũlya ng'akasonda erimwahula mondi.
42001063	Zakarĩa mwabũlya eky'erisakako, neryo mwasaka ati, Erĩna liwe yo Yoane. Neryo abosĩ mobasweka.
42001064	Neryo-neryo Zakarĩa mwatoka erĩswabũga, n'olulimi luwe molwagobokala, neryo mwatsũka eripipa Nyamũhanga.
42001065	N'eriubaha molyahamba abosĩ ababya bĩkere hakũhĩ nabo; n'engulu y'emyatsi eyĩ moyalaba omo kihugo kyosĩ ky'ebitwa by'eYũdea.
42001066	N'abosĩ abowa omwatsi oyũ mobabikago omo mitima yabo, bati, Omwana oyũ asyabya ati kwehĩ? Kusangwa obũtokĩ bw'Omukama bwabya haguma naye.
42001067	Ĩse wuwe ye Zakarĩa mũsũlĩbwa n'Omũlĩmũ Abũyĩrĩre, mwaminyerera ati,
42001068	Tupipe Omukama Nyamuhanga wa Ĩsraelĩ! Kusangwa abĩrĩhika erĩwatĩkya abandu buwe, n'erihabo obwĩranda
42001069	Abĩrĩtũhanganĩrya Omũlamya w'amaka, Omo kĩtũnga ky'omugombe wuwe Dawĩdĩ.
42001070	Abũga ebĩ byo kera omo buno bw'abamĩnyererĩ buwe babũyĩrĩre.
42001071	Tũlamĩbawe oko nzĩgũ syetu, N'omo byala by'abosĩ abakatũkwa obusu.
42001072	Erĩkangya eriganyira liwe oko botata wetu, N'eribuka endagane yiwe ĩbũyĩrĩre.
42001073	Erĩlahĩrya eryo alahĩrĩraya tata wetu Abrahamũ.
42001074	Atuhe erĩtongolĩbwa omo byala by'esyonzĩgũ syetu, Itwamukolera butsira buba,
42001075	Tubye babũyĩrĩre n'abatunganene embere siwe Omo biro byetu byosĩ.
42001076	Nawe, mwana wage, wasyahulwa mo mũmĩnyererĩ w'Owendata Kutsibu. Kusangwa wasyatangirira embere sy'Omukama erĩowanĩa esyonzira siwe.
42001077	Eriha abandu buwe eriminya ly'erĩlamĩbwa Omo nzira y'eribuyira ebibi byabo.
42001078	Kusangwa Nyamuhanga wetu ni w'omutima w'eriganyira, Lyasyaleka omusakala w'erilama akalũa endata ĩnĩahĩka erĩtũkolerya.
42001079	Erĩkolerya oko bandu abĩkere omo mwĩrĩmya n'omo kyũtũtũ ky'oluholo, Erisondola ebisando byetu omo nzira y'obuholo.
42001080	N'omwana mwakula omo mubiri n'eribya n'amaka omo kĩrĩmũ kiwe; neryo mwasiba omo mbwarara erĩhĩka oko kiro ahũluka embere sya Ĩsraelĩ.
42002001	Oko mugulu oyo, Omwami mukulu Kaĩsarĩ Augũsto mwahamula ati abandu bosĩ b'obwami buwe bagende oko tsapa.
42002002	Omugulu etsapa y'erĩmbere eyĩ yabya, Kũrenĩo abya mũtabalĩ w'eSũrĩa.
42002003	Neryo abandu bosĩ mobaya oko tsapa eyo, obuli mundu oko wabo.
42002004	Yosefũ naye mwalũa oko mũyĩ w'eNazaretĩ, eGalĩlaya, mwaya eYũdea, oko mũyĩ ahulawa mo Betelehemũ, aho mwami Dawĩdĩ abutawa, kusangwa abya w'ekihanda n'ekĩtũnga kya Dawĩdĩ.
42002005	Ayayo busana n'eriyatsapa haguma na Marĩa, oyo asĩmolaya, inina mukule.
42002006	Omugulu babya eBetelehemũ, endambĩ ya Marĩa y'eributa moyahĩka.
42002007	Neryo mwabuta omũlwana akambere kiwe; mwamuswika olukimba lw'obumekeke, neryo mwamũhĩra omw'ĩtũba eryo esyonde sikaliramo, kusangwa sihabya mwanya bũsana nabo omo nyũmba y'abalalĩrĩrĩ.
42002008	Neryo omo kihugo ekyo habya abalĩsya ababya bakasiba omolĩ ĩbakategaya ebihangulo byabo omo kiro.
42002009	N'omũlaĩka w'Omukama mwahuluka embere syabo, n'erĩkangabasanĩa ly'Omukama molyatĩmba kubo, neryo mobubaha kutsibu.
42002010	N'omũlaĩka mwabwirabo ati, Simubahe! Kusangwa ngabaletera Engulũ Yowene y'obutseme bunene obukasyabya busana n'abandu bosĩ.
42002011	Kusangwa mũnabwĩre oko mũyĩ wa Dawĩdĩ, Omũlamya wenyũ abiributwa, Iye Omukama Kristo.
42002012	Ekĩ kyasyabya kiminyikalo busana nenyũ; mwasyeya omwana ĩnĩanaswĩkĩre esyongimba sy'obumekeke iniagotsere omw'ĩtũba eryo esyonde sikaliramo.
42002013	Neryo-neryo mohahuluka haguma n'omũlaĩka oyo, omulondo munene w'abamalaĩka b'elubula, ibakapipa Nyamuhanga bati,
42002014	Olukengerwa uku Nyamuhanga oyuli ahendata kutsibu! N'obuholo oko kihugo oko bandu bakamũtsemesaya!
42002015	Neryo abamalaĩka babere babĩlũa kubo bakasuba elubula, abalĩsya mobabwirana bati, Lino tuye eBetelehemũ, tũyalebaye omwatsi owabereyo ogo Mukama abĩrĩtũmĩnyĩsya.
42002016	Neryo mobanguha eriyayo, mobeya Marĩa na Yosefũ, kandi mobalangira olumekeke ilunagotsere omw'ĩtũba erikalira mw'esyonde.
42002017	Neryo abalĩsya babere babimulolako mobabwirabo ebĩnywa ebyo babwirawa busana n'omwana oyũ.
42002018	N'abandu bosĩ abowabyo mobaswekera emyatsi eyo babwirawa n'abalĩsya.
42002019	Nĩkwa Marĩa mwibuka emyatsi yosĩ eyĩ ĩnĩakaganĩrayayo omo mutima wuwe.
42002020	Neryo abalĩsya mobasubula, ibakapipa n'erĩsĩkya Nyamuhanga busana n'ebyosĩ bowa n'ebyo bamalolako, ngoko babwirawa n'omũlaĩka.
42002021	Neryo enyũma w'ebiro munani, omugulu w'erĩbanĩa omwana mwahĩka, neryo mwahulwa mo Yesu, erĩna omũlaĩka amuluka omugulu obukule bwabya bute bwahekwa.
42002022	Neryo omugulu mwahĩka ow'erikola ebyo Migambo ya Musa yahana busana n'emitsye y'eriera. Neryo Yosefũ na Marĩa mobatwala Yesu eYerũsalema busana n'erimuha oko Mukama.
42002023	Ngoko bĩsakĩre omo Migambo y'Omukama biti, Obuli kambere k'obulume kasyahigulwa mo kabũyĩrĩre busana n'Omukama.
42002024	Kandi mobayayo busana n'erihera obuhere ngoko Migambo y'Omukama ĩkabũga iti, Ehitungula hibiri, kutse ehyana hy'ehĩrĩkũkũ hibiri.
42002025	Neryo habya omundu eYerũsalema oyukahulawa mo Sĩmeoni. Abya mundu utunganene iniakakenga Nyamuhanga. Abya akalinda erilama ly'eĨsraelĩ; n'Omũlĩmũ Abũyĩrĩre abya haguma naye.
42002026	Kandi, Omũlĩmũ Abũyĩrĩre mwamũkangya kw'atendisyahola ate alola uku Kristo w'Omukama.
42002027	Neryo Omũlĩmũ mwatwala Sĩmeonĩ y'omo Hekalũ. Kandi omugulu Yosefũ na Marĩa baleta Yesu omo Hekalũ, erimukolera ebyo Migambo ĩkabũga.
42002028	Sĩmeonĩ mwawata oko mwana oyo omo byala biwe, mwapipa Nyamuhanga ati,
42002029	Lino Omukama, ũhongokaye omugombe wawe, Agende omo buholo ngoko wabĩrĩbũga.
42002030	Kusangwa namalangira omulamo wawe omo meso wage,
42002031	Ogo wabĩrĩkokotya embere sy'abandu bosĩ,
42002032	Ekyakakala ky'erĩkangya enzira yawe oko Bihanda, N'eriha olukengerwa oko bandu bawe Ĩsraelĩ.
42002033	Neryo Yosefũ na nyĩnya wa Yesu ye Marĩa mobaswekera emyatsi eyo Sĩmeonĩ abũga busana naye.
42002034	Neryo Sĩmeonĩ mwatsumulabo iniakabwira Marĩa nyĩnya wuwe ati, Lebaya, omwana oyũ abiriyisogwa na Nyamuhanga busana n'eriwa n'erilama ly'abandu bangi omo Ĩsraelĩ. Kandi asyabya kiminyikalo ekikandisyaponwa.
42002035	Kandi obũlĩge ng'omũyalĩ bwasyatsimita omutima wawe, amalengekanĩa w'emitima mingi atoke erĩbĩsũlwa.
42002036	Mohabya omũmĩnyererĩ w'obũkalĩ, ye Ana, mwali wa Fanuelĩ, w'ekihanda kya Aserĩ. Abya mukekulu wa kera, ĩnĩabĩrĩkala n'ĩba wuwe emyaka irinda.
42002037	Kandi iniabiribya mũkwakalĩ emyaka makũmĩ munani n'ĩnĩ. Ĩsĩalĩlũa omo Hekalũ, ĩnĩakaramaya Nyamuhanga omo kiro n'omo musibo, haguma n'eritsira ebyalya n'erisaba.
42002038	Oko katambĩ ako Ana mwahĩka n'eriha wasĩngya uku Nyamuhanga, kandi mwatũla omwatsi wa Yesu oko bandu bosĩ ababya bakalinda bati Nyamuhanga akandĩsyalamya eYerũsalema.
42002039	Neryo babere babibuyirira ebyosĩ ebyo Migambo y'Omukama ĩkabũga, mobasuba eGalĩlaya, oko Nazaretĩ eka wabo.
42002040	N'omwana oyo mwakula mwabya n'amaka; kandi, mwabya n'amenge manene, kandi omũyĩsa wa Nyamuhanga abya haguma naye.
42002041	Neryo ababũtĩ ba Yesu babya bakaya eYerũsalema obuli mwaka busana n'Ebiro Bikulu by'Erikiruka.
42002042	Neryo omugulu Yesu abya w'emyaka ĩkũmĩ n'ĩbĩrĩ, mobaya oko biro bikulu ebyo ngoko banabya bakakola,
42002043	Omugulu ebiro bikulu ebyo byahwa, mobatsũka erisuba eka wabo. Nĩkwa omũlwana Yesu mwasĩgala eYerũsalema, ababũtĩ buwe ĩsĩbasĩ.
42002044	Mobaganĩrya bati ane omo ndeko, neryo mobagenda olugendo lw'ekiro kiguma, neryo mobamusonda-sonda omo katĩkatĩ k'abalĩkyabo n'ab'ewabo.
42002045	Neryo babere babimubula mobasuba eYerũsalema bakayamusonda-sonda.
42002046	Neryo enyũma w'ebiro bisatu mobamweya omo Hekalũ, ĩnĩanĩkere omo katĩ-katĩ k'abakangĩrĩrya erihulikirira n'erĩbũlyabo emyatsi.
42002047	Abosĩ abamowa mobasweka busana n'amenge wuwe n'erĩsũbĩrya liwe.
42002048	Ababũtĩ buwe mobasweka omugulu bamulolako, neryo nyĩnya wuwe mwamubwira ati, Uwe mwana, wamatuyira utya busana nakĩ kwehĩ? Talebaya, tata wawe nage twabirikusonda-sonda n'engitsi nene.
42002049	Naye mwasũbĩryabo ati, Ko busana nakĩ mwabya mukanyisonda-sondya kwehĩ? Simwabya mwasĩ ngoko lyabya litolere inabya omo nyũmba ya Tata wage kwehĩ?
42002050	Nabo mobataminya ebyo abũga nabo.
42002051	Neryo Yesu mwasuba eNazaretĩ haguma nabo, neryo mwabya akowa ebyo bamubwira. Neryo nyĩnya wuwe mwabika emyatsi yosĩ eyĩ omo mutima wuwe.
42002052	Neryo Yesu musuka, oko mubiri n'omo menge, ĩnĩakasĩmawa na Nyamuhanga n'abandu.
42003001	Neryo omo mwaka w'erĩkũmĩ n'eyĩtanu w'eritabala ly'Omukulu ye Tĩberĩo Kaĩsarĩ, Pontĩo Pilato abya mũtabalĩ w'eYũdea, na Herode abya mwami w'eGalĩlaya, na mugala wabo ye Fĩlĩpo abya mwami w'ekihugo ky'eĨtũrĩa n'eTerakonĩtĩ, na Lĩsanĩa abya mwami w'eAbĩlene,
42003002	na Ana na Kayafa babya bahererĩ bakulu oko bahererĩ bosĩ. Oko mugulu oyũ ekĩnywa kya Nyamuhanga mokyahĩka uku Yoane mugala wa Zakarĩa, omo mbwarara.
42003003	Neryo Yoane mwaya omo kihugo kyosĩ ky'olũsĩ lw'eYorodanĩ ĩnĩakatũlaganaya omwatsi, ati, Mubindule emitima yenyũ erireka ebibi, mũbatĩsĩbawe, na Nyamuhanga ababuyire ebibi byenyũ.
42003004	Ngoko kĩsakĩre omo kitabu ky'omũmĩnyererĩ Ĩsaya kiti, Omulenge w'oyukabirikirira omo mbwarara, ati, Mowanaye enzira y'Omukama, Mũtũngananaye esyombalu siwe.
42003005	Obuli musya asyosũlĩbwa, Obuli kitwa n'obuli katwa byasyabondererĩbwa; N'ebĩhengemĩre byasyatũngananĩbwa; N'esyonzira sĩtahalĩre syasyalĩngĩrĩra nĩbwa;
42003006	N'abandu bosĩ basyalangira omulamo wa Nyamuhanga.
42003007	Abandu bangi mobaya uku Yoane busana n'erĩbatĩsĩbwa. Nĩkwa mwabwirabo, ati, Ĩnywe bana b'esyonzoka! Nindi yo wababwira ati musage erihitana lya Nyamuhanga erikandisyasa kwehĩ?
42003008	Neryo mukole emĩbĩrĩ eyikaleka abandu ibaminya ko mwabiribindula emitima yenyũ erireka ebibi. Sĩmũtsũke eriyibwira muti, Tuwite Abrahamũ mo tata wetu. Ngababwira nyiti, Nyamuhanga angatoka erĩhanganĩa amabwe aya mo bana busana na Abrahamũ.
42003009	Na lino embasa ĩnĩkĩrye oko mĩrĩhĩ y'omuti, obuli muti owatehetaya ebĩgũma byowene akakondawa n'eriguswa omo muliro.
42003010	Neryo abandu mobamũbũlya bati, Netu tũkolekĩ kwehĩ?
42003011	Naye mwasũbĩryabo ati, Oyuwite ehisomeko hibiri, ahe akaguma oko yutawiteko, n'oyuwite akalyo ahe kuko kw'abandi
42003012	Abandi basolesya mobahĩka erĩbatĩsĩbwa, mobamũbũlya bati, Mũkangĩrĩrya, netu tũkolekĩ kwehĩ?
42003013	Neryo mwabwirabo ati, Sĩmwĩmaye ebĩlabĩre ebikahamulawa.
42003014	Kandi abasĩrĩkanĩ mobamũbũlya bati, Netu, tũkolekĩ kwehĩ? Neryo mwabwirabo ati, Sĩmũhũnge esyofranka, kutse sĩmũsĩngĩsĩraye omundu n'erimulega, kandi mũsĩme ebihembo byenyũ.
42003015	Neryo omugulu abandu babya bakaganĩrya omo mitima yabo ĩbakahĩra amaha uku Yoane ng'anganabya ini Kristo,
42003016	Yoane mwabwirabo ati, Ngababatĩsaya omo magetsi, nĩkwa oyukasa anyĩrengĩrye amaka, nage sinyitolere erĩkũndũla emikoba y'oko ngendero siwe. Iye asyababatĩsya omo Mũlĩmũ Abũyĩrĩre n'omo muliro.
42003017	Olugale luwe luli omo byala biwe, erĩgũlũkya engano omo kibuga kiwe, n'erĩhĩra engano omo kigona kiwe; nĩkwa asyahĩsya omusunga omo muliro owatehumbera.
42003018	Neryo Yoane mwakanĩrya abandu b'Engulu Yowene omo mĩsĩndo mingi y'erihana.
42003019	Nĩkwa Yoane mwakunga Herode omũtabalĩ w'eGalĩlaya, kusangwa abya ĩnĩabĩrĩherũkya Herodĩa, muka mugala wabo, kandi mwamukunga busana n'ebibi byosĩ akola.
42003020	Neryo Herode mwakola ekitsibu kw'aho, mwahĩra Yoane y'omo mũlĩkĩ.
42003021	Neryo abandu bosĩ babere babĩbatĩsĩbwa, Yesu naye nibya mwabatĩsĩbwa. Neryo omugulu abya akasaba olubula molwakingukala,.
42003022	n'Omũlĩmũ Abũyĩrĩre mwamwandagalirako omw'isosa ly'omubiri w'akalĩkũkũ. Neryo omulenge mwalũa elubula ati, Uli Mugala wage mwanze, namakutsemera ndeke.
42003023	Omugulu Yesu atsũka omũbĩrĩ wuwe, abya w'emyaka makũmĩ asatu; abandu mobaganĩrya, ambu ni mugala wa Yosefũ, oyo wabya mugala wa Helĩ,
42003024	omugala wa Matatĩ, omugala wa Lawĩ, omugala wa Melkĩ, omugala wa Yanaĩ, omugala wa Yosefũ,
42003025	omugala wa Matatĩa, omugala wa Amosĩ, omugala wa Nahũmũ, omugala wa Eslĩ, omugala wa Nage,
42003026	omugala wa Matĩ, omugala wa Matatĩa, omugala wa Sĩmeĩ, omugala wa Yoseke, omugala wa Joda,
42003027	omugala wa Yohana, omugala wa Resa, omugala wa Zerũbabelĩ, omugala wa Salatĩelĩ, omugala wa Nerĩ,
42003028	omugala wa Melkĩ, omugala wa Adĩ, omugala wa Kosamũ omugala wa Elmadamu, omugala wa Erĩ,
42003029	omugala wa Yose, omugala wa Elĩezerĩ, omugala wa Yorĩmũ, omugala wa Matatĩ, omugala wa Lawĩ,
42003030	omugala wa Sĩmeonĩ, omugala wa Yũda, omugala wa Yosefũ, omugala wa Yonamũ, omugala wa Elĩakĩmũ,
42003031	omugala wa Mela, omugala wa Menana, omugala wa Matata, omugala wa Natanĩ, omugala wa Dawĩdĩ,
42003032	omugala wa Yese, omugala wa Obedĩ, omugala wa Boazĩ, omugala wa Salmonĩ, omugala wa Nasonĩ,
42003033	omugala wa Amĩnadabu, omugala wa Ramũ, omugala wa Hesĩronĩ, omugala wa Peresĩ, omugala wa Yũda,
42003034	omugala wa Yakobo, omugala wa Ĩsaka, omugala wa Abrahamũ, omugala wa Tera, omugala wa Nahorĩ,
42003035	omugala wa Serũgũ, omugala wa Reũ, omugala wa Pelegĩ, omugala wa Ĩberĩ, omugala wa Sela,
42003036	omugala wa Kaĩnana, omugala wa Arpakĩsadĩ, omugala wa Semũ, omugala wa Noa, omugala wa Lameke,
42003037	omugala wa Metũsela, omugala wa Enoka, omugala wa Yeredĩ, omugala wa Mahalalelĩ, omugala wa Kaĩnana,
42003038	omugala wa Enosĩ, omugala wa Setĩ, omugala wa Adamu, omugala wa Nyamuhanga.
42004001	Yesu mwasubula akalũa eYorodanĩ, ĩnĩoswĩre n'Omũlĩmũ Abũyĩrĩre, neryo mwasondolwa n'Omũlĩmũ omo mbwarara.
42004002	Neryo Satanĩ moyamulengako omo biro amakũmĩ ani. Kandi mwatalya kindu omo biro ebyo, kyaleka ĩnĩakwa enzala ebiro ebyo byabihwa.
42004003	Neryo Satanĩ moyamubwira iti, Wamabya uli Mugala wa Nyamuhanga, ubwire erĩbwe erĩ ribye bundu.
42004004	Yesu mwasũbĩryayo ati, Amasako akabũga ati, Omundu siendĩsyabyaho busana n'obundu ĩbobwene.
42004005	Neryo Satanĩ moyamutwala endata, moyamũkangya amami gosĩ w'ekihũgo oko katambĩ kake ng'erĩkohya ly'erĩso.
42004006	Neryo Satanĩ moyamubwira iti, Ngandikuha ehamũlĩ yosĩ n'olukengerwa lwago, kusangwa nabirihabwabyo, nage ngahabyo ukw'oyo nyanzĩre erimuha.
42004007	Ebyosĩ ebĩ byasyabya byawe, wamanyĩramya.
42004008	Yesu mwasũbĩryayo ati, Amasako ati, Wasyaramya Omukama Nyamuhanga wawe iwamukolera ĩyowene.
42004009	Neryo Satanĩ moyamutwala, moyamuhĩra oko litungulu ly'eHekalũ neryo moyabũga naye iti, Wamabya uli Mugala wa Nyamuhanga, uyiguse ahisi,
42004010	kusangwa Amasako ati, Nyamũhanga asyahamula abamalaĩka buwe erĩkũteya.
42004011	Kandi, Basyakubagalira, Isiwahuma ekisando kyawe ky'okw'ĩbwe.
42004012	Yesu mwasũbĩryayo ati, Amasako ati, Susyerenga oko Mukama Nyamuhanga wawe.
42004013	Neryo omugulu Satanĩ yabuga erirenga lyosĩ, moyaleka Yesu eritaswalinda ogundi mugulu.
42004014	Neryo Yesu mwasuba eGalĩlaya, n'obũtokĩ bw'Omũlĩmũ Abũyĩrĩre bwabya haguma naye. Engulu yiwe moyagenda-genda omo kihugo kyosĩ ekyo;
42004015	Neryo mwakangĩrĩrya omo manyũmba wabo w'erĩhĩndanamo, iniakapipawa n'abandu bosĩ.
42004016	Neryo Yesu mwaya eNazaretĩ aho akulira, n'oko kiro ky'eSabato mwaya omo nyũmba y'erĩhĩndanamo ng'emibere yiwe. Neryo mwahangana erisoma Amasako.
42004017	Neryo mobamuha ekitabu ky'omũmĩnyererĩ Ĩsaya. Neryo mwalĩngola ekitabu ekyo, mwabana ahasakĩre hati,
42004018	Omũlĩmũ w'Omukama ali kwĩngye, Kusangwa abĩrĩnyĩhakabya erĩtũla Engulu Yowene y'oko bera, Abĩrinyituma erĩtũlĩra obwĩranda oko banyegawa, N'eriswaha erilangira oko syondĩmatĩme, Eribohola abakanũbĩbawa,
42004019	Erĩtũla omwatsi w'omwaka ogo Mukama asyalamya abandu buwe.
42004020	Yesu mwalĩnga ekitabu ekyo, mwasũbyakyo oko mũteya wakyo, neryo mwĩkala ahisi. Ameso w'abosĩ ababya omo nyũmba y'erĩhĩndanamo mwamutungerera.
42004021	Neryo mwatsũka eribwirabo ati, Mũnabwĩre Amasako aya amabererera ngoko mũkabĩowa.
42004022	N'abandu bosĩ mobabũga ndeke busana naye, kandi mobasweka busana n'ebĩnywa bibuya abũga. Bati, Oyũ si mugala wa Yosefũ kwehĩ?
42004023	Neryo Yesu mwabũga nabo ati, Nyĩnasĩ mukandimbwira omũsyo oyũ ati, Omunganga, ũyĩlamaye; kandi mwasyambwira muti, Ukole hano eka wenyũ, ebyo wakola eKapernaũmũ ngoko towa, ubikole n'ena wenyũ eno.
42004024	Neryo Yesu ati, Kwenene ngababwira nyiti, Sihali omũmĩnyererĩ oyũkakokĩbawa omo kihugo kiwe.
42004025	Nĩkwa ngababwira kwenene oko mugulu wa Elĩa, habya abakwakalĩ bangi eĨsraeli. Oko mugulu oyo sihabya embũla oko myaka ĩsatu n'emikera ndatu, n'enzala nene moyahĩka omo kihugo kyosĩ.
42004026	Nĩkwa Elĩa mwatatumwa kubo, ko n'oko mũkwakalĩ w'eZarepata, omo kihugo ky'eSĩdona.
42004027	Kandi habya abahaga bangi eĨsraelĩ oko mugulu w'omũmĩnyererĩ Elĩsa; nĩkwa sihali oyo walamĩbawa, nina Namanĩ Omũsũrĩa.
42004028	Abandu bosĩ ababya omo nyũmba y'erĩhindanamo omugulu bowa emyatsi eyĩ mobahitana kutsibu.
42004029	Neryo mobahangana mobakurira Yesu y'ekyaswa, mobamutwala oko ngwangwa y'ekitwa aho mũyĩ wabo abya ahĩmbĩrwe, bati bakamugusa omo kikwangwa.
42004030	Nĩkwa Yesu mwalaba omo katĩkatĩ kabo mwagenda omo nzira yiwe.
42004031	Neryo Yesu mwandagalira eKapernaũmũ, omũyĩ w'eGalĩlaya. N'eyo abya akakangĩrĩrya bandũ omo kiro ky'eSabato.
42004032	Abosĩ mobaswekera erĩkangĩrĩrya liwe, kusangwa ebĩnywa biwe byabya n'ehamũlĩ.
42004033	Neryo habya mundu omo nyũmba y'erĩhĩndanamo oyuli kw'embĩnga y'ekĩrĩmũ kibi, iniakalaka kutsibu ati,
42004034	Ĩlolo! Tuli na mwatsi wahi nawe uwe Yesu w'eNazaretĩ, kwehĩ? Wamasa erĩtũherya kwehĩ? Nyĩnakwasĩ, ni iwe Mũbũyĩrĩre wa Nyamuhanga!
42004035	Neryo Yesu mwakungayo ati, Ubye bũkũtũ, ũmũlwĩke! N'embĩnga moyamulunda ahisi omo katĩkatĩ kabo, moyamũlũako isiritamukola nabi.
42004036	N'abosĩ mobasweka, kandi mobatsũka erĩkanĩa haguma bati, Ekĩnywa ekĩ nĩkĩ kwehĩ? Kusangwa n'ehamũlĩ n'obũtokĩ omundu oyũ akahamula ebĩrĩmũ bibi, nabyo ĩbyalũamo.
42004037	N'engulu yiwe moyatsungana ehosĩ omo kihugo ekyo.
42004038	Neryo Yesu mwahangana mwalũa omo nyũmba y'erĩhĩndanamo, mwaya omo nyũmba ya Sĩmonĩ. Nĩkwa nyĩnyĩ-byala wa Sĩmonĩ abya alwere endwala y'erĩhũhana kutsibu, neryo mwalembalemba Yesu busana naye.
42004039	Neryo Yesu mwaya hakũhĩ n'engyingo y'omũkonĩ, neryo mwakunga erĩhũhana eryo, nalyo molyamũlũako; neryo omũkonĩ mwahangana lũba, mwakolerabo.
42004040	Nĩkwa eryuba lyabere lyalenga, abandu bosĩ ababya bawite abakonĩ b'esyondwala sy'emĩsĩndo-mĩsĩndo mobaletabo uku Yesu; naye mwahĩra ebyala biwe oko buli mũkonĩ mwalamyabo.
42004041	N'esyombĩnga mosyalũa oko bandu bangi, sikalaka-laka kutsibu siti, Uli Mugala wa Nyamuhanga. Neryo Yesu mwakungasyo, kandi mwakagasyo erĩbũga kĩnywa, kusangwa syabya ĩsĩnasĩ kw'ali Kristo.
42004042	Neryo bwabere bwabikya Yesu mwalũa oko mũyĩ oyo mwaya ahate bandu. Neryo esyondeko mosyamusonda-sonda neryo babere babimubana, mobalenga erĩmũkakĩrya bati sĩalũe kubo.
42004043	Nĩkwa mwabwirabo ati, Litolere ĩnatũla Engulu Yowene y'obwami bwa Nyamuhanga oko yindi mĩyĩ nibya, kusangwa Nyamuhanga mwanyituma erikola omwatsi oyũ.
42004044	Neryo Yesu mwatũla Engulu Yowene omo manyũmba w'erĩhĩndanamo eYũdea.
42005001	Neryo omugulu esyondeko syabya sikamũhatatanĩa bati bowe ekĩnywa kya Nyamuhanga, Yesu abya ahangene hakũhĩ n'engetsi y'eGenezaretĩ.
42005002	Neryo Yesu mwalangira amato abiri iniane hakũhĩ n'omũsĩke w'engetsi; nĩkwa abasohĩ ĩbabĩrĩlũa omo mato ayo, n'erĩerya ebĩsohĩ byabo.
42005003	Neryo Yesu mwingira omo bwato buguma obwabya bwa Sĩmonĩ, neryo mwamũbũlya ati asegerayebo omo ngetsi mo hake. Neryo Yesu mwĩkala omo bwato obo mwatsũka erĩkangĩrĩrya esyondeko, iniane omo bwato obo.
42005004	Neryo Yesu abere abibuga erĩbũga, mwabwira Petero ati, Muye ahali omutobero, mũtogerayeho ebĩsohĩ byenyũ, musohe.
42005005	Neryo Sĩmonĩ mwamũsũbĩrya ati, Mukama, bukere tukayitsinga kutsibu, neryo sĩtwetabanakĩ! Nĩkwa busana n'ekĩnywa kyawe ngandĩtogerya mw'ebĩsohĩ.
42005006	Neryo babere babikola batya mobahamba amahere mangi n'ebĩsohĩ mobyasonda erĩtwĩka.
42005007	Mobakoherya abalĩkyabo omo bundi bwato bati base bawatĩkayebo. Neryo mobasa mobũsũlya amato abiri mw'amahere, kyaleka amato iniasonda eritobera.
42005008	Nĩkwa omugulu Sĩmonĩ Petero alangira ebyo, mwawa oko bisando bya Yesu ati, Mukama ũlũe hakũhĩ nage, kusangwa indi mundu mubi.
42005009	Kusangwa mwasweka haguma n'abalĩkyabo bosĩ busana n'erihamba amahere ayo.
42005010	Na Yakobo na Yoane, abagala ba Zebedayo, abasangira haguma nabo mobasweka nibya. Neryo Yesu mwabwira Sĩmonĩ ati, Sigubahe, erĩtsũka lino mukandisyasoha abandu.
42005011	Neryo babere babireta amato wabo oko mũsĩke, mobasĩganĩa ebyosĩ. mobakwama Yesu.
42005012	Neryo omugulu Yesu abya oko mũyĩ muguma, habya omundu oyũkwĩre ebihaga byo kutsibu; neryo abere alangira Yesu, mwalambama ahisi oko bũsũ buwe, mwamulemba-lemba ati, Mukama, wamabya, ũnanzĩre wangatoka erĩnyĩlamya.
42005013	Neryo Yesu mwakakya ebyala biwe mwamũtũlako ati, Nyĩnanzĩre; ũlamĩbawe, neryo-neryo ebihaga biwe mobyamũlũako.
42005014	Neryo Yesu mwamuhana ati, Sigubwire mundu, nĩkwa ugende ũyĩkanganaye oko mũhererĩ, kandi uhere obuhere bw'erĩyerya ngoko Musa ategeka, busana n'erĩmĩnyĩsyabo ko wabirilama.
42005015	Nĩkwa engulu ya Yesu moyagenda-genda kutsibu, n'esyondeko nene mosyahĩndana erĩmowa n'erĩlamĩbwa oko syondwala syabo.
42005016	Nĩkwa Yesu mwabya akagenda ahate bandu eriyasaba.
42005017	Neryo ekiro kiguma Yesu abya akakangĩrĩrya, mohabya Abafarĩsayo n'abakangĩrĩrya b'Emigambo ĩbĩkereho, ĩbakalũa omo buli mũyĩ w'eGalĩlaya n'eYũdea n'eYerũsalema. Kandi obũtokĩ bw'Omukama bwabya haguma na Yesu erĩlamyabo.
42005018	Neryo abandu mobaheka omundu oko ngyingo iniabiribasa. Neryo mobasonda-sonda erimuleta n'erĩmũhĩra emuliro wa Yesu.
42005019	Neryo busana n'endeko, mobabula enzira y'erĩmwĩngĩryamo. Neryo mobasamba oko lutwe, mobahigula ebĩkayĩ, neryo mobamwandagalya omo katĩkatĩ embere sya Yesu iniane oko ngyingo yiwe.
42005020	Neryo Yesu abere alangira erĩkĩrĩrya lyabo mwabũga ati, Mwĩra wage, ebibi byawe byamabibuyirwa.
42005021	Neryo abakangĩrĩrya b'Emigambo n'Abafarĩsayo mobatsũka erĩganĩrya bati, Omundu oyukatsuma nindi kwehĩ? Sihali mundu oyukatoka eribuyira ebibi nina Nyamuhanga ĩyowene!
42005022	Nĩkwa Yesu mwaminya amalengekanĩa wabo, neryo mwabwirabo ati, Busana nakĩ mũkaganĩraya emyatsi eyĩ y'omo mitima yenyũ kwehĩ?
42005023	Ekyolo ni kyahi, erĩbũga, nyiti, Ebibi byawe byamabuyirwa, kutse erĩbũga nyiti, Hangana ugende, kwehĩ?
42005024	Nĩkwa mutoke eriminya ngoko Mugala w'omundu ali n'ehamũlĩ muna-kihugo kino busana n'eribuyira ebibi, neryo mwabwira omundu oyũbasĩre ati, Ngakubwira nyiti, Hangana, wĩmaye engyingo yawe ugende eka wenyũ.
42005025	Neryo-neryo mwahangana embere syabo, mwaheka engyingo abya agotsereko, mwaya eka wabo, inianemupipa Nyamuhanga.
42005026	Neryo abosĩ mobasweka, mobatsũka eripipa Nyamuhanga; kandi mobubaha bati, Twamalangira emyatsi y'eriswekera mũnabwĩre.
42005027	Enyũma w'emyatsi eyĩ, Yesu mwahuluka mwalangira omũsolesya oyukahulawa mo Lawĩ ĩnĩanĩkere aho bakasoleseraya. Neryo mwamubwira ati, Unyikwame
42005028	Neryo Lawĩ mwahangana, mwasĩganĩa ebyosĩ, mwakwama Yesu.
42005029	Neryo Lawĩ mwakokotya erirya ĩnene omo nyũmba yiwe busana na Yesu. Neryo mohabya endeko nene y'abasolesya n'abandi bandu ababya bakalira haguma nabo.
42005030	Neryo Abafarĩsayo n'abakangĩrĩrya b'Emigambo babo mobayikuna oko biga buwe, bati, Busana nakĩ mukalya n'erĩpũlya haguma n'abasolesya n'abakola-nabi kwehĩ?
42005031	Yesu mwasũbĩryabo ati, Abakalĩre sibali n'obwaga bw'omunganga, nĩkwa abalwere.
42005032	Mondasa eribirikira abandu batunganene, nĩkwa eribirikira abakola-nabi, babindule emitima yabo erireka ebibi.
42005033	Neryo mobabwira Yesu bati, Abiga ba Yoane, bakatsira akalyo engendo nyingi, n'erisaba; n'abiga b'Abafarĩsayo bakakola batya nibya; nĩkwa abiga bawe bakalya, bakapũlaya.
42005034	Neryo Yesu mwabwirabo ati, Mwanganatoka erĩtsĩrĩsya akalyo oko bĩra b'ĩba w'omũherũkĩ omugulu akine nabo kwehĩ?
42005035	Nĩkwa ebiro byasyasa omugulu ĩba w'omũherũkĩ asyalũsĩbwa kubo, neryo oko mugulu oyo basyatsira akalyo.
42005036	Kandi Yesu mwatwĩrabo omũsyo ati, Sihali mundu oyũkatwa ekitomeko ky'olukimba luhya-luhya, n'erĩhĩrakyo oko lukimba lwa kera.. Amayira atya akandĩtsandya olukimba luhya-luhya. Kandi ekitomeko ky'oluhya-luhya sĩkyendĩsyowana omo lukimba lwa kera.
42005037	Kandi sihali mundu oyũkũtũlĩra ebĩnyũ bihya-bihya omo bihu bikulu-kulu by'ebĩnyũ. Amayira atya, ebĩnyũ bihya-bihya bikatula ebihu ĩbyũtĩka, n'ebihu ibyatsanda.
42005038	Nĩkwa ebĩnyũ bihya-bihya bitolere ĩbyahĩrwa omo bihu bihya-bihya by'ebĩnyũ.
42005039	Kandi sihali omundu amabĩpũlya ebĩnyũ bya kera oyukaswasonda ebihya-bihya; ati, Ebya kera byo byowene.
42006001	Yesu abere akalaba omo malima w'engano omo kiro ky'eSabato. Abiga buwe babya bakatwa amakũndĩ w'engano ĩbakanyũgũsũlago omo byala byabo ibanemulyayo.
42006002	Nĩkwa abandi b'oko Bafarĩsayo mobabũga bati, Busana nakĩ mukakola ebyo Migambo ĩkaganaya erikola omo Sabato kwehĩ?
42006003	Yesu mwasũbĩryabo ati, Simwetasoma ekyo Dawĩdĩ akola omugulu akwa enzala, iye n'abandu buwe?
42006004	Mwingira omo nyũmba ya Nyamuhanga, kandi mwĩmya amandu awahigulawa busana na Nyamuhanga. Neryo mwalya kugo, kandi mwahago oko bandu buwe. Nĩkwa Emigambo ĩkaganaya abandu erirya kugo, ba n'abahererĩ basa.
42006005	Neryo Yesu mwabwirabo ati, Omugala w'omundu ni Mukama w'eSabato.
42006006	Oko yindi Sabato Yesu mwaya omo nyũmba y'erĩhĩndanamo mwakangĩrĩrya. N'eyo habya omundu oyũlehemĩre kw'ebyala biwe by'amali.
42006007	Neryo abakangĩrĩrya b'Emigambo n'Abafarĩsayo mobalebya Yesu ng'akandĩlamya omo kiro ky'eSabato, ibatoka erimutsongera.
42006008	Nĩkwa Yesu mwaminya obũlengekanĩa bwabo, neryo mwabwira omundu oyũlehemĩre kw'ebyala biwe ati, Uhangane, wimane embere eno. Neryo mwahangana, mwimanaho.
42006009	Neryo Yesu mwabwirabo ati, Ngababũlaya nyiti, nga linatolere omo Migambo erikola ebibuya omo kiro ky'eSabato, kutse erikola nabi, erĩlamya engebe y'omundu, kutse erĩheryayo kwehĩ?
42006010	Neryo Yesu mwatĩmbya ameso wuwe oko bosĩ, neryo mwabwira omundu oyo ati, Ulambule ebyala byawe, Neryo omundu oyo mwakola atya, n'ebyala biwe mobyalama.
42006011	Nĩkwa mobahitana kutsibu, mobakanĩa haguma ebyo bangakola uku Yesu.
42006012	Oko mugulu oyo Yesu mwaya oko kitwa eriyasabirayo, neryo mwasiba omo kiro kyosĩ erisaba Nyamuhanga.
42006013	Neryo bwabere bwakya, mwabirikira abiga buwe, neryo mwayisoga ĩkũmĩ n'ababiri kubo, mwahulabo mo bakwenda.
42006014	Ye Sĩmonĩ, oyo ahula mo Petero, na Anderea mugala wabo; Yakobo na Yoane; Fĩlĩpo na Bartolomayo;
42006015	Matayo; na Toma; na Yakobo mugala wa Alufayo, na Sĩmonĩ oyo wahulawa mo Zelote;
42006016	na Yũda Ĩskarĩota, oyo wamuhotera.
42006017	Neryo Yesu mwandagala akalũa oko kitwa, neryo mwahangana ahabondere haguma n'endeko nene y'abiga buwe. Kandi endeko nene y'abandu yabyaho eyalũa eYũdea hosĩ, n'eYerũsalema, n'oko mũsĩke w'eTĩro n'eSĩdona, mobasa erimuhulikirira, n'erĩlamĩbwa kw'esyondwala syabo.
42006018	N'abagalawa n'ebĩrĩmũ bibi, mobalamibwa.
42006019	N'abandu bosĩ mobasonda-sonda erĩmũtũlako, kusangwa obũtokĩ bwabya bũkamũlũako n'erĩlamya abosĩ.
42006020	N'erisamalira abiga buwe, Yesu mwatsũka erĩbũga ati, Obutseme buli nenyũ ĩnywe bera, kusangwa obwami bwa Nyamuhanga nĩ bwenyũ!
42006021	Obutseme buli nenyũ ĩnywe mũkakwa enzala yo lino, Mwasyũgũtĩbwa! Obutseme buli nenyũ inywe mukalira lino, kusangwa mwasyaseka!
42006022	Obutseme buli nenyũ omugulu abandu bakabakwa obusu, n'eribagana, n'eribatsuma, n'eribahula bati, Muli babi, busana n'Omugala w'Omundu!
42006023	Mutseme ekiro ekyo, muyisumbe omo butseme, kusangwa, oluhembo lwenyũ ni lungi elubula; kusangwa aboso-kulu wabo mobakola abamĩnyererĩ bo batya.
42006024	Nĩkwa obũlĩge kwĩnywe abateke, kusangwa mwabĩrĩkala mbolere!
42006025	Obũlĩge kwĩnywe mwabĩrĩũgũta lino, kusangwa mwasyawira! Obũlĩge kwĩnywe mukaseka lino, kusangwa mwasyasũsũmana n'eririra!
42006026	Obũlĩge kwĩnywe omugulu abandu bosĩ basyabahula ndeke, kusangwa aboso-kulu wabo mobakola abamĩnyererĩ b'amabehĩ bo batya.
42006027	Nĩkwa ngabũga nenyũ ĩnywe mũkanyowa nyiti, Mwanze esyonzĩgũ syenyũ, abakabakwa obusu mukolerebo ndeke.
42006028	Mutsumule abakabatakira, musabire abakabakola nabi n'epono.
42006029	Oyũkakũswĩraya okw'ĩtema, ũmũbĩndũkĩraye n'erindi; n'oyũkakũhũnga kw'erĩkotĩ ryawe, ũleke aheke n'ekanzu yawe nibya.
42006030	Uhe obuli mundu oyũkakũbũlaya ekindu, n'oyũkakũhũnga kw'ebyawe, sũmũbũlayebyo kandi.
42006031	Ngoko mwanzĩre abandu ibabakolera, nenyũ ko munakolerebo mutya.
42006032	Kandi mwamanza ababanzĩre, ĩmwamowanĩa kyahĩ kwehĩ? Kusangwa abakola-nabi nabo bakakola barya.
42006033	Kandi mwamakola ndeke abakabayira ndeke, ĩmwamowanĩa kyahi kwehĩ? Kusangwa abakola nabi nabo bakakola batya.
42006034	Kandi mwamabweka abandu imune n'amaha w'erĩswatũhwa, ĩmwamowanĩa kyahi kwehĩ? Abakola-nabi nabo bakabweka oko bakola-nabi ĩbaswatũhwa ebiringene nabyo.
42006035	Nĩkwa mwanze esyonzĩgũ syenyũ, mukolerebo ebibuya, mubweke, simusonde eribwekulwa. N'oluhembo lwenyũ lwasyabya lungi, kandi nenyũ mwasyabya bagala b'Owendata Kutsibu; kusangwa ni mwenge oko batesĩma n'abandu babi.
42006036	Mubye n'eriganyira ngoko Tata wenyũ ali n'eriganyira.
42006037	Simutswere abandi, na Nyamuhanga siendisyabatswera; sĩmũhĩre abandu b'omo musango, neryo Nyamuhanga siendisyabahĩra omo musango; mubuyire, neryo Nyamuhanga asyababuyira.
42006038	Mũhĩtaye, na Nyamuhanga asyabaha, mwasyabagalira olulengo lowene, olũsokĩre, olũtsĩngĩre, oluli kw'omutswago. Kusangwa olulengo olo mukalengamo, mwasyalengerwalo.
42006039	Neryo Yesu mwatwĩrabo omũsyo ati, Endĩmatĩme yanganatoka erisondola eyindi ndĩmatĩme kwehĩ? Ababiri sibendisyatogera omo kyũna kwehĩ?
42006040	Omwiga sĩalengĩre omũkangĩrĩrya wuwe; nĩkwa obuli mundu ukiga amabibuga erĩĩgĩsĩbwa asyabya ng'omũkangĩrĩrya wuwe.
42006041	Kandi busana nakĩ ukasamalira akati akali omo lĩso lya mũlĩkyenyũ, nĩkwa sulilangira ekĩtĩka ekiri omo lĩso lyawe kwehĩ?
42006042	Kutse wangatoka eribwira mũlĩkyenyũ uti kwehĩ? Uti, Mũlĩkyetu, uleke nyilole akati akali omo lĩso lyawe, nawe isulilangira ekĩtĩka ekiri omo lĩso lyawe. Uwe mũtebya, ũtsũke erilola ekĩtĩka ekiri omo lĩso lyawe, neryo wasyalangira ndeke erilola akati akali omo lĩso lya mũlĩkyenyũ.
42006043	Kusangwa sihali omuti owene owakaheta kw'ebĩgũma bibi, kandi omuti mubi owakaheta kw'ebĩgũma byowene.
42006044	Obuli muti akaminyikala busana n'ebĩgũma byago. Kusangwa abandu sibalioha ebĩgũma by'emĩtĩnĩ oko muti w'emisakisaki, kandi sibalioha ebĩgũma by'ebĩnyũ oko kisaka ky'amahwa.
42006045	Omundu mubuya akahũlũkaya ebibuya by'omo kigona ky'emyatsi mibuya Y'omutima wuwe; n'omundu mubi akahũlũkaya emyatsi mibi omo kigona ky'emyatsi mibi y'omutima wuwe. Kusangwa obuno bũkabũga ebyoswĩre omo mutima.
42006046	Busana nakĩ mukanyahula mo Mukama, Mukama, isimulikola ebyo ngababwira kwehĩ?
42006047	Obuli mundu oyukasa kwĩngye, kandi akowa ebĩnywa byage n'erikolabyo ngandĩbakangya kw'asosĩre.
42006048	Asosĩre ng'omundu wahĩmba enyũmba: mwatakula omwisi mo hali neryo mwahĩra ekibanza okw'ĩbwe. Neryo omugulu erigunga ly'amagetsi lyasa, olũsĩ molwayĩswĩrya oko nyũmba eyo neryo molutatoka erĩsũka-sũkanĩayo, kusangwa yabya yĩhĩmbĩre ndeke-ndeke.
42006049	Nĩkwa omundu oyũkowa ebĩnywa byage atekolabyo, asosĩre omundu oyo wahĩmba enyũmba y'oko kitaka ahate kibanza; n'olũsĩ molwayĩswĩrya kuyo, neryo-neryo moyatera, n'erihera ly'enyũmba eyo molyabya ĩnene.
42007001	Neryo Yesu abere abibuga eribwira abandu emyatsi yosĩ eyĩ, mwingira eKapernaũmũ.
42007002	Neryo habya omukulu w'abasĩrĩkanĩ b'Abaroma oyuwite omugombe wuwe mwanze. Neryo omugombe oyo inialwere hakũhĩ n'erihola.
42007003	Omugulu omukulu oyo owa engulu ya Yesu, mwatuma abakulu b'Abayũda uku Yesu erĩmũbũlya ati ase alamaye omugombe wuwe.
42007004	Abakulu abo mobahĩka uku Yesu, mobamulemba-lemba kutsibu bati, Omundu oyũ atolere ĩwamũwatĩkya.
42007005	Anzĩre ekihanda kyetu, kandi abĩrĩtũhĩmbĩra enyũmba yetu y'erĩhĩndanamo.
42007006	Neryo Yesu mwagenda nabo. Abere ahĩka hakũhĩ n'enyũmba, omukulu w'abasĩrĩkanĩ mwamutumira abĩra buwe ati. Mukama, sũyĩlũhaye, kusangwa sinyitolere ukingira omo nyũmba yage;
42007007	kandi nage sĩnyĩyĩganzĩre nga nyitolere erĩkũhĩkako. Nĩkwa ũbũge kĩnywa kiguma, n'omugombe wage asyalamĩbwa.
42007008	Kusangwa nage ngwite abakanyihamula, kandi nyiwite abasĩrĩkanĩ bage, ngabũga n'oyũ nyiti, Ugende, iniagenda; n'oko gundi nyiti, Wase, iniasa; kandi ngabwira omukobe wage nyiti, Kola ekĩ, iniakolakyo.
42007009	Neryo omugulu Yesu owa ebĩ mwaswekera omukulu oyũ, neryo mwakebera endeko eyamukwama ati, Ngababwira nyiti, Sinditabana erĩkĩrĩrya ĩnene ng'erĩ, kutse omo Baĩsraelĩ.
42007010	Abakwenda abo mobasuba omo nyũmba y'omukulu oyo, neryo mobeya omugombe oyo iniabirilama.
42007011	Neryo enyũma w'aho akatambĩ kake Yesu mwaya oko mũyĩ owakahulawa mo Naĩna. Kandi abiga buwe n'abandu bangi mobagenda haguma naye.
42007012	Neryo abere ahĩka hakũhĩ n'olũkyo lw'omũyĩ oyo, mweya bakaheka ekĩnda ky'omundu. Oyo abya abũtĩrwe ĩyowene na nyĩnya wuwe. Kandi nyĩnya abya mũkwakalĩ, n'endeko nene y'omũyĩ oyo yabya haguma naye.
42007013	Neryo mugulu Omukama amulolako, mwamuganyira, mwamubwira ati, Sulire.
42007014	Neryo Yesu mwahĩkaho mwatũla okw'ĩsandũkũ eriri mw'ekĩnda, n'abandu abahekĩreryo mobimana. Nĩkwa Yesu mwabũga ati, Mũlwana, ngakubwira nyiti, Hangana!
42007015	N'omũholĩ oyo mwĩkala, mwatsũka erĩbũga, neryo Yesu mwamũhererya nyĩnya wuwe.
42007016	Neryo abosĩ mobubaha, mobatsũka eripipa Nyamuhanga, bati, Omũmĩnyererĩ mukulu abirihangana omo katĩkatĩ ketu! Kandi, Nyamuhanga abĩrĩhĩka erĩwatĩkya abandu buwe.
42007017	Nĩkwa engulu eyĩ moyagenda-genda eYũdea hosĩ, n'omo bihugo byosĩ ebĩhererenĩe naho.
42007018	Nĩkwa abiga ba Yoane mobamubwira emyatsi yosĩ eyĩ.
42007019	Neryo Yoane mwabirikira abiga buwe babiri, mwatumabo oko Mukama ati, Nina we oyukasa, kutse tulindirire gundi kwehĩ?
42007020	N'omugulu bahĩka uku Yesu, mobabũga bati, Yoane Mũbatĩsya amatutuma uk'uwe ati, Nina we oyukasa, kutse tulindirire gundi kwehĩ?
42007021	N'oko ndambĩ eyo nyisa-nyisa Yesu mwalamya bandu bangi kw'amakonĩ wabo, n'esyondwala, n'ebĩrĩmũ bibi; kandi mwaha esyondĩmatĩme nyingi erilangira.
42007022	Neryo Yesu mwasũbĩrya abakwenda abo ati, Mugende, mubwire Yoane, ebyo mwabirilangira n'ebyo mwabĩrĩowa, muti, esyondĩmatĩme sirimulangira, n'ebirema birimugenda, abahaga bakalamĩbawa, abatsiha balĩmowa, abaholĩ balĩmũlũbũkĩbwa, n'Engulu Yowene ĩkatũlawa oko bera.
42007023	N'obutseme buli oko yutehũkahũkaya omutima busana nage.
42007024	Neryo abakwenda ba Yoane babere babigenda, Yesu mwatsũka erĩbũga n'esyondeko busana na Yoane ati, Mwaya omo mbwarara eriyalola m'ũkũkĩ kwehĩ? Mwayalangira ekibingu ekikatengatenganĩbawa n'erihunga kwehĩ?
42007025	Nĩkwa mwayayo erilangirakĩ kwehĩ? Muti, Omundu oyo wambite esyongimba nyolo-nyolo kwehĩ? Mũlebaye, abambite esyongimba sĩkangabasenĩe n'abakalya ebisi-bisi bali omo manyũmba w'abami.
42007026	Nĩkwa momwayayo eriyalola kũkĩ kwehĩ? Muti, Omũmĩnyererĩ kwehĩ? Ega, ngababwira nyiti, Mwabirilangira oyũlengĩre omũmĩnyererĩ.
42007027	Yoyo Masako akahula ati, Lebaya, ngatuma omukwenda wage embere syenyũ, Oyo wasyowanĩa enzira yawe embere syawe.
42007028	Kandi Yesu mwabũga ati, Ngababwira nyiti, Yoane ni mukulu kwilaba abandu bosĩ abakabutawa; nĩkwa omuke kutsibu omo bwami bwa Nyamuhanga amũlengĩre.
42007029	Neryo omugulu abandu bosĩ n'abasolesya bowa ebĩnywa ebĩ, mobaganza Nyamuhanga kw'ali w'erĩbanza, kusangwa mobabatĩsĩbwa na Yoane.
42007030	Nĩkwa Abafarĩsayo n'abakangĩrĩrya b'Emigambo mobagana erisonda lya Nyamuhanga busana nabo, isibetabatĩsĩbwa na Yoane.
42007031	Neryo Yesu ati, Nasyalĩngĩrĩranĩa abandu ba sesene bo nakĩ kwehĩ? Kandi basosĩre ngakĩ kwehĩ?
42007032	Bali ng'abana abĩkere omo katale ibakabirikirana bati, Twabiribabuhira amalenga, neryo momutetasata; motwimba olwimbo lw'erita omundu, nenyũ momutetalira.
42007033	Kusangwa Yoane Mũbatĩsya mwasa iniakatsira akalyo, n'erĩtendĩpũlya ebĩnyũ; nenyũ muti, Ali ko mbĩnga.
42007034	Omugala w'Omundu abĩrĩhĩka, iniakalya n'erĩpũlya; nenyũ muti, Lebaya, ow'omururu, n'omũkũndĩrya, omwĩra w'abasolesya n'abakola-nabi.
42007035	Abandu bosĩ abakalĩga amenge wa Nyamuhanga bakakangaya kw'amenge ayo ni w'ekwenene.
42007036	Neryo Omũfarĩsayo muguma mwabirikira Yesu erirya haguma naye. Neryo mwaya omo nyũmba y'Omũfarĩsayo oyo, neryo mwĩkala okw'irya.
42007037	Neryo oko mũyĩ oyo habya omũkalĩ mukola-nabi. Neryo abere aminya ko Yesu abya akalira omo nyũmba y'Omũfarĩsayo oyo, neryo mwaleta erĩtambya ly'erĩbwe lyowenenga ly'amagũta awakakumba ndeke kutsibu.
42007038	Neryo mwimana enyũma wa Yesu hakũhĩ n'ebisando biwe, iniakalira n'erĩtsapya ebisando bya Yesu omo mĩsonĩa yiwe. Neryo mwasangula ebisando bya Yesu omo nzwiri sy'omutwe wuwe, n'eriryatsirirabyo, neryo mũrũlĩra amagũta ayo awakakumba ndeke kutsibu oko bisando biwe.
42007039	Neryo omugulu Omũfarĩsayo oyo wabirikira Yesu alangira ekyo, mwayibwira omwisi wuwe ati, Kumbe omundu oyũ nga nĩ mũmĩnyererĩ, kumbe angaminyerera omũkalĩ oyũkamũtũlako, n'omũsĩndo wuwe kw'ali mukola-nabi.
42007040	Neryo Yesu mwabwira Sĩmonĩ ati, Sĩmonĩ nyiwite eky'erikubwira. Naye ati, Mũkangĩrĩrya, ũtũlego.
42007041	Neryo Yesu mwabũga ati, Mohabya omũbwekĩ muguma w'esyofranka oyo wabweka abandu babiri. Abandu aba babya k'omwĩnda, omuguma w'esyofranka magana atanu, n'ogundi amakũmĩ atanu.
42007042	Babere babula eby'erĩmũtũha, omũbwekĩ oyũ mwabuyira ababiri bosĩ. Nĩkwa nindi wa kubo yo wasyamwanza kwilaba kwehĩ?
42007043	Sĩmonĩ mwamũsũbĩrya ati, Mbino oyo abuyira bingi. Neryo Yesu mwamubwira ati, Wamatswera ndeke.
42007044	Neryo mwakebera omũkalĩ oyo, mwabwira Sĩmonĩ ati, Wamalangira omũkalĩ oyũ kwehĩ? Mongingira omo nyũmba yawe; mutetamba amagetsi busana n'ebisando byage, nĩkwa iye abĩrĩtsapya ebisando byage omo mĩsonĩa yiwe n'erisangulabyo omo nzwiri siwe.
42007045	Mũtetanyĩkokya n'erinyiryatsirira; nĩkwa iye erĩtsũka omugulu indingira sĩalĩtũmbya eriryatsirira ebisando byage.
42007046	Mutetahakabya omutwe wage w'amagũta, nĩkwa iye abĩrĩhakabya ebisando byage omo magũta awakakumba ndeke kutsibu.
42007047	Kikaleka inakubwira nyiti, Ebibi biwe bingi byabiribuyirwa, kusangwa abirianza kutsibu; nĩkwa oyukabuyirawa bike, akanza hake.
42007048	Neryo Yesu mwabwira omũkalĩ oyo ati, Ebibi byawe byamabibuyirwa.
42007049	Neryo ababya okw'irya haguma naye, mobatsũka erĩbũga bati, Oyũ nindi oyukabuyira ebibi kwehĩ?
42007050	Neryo Yesu mwabwira omũkalĩ ati, Erĩkĩrĩrya lyawe lyamakũlamya; ugende buholo.
42008001	Enyũma w'aho Yesu mwatsũka erilaba ehosĩ omo mĩyĩ n'omo hĩyĩ, ĩnĩakatũlaganaya Engulu Yowene n'erĩtũla omwatsi w'obwami bwa Nyamuhanga. Abiga erĩkũmĩ n'ababiri mobagenda haguma naye,
42008002	n'abakalĩ nibya abalamĩbawa kw'ebĩrĩmũ bibi n'esyondwala. Ye Marĩa oyukahulawa mo Magdalene, oyo walũsĩbawa kw'esyombĩnga sirinda,
42008003	na Yoana, muka Kũza, omũbĩkĩ w'ebindu bya Herode, na Susana, n'abandi bakalĩ bangi ababya bakawatĩkya Yesu n'abiga buwe omo bindu byabo.
42008004	Abandu mobahĩka uku Yesu bakalũa oko mĩyĩ mingi; n'omugulu endeko nene yahĩndana haguma, Yesu mwatwa omũsyo ati,
42008005	Omundu mwayabiba esyombuto siwe. Neryo omugulu abibasyo esindi mosyatogera oko mũsĩke w'enzira; mosyalyatangirirwa, n'esyonyonyũ sy'omo kyanya mosyatomengerasyo.
42008006	N'esindi mosyatogera oko kitaka ky'amabwe, n'omugulu syalasa mosyuma kusangwa mosyabula amagetsi.
42008007	N'esindi mbuto mosyatogera omo mahwa; n'amahwa mwalasa haguma nasyo, mwakũsyasyo.
42008008	N'esindi mbuto mosyatogera oko kitaka kyowene, Mosyalasa, mosyasohola esyombuto ĩgana. Omugulu Yesu abya akabũga emyatsi eyĩ, mwabya akabirikira ati, Oyuwite amatwĩ w'erĩowa, owe!
42008009	Neryo abiga mobabũlya Yesu enzumwa y'omũsyo oyũ.
42008010	Neryo Yesu mwasũbĩrya ati, Mwabirihabwa eriminya erĩkũmbo ly'obwami bwa Nyamunanga; nĩkwa abandi bakahabawa omo mĩsyo; neryo erilangira sibalangire, n'erĩowa, sibaminye.
42008011	Nĩkwa enzumwa y'omũsyo yeyĩ: embuto kye kĩnywa kya Nyamuhanga.
42008012	Esyombuto esyatogera oko mũsĩke w'enzira ni bandu abakowa; nĩkwa Satanĩ yĩkahĩka n'erĩlũsya omwatsi g'omo mitima yabo, ibatatoka erĩkĩrĩrya n'erĩlamĩbwa.
42008013	Esyombuto esyatogera oko kitaka ky'amabwe ba bandu abakowa ekĩnywa n'eriangirirakyo n'obutseme. Nĩkwa ekĩnywa ekyo sikiribana emĩrĩhĩ; bakĩkĩrĩraya katambĩ kake, neryo oko mugulu w'erirengwako, bakatswa.
42008014	N'esyombuto esyatogera omo mahwa ni bandu abakowa; nĩkwa amaganĩryo n'ebindu n'erĩyĩtsemesya ly'engebe y'eno, bĩkakũsaya ekĩnywa ekyo, neryo ikitera ndeke.
42008015	Esyombuto esyatogera oko kitaka kyowene ba bandu abakowa ekĩnywa ekyo omo mutima ogowene w'ekwenene, ibakahambakyo ndeke omo mutima, neryo ibakahatikana, n'erĩerya esyombuto sy'ekĩnywa kya Nyamuhanga.
42008016	Nĩkwa sihali mundu oyũkakaya etala n'erĩkũnĩngĩrayo omo kibindi, kutse erĩhĩrayo eyĩkwa oko ngyingo, nĩkwa akahĩrayo oko mbaniko, neryo abandu abakahĩkamo batoke erilangira etala.
42008017	Kusangwa sihali ekĩbĩsamĩre ekitendisyamĩnyĩkalĩbwa, kutse erĩkũmbo eritendisyakũmbũlwa.
42008018	Muyirenge busana n'ebyo mũkowa! Kusangwa omundu oyuwite kindu, asyahabwa ebindi, n'omundu oyutawitekĩ asyasagulwa n'ekyo alwe aganĩrye ati awite.
42008019	Neryo nyĩnya n'abagala babo Yesu mobahĩka, nĩkwa mobataluka erĩhĩka hakũhĩ naye busana n'endeko.
42008020	Neryo omundu mwabwira Yesu ati, Koyo wawe n'abagala benyũ banimene eyĩhya, bakasonda erikulolako.
42008021	Nĩkwa Yesu mwasũbĩryabo ati, Koyo wage; n'abagala betu ba bakowa ekĩnywa kya Nyamuhanga, n'erikolakyo.
42008022	Neryo ekiro kiguma Yesu mwingira omo bwato haguma n'abiga buwe, neryo mwabwirabo ati, Tusokere eyisirya w'engetsi. Neryo mobahongoka.
42008023	Babere bakahongola obwato, Yesu mwayato. Neryo ekihunga mokyandagalira omo ngetsi, n'obwato mobwasonda erĩũsũla mw'amagetsi, mobabya omo bwĩko.
42008024	Neryo abiga mobahĩka uku Yesu, mobamũbũkya bati, Mukama, Mukama, tukahwa! Neryo Yesu mwahangana, mwakunga ekihunga, n'erikarama ly'ebisunda, nabyo mobyatekana mohahita esĩsyerere.
42008025	Neryo Yesu mwabwira abiga ati, Erĩkĩrĩrya lyenyũ liri hahi kwehĩ? Nabo mobubaha, mobasweka, ibakabwirana bati, Omundu oyũ nindi oyukahana ebihunga n'amagetsi, ibyamukenga kwehĩ?
42008026	Neryo mobahongola obwato eriya oko kihugo ky'Abagerase ekiri eyisirya kw'eGalĩlaya.
42008027	Neryo Yesu abere ahĩka oko mũsĩke w'engetsi oko kitaka, omundu muguma mwahĩndana naye ĩnĩakalũa omo mũyĩ. Omundu oyo abya kw'esyombinga, kandi isialiambala esyongimba oko biro binene, ĩsĩalĩkala omo nyũmba, nĩkwa omo katĩkatĩ k'esisinda,
42008028	Abere alola uku Yesu, neryo mwalaka, mwawa ahisi embere sĩwe, neryo mwabũga n'omulenge munene ati, indi n'omwatsi wahi nawe, uwe Yesu, Mugala wa Nyamuhanga W'endata Kutsibu, ngakulemba-lemba nyiti sũnyagalaye.
42008029	Kusangwa Yesu iniabirihana ekĩrĩmũ kibi ekyo ati kĩlũe omo mundu oyo. Esyongendo nyingi ikyabirimuhamba; kandi abya iniabiribohwa omo mahulula n'emisege, n'erĩteyĩbwa, nĩkwa mwabya akatwa amahulula wuwe iniakatwalawa n'embĩnga omo mbwarara.
42008030	Neryo Yesu mwabũlyayo ati, Uwendi kwehĩ? Nayo moyasũbĩrya yiti, Erĩna lyage ni ndeko, kusangwa esyombĩnga nyingi isyabirimũhĩkako.
42008031	N'esyombĩnga esyo mosyalemba-lemba Yesu siti siahanesyo eriya omo kũlĩmũ.
42008032	Nĩkwa ekihangulo kinene ky'esyongulube kyabya ikikalira oko kitwa, n'esyombĩnga mosyalemba-lemba Yesu siti alĩgĩresyo eriingira omo syongulube. Neryo mwalĩgĩrasyo.
42008033	Neryo esyombĩnga mosyalũa oko mundu oyo, mosyingira omo syongulube; n'ekihangulo kyosĩ ekyo mokyatibita eyĩkwa ahasenzere erĩhĩka omo ngetsi, neryo mosyasenda.
42008034	Neryo omugulu abalĩsya basyo balangira ebyamabya, mobatibita mobayatũla omwatsi oyũ omo mũyĩ n'omo kihugo ekyo.
42008035	Neryo abandu mobayalebya ebyabere; mobahĩka uku Yesu, mobeya omundu oyo wabya kw'esyombĩnga ĩsyabĩrĩmũlũako ĩnĩanĩkere oko bisando bya Yesu, iniambite esyongimba, iniabiribya mundu w'obũlengekanĩa, neryo abosĩ mobubaha.
42008036	Neryo abandu abalangira omwatsi oyo, mobabwira abandu ngoko oyo wabya kw'esyombĩnga kw'alamĩbawa.
42008037	Neryo abandu bosĩ b'ekihugo ky'Abagerase n'ekindi kihugo kyayo, mobabũlya Yesu bati alũe kubo, kusangwa mobubaha kutsibu. Neryo Yesu mwingira omo bwato, mwasubula.
42008038	Neryo omundu oyo walũa kw'esyombĩnga mwalemba-lemba Yesu eribya haguma naye. Nĩkwa Yesu mwamutuma ati,
42008039	Usube eka wawe, ubwirebo emyatsi minene eyo Nyamuhanga abirikukolera. Neryo omundu oyo mwayatũlago omo mũyĩ gosĩ emyatsi minene eyo Yesu amukolera.
42008040	Neryo omugulu Yesu asubula, endeko moyamũkokya, kusangwa abosĩ babya ibakamulindirira.
42008041	Neryo omundu oyukahulawa mo Yaĩro mwasa. Iye abya mũtabalĩ w'enyũmba y'erĩhĩndanamo, neryo mwawa oko bisando bya Yesu n'erimulemba-lemba ati ahĩke omo nyũmba yiwe.
42008042	Kusangwa abya awite mwali muguma musa, w'emyaka ĩkũmĩ n'ĩbĩrĩ, neryo abya hakũhĩ n'erihola. Nĩkwa omugulu Yesu abya akayayo, esyondeko mosyamũhatatanĩa.
42008043	Neryo omũkalĩ muguma abyaho oyo wabya akwĩre obũkonĩ bw'erĩlũsya omusasi oko myaka ĩkũmĩ n'ĩbĩrĩ. Kandi abya iniabiribugira ebindu biwe byosĩ oko banganga, kandi sihabya mundu watoka erĩmũlamya.
42008044	Omũkalĩ oyo mwasa omo ndeko enyũma uku Yesu, mwatũla oko mũsĩke w'olukimba luwe, neryo-neryo erisenda ly'omusasi wuwe molyũmbya.
42008045	Yesu mwabũlya ati, Nindi yo wamanyĩtũlako kwehĩ? Neryo abosĩ mobayigana. Petero mwabũga ati, Mukama, esyondeko sĩkakũkũna n'erĩkũhatatanĩa!
42008046	Nĩkwa Yesu mwabũga ati, Omundu amanyĩtũlako, kusangwa namaminya k'obũtokĩ bwamanyĩlũako.
42008047	Neryo omũkalĩ abere alangira kw'ate angatoka erĩbĩsama, mwahĩka n'erititimana, mwawa ahisi embere sya Yesu, neryo mwatũlago embere sy'abandu bosĩ ekirialeka ĩnĩamũtũlako, kandi ngoko alamĩbawa neryo-neryo.
42008048	Nĩkwa Yesu mwamubwira ati, Mwali wage, erĩkĩrĩrya lyawe lyamabĩkũlamya; ugende buholo.
42008049	Kandi omugulu Yesu abya akĩnabũga, omundu mwahĩkaho ĩnĩakalũa omo nyũmba y'omũtabalĩ w'enyũmba y'erĩhĩndanamo. Ati, Mwali wawe abirihola; sũswelũhaya Omũkangĩrĩrya.
42008050	Nĩkwa omugulu Yesu owa ebyo, mwabwira Yaĩro ati, Sigubahe wĩkĩrĩraye lisa. Akandilama.
42008051	Neryo abere ahĩka omo nyũmba, Yesu mwatalĩga mundu akayamo haguma naye, nina Petero, na Yoane, na Yakobo, n'ĩse na nyĩnya b'omwana oyo.
42008052	Abandu bosĩ babya bakalira n'erĩsũsũmana. Nĩkwa Yesu mwabũga ati, Muleke eririra, kusangwa sĩaholĩre, nĩkwa alito.
42008053	Nabo mobamuseka, kusangwa ĩbanasĩ kw'aholĩre.
42008054	Nĩkwa Yesu mwahamba ebyala biwe, mwabirikira ati, Iwe mwana, hangana!
42008055	N'ekĩrĩmũ kiwe mokyamusubako, neryo mwahangana lũba. Yesu mwabũga ati bamuhe eby'erirya.
42008056	Neryo abamubuta mobasweka; nĩkwa Yesu mwahanabo ati, Sibabwire mundu ebyabere.
42009001	Neryo Yesu mwabirikira abiga ĩkũmĩ n'ababiri bo haguma, mwahabo obũtokĩ n'ehamũlĩ y'erihiga esyombĩnga syosĩ, n'erĩlamya abakonĩ.
42009002	Neryo mwatumabo erĩtũla omwatsi w'obwami bwa Nyamuhanga n'erĩlamya abakonĩ.
42009003	Kandi mwabwirabo ati, Simutwale kindu busana n'olugendo lwenyũ, kutse omũtso, kutse engunza, kutse akalyo, kutse franka, kutse esyokanzu ĩbĩrĩ.
42009004	N'omo nyũmba eyo bakabakokayamo, mwĩkalemo erĩhĩka aho mwasyalũĩra oko mũyi oyo.
42009005	N'aho abandu bakagana erĩbakokya, omugulu mũkalũa oko mũyĩ oyo imwakunguta olũtũtũ oluli oko bisando byenyũ, busana n'erĩmĩnyĩsyabo.
42009006	Neryo abiga mobahongoka n'erigenda omo mĩyĩ yosĩ, erĩtũla Engulu Yowene, n'erĩlamya abandu ehosĩ.
42009007	Herode, omũtabalĩ w'eGalĩlaya, mowa emyatsi yosĩ eyabere, neryo mwahanga-hangya omutima, kusangwa abandi bandu bati, Yoane Mũbatĩsya abĩrĩlũbũka oko baholĩ!
42009008	Abandi bati, Elĩa abiriswahuluka, n'abandi bati, Omuguma g'oko bamĩnyererĩ ba kera abirisuba.
42009009	Herode ati, Yoane monamũtwa k'omutwe, omundu oyo nindi oyo ngowa kw'emyatsi eyĩ kwehĩ? Neryo Herode mwasonda-sonda erilola uku Yesu.
42009010	Neryo abakwenda babere babisubula, mobabwira Yesu emyatsi yosĩ bakola. Neryo Yesu mwatwalabo oko mũyĩ owakahulawa mo Betesaĩda.
42009011	N'esyondeko syabere syaminya, mosyamukwama. Naye mwakokyabo, iniakabwirabo omwatsi w'obwami bwa Nyamuhanga, neryo mwalamya ababya n'obwaga bw'erĩlamĩbwa.
42009012	Neryo bwabere bwasonda erihumbera, abiga erĩkũmĩ n'ababiri mobamũhikako bati, Ulagane n'endeko batoke eriya omo mĩyĩ n'amalima ebĩhererenĩe, batoke eriyagotserayo n'eribana eby'erirya; kusangwa tuli eno y'omo mbwarara.
42009013	Nĩkwa Yesu mwabwirabo ati, Nenyũ muhebo ak'erirya. Nabo mobabũga bati, Situwite bindi, wa n'amandu atanu n'amahere abiri. Wanzĩre itwayagula ebyalya busana n'abandu bosĩ aba kwehĩ?
42009014	Abalume ababyaho babya nga elfu ĩtanu (5000). Neryo Yesu mwabwira abiga buwe ati, Mwĩkalaye abandu mo ndeko-ndeko y'amakũmĩ atanuatanu.
42009015	Neryo abiga mobakola batya, mobĩkalya abandu bosĩ b'ahisi.
42009016	Neryo Yesu mwĩmya amandu atanu n'amahere abiri, mwalalamira endata elubula, neryo mwatsumula kalyo ako, neryo mwatsũtsangago mwahabyo oko biga ati bahĩrebyo embere sy'abandu omo ndeko.
42009017	Abosĩ mobalya, mobũgũta. Neryo abiga mobasonga-songya ebyasaka, ebitiri ĩkũmĩ n'ebibiri by'ebitahangukira.
42009018	Omugulu Yesu abya akasaba ĩyowene, abiga mobamũhĩkako, neryo Yesu mwabũlyabo ati, Esyondeko sĩkabũga siti nyirindi kwehĩ?
42009019	Mobamũsũbĩrya bati, Abandi bati uli Yoane Mũbatĩsya, nĩkwa abandi bati uli Elĩa, n'abandi bati, omuguma g'oko bamĩnyererĩ ba kera oyo wabĩrĩlũbũka.
42009020	Neryo Yesu mwabũlyabo ati, Nenyũ, mũkabũga muti nyirindi kwehĩ? Petero mwamũsũbĩrya ati, Uli Kristo wa Nyamuhanga.
42009021	Neryo Yesu mwaganĩabo n'erihanabo ati sibabwire omwatsi oyũ go mundu,
42009022	ati, Omugala w'Omundu atolere iniagalwa kutsibu, n'eriganwa n'abakulu, n'abahererĩ bakulu, n'abakangĩrĩrya b'Emigambo n'akandi ĩnĩĩtwa, neryo enyũma w'ebiro bisatu ĩnĩalũbũkĩbwa.
42009023	Neryo Yesu mwabwira abosĩ ati, Omundu amanza erinyikwama, ayigane, aheke omusalaba wuwe obuli kiro, anyikwame.
42009024	Kusangwa omundu oyukasonda erĩlamya engebe yiwe asyatalyayo; n'omundu oyũkatalaya engebe yiwe busana nage asyalamyayo.
42009025	Omundu akabana endũndĩ yahi; amatunda ekihugo kyosĩ nĩkwa akatalya engebe yiwe kwehĩ?
42009026	Nĩkwa omundu amanyĩkwa esĩsonĩ, n'eripona ebĩnywa byage, Omugala w'Omundu asyamũkwa esĩsonĩ omugulu asyasa omo lukengerwa luwe, n'olwa Tata wuwe, n'olw'abamalaĩka babũyĩrĩre.
42009027	Nĩkwa ngababwira kwenene nyiti, Hali abandu abimene hano, abatendisyahola bate balangira Obwami bwa Nyamuhanga.
42009028	Neryo enyũma w'erĩbũga emyatsi eyĩ, nga biro munani, Yesu mwĩmya Petero na Yakobo na Yoane haguma naye, mobaya oko kitwa eriyasabirayo.
42009029	Neryo abere anemusaba, erisosa ly'obũsũ buwe molyahinduka, n'esyongimba siwe mosyahenĩa n'erĩkangabasanĩa.
42009030	Neryo lebaya, abandu babiri babya bakakanĩa naye; babya Musa na Elĩa.
42009031	Ibakabutuka omw'ĩkangabasanĩa ly'elubula, ĩbakakanaya omwatsi w'oluholo luwe olo akasyaholera eYerũsalema.
42009032	Nĩkwa Petero n'ababya naye mobayitsingirako n'otũgotserĩ; nĩkwa babere babuka, mobalangira erĩkangabasanĩa liwe n'abandu babiri ibanahangene haguma naye.
42009033	Neryo abandu abo omugulu basonda erigenda, Petero mwabũga na Yesu ati, Mukama, lyowene ko tuli hano; tũhĩmbe amahema asatu, enguma busana nawe, n'enguma busana na Musa, n'enguma busana na Elĩa, ĩsĩasĩ ng'akabũgakĩ.
42009034	Abere anemũbũga ebĩ, ekĩtũ mokyahuluka mokyasũkũlĩryabo; nabo mobubaha omugulu ekĩtũ kyasũkũlĩrayabo.
42009035	Neryo omulenge mwalũa omo kĩtũ ati, Oyũ ni Mugala wage, Omusombolwa wage; mũmowe!
42009036	Neryo omulenge abere abĩũmbya, Yesu mwabanikaho ĩyowene. Abiga mobabya bũkũtũ, mobatabwira mundu omo biro ebyo emyatsi eyo balialangira.
42009037	Neryo engyakya mobandagala bakalũa oko kitwa, n'endeko nene moyahĩndana na Yesu.
42009038	Neryo 'omundu oyo wabya omo ndeko mwabũga n'omulenge munene ati, Mũkangĩrĩrya! ngakũlemba-lemba nyitĩ Ulebaye omwana wage oyo nyĩbũtĩre, ĩyowene mũsa!
42009039	Neryo akahambawa n'ekĩrĩmũ, neryo inialaka, kandi kĩkamũsala-salaya, iniaburura erĩhũlo, kandi kĩkamũhũnzanga, sikirimuleka lũba.
42009040	Monalemba-lembĩre abiga bawe nyiti bakiguse eyĩhya, nĩkwa mobatalũkĩre.
42009041	Yesu mwasũbĩrya ati, Ĩnywe lulengo lw'erĩtendĩkĩrĩrya n'olw'obuhaka, nasyĩkala nenyũ omo mugulu gungahi, nasyababegerya mugulu gungahi kwehĩ? Ulete mugala wawe yo hano.
42009042	Neryo 'abere anemwasa embĩnga eyo moyamugũsa ahisi, moyamũgala-galya. Nĩkwa Yesu mwakunga ekĩrĩmũ kibi ekyo, mwalamya omwana, neryo mwamũsũbya ũkw'ĩse wuwe.
42009043	Nĩkwa abandu bosĩ mobasweka kutsibu busana n'obũtokĩ bunene bwa Nyamuhanga.
42009044	Nĩkwa omugulu abandu bosĩ babya bakaswekera emĩbĩrĩ Yesu abya akakola, Yesu mwabwira abiga buwe ati, Muhulikirire ebĩnywa ebĩ, kusangwa Omũgala w'Omundu asyahoterwa oko bandu.
42009045	Nĩkwa mobataminya ekĩnywa ekĩ, kandi mokyabĩswa kubo, sibaminyekyo, kandi babya bakubaha erĩmũbũlya enzumwa y'omwatsi oyũ.
42009046	Neryo mohabya obuhaka omo katĩ-katĩ kabo nindi nga yo mukulu.
42009047	Nĩkwa Yesu mwaminya ebyo babya bakaganĩrya omo mitima yabo, neryo mwĩmya omwana mulere mwamũhanganĩa hakũhĩ naye,
42009048	neryo mwabwirabo ati, Omundu oyũkakokaya omwana mulere ng'oyũ omo lĩna lyage akanyĩkokaya; n'oyũkanyĩkokaya, akakokaya oyo wanyituma. Kusangwa oyuli muke omo katĩkatĩ kenyũ yo mukulu.
42009049	Neryo Yoane mwasũbĩrya ati, Mukama motwalangira omundu akahiga esyombĩnga omo lĩna lyawe; neryo motwalenga erĩmũkakĩrya kusangwa isiali oko ndeko yetu.
42009050	Nĩkwa Yesu mwamubwira ati, Sĩmũmũkakĩraye, kũsangwa oyute nzĩgũ yenyũ iniali oko luhande lwenyũ.
42009051	Neryo ebiro bya Yesu by'eritwalwa elubula byabere byasonda erĩhĩka hakũhĩ, mwahĩra omutima wuwe oko lugendo lw'eriya eYerũsalema.
42009052	Neryo mwatuma abakwenda embere siwe. Nabo mobahongoka, mobingira omo mũyĩ w'Abanya Samarĩa, erĩkokotya aho angahĩkĩra.
42009053	Nĩkwa abandu bayo mobatamũkokya kusangwa ĩnĩabĩrĩhĩra omutima wuwe eriya eYerũsalema.
42009054	Neryo omugulu abiga buwe, ye Yakobo na Yoane balangira omwatsi oyũ, mobabũga bati, Mukama, wanzĩre itwabirikira omuliro alũe elubula n'eribugabo kwehĩ?
42009055	Nĩkwa Yesu mwakeberabo, mwakungabo ati, Sĩmwasĩ omũsĩndo w'ekĩrĩmu muliko.
42009056	Kusangwa Omugala w'Omundu mwatasa erĩherya esyongebe sy'abandu, nĩkwa busana n'erĩlamyasyo. Neryo mobaya oko gundi mũyĩ.
42009057	Neryo babere banemugenda omo nzira, omundu muguma mwabwira Yesu ati, Ngandikukwama ehosĩ ukandiya.
42009058	Yesu mwamubwira ati, Esyoboha sinawite ebyũna, n'esyonyonyũ sy'omo kyanya esyonyutu; nĩkwa Omugala w'Omundu siawite aho angagotserya omutwe wuwe.
42009059	Neryo Yesu mwabwira ogundi mundu ati, Unyikwame; nĩkwa mwabũga ati, Mukama, uleke nyĩtsũke eriyata tata wage.
42009060	Nĩkwa Yesu mwamubwira ati, Uleke abaholĩ bate abaholĩ babo. Nĩkwa uwe ugende ehosĩ ũtũle omwatsi w'obwami bwa Nyamuhanga.
42009061	Ogundi mundu mwabũga ati, Mũkama, ngandisyakukwama, nĩkwa uleke ngayalagana n'ab'ewetu.
42009062	Yesu mwamubwira ati, Sihali oyukawata okw'ĩsũka neryo akakebera enyũma, akatolera obwami bwa Nyamuhanga.
42010001	Enyũma w'aho, Omukama mwayisoga abandi bandu makũmĩ alinda, mwatumabo mo babiri babiri embere siwe, eriya oko mĩyĩ yosĩ aho iye asonda erĩhĩka.
42010002	Neryo mwabwirabo ati, Eby'erigesa ni bingi, nĩkwa abahĩngĩ ni bake. Neryo musabe Omukama w'erigesa atume abahĩngĩ omw'igesa liwe.
42010003	Mugende, mũlebaye, ngabatuma ng'ehyana hy'esyombũlĩ omo katĩkatĩ k'esyombwa sy'omolĩ.
42010004	Simuheke erĩtũsĩ, kutse engunza, kutse esyongendero; kandi sĩmũbũkaye mundu omo nzira.
42010005	Omugulu mukingira omo nyũmba, mũtsũke erĩbũga, muti, Obuholo bubye omo nyũmba eyĩ!
42010006	Omundu w'obuholo amabya aneho, obuholo bwenyũ bwasyamubyako; nĩkwa bite bitya, ibwasuba ũkw'ĩnywe.
42010007	Mwĩkale omo nyũmba eyo, imwalya ĩmwapũlya ebyo bakabaha; kusangwa omũhĩngĩ anatolere oluhembo luwe. Simubye mũkahũma-hũmĩra omo wandi manyũmba.
42010008	Omugulu mukaya oko mũyĩ, bamabakokya, mulye ebyo bakabaha.
42010009	Mũlamaye abakonĩ abali oko mũyĩ oyo, mubwire abandu bako muti, Obwami bwa Nyamuhanga bwamahĩka hakũhĩ nenyũ.
42010010	Nĩkwa omugulu mukaya oko mũyĩ, bamatendĩbakokya muye oko syonzira syako n'erĩbũga muti,
42010011	Olũtũtũ lw'omũyĩ wenyũ olukamakirira oko bisando byetu, tukakungutalo eribakunga; nĩkwa muminye ekĩ: obwami bwa Nyamuhanga bwamahĩka hakũhĩ nenyũ.
42010012	Ngababwira nyiti, olubanza lw'eSodomo lwasyabya luke kwilaba olubanza lw'omũyĩ oyo ekiro ky'eritswerwa.
42010013	Obũlĩge uk'uwe Korazĩnĩ! Obũlĩge uk'uwe Betesaĩda! Kusangwa kumbe ebitiko-tiko ebyakolawa omwisi wenyũ, byalikolawa eTĩro n'eSĩdona, kumbe babiribindula emitima n'erireka ebibi kera ibanambite emisarandwe n'erĩĩkala omw'ĩbũ!
42010014	Kusangwa olubanza lw'eTĩro n'eSĩdona lwasyabya luke kwilaba olwenyũ oko kiro ky'eritswera.
42010015	Nawe Kapernaũmũ, wasyahamĩbwa elubula kwehĩ? Wasyandagalĩrĩbwa eKũlĩmũ!
42010016	Yesu mwabwira abiga buwe ati, Oyũkabowa, akanyowa; n'oyukabagana, akanyigana; n'oyukanyigana, akagana oyo wanyituma.
42010017	N'amakũmĩ alinda mobasubula n'obutseme bati, Mukama, esyombĩnga mosyatowĩre omugulu twahanasyo omo lĩna lyawe!
42010018	Yesu mwasũbĩryabo ati, Monalangira eSatanĩ ikatoga ng'erĩpalya ĩkalũa elubula.
42010019	Lebaya, nabiribaha ehamũlĩ y'eriryatangirira esyonzoka, n'esyonge, n'erirenga obũtokĩ bosĩ bw'enzĩgũ, isihali kindu kyangabahũtalya.
42010020	Nĩkwa simutseme kusangwa ebĩrĩmũ bibi byabĩrĩbowa, nĩkwa mutseme kusangwa amena wenyũ abirisakwa elubula.
42010021	Oko ndambĩ eyo Yesu mwatsema kutsibu omo Mũlĩmũ Abũyĩrĩre ati, Ngakupipa uwe Tata, Omukama w'elubula n'ow'ekihugo, wabĩrĩbĩsa emyatsi eyĩ oko b'amenge n'abanyima. Kandi Ega, Tata, kusangwa wabĩrĩbĩsũlĩrayo oko bana balere; ko byakũtsemesaya bitya omo meso wawe.
42010022	Tata wage abirimba emyatsi yosĩ, kandi sihali oyo wasĩ Mugala nga nindi, nina Tata; kandi sihali oyo wasĩ Tata nga nindi, nina Mugala, n'omundu oyo Mugala anzĩre erĩmũbĩsũlĩra.
42010023	Neryo Yesu mwabindukira abiga buwe mwabwirirabo ahate mundu ati, Obutseme buli oko bakalangira emyatsi eyo mũlangĩre!
42010024	Kusangwa ngababwira nyiti, abamĩnyererĩ bangi n'abami mobasonda erilangira ebyo mukalangira, nĩkwa mobatalangirabyo, n'erĩowa emyatsi eyo mũkowa, nĩkwa mobatowayo.
42010025	Neryo omũkangĩrĩrya w'Emigambo mwahĩkaho n'erimulengako ati, Mũkangĩrĩrya, nyikolekĩ inatoka eribana engebe y'erikota kwehĩ?
42010026	Yesu mwamũsũbĩrya ati, Ebĩsakĩre omo Migambo ni byahi kwehĩ? Ukasomabyo uti kwehĩ?
42010027	Naye mwasũbĩrya ati, Litolere iwanza Omukama Nyamuhanga wawe omo mutima wawe gosĩ, n'ekĩrĩmũ kyawe kyosĩ, n'omo maka wawe gosĩ, n'omo bũlengekanĩa bwawe bosĩ; kandi iwanza mũlĩkyenyũ ngoko ũyanzĩre.
42010028	Yesu mwamũsũbĩrya ati, Wabĩrĩsũbĩrya ndeke; Ukole utya, wasyabyaho.
42010029	Nĩkwa omũkangĩrĩrya w'Emigambo iniakasonda eriyiyira mo mutunganene, mwabũlya Yesu ati, Mũlĩkyetu nindi kwehĩ?
42010030	Yesu mwamũsũbĩrya ati. Habya omundu oyo wabya akandagalira eYerĩko ĩnĩakalũa eYerũsalema. Neryo abanyeyĩ mobamũhũnga kw'ebyosĩ, mobamũhũnza neryo mobamũsĩga hakũhĩ n'erihola.
42010031	Neryo mũhererĩ muguma mwahĩkaho, iniakalaba omo nzira eyo. Omugulu omũhererĩ amulolako, mwayihengeka erilaba.
42010032	Neryo Omũlawĩ abere ahĩkaho, naye mwamusamalira n'eriyihengeka, mwalaba elutambi.
42010033	Nĩkwa Omũsamarĩa, oyo wabya oko lugendo, mwahĩka ahali omundu oyo, neryo abere amulolako, mwamuganyira.
42010034	Neryo mwaya aho ali, mũta amagũta n'ebĩnyũ oko bironda biwe n'erisenga ebironda ebyo; kandi mwamũhĩra oko punda yiwe, mwamutwala oko hotele neryo mwamũtwanira.
42010035	Omo ngyakya mwĩmya esyofranka magana abiri mwahasyo oko mwenye hotele ati, Ũnyĩtwanirireye, neryo ekiro nasyaswasa nasyakuha ebyo ukamulihira kwilaba esĩ.
42010036	Neryo Yesu ati, ũkaganĩraya uti nindi oko basatu aba yo wabya mũlĩkyabo mundu oyo wahambawa n'abanyeyĩ kwehĩ?
42010037	Omũkangĩrĩrya w'Emigambo mwasũbĩrya ati, Oyo wamuganyira. Neryo Yesu mwamubwira ati, Ugende, nawe ukole utya.
42010038	Neryo omugulu Yesu n'abiga buwe babya oko lugendo, mobingira oko kayĩ n'eyo omũkalĩ oyo wahulawa mo Marata mwamũkokya omo nyũmba yiwe.
42010039	Naye abya awite mwali wabo oyukahulawa mo Marĩa, oyo wĩkala hakũhĩ n'ebisando bya Yesu, n'erĩowa ekĩnywa ky'Omukama.
42010040	Nĩkwa Marata mwahanga-hangya omutima omo mĩbĩrĩ mingi yiwe; neryo mwahĩka uku Yesu mwabũga naye ati, Mukama, sulitanyĩkwĩra bũlĩge kusangwa mwali wetu abirinyitekera emĩbĩrĩ yosĩ kwehĩ? Umubwire uti anyĩwatĩkaye!
42010041	Nĩkwa Omukama mwamũsũbĩrya ati, Marata, Marata! Ukayiganyira n'eriganga-ganga busana n'emyatsi mingi;
42010042	nĩkwa omwatsi muguma atolere, kusangwa Marĩa abiriyisoga omwatsi mubuya owate angasagulwa.
42011001	Oko mugulu muguma Yesu abya iniakayasabira halebe. Abere abuga erisaba, omuguma g'oko biga buwe mwamubwira ati, Mukama, ũtũkangĩrĩraye erisaba, ngoko Yoane akakangĩrĩraya abiga buwe.
42011002	Yesu mwabwirabo ati, Omugulu mukasaba ĩmwabũga muti: Tata, Erĩna lyawe libye rĩbũyĩrĩre. Obwami bwawe bwase.
42011003	Utuhe obuli kiro akalyo ketu akatutolere.
42011004	Utubuyire ebibi byetu, Kusangwa netu tukabuyira obuli mundu oyukatukola nabi. Sigututwale omw'irengwako.
42011005	Neryo Yesu mwabwira abiga buwe ati, Nindi kwĩnywe amabya n'omwĩra wuwe, neryo akaya ewuwe omo katĩkanene, akamubwira ati, Mwĩra unyibweke mandu asatu.
42011006	Kusangwa omwĩra wage, akalũa oko lugendo akambĩkako, nage singwite eby'erimuha.
42011007	N'oyuli omo nyũmba asyamũsũbĩrya ati, Sũndũhaye; olũyĩ lũkĩngĩre, nage n'abana tuli omo ngyingo; sinditoka erihangana n'erikuha kindu.
42011008	Nyiti nomo atetahangana kusangwa nĩ mwĩra wuwe, nĩkwa busana n'erimuhatikana, asyahangana n'erimuha ebyosĩ ali nabyo bwaga.
42011009	Nage ngabũga nenyũ nyiti, Mũbũlaye, neryo mwasyahabwakyo; mũsonda-sondaye, neryo mwasyabanakyo; mukongote oko lũyĩ, neryo mwasyakingulirwalo.
42011010	Kusangwa oyũkabũlaya, asyangirirakyo, n'oyukasonda-sonda asyabanakyo; n'olũyĩ lwasyakingukala oko yukakongota kulo.
42011011	Nindi kwĩnywe abotata oyo wangaha mugala wuwe y'erĩbwe omugulu akabũlaya obundu kwehĩ? Kutse oyo wangamuha enzoka omugulu akabũlaya erĩhere kwehĩ?
42011012	Kutse oyo wangamuha enge, omugulu akabũlaya eriyi kwehĩ?
42011013	Nomo mune ababi, mũnasĩ eriha abana benyũ b'olũsũnzo lubuya. Tata wenyũ w'elubula syalabĩre aho eriha Omũlĩmũ Abũyĩrĩre oko bakamũbũlaya kwehĩ?
42011014	Yesu abya akahigira embĩnga y'eyĩhya oko yo wabya mũmũ. Neryo embĩnga yabere yabĩmũlũako, omundu oyo mwatsũka erĩbũga. N'esyondeko mosyasweka.
42011015	Nĩkwa abandi b'esyondeko mobabũga bati, Belzebũlĩ, omukama w'esyombĩnga akamuha maka w'erihigasyo.
42011016	N'abandi mobasonda erimulengako, bati akangayebo ekitiko-tiko ekĩkalũa elubula.
42011017	Nĩkwa Yesu mwaminya obũlengekanĩa bwabo, neryo mwabwirabo ati, Obwami obũkayĩrwanaya bukabya kĩhũma, n'ekĩtũnga ekĩkayĩrwanaya kikasambukala.
42011018	Kandi eSatanĩ yamayĩrwanĩa, obwami bwayo bwasyahangana buti kwehĩ? Kusangwa mũkabũga muti, Belzebũlĩ akamba amaka w'erihiga esyombĩnga.
42011019	Kandi ĩngye namabya ngahigira esyombĩnga sy'eyĩhya omo maka wa Belzebũlĩ, abana benyũ, bakahigirasyo eyĩhya omo maka wandi kwehĩ? Neryo abana benyũ basyabya batswerĩ benyũ.
42011020	Nĩkwa ĩngye ngahigira esyombĩnga sy'eyĩhya omo maka wa Nyamuhanga, kundi obwami bwa Nyamuhanga bwabĩrĩbahĩkako.
42011021	Omugulu embangĩ yamabiambala ebindu by'amalwa, akategaya omũyĩ wuwe, ebindu biwe biri n'obuholo.
42011022	Nĩkwa omugulu omundu oyũmũlengĩre amaka akamuhamba n'erĩmũkĩnda, akamũlũsaya kw'ebindu biwe byosĩ by'amalwa, ebyo ayiketere, kandi akagaba ebyo ahũnga.
42011023	Oyute haguma nage, akanyigana, n'oyutegesa haguma nage akapanza-panza.
42011024	Omugulu ekĩrĩmũ kibi kĩkalũa omo mundu, kikalendera ikyalaba ahate magetsi, ikikasonda-sonda ah'eriluhukira; kyamabulaho, kikayibwira kiti, Ngandisuba omo nyũmba yage eyo nasĩga.
42011025	Neryo kyamabĩhĩkaho kĩkeya enyũmba eyo ĩyĩnabĩrĩrye, ĩyĩnakomĩre.
42011026	Neryo kikahuluka ikyaleta ebindi bĩrĩmũ birinda bibi kwilabakyo, neryo ibingiramo n'erĩĩkalamo. Endũlĩ y'omundu oyo ikabya nyibi kwilaba erĩmbere.
42011027	Yesu abere abĩbũga omwatsi oyũ, omũkalĩ muguma g'oko ndeko mwabũga naye ati, Obutseme buli oko mũkalĩ oyo wakubuta n'amabere ago walyako!
42011028	Nĩkwa Yesu mwamũsũbĩrya ati, Ko bite bitya, nĩkwa obutseme buli oko bakowa ekĩnywa kya Nyamuhanga n'erikolakyo.
42011029	Neryo esyondeko babya bakakanĩa, Yesu mwabũga ati, Abandu b'omugulu ono ni babi! Bakasonda-sonda ekitikotiko ng'ekiminyikalo. Nĩkwa sibendisyahabwakyo, kye n'ekitiko-tiko kya Yona.
42011030	Kusangwa ngoko Yona abya kĩmĩnyĩsyo busana n'abandu b'eNĩnawe, litya Omugala w'Omundu asyabya kĩmĩnyĩsyo busana n'abandu b'olulengo olũ.
42011031	Omwami w'Obũkalĩ w'eLutambi lw'eYĩkwa asyahangana oko kiro ky'eritswerwa, n'erĩsĩnga abandu b'olulengo olũ, kusangwa alũa oko ndũlĩ sy'ekihugo busana n'erĩowa amenge wa Solomono; neryo lebaya, oyũlengĩre Solomono ane hano.
42011032	Abandu b'eNĩnawe basyahangana oko kiro ky'eritswerwa n'erĩsĩnga abandu b'olulengo olũ, kusangwa babindula emitima erireka ebibi okw'ĩtũlago lya Yona. Kandi lebaya, oyũlengĩre Yona ane hano!
42011033	Sihali mundu oyũkakaya etala neryo akahĩrayo ahabĩsamĩre, kutse omwisi w'ekitiri, nĩkwa oko mbaniko, neryo abandu abakingira omo nyũmba batoke erilangira ekyakakala.
42011034	Etala y'omubiri rye rĩso. Omugulu erĩso lyawe likalangira, omubiri wawe gosĩ akũsũla n'ekyakakala; nĩkwa erĩso lyawe lyamabya libi, omubiri wawe akũsũla m'omwĩrĩmya.
42011035	Neryo mũtegaye ekyakakala ekiri omwisi wenyũ sikibye mwĩrĩmya.
42011036	Neryo omubiri wawe gosĩ amabya oswĩre n'ekyakakala, isiawite omwanya ali m'omwĩrĩmya, asyabya n'erĩkangabasanĩa ehosĩ, ngoko etala ĩkakoleraya n'erĩhenĩa lyayo.
42011037	Neryo Yesu abere abibuga erĩtũlago, Omũfarĩsayo mwamũbũlya ati alye haguma naye; neryo Yesu mwayamo mwĩkala okw'irya.
42011038	Omũfarĩsayo mwasweka kusangwa Yesu mwatatsũka erinaba embere w'erirya.
42011039	Nĩkwa Omukama mwamubwira ati, Ĩnywe Bafarĩsayo mũkeraya endambi sy'olũtehĩ n'ekibindi; nĩkwa omwisi moswĩre erinyega n'obubi.
42011040	Ĩnywe bakĩrũ! Nyamuhanga oyo wahangika endambi, mwatahangika n'omwisi nibya kwehĩ?
42011041	Nĩkwa mugabire abandu bera ebiri omwisi w'olũtehĩ n'ekibindi, neryo ebyosĩ byasyera.
42011042	Nĩkwa obũlĩge. kwĩnywe Bafarĩsayo! Kusangwa mukaha Nyamuhanga ekiguma ky'omw'ĩkũmĩ kya munanaa, n'omũchĩcha, n'esindi nyenyĩ syosĩ, nĩkwa ĩmũkasĩganaya erĩbanza n'erianza Nyamuhanga. Kumbe mukakola ebĩ n'erĩtendĩsĩganĩa ebindi.
42011043	Obũlĩge kwĩnywe Bafarĩsayo! Mukanza ebĩtũmbĩ by'embere omo manyũmba w'erĩhĩndanamo, n'erĩkerĩbwa omo hitale.
42011044	Obũlĩge kwĩnywe, kusangwa muli ng'esisinda esitaminyikere, n'abandu bakalaba endata kusyo ĩsĩbasĩsyo.
42011045	Omuguma g'oko bakangĩrĩrya b'Emigambo mwamubwira ati, Mũkangĩrĩrya, omugulu ũkabũga utya ukatutsuma nibya.
42011046	Yesu mwasũbĩrya ati, Obũlĩge kwĩnywe bakangĩrĩrya b'Emigambo nibya! Kusangwa mũkahekaya abandu emiheke eyĩkalĩre erihekwa, nenyũ sĩmwetũlaya oko miheke eyo k'omunwe erĩwatĩkyabo erihekayo.
42011047	Obũlĩge kwĩnywe! Kusangwa mwahĩmba esisinda sy'abamĩnyererĩ, kandi abotata-kulu benyũ bo banĩtabo.
42011048	Kandi muli balangĩrĩ ĩmũkalĩga emĩbĩrĩ y'abotata-kulu benyũ; kusangwa mobĩta abamĩnyererĩ, nenyũ mũkahĩmba esisinda syabo.
42011049	Busana n'omwatsi oyũ, Amenge wa Nyamuhanga mwabũga ati, Nasyatumirabo abamĩnyererĩ n'abakwenda, kandi basyĩta abandi ba kubo n'erĩendererya abandi.
42011050	Neryo abandu ba sesene basyasuyirwa busana n'omusasi w'abamĩnyererĩ bosĩ erĩtsũka omugulu Nyamuhanga ahangika ekihugo,
42011051	erĩtsũka oko musasi wa Abelĩ, erĩhĩka oko musasi wa Zakarĩa oyo wakwĩra omo katĩkatĩ k'ekiherero n'enyũmba ya Nyamuhanga. Ega, ngababwira nyiti, abandu b'omugulu ono basyasuyirwa busana n'abosĩ abo!
42011052	Obũlĩge kwĩnywe, abakangĩrĩrya b'Emigambo! Mwabiritwala olufungula lw'enyũmba y'amenge; nenyũ simwetingira, kandi momwakakĩrya ababya bakasonda eriingiramo.
42011053	Neryo abere alũayo, abakangĩrĩrya b'Emigambo, n'Abafarĩsayo mobatsũka erilwa naye n'erĩmũbũlya nabi busana n'emyatsi mingi,
42011054	ibakamulinda erimutega omo myatsi angabũga.
42012001	Omugulu amaelfu w'abandu babya ĩbabĩrĩhĩndana haguma; kyaleka ibalyatangirirana, Yesu mwatsũka eribwira abiga buwe ati, Mũyĩtegaye busana n'ekĩhamya ky'Abafarĩsayo. Ekyo nĩ 'yĩtendererya.
42012002	Nĩkwa sihali ekĩkũnĩngĩrwe ekitendisyabĩsũlwa, n'ekĩbĩsamĩre ekitendisyamĩnyĩkalĩbwa.
42012003	Neryo omwatsi wahi ogo mwabĩrĩkanĩrya omo mwirĩmya asyowĩrwa omw'itungi, n'ebyo mwabĩrĩbũga omo bihwehwe omo bisenge by'enyũmba byasyatũlwa oko lutwe lw'enyũmba.
42012004	Bĩra bage, ngababwira nyiti, simubahe abakĩta omubiri, n'enyũma w'aho isibawite ebyo bangaswakola.
42012005	Nĩkwa ngandĩbakangya abo mwangubaha: Mubahe Nyamuhanga, oyo amabĩta, iniawite ehamũlĩ erigusa omo Kũlĩmũ. Ega, ngababwira nyiti, mumubahe!
42012006	Ehĩnyonyũ hitanu sĩhyegũlĩbawa oko senge ĩbĩrĩ kwehĩ? Nĩkwa Nyamuhanga sialibirirawa n'akaguma ka kuhyo.
42012007	Kandi esyonzwiri sy'oko mitwe yenyũ sĩnaganzĩrwe esyosĩ. Neryo simubahe, muli b'obũgũlĩ bunene kwilaba obũgũlĩ bw'ehĩnyonyũ hingi.
42012008	Ngababwira, nyiti, obuli mundu ũkanyĩkanganaya embere sy'abandu, Omugala w'Omundu asyamũkanganĩa embere sy'abamalaĩka ba Nyamuhanga.
42012009	Nĩkwa oyukanyigana embere sy'abandu, Omugala w'Omundu asyamugana embere sy'abamalaĩka ba Nyamuhanga.
42012010	Kandi obuli mundu oyo wasyanegulira Omugala w'Omundu, asyabuyirwa; nĩkwa oyukatsuma Omũlĩmũ Abũyĩrĩre, siendisyabuyirwa.
42012011	Omugulu bakabaleta embere sy'amanyũmba w'erĩhĩndanamo, n'abatabalĩ, n'ab'ehamũlĩ, sĩmũhahũkaye emitima nga mwasyasũbĩrya bokĩ, kutse ebyo mwangabũga.
42012012	Kusangwa Omũlĩmũ Abũyĩrĩre asyabakangĩrĩrya oko ndambĩ eyo ebyo mutolere erĩbũga.
42012013	Neryo omundu g'oko ndeko mwabwira Yesu ati, Mũkangĩrĩrya, ubwire mugala wetu uti, tugabe obũsokĩ obo tata wetu atũsĩgĩra.
42012014	Nĩkwa Yesu mwamubwira ati, Uwe mulume, nindi wanyiyira mo mũtswerĩ wenyũ, kutse mo mũgabĩ w'obũsokĩ bwenyũ kwehĩ?
42012015	Neryo Yesu mwabwirabo ati, Mũlebaye, kandi mũyĩtegaye okw'irumwa lyosĩ, kusangwa engebe y'omundu si busana n'obungi bw'ebindu biwe.
42012016	Neryo Yesu mwabwirabo omũsyo oyũ ati, Ekitaka ky'omundu w'ebindu mokyerya bingi.
42012017	Neryo omundu oyo mwatsũka erĩganĩrya omo mutima wuwe ati, Nasyakolakĩ kwehĩ? Kusangwa singwite ah'eribika ebyalya byage byosĩ.
42012018	Neryo mwayibwira ati, Ngandikola ekĩ: ĩnahĩmbũla ebigona byage, ĩnahĩmbabyo mo binene kw'ebĩ, n'eyo, nasyabika ebyalya byage n'ebindu byage.
42012019	Neryo nasyabwira omutima wage nyiti, Mutima, uwite bindu binene bĩbĩkĩre busana n'emyaka mingi. Uhumule, ulye, ũpũlaye, ũyĩtsemesaye.
42012020	Nĩkwa Nyamuhanga mwamubwira ati, Uwe mũkĩrũ, omo kiro ekĩ engebe yawe ikandibirikirwa, n'ebindu ebyo wabiribika byasyabya byandi kwehĩ?
42012021	Neryo, omundu oyukayibikira ebindu, kw'ali atya, nĩkwa siawite bindu busana na Nyamuhanga.
42012022	Neryo Yesu mwabwira abiga buwe ati, Busana n'omwatsi oyũ ngababwira nyiti, Simubye n'erĩyĩlũhya n'amaganĩryo busana n'engebe yenyũ, muti mwasyalyakĩ, kutse busana n'omubiri, nga mwasyambalakĩ.
42012023	Kusangwa engebe ĩrengĩre ebyalya, n'omubiri alengĩre esyongimba.
42012024	Mũlebaye ebikororo, kusangwa sibyebiba kutse sibyegesa; sibiwite embĩso kutse ekigona; nĩkwa Nyamuhanga akalĩsayabyo; nenyũ muli b'obũgũlĩ bungi kwilaba esyonyonyũ esyo!
42012025	Nindi kwĩnywe amayĩlũhya busana n'amaganĩryo anganatoka eritomekera emyaka yiwe kwehĩ?
42012026	Neryo mwamataluka oko mwatsi muke, busana nakĩ mũkayĩlũhaya n'amaganĩryo busana n'eyindi myatsi kwehĩ?
42012027	Mũlebaye ebiranga-ranga, ngoko bikalasa; sibyenuba, kutse eriluka esyongimba; nikwa ngababwira nyiti, Solomono n'olukengerwa luwe losĩ mwatambala ndeke ng'omusanga muguma oyũ.
42012028	Nĩkwa Nyamuhanga oyũkambalaya ebiti by'omolĩ, ebikabyaho mũnabwĩre n'omo ngyakya bikagusawa omo lĩko. Siendisyabambalya kwilaba aho kwehĩ? Ĩnywe bandu b'erĩkĩrĩrya ĩke.
42012029	Kandi simusonde ebyo mwasyalya, n'ebyo mwasyapũlya, kandi simuhanga-hangaye emitima.
42012030	Kusangwa ebihanda by'ekihugo bikasonda-sondaya ebindu byosĩ ebyo, nĩkwa Tata wenyũ anasĩ ebibali bwaga.
42012031	Nĩkwa mũtsũke erisonda obwami bwa Nyamuhanga, naye asyabaha ebindu ebĩ.
42012032	Ekĩhyo kike, simubahe kusangwa kikatsemesaya Tata wenyũ yo ndeke, eribaha Obwami.
42012033	Mũgũlaye ebindu byenyũ, muhe esyofranka sy'oko bera. Muyibanire amatũsĩ awatekula, muyibikire ebindu elubula ebitekeha, ahatehĩka mũrahĩ, n'ehinyurugunzu sihyeherayabyo.
42012034	Kusangwa ahali ebindu byenyũ, h'emitima yenyũ yasyabya nibya.
42012035	Mubye imunambite, ĩmũnasĩkĩre, mwakaye esyotala syenyũ.
42012036	Mubye ng'abagombe abakalinda omukama wabo aho asyasubulira okw'irya ly'erĩherũkya. Omugulu asyasa n'erikongota oko lũyĩ, basyamukingulira lũba.
42012037	Obutseme buli oko bagombe abo omugulu omukama wabo akegayabo ibabiribuka ĩbanasĩkĩre! Kwenene ngabũga nenyũ, asyaboha embindi yiwe, ĩnĩkalyabo okw'irya, neryo ĩnĩahĩkaho, n'erikolerabo.
42012038	Obutseme buli n'abagombe abo mukama wabo ameyabo ĩbanasĩkĩre kutse amasa omo kĩsĩsĩmũko ky'akabiri, kutse eky'akasatu.
42012039	Kandi muminye ndeke kumbe omwenye nyũmba alibya asĩ endambĩ yahi omũrahĩ akandĩhĩka, kumbe sĩangalekĩre enyũmba yiwe ikatulwa.
42012040	Nenyũ nibya, mubye ĩmũnasĩkĩre; kusangwa Omugala w'Omundu asyasa oko ndambĩ mũtalengekenĩe.
42012041	Neryo Petero mwabũga ati, Mukama, ũkatwa omũsyo oyũ busana netu, kutse busana n'abandu bosĩ kwehĩ?
42012042	Neryo Omukama mwasũbĩrya ati, Omwĩmanĩrĩ oyuteregula ow'amenge nindi kwehĩ? Ni mundu oyo mukama wuwe asyamũhĩra erĩrebya abagombe buwe, erihabo erĩgabo lyabo ly'akalyo oko mugulu atolere.
42012043	Obutseme buli oko mugombe oyo mukama wuwe amamweya akakola atya omugulu akahĩka eka!
42012044	Kwenene ngababwira nyiti, Omukama oyo asyamuyira mo mũteya w'ebindu biwe byosĩ.
42012045	Nĩkwa omugombe oyo amayibwira omo mutima wuwe ati, Omukama wage sialitasa lũba, ĩnĩatsũka erĩswĩrya abagombe b'obulume n'ab'obũkalĩ, n'erirya, n'erĩpũlya n'erĩkũnda,
42012046	omukama w'omugombe oyo asyasa ekiro atemulindirira, n'oko ndambĩ atasĩ; omukama oyo asyamũtsũtsanga mo bitswe-bitswe, n'erimuha omwanya haguma n'abatĩkĩrĩrye.
42012047	Nĩkwa omugombe oyo wabya wasĩ erisonda ly'omukama wuwe mwatayĩtegekanĩa, kutse erikola ebyo mukama wuwe anzĩre, asyaswĩrĩbwa esyonyambĩ nyingi.
42012048	Nĩkwa omugombe oyũtasĩ ebyo mukama wuwe anzĩre, neryo akakola emĩbĩrĩ eyitolere akaswĩrĩbwa, asyaswĩrĩbwa nyike. Omundu oyukahabawa bingi, asyabũlĩbwa bingiĩ n'omundu oyo wabĩkĩbawa bingi, asyabũlĩbwa bingi.
42012049	Nabĩrĩhĩka erĩtwana omuliro oko kihugo; nyanzĩre kumbe abiriaka!
42012050	Nĩkwa ngwite erĩbatĩsya eryo nangabatĩsĩbwamo, kandi ngakwa engitsi eririnda ekiro lyasyabererera.
42012051	Mũkaganĩraya muti nasa erireta obuholo omo kihugo kwehĩ? Nyiti iyihi, nĩkwa erigabana.
42012052	Erĩtsũka lino omo nyũmba nguma hasyabya bandu batanu abagabene. Abasatu basyalwa n'ababiri, n'ababiri basyalwa n'abasatu.
42012053	Basyagabana, tata asyalwa n'omwana; n'omwana asyalwa n'ĩse wuwe; nyĩnya asyalwa na mwali, na mwali asyalwa na nyĩnya; nyĩnyĩ-byala asyalwa na mwalĩana, na mwalĩana asyalwa na nyĩnyĩ-byala.
42012054	Kandi Yesu abya akabwira endeko ati, Omugulu mukalangira ekĩtũ kikahangana ebwanga bw'eyĩkwa, mũkabũga muti, embũla ikandiwa, ko biri bitya.
42012055	N'omugulu mũkowa erihunga ly'eLutambi lw'eYĩkwa likabuhirira, muti, Bukandikya mũnabwĩre; neryo ko biri bitya.
42012056	Ĩnywe batebya! Mũnasĩ eriminyerera erisosa ly'ekihugo n'ery'ekyanya; nĩkwa busana nakĩ sĩmwasĩ eriminyerera omugulu wa sesene kwehĩ?
42012057	Busana nakĩ simwetswera ĩnywebene ekitunganene kwehĩ?
42012058	Omundu amakutsongera akakutwala oko kilondero, ulenge erisangana naye omo nzira, sĩakũkolaye oko mũtswerĩ, n'omũtswerĩ erĩkũhererya omũpolĩsĩ, n'omũpolĩsĩ iniakugusa omo mũlĩkĩ.
42012059	Ngakubwira nyiti, Sĩwendĩsyalũaho ute waliha esenge y'enyũma-nyũma eyikabugirira olubanza olo.
42013001	Oko mugulu oyo habya bandu ababwira Yesu omwatsi w'Abanya Galĩlaya abo Pilato ĩta omugulu babya bakahera ehongo uku Nyamuhanga.
42013002	Yesu mwasũbĩryabo ati, Mũkaganĩraya muti Abanya Galĩlaya aba babya bakolanabi kwilaba abandi Banya Galĩlaya bosĩ, kusangwa bagalĩbawa batya kwehĩ?
42013003	Ngababwira nyiti, Iyihi! Nĩkwa nenyũ, mwamatendibindula emitima yenyũ erireka ebibi, ĩnywe bosĩ mwasyahera ngoko banahera batya.
42013004	Kutse mũkaganĩraya muti abandu erĩkũmĩ n'omunani eSĩloamũ abatererawako n'enyũmba eyĩsũngũlĩkĩre, abahola, muti babya babi kwilaba abandu bosĩ abĩkere eYerũsalema kwehĩ?
42013005	Ngababwira nyiti, Iyihi! Nĩkwa mwamatendibindula emitima yenyũ erireka ebibi, ĩnywe bosĩ mwasyahera ngoko banahera batya.
42013006	Neryo Yesu mwatwĩrabo omũsyo oyũ ati, Omundu abya n'omuti w'omũtĩnĩ owaherawa omw'irima liwe ly'ebĩnyũ. Neryo omundu oyo mwahĩka erisonda kw'ebĩgũma, mwatabana byoko.
42013007	Neryo mwabwira omũlĩmĩ wuwe ati, Talebaya, emyaka ĩsatu nabĩrĩhĩka ngasonda-sonda ebĩgũma oko muti w'omũtĩnĩ oyũ isinditabana byoko. Ukondego! Busana nakĩ akalũhaya ekitaka kwehĩ?
42013008	N'omũlĩmĩ oyo mwamũsũbĩrya ati, Watalekago, Mukama, oko mwaka oyũ nataswatakula hakũhĩ nago n'erĩhĩra omuboga.
42013009	Omuti amahetya ebĩgũma oko gundi mwaka, lyowene. Nĩkwa amatendiheta oko gundi mwaka, iwakondago.
42013010	Oko kiro ky'eSabato Yesu abya akakangĩrĩrya omo nyũmba nguma y'erĩhĩndanamo.
42013011	Omũkalĩ abyaho oyo wabya kw'ekĩrĩmũ kibi ekyamũlwalaya emyaka erĩkũmĩ n'omunani. Omũkalĩ oyo abya akondomĩre isialitoka erĩũnamukala.
42013012	Yesu abere amulolako, mwamubirikira ati, Mũkalĩ, wamaboholwa kw'endwala yawe!
42013013	Neryo Yesu mwamũhĩra kw'ebyala biwe; neryo-neryo mwatũngananĩbwa, neryo mwatsũka eripipa Nyamuhanga.
42013014	Nĩkwa omũtabalĩ w'enyũmba y'erĩhĩndanamo mwahitana, kusangwa Yesu mwalamya abandu oko kiro ky'eSabato, neryo mwabwira abandu ati, Hali biro ndatu by'erikolwamo omũbĩrĩ; mubye mukasa omo biro ebyo mũlamĩbawe, butsira ekiro ky'eSabato!
42013015	Nĩkwa Omukama mwamũsũbĩrya ati, Ĩnywe batebya! Obuli mundu kwĩnywe sialihangula ende yiwe kutse epunda yiwe eyiri omo nyũmba, n'erĩnywĩsyayo oko kiro ky'eSabato kwenĩ?
42013016	N'omũkalĩ oyo, mwali wa Abrahamũ, oyo eSatanĩ yaboha emyaka erĩkũmĩ n'omunani, siritolere akaboholwa omo mũlĩkĩ oyũ, oko kiro ky'eSabato kwehĩ?
42013017	Neryo abere akabũga ebĩ, esyonzĩgũ siwe syosĩ mosyahemuka; n'endeko yosĩ moyatsemera emyatsi yosĩ y'eriswekera eyo Yesu akola.
42013018	Neryo Yesu mwabũga ati, Obwami bwa Nyamuhanga bulingene nakĩ kwehĩ? Kandi nasyalĩngĩrĩranĩabo nakĩ kwehĩ?
42013019	Bulingene n'embuto y'eharadalĩ eyo mundu ĩmaya n'eribibayo omw'irima liwe; nayo moyakula moyabya muti munene, n'esyonyonyũ sy'ekyanya mosyahĩmba esyonyutu syasyo oko mitahi yago.
42013020	Kandi Yesu mwabũlya ati, Nasyasosekanĩa Obwami bwa Nyamuhanga nakĩ kwehĩ?
42013021	Busosene n'ekĩhamya omũkalĩ ĩmaya; mwabĩsakyo omo hĩrengĩ hisatu hy'eyĩsyano, n'eyosĩ moyahama.
42013022	Kandi Yesu mwalaba omo mĩyĩ n'ehĩyĩ, ĩnĩakakangĩrĩraya, n'erikwama enzira yiwe eriya eYerũsalema.
42013023	Neryo omundu mwamũbũlya ati, Mukama, abakalamĩbawa ni bake kwehĩ? Yesu mwamũsũbĩrya ati,
42013024	Mulenge kutsibu eriingira omo lũkyo luke, kũsangwa ngababwira nyiti, Ni bangi abasyasonda-sonda eriingiramo, isibendisyatoka.
42013025	Omwenye enyũmba amabihangana n'erikinga olũyĩ, nenyũ mũkatsũka erihangana eyĩhya n'erikongota oko lũyĩ, muti, Mukama, utukingulire! Neryo asyabasũbĩrya n'eribabwira ati, Sĩnyasĩ eyo mũkalũa.
42013026	Neryo mwasyatsũka erĩbũga muti, motwalya, motwapũlĩrya embere syawe; kandi mowakangĩrĩrya omo nzira sy'ewetu.
42013027	Naye asyabũga kandi ati, Ngababwira nyiti, Sĩnyasĩ eyo mũkalũa. Mũlũe aho nyiri, ĩnywe bosĩ abakolĩ b'ebibi!
42013028	Eyo hasyabya eririra n'erikeregeta ameno, omugulu mukalangira Abrahamũ na Ĩsaka, na Yakobo, n'abamĩnyererĩ bosĩ omo Bwami bwa Nyamuhanga, nenyũ imukagusawa eyĩhya.
42013029	Abandu basyalũa eyo eryuba likahulukira, n'eyo likalengera, n'oko Lutambi lw'eNdata, n'oko Lutambi lw'eYĩkwa, basyĩkala oko mesa okw'irya omo Bwami bwa Nyamuhanga.
42013030	Neryo lebaya, hali b'enyũma abasyabya b'erĩmbere, kandi hali ab'erĩmbere abasyabya b'enyũma.
42013031	Oko katambĩ ako, abandi Bafarĩsayo mobahĩka bakamubwira bati, Ugende, ũlũe hano, kusangwa Herode anzĩre erĩkwĩta.
42013032	Yesu mwasũbĩryabo ati, Mugende mubwire eboha eyo muti, Lebaya, ngahiga esyombĩnga n'erikola omũbĩrĩ w'erĩlamya mũnabwĩre n'omo ngyakya, n'oko kiro ky'ebisatu nasyabugirira omũbĩrĩ wage.
42013033	Nĩkwa litolere inakwama olugendo lwage mũnabwĩre, n'omo ngyakya, na mwalindi; siritolere omũmĩnyererĩ akakwĩra eyĩhya w'eYerũsalema.
42013034	Uwe Yerũsalema, Yerũsalema! Ũkĩta abamĩnyererĩ n'erĩĩtabo omo mabwe abatumawa uk'uwe! Ngendo singahi nabya nyanzĩre erĩhĩndanĩa abana bawe bo haguma, ng'erĩbũtĩ ko lĩkahĩndanaya emĩpyege yalyo omo bĩpũpa byalyo, nĩkwa simwabya mwanzĩre!
42013035	Mũlebaye, oko wenyũ kwasyasĩgala mo kĩma. Ngababwira nyiti, Simwendisyanyilolako erĩhĩka aho mwasyabũgĩra muti, Nyamuhanga atsumule oyukasa omo lĩna ly'Omukama!
42014001	Oko kiro kiguma ky'eSabato Yesu mwayalira omo nyũmba y'omukulu muguma w'Abafarĩsayo; n'abandu babya bakalebya Yesu yo kutsibu.
42014002	N'eyo, hakũhĩ naye habya omundu oyũkwĩre akabunda.
42014003	Neryo Yesu mwabũlya abakangĩrĩrya b'Emigambo n'Abafarĩsayo; ati, Linatolere omo Migambo erĩlamya oko kiro ky'eSabato kutse iyihi kwehĩ?
42014004	Nĩkwa mobahuna. Neryo Yesu mwahamba omundu oyo, mwamũlamya, mwamũkwamanĩsya.
42014005	Neryo mwabwirabo ati, Nindi kwĩnywe oyuwite mugala kutse ende eyabiritogera omo kyũna kw'amagetsi oko kiro ky'eSabato, ĩsĩendĩlũsyayo omo kyũna ekyo neryo-neryo, oko kiro ky'eSabato kwehĩ?
42014006	Nĩkwa mobatatoka erĩmũsũbĩrya umw'ekyo.
42014007	Kandi Yesu mwalangira ngoko abagenĩ babya bakayisoga ebĩtũmbĩ bibuya by'erĩsĩkĩbwa oko mesa, neryo mwagusa omũsyo oyũ ati,
42014008	Omugulu omundu akakubirikira okw'irya ly'erĩherũkya, sĩwĩkale oko kĩtũmbĩ ky'erĩsĩkĩbwa. Kwamũhwa ogundi mundu omukulu kuwe abiribirikirwa,
42014009	n'oyo wababirikira ĩnywe babiri ĩnĩahĩka akakubwira ati, Ũsĩgĩre omundu oyũ y'omwanya oyo. Neryo iwahemuka ĩwayĩkala omo kĩtũmbĩ ky'enyũma-nyũma.
42014010	Nĩkwa omugulu ukabirikirawa, ugende wĩkale oko kĩtũmbĩ ky'enyũma-nyũma, neryo oyũkakũkokaya ĩnĩahĩkaho iniakubwira ati, Mwĩra wage, wase oko kĩtũmbĩ kyowene kw'aho. Neryo wasyasĩkĩbwa omo meso w'abagenĩ bosĩ abĩkere oko mesa baguma nawe.
42014011	Kusangwa obuli mundu oyũkayĩkamahaya, asyakehĩbwa, n'oyũkayĩkehaya, asyahamĩbwa.
42014012	Neryo Yesu mwabwira omũkokya w'erirya ati, Omugulu ukayira erirya, ly'eritungi kutse ly'erĩgolo-golo, subirikire abĩra bawe kutse abagala benyũ, kutse ab'ekĩtũnga kyawe kutse abalĩkyenyũ b'ebindu, kusangwa basyaswakubirikira nawe, ũkasyatuhwa.
42014013	Nĩkwa omugulu ukayira erirya, ubirikire abera, n'ebirema, n'abakasĩndogera, n'esyondĩmatĩme,
42014014	nawe wasyatsema; kusangwa sibangatoka erĩswakũtũha. Nyamuhanga asyakũtũha okw'ĩlũbũka ly'abatunganene.
42014015	Omundu muguma oyo wabya ĩkere oko mesa haguma na Yesu mowa ebi, neryo mwabwira Yesu ati, Obutseme buli oko buli mundu oyo wasyalya akalyo omo Bwami bwa Nyamuhanga!
42014016	Nĩkwa Yesu mwamubwira ati, Habya omundu oyo wakokotaya erirya ĩnene, neryo mwabĩrikira bandu bangi.
42014017	Endambĩ y'erirya yabere yahĩka mwatuma omugombe wuwe oko bagenĩ buwe ati, Mwase, kusangwa ebyosĩ byamagonera!
42014018	Nĩkwa abosĩ muguma muguma mobatsũka erĩyĩhambũlya. Ow'erĩmbere mwabwira omugombe ati, Nabya nabirigula eririma, nyitolere erĩyalebyalyo; unyibuyire.
42014019	N'ogundi mwabũga ati, Nage nabirigula esyonde ĩkũmĩ esĩbohĩre oko ngomo ĩtanu, nage ngayalebayasyo, unyibuyire.
42014020	N'ogundi mwabũga ati, Nage nabĩrĩherũkya omũkalĩ lino-lino, neryo busana n'omwatsi oyo sindyenditoka erĩhĩka.
42014021	Neryo omugombe oyo mwasubula n'erĩtũlĩrago omukama wuwe emyatsi yosĩ eyo. Neryo omwenye enyũmba eyo mwahitana kutsibu, mwabwira omugombe wuwe ati, Ugende lũba omo mbalu n'omo tuyira tw'omũyĩ, ulete abera, n'ebirema, n'esyondĩmatĩme, n'abakasĩndogera.
42014022	N'omugombe oyo mwabũga ati, Mukama, ebyo wategeka byabirikolwa na lino mukine omwanya.
42014023	N'omukama oyo mwabũga n'omugombe wuwe ati, Ugende omo syombalu n'esyonzira, uhatikane abandu base, enyũmba yage yosũle.
42014024	Kusangwa ngababwira nyiti, Sihali n'omuguma oyo wabirikirawa oyũkandĩsyagerya okw'irya lyage.
42014025	Neryo esyondeko nene mosyagenda haguma na Yesu. Neryo Yesu mwabinduka mwabwirabo ati,
42014026	Omundu amasa kwĩngye atetakwa ĩse wuwe y'ekĩnĩga, na nyĩnya wuwe n'omũkalĩwe, n'abana buwe, n'abagala babo, n'abali babo, naye ĩyowene-wene, isiangatoka eribya mwiga wage.
42014027	Omundu oyuteheka omusalaba wuwe n'erinyikwama, siangatoka eribya mwiga wage.
42014028	Omundu muguma kwĩnywe amasonda erĩhĩmba enyũmba eyĩsũngũlĩkĩre akatsũka erĩĩkala ahisi n'eriganza ebyasyahĩmbayo erĩrebya ng'anawite ebyangabuga enyũmba eyo.
42014029	Bite bitya, amabitakula ekibanza, isialitoka eribugakyo, abosĩ abakasungakyo ĩbatsũka erimuseka,
42014030	bati, Omundu oyũ mwatsũka erĩhĩmba enyũmba, neryo mwalemwa eribugayo.
42014031	Kandi omwami oyuwite abandu elfu ĩkũmĩ, amayalwa n'ogundi mwami oyuwite abandu elfu makũmĩ abiri, asyatsũka erĩĩkala ahisi n'erĩyĩbũlya ng'asyatoka erilwa n'ogundi mwami oyo.
42014032	Bite bitya, omugulu ogundi mwami akine hali, akatuma abakwenda erĩbũlya omusangano w'obuholo.
42014033	Yesu ati, Litya sihali mundu ũkw'ĩnywe oyo wangatoka eribya mwiga wage amatendĩsyasĩganĩa ebyosĩ ebyo awite.
42014034	Omũnyũ owene; nĩkwa omũnyũ amatalya obusi bwago, asyaswabana obusi bwago bo ati kwehĩ?
42014035	Siawite mugaso busana n'ekitaka, kutse busana n'ekyabũ. Akagusawa eyĩhya. Oyuwite amatwĩ, owe.
42015001	Neryo abasolesya bosĩ n'abakola-nabi mobahĩka hakũhĩ na Yesu erĩmowa.
42015002	Neryo Abafarĩsayo n'abakangĩrĩrya b'Emigambo mobayikuna bati, Omundu oyũ akakokaya abakola-nabi n'erirya haguma nabo.
42015003	Kyaleka Yesu ĩnĩatwĩrabo omũsyo oyũ ati,
42015004	Omundu ũkw'ĩnywe amabya awite esyombũlĩ ĩgana, amatalya enguma, akakolakĩ, kwehĩ? Akasĩganaya esyombũlĩ amakũmĩ mwenda n'omwenda omo mbwarara, akayakwamirira embũlĩ eyitere erĩhĩka aho asyabanirayo.
42015005	Omugulu akabanayo, akatsema, ĩnĩahĩrayo oko bitigo biwe,
42015006	n'eritwalayo eka wuwe. Neryo akabirikira bĩra buwe n'abalĩkyabo haguma, iniabwirabo ati, Mutseme haguma nage, kusangwa namabana embũlĩ yage eyĩlwe yitere!
42015007	Ngababwira nyiti, Litya obutseme bunene bwasyabya elubula busana n'omukola-nabi muguma oyukabindula omutima n'erireka ebibi kwilaba obutseme busana n'abandu batunganene amakũmĩ mwenda n'omwenda abate n'obwaga bw'eribindula emitima n'erireka ebibi.
42015008	Kutse omũkalĩ oyuwite esyofranka ĩkũmĩ amatalya oluguma, akakolakĩ kwehĩ? Akakaya etala, n'erĩbĩrya enyũmba yiwe, n'erikwesa ndeke erĩhĩka aho akandibaniralo.
42015009	Omugulu akabanalo, akabirikira abĩra buwe n'abalĩkyabo ati, Mutseme haguma nage, kusangwa nabiribana olufranka olo natalaya!
42015010	Ngababwira nyiti litya hali obutseme haguma n'abamalaĩka ba Nyamuhanga busana n'omukola-nabi muguma oyukabindula omutima n'erireka ebibi.
42015011	Kandi Yesu mwabũga ati, Habya omundu oyuwite abagala babiri.
42015012	Omulere mwabwira tata wuwe ati, Tata, gumbe erĩgabo ly'ebindu ebikandisyabya byage. Neryo ĩse wabo mwagabirabo ebindu biwe.
42015013	Neryo enyũma w'ebindi biro, omwana mulere oyo mwasengasenga ebyosĩ abya awite, mwaya omo kihugo mo hali, n'eyo mwapanza-panza ebindu biwe omo migendere mityamitya.
42015014	Kandi omugulu atalaya ebyosĩ, neryo enzala nene moyahĩka omo kihugo ekyo. Neryo omwana oyo mwatsũka eribya n'obwaga.
42015015	Neryo mwayabungira ahali omundu w'ekihugo ekyo, n'omundu oyo mwamutuma omw'irima liwe erĩrĩsya esyongulube.
42015016	Neryo mwasonda erĩũgũta oko bisugu ebyo esyongulube syabya sikalya, kandi sihabya mundu ukamuha kindu.
42015017	Nĩkwa abere ibuka, mwabũga ati, Abagombe ba tata wage ni bangi abawite akalyo akatolere, n'akandi kakasaka, nĩkwa ĩngye ngaholera eno n'enzala!
42015018	Ngandihongoka eriya eyiri tata wage n'erimubwira nyiti, Tata, nabĩrĩhalya embere sya Nyamuhanga n'embere syawe.
42015019	Sinyikitolere eriahulwa mo mwana wawe; unyiyire ng'omuguma g'oko bagombe bawe.
42015020	Neryo mwahongoka mwaya eyiri tata wuwe. Nĩkwa omugulu abya akine ekyaswa, ĩse wuwe mwamulangira, neryo omutima wuwe mwamuganyira, neryo mwatibita eyo ali, mwamubagalira, mwamulyatsirira.
42015021	Neryo omwana oyo mwabũga ati, Tata, nabĩrĩhalya embere sya Nyamuhanga n'embere syawe; sinyikitolere eriahulwa mo mwana wawe.
42015022	Nĩkwa ĩse wuwe mwabwira abagombe buwe ati, Mulete lũba ekanzu eyowene eyĩlabĩre esindi, mũmwambalayeyo, kandi mũhĩre embũka y'oko munwe wuwe, n'esyongendero oko bisando biwe.
42015023	Neryo mulete ekyana ky'ende ekĩnenehĩre; mũsĩnzekyo, tulye, tutsange!
42015024	Kusangwa omwana wage ono abya aholĩre, lino aneho; abya ĩnĩaherĩre, neryo lino abiribanika. Neryo mobatsũka eritsema.
42015025	Nĩkwa omwana wuwe akambere, kabya omw'irima. Omugulu asa, abere ahĩka hakũhi n'enyũmba, mowa esyonanga n'erisata.
42015026	Neryo mwabirikira omuguma g'oko bagombe, mwabũlya ebyabere.
42015027	Naye mwamubwira ati, Mugala wenyũ abĩrĩhĩka, na tata wawe abĩrĩsĩnza ekyana ky'ende ekĩnenehĩre, kusangwa abĩrĩmũkokya n'obuholo ĩnĩanakalĩre.
42015028	Nĩkwa mugala wabo oyo mwahitana, mwagana eriya omo nyũmba. Neryo ĩse wuwe mwahuluka mwamulemba-lemba ati ayemo.
42015029	Nĩkwa mwasũbĩrya ĩse wuwe ati, Lebaya, nabirikukolera emyaka mingi isindinatagana erihana lyawe. Nĩkwa sulitamba n'akahene n'akaguma inatoka eritsanga haguma n'abĩra bage.
42015030	Nĩkwa omwana wawe oyũ amabya ahĩka, oyo wabuga ebindu byawe haguma n'abaragane, wabĩrĩmũsĩnzĩra ekyana ky'ende ekĩnenehĩre!
42015031	Neryo tata wuwe mwamubwira ati, Mwana wage, uli haguma nage ebiro byosĩ, n'ebyosĩ ngwite ni byawe.
42015032	Nĩkwa lĩlwe litolere itwalya n'eritsema, kusangwa mugala wenyũ oyũ abya aholĩre na lino aneho, kandi abya ĩnĩaherĩre, neryo lino abiribanika.
42016001	Neryo Yesu mwabũga n'abiga buwe ati, Habya omundu w'ebindu oyo wabya awite omũteya. Neryo abandu mobamubwira bati omũteya oyo anemũtalya ebindu biwe.
42016002	Neryo mwamubirikira ati, Ebĩ nĩ byahi ngowa busana nawe kwehĩ? Ulete emiganzo y'ebindu byage wabere ũkateya, kusangwa siwendisyaswabya mũteya wage.
42016003	Neryo omũteya oyo mwayibwira ati, Nasyayira nyiti kwehĩ, kusangwa omukama wage amanyinyega obũteya bwage. Sindi n'akagala k'eririma, kandi ngakwa esĩsonĩ sy'erihema.
42016004	Nyĩnasĩ ekyo ngandikola, neryo omugulu nasyalũsĩbwa oko bũteya, abandu batoke erĩnyĩkokya omo manyũmba wabo.
42016005	Neryo mwabirikira abandu bosĩ ababya kw'emĩnda y'omukama wuwe. Oko w'erĩmbere mwabũga ati, Uli n'omwĩnda gungahi g'omukama wage kwehĩ?
42016006	Neryo mwasũbĩrya ati, Ehĩrengĩ ĩgana hy'amagũta. Neryo omũteya mwamubwira ati, Wĩmaye akaratasi kawe, wĩkale lũba usake amakũmĩ atanu.
42016007	Neryo mwabwira ogundi ati, Nawe uli n'omwĩnda gungahi kwehĩ? Naye mwasũbĩrya ati, Ebitiri ĩgana by'engano. Neryo omũteya mwamubwira ati, Wĩmaye akaratasi kawe usake amakũmĩ munani.
42016008	Neryo omukama w'omũteya w'amabehĩ oyũ mwamupipa busana n'amenge wuwe; kusangwa bandu b'ekihugo kino ni b'amenge omo myatsi yabo kwilaba abandu b'ekyakakala.
42016009	Neryo Yesu mwabũga ati, Ngababwira nyiti, muyire abĩra busana nenyũ omo bindu bitatunganene, neryo omugulu byasyahwa, mwasyakokĩbwa omo manyũmba w'erikoteramo.
42016010	Oyuteregula omo myatsi mike-mike sialiregula omo myatsi minene-minene; n'oyutatunganene omo myatsi mike-mike, sialitunganana omo myatsi minene-minene.
42016011	Neryo mwamabya mukalegula omo bindu by'ekihugo, nindi wasyababĩkya ebindu by'ekwenene kwehĩ?
42016012	Kandi mwamabya mukalegula omo bindu by'abandi, nindi asyabaha ebindu byenyũ kwehĩ?
42016013	Sihali omugombe oyo wangatoka erikolera abakama babiri; kusangwa asyakwa omuguma y'obusu, n'erianza ogundi; kutse asyabegera oko muguma, iniapona n'ogundi. Simwangatoka erikolera Nyamuhanga n'ebindu.
42016014	Nĩkwa Abafarĩsayo mobowa ebyosĩ ebĩ neryo mobasekererya Yesu, kusangwa babya banzĩre esyofranka.
42016015	Nĩkwa Yesu mwabwirabo ati, Ĩnywe muli abakayĩtũngananaya omo meso w'abandu, nĩkwa Nyamuhanga anasĩ emitima yenyũ. Kusangwa ebyo abandu bakaganĩraya nga ni binene, sibiri na mugaso omo meso wa Nyamuhanga.
42016016	Emigambo ya Musa n'Amasako w'abamĩnyererĩ mobyabyaho erĩhĩka oko mugulu wa Yoane Mũbatĩsya; erĩtsũka oko mugulu oyo Engulu Yowene y'Obwami bwa Nyamuhanga ĩkatũlawa, n'obuli mundu akingiramo n'amaka.
42016017	Kandi ni ryolo busana n'ekyanya ky'endata n'ekihugo erihwaho kwilaba erĩlũaho ly'akatondĩ kaguma k'Emigambo.
42016018	Obuli mundu oyukakomola omũkalĩ wuwe akaswahĩkya ogundi mũkalĩ ĩnĩakasĩngĩra, n'oyũkahĩkaya omũkalĩ oyuliakomolawa n'ĩba wuwe, ĩnĩamabĩsĩngĩra.
42016019	Neryo habya omundu w'ebindu iniakambala esyongimba sy'obũgũlĩ bunene sy'ekĩtanĩ n'esy'omunyama. Kandi iniakalya ebyowenenga.
42016020	Kandi habya n'omundu mwera oyukahulawa mo Lazaro iniatsungene kw'ebironda, ĩnĩakahĩrawa oko lũkyo lw'omundu w'ebindu.
42016021	Lazaro oyũ iniakasonda erirya ebita-hangukira ebikatogongera ahisi bĩkalũa oko mesa y'omundu w'ebindu; kandi esyombwa syabya sĩkahĩkaho n'eriryatsirira oko bironda biwe.
42016022	Omundu mwera oyũ mwahola, mwahekwa n'abamalaĩka oko kĩkũba kya Abrahamũ; n'omundu w'ebindu naye mwahola nibya, mwatabwa.
42016023	Ekũlĩmũ omundu w'ebindu mwabya akagalwa, neryo mwasumba ameso wuwe mwalangira Abrahamũ ehali, na Lazaro iniane oko kĩkũba kiwe.
42016024	Neryo omundu w'ebindu mwabirikira kutsibu ati, Tata Abrahamũ! unyiganyire, utume Lazaro ahĩre omutwemutwe w'omunwe wuwe omo magetsi aholokaye olulimi lwage, kusangwa ngagalawa omo kirimi ekĩ ky'omuliro.
42016025	Nĩkwa Abrahamũ mwamubwira ati, Uwe mwana, wibuke omugulu wabya ukiriho mowabana ebindu bibuya, na Lazaro naye mwabana ebindu bibi; nĩkwa lino Lazaro akakĩranĩbawa hano, nawe ukagalawa.
42016026	N'akandi omo katĩkatĩ ketu nawe, hali kyũna kiri, neryo abakasonda erisokera eyo uli sibetoka, kandi sihali oyukasokera eno akalũa eyo uli.
42016027	Neryo omundu w'ebindu mwabũga ati, Nĩkwa ngakulembalemba Tata, utume Lazaro eka wa tata wage,
42016028	eyo ngwite abagala betu batanu, abwirebo ahanebo, bakasyasyahĩka hano ahali eriagalwa.
42016029	Nĩkwa Abrahamũ mwamubwira ati, Abagala benyũ bawite Musa n'abamĩnyererĩ erihanabo; abagala benyũ bowebo.
42016030	Neryo omundu w'ebindu mwasũbĩrya ati, Iyihi, tata wage Abrahamũ! Nĩkwa omundu amahĩka kubo akalũa oko baholĩ, basyabindula emitima erireka ebibi.
42016031	Nĩkwa Abrahamũ mwamubwira ati, Bamatĩndowa Musa n'abamĩnyererĩ, sibendisyayisinga nomo mundu angalũa oko baholĩ.
42017001	Yesu mwabwira abiga buwe ati, Emyatsi eyĩkakolesaya abandu b'ebibi ikandisyasa kwenene, nĩkwa obũlĩge oko yukaletayo!
42017002	Kumbe ryowene busana n'omundu oyo oluso lunene ilwaboherwa oko bĩkya biwe, iniaguswa omo ngetsi; kwilaba erireka omuguma g'oko bana balere aba akakola ebibi.
42017003	Mũyĩtegaye! Omugala wenyũ amakola ebibi, umukunge; amabindula omutima erireka ebibi iwamubuyira.
42017004	Kandi amakukola nabi ngendo sirinda oko kiro kiguma, neryo akaswakũhĩkako ati, Namabindula omutima erireka ebibi, litolere iwamubuyira.
42017005	Nĩkwa abakwenda mobabwira Omukama bati, Ũkanyaye erĩkĩrĩrya lyetu!
42017006	Omukama mwasũbĩryabo ati, Kumbe muwite erĩkĩrĩrya ng'embuto y'eharadalĩ, mwangabwira omuti w'omukuyu oyũ muti, Uyikule, uyayihere omo ngetsi, nago ĩnĩabowa.
42017007	Nindi ũkw'ĩnywe oyuwite omugombe oyukalima kutse akalĩsaya esyombũlĩ. Omugombe omugulu akalũa omw'irima ukamubwira uti, Wase lino wĩkale ulye kwehĩ?
42017008	Iyihi, nĩkwa wasyamubwira uti, Ũkokotaye ebyalya byage by'erirya, ubohe embindi, ũhũkũle, unyikolere erĩhĩka aho namabirira n'erĩpũlya, neryo enyũma wasyalya n'erĩpũlya.
42017009	Akaha ewasĩngya oko mugombe oyo kusangwa akola ebyo ahanawa kwehĩ?
42017010	Nenyũ nibya, omugulu mwamabikola ebyosĩ mwategekawa, mũbũge muti, Tuli bagombe abatatolere; twabirikola ebyo tutolere itwakola bisa.
42017011	Neryo Yesu abere akaya eYerũsalema, mwalaba omo katĩkatĩ k'eSamarĩa n'eGalĩlaya.
42017012	Nĩkwa abere, akingira omo mũyĩ muguma, neryo abahaga ĩkũmĩ mobahĩndana naye. Mobahangana ehali n'eribirikira bati,
42017013	Yesu, Omukama, utuganyire!
42017014	Neryo omugulu Yesu alangirabo, mwabwirabo ati, Mugende mũyĩkanganaye oko bahererĩ. Neryo babere banemugenda, mobalamĩbwa.
42017015	Nĩkwa omuguma wa kubo abere abilangira kw'amabĩlamĩbwa, mwasubula iniakapipa Nyamuhanga n'omulenge munene.
42017016	Neryo mwakũkama ahisi embere sy'ebisando bya Yesu, n'erimuha ewasĩngya. Omuhaga oyo abya Mũsamarĩa.
42017017	Neryo Yesu mwabũlya ati, Abosĩ ĩkũmĩ mobatalamĩbwa kwehĩ? Nĩkwa abandi mwenda bali hahi kwehĩ?
42017018	Sihetabanika abakasubula n'eripipa Nyamuhanga yo n'ow'ehandi oyũ musa kwehĩ?
42017019	Neryo Yesu mwamubwira ati, Uhangane, ugende; erĩkĩrĩrya lyawe lyamabĩkũlamya.
42017020	Abandi Bafarĩsayo mobabũlya Yesu Obwami bwa Nyamuhanga nga bwasyasa mugulu wahi. Yesu mwasũbĩryabo ati, Obwami bwa Nyamuhanga sibwendisyasa mo biminyikalo ebikalolawako.
42017021	Kutse sihali mundu oyo wasyabũga ati, Ulangire, Obwami buli hano, kutse, Halya ho buli! Kusangwa lebaya, Obwami bwa Nyamuhanga buli omo katĩkatĩ kenyũ.
42017022	Neryo mwabwira abiga ati, Ebiro byasyasa omugulu mwasyanza erilangira ekiguma ky'ebiro by'Omugala w'Omundu, simwendisyalola kukyo.
42017023	Basyababwira bati, Ulangire halya! kutse, Ulangire hano! Simuyeyo, simutibite eyo bali.
42017024	Kusangwa ngoko akarabyo kakapalaya erĩtsũka oko luhande lw'ekyanya n'erĩhĩka oko lundi luhande, litya Omugala w'Omundu asyabya atya oko kiro kiwe.
42017025	Nĩkwa litolere ĩnĩatsũka eriagalwa omo myatsi mingi n'eriganwa n'abandu ba sesene.
42017026	Ngoko byabya omo biro bya Noa, ko bikandisyabya bitya omo biro by'Omugala w'Omundu.
42017027	Mobalya, mobapũlya, mobahĩkya, mobaherũkanĩa erĩhĩka oko kiro Noa ingira omo bwato, n'erigunga ly'amagetsi molyasa n'erĩherya abosĩ.
42017028	Kandi ngoko byabya omo biro bya Lotĩ, mobalya, mobapũlya, mobagula, mobagũlya, mobabiba, mobahĩmba.
42017029	Nĩkwa oko kiro Lotĩ alũa eSodomo, moyawa omuliro n'eripumuka ly'omuliro bĩkalũa elubula, mobyaherya abandu bosĩ.
42017030	Ko bikandisyabya bitya oko kiro Mugala w'Omundu asyabĩsũlwa.
42017031	Oko kiro ekyo, omundu oyuli endata oko nyũmba yiwe, ĩsĩangasyakĩmĩra omuwe erienda ebindu biwe ebirimo eritwalabyo; kandi oyuli omw'irima siasube enyũma eka wuwe.
42017032	Mwibuke omũkalĩ wa Lotĩ!
42017033	Oyukasonda erĩlamya engebe yiwe, asyatalyayo, nĩkwa oyũkatalaya engebe yiwe asyabikayo ndeke.
42017034	Ngababwira nyiti, Oko kiro ekyo hasyabya abandu babiri ibagotsere oko ngyingo nguma, omuguma asyatwalwa, n'ogundi asyasĩganĩbwa.
42017035	Hasyabya abakalĩ babiri abakaswa eyĩsyano yo haguma, omuguma asyatwalwa, n'ogundi asyasĩganĩbwa. [
42017036	Abalume babiri basyabya omw'irima omuguma asyatwalwa, n'ogundi asyasĩganĩbwa.]
42017037	Neryo abiga mobamũbũlya bati, Mukama ni hahi kwehĩ? Yesu mwasũbĩryabo ati, Ahali ekĩnda, ho amahungu asyahĩndana.
42018001	Neryo Yesu mwatwĩrabo omũsyo oyũ, erĩkangĩrĩryabo ati, Basabe emigulu yosĩ butsira eriluha,
42018002	ati, Habya omũtswerĩ oko mũyĩ muguma oyutyubaha Nyamuhanga, kutse erikenga omundu.
42018003	Kandi habya omũkwakalĩ oko mũyĩ oyo, oyo wabya akamũhĩkako, ati, Ũnyĩrekaye kw'enzĩgũ yage.
42018004	Oko mugulu muli, omũtswerĩ oyo mwatalĩga, nĩkwa mwasala ayibwira ati, Nomo ndeniubaha Nyamuhanga kutse erikenga mundu,
42018005	nĩkwa kusangwa omũkwakalĩ oyũ akanyĩlũhaya ngandĩmũlekerya, bite bitya, akasyandũhya akahĩka ebiro byosĩ.
42018006	Neryo Omukama mwabũga ati, Mowe ebyo mũtswerĩ oyutatunganene abũga.
42018007	Neryo Nyamuhanga naye siendisyaha abayisogawa buwe erĩbanza kwehĩ? Abakamulakira oko musibo n'omo kiro kwehi? Kandi asyamala erĩwatĩkyabo kwehĩ?
42018008	Ngababwira nyiti, Asyahabo erĩbanza lũba. Nĩkwa Omugala w'Omundu omugulu asyasa, asyabana erĩkĩrĩrya omo kihugo kwehĩ?
42018009	Kandi Yesu mwatwa omũsyo busana n'abandu abayihalamba bati batunganene, ibakapona abandi.
42018010	Ati, Abandu babiri mobahetukira omo Hekalũ bakayasaba; omuguma abya Mũfarĩsayo n'ogundi abya mũsolesya.
42018011	Omũfarĩsayo mwahangana n'erisaba omo mutima wuwe ati, Nyamuhanga, ngakuha ewasĩngya kusangwa sinyiri ng'abandi bandu, abanyeyĩ, n'abatatunganene, n'abasĩngĩrĩ, kutse ng'omũsolesya oyũ.
42018012	Ngatsira akalyo ko ngendo ĩbĩrĩ obuli yenga; kandi ngaha ekiguma ky'erĩkũmĩ omo byosĩ ngatunda.
42018013	Nĩkwa omũsolesya mwimana hali, mwatalolya obũsũ buwe bw'elubula, nĩkwa mwahumanga oko kĩkũba kiwe ati, Nyamuhanga, unyiganyire, ĩngye mukola-nabi!
42018014	Neryo Yesu mwabũga ati, Ngababwira nyiti, omundu oyo mwakĩmĩra ewuwe iniamabitunganana kwilaba ogundi oyo, Kusangwa obuli mundu oyũkayĩhamaya, asyakehĩbwa. Nĩkwa oyũkayĩkehaya, asyahamĩbwa.
42018015	Abandi bandu babya bakaletera Yesu abana babo balere, bati ahĩre ebyala biwe byo kubo. Nĩkwa abiga babere balangirabo, mobatsũka erikungabo.
42018016	Nĩkwa Yesu mwabirikira abana abo ati, Muleke abana balere banyĩhĩkeko, sĩmũkakĩrayebo; kusangwa Obwami bwa Nyamuhanga ni bw'abali ng'aba.
42018017	Kwenene ngababwira, oyutyangirira obwami bwa Nyamuhanga ng'omwana mulere, siendisyingira mubo n'ahake.
42018018	Neryo omũtabalĩ muguma mwamũbũlya ati, Mũkangĩrĩrya mubuya, nasyakolakĩ nyibane engebe y'erikota kwehĩ?
42018019	Neryo Yesu mwamubwira ati, Busana nakĩ ukanyahula mo mubuya kwehĩ? Sihali mubuya nina Nyamuhanga ĩyowene.
42018020	Ũnasĩ ebihano biti, Isiwasĩngĩra; ĩsĩwĩta; ĩsĩwĩba; isiwabihira abandi; ũsĩkaye tata wawe na koyo wawe.
42018021	Omundu oyo mwamũsũbĩrya ati, Ebyosĩ ebĩ nabirikolabyo erĩtsũka omo bwana bwage.
42018022	Neryo omugulu Yesu owa ekĩ, mwamubwira ati, Ũkĩsĩya erikola mwatsi muguma. Ũgũlaye ebyosĩ ebyo uwite ugabirebyo oko bera, nawe wasyabya n'ebindu elubula; neryo wase unyikwame.
42018023	Nĩkwa omundu oyo abere owa ekĩ, mwakwa obũlĩge bunene, kusangwa abya awite bindu binene.
42018024	Neryo Yesu mwamulangira ngoko abya n'obũlĩge neryo mwabũga ati, Monzo lĩkalĩre busana n'abandu b'ebindu eriingira omo Bwami bwa Nyamuhanga!
42018025	Kusangwa ni ryolo busana n'engamia erilaba omo kyũna ky'esĩndanĩ kwilaba omundu w'ebindu eriingira omo Bwami bwa Nyamuhanga.
42018026	Neryo abandu abowabyo mobabũlya bati, Ko nindi angatoka erĩlamĩbwa kwehĩ?
42018027	Yesu mwasũbĩrya ati, Emyatsi eyitetokekana oko bandu, ikatokekana uku Nyamuhanga.
42018028	Neryo Petero mwabũga ati, Lebaya, twabĩrĩsĩga amanyũmba wetu, twabirikukwama.
42018029	Yesu mwabwirabo ati, Kwenene ngabũga nenyũ nyiti, omundu oyũkasĩga enyũmba, kutse omũkalĩwe, kutse bagala babo, kutse ababũtĩ buwe, kutse abana, busana n'Obwami bwa Nyamuhanga,
42018030	asyangirira ebĩlabĩre aho engendo nyingi oko mugulu ono, n'oko mugulu owakandisyasa, asyangirira engebe y'erikota.
42018031	Neryo Yesu mwatwala abiga ĩkũmĩ n'ababiri aho lutambi, mwabwirabo ati, Lebaya, tukahetukira eYerũsalema. Eyo ebyosĩ ebyasakawa n'abamĩnyererĩ busana n'Omugala w'Omundu byasyabererera.
42018032	Kusangwa asyahoterwa oko Bihanda, kandi asyasekererĩbwa, n'erihemulwa, n'erĩtwĩrwako amatande.
42018033	Kandi basyamũswĩrya emikoba n'erĩmwĩta. Nĩkwa enyũma w'ebiro bisatu asyalũbũka.
42018034	Nĩkwa abiga buwe mobataminya emyatsi eyĩ n'ahake, n'enzumwa y'emyatsi eyĩ moyabĩswa kubo, kandi mobatayiminyira ebyabũgawa.
42018035	Neryo Yesu abere ahĩka hakũhĩ n'eYerĩko, omundu muguma endĩmatĩme abya ĩnĩanĩkere oko mũsĩke w'enzira akasabĩrĩrya eby'erĩmũwatĩkya.
42018036	Neryo omugulu owa endeko ikalaba, mwabũlya ati, Kuti kwehĩ?
42018037	Neryo mobamubwira bati, Yesu w'eNazaretĩ yukalaba.
42018038	Neryo mwabirikira ati, Yesu, mugala wa Dawĩdĩ, unyiganyire!
42018039	Neryo ababya embere omo nzira mobamukunga, bati abye bũkũtũ, nĩkwa endĩmatĩme eyo moyabirikira kutsibu kw'aho iti, Mugala wa Dawĩdĩ, unyiganyire!
42018040	Neryo Yesu mwimana, mwategeka ati bamuletereye; neryo abere abĩhĩka hakũhĩ Yesu mwamũbũlya ati,
42018041	Wanzĩre inakukolerakĩ kwehĩ? Naye mwabũga ati, Mukama, nyanzĩre eriswalangira.
42018042	Neryo Yesu mwamubwira ati, Ubane erilangira lyawe, erĩkĩrĩrya lyawe lyamabĩkũlamya.
42018043	Neryo-neryo mwabana erilangira, neryo mwakwama Yesu, n'eripipa Nyamuhanga. Nĩkwa abandu bosĩ babere balangira ekyo, mobapipa Nyamuhanga.
42019001	Neryo Yesu mwingira eYerĩko, nĩkwa mwalũa iniatwangana.
42019002	Neryo habya omũsolesya mukulu eyo, oyo wahulawa mo Zakayo, kandi abya w'ebindu bingi.
42019003	Naye abya akasonda-sonda erilola uku Yesu nga nindi, nĩkwa mwatatoka busana n'endeko kusangwa abya mũkũhĩ.
42019004	Neryo mwatibita embere mwasambira omo muti w'omukuyu atoke erilangira Yesu, kusangwa abya iniakalaba omo nzira eyo.
42019005	Neryo Yesu abere ahĩkaho, mwalalamira endata mwabwira Zakayo ati, Zakayo, wanguhe, ũkĩme, kusangwa ngandĩkala omwawe mũnabwĩre.
42019006	Neryo Zakayo mwanguha, mwakĩma n'erĩmũkokya n'obutseme.
42019007	N'abandu bosĩ abamulolako mobatsũka eriyikuna bati, Amabya mũgenĩ w'omundu mukola-nabi.
42019008	Neryo Zakayo mwahangana mwabwira Omukama ati, Lebaya, Mukama, ngaha ekihande ky'ebindu byage oko bera; kandi namabya naliteba mundu kw'ekindu kiwe ngandĩsũbũlyakyo ngendo ĩnĩ.
42019009	Neryo Yesu mwamubwira ati, Mũnabwĩre erilama lyamahĩka omo nyũmba eyĩ, kusangwa naye ni mwana wa Abrahamũ.
42019010	Kusangwa Omugala w'Omundu mwasa erisonda-sonda n'erĩlamya ababya batere.
42019011	Omugulu babya bakahulikirira emyatsi eyĩ, Yesu mwatsũka erĩtwa omũsyo. Neryo kusangwa abya hakũhĩ n'eYerũsalema, kandi abandu mobaganĩrya ambu Obwami bwa Nyamuhanga bũkahĩka neryo-neryo.
42019012	Neryo Yesu mwabũga ati, Omukulu muguma w'obwami mwaya omo kihugo ky'ehali eriyasingirayo obwami, n'eriswasubula.
42019013	Neryo mwabirikira ĩkũmĩ oko bagombe buwe, mwahabo ebibande ĩkũmĩ by'esyamagetsi, mwabwirabo ati, Mũtũndaye ũmw'ebĩ erĩhĩka aho nasyaswasira.
42019014	Nĩkwa abandu buwe mobamũkwa obusu, mobamutumira abakwenda bati, Sĩtwanzĩre omundu oyukatutabalako.
42019015	Neryo omukulu oyo abere abisinga mwasubula, neryo mwategeka abagombe abo asĩgĩra ebibande ebyo ati babirikirawe atoke eriminya nga bamatunda byahi.
42019016	Omugombe w'erĩmbere mwahuluka ati, Mukama, ekibande kyawe ky'esyamagetsi kyamatunda ebindi bibande by'esyamagetsi ĩkumĩ.
42019017	Neryo omukulu oyo mwamubwira ati, Wamakola ndeke uwe mugombe mubuya kusangwa wabiribya butalegula oko kindu kike, ubye n'ehamulĩ oko mĩyĩ ĩkumĩ.
42019018	Neryo omugombe w'akabiri mwasa ati, Mukama, ekibande kyawe ky'esyamagetsi kyamatunda ebindi bibande by'esyamagetsi bitanu.
42019019	Neryo mwamubwira ati, Nawe utabale oko mĩyi ĩtanu.
42019020	N'ogundi mugombe mwasa ati, Mukama, lebaya ekibande kyawe ky'esyamagetsi kyekĩ: ekyo nabika omo lukimba.
42019021	Kandi monakubaha, kusangwa uli mundu oyũkalĩre. Ukaheka ebite byagu, kandi ukagesa ebyo utabiba.
42019022	Omukulu oyo mwamubwira ati, Uwe mugombe mubi! Ngandikutswera omo bĩnywa byawe. Wabya wasĩ ko ndi mundu oyũkalĩre, ngĩmaya ebite byage, n'erigesa ebyo ndabiba kwehĩ?
42019023	Neryo busana nakĩ mũtahĩra ekibande kyage ky'esyamagetsi omo bankĩ, neryo nangabere nanĩka, inahekakyo haguma n'endũndĩ yakyo kwehĩ?
42019024	Neryo mwabwira ababya bimeneho ati, Mumusagule ekibande ky'esyamagetsi ekyo, muhekyo oko yuwite ebibande by'esyamagetsi ĩkũmĩ.
42019025	Nabo mobamubwira bati, Mukama, awite ebibande by'esyamagetsi ĩkũmĩ!
42019026	Nĩkwa ngababwira nyiti, Oyuwite asyahabwa ebindi, nĩkwa oyutawite, asyalũsĩbwako n'ekyo awite.
42019027	Nĩkwa, esyonzĩgũ syage esyo, abatabya banzĩre ngatabala kubo, muletebo hano, mwĩtĩrebo hano omo meso wage.
42019028	Neryo Yesu abere abĩbũga emyatsi eyĩ, mwahetukira eYerũsalema embere sy'abandi.
42019029	Neryo abere ahĩka hakũbĩ n'eBetefage n'eBetanĩa, hakũhĩ n'ekitwa ekikahulawa mo Mĩzeĩtũnĩ, .mwatuma abiga buwe babiri,
42019030	ati, Mugende oko kayĩ akali embere syenyũ; neryo mukandibya mwabĩhĩkako mukandĩeya ekyana ky'epunda ĩkĩnahangĩre ekitekyataheka mundu. Muhangulekyo, mundeterekyo hano.
42019031	Omundu amababũlya ati, Mukahangulakyo busana nakĩ, imwamubwira muti, Omukama ali n'obwaga bwakyo.
42019032	Neryo abatumawa mobagenda mobeyakyo ngoko Yesu anabwirabo.
42019033	Neryo babere bakahangula ekyana ky'epunda ekyo, abenyekyo mobabũlyabo bati, Busana nakĩ mukahangula ekyana ky'epunda kwehĩ?
42019034	Neryo mobabwirabo bati, Omukama ali n'obwaga bwakyo.
42019035	Neryo mobatwala ekyana ky'epunda ekyo uku Yesu. Kandi mobĩkĩrya kukyo kw'esyongimba syabo, mobahĩra Yesu yo kukyo.
42019036	Neryo abere akagenda kukyo mobasanza esyongimba syabo sy'omo nzira.
42019037	Neryo Yesu abere ahĩka hakũhĩ n'obwandagala bw'ekitwa ky'eMĩzeĩtũnĩ, endeko yosĩ y'abiga mobatsũka eripipa Nyamuhanga ibakatsema n'eripipa Nyamuhanga n'omulenge munene busana n'ebitiko-tiko byosĩ ebyo balolako,
42019038	bati, Nyamuhanga atsumule omwami, oyukasa omo lĩna ly'Omukama! Obuholo omo lubula n'olukengerwa lubye uku Nyamuhanga!
42019039	Neryo abandi b'oko Bafarĩsayo mobabwira Yesu bati, Mũkangĩrĩrya, ukunge abiga bawe.
42019040	Yesu mwasũbĩryabo ati, Ngababwira nyiti, aba bamahuna, amabwe nago asyabirikira n'omulenge munene.
42019041	Neryo abere ahĩka hakũhĩ n'omũyĩ, mwalangirago n'eriririra kugo,
42019042	ati, Kumbe mũnabwĩre nawe ũlwe wasĩ emyatsi eyikaleta obuholo! Nĩkwa lino ĩbĩsamĩre oko meso wawe.
42019043	Kusangwa ebiro byasyasa kwĩnywe, oko mugulu oyo esyonzĩgũ syawe syasyahanganĩa olũhĩmbo embere syenyũ n'erĩbatĩmbako, n'erĩbakakĩrya oko mbande syosĩ.
42019044	Basyabagusa ahisi haguma n'abandu abali omwisi wawe; isibendĩsyasĩga erĩbwe n'eriguma endata oko lindi, kusangwa sulitaminya omugulu Nyamuhanga ahĩka erĩkũlamya.
42019045	Neryo Yesu mwingira omo Hekalũ, mwatsũka erihigira abakagũlaya b'eyĩhya.
42019046	Iniakabwirabo ati, Kĩsakĩre kiti, Enyũmba yage yasyabya enyũmba y'erisabiramo. Nĩkwa ĩnywe mwabiriyirayo mo bwĩkalo bw'abanyeyĩ.
42019047	Kandi Yesu mwabya akakangĩrĩrya omo Hekalũ ebiro byosĩ. Neryo abahererĩ bakulu n'abakangĩrĩrya b'Emigambo n'abandu bakulu omo katĩkatĩ k'abandu mobalenga erĩmwĩta.
42019048	Nĩkwa mobatabana ekyo bangakola, kusangwa abandu bosĩ babya bakahĩra amatwĩ wabo oko bĩnywa biwe.
42020001	Neryo kiro kiguma, omugulu Yesu abya omo Hekalũ akakangĩrĩrya abandu, n'erĩtũla Engulu Yowene, abahererĩ bakulu n'abakangĩrĩrya b'Emigambo, n'abakulu, mobamũhĩkako,
42020002	ibakamubwira bati, Utubwire ng'ukakola emyatsi eyĩ n'ehamũlĩ yahi, kandi nindi yo wakuha ehamũlĩ eyĩ kwehĩ?
42020003	Yesu mwasũbĩryabo ati, Nage ngandĩbabũlya omwatsi nenyũ ĩmwanyĩsũbĩrya,
42020004	Erĩbatĩsya lya Yoane lyalũa elubula kutse lyalũa oko bandu kwehĩ?
42020005	Nabo mobakanĩrya haguma bati, Twamabũga tuti, Lyalũa elubula, akandĩbũga ati, Busana nakĩ sĩmwetĩkĩrĩrya Yoane kwehĩ?
42020006	Nĩkwa twamabũga tuti, Lyalũa oko bandu, abandu bosĩ ĩbakandĩtwĩta omo mabwe, kusangwa babiriganza bati Yoane abya mũmĩnyererĩ.
42020007	Neryo mobasũbĩrya bati, Sĩtwasĩ eyo lyalũa.
42020008	Neryo Yesu mwabwirabo ati, Nage sindiendibabwira nga nĩ hamũlĩ yahi ikaleka inakola emyatsi eyĩ.
42020009	Neryo Yesu mwatwĩra abandu b'omũsyo oyũ ati, Omundu mwahera eririma ly'ebĩnyũ, neryo mwahĩramo abalĩmĩ, neryo mwaya oko lugendo omo kindi kihugo.
42020010	Neryo omugulu w'eriera ly'ebĩnyũ mwatuma omugombe oko balĩmĩ abo, atoke eribana oko bĩgũma by'eririma ly'ebĩnyũ; nĩkwa abalĩmĩ abo mobamũswĩrya nibya n'erĩmũsũbũlya byala bisa.
42020011	Neryo mwatuma ogundi mugombe; nĩkwa abalĩmĩ abo mobamũswĩrya nibya n'erimuhemula, mobamuhiga, naye mwasubula byala bisa.
42020012	Kandi mwatuma omugombe w'akasatu. Neryo abalĩmĩ mobamũhũtangalya, mobamuhiga.
42020013	Neryo omwenye eririma ly'ebĩnyũ mwabũga ati, Nasyakolakĩ kwehĩ? Nasyatuma mugala wage mwanze; mbino yo basyakenga.
42020014	Nĩkwa omugulu abalĩmĩ bamulangira mobakanĩranĩa bati, Oyũ ni mugala w'omwenye eririma. Tũmwĩte, neryo eririma lyasyabya lyetu.
42020015	Neryo mobamukurira eyĩhya w'eririma ly'ebĩnyũ, mobamwĩta. Neryo omwenye eririma ly'ebĩnyũ eryo asyayirabo ati kwehĩ?
42020016	Asyasa, asyaherya abalĩmĩ abo, asyaha eririma ly'ebĩnyũ eryo oko bandi balĩmĩ. Neryo abandu babere bowa ebĩnywa ebĩ, mobabũga bati, Iyihi, n'ahake.
42020017	Neryo Yesu mwasamalirabo ati, Nĩkwa ekyasakawa ekĩ nĩkĩ kwehĩ? kiti, Erĩbwe eryo abahĩmbĩ bagana, Lyo lyabere erĩbwe ry'esondo.
42020018	N'oyo wasyatererwako n'erĩbwe erĩ, asyabũnangĩka mo bitswe-bitswe; nĩkwa erĩbwe eryo lyamatogera oko mundu, lyasyamũbũnzũngũla mo lũtũtũ.
42020019	Neryo abakangĩrĩrya b'Emigambo n'abahererĩ bakulu mobasondasonda erihamba Yesu oko ndambĩ eyo, kusangwa mobaminya kw'atwa omũsyo oyo busana nabo; nĩkwa mobubaha abandu.
42020020	Neryo mobamũteya. Kandi mobatuma abalĩngĩ abayĩhambũlaya bati ni bandu batunganene, ibatoka erimutega omo bĩnywa biwe n'erimuhotera oko hamũlĩ n'obũtokĩ bw'omũtabalĩ.
42020021	Abalĩngĩ aba mobabwira Yesu bati, Mũkangĩrĩrya; tũnasĩ ũkabũga n'erĩkangĩrĩrya eky'ekwenene. Kandi sulisombola ebitaga n'ebite bitaga nĩkwa ũkakangĩrĩraya enzira ya Nyamuhanga omo kwenene.
42020022	Emigambo ĩkatũlĩgĩra erisolera Kaĩsarĩ kutse iyihi kwehĩ?
42020023	Nĩkwa Yesu mwaminya amatebo wabo, neryo mwabwirabo ati,
42020024	Mũnyĩkangaye edĩnarĩ. Ekĩsosekanĩo n'amasako aya ni byandi kwehĩ? Nabo mobabũga bati, Ni bya Kaĩsarĩ.
42020025	Neryo Yesu mwabwirabo ati, Mulihe Kaĩsarĩ ebindu bya Kaĩsarĩ, kandi mulihe Nyamuhanga ebindu bya Nyamuhanga.
42020026	Nabo mobataluka erimutega omo mwatsi embere sy'abandu. Nĩkwa mobabya bũkũtũ ibakaswekera erĩsũbĩrya liwe.
42020027	Neryo abandi b'oko Basadũkayo mobahĩka uku Yesu. Aba ni bandu bakabũga bati sihali erĩlũbũka oko baholĩ.
42020028	Mobamũbũlya bati, Mũkangĩrĩrya, Musa mwatusakira ati, Omugala wabo mundu amahola akasĩganĩa omũkalĩ wuwe, atawite mwana; mugala wabo mundu oyo asyĩmya omũkalĩ oyo iniabutira mugala wabo y'abana.
42020029	Nĩkwa habya bagala babo balinda; ow'erĩmbere mwahĩkya, neryo mwahola isialitabuta mwana.
42020030	Neryo ow'akabiri mwĩmya omũkalĩ oyo.
42020031	Neryo ow'akasatu mwakola atya; neryo abagala babo bosĩ balinda mobahola batya isibetabuta mwana.
42020032	Neryo enyũma w'abosĩ omũkalĩ oyo naye mwahola.
42020033	Neryo oko kiro ky'erĩlũbũka, omũkalĩ oyo asyabya wandi kwehĩ? Kusangwa abalinda bosĩ babya ĩbabĩrĩmwĩmya.
42020034	Neryo Yesu mwabwirabo ati, Abalume n'abakalĩ b'omugulu ono bakaherũkanaya.
42020035	Nĩkwa abalume n'abakalĩ abakaganzawa nga batolere erĩhĩka oko mugulu oyo, n'erĩlũbũka oko baholĩ, sĩbeherũkanaya.
42020036	Kusangwa sibetoka eriswahola, kandi balingene n'abamalaĩka. Ni bagala ba Nyamuhanga kusangwa babĩrĩlũbũkĩbwa oko baholĩ.
42020037	Nĩkwa Musa mwakanganĩa kw'abaholĩ bakalũbũkĩbawa. Omo masako awakahula ekisaka ekyaka, akahula Omukama, mo Nyamuhanga wa Abrahamũ, na Nyamuhanga wa Ĩsaka, na Nyamuhanga wa Yakobo.
42020038	Neryo iye si Nyamuhanga w'abaholĩ, nĩkwa ni Nyamuhanga w'abaliho busana naye.
42020039	Neryo abandi b'oko Bafarĩsayo mobamũsũbĩrya bati, Mũkangĩrĩrya, wamasĩngana! Neryo abandi bakangĩrĩrya b'Emigambo mobasũbĩrya bati, Mũkangĩrĩrya, wabĩrĩbũga ndeke.
42020040	Neryo mohataswabya mundu oyo wangalenga erĩswabũlya Yesu eyindi myatsi.
42020041	Neryo Yesu mwabũga nabo ati, Bakabũga batĩkĩ, bati, Kristo ni mugala wa Dawĩdĩ kwehĩ?
42020042	Kusangwa Dawĩdĩ akabũga omo kitabu ky'esyonyimbo ati, Omukama akabwira Omukama wage ati, Wĩkale oko byala byage by'amali,
42020043	Erĩhĩka aho nasyahĩrĩra esyonzĩgũ syawe Omwisi w'ebisando byawe.
42020044	Dawĩdĩ mwamwahula mo Mukama, neryo Kristo angatoka eribya mugala wa Dawĩdĩ ati kwehĩ?
42020045	Neryo omugulu endeko yosĩ yabya ikahulikirira uku Yesu, Yesu mwabũga n'abiga buwe ati,
42020046	Mũyĩtegaye busana n'abakangĩrĩrya b'Emigambo abanzĩre erirendera ibanambite esyokanzu syabo nyiri-nyiri, ĩbanzĩre erĩkerĩbwa omo hitale, ibakayisoga ebĩtũmbĩ by'embere omo manyũmba w'erĩhĩndanamo, n'ah'erĩsĩkĩbwa omw'irya ĩnene.
42020047	Kandi bakanũbaya abakwakalĩ n'erinyega amanyũmba wabo, neryo busana n'erilolwako bakasaba erisaba liri-liri! Aba basyasuyirwa kutsibu kw'aho.
42021001	Neryo Yesu mwalangira ab'ebindu bakahĩra olũsũnzo l'omo kĩbo ky'eHekalũ.
42021002	Neryo mwalangira omũkwakalĩ muguma mwera akahĩramo esyosenge ĩbĩrĩ sy'omulinga omo kĩbo.
42021003	Neryo Yesu mwabũga ati, Kwenene ngababwira nyiti omũkwakalĩ mwera oyũ amahĩra omo kĩbo mo bingi kwilaba abandi bosĩ
42021004	Kusangwa abandi bosĩ busana n'ebindu byabo bingi bamahĩra omo kĩbo; nĩkwa iye omo bwera buwe, amahĩramo ebyosĩ ebyo alwe awite ebyo angalĩre.
42021005	Abandi bandu babya ĩbakakanaya omwatsi w'eHekalũ, bati yabĩrĩsũgwa omo mabwe owenenga n'olũsũnzo olwahabawa uku Nyamuhanga. Yesu ati,
42021006	Emyatsi eyo mukalangira eyo, ebiro bikandisyasa n'oko mugulu oyo, sihendĩsyasĩgala n'erĩbwe n'eriguma endata oko lindi eritendisyasambulirwa ahisi.
42021007	Nabo mobamũbũlya bati, Mũkangĩrĩrya, emyatsi eyĩ yasyabya mugulu wahi kwehĩ? N'ekiminyikalo ni kyahi ekikandisyabya omugulu emyatsi yosĩ eyĩ ĩkandĩsyahĩka kwehĩ?
42021008	Yesu mwabũga ati, Mũtegaye, sĩbabatalaye! Kusangwa bandu bangi basyasa omo lĩna lyage bati, Ĩngye indi ye! Kandi omugulu oyo abĩrĩhĩka! Nĩkwa isimwasyakwamabo.
42021009	Simubahe omugulu mũkowa engulu y'amalwa n'erĩtwa eyĩsesĩ, kusangwa emyatsi eyĩ itolere ĩyatsũka erĩhĩka, nĩkwa endũlĩ isiriyayaberwa.
42021010	Neryo mwaswabũga nabo ati, Ekihanda kyasyalwa n'ekindi kihanda, n'obwami bwasyalwa n'obundi bwami.
42021011	Kandi hasyabya emĩsĩkĩ minene-minene, kandi hasyabya enzala, n'esyondwala ehosĩ. Kandi hasyabya erĩũbahĩrĩrya, n'ebiminyikalo binene bĩkalũa omo kyanya.
42021012	Nĩkwa emyatsi eyĩ ite yabya, basyabahamba n'erĩbendererya, eribahotera omo manyũmba w'erĩhĩndanamo n'amanyũmba w'omũlĩkĩ. Basyabatwala embere sy'abami n'abatabalĩ bakulu busana n'erĩna lyage.
42021013	Ekĩ kyasyaleka imwatoka erĩtũla Engulu Yowene.
42021014	Muminye omo mitima yenyũ, sĩmwangaganĩrya embere ngoko mwangayilwira.
42021015	Kusangwa nasyabaha ebĩnywa n'amenge ayo sihali enzĩgũ yenyũ yasyatoka erĩsĩnga kutse eriyigana.
42021016	Mwasyahoterwa n'ababũtĩ benyũ n'abagala benyũ, n'abalĩkyenyũ, n'abĩra benyũ, kandi basyĩta abandi b'ũkw'ĩnywe.
42021017	Abandu bosĩ basyabakwa obusu busana n'erĩna lyage.
42021018	Nĩkwa sihendisyahera n'oluywiri n'oluguma oko mutwe wenyũ.
42021019	Busana n'erihatikana lyenyũ mwasyabana engebe yenyũ.
42021020	Omugulu mukalangira eYerũsalema ĩnĩnatĩmbĩrweko n'emilondo y'amalwa, neryo imwaminya erihera lyago ko lyamabĩhĩka hakũhĩ.
42021021	Oko mugulu oyo abali eYũdea basagĩre oko bitwa; n'abali omo mũyĩ balũe mugo, kandi abali omo biharo sibasyekũlũkĩra oko mũyĩ.
42021022	Kusangwa ebiro ebĩ ni biro by'erĩkĩsya, erĩberererya ebyosĩ byasakawa.
42021023	Nĩkwa obũlĩge oko bakule n'oko bakalĩ abakaha abana babo b'amabere oko biro ebyo! Kusangwa obũlĩge bunene bwasyabya oko kihugo kino, n'erihitana lya Nyamuhanga lyasyabya oko bandu abo.
42021024	Basyahwa busana n'obukali bw'omũyalĩ, kandi basyatwalwa mo banyegwa omo bihanda byosĩ. Kandi ab'Ebihanda basyalyatangirira eYerũsalema erĩhĩka aho emigulu y'Ebihanda yasyabererera.
42021025	Hasyabya ebiminyikalo omo lyuba, n'omo mukera, n'omo syongũnũnũ. Omo kihugo hasyabya amalĩge omo bihanda, ibakubaha erihuha ly'engetsi n'ebisunda byayo.
42021026	Abandu basyalembera busana n'eriubaha omugulu bakalinda, ebĩkandĩsyahĩka oko kihugo kyosĩ. Kusangwa eby'amaka by'ekyanya byasyatengatenganĩbwa.
42021027	Neryo basyalangira Omugala w'Omundu akahuluka omo kĩtũ, n'obũtokĩ, n'olukengerwa lunene.
42021028	Nĩkwa omugulu emyatsi eyĩ ĩkatsũka erĩhĩka, muhangane, musumbe emitwe yenyũ, kusangwa erĩtongolĩbwa lyenyũ lĩkahĩka hakũhĩ.
42021029	Neryo Yesu mwatwĩrabo mũsyo ati, Mũlebaye omuti w'omũtĩnĩ, n'emiti yosĩ.
42021030	Omugulu ĩkatohaya ebĩkoma byayo, ukalangirayo n'eriminyerera k'omugulu w'omwisi ali hakũhĩ.
42021031	Litya nenyũ, omugulu mukalangira emyatsi eyĩ ĩkahĩka muminye k'obwami bwa Nyamuhanga buli hakũhĩ n'erĩhĩka.
42021032	Kwenene ngabũga nenyũ, olulengo olũ silwendisyahwaho, emyatsi eyĩ ite yabererera.
42021033	Ekyanya n'ekihugo byasyahwaho, nĩkwa ebĩnywa byage sibyendisyahwaho.
42021034	Mũyĩtegaye, emitima yenyũ sĩyĩrĩtoherawe n'eritamira, n'erĩkũnda, n'amalengekanĩa w'engebe y'eno, neryo ekiro ekyo kĩkabahĩkako lũba-lũba!
42021035	Kusangwa kyasyahĩka oko bandu bosĩ abĩkere omo kihugo kyosĩ.
42021036	Nĩkwa mũtegaye emigulu yosĩ, n'erisaba, mutoke eribana akagala k'eribala emyatsi yosĩ eyĩ eyikasonda erĩhĩka, n'erihangana embere sy'Omugala w'Omundu.
42021037	Nĩkwa Yesu mwasiba ebiro ebyo ĩnĩakakangĩrĩraya omo Hekalũ. Nĩkwa bwanabya bwasonda erihumbera, ĩnĩalũamo n'eriya oko Kitwa ky'eMĩzeĩtũnĩ.
42021038	Kandi abandu bosĩ babya bakatsinduka eriyamuhulikirira omo Hekalũ.
42022001	Neryo omugulu w'Ebiro Bikulu by'erirya Obundu Obute mo Kĩhamya, ebikahulawa mw'Ikiruka, byabya hakũhĩ.
42022002	Neryo abahererĩ bakulu n'abakangĩrĩrya b'Emigambo babya bakasonda-sonda enzira y'erĩĩta Yesu; kusangwa babya bakubaha abandu.
42022003	Neryo Satanĩ nayo moyingira umu Yũda; oyukahulawa mo Ĩskarĩota, oyo waganzirawa okw'ĩkũmĩ n'ababiri.
42022004	Neryo Yũda mwayakanĩa n'abahererĩ bakulu n'abakulu babateya b'eHekalũ ngoko angahotera Yesu kubo.
42022005	Nabo mobatsema, mobaliga erimuha esyofranka.
42022006	Neryo Yũda mwalagana nabo, mwasonda-sonda omwanya w'erihotera Yesu yo kubo ahate ndeko.
42022007	Neryo Ebiro Bikulu by'erirya Obundu Obute mo Kĩhamya mobyahĩka. Oko kiro ekyo ĩbakasĩnza ehyana hy'embũlĩ busana n'Erikiruka.
42022008	Neryo Yesu mwatuma Petero na Yoane ati, Mugende, mũtũkokoteraye Erikiruka tulyeryo.
42022009	Neryo mobamũbũlya bati, Ukasonda tũkokoterayeryo hahi kwehĩ?
42022010	Naye mwabwirabo ati, Lebaya, omugulu mũkandingira omo mũyĩ, omundu oyũhekĩre erĩrega ly'amagetsi akandĩhindana nenyũ. Mumukwame omo nyũmba eyo akandingiramo.
42022011	Neryo mukandibwira omwenye nyũmba muti, Omũkangĩrĩrya akakũbũlaya ati, Ekyumba ky'abagenĩ kirĩ hahi aho nasyalira Erikĩruka haguma n'abiga bage kwehĩ?
42022012	Naye akandĩbakangya ekyumba kinene ky'endata, ekĩtegekanĩbwe; eyo yo mũkokoterayeryo.
42022013	Neryo mobayayo mobeya ebyosĩ ngoko Yesu aliabwirabo, neryo mobakokotya erirya ly'Erikiruka.
42022014	Neryo endambĩ yabere yabĩhĩka, Yesu mwĩkala oko mesa haguma n'abakwenda.
42022015	Neryo Yesu mwabwirabo ati, Nabirisonda kutsibu-tsibu erirya Erikiruka erĩ haguma nenyũ nde nagalwa!
42022016	Kusangwa ngababwira nyiti, Sindiendisyaswalyalyo erĩhĩka aho lyasyabererera omo Bwami bwa Nyamuhanga.
42022017	Neryo Yesu mwĩmya olũtehĩ, abere abiha ewasĩngya uku Nyamuhanga, ati, Mwĩmaye olũtehĩ mugabelo omo katĩkatĩ kenyũ.
42022018	Ngababwira nyiti, Sindiendisyaswapũlya ebĩnyũ erĩhĩka aho Bwami bwa Nyamuhanga bwasyasira.
42022019	Neryo mwĩmya obundu, mwaha ewasĩngya uku Nyamuhanga, mwatsũtsangabo, mwahabobo, ati, Oyũ ni mubiri wage owakahabawa busana nenyũ. Mukole mutya erinyibuka.
42022020	Kandi Yesu mwĩmya olũtehĩ atya enyũma babirya, ati, Olũtehĩ olũ ni 'lagana lihya-lihya omo musasi wage, owakũtawa busana nenyũ.
42022021	Nĩkwa mũlebaye! Oyukanyihotera ali haguma nage oko mesa ko hano.
42022022	Kusangwa kwenene Omugala w'Omundu akandisyahola ngoko Nyamuhanga abirisoha; nĩkwa obũlĩge oko mundu oyukamuhotera!
42022023	Neryo mobatsũka erĩbũlanĩa omo katĩ-katĩ kabo oyo wasyakola omwatsi oyo nga nindi.
42022024	Neryo obuhaka mobwahuluka omo katĩkatĩ k'abiga nga nindi yo wasyahulwa mo mukulu.
42022025	Neryo Yesu mwabwirabo ati, Abami b'ekihugo kino bakatabalira abandu babo; n'abawite ehamũlĩ kubo bakahulawa mo Bĩra b'Abandu.
42022026	Nĩkwa ko bite bitya omo katĩkatĩ kenyũ; nĩkwa omukulu omo katĩkatĩ kenyũ abye ng'omulere, n'omũsondolĩ abye ng'omugombe.
42022027	Nindi yo mukulu, oyo wĩkere okw'irya, kutse oyukamukolera kwehĩ? Si yoyo wĩkere oko mesa kwehĩ? Nĩkwa ĩngye indi omo katĩkatĩ kenyũ ng'oyukakolera abandi.
42022028	Ĩnywe muli ababirinyi-hanganira omw'irengwako lyage.
42022029	Kandi ngoko Tata wage abirimba obwami, nage ngabaha
42022030	erirya n'erĩpũlya oko mesa yage omo bwami bwage. Mwasyĩkala oko bĩtũmbĩ by'Obwami eritswera ebihanda ĩkũmĩ n'ebibiri bya Ĩsraelĩ.
42022031	Sĩmonĩ! Sĩmonĩ! Lebaya! Satanĩ yabĩrĩbũlya ehamũlĩ eribayungira ng'engano.
42022032	Nĩkwa ĩngye nabirikusabira, uwe Sĩmonĩ, erĩkĩrĩrya lyawe sĩryũmbaye. Kandi wamaswabinduka, uhane abagala benyũ.
42022033	Neryo Petero mwamubwira ati, Mukama, nyĩsĩkĩre erigenda nawe omo mũlĩkĩ, n'omw'ihola.
42022034	Yesu mwamũsũbĩrya ati, Petero, ngakubwira nyiti, Mũnabwĩre engoko-lume siyendibika ute wanyigana ngendo ĩsatu ko ũtanyasĩ.
42022035	Neryo Yesu mwabwirabo ati, Omugulu nabatuma butsira ĩtũsĩ, kutse ngunza, kutse ngendero, momwabula kindu kwehĩ? Mobamũsũbĩrya bati, Iyihi n'ahake.
42022036	Neryo Yesu mwabwirabo ati, Nĩkwa lino oyuwite erĩtũsĩ n'engunza, ahekebyo. N'oyutawite mũyalĩ, agũlaye ekanzu yiwe, agule omũyalĩ.
42022037	Kusangwa ngababwira nyiti ekĩsakĩre kitolere ikyabererera busana nage kiti, Aganzawa haguma n'abakola-nabi. Kusangwa ekikanyahula kikabererera.
42022038	Neryo abiga mobabũga bati, Lebaya! Mukama, hano hali mĩyalĩ ĩbĩrĩ! Yesu mwasũbĩryabo ati, Ebyo bitolere!
42022039	Neryo Yesu mwalũaho mwaya oko Kitwa ky'eMĩzeĩtũnĩ ngoko anabya akakola; n'abiga mobamukwama.
42022040	Neryo abere ahĩkaho, Yesu mwabwirabo ati, Musabe isimwingira omw'irengwako.
42022041	Neryo mwalũaho mwatambukira aho lutambi kubo, mwakũkama, mwasaba
42022042	ati, Tata, wamanza ũnyĩlũsaye kw'olũtehĩ olũ. Nĩkwa erisonda lyawe, butsira eryage lyo likolawe.
42022043	Neryo omũlaĩka oyũkalũa elubula, mwamubutukirako, mwamuha amaka.
42022044	Neryo mwasaba kutsibu iniakagalawa, n'olũnza luwe lwabya ng'amatondĩ w'omusasi awakatogongera ahisi oko kitaka.
42022045	Neryo omugulu ahangana okw'isaba liwe, mwahĩka oko biga buwe, mweyabo ibaneto busana n'obũlĩge.
42022046	Neryo mwabwirabo ati, Busana nakĩ mukayato kwehĩ? Muhangane, musabe isimwingira omw'irengwako.
42022047	Omugulu abya akĩnabũga nabo, endeko moyasa, n'oyukahulawa mo Yũda, omuguma g'oko biga erĩkũmĩ n'ababiri, mwasondola endeko eyo. Neryo mwahĩka uku Yesu busana n'erimulyatsirira.
42022048	Nĩkwa Yesu mwabũga naye ati, Yũda, ukahotera Omugala w'Omundu omw'imulyatsirira kwehĩ?
42022049	Neryo abiga ababya haguma na Yesu babere balangira ebikandibya, mobabũlya Yesu bati, Mukama, tubandangebo omo mũyalĩ kwehĩ?
42022050	N'omuguma g'oko biga mwabanda omugombe w'omũhererĩ mukulu oko bahererĩ bosĩ, mwatwa okũtũ kuwe kw'amali.
42022051	Nĩkwa Yesu mwasũbĩrya ati, Uleke! Mũmbaye! Neryo mwatũla oko kũtũ kw'omundu oyo mwamũlamya.
42022052	Nĩkwa Yesu mwabwira abahererĩ bakulu n'abakulu b'eHekalũ n'abakulu abayamubambira ati, Mukasa n'emĩyalĩ n'emĩgo nga mukabambira omũnyeyĩ kwehĩ?
42022053	Omugulu nabya haguma nenyũ obuli kiro omo Hekalũ, momutalenga erinyihamba, nĩkwa endambĩ eno nĩ yenyũ n'ey'obũtokĩ b'omwĩrĩmya.
42022054	Neryo mobahamba Yesu, mobamutwala n'erimuleta omo nyũmba y'omũhererĩ mukulu oko bahererĩ bosĩ. Nĩkwa Petero mwakwamabo ĩnĩanayĩsũnĩre.
42022055	Neryo mobakya omuliro omo katĩkatĩ k'omuhana, neryo Petero mwĩkala omo katĩkatĩ kabo.
42022056	Nĩkwa omwana-muto mugombe muguma, mwamulolako ĩnĩanĩkere okw'ĩsĩngo, neryo mwamulangira ndeke mwabũga ati, Omundu oyũ abya haguma naye nibya!
42022057	Nĩkwa Petero mwagana ati, Mũkalĩ, sĩnyĩmwasĩ!
42022058	N'oko kandi katambĩ ogundi mundu mwalangira Petero, neryo mwabũga ati, Nawe uli muguma wa kubo nibya. Nĩkwa Petero mwamũsũbĩrya ati, Tahi, sĩ ĩngye!
42022059	Kandi enyũma w'aho ng'esaa nguma, ogundi mundu mwahatikana ati, Kwenene omundu oyũ abya haguma naye, kusangwa naye ni Mũgalĩlaya nibya.
42022060	Nĩkwa Petero mwabũga ati, Sĩnyasĩ ebyo ũkabũga tahi! Neryo-neryo akĩnabũga engoko-lume moyabika.
42022061	Neryo Omukama mwakeba mwatungerera Petero. Neryo Petero mwibuka ekĩnywa ky'Omukama ngoko amubwira ati, Mũnabwĩre, engoko-lume ite yabika, ukandinyigana ngendo ĩsatu.
42022062	Neryo Petero mwahulukira eyĩhya, mwalira n'obũlĩge!
42022063	Neryo abandu ababya bakateya Yesu mobamũsekererya n'erĩmũswĩrya.
42022064	Kandi mobaswika ameso wa Yesu mobamũbũlya bati, Uminyerere! Nindi yo wamakũswĩrya kwehĩ?
42022065	Kandi mobamubwira eyindi myatsi mingi bakamutsuma.
42022066	Neryo bwabere bwakya, erĩbũgĩro ly'abakulu b'abandu molyahĩndana, abahererĩ bakulu n'abakangĩrĩrya b'Emigambo, neryo mobatwala Yesu omo nyũmba yabo y'erĩbũgĩro, bati,
42022067	Utubwire, uli Kristo kwehĩ? Nĩkwa mwabwirabo ati, Namababwira isimwendinyĩkĩrĩrya.
42022068	Kandi, namababũlya mwatsi, isimwendĩnyĩsũbĩrya.
42022069	Nĩkwa erĩtsũka lino Omugala w'Omundu asyĩkalĩbwa oko luhande lw'amali lwa Nyamuhanga w'obũtokĩ bosĩ.
42022070	Neryo abosĩ mobabũga bati, Uli Mugala wa Nyamuhanga kwehĩ? Yesu mwabwirabo ati, Ĩnywe mũkabũga kw'ali ĩnĩna ngye.
42022071	Nabo mobabũga bati, Tukine n'obwaga bw'abalangĩrĩ kwehĩ? Ĩtwe twabĩrĩowa ebĩnywa biwe.
42023001	Neryo endeko yosĩ eyo moyahangana mobatwala Yesu embere sya Pilato.
42023002	Neryo mobatsũka erĩhandĩkĩrĩrya Yesu bati, Motweya omundu oyũ ĩnĩakatalaya ekihanda kyetu, n'eritukaga erisolera Kaĩsarĩ. Kandi akabũga ati iye ni Kristo yo mwami.
42023003	Pilato mwamũbũlya ati, Uli mwami w'Abayũda kwehĩ? Yesu mwamũsũbĩrya ati, Wamabũgakyo.
42023004	Neryo Pilato mwabwira abahererĩ bakulu n'esyondeko ati, Sinditabana oko mundu oyũ ko musango.
42023005	Nĩkwa mobahatikana kutsibu bati, Akakola-kolaya bandu, ĩnĩakakangĩrĩraya eYũdea hosĩ, erĩtsũka eGalĩlaya erĩhĩka n'eno.
42023006	Nĩkwa Pilato abere owa ekĩ, mwabũlya Yesu nga ni Munya Galĩlaya.
42023007	Neryo abere abiminya ko Yesu abya w'ehamũlĩ ya Herode, mwamutuma uku Herode, kusangwa Herode abya eYerũsalema omo biro ebyo.
42023008	Neryo Herode mwatsema kutsibu abere alangira Yesu; kusangwa erĩtsũka kera abya akasonda erimulolako, kandi kusangwa abya akowa engulu yiwe, kandi ĩnĩabĩrĩhĩra amaha w'erilola oko kitiko-tiko ekyo akakola.
42023009	Neryo Herode mwabũlya Yesu emyatsi mingi, nĩkwa Yesu mwatamũsũbĩryakĩ.
42023010	N'abahererĩ bakulu n'abakangĩrĩrya b'Emigambo babya bimeneho bakahandĩkĩrĩrya Yesu yo kutsibu.
42023011	Neryo Herode n'abasĩrĩkanĩ buwe, mobasekererya Yesu n'erimupona. Neryo mobambalya Yesu olukimba lũkangabasenĩe, mobamũsũbya eyiri Pilato.
42023012	Oko kiro ekyo Herode na Pilato mobaswabya bwĩra oko bwĩra, kusangwa embere w'aho ibali n'obũyĩgũ omo katĩkatĩ kabo.
42023013	Neryo Pilato mwabirikirira haguma abahererĩ bakulu, n'abatabalĩ b'abandu,
42023014	mwabwirabo ati, Mwamandetera omundu oyũ muti, akatalaya abandu. Nabĩrĩmũtondesya embere syenyũ, sinditamubana ko musango omo myatsi eyo mukamũhandĩkĩrĩraya.
42023015	Kandi Herode mwatamubana ko musango, kusangwa amamũsũbya ũkw'ĩtwe, neryo, lebaya, sialitakola mwatsi owatolere erĩĩtwa.
42023016	Neryo ngandimusuyira n'erimubohola. [
42023017	Oko buli Biro Bikulu by'Erikiruka kyabya kitolere akabohola busana nabo omundu muguma w'omũlĩkĩ.]
42023018	Nĩkwa endeko yosĩ moyabirikira haguma bati, Omundu oyo akwe, utoboholere Baraba!
42023019	Baraba abya oyo wagusawa omo mũlĩkĩ busana n'obwanĩse omo mũyĩ na busana n'erĩĩta abandu.
42023020	Pilato abya anzĩre eribohola Yesu, neryo mwaswabũlya endeko eyo.
42023021	Nĩkwa mobabirikira kutsibu bati, Umubambe oko musalaba! Umubambe oko musalaba!
42023022	Neryo Pilato mwabũga nabo engendo y'akasatu ati, Omundu oyũ abirikola kibi kyahi kwehĩ? Sinditabana omwatsi owangaleka ĩnĩakwa. Ngandimusuyira n'erimubohola.
42023023	Nĩkwa endeko moyahatikana n'emirenge minene bati ĩtawe oko musalaba! Neryo emirenge yabo moyasĩnga.
42023024	Neryo Pilato mwatwa omwatsi ati, ekyo bakabũlaya kikolawe.
42023025	Neryo mwabohola omundu oyo basonda, oyo wagusawa omo mũlĩkĩ busana n'obwanĩse n'erĩĩta abandu, nĩkwa mwahererya Yesu yo kubo ati bakole ngoko banzĩre.
42023026	Neryo babere bakatwala Yesu, mobahamba Sĩmonĩ w'eKũrene oyo wabya akalũa omolĩ, neryo mobamũhekya omusalaba bati ahekego enyũma wa Yesu.
42023027	N'endeko nene y'abandu moyakwama Yesu, n'abakalĩ abamulirirako n'erĩmũsũsũmanira.
42023028	Nĩkwa Yesu mwakeberabo ati, Ĩnywe bakalĩ b'eYerũsalema! Simulire busana nage, nĩkwa mulire busana nenyũ n'abana benyũ.
42023029	Kusangwa ebiro byasyasa omugulu basyabũga bati, Obutseme buli oko bagumba, n'esyonda esitalitaheka makule na kera, n'amabere awatalibawako na kera!
42023030	Neryo abandu basyatsũka erĩbũga n'ebitwa bati, Mututerereko! n'oko hitwa, Mũtũbĩse!
42023031	Kusangwa emyatsi ng'eyĩ yamakolwa oko muti mubisi, yasyabya yiti oko muti ogũmĩre kwehĩ?
42023032	Kandi mobahamba abandi babiri, abakola-nabi, erĩĩtabo haguma na Yesu.
42023033	Neryo babere bahĩka aho ahakahulawa mo Aherĩhanga, mobabamba Yesu y'oko musalaba n'abakola-nabi abo, omuguma oko luhande lw'amali, n'ogundi oko luhande lw'amalembe.
42023034	Nĩkwa Yesu mwabũga ati, Tata ubuyirebo kusangwa sĩbasĩ ekyo bakakola! Kandi mobakanga obukanga, erigaba esyongimba siwe omo katĩkatĩ kabo.
42023035	Abandu nabo mobahanganaho bakasamalira. N'abatabalĩ nabo mobasekererya Yesu bati, Mwalamya abandi; naye ayĩlamaye amabya ini Kristo oyo wayisogawa na Nyamuhanga.
42023036	N'abasĩrĩkanĩ mobamũsekererya, ĩbakamũhĩkako n'erimuha epada,
42023037	bati, Wamabya uli Mwami w'Abayũda, ũyĩlamaye!
42023038	Neryo endata oko musalaba habya hasakĩrwe amasako aya ati, OYO NI MWAMI W'ABAYŨDA.
42023039	Kandi omuguma g'oko bakola-nabi abahanikawaho mwatsuma Yesu ati, Suli Kristo kwehĩ? Ũyĩlamaye iwe netu!
42023040	Nĩkwa ogundi mukola-nabi mwamũsũbĩrya, mwamukunga ati, Suliubaha Nyamuhanga kwehĩ? Kusangwa nawe uli k'omusango owali ng'oyũ.
42023041	Omusango wetu atunganene, kusangwa ĩtwe tukabana oluhembo olutolere emĩbĩrĩ yetu; nĩkwa omundu oyũ sialitakola ekibi.
42023042	Neryo mwabwira Yesu ati, Yesu unyibuke omugulu ukasa omo bwami bwawe!
42023043	Neryo Yesu mwamubwira ati, Kwenene ngabũga nawe, mũnabwĩre ukandibya haguma nage omo Paradĩso.
42023044	Neryo yabya nga saa ndatu, n'omwĩrĩmya mwabya omo kihugo kyosĩ erĩhĩka oko saa mwenda.
42023045	Neryo ekyakakala ky'eryuba mokyabula; n'olukimba olũkasũkũlĩraya ol'omo Hekalũ molwasatĩbwa mo bihande bibiri.
42023046	Neryo Yesu mwabirikira n'omulenge munene ati, Tata, ngahĩra ekĩrĩmũ kyage omo byala byawe! Neryo abere abĩbũga ebĩ, mwalekula.
42023047	Nĩkwa omugulu omukulu w'abasĩrĩkanĩ alangira emyatsi eyĩ, mwapipa Nyamuhanga ati, Kwenene omundu oyũ alwe mundu utunganene.
42023048	N'esyondeko syosĩ esyahĩndana busana n'erilangira ekitsibu ekĩ, babere babilangira emyatsi eyĩ mobasuba ewabo, ibanemuhumanga oko bĩkũba byabo.
42023049	N'abosĩ ababya basĩ Yesu, n'abakalĩ abamukwama bakalũa eGalĩlaya, mobahangana hali hake; bakalangira emyatsi eyĩ.
42023050	Nĩkwa habya omundu oyukahulawa mo Yosefũ w'eArĩmatea, omũyĩ w'Abayũda. Yosefũ abya mundu mubuya, n'oyutunganene ini mundu w'omw'ĩbũgĩro.
42023051	Iye mwatalĩga embĩta yabo n'erikola lyabo. Kandi abya akalinda obwami bwa Nyamuhanga.
42023052	Yosefũ oyũ mwaya uku Pilato, mwamusaba omubiri wa Yesu.
42023053	Neryo mwakĩmya omubiri wa Yesu, mwamũlĩngĩrako olukimba lw'ekĩtanĩ, neryo mwamũhĩra omw'isinda eyabatsawa omw'ĩbwe, eyite yatatabwamo mundu.
42023054	Ekyo kyabya kiro ky'erĩkokotya, n'eSabato yabya ikasonda erikya.
42023055	Nĩkwa abakalĩ abasa na Yesu bakalũa eGalĩlaya mobakwama Yosefũ, mobalangira eyisinda, kandi mobalangira ngoko mubiri wa Yesu ahĩrawamo.
42023056	Neryo abakalĩ abo mobasuba eka mobakokotya amanũkato n'amagũta awakakumba ndeke busana n'omubiri wuwe. N'oko Sabato mobaluhuka ng'Emigambo ko yikahana.
42024001	Nĩkwa oko kiro ky'erĩtsũka eyenga, omugulu kyatsũka erikya, abakalĩ mobahĩka oko yisinda, bakaleta amanũkato ago bakokotaya.
42024002	Neryo mobeya erĩbwe ĩryabĩrĩkũmbagalĩbwa lĩkalũa okw'isinda.
42024003	Neryo mobingiramo, nĩkwa mobatabana m'omubiri w'Omukama Yesu.
42024004	Neryo omugulu batika-tika busana n'omwatsi oyũ, lebaya, abandu babiri abambite esyongimba sĩkangabasenĩe mobabutukiraho hakũhĩ nabo.
42024005	Abakalĩ abo mobubaha mobatũlama ahisi. Neryo abandu abo mobabũlyabo bati, Busana nakĩ mukasonda-sondera oyuliho omo katĩkatĩ k'abaholĩre kwehĩ?
42024006	Siali hano, abĩrĩlũbũka. Mwibuke ngoko ababwira iniakine eGalĩlaya,
42024007	ati, Omugala, w'Omundu atolere erihoterwa oko bandu b'ebibi, n'eribambwa oko musalaba neryo enyũma w'ebiro bisatu ĩnĩalũbũka.
42024008	Neryo abakalĩ abo mobibuka ebĩnywa biwe,
42024009	mobasubula bakalũa okw'isinda, mobabwira abiga ĩkũmĩ n'omuguma n'abandi bosĩ emyatsi yosĩ eyĩ.
42024010	Abakalĩ abo babya Marĩa Magdalene, na Yoana, na Marĩa, nya Yakobo, n'abandi bakalĩ haguma nabo, mobabwira abakwenda b'emyatsi eyĩ.
42024011	Nĩkwa abakwenda mobaganĩrya ebĩnywa ebyo abakalĩ batũla nga buyira, mobatĩkĩrĩryabo.
42024012	Nĩkwa Petero mwahangana, mwatibita okw'isinda; neryo Petero mũnama mwakengemereramo, mwalangira esyongimba sy'ekĩtanĩ nyisa. Neryo mwasuba ewuwe akaswekera ebyabere.
42024013	Neryo oko kiro ekyo ababiri ba kubo babya bakagenda oko kayĩ akakahulawa mo Emaũ, olugendo lw'ebilometre ĩkũmĩ na kiguma erĩlũa eYerũsalema.
42024014	Nĩkwa babya bakakanĩa haguma emyatsi yosĩ eyabere.
42024015	Neryo babere banemũkanĩa n'erĩbũlanĩa Yesu ĩyowene mwasegera hakũhĩ nabo mwatsũka erĩgendanĩa haguma nabo.
42024016	Nĩkwa ameso wabo mwabya omo bũlĩme mobataswamuminya.
42024017	Yesu mwabũlyabo ati, Ko nĩ bĩnywa byahĩ ebyo mũkakanaya n'erĩbũlanĩa omugulu mukagenda kwehĩ? Nabo mobimana ĩbanakwĩre engitsi.
42024018	Omuguma wa kubo oyukahulawa mo Kleopa mwamũsũbĩrya ati, Kwe nina we wowene ukabungira eYerũsalema ũtasĩ ebyabere eno omo biro ebĩ kwehĩ?
42024019	Neryo Yesu mwabũlyabo ati, Ni myatsi yahi kwehĩ? Nabo bati, Emyatsi ya Yesu Mũnazaretĩ oyo wabya mũmĩnyererĩ w'amaka manene omo mĩbĩrĩ n'omo bĩnywa omo meso wa Nyamuhanga n'abandu bosĩ.
42024020	Nĩkwa abahererĩ bakulu n'abatabalĩ betu mobamuhotera bati atswerawe okw'ihola, neryo mobamũbambĩre oko musalaba.
42024021	Nĩkwa ĩtwe twabya n'amaha tuti yũkandĩtongolya Ĩsraelĩ. Kandi, hamatakya biro bisatu enyũma w'emyatsi eyĩ.
42024022	Kandi abakalĩ b'omo ndeko yetu babĩrĩtũswekya. Mobakaya okw'isinda omo ngyakya-ngyakya.
42024023	Nĩkwa mobatiteyamo omubiri wuwe. Neryo mobakasubula bati bamalola oko bamalaĩka omo bũlĩme abalyabwirabo bati aneho.
42024024	Neryo abandi b'endeko yetu mobakaya okw'isinda mobakegaya iko bine ngoko abakalĩ balĩabũga, nĩkwa mobatetamulolako.
42024025	Neryo Yesu mwabwirabo ati, Ĩnywe muli bakĩrũ, muli bolo omo mitima okw'ĩkĩrĩrya ebyosĩ abamĩnyererĩ babĩrĩbũga!
42024026	Sikyabya kitolere Kristo iniagalwa omo myatsi eyĩ n'eriingira omo lukengerwa luwe kwehi?
42024027	Neryo Yesu mwakanĩryabo emyatsi yiwe eyiri omo Masako erĩtsũka omo bitabu bya Musa n'amasako w'abamĩnyererĩ bosĩ.
42024028	Neryo mobahĩka hakũhĩ n'akayĩ ako babya bakayako, neryo Yesu mwabya ng'akalabira embere.
42024029	Nĩkwa mobahatikana Yesu bati, Wĩkale netu kusangwa bukahumbera, n'omwĩrĩmya ali hakũhĩ. Neryo Yesu mwingira erĩĩkala nabo.
42024030	Neryo abere ĩkala oko mesa haguma nabo, mwĩmya obundu mwatsumulabo, mwatsũtsangabo, mwahabobo.
42024031	N'ameso wabo mwalĩbũkala neryo mobamuminya, neryo Yesu mwabulirana omo meso wabo.
42024032	Nabo mobabwirana bati, Emitima yetu moyĩtetahũhana omwisi wetu akakanĩa netu omo nzira, n'omugulu alyatũkanĩraya Amasako kwehĩ?
42024033	Neryo mobahangana oko ndambĩ eyo mobasuba eYerũsalema, mobeya abiga erĩkũmĩ n'omuguma ĩbama bĩhĩndana haguma n'abandi ababya haguma nabo,
42024034	bati, Omukama abĩrĩlũbũka kwenene, kandi abiributukira Sĩmonĩ.
42024035	Neryo ababiri abo mobakanĩryabo ebyabere omo nzira, kandi ngoko bamuminyerera akatsũtsanga obundu.
42024036	Neryo omugulu babya bakabwirabo emyatsi eyĩ, Yesu ĩyowene mwahangana omo katĩkatĩ kabo, mwabwirabo ati, Obuholo bubye nenyũ!
42024037	Nĩkwa mobasĩsĩra, mobubaha, mobaganĩrya bati bamalangira kĩrĩmũ.
42024038	Nĩkwa mwabũlyabo ati, Busana nakĩ mũkahahũkaya emitima kwehĩ? Kandi busana nakĩ mukatika-tika omo mitima yenyũ kwehĩ?
42024039	Mulangire ebyala byage n'ebisando byage, kw'indi ĩnĩna ngye. Mũnyĩtũleko mulangire, kusangwa ekĩrĩmũ sikiwite omũnyokũ n'amakũha ngoko mukalangira inyinawitebyo.
42024040	Neryo abere abĩbũga ebĩ, mwakangyabo ebyala biwe n'ebisando biwe.
42024041	Neryo omugulu babya bakine bũtĩkĩrĩrya busana n'obutseme n'erisweka, Yesu mwabũga nabo ati, Munawite eky'erirya hano kwehĩ?
42024042	Nabo mobamuha ekitswe ky'erĩhere ekĩhũkĩre.
42024043	Yesu mwĩmyalyo, mwalyalyo embere syabo.
42024044	Neryo Yesu mwabwirabo ati, Ebĩ bye bĩnywa nababwira nyikine haguma nenyũ; emyatsi yosĩ eyasakawa busana nage omo Migambo ya Musa n'ebitabu by'abamĩnyererĩ n'omo Syonyimbo, yabya itolere iyabererera.
42024045	Neryo mwalĩbũla amalengekanĩa wabo eriminya Amasako.
42024046	Kandi Yesu mwabwirabo ati, Kĩsakĩre kiti, Kristo atolere eriagalwa n'erĩlũbũka enyũma w'ebiro bisatu.
42024047	Kandi kiti, Omo lĩna liwe omwatsi w'eribindula omutima n'erireka ebibi, n'eribuyira ly'ebibi litolere ĩbyatũlaganĩbwa oko bihanda byosĩ, erĩtsũka eYerũsalema.
42024048	Ĩnywe muli abalangĩrĩ b'emyatsi eyĩ.
42024049	Neryo mũlebaye, ngabatumira erilaga lya Tata wage; nĩkwa mulinde omo mũyĩ erĩhĩka aho obũtokĩ bũkalũa endata, bwasyabandagalirako.
42024050	Neryo mwasondolabo eyĩhya oko mũyĩ erĩhĩka eBetanĩa, neryo mwasumbira ebyala biwe by'endata n'eritsumulabo.
42024051	Neryo abere akatsumulabo mwayigabula kubo mwatwalwa elubula.
42024052	Neryo mobamũramya mobasuba eYerũsalema n'obutseme bunene.
42024053	Kandi mobasiba omugulu gosĩ omo Hekalũ n'eripipa Nyamuhanga.
43001001	Okw'ĩtsũka ly'erĩmbere Ekĩnywa kyabyaho, n'Ekĩnywa ekyo kyabya haguma na Nyamuhanga, kandi Ekĩnywa ekyo kyabya Nyamuhanga.
43001002	Neryo Ekĩnywa ekyo kyabya haguma na Nyamuhanga okw'ĩtsũka ly'erĩmbere.
43001003	Kandi busana naye emyatsi yosĩ moyahuluka eribyaho, isihali kindu ekyahangikawa ekyo atahangika.
43001004	Ekĩnywa ekyo kyabya n'engebe, n'engebe eyĩ moyabya kyakakala ky'abandu.
43001005	Kandi ekyakakala ekyo kĩkakoleraya omo mwĩrĩmya, n'omwĩrĩmya mwatalĩmyakyo.
43001006	Nyamuhanga mwatuma omundu, oyo wahulawa mo Yoane.
43001007	Yoane mwahĩka erĩtũla omwatsi iniatoka erĩtũla omwatsi w'ekyakakala, abandu bosĩ batoke erĩkĩrĩrya.
43001008	Yoane siabya ekyakakala ekyo, nĩkwa asa atoke erĩtũla omwatsi w'ekyakakala ekyo.
43001009	Ekyo kyabya kyakakala ky'ekwenene ekĩkahĩka omo kihugo, n'erĩkolerya obuli mundu.
43001010	Ekĩnywa ekyo kyabya omo kihugo, kandi ni iye yo wabumba ekĩhugo, nĩkwa ekihugo mokitetamuminya.
43001011	Iye mwahĩka omo kihugo kiwe, n'ababya bandu buwe mobatetamũkokya.
43001012	Nĩkwa abosĩ abamũkokaya, n'erĩmwĩkĩrĩrya, mwahabo ehamũlĩ eribya bana ba Nyamuhanga.
43001013	Nĩkwa mobatabutwa mo bana ba Nyamuhanga omo nzira y'omubiri, kutse omw'isonda ly'omubiri, kutse omw'isonda ly'abandu, nĩkwa Nyamuhanga yo wabutabo.
43001014	N'Ekĩnywa ekyo mokyabya mundu, naye mwĩkala omo katĩkatĩ ketu. Netu motwalangira olukengerwa luwe ĩloswĩre n'olukogo n'ekwenene. Olukengerwa olũ lwabya olwa Mugala Ekyusa ekyabutawa na Tata.
43001015	Yoane mwatũla omwatsi wa Yesu, mwabirikira ati, Oyũ yoyo nahula nyiti, Oyukasa enyũma syage ni mukulu kwĩngye, kusangwa anatula isindinabutwa.
43001016	Omo lukogo luwe olũtswagĩre abiritutsumula, iniakatuha olukogo n'olundi lukogo.
43001017	Kusangwa Nyamuhanga mwaha Musa Emigambo, nĩkwa olukogo n'ekwenene, Yesu Kristo yo waletabyo.
43001018	Sihali mundu wabilangira Nyamuhanga na kera; nina Nyamuhanga. Ekyusa, oyuli oko kĩkũba kya Tata, yo wabirimũmĩnyĩsya.
43001019	Ebĩ byo Yoane akanaya, omugulu Abayũda bamutumira abahererĩ n'Abalawĩ bakalũa eYerũsalema erĩmũbũlya bati, Uwendi kwehĩ?
43001020	Yoane mwatagana erĩtũlago, nĩkwa mwakangyabo ndeke ati, Sindi Kristo.
43001021	Nabo mobamũbũlya bati, Uwendi? Uli Elĩa kwehĩ? Yoane mwasũbĩrya ati, Ĩngye si iye. Kandi mobabũlya bati, Uli mũmĩnyererĩ kwehĩ? Naye mwasũbĩrya ati, Iyihi.
43001022	Neryo mobamũbũlya bati, Uwendi kwehĩ? Itwatoka erĩsũbĩrya abaliatutuma. Ukayahula uti kwehĩ?
43001023	Yoane mwasũbĩryabo ati, Ĩngye indi mulenge w'oyukabiri-kirira omo mbwarara, ngoko mũmĩnyererĩ Ĩsaya abũga ati, Mũtũngananaye embalu y'Omukama.
43001024	Neryo Abafarĩsayo bo batuma abakwenda abo.
43001025	Mobabũlya Yoane bati, Ũkabatĩsaya busana nakĩ wamabya isuli Kristo, kutse Elĩa, kutse mũmĩnyererĩ kwehĩ?
43001026	Yoane mwasũbĩryabo ati, Ngabatĩsaya omo magetsi, nĩkwa omo katĩkatĩ kenyũ hahangene omuguma oyo mũtasĩ.
43001027	Iye akasa enyũma wage, nĩkwa ĩngye sinyitolere erĩkũndũla omukoba w'engendero yiwe.
43001028	Emyatsi eyĩ yakolawa eBetanĩa, eyisirya w'eYorodanĩ, aho Yoane abatĩsĩraya.
43001029	Neryo engyakya Yoane mwalangira Yesu akasa aho ali, neryo mwabũga ati, Lebaya, Ekyana ky'Embũlĩ kya Nyamuhanga oyũkalũsaya ebibi by'ekihugo!
43001030	Oyũ yoyo nahula nyiti, Hali mundu oyukasa enyũma wage, oyuli mukulu kwĩngye, kusangwa anatula isindinabutwa.
43001031	Nage mondamuminya, nĩkwa monasa erĩbatĩsya omo magetsi, erĩmũmĩnyĩkalya oko bandu ba Ĩsraelĩ.
43001032	Yoane mwatũla omwatsi oyũ ati, Monalangira Omũlĩmũ akandagala akalũa elubula ng'akalĩkũkũ, n'erimubyako.
43001033	Nage mondamuminya, nĩkwa Nyamuhanga oyo wanyituma erĩbatĩsya omo magetsi, mwambwira ati, Oyo wasyalangira Omũlĩmũ akamwandagalirako n'erimubyako, yo yũkabatĩsaya omo Mũlĩmũ Abũyĩrĩre.
43001034	Nĩkwa nabirilangirakyo, kandi ngababwira nyiti, Oyũ ni Mugala wa Nyamuhanga.
43001035	Kandi engyakya Yoane abya imene haguma n'abiga buwe babiri.
43001036	Neryo mwalangira Yesu akalaba, neryo mwabũga ati, Lebaya, Ekyana ky'Embũlĩ kya Nyamuhanga!
43001037	N'abiga babiri abo mobowa akabũga atya neryo mobakwama Yesu.
43001038	Yesu mwakeba, mwalangirabo bakamukwama, neryo mwabũga ati, Mukasondakĩ kwehĩ? Nabo mobabwira Yesu bati, Rabĩ, ekĩnywa ekĩ kiti Mũkangĩrĩrya, wĩkerehi kwehĩ?
43001039	Yesu mwabwirabo ati, Mwase, mũlebayeho. Neryo mobasa mobalangira aho ĩkere. Neryo mobasiba haguma naye ekiro ekyo, kusangwa yabya hakũhĩ na saa ĩkũmĩ.
43001040	Omuguma g'oko babiri abowa Yoane akabũga n'erigenda haguma na Yesu, abya Anderea, mugala wabo Sĩmonĩ Petero.
43001041	Neryo Anderea mwatsũka eriyabana mugala wabo ye Sĩmonĩ, mwamubwira ati, Twabiribana Masĩya, (Ekĩnywa ekĩ kiti, Kristo).
43001042	Neryo Anderea mwaleta Sĩmonĩ uku Yesu. Yesu mwamutungerera mwabũga ati, Uli Sĩmonĩ, mugala wa Yoane. Wasyahulwa mo Kefa (Ekĩnywa ekĩ kiti, Petero).
43001043	Kandi engyakya Yesu mwasonda eriya eGalĩlaya. Neryo Yesu mweya Fĩlĩpo, mwamubwira ati, Unyikwame.
43001044	Nĩkwa Fĩlĩpo abya w'omũyĩ w'eBetesaĩda, omũyĩ wa Anderea na Petero.
43001045	Neryo Fĩlĩpo mwayabana Natanaelĩ, mwamubwira ati, Twabiribana oyo Musa asaka omo kitabu ky'Emigambo, n'abamĩnyererĩ nabo basaka busana naye. Ni Yesu w'eNazaretĩ, mugala wa Yosefũ.
43001046	Neryo Natanaelĩ mwamũbũlya ati, Kw'ekindu kyowene kyanganalũa eNazaretĩ kwehĩ? Fĩlĩpo mwamubwira ati, Wase ũlebaye.
43001047	Yesu mwalangira Naranaelĩ akasa ukw'iye, neryo mwabũga busana naye ati, Lebaya, Omũĩsraelĩ kwenene, oyute mo matebo!
43001048	Natanaelĩ mwabwira Yesu ati, Ukanyiminya uti kwehĩ? Yesu mwamũsũbĩrya ati, Mongakulangira omugulu ũlũe omo ndĩna y'omuti w'omũtĩnĩ, Fĩlĩpo ate akubirikira.
43001049	Natanaelĩ mwamũsũbĩrya ati, Mũkangĩrĩrya, uli Mugala wa Nyamuhanga! Uli Mwami wa Ĩsraelĩ!
43001050	Yesu mwamũsũbĩrya ati, Ukĩkĩrĩraya kusangwa nakubwira nyiti, Mongakulangira omo ndĩna y'omuti w'omũtĩnĩ kwehĩ? Wasyalangira emyatsi minene ũkw'eyĩ
43001051	Neryo Yesu mwabwirabo ati, Kũndũ-kũndũ, ngababwira nyiti, mwasyalangira olubula ilukingukere, n'abamalaĩka ba Nyamuhanga ibakahetuka n'eriandagalira oko Mugala w'Omundu.
43002001	Enyũma w'ebiro bisatu habya erĩherũkya omo mũyĩ w'eKana y'eGalĩlaya, kandi nyĩnya wa Yesu abyaho.
43002002	Nĩkwa Yesu n'abiga buwe mobabirikirwa okw'ĩherũkya eryo.
43002003	Neryo omugulu ebĩnyũ byosĩ byahwa nyĩnya wa Yesu mwamubwira ati, Sibawite bĩnyũ.
43002004	Neryo Yesu mwabũga naye ati, Mugole, sirirolere ukambwira ebyo nangakola, endambĩ yage siriyahĩka.
43002005	Neryo nyĩnya wuwe mwabwira abagombe ati, Ebyosĩ akababwira, mukolebyo.
43002006	Nĩkwa habya malega ndatu bahĩraho omo mitsye y'Abayũda y'erĩeryamo. Omo buli rĩrega mwabya lĩtre makũmĩ munani kutse erĩgana n'amakũmĩ abiri.
43002007	Yesu mwabwira abagombe ati, Mũsũlaye amalega w'amagetsi. Neryo mobũsũlyago ndeke erĩhĩka oko mũnywa g'obuli rĩrega.
43002008	Neryo Yesu mwabwira abagombe ati, Lino mutehebyo muhekerebyo omukama w'erĩherũkya. Nabo mobamutwalirabyo.
43002009	Neryo omukama w'erĩherũkya abere abigerya amagetsi awabiribya bĩnyũ, ĩsĩasĩ ebĩnyũ nga bĩryalũahi, nĩkwa abagombe abateha amagetsi ĩbanasĩ, omukama w'erirya oyo mwabirikira ĩba w'omũherũkĩ.
43002010	Mwabũga naye ati, Abandi bandu bakatsũka erĩhĩra ebĩnyũ byowene; neryo abandu bakabya babĩpũlya ndeke, bakahĩra ebĩnyũ ebĩtowene. Nĩkwa uwe wabiribika ebĩnyũ byowene erĩhũlũkyabyo lino.
43002011	Yesu akola enzũko eyĩ y'ebitiko-tiko eKana y'eGalĩlaya. Kandi mwamĩnyĩsya olukengerwa luwe, n'abiga buwe mobamwĩkĩrĩrya.
43002012	Enyũma w'aho Yesu, na nyĩnya wuwe, n'abagala babo, n'abiga buwe, mobandagalira eKapernaũmũ, kandi mobĩkalayo biro bike.
43002013	Neryo Ekiro ky'Erikiruka ky'Abayũda kyabya hakũhĩ, kandi Yesu mwahetukira eYerũsalema.
43002014	Omo Hekalũ Yesu mwabana abandu abagũlaya esyonde, n'esyombũlĩ, n'ehĩrĩkũkũ, n'abahĩnganĩa b'esyofranka ĩbanĩkere oko himesa hyabo.
43002015	Neryo Yesu mwakokotya enyambĩ y'omukoba; neryo mwahigira abosĩ b'eyĩhya oko Hekalũ, haguma n'esyombũlĩ n'esyonde. Kandi mũta esyofranka sy'abahĩnganĩa, n'erikubula ehimesa hyabo.
43002016	Kandi mwabũga n'abagũlaya ehĩrĩkũkũ ati, Mũlũsaye hino hyo muno! Muleke eriyira enyũmba ya Tata wage mo nyũmba y'akatale.
43002017	Abiga ba Yesu mobibuka ngoko kyasakawa kiti, Obũha bw'enyũmba yawe bũkanyĩta.
43002018	Neryo Abayũda mobamũsũbĩrya bati, Ũkatũkangaya ekitiko-tiko kyahi kusangwa ukakola emyatsi eyĩ kwehĩ?
43002019	Yesu mwasũbĩryabo ati, Mũhĩmbũle eHekalũ eyĩ, nage nasyahanganĩayo omo biro bisatu.
43002020	Neryo Abayũda mobabũga bati, Nawe wasyahanganĩayo omo biro bisatu kwehĩ? Mobahĩmba eHekalũ eyĩ omo mĩaka makũmĩ ani n'endatu!
43002021	Nĩkwa Yesu ahula ehekalũ y'omubiri wuwe.
43002022	Neryo omugulu Yesu alũbũkĩbawa oko baholĩ, abiga buwe mobibuka ngoko Yesu abũga ekĩ; neryo mobĩkĩrĩrya Amasako, n'ekĩnywa ekyo Yesu abũga.
43002023	Omugulu Yesu abya eYerũsalema okw'Ĩkiruka, omo biro bikulu ebyo, abangi mobamwĩkĩrĩrya, ibakalangira emĩbĩrĩ ĩkalĩre eyo akola.
43002024	Nĩkwa Yesu mwatalĩgabo, kusangwa abya asĩ abandu bosĩ.
43002025	Kusangwa siabya n'obwaga bw'eribwirwa omwatsi w'abandu, kusangwa iye abya asĩ ebiri omo mitima y'abandu.
43003001	Neryo habya omundu w'Abafarĩsayo, omũtabalĩ w'Abayũda, oyukahulawa mo Nĩkodemo.
43003002	Omundu oyo mwasa uku Yesu omo kiro, ati, Mũkangĩrĩrya, tũnasĩ k'uli mũkangĩrĩrya oyo walũa ewa Nyamuhanga. Kusangwa sihali mundu oyo wangatoka erikola ebitiko-tiko ebyo ukakola, Nyamuhanga ate haguma naye.
43003003	Yesu mwamũsũbĩrya ati, Kwenene, kwenene, ngabũga nawe, nyiti, Omundu amatendibutwa kandi, siangatoka erilola oko Bwami bwa Nyamuhanga.
43003004	Nĩkodemo mwabũlya Yesu ati, ko mundu angatoka eributwa ati, amabibya mukulu kwehĩ? Angatoka eriingira omo nda ya koyo wuwe n'eriswabutwa kwehĩ?
43003005	Yesu mwamũsũbĩrya ati, Kwenene, kwenene, ngakubwira nyiti, Omundu amatendibutwa oko magetsi n'oko Mũlĩmũ, siangatoka eriingira omo Bwami bwa Nyamuhanga.
43003006	Omubiri akabuta omubiri, n'Omũlĩmũ akabuta omũlĩmũ.
43003007	Susweke kusangwa mongakubwira nyiti, Litolere imwabutwa kandi.
43003008	Erihunga likabuhirira eyo lyanzĩre, nawe ũkowa erihuha lyalyo, nĩkwa ĩsĩwasĩ eyo lĩkalũa, kutse eyo likaya; kw'ali atya obuli mundu oyo Mũlĩmũ akabuta.
43003009	Neryo Nĩkodemo mwamũsũbĩrya n'erĩmũbũlya ati, Kw'emyatsi eyĩ yangabya iti kwehĩ?
43003010	Yesu mwasũbĩrya ati, Uwe uli mũkangĩrĩrya wa Ĩsraelĩ isuliminya emyatsi eyĩ kwehĩ?
43003011	Kwenene, kwenene, ngabũga nawe, ĩtwe tũkabũga ebyo twasĩ, kandi tũkatũla omwatsi w'ebyo twabirilangira, nenyũ sĩmũlĩrĩga erĩtũlago lyetu.
43003012	Namabya ngababwira emyatsi y'ekihugo ĩsĩmũlĩtĩkĩrĩryayo, namababwira emyatsi y'elubula, mwasyĩkĩrĩryayo muti kwehĩ?
43003013	Sihali omundu oyo wahetukira elubula, yo n'Omugala w'Omundu oyo wandagala akalũa elubula.
43003014	Ngoko Musa asumbira enzoka y'endata omo mbwarara, litya Omugala w'Omundu atolere erisumbirwa endata.
43003015	Neryo omundundi oyũkamwĩkĩrĩraya abane engebe y'erikota.
43003016	Kusangwa Nyamuhanga mwanza ekihugo ky'atya, kyaleka iniaha Mugala wuwe, Ekyusa kiwe, neryo oyũkamwĩkĩrĩraya siahere, nĩkwa abye n'engebe y'erikota.
43003017	Kusangwa Nyamuhanga mwatatuma Mugala wuwe omo kihugo eribya Mũtswerĩ wakyo, nĩkwa abye Omũlamya wakyo.
43003018	Oyũkĩkĩrĩraya Omugala sialitswerawa, nĩkwa oyũtetĩkĩrĩrya iniamabitswerwa, kusangwa sĩalĩtĩkĩrĩrya oko Mugala, Ekyusa kya Nyamuhanga.
43003019	Neryo eritswera lyerĩ, ekyakakala kyabiriasa omo kihugo, n'abandu mobanza omwĩrĩmya kwilaba ekyakakala, kusangwa emĩbĩrĩ yabo yabya mibi.
43003020	Kusangwa obuli mundu oyukakola ebibi akakwa ekyakakala ky'obusu, kandi sĩalĩhĩka oko kyakakala, emĩbĩrĩ yiwe mibi ĩkasyamĩnyĩkalĩbwa.
43003021	Nĩkwa oyukakola ekwenene akasa oko kyakakala, emĩbĩrĩ yiwe iminyikale kw'ikakolawa omo nzira y'erĩowa Nyamuhanga.
43003022	Enyũma w'emyatsi eyĩ, Yesu n'abiga buwe mobasa omo kihugo ky'eYũdea. Eyo, Yesu mwasiba nabo ĩnĩakabatĩsaya.
43003023	Yoane nibya abya akabatĩsĩrya eAĩnonĩ hakũhĩ n'eSalĩmũ, kusangwa ho habya magetsi mangi; kandi abandu babya bakahĩka n'erĩbatĩsĩbwa.
43003024	Kusangwa Yoane isialiaguswa omo mũlĩkĩ.
43003025	Neryo obuhaka mobwahuluka omo katĩkatĩ k'abiga ba Yoane n'Omũyũda oko mwatsi w'erĩerya.
43003026	Neryo abiga abo mobahĩka uku Yoane, mobamubwira bati, Mũkangĩrĩrya, oyo wabya haguma nawe eyisirya w'eYorodanĩ, oyo wahula, lebaya, akabatĩsaya, n'abandu bosĩ bakamũhĩkako!
43003027	Yoane mwasũbĩryabo ati, Omundu sialibana ekindu ekyo Nyamuhanga atamuha, kĩkalũa elubula.
43003028	Nenyũ muli batũlĩ b'omwatsi wage ngoko nabũga nyiti. Ĩngye sindi Kristo, nĩkwa natumawa embere siwe.
43003029	Oyuwite omũherũkĩ, nĩ ĩba w'omũherũkĩ; nĩkwa omwĩra w'ĩba w'omũherũkĩ, oyo wimene n'erimuhulikirira, akatsema kutsibu erĩowa omulenge w'ĩba w'omũherũkĩ. Litya obutseme bwage bwamahĩkana.
43003030	Litolere iniahama, nage inakeha.
43003031	Oyũkalũa endata alengĩre abosĩ, n'ow'ekihugo ni w'ekihugo, kandi akabũga eby'ekihugo. Oyũkalũa elubula alengĩre abosĩ.
43003032	Akatũla omwatsi w'ebyo abirilangira n'ebyo abĩrĩowa, kandi sihali mundu oyũkalĩga erĩtũlago liwe.
43003033	Oyũkalĩga erĩrũlago liwe, akakangaya ngoko Nyamuhanga ni kwenene.
43003034	Kusangwa oyo Nyamuhanga abirituma akabũga ebĩnywa bya Nyamuhanga, kusangwa Nyamuhanga sialirengera mundu y'Omũlĩmũ wuwe.
43003035	Tata anzĩre Omugala, kandi abĩrĩhĩra emyatsi yosĩ omo byala biwe.
43003036	Oyũkĩkĩrĩraya Omugala awite engebe y'erikota; nĩkwa oyutekenga Omugala siendisyalola oko ngebe, nĩkwa erihitana lya Nyamuhanga lĩmwĩkereko kera na kera.
43004001	Neryo Omukama abere aminya kw'Abafarĩsayo babĩrĩowa ko Yesu akayira n'erĩbatĩsya abiga bangi oko ba Yoane,
43004002	nĩkwa Yesu ĩyũtebatĩsaya, nĩkwa abiga buwe bo babatĩsaya.
43004003	Yesu mwalũa eYũdea mwaswaya eGalĩlaya.
43004004	Kandi kyabya kitolere inialabira oko kihugo ky'eSamarĩa.
43004005	Neryo Yesu mwahĩka oko mũyĩ w'eSamarĩa owakahulawa mo Sũkarĩ, hakũhĩ n'ekitaka ekyo Yakobo aha mugala wuwe ye Yosefũ.
43004006	Neryo ekitehero kya Yakobo kyabyaho. Neryo Yesu, ĩnĩalũhĩre busana n'olugendo luwe kwĩkala atya oko kitehero. Endambĩ yabya hakũhĩ na saa sĩta.
43004007	Omũkalĩ w'eSamarĩa mwahĩkaho akateha amagetsi. Yesu mwamubwira ati, Umba aw'erĩpũlya.
43004008	Kusangwa abiga ba Yesu babya ibabiriya oko mũyĩ eriyagula ebyalya.
43004009	Omũkalĩ w'eSamarĩa oyo mwabwira Yesu ati, Uwe uli Mũyũda, nage indi Mũsamarĩa, ũkanyĩbũlaya aw'erĩpũlya uti kwehĩ? Kusangwa Abayũda baponene n'Abasamarĩa.
43004010	Yesu mwamũsũbĩrya ati, Kumbe wasĩ olũsũnzo lwa Nyamuhanga, n'oyũkabũga nawe ati, Umba aw'erĩpũlya, kumbe wabĩrĩmũbũlya, naye kumbe abirikuha amagetsi w'engebe.
43004011	Omũkalĩ mwamubwira ati, Mukama, suwite eky'eritehamo, n'ekitehero ni kiri. Neryo ukabana magetsi w'engebe ayo go hahi kwehĩ?
43004012	Tata-kulu wetu Yakobo, mwatuha, ekitehero ekĩ, naye mwapũlya kukyo n'abagala buwe, n'ebihangulo biwe, nawe uli mukulu kwilaba tata-kulu wetu ye Yakobo kwehĩ?
43004013	Yesu mwamũsũbĩrya ati, Oyũkapũlaya oko magetsi aya asyaswakwa enyota.
43004014	Nĩkwa oyũkapũlaya amagetsi ago nasyamuha siendisyaswakwa enyota na kera. Nĩkwa amagetsi ago nasyamuha asyabya omwisi wuwe eyĩsoko y'amagetsi awakakũnũnũka n'erimuha engebe y'erikota.
43004015	Omũkalĩ mwabũga ati, Mukama, umbe oko magetsi ayo, neryo sindiendĩsyaswakwa nyota, kutse ndasyaswasa eno n'eriteha magetsi!
43004016	Yesu mwamubwira ati, Ugende, ubirikire ĩbawe, mwase eno.
43004017	Omũkalĩ oyo mwasũbĩrya ati, Singwite ĩbage. Yesu mwamũsũbĩrya ati, Wamabũga ndeke uti suwite ĩbawe.
43004018	Kusangwa wabiribya n'abĩbawe batanu, n'oyo guli naye sĩ ĩbawe. Ekĩ wabĩrĩbũga kwenene.
43004019	Omũkalĩ mwabũga na Yesu ati, Mukama, namalebya k'uli mũmĩnyererĩ.
43004020	Abotata wetu mobaramya Nyamuhanga oko kitwa ekĩ, nenyũ mũkabũga muti eYerũsalema ho abandu batolere erĩramĩrya Nyamuhanga.
43004021	Yesu mwamubwira ati, Mũkalĩ, ũnyĩkĩrĩraye, omugulu asyasa isimwendisyaswaramya Tata oko kitwa ekĩ, kutse eYerũsalema.
43004022	Ĩnywe mũkaramaya ekyo mũtasĩ; ĩtwe tũkaramaya ekyo twasĩ, kusangwa erilama lĩkalũa oko Bayũda.
43004023	Nĩkwa omugulu akasa, kandi lino ane, abaramya b'ekwenene basyaramya Tata omo kĩrĩmũ n'ekwenene, kusangwa Tata akasondaya abandu abali batya eribya baramya buwe.
43004024	Nyamuhanga nĩ Mũlĩmũ, n'abakamũramaya litolere ĩbamũramya omo kĩrĩmũ n'omo kwenene.
43004025	Omũkalĩ mwabũga na Yesu ati, Nyasĩ Masĩya asyasa, Oyukahulawa mo Kristo, ekiro oyo asyasa, asyatubwira emyatsi yosĩ.
43004026	Yesu mwamũsũbĩrya ati, Ĩngye ngabũga nawe, ni iye.
43004027	Oko saa eyo abiga ba Yesu mobasubula, neryo mobasweka kusangwa abya akabũga n'omũkalĩ oyo. Nĩkwa sihabya oyũkabũga ati, Ukasondakĩ kwehĩ? Kutse, Busana nakĩ ũkabũga naye kwehĩ?
43004028	Neryo omũkalĩ oyo mwasĩga erĩrega liwe, mwaya oko mũyĩ, mwabwira abandu bayo ati,
43004029	Mwase, mũlebaye omundu, oyo wamambwira ebyosĩ nakola. Oyũ si Kristo kwehĩ?
43004030	Nabo mobalũa oko mũyĩ, mobahĩka uku Yesu.
43004031	Omo mugulu oyo abiga mobalemba-lemba Yesu bati, Mũkangĩrĩrya, ulya!
43004032	Nĩkwa Yesu mwabwirabo ati, Ngwite akalyo k'erirya ako mũtasĩ.
43004033	Kyaleka abiga ĩbabũlanĩa bati, Hali mundu wamuletere akalyo kwehĩ?
43004034	Nĩkwa Yesu mwabwirabo ati, Akalyo kage ni 'kola erisonda ly'oyo wanyituma, n'eribuga omũbĩrĩ ogo amba.
43004035	Sĩmwebũga muti, Hakĩsĩya mikera ĩnĩ erigesa ĩryahĩka, kwehĩ? Lebaya, ngababwira nyiti, Musumbe ameso wenyũ, musamalire amalima erĩre, amahĩka erigeswa.
43004036	Oyukagesa akahamba oluhembo. Kandi akahĩndanaya esyombuto busana n'engebe y'erikota, neryo omũbĩbĩ n'omũgesĩ ibatoka eritsemera haguma.
43004037	Kusangwa erĩbũga erĩ ni kwenene riti, Omundu muguma akabiba, n'ogundi akagesa.
43004038	Ngabatuma eriyagesa aho mutakola; abandi babirikola, nenyũ mwabiriingira omo mĩbĩrĩ yabo.
43004039	Neryo omo mũyĩ oyo, Abanya Samarĩa bangi mobĩkĩrĩrya Yesu busana n'ekĩnywa ky'omũkalĩ oyo wabũga ati, Amambwira ebyosĩ ebyo nakola.
43004040	Neryo Abanya Samarĩa babere bahĩka uku Yesu, mobamuhatikana bati ĩkale haguma nabo. Neryo Yesu mwĩkalaho biro bibiri.
43004041	Abandi bangi mobĩkĩrĩrya busana n'ekinywa kya Yesu.
43004042	Mobabwira omũkalĩ bati, Lino tũkĩkĩrĩraya, si busana n'erĩbũga lyawe, nĩkwa kusangwa ĩtwe twabĩrĩowa ĩtwebene-bene, kandi tũnasĩ oyũ, kwenene kw'ali Mũlamya w'ekihugo.
43004043	Neryo enyũma w'ebiro bibiri, Yesu mwalũaho mwaya eGalĩlaya.
43004044	Kusangwa Yesu abya ĩnĩabĩrĩbũga ati, Omũmĩnyererĩ sĩalĩsĩkĩbawa omo kihugo ky'ewabo.
43004045	Neryo omugulu ahĩka eGalĩlaya, Abanya Galĩlaya mobamũkokya kusangwa mobalangira emyatsi yosĩ akola eYerũsalema oko biro bikulu, kusangwa nabo mobaya oko biro bikulu ebyo.
43004046	Neryo Yesu mwaya kandi eKana y'eGalĩlaya, aho abindulira amagetsi mo bĩnyũ. Nĩkwa eKapernaũma habya omũtabalĩ muguma, n'omugala wuwe abya alwere.
43004047	Omugulu owa ko Yesu abĩrĩlũa eYũdea n'eriya eGalĩlaya, omũtabalĩ oyo mwahĩka uku Yesu, n'erĩmũbũlya ati andagale erĩlamya mugala wuwe, kusangwa abya hakũhĩ n'erihola.
43004048	Neryo Yesu mwamubwira ati, Ĩnywe mwamatendilangira ebitiko-tiko n'eby'eriswekera, sĩmwendĩsyĩkĩrĩrya n'ahake.
43004049	Omũtabalĩ oyo mwabũga na Yesu ati, Mukama, andagalirayo omwana wage ate ahola.
43004050	Yesu mwamubwira ati, Genda, mugala wawe aneho. Omundu oyo mwĩkĩrĩrya ekĩnywa ekyo Yesu amubwira, neryo mwagenda.
43004051	Neryo abagombe buwe mobahĩndana naye akandagala bati, Mugala wawe aneho.
43004052	Naye mwabũlyabo esaa omwana wuwe atsũka erilama. Nabo mobamubwira bati, Mũlĩgolo oko saa sirinda erĩhũhana molyamũlũĩreko.
43004053	Neryo ĩse mwaminya ko yabya oko saa eyo Yesu amubwira ati, Mugala wawe aneho. Neryo omundu oyo mwĩkĩrĩrya n'enyũmba yiwe yosĩ.
43004054	Ekĩ ni kitiko-tiko ky'akabiri ekyo Yesu akola abĩlũa eYũdea akaya eGalĩlaya.
43005001	Enyũma w'emyatsi eyĩ, habya ebiro bikulu by'Abayũda, neryo Yesu mwahetukira eYerũsalema.
43005002	Kandi eYerũsalema hakũhĩ n'Olũkyo lw'Esyombũlĩ, hali ekitsinga ekiwite ebitalikirire bitanu. Ekitsinga ekyo kikahulawa mo Betesaĩda.
43005003	Omo bitalikirire ebĩ habya endeko y'abakonĩ, esyondĩmatĩme, n'ebirema, n'abũmĩre, [ibakalindirira erĩtabũkala ly'amagetsi.
43005004	Kusangwa omũlaĩka w'Omukama iniakandagala igumi-guma omo kitsinga eripanza amagetsi. Neryo oyũkatsũka eriya omo magetsi anabĩtabũkala, ĩnĩalamĩbwa oko ndwala eyo alwe akwĩre.]
43005005	Neryo omundu muguma abyaho, inialwere oko myaka makũmĩ asatu n'omunani.
43005006	Neryo Yesu mwamulangira iniagotsereho, kandi mwaminya omundu oyo kw'abirilwala biro bingi. Neryo mwamũbũlya ati, Wanzĩre erilama kwehĩ?
43005007	Omũkonĩ oyo mwamũsũbĩrya ati, Mukama, singwite omundu w'erĩnyĩhĩra omo kitsinga omugulu amagetsi akatabũkala; nĩkwa omugulu ngalenga eriyamo, ogundi mundu akanyitanga.
43005008	Neryo Yesu mwamubwira ati, Hangana, uheke engyingo yawe, uyigendere.
43005009	Neryo-neryo omundu oyo mwalama. Neryo mwaheka engyingo yiwe, mwayigendera. Nĩkwa ekiro ekyo kyabya ekiro ky'eSabato.
43005010	Neryo Abayũda mobabwira oyo walamĩbawa bati, Mũnabwĩre ni Sabato, kandi Emigambo ĩkakũganaya eriheka engyingo yawe.
43005011	Nĩkwa mwasũbĩryabo ati, Oyũlyanyĩlamaya yuliambwira ati, Uheke engyingoyawe, uyigendere.
43005012	Nabo mobamũbũlya bati, Omundu oyo yondi oyukakubwira ati, Uheke engyingo yawe uyigendere kwehĩ?
43005013	Nĩkwa oyo walamĩbawa mwataminya nga nindi, kusangwa Yesu iniamabĩlũaho omugulu endeko yabyaho.
43005014	Enyũma w'aho, Yesu mwamweya omo Hekalũ, mwamubwira ati, Lebaya, wabirilama. Suswekola ekibi, ukasyabya ko mwatsi akalĩre kw'aho.
43005015	Neryo omundu oyo mwalũaho, mwayabwira Abayũda kw'ali ini Yesu oyo wamũlamaya.
43005016	Busana n'omwatsi oyũ Abayũda mobatsũka erĩendererya Yesu, kusangwa abya akakola emyatsi eyĩ oko kiro ky'eSabato.
43005017	Nĩkwa Yesu mwasũbiryabo ati, Tata wage akakola emigulu yosĩ, ĩngye nage ngakola.
43005018	Busana n'omwatsi oyũ Abayũda mobasonda-sonda erĩmwĩta kwilaba; kusangwa ambu abya akaketa omugambo w'eSabato, kandi kusangwa abya akahula Nyamuhanga mo Tata wuwe, ĩnĩakayĩrĩngĩrĩranaya na Nyamuhanga.
43005019	Neryo Yesu mwasũbĩryabo ati, Kwenene, kwenene ngabũga nenyũ nyiti, Omugala sialikola kindu ĩyowene, nĩkwa akakola ebyo akalangira Tata wuwe akakola; kusangwa ebyosĩ Ĩse akakola, byo Mugala akakola atya nibya.
43005020	Kusangwa Ĩse anzĩre Mugala, kandi akamũkangaya emyatsi yosĩ eyo akakola. Kandi emĩbĩrĩ minene ũkw'eyĩ asyamũkangyayo, imwatoka erisweka.
43005021	Kusangwa ngoko Tata akalũbũkaya abaholĩ n'erihabo engebe, litya Omugala akaha engebe ukw'abo anzĩre erihayo.
43005022	Kandi Tata sialitswera omundu n'omuguma. Nĩkwa abĩriha Omugala ehamũlĩ y'eritswera lyosĩ.
43005023	Neryo abosĩ batoke erĩsĩkya Omugala, ngoko bakasĩkaya Tata. Oyũtesĩkaya Omugala, sĩalĩsĩkaya Tata oyo wamutuma.
43005024	Kwenene, kwenene ngababwira, oyũkowa ebĩnywa byage, n'erĩkĩrĩrya oyo wanyituma, awite engebe y'erikota. Kandi siendisyatswerwa, nĩkwa abĩrĩlũa omo luholo, abiringira omo ngebe.
43005025	Kwenene, kwenene, ngababwira, endambĩ ikasa, na lino ineho, omugulu abaholĩ basyowa omulenge w'Omugala wa Nyamuhanga, n'abo abakowa basyabyaho.
43005026	Kusangwa ngoko Tata ni mwenye engebe, litya abiriha Omugala eribya omwenye engebe.
43005027	Kandi abiriha Omugala ehamũli y'eritswera esyombanza, kusangwa iye ni Mugala w'Omundu.
43005028	Simusweke busana n'ekĩ; kusangwa endambĩ ikasa, oko mugulu oyo, abosĩ abali omo masinda basyowa omulenge wuwe.
43005029	Basyalũa omo masinda wabo; abakola emĩbĩrĩ mibuya basyalũbũka oko ngebe, n'abakola ebibi basyalũbũka oko lubanza lw'eritswerwa.
43005030	Sinditoka erikola kindu omw'iyihana lyage; ngatswera ngoko Nyamuhanga akambwira, n'eritswera lyage ritunganene; kusangwa sindisonda erikola ebyo nyanzĩre, nĩkwa erianza ly'oyo wanyituma.
43005031	Namatũla omwatsi wage ĩngyowene, erĩtũlago lyage si kwenene.
43005032	Hali gundi oyũkatũlago busana nage; kandi nyĩnasĩ ebyo akabũga busana nage ni kwenene.
43005033	Mwabiritumira Yoane y'abakwenda, naye abĩrĩtũla omwatsi w'ekwenene.
43005034	Nĩkwa ĩngye sindi n'obwaga bw'erĩtũlago ly'abandu; nĩkwa ngabũga emyatsi eyĩ, imwatoka erĩlamĩbwa.
43005035	Yoane abya tala eyikaka n'erĩkolerya, nenyũ mwabya mwanzĩre eritsema katambĩ omo kyakakala kiwe.
43005036	Nĩkwa ĩngye ngwite erĩtũlago lĩnene-kwilaba erya Yoane; kusangwa emĩbĩrĩ eyo Tata abirimba eribugirira, emĩbĩrĩ eyo ngakola ĩkatũlago busana nage, iti Tata abirinyituma.
43005037	Na Tata oyo wanyituma, iye abĩrĩtũla omwatsi busana nage. Ĩnywe sĩmwetowa omulenge wuwe na kera, kutse erilangira ekĩsosekanĩo kiwe.
43005038	Kandi simuwite ekĩnywa, kusangwa sĩmũlĩkĩrĩraya oyo atuma.
43005039	Mukasoma Amasako, kusangwa mũkaganĩraya muti muwite engebe y'erikota. Kandi Amasako ayo akatũlago busana nage!
43005040	Nĩkwa sĩmũlĩrĩga erĩmbĩkako imwatoka eribana engebe.
43005041	Sindisonda eripipwa n'abandu.
43005042	Nĩkwa nyĩbasĩ; simuwite olwanzo lwa Nyamuhanga omo mitima yenyũ.
43005043	Nabĩrĩhĩka omo lĩna lya Tata wage, nenyũ sĩmũlĩtanyĩkokya; ogundi amasa omo lĩna liwe ĩyowene, mwasyamũkokya.
43005044	Mukatoka erĩkĩrĩrya muti, omugulu mukabana erĩsĩkanĩa omuguma oko gundi kwehĩ, isimulisonda-sonda erĩsĩkya erĩkalũa uku Nyamuhanga ĩyowene.
43005045	Sĩmũganĩraye muti nasyabahandikirira embere sya Tata. Musa yo wasyabahandikirira. Ni Musa oyo mũkahĩra kw'amaha.
43005046	Kusangwa kumbe mwĩkĩrĩraya uku Musa, nga mwanganyĩkĩrĩrye; kusangwa iye mwasaka emyatsi yage.
43005047	Nĩkwa mwamatendĩkĩrĩrya Amasako wuwe, mwasyĩkĩrĩrya ebĩnywa byage byo muti kwehĩ?
43006001	Enyũma w'aho Yesu mwagenda eyisirya w'engetsi y'eGalĩlaya, ye Ngetsi y'eTĩberĩa.
43006002	N'endeko nene moyamukwama, kusangwa balangira ebitiko-tiko ebyo abya akakolera abakonĩ.
43006003	Nĩkwa Yesu mwahetukira oko kitwa, n'eyo mwĩkala n'abiga buwe.
43006004	Neryo Ebiro Bikulu by'Erikiruka by'Abayũda byabya hakũhĩ.
43006005	Neryo Yesu mwasumba ameso wuwe, mwalangira endeko nene ĩkamũhĩkako, neryo mwabũga na Fĩlĩpo ati, Twangagula amandu go hahi, aba batoke eriryago kwehĩ?
43006006	Yesu abya akabũga atya erimulengako; kusangwa abya asĩ ebyo asonda erikola.
43006007	Fĩlĩpo mwamũsũbĩrya ati, Amandu w'esyodĩnarĩ magana abiri siangatolerabo nomo bangalya obuli mundu kake.
43006008	Omuguma w'oko biga buwe ye Anderea, mugala wabo Sĩmonĩ Petero, mwamubwira ati.
43006009	Hano hali omũlwana oyuwite amandu atanu w'ekisusu, n'amahere abiri, nĩkwa hino nĩkĩ busana n'abandu bangahaba kwehĩ?
43006010	Yesu mwabwirabo ati, Mwĩkalaye abandu b'ahisi. Neryo aho habya ebiti bingi. Neryo abalume abo mobĩkala ahisi. Eriganza lyabo lyabya nga elfu ĩtanu (5000).
43006011	Neryo Yesu mwĩmya amandu ayo, neryo mwagabirago oko babya bĩkere ahisi. Mwakola atya nibya n'amahere eriha abosĩ ngoko babya banzĩre.
43006012	Babere babĩũgũta, Yesu mwabwira abiga buwe ati, Mukuma-kume ebihande-bihande ebitahangukira, sihatale kindu.
43006013	Neryo mobasonga-songya, mobũsũlya ebitiri ĩkũmĩ na bibiri oko bitahangukira ebyalũa oko mandu atanu w'ekisusu ebyasaka, abandu babirya.
43006014	Neryo abandu babere balangira ekitiko-tiko ekyo Yesu akola, mobabũga bati, Kwenene oyũ nĩ Mũmĩnyererĩ oyo wasyasa omo kihugo!
43006015	Nĩkwa Yesu mwaminya kw'abandu babya bakasonda erĩhĩka n'erimuhamba n'amaka erimuyira mo mwami. Neryo mwalũaho mwaya oko kitwa ĩyowene.
43006016	Neryo bwabere bwabya ĩgolo-golo abiga buwe mobandagalira oko ngetsi.
43006017	Neryo babere babingira omo bwato, mobatsũka erisoka engetsi bakaya eKapernaũmũ. Neryo ibwamabihumbera, nĩkwa Yesu ĩsĩalĩahĩka aho bali.
43006018	N'engetsi moyatsũka erigunga busana n'erihunga lĩkalĩre eryabya likabuhirira.
43006019	Neryo abiga mobagoya olulengo lw'ebilometre bitanu kutse ndatu, neryo mobalangira Yesu iniakatandayira oko magetsi akahĩka hakũhĩ n'obwato; neryo mobubaha.
43006020	Nĩkwa Yesu mwabũga nabo ati, Nĩ ĩngye, simubahe!
43006021	Neryo mobalĩga erĩmũkokya omo bwato; neryo-neryo obwato mobwahĩka oko mũsĩke eyo babya bakalolya.
43006022	Neryo engyakya endeko eyahangana eyisirya w'engetsi moyalangira isihali obundi bwato buke aho, ibo n'obuguma. Kandi mobaminya ko Yesu sialitingira omo bwato haguma n'abiga buwe, nĩkwa abiga mobagenda ĩbobene.
43006023	Awandi mato make-make mwalũa eTĩberĩa, mwahĩka hakũhĩ n'aho endeko yalira amandu, Omukama iniamabiha ewasĩngya.
43006024	Neryo omugulu endeko yalangira Yesu n'abiga buwe ko bateho, mobingira omo mato make-make, mobaya eKapernaũmũ, erisonda-sonda Yesu.
43006025	Kandi omugulu abandu begaya Yesu eyisirya w'engetsi, mobamũbũlya bati, Mũkangĩrĩrya, wahĩka eno yo mugulu wahi kwehĩ?
43006026	Yesu mwasũbĩryabo ati, Kwenene, kwenene ngabũga nenyũ, mukanyĩsondaya kusangwa mwalya oko mandu, momũgũta, si busana n'erilangira ebitiko-tiko.
43006027	Simukolere ebyalya ebikahonda, nĩkwa mukolere ebyalya ebikabyaho erĩhĩka oko ngebe y'erikota. Ebyalya ebĩ Omugala w'Omundu asyabahabyo, kusangwa Nyamuhanga, Tata, abĩrĩmũhĩra kw'ekiminyikalo ky'erĩmũsĩma.
43006028	Neryo mobabũlya Yesu bati, Tuyire tuti tutoke erikola emĩbĩrĩ ya Nyamuhanga kwehĩ?
43006029	Yesu mwasũbĩryabo ati, Omũbĩrĩ wa Nyamuhanga goyũ: mwĩkĩrĩraye oyo Nyamuhanga atuma.
43006030	Neryo mobamũbũlya bati, Wangakolakĩ mo kitiko-tiko neryo tulangirekyo, n'erĩkwĩkĩrĩrya kwehĩ? Ukakola omũbĩrĩ wahi kwehĩ?
43006031	Abotata-kulu betu mobalya amana omo mbwarara; ngoko byasakawa biti, Mwahabo obundu bw'erirya obũkalũa elubula.
43006032	Yesu mwabwirabo ati, Kwenene, kwenene ngababwira, kw'atabya Musa oyo wabaha obundu obwalũa elubula; nĩkwa ni Tata wage oyukabaha obundu bw'ekwenene obũkalũa elubula.
43006033	Kusangwa obundu obo Nyamuhanga akaha yo yũkalũa elubula n'eriha engebe oko kihugo.
43006034	Neryo mobamubwira bati, Mukama, utuhe obundu obo bw'ebiro byosĩ.
43006035	Yesu mwabũga nabo ati, Ĩngye indi bundu bw'engebe. Oyukasa kwĩngye sĩendĩsyakwa nzala na kera, n'oyũkanyĩkĩrĩraya sĩendĩsyakwa nyota na kera.
43006036	Nĩkwa ngababwira nyiti, Mwabirinyilolako, nĩkwa sĩmũlĩkĩrĩraya.
43006037	Abosĩ abo Tata akamba basyasa ũkw'ĩngye; n'oyukasa kwĩngye sindiendĩsyamũsũbya eyĩhya n'ahake.
43006038	Kusangwa sinandagala erĩlũa elubula erikola erianza lyage, nĩkwa nandagala erikola erianza ly'oyo wanyituma.
43006039	Kandi erianza ly'oyo wanyituma lyerĩ ati, sĩnyĩtalaye n'omuguma oko bosĩ abirimba, nĩkwa nyĩlũbũkaye abosĩ oko kiro ky'enyũma-nyũma.
43006040	Kusangwa erianza lya Tata wage lyerĩ ati, Oyukalangira Omugala, akamwĩkĩrĩrya, abane engebe y'erikota; nage nasyamũlũbũkya oko kiro ky'enyũma-nyũma.
43006041	Neryo Abayũda mobayikuna busana na Yesu, kusangwa abũga ati, Ĩngye indi bundu obwandagala bũkalũa elubula.
43006042	Neryo mobabya bakabũga bati, Omundu oyũ si Yesu, mugala wa Yosefũ kwehĩ? Ĩtwe tũnasĩ ĩse wuwe na nyĩnya wuwe. Ko lino akabũga ati, Nandagala ngalũa elubula, ati kwehĩ?
43006043	Yesu mwasũbĩryabo ati, Muleke emiyikuno omo katĩkatĩ kenyũ.
43006044	Sihali omundu oyukatoka erĩnyĩhĩkako, Tata oyo wanyituma ataliamuleta; nage nasyamũlũbũkya ekiro ky'enyũma-nyũma.
43006045	Abamĩnyererĩ mobasaka bati, Abandu bosĩ basyakangĩrĩrĩbwa na Nyamuhanga. Obuli mundu oyũkowa Tata n'erĩkangĩrĩrĩbwa naye, akahĩka ũkw'ĩngye.
43006046	Butsira erĩbũga ambu hali mundu wabirilangira Tata; yo n'oyũkalũa ewa Nyamuhanga, Iye abirilola uku Tata.
43006047	Kwenene, kwenene ngababwira, oyũkĩkĩrĩraya awite engebe y'erikota.
43006048	Ĩngye indi bundu bw'engebe.
43006049	Abotata-kulu benyũ mobalya amana omo mbwarara, mobahola.
43006050	Obũ bo bundu bukandagala bũkalũa elubula, neryo omundu atoke eriryabo, iniatahola.
43006051	Ĩngye indi bundu bw'engebe obwandagala bũkalũa elubula. Omundu amalya oko bundu obo, asyabyaho kera na kera; n'obundu obo nasyaha ni mubiri wage, ogo ngaha, ekihugo kitoke eribyaho.
43006052	Neryo Abayũda mobatsũka erikuba obuhaka omo katĩkatĩ kabo bati, Omundu oyũ angatoka erituha omubiri wuwe eriryago ati kwehĩ?
43006053	Yesu mwabwirabo ati, Kwenene, kwenene ngabũga nenyũ, mwamatindalya omubiri w'Omugala w'Omundu n'erĩpũlya omusasi wuwe, simuwite engebe omwisi wenyũ.
43006054	Oyukalya omubiri wage n'erĩpũlya omusasi wage, awite engebe y'erikota, nage nasyamũlũbũkya n'engebe oko kiro ky'enyũma-nyũma.
43006055	Kusangwa omubiri wage ni kalyo kũndũ, n'omusasi wage nĩ 'pũlya ly'ekwenene.
43006056	Oyukalya omubiri wage n'erĩpũlya omusasi wage amatikene ũkw'ĩngye, nage nyimatikene ukw'iye.
43006057	Ngoko Tata oyuliho anyituma, nage nyiriho busana na Tata; litya oyukanyirya, asyabyaho busana nage.
43006058	Obũ bo bundu obwandagala bũkalũa elubula; sibuli ng'obundu obo abotata-kulu benyũ balya, mobahola. Oyukalya obundu obũ asyabyaho kera na kera.
43006059	Yesu mwabũga enyatsi eyĩ omo nyũmba y'erĩhĩndanamo omugulu akangĩrĩraya eKapernaũmũ.
43006060	Neryo abangi b'oko biga ba Yesu omugulu bowa ebĩ mobabũga bati, Ekĩnywa ekĩ kĩkalĩre; ko nindi wangowakyo.
43006061	Nĩkwa Yesu, ĩnĩanasĩ kw'abiga buwe bakayikuna busana n'ebĩ, mwabwirabo ati, Ekĩ kikaleka ĩmwahũka-hũkya emitima kwehĩ?
43006062	Byasyabya biti, mwamalangira Omugala w'Omundu akahetukira eyo abya erĩmbere kwehĩ?
43006063	Nĩ Mũlĩmũ oyukaha engebe; omubiri sialigasakĩ. Ebĩnywa ebyo nabĩrĩbũga nenyũ nĩ Mũlĩmũ, kandi ni ngebe.
43006064	Nĩkwa hali abandi omo katĩkatĩ kenyũ abatĩkĩrĩraya. Kusangwa Yesu abya asĩ erĩmbere nga ni bahi abatĩkĩrĩrye, n'oyo wasyamuhotera.
43006065	Neryo Yesu mwaswabũga ati, Busana n'omwatsi oyũ, nabiribabwira nyiti sihali mundu wangatoka erĩnyĩhĩkako, Tata amatendimuha eriasa ũkw'ĩngye.
43006066	Busana n'ekĩ, abangi b'oko biga buwe mobasuba enyũma, mobataswalendera naye kandi.
43006067	Neryo Yesu mwabũlya abiga erĩkũmĩ n'ababiri ati, Nenyũ mũnanzĩre ĩmwayĩgenderya kwehĩ?
43006068	Sĩmonĩ Petero mwamũsũbĩrya ati, Mukama, twasyaya ukundi kwehĩ? Uwe uwite ebĩnywa by'engebe y'erikota.
43006069	Netu twabĩrĩkĩrĩrya twabiriminya k'uli Mũbũyĩrĩre wa Nyamuhanga.
43006070	Yesu mwasũbĩryabo ati, Mondayisoga nywe, erĩkũmĩ n'ababiri, kwehĩ? Nĩkwa omuguma g'ũkw'ĩnywe nĩ Satanĩ.
43006071	Nĩkwa abya akahula Yũda mugala wa Sĩmonĩ Ĩskarĩota. Kusangwa Yũda abya muguma g'okw'ĩkũmĩ n'ababiri, iyukandisyamuhotera.
43007001	Enyũma w'emyatsi eyĩ, Yesu mwalendera eGalĩlaya, kusangwa siabya anzĩre erirendera eYũdea kusangwa Abayũda basonda-sonda erĩmwĩta.
43007002	Neryo ebiro bikulu by'Abayũda by'amahema byabya hakũhĩ.
43007003	Abagala babo Yesu mobamubwira bati, Ũlũe hano, uye eYũdea, abiga bawe batoke erilola oko mĩbĩrĩ yawe eyo ukakola.
43007004	Kusangwa omundu sialĩbĩsa ebyo akakola, amabya akasonda eriminyikala ndeke. Wamakola emyatsi eyĩ ũyĩmĩnyĩkalaye oko kihugo.
43007005	Kusangwa abagala babo nibya mobatamwĩkĩrĩrya.
43007006	Neryo Yesu mwabũga nabo ati, Endambĩ yage siriyahĩka, nĩkwa endambĩ yenyũ ĩkahĩka emigulu yosĩ.
43007007	Ekihugo sikiritoka erĩbakwa obusu, nĩkwa kĩkanyĩkwa obusu, kusangwa ngabwirakyo nyiti emĩbĩrĩ yakyo ni mibi.
43007008	Ĩnywe muye oko biro bikulu ebyo. Sindiendisyaya oko biro bikulu ebĩ, kusangwa endambĩ yage siyeyaberwa.
43007009	Yesu abere abwirabo emyatsi eyĩ, mwasĩgala eGalĩlaya.
43007010	Nĩkwa abagala babo babere babigenda oko biro bikulu ebyo, Yesu mwayayo butsira embere sy'abandu, nĩkwa omo bũbĩso-bĩso.
43007011	Abayũda babya bakamusonda-sonda oko biro bikulu, bati, Alihi kwehĩ?
43007012	Neryo habya eminigonigo mingi omo katĩkatĩ k'endeko busana naye. Abandi mobabũga bati, Ni mundu mubuya, n'abandi bati, Iyihi, akatalaya endeko.
43007013	Nĩkwa sihabya mundu ukamwahula embere sy'abandu, busana n'eriubaha Abayũda.
43007014	Neryo omo katĩkatĩ k'ebiro bikulu ebyo Yesu mwaya omo Hekalũ, mwatsũka erĩkangĩrĩrya.
43007015	Neryo Abayũda mobasweka bati, Omundu oyũ amatoka akalasi ko ati isialitakangĩrĩrĩbwa kwehĩ?
43007016	Yesu mwasũbĩryabo ati, Ebyo ngakangĩrĩraya si byage, nĩkwa ni bya Nyamuhanga oyo wanyituma.
43007017	Omundu oyukasonda erikola erianza lya Nyamuhanga, asyaminya erĩkangĩrĩrya eryo nga ni rya Nyamuhanga kutse nga ngabũga omw'iyihana lyage.
43007018	Omundu oyũ akabũga ebiwe, akasonda eripipa liwe; nĩkwa oyukasonda eripipa ly'oyo wamutuma, iye ni kwenene, kandi sihali ekitatunganene omwisi wuwe.
43007019	Musa mwatabaha Emigambo kwehĩ? Nĩkwa sihali muguma g'ũkw'ĩnywe oyukakenga Emigambo. Busana nakĩ mukasonda-sonda erĩnyĩta kwehĩ?
43007020	Endeko mobamũsũbĩrya bati, Uli ko mbĩnga! Nindi yukasonda-sonda erĩkwĩta kwehĩ?
43007021	Yesu mwasũbĩryabo ati, Monakola omũbĩrĩ muguma, ũnywe bosĩ momwaswekerago.
43007022	Busana n'omwatsi oyũ, Musa mwabaha eribana. Si rya Musa, nĩkwa lyalũa oko botata-kulu benyũ. Neryo mũkabanaya omundu oko kiro ky'eSabato.
43007023	Omundu amabanĩbwa oko kiro ky'eSabato, Emigambo ya Musa isiyeketawa, mukanyihitanako kusangwa ngalamaya omundu yo ndeke oko kiro ky'eSabato kwehĩ?
43007024	Simutswere erilolwako, nĩkwa mutswere eritswera litunganene.
43007025	Neryo abandi b'oko bandu b'eYerũsalema mobabũga bati, Oyũ si yo bakasonda erĩĩta kwehĩ?
43007026	Kandi lebaya, akabũga embere sy'abandu, ĩsĩbebũga mwatsi naye! Kw'abatabalĩ banasĩ ndeke kw'oyũ ni Kristo kwehĩ?
43007027	Nĩkwa ekiro Kristo asyasa, sihali mundu oyo wasĩ eyo alũa. Nĩkwa tũnasĩ eyo mundu oyũ akalũa.
43007028	Neryo omugulu Yesu akangĩrĩraya omo Hekalũ, mwabirikira n'omulenge munene ati, Mũnyasĩ, kandi mũnasĩ eyo nalũa. Kandi sĩndĩtahĩka n'ehamũlĩ yage. Nĩkwa oyo wanyituma ni kwenene. Ĩnywe sĩmũmwasĩ.
43007029	Nĩkwa ĩngye nyĩnamwasĩ, kusangwa nalũa ewuwe, naye yo wanyituma.
43007030	Neryo mobasonda-sonda erimuhamba, nĩkwa mohatabya mundu oyo wamũhĩra kw'ebyala, kusangwa endambĩ yiwe ĩsĩrĩyahĩka.
43007031	Nĩkwa abangi b'omo ndeko mobamwĩkĩrĩrya bati, Ekiro Kristo asyasa asyakola ebitiko-tiko bingi kwilaba ebyo mundu oyũ akakola kwehĩ?
43007032	Abafarĩsayo mobowa endeko ĩkatsomererya Yesu. Neryo abahererĩ bakulu n'Abafarĩsayo mobatuma balembya erihamba Yesu.
43007033	Yesu mwabwirabo ati, Nasyabya nenyũ kandi katambĩ, neryo nasyaya ukw'oyo wanyituma.
43007034	Mwasyanyisonda-sonda, simwendisyanyibana, n'aho nasyabya simwangatoka erĩhĩkaho.
43007035	Neryo Abayũda mobakanĩa omo katĩ-katĩ kabo bati, Omundu oyũ asyayahi kwehĩ? ati, Sitwendisyamubana. Asyaya oko mĩyĩ y'Abagĩrĩkĩ aho Abayũda bali, n'erĩkangĩrĩrya Abagĩrĩkĩ kwehĩ?
43007036	Akabũga ati, Mwasyanyisonda-sonda, nĩkwa simwendisyanyibana, n'aho nasyabya simwendisyatoka erĩhĩkaho. Akabũgakĩ kwehĩ?
43007037	Neryo oko kiro ky'enyũma-nyũma ky'ebiro bikulu ebyo, ekiro kinene ky'eryusa, Yesu mwahangana mwabũga n'omulenge munene ati, Omundu amakwa enyota, ase kwĩngye apũlaye.
43007038	Ngoko Amasako akabũga ati, Oyũkanyĩkĩrĩraya, esyonyũsĩ sy'amagetsi w'engebe syasyasenda sĩkalũa omo mutima wuwe.
43007039	Nĩkwa Yesu abũga ekĩ iniakahula Omũlĩmũ ogo abakamwĩkĩrĩraya basyahabwa. Oko mugulu oyo Omũlĩmũ isialiahabwa, kusangwa Yesu isialiabana olukengerwa luwe.
43007040	Abandi bandu b'omo ndeko, omugulu bowa ebĩnywa ebĩ, mobabũga bati, Kwenene oyũ nĩ Mũmĩnyererĩ oyo!
43007041	Abandi bati, Oyũ ni Kristo! Kandi abandi bati, Ko Kristo akasyalũa eGalĩlaya kwehĩ?
43007042	Amasako sĩalĩtabũga ati, Kristo akalũa oko lubuto lwa Dawĩdĩ, n'eributirwa eBetelehemũ, omũyi wa Dawĩdĩ abyamo kwehĩ?
43007043	Neryo mohabya erigabana omo ndeko busana na Yesu.
43007044	Abandi mobasonda erimuhamba, nĩkwa mohatabya mundu oyo wamũhĩra kw'ebyala.
43007045	Neryo abalembya mobasuba oko bahererĩ bakulu n'Abafarĩsayo. Nabo mobabũlyabo bati, Busana nakĩ simwetamuleta kwehĩ?
43007046	Abalembya mobasũbĩryabo bati, Na kera sihali mundu wabuga ng'omundu oyũ kw'akabũga.
43007047	Abafarĩsayo mobasũbĩryabo bati, Amabatalya nenyũ kwehĩ?
43007048	Oko batabalĩ n'Abafarĩsayo hali omundu oyo wabĩrĩmwĩkĩrĩrya kwehĩ?
43007049	Nĩkwa endeko eno eyĩtasĩ Emigambo ya Musa ni batakirwa.
43007050	Nĩkodemo omuguma wa kubo, oyo wahĩka uku Yesu erĩmbere, mwabwirabo ati,
43007051	Emigambo yetu siyetswera mundu batetatsũka erĩmowa, n'eriminya ebyo akakola.
43007052	Mobamũsũbĩrya bati, Nawe nibya uli w'eGalĩlaya kwehĩ? Usome Amasako, wasyalebya ko hate omũmĩnyererĩ oyũkalũa eGalĩlaya.
43008001	Neryo obuli mundu mwasuba ewuwe. Nĩkwa Yesu mwaya oko kitwa ky'eMĩzeĩtũnĩ.
43008002	Neryo omo ngyakya-ngyakya Yesu mwatsinduka omo Hekalũ. Neryo endeko yosĩ moyamũhĩkako, neryo Yesu mwĩkala mwakangĩrĩryabo.
43008003	Nĩkwa abasakĩ n'Abafarĩsayo mobamuletera omũkalĩ oyo weyĩbawa omo luteto. Neryo mobamũhĩra omo karĩkatĩ kabo.
43008004	Mobabwira Yesu bati, Mũkangĩrĩrya, omũkalĩ oyũ aliatsimbawa akateta.
43008005	Nĩkwa omo Migambo yetu, Musa mwatuhana ati omũkalĩ ng'oyũ ĩtawe omo mabwe, nawe ũkabũgakĩ kwehĩ?
43008006	Babũga ebĩ busana n'erimulengako batoke erimuhandikirira. Nĩkwa Yesu mũnama, mwasaka oko kitaka omo munwe wuwe.
43008007	Nĩkwa babere bakamuhatikana erĩmũbũlya, Yesu mũnamũkala, mwabũga nabo ati, Oyute n'ebibi omo katĩkatĩ kenyũ atsũke erimugusa kw'erĩbwe.
43008008	Kandi mũnama, mwasaka oko kitaka.
43008009	Nabo omugulu bowa ekyo, mobatsũka erihuluka mo muguma muguma, erĩtsũka oko mukulu wa kubo, neryo Yesu mwasĩgalaho ĩyowene n'omũkalĩ omo katĩkatĩ aho.
43008010	Neryo Yesu mũnamũkala, mwabũga n'omũkalĩ ati, Mũkalĩ, balihi kwehĩ? Sĩhalwe omundu n'omuguma oyũkakũhĩra kw'omusango kwehĩ?
43008011	Naye mwabũga ati, Mukama, sihali n'omuguma. Neryo Yesu mwabũga ati, Nage sĩndĩkũhĩra kw'omusango. Ugende, erĩtsũka lino susyekola kibi kandi.]
43008012	Kandi Yesu mwaswabũga nabo ati, Ĩngye indi kyakakala ky'ekihugo. Oyukanyikwama siendisyalendera omo mwĩrĩmya, nĩkwa asyabya n'ekyakakala ky'engebe
43008013	Abafarĩsayo mobamubwira bati, Ũkatũla omwatsi wawe wowene; erĩyĩtũla goko lyawe si ry'ekwenene.
43008014	Yesu mwasũbĩryabo ati, Nomo nangatũla omwatsi busana nage, erĩrũlago lyage ni kwenene, kusangwa nyĩnasĩ eyo nalũa, n'eyo ngaya. Nĩkwa ĩnywe sĩmwasĩ eyo nalũa, kutse eyo ngaya.
43008015	Ĩnywe mukatswera oko mũsĩndo w'omubiri, Ĩngye sinditswera mundu n'omuguma.
43008016	Nĩkwa nomo nangatswera, eritswera lyage ni kwenene, kusangwa sindi ĩngyowene, nĩkwa indi na Tata oyo wanyituma.
43008017	Nibya bĩsakĩre omo Migambo yenyũ biti, Erĩtũlago ly'abandu babiri ni kwenene.
43008018	Ĩngye indi oyũkatũla omwatsi wage, na Tata oyo wanyituma akarũla omwatsi wage.
43008019	Neryo mobamũbũlya bati, Ko Tata wawe ali hahi kwehĩ? Yesu mwasũbĩryabo ati, Sĩmũnyasĩ, kandi sĩmwasĩ Tata wage. Kumbe mũnyasĩ, nga mwangaminya Tata wage nibya.
43008020	Yesu mwabũga ebĩnywa ebĩ omo Hekalũ omo kyumba aho babya bakabika esyofranka sy'ekĩbo. Kandi sihabya mundu wamuhamba, kusangwa endambĩ yiwe ĩsĩrĩyahĩka.
43008021	Kandi Yesu mwabũga nabo ati, Ngagenda, nenyũ mwasyanyisondasondya, kandi mwasyahola omo bibi byenyũ. Simwangatoka erĩhĩka eyo ngaya.
43008022	Kyaleka Abayũda ĩbabũga bati, Asyayĩta kwehĩ? Kusangwa akabũga ati, Simwangatoka erĩhĩka eyo ngaya.
43008023	Kandi abya akabwirabo ati, Ĩnywe muli b'eyĩkwa, ĩngye indi w'endata; ĩnywe muli b'ekihugo kino, ĩngye sindi w'ekihugo kino.
43008024	Kikaleka inababwira nyiti, Mwasyahola omo bibi byenyũ. Kusangwa mwamatendĩkĩrĩrya ko nyiri ye, mwasyahola omo bibi byenyũ.
43008025	Neryo mobabũlya Yesu bati, Uwendi kwehĩ? Yesu mwabwirabo ati, Kye n'ekyo nabiribabwira erĩtsũka erĩmbere.
43008026	Ngwite myatsi mingi y'eribabwira n'eritswera busana nenyũ. Nĩkwa oyo wanyituma ni kwenene, kandi ngabwira ekihugo emyatsi eyo ngowa ewuwe.
43008027	Nabo mobataminya kw'abya akabwirabo busana n'Ĩse.
43008028	Neryo Yesu mwabwirabo ati, Omugulu mwasyasumba Omugala w'Omundu, neryo mwasyaminya ĩngye kw'indi ye. Kandi sindikola kindu omw'ihana lyage ĩngyowene, nĩkwa ngabũga emyatsi eyĩ ngoko Tata anyĩkangĩrĩraya.
43008029	N'oyo wanyituma ali haguma nage. Sialitanyĩsĩga ĩngyowene, kusangwa ngakola ebiro byosĩ emyatsi eyĩkamũtsemesaya.
43008030	Neryo Yesu abere akabũga emyatsi eyĩ, abangi mobamwĩkĩrĩrya.
43008031	Neryo Yesu mwabwira Abayũda abamwĩkĩrĩraya ati, Mwamabya mukakwama ebĩnywa byage, imuli biga bage kwenene.
43008032	Kandi mwasyaminya ekwenene, n'omwatsi w'ekwenene asyabaha obwĩranda.
43008033	Nabo mobamũsũbĩrya bati, Tuli bana ba Abrahamũ, sitwetabya omo bukobe bw'omundu n'omuguma. Ko ũkabũga uti kwehĩ? uti, Mwasyabya n'obwĩranda.
43008034	Yesu mwasũbĩryabo ati, Kwenene, kwenene ngabũga nenyũ nyiti, Obuli mundu oyukakola ebibi, ni mukobe w'ebibi.
43008035	Omukobe sĩalĩkala omo nyũmba ebiro byosĩ, nĩkwa omwana akĩkala ebiro byosĩ kera na kera.
43008036	Neryo Mugala amabaha obwĩranda, mwasyabya n'obwĩranda kũndũ.
43008037	Nyĩnasĩ ko muli bana ba Abrahamũ. Nĩkwa mukasonda erĩnyĩta, kusangwa ekĩnywa kyage sikiwite omwanya omo mitima yenyũ.
43008038	Ngabũga emyatsi eyo nabirilangira embere sya Tata wage. Nenyũ mukakola emyatsi eyo tata wenyũ ababwira.
43008039	Mobamũsũbĩrya bati, Abrahamũ ni tata wetu. Yesu mwabwirabo ati, Kumbe muli bana ba Abrahamũ, nga mukakola emĩbĩrĩ Abrahamũ akola.
43008040	Ĩngye nabiribabwira omwatsi w'ekwenene ogo Nyamuhanga ambwira. Nĩkwa mukasonda-sonda erĩnyĩta. Abrahamũ mwatakola atya!
43008041	Ĩnywe mukakola emĩbĩrĩ tata wenyũ akakola. Nabo mobamubwira bati, Situli basa-na-nyĩnya, tuwite tata muguma, ye Nyamuhanga.
43008042	Yesu mwabwirabo ati, Kumbe Nyamuhanga ni Tata wenyũ, nga mũnyanzĩre; kusangwa nahuluka ngalũa ewa Nyamuhanga, kusangwa mondasa n'ehamũlĩ yage, iye yo wanyituma.
43008043	Busana nakĩ simuliminya ebyo ngabũga kwehĩ? Ni kusangwa simulitoka erĩowa ekĩnywa kyage.
43008044	Ĩnywe muli bana ba tata wenyũ Satanĩ, kandi esyongumbu sya tata wenyũ syo mwanzĩre erikola. Iye nĩ mwĩtĩ. Siali mo mwatsi w'ekwenene, kusangwa sihali mwatsi w'ekwenene omo mutima wuwe. Omugulu akabũga amabehĩ, akabũga ebiwe ĩyowene, kusangwa nĩ mũbehĩ, kandi nĩ ĩse w'amabehĩ.
43008045	Nĩkwa ĩngye ngabũga omwatsi w'ekwenene, ekyo kikaleka ĩmũtanyĩkĩrĩrya.
43008046	Nindi ũkw'ĩnywe akanzĩnga oko bibi kwehĩ? Namabũga omwatsi w'ekwenene, nĩkĩ kyo kikaleka ĩmũtanyĩkĩrĩrya kwehĩ?
43008047	Omundu wa Nyamuhanga akowa ebĩnywa bya Nyamuhanga. Kusangwa simuli ba Nyamuhanga, sĩmũlĩowabyo.
43008048	Abayũda mobasũbĩrya Yesu bati, Motũtabũga ndeke tuti, Uli Munya Samarĩa, kandi uli ko mbĩnga kwehĩ?
43008049	Yesu mwasũbĩrya ati, Sindi ko mbĩnga, nĩkwa ngasĩkaya Tata wage, nenyũ mukanyihemula.
43008050	Nĩkwa ĩngye sindisonda-sonda erĩsĩkĩbwa; hali muguma oyukasonda-sondalyo, naye akatswera.
43008051	Kwenene, kwenene ngabũga nenyũ, omundu amabika ekĩnywa kyage, oluholo silwendisyamũhĩkako na kera.
43008052	Abayũda mobamubwira bati, Lino tũnasĩ k'uli ko mbĩnga. Abrahamũ mwahola, n'abamĩnyererĩ mobahola nibya; nawe ũkabũga uti, Omundu amabika ekĩnywa kyage, oluholo sĩlwendĩsyamũhĩkako na kera.
43008053	Tata wetu Abrahamũ mwahola, nawe uli mukulu kwilaba ye kwehĩ? N'abamĩnyererĩ nabo mobahola, nawe ukayiyira mondi kwehĩ?
43008054	Yesu mwasũbĩrya ati, Namayipipa, eriyipipa lyage ini buyira. Oyukanyipipa ni Tata wage, nenyũ muti, Iye ni Nyamuhanga wetu.
43008055	Kandi ĩnywe simwetamuminya, nĩkwa ĩngye nyĩmwasĩ. Namabũga nyiti, sĩnyĩmwasĩ, nasyabya mũbehĩ nga nywe. Nĩkwa nyĩnamwasĩ, kandi ngabika ekĩnywa kiwe.
43008056	Tata wenyũ Abrahamũ mwatsema erilola oko kiro kyage, kandi mwalola kukyo, mwatsema.
43008057	Neryo Abayũda mobamubwira bati, Suli wabya w'emyaka makũmĩ atanu, walola uku Abrahamũ uti kwehĩ?
43008058	Yesu mwabwirabo ati, Kwenene, kwenene ngababwira nyiti, Abrahamũ ate abutwa, INYINE.
43008059	Neryo mobatola amabwe erimugusa goko; nĩkwa Yesu mwayĩbĩsa, mwalũa omo Hekalũ.
43009001	Yesu abere akalaba mwalangira omundu oyo wabutawa inina ndĩmatĩme.
43009002	Neryo abiga buwe mobamũbũlya bati, Mũkangĩrĩrya, nindi yo wakola ebibi, omundu oyũ akabutwa mo ndĩmatĩme, ni iye, kutse ababũtĩ buwe kwehĩ?
43009003	Yesu mwasũbĩrya ati, Omundu oyũ mwatakola ebibi kutse ababũtĩ buwe, nĩkwa abutawa mo ndĩmatĩme, emĩbĩrĩ ya Nyamuhanga iminyikale omwisi wuwe.
43009004	Tutolere itwakola emĩbĩrĩ y'oyo wanyituma omugulu bũkĩnalolĩre; obũtũkũ bũkandĩsyĩra, isihali mundu wangatoka erikola.
43009005	Omugulu nyikine omo kihugo indi kyakakala ky'ekihugo.
43009006	Abere abĩbũga ebĩ, Yesu mwatwĩra amatande w'ahisi, mwatsumba olondo omo matande; neryo mwahakabya olondo oko meso w'omundu oyo.
43009007	Neryo mwamubwira ati, Ugende, unabe omo kitsinga ky'eSĩloamũ, eribindula liti, Eritumwa. Neryo omundu oyo mwagenda, mwanaba, mwasubula inianemulangira.
43009008	Neryo abalĩkyabo, n'abamulangira erĩmbere ini mundu ũkasabĩrĩraya, mobabũga bati, Oyũ si yo mundu wabya akĩkala n'erĩsabĩrĩrya kwehĩ?
43009009	Abandi bati, Nina ye, nĩkwa abandi bati, Iyihi, nĩkwa amũsosĩre. Nĩkwa omundu oyo mwabũga ati, Nĩna ngye.
43009010	Neryo mobamũbũlya bati, Ameso wawe alĩbũkala ati kwehĩ?
43009011	Naye mwasũbĩrya ati, Omundu oyukahulawa mo Yesu mwatsumba olondo, mwahakabyalo oko meso wage, kandi mwambwira ati, Ugende eSĩloamũ, unabe. Neryo monayayo monanaba, monabana erilangira.
43009012	Nabo mobamũbũlya bati, Ali hahi kwehĩ? Naye ati, Sĩnyasĩ.
43009013	Neryo mobatwala omundu oyo wabya ndĩmatĩme oko Bafarĩsayo.
43009014	Ekiro Yesu atsumba olondo, n'erĩrĩbũla ameso w'omundu oyo, kyabya kiro ky'eSabato.
43009015	Abafarĩsayo nabo mobabũlya omundu oyo bati nga mwabana erilangira liwe lyo ati. Naye mwabwirabo ati, Aliahakabaya olondo oko meso wage, nage monganaba, neryo ngalangira.
43009016	Abandi b'oko Bafarĩsayo mobabũga bati, Omundu oyo wakola ekĩ si wa Nyamuhanga, kusangwa sĩalĩowa omugambo w'eSabato. Abandi bati, Ko mundu mukola-nabi angakola emĩbĩrĩ ĩkalĩre ng'eyĩ yo ati kwehĩ? Neryo mohabya erigabana omo katĩkatĩ kabo.
43009017	Neryo Abafarĩsayo mobaswabũlya omundu oyo bati, Abĩrĩrĩbũla ameso wawe, ũkabũgakĩ busana naye kwehĩ? Naye ati, Nĩ mũmĩnyererĩ.
43009018	Nĩkwa Abayũda mobatamwĩkĩrĩrya kw'abya ndĩmatĩme, kandi mobatamwĩkĩrĩrya kwabiribana erilangira bate babirikira ababũtĩ b'oyo wabana erilangira.
43009019	Neryo mobabũlyabo bati, Oyũ ni mwana wenyũ kwehĩ? Kandi muti abutawa mo ndĩmatĩme kwehĩ? Neryo lino akalangira ati kwehĩ?
43009020	Ababũtĩ buwe mobasũbĩryabo bati, Tũnasĩ kw'oyũ ni mwana wetu, kandi tũnasĩ kw'abutawa mo ndĩmatĩme.
43009021	Nĩkwa sĩtwasĩ ng'akalangira ati lino, kutse sĩtwasĩ oyo walĩbũla ameso wuwe. Mũmũbũlaye, ka ni mukulu-kulu, abũge ĩyowene.
43009022	Ababũtĩ buwe mobabũga batya kusangwa babya bakubaha Abayũda. Abayũda nabo babya ibabiriya embĩta bati omundu amamũmĩnyĩsya kw'ali Kristo, asyahiwa erĩlũsĩbwa omo nyũmba y'erĩhĩndanamo.
43009023	Busana n'omwatsi oyũ, ababũtĩ buwe mobabũga bati, Ka ni mukulu-kulu, mũmũbũlaye!
43009024	Engendo y'akabiri mobabirikira omundu oyo wabya ndĩmatĩme, mobamubwira bati, Upipe Nyamuhanga; ĩtwe tũnasĩ omundu oyũ ni mukola-nabi.
43009025	Neryo mwasũbĩrya ati, Sĩnyasĩ nga ni mukola-nabi; omwatsi muguma nyasĩ nyiti, nabya ndĩmatĩme, lino ngalangira.
43009026	Neryo mobamũbũlya bati, Mwakukolakĩ kwehĩ? Mwalĩbũla ameso wawe ati kwehĩ?
43009027	Naye mwasũbĩryabo ati, Nabiribabwira, simwetahulikirira. Busana nakĩ mukasonda erĩowa kandi kwehĩ? Nenyũ mwanzĩre eribya biga buwe nibya kwehĩ?
43009028	Nabo mobamutsuma, bati, Uwe uli mwiga wuwe, nĩkwa ĩtwe tuli biga ba Musa.
43009029	Tũnasĩ ngoko Nyamuhanga mwabũga na Musa; nĩkwa omundu oyũ sĩtwasĩ aho alũa.
43009030	Omundu oyo mwasũbĩryabo ati, Ĩlolo, omwatsi w'eriswekera goyũ, sĩmwasĩ eyo alũa, nĩkwa mwalĩbũla ameso wage!
43009031	Tũnasĩ Nyamuhanga sĩalĩowa abakola-nabi; nĩkwa omundu amabya akakenga Nyamuhanga, n'erikola ebyo anzĩre, Nyamuhanga akamowa.
43009032	Erĩtsũka na kera sihehatogũbwa omundu ũkalĩbũla ameso w'omundu oyo wabutawa mo ndĩmatĩme.
43009033	Omundu oyo atalĩlũa ewa Nyamuhanga, siangatoka erikola kindu.
43009034	Mobamũsũbĩrya bati, Wabutawa omo bibi, kandi ũkatũkangĩrĩraya kwehĩ? Neryo mobamugusa eyĩhya w'enyũmba y'erĩhĩndanamo.
43009035	Yesu mowa ko bamamugusa eyĩhya. Neryo mwamweya, mwamũbũlya ati, Wĩkĩrĩrye uku Mugala wa Nyamuhanga kwehĩ?
43009036	Neryo omundu oyo mwamũsũbĩrya ati, Naye nindi Mukama, inatoka erĩmwĩkĩrĩrya kwehĩ?
43009037	Yesu mwamubwira ati, Wabirimulolako, kandi yo n'oyũkabũga nawe.
43009038	Neryo omundu oyo mwabũga ati, Mukama, namĩkĩrĩrya! Neryo omundu oyo mwamũramya.
43009039	Yesu mwabũga ati, Monasa omo kihugo ekĩ busana n'eritswera, neryo esyondĩmatĩme balangire, kandi abakalangira babye ndĩmatĩme.
43009040	N'abandi b'oko Bafarĩsayo ababya haguma naye mobowa emyatsi eyĩ, mobamũbũlya bati, Netu tuli ndĩmatĩme kwehĩ?
43009041	Yesu mwabwirabo ati, Kumbe mũlũe ndĩmatĩme simwangabya n'ekibi; nĩkwa lino mũkabũga muti, Tukalangira; ebibi byenyũ ibine.
43010001	Kwenene, kwenene ngababwira nyiti, Oyutelaba omo lũkyo lw'obutsunga bw'esyombũlĩ, nĩkwa akalaba handi, nĩ mũrahĩ n'omũnyeyĩ.
43010002	Nĩkwa omundu oyukalaba omo lũkyo nĩ mũlĩsya w'esyombũlĩ.
43010003	Neryo omũteya w'olũkyo akamukingulira, n'esyombũlĩ sĩkowa omulenge wuwe, kandi akabirikira esyombũlĩ siwe omo mena wasyo, neryo akahũlũkĩraya sy'eyĩhya.
43010004	Neryo amabĩhũlũkya esiwe syosĩ, akagenda embere wasyo, n'esyombũlĩ sikamukwama kusangwa sĩnasĩ omulenge wuwe.
43010005	Kandi sisyekwama ow'ehandi, nĩkwa sikamusaga, kusangwa sĩsĩasĩ omulenge wuwe.
43010006	Yesu mwatwĩrabo omũsyo oyũ, nĩkwa mobataminya nga ni myatsi yahi eyo abũga nabo.
43010007	Neryo Yesu mwabũga nabo kandi, ati, Kwenene, kwenene ngabũga nenyũ, Ĩngye indi lũkyo lw'esyombũlĩ.
43010008	Abosĩ abasa embere syage nĩ barahĩ n'abanyeyĩ, nĩkwa esyombũlĩ mosĩtowabo.
43010009	Ĩngye indi lũkyo, omundu amingirira ũkw'ĩngye asyalamĩbwa; kandi asyingira n'erihuluka, n'eribana eby'erirya.
43010010	Omũrahĩ akahĩka busana n'erĩĩba lisa, n'erĩĩta, n'erĩherya. Ĩngye nasa babane engebe, kandi babane engebe nyingi eyĩtswagĩre.
43010011	Ĩngye indi mũlĩsya wowene. Omũlĩsya wowene akasiga engebe yiwe busana n'esyombũlĩ.
43010012	Omũhĩngĩ, oyute mũlĩsya isi mwenye esyombũlĩ, akasĩgasyo, iniatibita omugulu akalangira embwa y'omolĩ ikasa, neryo embwa y'omolĩ ĩkapũrasyo, n'eripanzasyo.
43010013	Omũhĩngĩ akatibita kusangwa nĩ mũhĩngĩ, isialitsomana esyombũlĩ.
43010014	Ĩngye indi mũlĩsya wowene. Kandi nyasĩ esyombũlĩ syage, n'esyombũlĩ syage nasyo sĩnyasĩ.
43010015	Ngoko Tata anyasĩ, nage nyasĩ Tata; kandi ngasiga engebe yage busana n'esyombũlĩ.
43010016	Kandi nyiwite esindi mbũlĩ, esite sy'omo butsunga obũ; litolere inaletasyo nibya, nasyo syasyowa omulenge wage; syasyabya ekihangulo kiguma haguma n'omũlĩsya muguma.
43010017	Busana n'omwatsi oyũ, Tata wage anyanzĩre kusangwa ngasiga engebe yage inatoka erĩswĩmyayo.
43010018	Sihali mundu oyukanyisagulayo, nĩkwa ngasigayo omo hamũlĩ yage. Nyiwite ehamũlĩ y'erisigayo, kandi ngwite ehamũlĩ y'erĩswĩmyayo. Tata wage abirinyihana ati nyikole nyitya.
43010019	Kandi mohaswahuluka erigabana omo katĩkatĩ k'Abayũda busana n'ebĩnywa ebĩ.
43010020	Abangi ba kubo mobabũga bati, Ali ko mbĩnga! Nĩ mũsĩre! Busana nakĩ mũkamowa kwehĩ!
43010021	Abandi bati, Oyuli kw'embĩnga sĩalĩbũga atya. Embĩnga yangatoka erĩrĩbũla ameso w'endĩmatĩme, kwehĩ?
43010022	Oko ndambĩ eyo Ebiro Bikulu by'Erihigula mobyabya eYerũsalema
43010023	Kandi omugulu oyo abya w'eritsuku, neryo Yesu abya iniakalendera omo Hekalũ omo baraza ya Solomono.
43010024	Neryo Abayũda mobamũtĩmbako bakamũbũlya bati, Esaa yingaha ũkatũganga-gangaya kwehĩ? Wamabya uli Kristo, utubwire ndeke-ndeke.
43010025	Yesu mwasũbĩryabo ati, Mongababwira, nenyũ simwetĩkĩrĩrya. Emĩbĩrĩ eyo ngakola omo lĩna lya Tata wage, ĩkatũlago busana nage.
43010026	Nĩkwa sĩmũlĩkĩrĩraya, kusangwa simuli mbũlĩ syage.
43010027	Esyombũlĩ syage sĩkowa omulenge wage; kandi nyasĩsyo, nasyo sikanyikwama.
43010028	Nage ngahasyo engebe y'erikota, kandi nasyo sisyendisyahera na kera, kandi sihali oyo wangatoka erĩpũrasyo omo byala byage.
43010029	Tata wage oyo wambasyo, ni mukulu oko bosĩ, kandi sihali wangatoka erĩpũrasyo omo byala bya Tata.
43010030	Ĩngye na Tata tuli muguma.
43010031	Abayũda mobaswatola amabwe kandi erimugusa goko.
43010032	Yesu mwabwirabo ati, Nabĩrĩbakangya emĩbĩrĩ mingi yowene eyo Tata amba nyikoleyo; busana n'omũbĩrĩ wahi mukanyigusa kw'amabwe kwehĩ?
43010033	Abayũda mobamũsũbĩrya bati, Sĩtwekũswĩraya amabwe busana n'omũbĩrĩ owene, nĩkwa busana n'eritsuma Nyamuhanga! Kusangwa uwe mundu buyira, ukayiyira mo Nyamuhanga!
43010034	Yesu mwasũbĩryabo ati, Sĩkĩsakĩre omo Migambo yenyũ kwehĩ, iti, Nyamuhanga mwabũga ati, Muli esyonyamuhanga?
43010035	Tũnasĩ kw'Amasako sialiketawa, neryo Nyamuhanga abiribirikirabo mo syonyamuhanga abo ekĩnywa kya Nyamuhanga kyahĩkako.
43010036	Nĩkwa ĩngye, Tata abirinyihigula n'erinyituma omo kihugo. Neryo mukanyahula muti, Ukatsuma, kusangwa nabũga nyiti indi Mugala wa Nyamuhanga kwehĩ?
43010037	Namatindakola emĩbĩrĩ ya Tata wage, sĩmũnyĩkĩrĩraye.
43010038	Nĩkwa namakolayo, nomo mwangabya mũtanyĩkĩrĩrye, mwĩkĩrĩraye emĩbĩrĩ eyo, mutoke eriminya n'erĩkĩrĩrya ngoko Tata amatikene ũkw'ĩngye, nage nyimatikene na Tata.
43010039	Kandi mobasonda-sonda erimutsimba, nĩkwa mwasunukala omo byala byabo.
43010040	Neryo Yesu mwaya kandi eyisirya w'eYorodanĩ aho Yoane abatĩsĩraya erĩmbere, neryo mwĩkalayo.
43010041	Kandi abandu bangi mobamũhĩkako, mobabũga bati, Yoane mwatakola ekitiko-tiko, nĩkwa emyatsi yosĩ ahula busana n'omundu oyũ, yabya ya kwenene.
43010042	Kandi abandu bangi mobamwĩkĩrĩrya eyo.
43011001	Neryo omundu oyukahulawa mo Lazaro, oyo wabya ĩkere eBetanĩa, mwalwala. Nĩkwa eBetanĩa kabya kayĩ ka Marĩa na mwali wabo ye Marata.
43011002	Marĩa oyo yo wahakabaya ebisando by'Omukama amagũta awakakumba ndeke, kandi mwasangula ebisando biwe omo nzwiri siwe. Mugala wabo ye Lazaro yo wabya alwere.
43011003	Abali babo abo mobatumira uku Yesu bati, Mukama, lebaya, oyo wanzĩre alwere.
43011004	Nĩkwa omugulu Yesu owa, mwabũga ati, Endwala eyĩ si y'erĩholya, nĩkwa ni busana n'eripipa Nyamuhanga, Omugala wa Nyamuhanga abane olukengerwa muyo.
43011005	Nĩkwa Yesu abya anzĩre Marata, na mwali wabo, na Lazaro.
43011006	Neryo abere owa Lazaro kw'alwere, mwasiba eyo abya yo biro bibiri.
43011007	Neryo enyũma w'aho Yesu mwabwira abiga buwe ati, Tusube eYũdea kandi.
43011008	Abiga mobamubwira bati, Mũkangĩrĩrya, Abayũda babya bakasonda-sonda erĩkwĩta omo mabwe, nawe ukasubayo kwehĩ?
43011009	Yesu mwasũbĩryabo ati, Omusibo siawite saa ĩkũmĩ n'ĩbĩrĩ kwehĩ? Omundu amalendera omw'itungi, syalĩtwĩkala kusangwa akalangira ekyakakala ky'ekihugo kino.
43011010	Nĩkwa amalendera omo kiro, akatwĩkala, kusangwa ekyakakala sikiri omwisi wuwe.
43011011	Yesu mwabũga ebĩ, neryo enyũma w'aho mwabũga ati, Omwĩra wetu abirigotsera; nĩkwa ngayayo ngayamũbũkaya omo tũgotserĩ.
43011012	Abiga mobabwira Yesu bati, Mukama, amabya ayĩreto, asyalama.
43011013	Nĩkwa Yesu abya akahula erihola liwe; nĩkwa mobaganĩrya bati ahula otũgotserĩ tw'omubiri.
43011014	Neryo Yesu mwabwirabo ndeke ati, Lazaro abirihola.
43011015	Nage namatsema busana nenyũ kusangwa sinabyayo, imwatoka erĩkĩrĩrya. Nĩkwa tuye eyo ali.
43011016	Neryo Tomasĩ, oyukahulawa mo Muhasa, mwabwira abiga balĩkyabo ati, Netu tugende, nibya tuyahole haguma naye.
43011017	Neryo Yesu abere ahĩkayo, mweya Lazaro iniabiribya omw'isinda mo biro bini.
43011018	Nĩkwa eBetanĩa yabya hakũhĩ n'eYerũsalema nga bilometre bisatu.
43011019	Kandi Abayũda bangi babya ĩbabĩrĩhĩka ewa Marata na Marĩa, erĩkĩranĩabo busana na mugala wabo.
43011020	Neryo Marata abere owa ko Yesu akahĩka, mwayahĩndana naye, nĩkwa Marĩa mwasĩgala ĩnĩanĩkere omo nyũmba.
43011021	Neryo Marata mwabũga na Yesu ati, Mukama kumbe wabya hano, mugala wetu nga sialitahola!
43011022	Nĩkwa na lino nyĩnasĩ ekĩndũkĩ wasyabũlya Nyamuhanga, Nyamuhanga asyakuhakyo.
43011023	Yesu mwabũga naye ati, Mugala wenyũ asyalũbũka.
43011024	Marata mwabwira Yesu ati, Nyĩnasĩ kw'asyalũbũka okw'ĩlũbũka ly'ekiro ky'enyũma-nyũma.
43011025	Yesu mwamubwira ati, Ĩngye indi erĩlũbũka, n'engebe. Oyũkanyĩkĩrĩraya nomo angahola asyabyaho.
43011026	N'abosĩ abaliho bamanyĩkĩrĩrya sibendisyahola na kera. Wamĩkĩrĩrya ebyo kwehĩ?
43011027	Naye mwamubwira ati, Ega Mukama! Nabĩrĩkĩrĩrya k'uli Kristo, Omugala wa Nyamuhanga, oyukasa omo kihugo.
43011028	Marata abere abĩbũga atya, mwayabirikira mwali wabo ye Marĩa, iniakamubwira bũbĩso-bĩso ati, Omũkangĩrĩrya ane hano, akakubirikira.
43011029	Marĩa abere abĩowa ekĩ, mwahangana lũba, mwaya aho ali.
43011030	Nĩkwa Yesu ĩsĩalĩahĩka oko mũyĩ oyo, nĩkwa abya aho Marata amwegaya.
43011031	Neryo ababya haguma na Marĩa omo nyũmba bakamũkĩranĩa, omugulu balangira Marĩa akahangana lũba n'eriya eyĩhya, mobamukwama. Baganĩraya bati akayalirira okw'isinda.
43011032	Omugulu Marĩa ahĩka aho Yesu ali, n'erimulolako, mwawa ahisi oko bisando biwe. Neryo mwamubwira ati, Mukama, kumbe wabya hano, mugala wetu nga sialitahola!
43011033	Neryo Yesu abere alangira Marĩa akalira, n'Abayũda abasa haguma naye bakalira, Yesu mwakwa obũlĩge bo kutsibu omo mutima wuwe, kandi mwakwa engitsi.
43011034	Neryo Yesu mwabũlyabo ati, Mwabirimuta hahi kwehĩ? Nabo mobamubwira bati, Mukama, wase ũlebaye.
43011035	Yesu mwalira.
43011036	Neryo Abayũda mobabũga bati, Mũlebaye ngoko abya amwanzĩre.
43011037	Nĩkwa abandi ba kubo bati, Oyo walĩbũla ameso w'endĩmatĩme, sĩangalekĩre omundu oyũ akatendihola kwehĩ?
43011038	Neryo Yesu mwaswakwa obũlĩge bo kutsibu omo mutima wuwe, neryo mwahĩka okw'isinda. Nĩkwa yabya mwangalũ n'erĩbwe ryabya lĩkere kugo.
43011039	Neryo Yesu mwabũga ati, Mũlũsayeho erĩbwe. Marata, mwali wabo oyo wabya aholĩre mwabũga naye ati, Mukama, oko ndambĩ eno alimukumba. Hamatakya biro bini aholĩre.
43011040	Yesu mwamubwira ati, Mondetakubwira nyiti, Wamĩkĩrĩrya, wasyalola oko lukengerwa lwa Nyamuhanga kwehĩ?
43011041	Neryo mobalũsyaho erĩbwe. Neryo Yesu mwasumba ameso wuwe ati, Tata, ngakuha ewasĩngya kusangwa wabya ũkanyowa.
43011042	Kandi nyasĩ k'ũkanyowa ebiro byosĩ, nĩkwa ngabũga busana n'abandu abimene hano, ibatoka erĩkĩrĩrya ko wanyituma.
43011043	Neryo abere abĩbũga emyatsi eyĩ, mwabirikira n'omulenge munene ati, Lazaro, huluka!
43011044	Neryo oyo wabya aholĩre mwahuluka inianasengasengĩre omo ngimba oko byala n'oko bisando, n'obũsũ buwe ĩbũsengĩre omo lukimba. Yesu mwabwirabo ati, Mumusengule, agende.
43011045	Neryo Abayũda bangi abahĩka ewa Marĩa, mobalangira ebyo Yesu akola, neryo mobamwĩkĩrĩrya.
43011046	Nĩkwa abandi ba kubo mobaya ewa Bafarĩsayo, mobabwirabo emyatsi eyo Yesu akola.
43011047	Neryo abahererĩ bakulu n'Abafarĩsayo mobahĩndanĩa erĩbũgĩro, mobabũga bati, Tuyire tuti kwehĩ? Kusangwa omunduoyũ akakola ebitiko-tiko bingi.
43011048	Twamamuleka tutya, abandu bosĩ basyamwĩkĩrĩrya, n'Abaroma basyasa ĩbalũsyaho eHekalũ n'ekihanda kyetu kyosĩ.
43011049	Nĩkwa omuguma wa kubo, ye Kayafa, oyo wabya Mũhererĩ Mukulu oko bahererĩ bosĩ oko mwaka oyo, mwabwirabo ati, Sĩmwasĩkĩ n'ahake!
43011050	Kandi sĩmweganĩraya ngoko lyowene busana nenyũ, omundu muguma iniahola busana n'abandu, ekihanda kyosĩ isikyahera.
43011051	Nĩkwa mwatabũga ebĩ omo hamũlĩ yiwe ĩyowene, nĩkwa kusangwa abya Mũhererĩ Mukulu oko bahererĩ bosĩ oko mwaka oyo, mwaminyerera ati, Yesu akandisyaholera ekihanda ky'Abayũda.
43011052	Kandi si busana n'ekihanda ekyo kisa, nĩkwa atoke erĩhĩndanĩa haguma omo ndeko nguma abana ba Nyamuhanga abapanza-panzĩre ehosĩ.
43011053	Neryo erĩtsũka oko kiro ekyo, mobaya embĩta y'erĩĩta Yesu.
43011054	Neryo Yesu mwataswalendera n'eriminyikala omo katĩkatĩ k'Abayũda, nĩkwa mwalũa eyo, mwaya omo kihugo ekyabya hakũhĩ n'embwarara, oko mũyĩ owakahulawa mo Efũraĩmũ, neryo mwĩkalako n'abiga.
43011055	Neryo Ebiro Bikulu by'Abayũda by'Erikiruka byabya hakũhĩ, kandi, abandu bangi abalũa okolĩ mobahetukira eYerũsalema embere w'Ebiro Bikulu by'Erikiruka, bati bakwame emitsye y'erĩyerya.
43011056	Neryo mobasonda-sonda Yesu, kandi omugulu babya bakimana omo Hekalũ, mobakanĩa omo katĩkatĩ kabo bati, Mũtĩkĩ? Muti anemwendiasa oko Biro Bikulu bino kwehĩ?
43011057	Neryo abahererĩ bakulu n'Abafarĩsayo babya ibabiritegeka bati omundu amaminya ahali Yesu, atũlego, batoke erimutsimba.
43012001	Neryo ebiro ndatu embere w'Ebiro Bikulu by'Erikiruka, Yesu mwahĩka eBetanĩa, aho Lazaro abya, oyo Yesu alũbũkaya oko baholĩ.
43012002	Eyo mobamũhũkĩra ebyalya by'obũgenĩ. Marata abya akahũkũla, nĩkwa Lazaro abya ukw'abo babya oko mesa haguma na Yesu.
43012003	Neryo Marĩa mwĩmya ekihande ky'elĩtre ky'amagũta w'enardo awakakumba ndeke kutsibu aw'obũgũlĩ bunene, mwahakabya ebisando bya Yesu, kandi mwasangula ebisando biwe omo nzwiri siwe, n'enyũmba yosĩ moyũsũla mw'ekikumbo kibuya ky'amagũta ayo.
43012004	Nĩkwa Yũda Ĩskarĩota, omuguma g'oko biga buwe, oyo wahotera Yesu, mwabũga ati,
43012005	Busana nakĩ amagũta aya sialitagũlĩbwa busana n'esyofranka magana asatu, isyahabwa oko bera kwehĩ?
43012006	Nĩkwa Yũda abũga atya butsira erĩbũga ati atsomene abera, nĩkwa kusangwa abya mũrahĩ. Yũda abya akaheka engunza ĩnĩakĩba esyahĩrawa muyo.
43012007	Neryo Yesu mwabũga ati, Mumuleke! Abikego busana n'ekiro nasyatabwa!
43012008	Kusangwa muli n'abera haguma nenyũ ebiro byosĩ, nĩkwa ĩngye sindi haguma nenyũ ebiro byosĩ.
43012009	Neryo endeko nene y'Abayũda mobowa Yesu kw'ali eBetanĩa. Neryo mobasa, butsira busana na Yesu ĩyowene, nĩkwa batoke erilangira Lazaro nibya, oyo Yesu alũbũkaya oko baholĩ.
43012010	Nĩkwa abahererĩ bakulu mobaya embĩta y'erĩĩta Lazaro nibya.
43012011	Kusangwa busana na Lazaro Abayũda bangi mobalũa kubo mobĩkĩrĩrya Yesu.
43012012	Engyakya endeko nene eyahĩka oko Biro Bikulu ebyo, omugulu bowa ambu Yesu akandĩhĩka eYerũsalema,
43012013	Mobatwa oko bisanza by'amabondo, mobayahĩndana naye, n'eribirikira bati, Nyamuhanga apipawe! Nyamuhanga atsumule oyukasa omo lĩna ly'Omwami Mukulu, iye yo Mwami wa Ĩsraelĩ.
43012014	Neryo Yesu mwabana ekyana ky'epunda, mwĩkala kukyo, ngoko kĩsakĩre kiti,
43012015	Uwe Mwali w'eSĩonĩ, sigubahe! Lebaya, omwami wawe akasa, Ĩnĩanĩkere oko kyana ky'epunda.
43012016	Abiga biwe mobataminya emyatsi eyĩ erĩmbere, nĩkwa omugulu Yesu ahabawa olukengerwa, mobibuka ngoko emyatsi eyĩ yasakawa busana naye, kandi ngoko bamukolera emyatsi eyĩ.
43012017	Neryo endeko eyabya haguma na Yesu omugulu abirikira Lazaro omw'isinda n'erĩmũlũbũkya oko baholĩ, moyatũla omwatsi oyo busana naye.
43012018	Kyaleka endeko eyo ĩyahĩndana na Yesu, kusangwa bowa kw'akola ekitiko-tiko ekĩ.
43012019	Neryo Abafarĩsayo mobabwirana bati, Mwamalangira, sitwetatokakĩ! Mũlebaye, ekihugo kyosĩ kyamamukwama!
43012020	Neryo habya Abagĩrĩkĩ omo katĩkatĩ kabo abahetukira eYerũsalema erĩyaramya omo Biro Bikulu ebyo.
43012021	Aba mobahĩka uku Fĩlĩpo, oyo wabya w'eBetesaĩda y'eGalĩlaya. Mobamũbũlya bati, Mukama, twanzĩre erilola uku Yesu.
43012022	Fĩlĩpo mwayabwira Anderea, neryo Anderea na Fĩlĩpo mobabwira Yesu.
43012023	Neryo Yesu mwasũbĩryabo ati, Endambĩ yabĩrĩhĩka, Omugala w'Omundu ahabawe olukengerwa.
43012024	Kwenene, kwenene ngababwira, embuto y'engano yamatenditogera omo kitaka, n'erihola, ikabyaho ĩyoyene; nĩkwa yamahola, ikaheta kw'esyombuto nyingi.
43012025	Oyukanza engebe yiwe akatalayayo; n'oyũkakwa engebe yiwe y'obusu omo kihugo kino, asyabikayo oko ngebe y'erikota.
43012026	Omundu amanyikolera, anyikwame, n'aho nyiri ha n'aho omugombe wage asyabya. Omundu amanyikolera, Tata asyamũsĩkya.
43012027	Na lino omutima wage amahũka-hũka; neryo nyĩbũgekĩ kwehĩ? Nyiti, Tata ũnyĩlamaye oko ndambĩ eyĩ kwehĩ? Nĩkwa busana n'omwatsi oyũ namahĩka oko ndambĩ eyĩ.
43012028	Uwe Tata, ulete olukengerwa oko lĩna lyawe! Neryo omulenge mwalũa elubula ati, Nabĩrĩhamyalyo, kandi nasyaswahamyalyo.
43012029	Neryo endeko eyabya ihangene hakũhĩ n'erĩowa omulenge oyo, mobabũga bati, Bwamalũma! Abandi bati, Omũlaĩka amabũga naye!
43012030	Yesu mwasũbĩrya, ati, Omulenge oyũ sĩalĩtabũga busana nage, nĩkwa busana nenyũ.
43012031	Lino eritswera lyamahĩka oko kihugo kino; lino omũtabalĩ w'ekihugo kino asyaguswa eyĩhya.
43012032	Nage, namasumbirwa endata oko kihugo, nasyakurira abandu bosĩ b'ũkw'ĩngye.
43012033	Nĩkwa abũga ebĩ iniakahula omũsĩndo w'oluholo olo asyahola.
43012034	Neryo endeko moyamũsũbĩrya iti, Twabĩrĩowa omo Migambo iti Kristo ayĩkala kera na kera. Neryo ũkabũga uti kwehĩ? Uti, Omugala w'Omundu atolere iniasumbirwa endata. Omugala w'Omundu oyũ nindi kwehĩ?
43012035	Neryo Yesu mwabwirabo ati, Ekyakakala kikine kandi omo katĩkatĩ kenyũ oko katambĩ kake. Mulendere omugulu mukine n'ekyakakala ekyo, omwĩrĩmya siabatange. Oyukalendera omo mwĩrĩmya sĩasĩ eyo akaya.
43012036	Omugulu muli n'ekyakakala mwĩkĩrĩraye ekyakakala, mutoke eribya bandu b'ekyakakala. Yesu abere abĩbũga emyatsi eyĩ, mwalũaho mwayĩbĩsa kubo.
43012037	Nĩkwa nomo anakola ebitiko-tiko bingi embere wabo, mobatamwĩkĩrĩrya.
43012038	Ekĩnywa ky'omũmĩnyererĩ Ĩsaya ikyatoka eribererera ekyabũga kiti, OmwamiMukulu, nindi yo wabĩrĩkĩrĩrya erĩtũlago lyetu kwehĩ? Omwami Mukulu abĩrĩbĩsũlĩra amaka wuwe ukuudi kwehi?
43012039	Busana n'omwatsi oyũ, mobatatoka erĩkĩrĩrya, kusangwa Ĩsaya mwaswabũga ati,
43012040	Nyamuhanga abĩrĩrĩba ameso wabo, Abĩrĩkalya emitima yabo, Ameso wabo syalangire, N'emitima yabo siyiminye, Kandi sibabinduke, Nage, ngalamyabo.
43012041	Ĩsaya mwabũga emyatsi eyĩ kusangwa mwalangira olukengerwa lwa Yesu, kandi mwamwahula.
43012042	Nĩkwa abatabalĩ bangi b'Abayũda mobĩkĩrĩrya Yesu; nĩkwa busana n'Abafarĩsayo mobatakangyalyo, bakasyahigwa omo nyũmba y'erĩhĩndanamo.
43012043	Kusangwa mobanza erĩsĩmwa n'abandu kwilaba erĩsĩmwa na Nyamuhanga.
43012044	Neryo Yesu mwabũga n'omulenge munene ati, Oyũkanyĩkĩrĩraya, sĩalĩnyĩkĩrĩraya ĩngyowene, nĩkwa akĩkĩrĩraya oyo wanyituma.
43012045	Kandi oyukanyilolako, akalola ukw'oyo wanyituma,
43012046	Nabĩrĩhĩka muna-kinugo ng'ekyakakala, neryo oyũkanyĩkĩrĩraya sĩasyĩkala omo mwĩrĩmya.
43012047	Kandi omundu amowa ebĩnywa byage, isialibikabyo, sindimutswera, kusangwa mondasa eritswera ekihugo, nĩkwa nasa erĩlamya ekihugo.
43012048	Oyukanyigana, isialilangira emyatsi yage, awite oyukamutswera; ekĩnywa ekyo nabũga kyo kyasyamutswera oko kiro ky'enyũmanyũma!
43012049	Kusangwa mondabũga omw'iyihana lyage, nĩkwa Tata oyo wanyituma abirinyihana .ebyo nangabũga n'ebyo nangatũla.
43012050	Kandi nyĩnasĩ erihana liwe ni ngebe y'erikota. Neryo emyatsi eyo ngabũga, ngabũga ngoko Tata abirimbwira.
43013001	Nĩkwa embere w'Ebiro Bikulu by'Erikiruka, Yesu mwaminya kw'endambĩ yiwe yamabĩhĩka ey'erĩlũa omo kihugo kino, n'eriya eyiri Ise. Abya iniabirianza abuwe ababya omo kihugo, kandi mwanzabo erĩhĩka oko ndũlĩ.
43013002	Neryo babere bakalya omw'ĩgolo-golo, Satanĩ yabya ĩyabĩrĩhĩra omo mutima wa Yũda Iskarĩota mugala wa Sĩmonĩ erihotera Yesu.
43013003	Kandi Yesu abya asĩ kw'Ĩse abĩrĩhĩra emyatsi yosĩ y'omo hamũlĩ yiwe. Kandi abya asĩ kw'alũa ewa Nyamuhanga iniakasyaya ewa Nyamuhanga.
43013004	Neryo Yesu mwahangana aho balira. Neryo mwambula olundi lukimba, neryo mwĩmya ekĩsangũlĩryo, neryo mwayihangakyo.
43013005	NeryoYesu mũta amagetsi okw'ĩtũba, neryo mwatsũka erĩnabya ebisando by'abiga, n'erisangulabyo omo kĩsangũlĩryo ekyo abya ayĩhangĩre.
43013006	Neryo mwahĩka uku Sĩmonĩ Petero. Naye mwamubwira ati, Mukama, ũkanabaya ebisando byage kwehĩ?
43013007	Yesu mwamũsũbĩrya ati, Ekyo ngakola sĩwasĩkyo lino, nĩkwa wasyaminyakyo enyũma.
43013008	Petero mwamubwira ati, Siwendĩsyanabya ebisando byage na kera. Yesu mwamũsũbĩrya ati, Namatendĩnabya ebisando byawe, isuli n'obusangi haguma nage.
43013009	Sĩmonĩ Petero mwamubwira ati, Mukama, sũnabaye ebisando byage, ĩbyobyene! Nĩkwa ũnabaye ebyala byage n'omutwe wage nibya!
43013010	Yesu mwamubwira ati, Oyo wabirinaba erĩre, nĩkwa atolere erinaba oko bisando biwe bisa. Nenyũ mwerĩre, nĩkwa butsira ĩnywe bosĩ.
43013011	Kusangwa Yesu abya asĩ oyukandisyamuhotera. Kyaleka ĩnĩabũga ati, Sĩmwerĩre ĩnywe bosĩ.
43013012	Neryo abere abĩnabya ebisando byabo, neryo mwaswĩkala oko mesa. Neryo mwabũlyabo ati, Mwanamaminya ekyo ngabibakolera kwehĩ?
43013013	Mukanyahula mo Mũkangĩrĩrya n'Omukama, mũkabũga ndeke, kusangwa ĩngye ko nyine nyitya.
43013014	Ĩngye indi Mukama n'Omũkangĩrĩrya, neryo nabĩrĩbanabya oko bisando byenyũ. Nenyũ mutolere ĩmwanabanĩa oko bisando byenyũ.
43013015	Kusangwa nabiribaha ekĩmĩnyĩsyo, imwakola ngoko nabiribakolera.
43013016	Kwenene, kwenene ngabũga nenyũ, omugombe sialengĩre omukama wuwe, n'omukwenda sialengĩre oyuliamutuma.
43013017	Mwamaminya emyatsi eyĩ, muli n'obutseme mwamakolayo.
43013018	Sindibahula ĩnywe bosĩ. Nyĩnasĩ abo nayisoga. Nĩkwa ni busana n'erĩberererya Amasako, awakabũga ati, Oyukalya akalyo kage, abĩrĩnyĩlolya k'omugongo.
43013019	Ngababwira lino, ebĩ bite byahĩka, neryo ekiro byasyahĩka, imwatoka erĩkĩrĩrya ĩngye kw'indi ye.
43013020	Kwenene, kwenene ngababwira, oyũkakokaya omundu oyo ngatuma, iniakanyĩkokaya; n'oyũkanyĩkokaya, akakokaya oyo wanyituma.
43013021	Neryo Yesu abere abĩbũga ebĩ, mwasũsũmana omo mutima mwatũlago ati, Kwenene, kwenene ngababwira nyiti, Omuguma w'ũkw'ĩnywe asyanyihotera.
43013022	Abiga mobasamalirana ĩsĩbasĩ ng'akahulandi.
43013023	Omuguma g'oko biga oyo Yesu abya anzĩre mwabya akegemera oko kĩkũba kya Yesu.
43013024	Neryo Sĩmonĩ Petero mwamũkoherya ati, Utubwire ng'akahulandi.
43013025	Naye, kusangwa abya akegemera oko kĩkũba kya Yesu, mwamũbũlya ati, Mukama, nindi kwehĩ?
43013026	Yesu mwamũsũbĩrya ati, Yoyo ngandĩkolerya ekitole ky'omo kibindi n'erimuhakyo. Neryo Yesu mwakolerya ekitole ky'omo kibindi mwahakyo Yũda, omugala wa Ĩskarĩota.
43013027	Neryo Yũda abere abĩmya ekitole ekyo, Satanĩ mwingira omwisi wuwe. Yesu mwamubwira ati, Ekyo ukandikola, ukolekyo lũba.
43013028	Nĩkwa sihabya mundu oko mesa oyo waminya nga ni mwatsi wahi aleka Yesu iniamubwira atya.
43013029	Abandi baganĩraya bati kusangwa Yũda abya n'engunza y'esyofranka, Yesu mwamubwira ati, agule ebindu ebitutolere busana n'eBiro Bikulu; kutse ahe ekindu oko bera.
43013030	Neryo Yũda abere abĩĩmya ekitole ekyo, mwahuluka lũba. Kandi ibwamabihumbera.
43013031	Neryo omugulu Yũda ahuluka, Yesu mwabũga ati, Lino Omugala w'Omundu amabana olukengerwa, kandi Nyamuhanga amabana olukengerwa omwisi wuwe.
43013032	Neryo Nyamuhanga amabana olukengerwa omwisi wuwe, Nyamuhanga ĩyowene asyabanira Omugala w'Omundu y'olukengerwa. Kandi asyamubanira olukengerwa neryo-neryo.
43013033	Abana balere, indi haguma nenyũ katambĩ kake. Mwasyanyisonda-sonda, neryo ngoko nabwira Abayũda, nenyũ ngababwira nyiti, Eyo ngaya simwangatoka erĩhĩkayo.
43013034	Ngabaha ekihano kihya-kihya nyiti, Mwanzane. Ngoko nabiribanza, nenyũ mwanzane mutya.
43013035	Neryo mwamabya n'olwanzo, omuguma busana n'ogundi, abandu bosĩ basyaminya ko muli biga bage.
43013036	Sĩmonĩ Petero mwabũlya Yesu ati, Mukama, ukayahi kwehĩ? Yesu mwamũsũbĩrya ati, Eyo ngaya siwangatoka erinyikwama lino; nĩkwa wasyanyikwama bolo.
43013037	Petero mwamũbũlya ati, Mukama, busana nakĩ sinangatoka erikukwama lino-lino kwehĩ? Nasyasiga engebe yage busana nawe.
43013038	Yesu mwamũsũbĩrya ati, Wasyasiga engebe yawe busana nage kwehĩ? Kwenene, kwenene ngabũga nawe, engoko-lume siyendibika utewanyigana ngendo ĩsatu.
43014001	Sĩmũhanga-hangaye emitima yenyũ; mwĩkĩrĩraye Nyamuhanga, nage mũnyĩkĩrĩraye.
43014002	Omo nyũmba ya Tata muli byumba bingi by'erĩĩkalamo. Ngayakokotaya aho wenyũ, kumbe si kwenene, kumbe nabiribabwira.
43014003	Kandi namayakokotya aho wenyũ, nasyaswasa, n'eribatwala ewage; neryo imwatoka eribya aho nyiri.
43014004	Kandi mũnasĩ enzira y'eriya eyo ngaya.
43014005	Toma mwamubwira ati, Mukama, sĩtwasĩ eyo ukaya, twasyaminya enzira yo tuti kwehĩ?
43014006	Yesu mwamubwira ati, Ĩngye indĩ nzira, ĩngye indi mwatsi w'ekwenene, ĩngye indi ngebe; sihali mundu ũkahĩka uku Tata ate kwĩngye.
43014007	Kumbe mwabya mũnyasĩ, nga mwabiriminya Tata wage nibya. N'erĩtsũka lino mũmwasĩ, kandi mwabirimulolako.
43014008	Fĩlĩpo mwamubwira ati, Mukama, ũtũkangaye Tata, ekyo kyasyatutolera.
43014009	Yesu mwamubwira ati, Nabiribya nenyũ omugulu ungaha, nĩkwa sulitanyiminya kwehĩ Fĩlĩpo? Oyo wamanyilangira iniabirilangira Tata. Busana nakĩ ũkabũga uti, Ũtũkangaye Tara kwehĩ?
43014010	Fĩlĩpo, sũlĩkĩrĩraya ko nyimatikene na Tata, na Tata kw'amatikene ũkw'ĩngye kwehĩ? Ebĩnywa ngababwira sĩndĩbũgabyo omw'iyihana lyage. Nĩkwa Tata oyumatikene nage akakola emĩbĩrĩ yiwe.
43014011	Mũnyĩkĩrĩraye ko nyimatikene na Tata, na Tata amatikene ũkw'ĩngye. Kutse mwĩkĩrĩraye busana n'emĩbĩrĩ ĩyoyene.
43014012	Kwenene, kwenene ngababwira, oyũkanyĩkĩrĩraya, emĩbĩrĩ eyo ngakola, asyakolayo nibya; kandi asyakola emĩbĩrĩ eyĩrengĩre eyĩ, kusangwa ngaya uku Tata.
43014013	Kandi nasyakola obuli mwatsi ogo mwasyabũlya omo lĩna lyage, Tata apipawe umu Mugala.
43014014	Emyatsi yosĩ mũkabũlaya omo lĩna lyage, nasyakolayo.
43014015	Mwamanyanza, mwasyakenga ebihano byage.
43014016	Kandi nasyabũlya Tata, naye asyabaha ogundi Mũwatĩkya, Omũlĩmũ w'omwatsi w'ekwenene iniabya haguma nenyũ kera na kera.
43014017	Ekihugo sikiritoka erĩmũkokya, kusangwa sikyemulolako, kutse erimuminya. Nĩkwa inywe mũmwasĩ, kusangwa ĩkere nenyũ, kandi amatikene nenyũ.
43014018	Sindiendĩsyabasĩga nga ngũbĩ; nasyaswasa ũkw'ĩnywe.
43014019	Enyũma w'akatambĩ kake ekihugo sikyendisyaswanyĩlolako, nĩkwa ĩnywe mwasyanyilolako; kusangwa nyiriho, nenyũ mwasyabyaho nibya.
43014020	Oko kiro ekyo mwasyaminya ko nyimatikene uku Tata wage, nenyũ mumatikene ũkw'ĩngye nage nyimatikene ũkw'ĩnywe.
43014021	Oyuwite ebihano byage, n'erikengabyo, yo yukanyanza; kandi Tata wage asyanza oyukanyanza; nage nasyamwanza, nasyayĩkangya ukw'iye.
43014022	Yũda, oyute Ĩskarĩota, mwamũbũlya ati, Mukama, byamabya biti kwehĩ? uti, wasyayĩkangya ũkw'ĩtwe, ũteyĩkangaya oko kihugo kwehĩ?
43014023	Yesu mwamũsũbĩrya ati, Omundu amanyanza asyakenga ekĩnywa kyage. Kandi Tata wage asyamwanza netu twasyamũhĩkako, ĩtwakokotya obwĩkalo bwetu haguma naye.
43014024	Oyũtanyanzĩre sialikenga ebĩnywa byage. Kandi ekĩnywa ekyo mũkowa si kyage, nĩkwa ni kya Tata oyo wanyituma.
43014025	Nabiribabwira emyatsi eyĩ omugulu nyikine haguma nenyũ.
43014026	Nĩkwa Omũwatĩkya, Omũlĩmũ Abũyĩrĩre, oyo Tata asyatuma omo lĩna lyage, iye akandisyabakangĩrĩrya emyatsi yosĩ, kandi asyabĩbũkya emyatsi yosĩ eyo nababwira.
43014027	Obuholo ngabasĩgĩra, ngabaha obuholo bwage. Ngabahabo, butsira ng'ekihugo ko kikaha. Sĩmũhanga-hangaye emitima yenyũ, kandi simubahe.
43014028	Momowa ngababwira nyiti, Ngagenda, kandi nasyaswasa ũkw'ĩnywe. Kumbe mũlwe mũnyanzĩre, nga mwabiritsema, kusangwa ngaya uku Tata; kusangwa andengĩre.
43014029	Lino nabiribabwira ebĩ bite byahĩka, neryo omugulu byasyahĩka, imwatoka erĩkĩrĩrya.
43014030	Sindiendĩsyabũga nenyũ kandi bingi, kusangwa omũtabalĩ w'ekihugo akahĩka, kandi siawite ehamũlĩ ũkw'ĩngye.
43014031	Ngoko Tata anyihana, ko ngakola nyitya, ekihugo kitoke eriminya ko nyanzĩre Tata. Muhangane tũlũe hano.
43015001	Ĩngye indi mũlĩkĩrĩkĩ w'ebĩnyũ w'ekwenene, kandi Tata wage nĩ mũlĩmĩrĩ.
43015002	Obuli mutahi owamatikene nage, owateheta kw'ebĩgũma, akatwago; kandi oko buli mutahi owakahetaya ebĩgũma, akasara kugo kw'ebĩtowene, omutahi oyo atoke eriheta kw'ebindi bĩgũma.
43015003	Mwabiriera busana n'ekĩnywa ekyo nabiribabwira
43015004	Mumatikane kwĩngye, nage ngandimatikana kwĩnywe. Ngoko omutahi sialĩhetaya ebĩgũma ĩgowene, amatendimatikana n'endĩna y'ebĩnyũ, litya nenyũ simwangatoka erireta endũndĩ uku Nyamuhanga mutamatikene ũkw'mgye.
43015005	Ĩngye indi ndĩna y'ebĩnyũ, nenyũ muli mitahi. Oyumatikene nage, nage nyimatikene naye, yo yukayira endũndĩ nene busana na Nyamuhanga. Kusangwa mutamatikene nage simwangatoka erikolakĩ.
43015006	Omundu amatindamatikana nage, akagusawa eyĩhya ng'omutahi, iniuma, Emitahi ng'eyĩ ikakumirawa haguma, iyaguswa omo muliro iyahya.
43015007	Mwamamatikana kwĩngye, n'ebĩnywa byage bĩkĩkala omo mitima yenyũ, mũbũlaye ekĩndũkĩ ekyo mwanzĩre, neryo mwasyakolerwakyo.
43015008	Mwamayira endũndĩ nene, Tata wage akasĩkĩbawa busana n'ekyo, kandi mũkakangaya ko muli biga bage.
43015009	Nabiribanza ngoko Tata abirinyanza. Mwĩkale omo lwanzo lwage.
43015010	Mwamakenga ebihano byage, mwasyĩkala omo lwanzo lwage, ngoko nage nabirikenga ebihano bya Tata wage, neryo nyĩkere omo lwanzo luwe.
43015011	Nabiribabwira emyatsi eyĩ, obutseme bwage bubye omo mitima yenyũ, kandi obutseme bwenyũ bũhĩkane.
43015012	Ekihano kyage kiti: mwanzane, ngoko nabiribanza.
43015013	Sihali mundu oyuwite olwanzo lũlengĩre olũ, ati omundu akasiga engebe yiwe busana n'abĩra buwe.
43015014	Nenyũ muli bĩra bage, mwamakola ebyo ngabahana.
43015015	Sindibahula kandi mo bagombe kusangwa omugombe sialiminya ebyo mukama wuwe akakola. Nĩkwa ngabahula mo bĩra, kusangwa nabĩrĩbamĩnyĩsya emyatsi yosĩ eyo ngowa uku Tata wage.
43015016	Simwetayisoga ngye, nĩkwa nayisoga nywe, kandi nabĩrĩbahĩra eriyatunda endũndĩ, kandi endũndĩ yenyũ iyatoka eribyaho. Neryo Tata asyabaha ekĩndũkĩ ekyo mũkabũlaya omo lĩna lyage.
43015017	Neryo ngabahana nyiti, Mwanzane.
43015018	Ekihugo kyamabakwa obusu, muminye ko kyanyĩkwa obusu embere w'erĩbakwabo.
43015019	Nga muli b'ekihugo, kũmbe ekihugo kyangabanzĩre ng'abakyo. Nĩkwa nayisoga nywe omo kihugo kino, kandi simuli bakyo; kikaleka ekihugo ĩkyabakwa obusu.
43015020	Mwibuke ekĩnywa ekyo nababwira nyiti, Omugombe sialengĩre omukama wuwe. Bamabya babĩrĩnyendererya, nenyũ basyabendererya nibya; bamabya bakengĩre ekĩnywa kyage, basyakenga n'ekyenyũ nibya.
43015021	Nĩkwa basyabakola emyatsi yosĩ eyĩ kusangwa muli bandu bage, kusangwa sĩbasĩ oyo wanyituma.
43015022	Kumbe nyitasa n'erĩbũga nabo, nga sibawite olubanza lw'ebibi, nĩkwa lino sibawite eriyigana ebibi byabo.
43015023	Oyũkanyĩkwa obusu, akakwa Tata wage y'obusu.
43015024	Kumbe sinditakola emĩbĩrĩ omo katĩkatĩ kabo eyitakolawa n'ogundi mundu, sibangabya n'olubanza lw'ebibi; nĩkwa lino babirinyilolako, kandi babĩrĩnyĩkwa obusu, ĩngye na Tata wage nibya.
43015025	Nĩkwa babirikola ekĩ, ekĩnywa kibererere ekyasakawa omo Migambo yabo, iti, Banyĩkwa obusu butsira ekikaleka.
43015026	Omugulu Omũwatĩkya asyasa, oyo nasyatuma akalũa ewa Tata, Omũlĩmũ w'omwatsi w'ekwenene, oyũkalũa uku Tata, akandĩsyatũla omwatsi wage.
43015027	Nenyũ nibya, mwasyatũla omwatsi wage, kusangwa mwabiribya haguma nage erĩtsũka erĩmbere.
43016001	Nabiribabwira emyatsi eyĩ, neryo simwangahũka-hũkya emitima yenyũ.
43016002	Basyabahiga-hĩganĩa omo manyũmba wabo w'erĩhĩndanamo. Kandi omugulu asyasa, neryo oyukabĩta asyaganĩrya ng'akakola omũbĩrĩ wa Nyamũhanga.
43016003	Basyakola emyatsi eyĩ, kusangwa sibetaminya Tata kutse ĩngye.
43016004	Nĩkwa nabiribabwira emyatsi eyĩ, neryo omugulu endambĩ yabo yasyahĩka, imwatoka erĩyĩbũkyayo ngoko nababwira. Mondababwira emyatsi eyĩ erĩmbere kusangwa nabya haguma nenyũ.
43016005	Nĩkwa lino ngaya ukw'oyo wanyituma; kandi sihali mundu ũkw ĩnywe oyũkambũlaya ati, Ukaya hahi kwehĩ?
43016006	Nĩkwa kusangwa nabiribabwira emyatsi eyĩ, emitima yenyũ ĩkũsũla n'obũlĩge.
43016007	Ngababwira omwatsi w'ekwenene nyiti, Lyowene busana nenyũ inagenda, kusangwa namatendigenda, Omũwatĩkya isiendisyabahĩkako. Nĩkwa namagenda nasyabatumiraye.
43016008	Naye asyabya asa, asyasĩnga ekihugo busana n'ebibi, kandi busana n'omwatsi w'ebitunganene, kandi busana n'omwatsi w'eritswera lya Nyamuhanga.
43016009	Asyasĩngabo omo mwatsi w'ebibi, kusangwa sĩbalĩnyĩkĩrĩraya.
43016010	Kandi asyasĩngakyo busana n'eritunganene, kusangwa ngaya uku Tata, nenyũ imutaswanyilolako.
43016011	Kandi asyasĩngabo omo mwatsi w'eritswera, kusangwa omũtabalĩ w'ekihugo kino abiritswerwa.
43016012	Ĩngye nyiwite eyindi myatsi mingi y'eribabwira, nĩkwa simwangatoka erĩowayo lino.
43016013	Nĩkwa omugulu Omũlĩmũ w'omwatsi w'ekwenene asyasa, iye asyabasondola omo myatsi yosĩ y'ekwenene, kusangwa siendĩsyabũga omo hamũlĩ yiwe ĩyowene, nĩkwa asyababwira ebyo akowa, kandi' asyabatũiĩra emyatsi eyo eyĩkandĩsyahĩka.
43016014	Asyanyĩpipa, kũsangwa asyimya emyatsi eyo ngabũga n'erĩbatũlĩrayo
43016015	Emyatsi. yosĩ eyo Tata awite ni yage, kyaleka ĩnabũga nyiti, Asyĩmya emyatsi eyo ngabũga, n'erĩbatũlĩrayo.
43016016	Hakĩsĩya katambĩ kake, neryo imutaswanyilolako; kandi enyũma w'aho hake, imwasyanyilolako.
43016017	Abandi b'oko biga buwe mobabwirana bati, Ekĩ ni kyahi? Ekyo akatubwira ati, Hakisĩya katambĩ kake imũtaswanyilolako; kandi enyũma w'aho hake, imwaswanyilolako. Kandi ati, Kusangwa ngaya uku Tata.
43016018	Neryo babya bakabũga bati, Ekĩ ni kyahi akabũga ati, Akatambĩ kake kwehĩ? Sĩtwasĩ ebyo akahula.
43016019	Yesu mwaminya ko bakasonda erĩmũbũlya, neryo mwabwirabo ati, Mongabũga nyiti, Hakĩsĩya katambĩ kake, imutaswanyilolako, kandi enyũma w'aho hake, imwasyanyilolako. Ebyo byo mũkabũlaya omo katĩkatĩ kenyũ kwehĩ?
43016020	Kwenene, kwenene ngabũga nenyũ nyiti, Mwasyalira n'erilaka, nĩkwa ekihugo kyasyatsema. Mwasyabya n'obũlĩge, nĩkwa obũlĩge bwenyũ bwasyahinduka mo butseme.
43016021	Omũkalĩ omugulu akakunda ali n'obũlĩge kusangwa endambĩ yiwe yabĩrĩhĩka; nĩkwa omugulu amabibuta omwana, sialisyibuka kandi eriagalwa liwe, nĩkwa akatsema ati, Omwana amabibutwa omo kihugo.
43016022	Neryo nenyũ nibya muli n'obũlĩge lino: nĩkwa nasyaswabalolako kandi, n'emitima yenyũ yasyatsema, kandi sihali mundu oyo wasyabasagula obutseme bwenyũ.
43016023	Neryo oko kiro ekyo sĩmwendĩsyanyĩbũlyakĩ. Kwenene, kwenene ngababwira, Ekĩndũkĩ mwasyabũlya Tata, asyabahakyo kusangwa muli biga bage.
43016024	Erĩhĩka lino, sĩmwetabũlyakĩ omo lĩna lyage; mũbũlaye, neryo mwasyabanakyo, obutseme bwenyũ butoke erĩhĩkana.
43016025	Nabiribabwira emyatsi eyĩ omo mĩsyo. Omugulu asyasa neryo sindiendisyababwira umu mĩsyo, nĩkwa nasyababwira ndeke-ndeke emyatsĩ ya Tata.
43016026	Oko kiro ekyo, mwasyabũlya omo lĩna lyage; sĩndĩbũga nenyũ nyiti, Nasyabũlya Tata busana nenyũ;
43016027	kusangwaye Tata abanzĩre. Abanzĩre kusangwa mũnyanzĩre, kandi kusangwa mwabĩrĩkĩrĩrya ko nalũa ewa Nyamuhanga.
43016028	Nalũa uku Tata, kandi monahĩka omo kihugo; neryo ngalũa omo kihugo n'eriya uku Tata.
43016029	Neryo abiga buwe mobamubwira bati, Lero, ũkabũga netu ndeke-ndeke, sũlĩbũga omo mĩsyo.
43016030	Lino tũnasĩ ko wasĩ emyatsi yosĩ, kandi, suli n'obwaga omundu akakũbũlya mwatsi. Ekĩ kikaleka ĩtwĩkĩrĩrya ko walũa uku Nyamuhanga.
43016031	Yesu mwasũbĩryabo ati, Mwamĩkĩrĩrya lino kwehĩ?
43016032	Lebaya, endambĩ yasyasa, kandi endambĩ eyo yabĩrĩhĩka, omugulu mwasyapanza-panzirwa obuli mundu eka wuwe mwasyanyĩsĩga ĩngyowene. Nĩkwa sindi ĩngyowene, kusangwa Tata ali haguma nage.
43016033	Namababwira emyatsi eyĩ imwabana obuholo busana n'erĩmatikana nage. Omo kihugo mwasyabana erĩendererĩbwa. Nĩkwa muhande emitima! Nabĩrĩkĩnda ekihugo!
43017001	Neryo Yesu mwabũga emyatsi, neryo mwalalamira elubula ati, Tata endambĩ yabĩrĩhika; uhe Omugala wawe olukengerwa, Omugala atoke erikuha olukengerwa.
43017002	Kandi ngoko wabirimuha ehamũlĩ oko bandu bosĩ, iniatoka eriha engebe y'erikota oko bosĩ wamuha.
43017003	Neryo eyĩ ni mgebe y'erikota, abandu bakuminye, uwe Nyamuhanga muguma w'ekwenene, n'eriminya Yesu Kristo, oyo watuma.
43017004	Monakũsĩkya omo kihugo; nabiribuga omũbĩrĩ ogo wamba erikola.
43017005	Na lino, Tata, ũnyĩsĩkaye embere syawe, kandi omo lukengerwa olo nabya nalo haguma nawe ekihugo kite kyahangikwa,
43017006	Monakũmĩnyĩkalya oko bandu wamba omo kihugo. Babya bawe kandi mowambabo. Kandi babirikenga ekĩnywa kyawe.
43017007	Na lino, banasĩ kw'emyatsi yosĩ eyo wamba ĩkalũa uk'uwe.
43017008	Kusangwa ebĩnywa ebyo wamba nabirihabyobo, kandi babiriangirirabyo, baririminya kwenene ko nalũa ewawe, kandi mobĩkĩrĩrya ko wanyituma.
43017009	Ngasabirabo. Sindisabira ekihugo, nĩkwa ngasabira abo wamba, kusangwa ni bawe.
43017010	N'emyatsi yosĩ ni yawe, n'emyatsi yawe ni yage, kandi emyatsi eyo yabĩrĩnyĩsĩkya.
43017011	Neryo lino ngakũhĩkako, nage sinyikiri kandi omo kihugo, nĩkwa ibo bali omo kihugo. Tata Iwe Ũbũyĩrĩre! Ũtegayebo omo bũtokĩ bw'erĩna lyawe, eryo wamba, babye muguma, ngoko tuli muguma.
43017012	Omugulu nabya nabo, monateyabo omo bũtokĩ bw'erĩna lyawe, eryo wamba. Monateyabo, kandi mohatahera mundu n'omuguma, yo n'ow'erihera, busana n'erĩberererya Amasako.
43017013	Neryo ngasa uk'uwe, n'emyatsi eyĩ ngabũgayo omo kihugo, ibatoka eribya n'obutseme bwage obũhĩkene omo mitima yabo.
43017014	Monahabo ekĩnywa kyawe, n'ekihugo mokyakwabo obusu, kusangwa si b'ekihugo, ngoko nyite w'ekihugo.
43017015	Sĩndĩkũbũlaya nyiti, Ũlũsayebo omo kihugo, nĩkwa ngakũbũlaya nyiti, Ũtegayebo oko Mubi.
43017016	Si b'ekihugo, ngoko nyite w'ekihugo.
43017017	Uhigulebo omo mwatsi w'ekwenene. Ekĩnywa kyawe ni mwatsi w'ekwenene.
43017018	Monatumabo omo kihugo, ngoko wanyituma omo kihugo.
43017019	Kandi ngayiha uk'uwe busana nabo, ibatoka eribya bawe kwenene.
43017020	Sindisaba busana n'aba ĩbobene, nĩkwa busana n'abakandisyanyĩkĩrĩrya busana n'erĩtũlago lyabo.
43017021	Ngasaba nyiti abosĩ babye muguma. Uwe Tata! Nyiti, bamatikane ũkw'ĩtwe, ngoko umatikene kwĩngye, kandi nage nyimatikene uk'uwe, neryo ekihugo kĩkĩrĩraye k'uli inina we wanyituma.
43017022	Nabirihabo olukengerwa olo wabirimba, babye muguma ngoko tuli muguma.
43017023	Ĩngye nyimatikene kubo, nawe umatikene ũkw'ĩngye, nabo bahĩkane omo buguma, neryo ekihugo kiminye k'uli inina we wanyituma, kandi wabirianzabo, ngoko wabirinyanza.
43017024	Tata, ngasonda nyiti, abo wabirimba babye haguma nage, balangire olukengerwa lwage olo wabirimba; kusangwa wanyanza ekihugo isikiri kyahangikwa.
43017025	Uwe Tata uwe utunganene! Ekihugo nomo kitenetakuminya, nĩkwa nabirikuminya, kandi aba nabo babirikuminya k'uli inina we wanyituma.
43017026	Kandi nabĩrĩkũmĩnyĩsya kubo neryo nasyaswakũmĩnyĩsya; neryo olwanzo olo wanyanzamo lubye omo mitima yabo, nage inamatikana nabo.
43018001	Neryo Yesu abere abisaba ebĩnywa ebĩ, mwahongoka n'abiga buwe, mwasoka omusya w'eKĩdũronĩ. Neryo aho habya eririma, neryo Yesu n'abiga buwe mobingira omw'irima eryo.
43018002	Nĩkwa Yũda nibya oyo wamuhotera, mwaminyaho, kũsangwa Yesu abya ĩnĩakahĩndanaho n'abiga buwe esyongendo nyingi.
43018003	Neryo Yũda mwaya omw'irima eryo n'omulondo w'ekisambala ky'Abaroma ekyo ahabawa, haguma n'abateya abatumawa n'abahererĩ bakulu n'Abafarĩsayo. Kandi mobahĩka ĩbanahekĩre esyotala, n'ebisosomole, n'ebindu by'amalwa.
43018004	Neryo Yesu abya asĩ emyatsi yosĩ eyikandĩmũhĩkako, neryo mwahuluka mwabũlyabo ati, Mukasonda-sondandi kwehĩ?
43018005	Mobamũsũbĩrya bati, Yesu Omũnazaretĩ. Neryo Yesu mwabwirabo ati, Nĩ ĩngye! Neryo Yũda oyo wamuhotera, abya iniahangeneho haguma nabo.
43018006	Neryo Yesu abere abwirabo ati, Nĩ ĩngye, mobasuba enyũma mobawa oko kitaka.
43018007	Kandi Yesu mwabũlyabo ati, Mukasonda-sondandi kwehĩ? Nabo bati, Yesu Omũnazaretĩ.
43018008	Yesu mwasũbĩryabo ati, Nabiribabwira kw'indi nĩ ĩngye. Mwamabya ĩnĩ ĩngye mukasonda-sonda, muleke aba bagende.
43018009	Erĩberererya ekĩnywa ekyo Yesu abũga ati, ukw'abo wamba sĩndĩtatalya n'omuguma.
43018010	Neryo Sĩmonĩ Petero abya n'omũyalĩ omo lubo. Neryo mwakulago, mwabandago omugombe w'Omũhererĩ Mukulu oko bahererĩ bosĩ, mwatwa okũtũ kuwe kw'amali. Erĩna ly'omugombe oyo lyabya Malko.
43018011	Neryo Yesu mwabwira Petero ati, Hĩra omũyalĩ g'omo lubo. Sindiendĩpũlya olũtehĩ lw'amalĩge olo Tata abirimba kwehĩ?
43018012	Neryo omulondo w'ekisambala ky'Abaroma, n'omukulu wabo n'abateya b'Abayũda, mobahamba Yesu mobamuboha.
43018013	Neryo mobamutwala erĩmbere uku Ana, kusangwa abya ĩsebyala wa Kayafa, oyo wabya Mũhererĩ Mukulu oko bahererĩ bosĩ oko mwaka oyo.
43018014	Nĩkwa Kayafa abya oyo wahana Abayũda ati, Lyowene omundu muguma iniahola busana n'abandu bosĩ.
43018015	Neryo Sĩmonĩ Petero, n'ogundi mwiga mobakwama Yesu. Neryo ogundi mwiga oyo abya asĩbwe n'Omũhererĩ Mukulu oko bahererĩ bosĩ, neryo mwingira haguma na Yesu omo kibuga ky'Omũhererĩ Mukulu oko bahererĩ bosĩ.
43018016	Nĩkwa Petero mwimana oko lũkyo ahĩhya. Nĩkwa ogundi mwiga oyo wabya asĩbwe n'Omũhererĩ Mukulu oko bosĩ, mwahulukira eyĩhya, mwakanĩa n'omũteya w'olũyĩ, neryo mwĩngĩrya Petero.
43018017	Neryo omwana-muto mugombe oyo wategaya olũkyo, mwabũga na Petero ati, Suli muguma g'oko biga b'omundu oyũ kwehĩ? Petero mwasũbĩrya ati, Sĩ ĩngye!
43018018	Neryo habya eritsuku, n'abagombe n'abateya mobakya omuliro w'amakala, neryo babya bimeneho bakota kugo. Petero naye mwayaho, mwimanaho, mota oko muliro.
43018019	Neryo Omũhererĩ Mukulu oko bahererĩ bosĩ mwabũlya Yesu busana n'abiga buwe, kandi mwamũbũlya busana n'erĩkangĩrĩrya liwe.
43018020	Yesũ mwamũsũbĩrya ati, Nabĩrĩbũga embere sy'abandu n'eriminyikala ndeke. Ebiro byosĩ monakangĩrĩrya omo manyũmba w'erĩhĩndanamo n'omo Hekalũ aho Abayũda bakahĩndana. Mondabũga kĩnywa ky'obũbĩso-bĩso.
43018021	Ũkanyĩbũlaya busana nakĩ kwehĩ? Ũbũlaye abandu abahulikirira ebyo nabwirabo. Lebaya, aba banasĩ ebyo nabũga.
43018022	Neryo Yesu abere abĩbũga ebĩ, omuguma g'oko balembya oyo wabya imeneho hakũhĩ, mwaswĩrya Yesu ekĩkũndĩ ati, Ũkasũbĩraya Omũhererĩ Mukulu oko bahererĩ bosĩ y'utya uti kwehĩ?
43018023	Yesu mwamũsũbĩrya ati, Namabya ngabũga nabi, wahule ebibi ebyo. Nĩkwa namabũga kwenene, ũkanyĩswĩrĩrayakĩ kwehĩ?
43018024	Neryo Ana mwatuma Yesu ĩnĩanabohĩre, uku Kayafa, Omũhererĩ Mukulu oko bahererĩ bosĩ.
43018025	Neryo Sĩmonĩ Petero abya imene akota oko muliro, Neryo abandi mobamubwira bati, Nawe suli muguma g'oko biga buwe kwehĩ? Petero mwagana ati, Sĩ ĩngye.
43018026	Neryo omuguma g'oko bagombe b'Omũbererĩ Mukulu oko bahererĩ bosĩ, ĩnĩ w'ekĩtũnga ky'oyo Petero atwa kw'okũtũ, mwamũbũlya ati, Mondakulolako omw'irima haguma naye kwehĩ?
43018027	Neryo Petero mwagana kandi. Neryo-neryo engoko-lume moyabika.
43018028	Neryo mobalũsya Yesu ewa Kayafa, mobamutwala omo kikali ky'omũtabalĩ Pilato. Nĩkwa bwabya ngyakya-ngyakya. Neryo Abayũda mobataya omo kikali kya Pilato bati sĩbahalaye omo Migambo, batoke erirya oko Biro Bikulu by'Erikiruka.
43018029	Neryo Pilato mwahulukirabo eyĩhya, mwabũlyabo ati, Omũndu oyũ, mukamuhandikirira ũkũkĩ kwehĩ?
43018030	Mobamũsũbĩrya bati, Omundu oyũ atalwe mukola-nabi nga sitwetamuleta uk'uwe.
43018031	Pilato mwabwirabo ati, Mũmwĩmaye ĩmwebene, mumutswere omo migambo yenyũ. Abayũda mobamũbwira bati, Situwite hamũlĩy'erĩĩta omundu n'omuguma.
43018032	Mobyabya bitya erĩberererya ekinywa ekyo Yesu abũga akamĩnyĩsya omũsĩndo w'oluholo akandisyahola.
43018033	Neryo Pilato mwasuba omo kikali ky'omũtabalĩ, mwabirikira Yesu, mwamũbũlya ati, Uli mwami w'Abayũda kwehĩ?
43018034	Yesu mwamũsũbĩrya ati, Ni iwe ũkaganĩraya uwowene, kutse ni bandi bakubwira busana nage kwehĩ?
43018035	Pilato mwasũbĩrya ati, Ĩngye indi Mũyũda kwehĩ? Ekihanda kyawe n'abahererĩ bakulu bo bakuleta ũkw'ĩngye; wamakolakĩ kwehĩ?
43018036	Yesu mwasũbĩrya ati, Obwami bwage si bw'ekihugo kino. Kumbe obwami bwage bũlwe bw'ekihugo kino, kumbe abagombe bage bangalwa isinangahoterwa n'Abayũda. Nĩkwa obwami bwage si bw'eno.
43018037	Neryo Pilato mwabũga ati, Uli mwami kwehĩ? Yesu mwamũsũbĩrya ati, Ũkabũga ko ndi mwami. Busana n'ekĩ nabutawa kandi nabĩrĩhĩka omo kihugo busana n'ekĩ, erĩtũla omwatsi w'ekwenene. Obuli mundu w'omwatsi w'ekwenene akowa omulenge wage.
43018038	Pilato mwabũlya Yesu ati, Omwatsi w'ekwenene nĩkĩ kwehĩ? Pilato abere abũga atya, mwahulukira eyĩhya ahali Abayũda, mwabwirabo ati, Ĩngye sinditamubana ko musango.
43018039	Nĩkwa ĩnywe muwite omutsye w'eribaboholera omundu muguma omo Biro Bikulu by'Erikiruka. Neryo mwanzĩre inababoholera Omwami w'Abayũda kwehĩ?
43018040	Nabo mobabirikira kutsibu kandi bati, Butsira omundu oyũ, twanzĩre Baraba. Nĩkwa Baraba abya mũnyeyĩ.
43019001	Neryo Pilato mwĩmya Yesu mwamũswĩrya omo mikoba.
43019002	N'abasĩrĩkanĩ mobaluka emisakisaki mo mbĩta, mobahĩrayo oko mutwe wuwe, kandi mobamwambalya ekanzu y'omunyama.
43019003	Neryo mobamũhĩkako bati, Wabũkĩre uwe Mwami w'Abayũda! Neryo mobamũswĩrya ebĩkũndĩ by'omo bũsũ.
43019004	Neryo Pilato mwaswahulukira eyĩhya, mwabwira endeko ati, Mũlebaye, ngabaleteraye, imwatoka eriminya ko ndetamubana ko musango.
43019005	Neryo Yesu mwahulukira eyĩhya, inianambite embĩta y'emisakisaki, n'olukimba l'omunyama. Neryo Pilato mwabwirabo ati, Lebaya! Omundu yoyũ!
43019006	Neryo omugulu abahererĩ bakulu n'abateya balola uku Yesu mobabirikira bati, Abambawe oko musalaba! Abambawe oko musalaba! Neryo Pilato mwabwirabo ati, Mũmwĩmaye ĩmwebene, mumubambe oko musalaba. Ĩngye sinditamubana ko musango.
43019007	Abayũda mobamũsũbĩrya bati, Tuwite omugambo owakabũga ati atolere ĩnĩakwa, kusangwa mwayiyira mo Mugala wa Nyamuhanga.
43019008	Omugulu Pilato owa ekĩnywa ekĩ mubaha kutsibu kw'aho.
43019009	Neryo Pilato mwasuba omo kikali ky'omũtabalĩ, mwabũlya Yesu ati, Walũa hahi kwehĩ? Nĩkwa Yesu mwatamũsũbĩrya.
43019010	Neryo Pilato mwabwira Yesu ati, Sĩwendĩbũga nage kwehĩ? Sĩwasĩ ko ndi n'ehamũlĩ y'erikubohola, kandi nyiwite ehamũlĩ y'erikubamba oko musalaba kwehĩ?
43019011	Yesu mwamũsũbĩrya ati, Siwangabya n'ehamũlĩ ũkw'ĩngye utalyahabawayo na Nyamuhanga. Kikaleka omundu oyo wanyihotera uk'uwe iniabya ko musango w'ebibi binene kw'aho.
43019012	Neryo Pilato abere owa ekyo, mwasonda eribohola Yesu. Nĩkwa Abayũda mobatsumira bati, Wamabohola omundu oyũ isuli mwĩra wa Kaĩsarĩ! Omundu oyukayiyira mo mwami iniakalwa na Kaĩsarĩ!
43019013	Neryo Pilato abere abĩowa ebĩnywa ebĩ, mwaleta Yesu y'eyĩhya, neryo mwĩkala oko kĩtũmbĩ ky'omũtswerĩ, ahakahulawa mo Kibuga ky'Amabwe, nĩkwa omo Kĩebranĩa ni Gabata.
43019014	Neryo yabya hakũhĩ na saa sĩta oko kiro ky'erĩkokotya busana n'Ekiro Kikulu ky'Erikiruka. Neryo Pilato mwabwira Abayũda ati, Mũlebaye, omwami wenyũ yoyũ!
43019015	Nabo mobatsumira bati, Ĩtawe! Ĩtawe! Abambawe oko musalaba! Neryo Pilato mwabũlyabo ati, Nyibambe omwami wenyũ y'oko musalaba kwehĩ? Abahererĩ bakulu mobasũbĩrya bati, Situwite mwami nina Kaĩsarĩ ĩyowene.
43019016	Neryo Pilato mwahereryabo Yesu ati abambawe oko musalaba.
43019017	Neryo mobahamba Yesu, naye mwahuluka, inianayihekere omusalaba wuwe, erĩhĩka ahakahulawa mo Aherĩhanga, ahakahulawa omo Kiebranĩa mo Golgota.
43019018	Eyo mobamubamba oko musalaba. Kandi mobabamba abandi bandu babiri kuguma naye oko misalaba, oko lundi luhande muguma, n'oko lundi luhande muguma, na Yesu omo katĩkatĩ kabo.
43019019	Neryo Pilato mwasaka ekĩmĩnyĩsyo, neryo mwahĩrakyo oko musalaba. Kyabya kĩsakĩre kiti, YESU MŨNAZARETĨ, OMWAMI w'ABAYŨDA.
43019020	Neryo Abayũda bangi mobasoma amasako ayo, kusangwa aho Yesu abambirawa habya hakũhĩ n'omũyĩ. Ekĩmĩnyĩsyo ekyo kyasakawa omo Kiebranĩa, n'omo Kiroma, n'omo Kĩgĩrĩkĩ.
43019021	Neryo abahererĩ bakulu b'Abayũda mobabwira Pilato bati, Susake Omwami w'Abayũda, nĩkwa uti, Omundu oyũ mwabũga ati, Ĩngye indi mwami w'Abayũda.
43019022	Pilato mwasũbĩrya ati, Ebyo nabirisaka, inabirisakabyo.
43019023	Neryo abasĩrĩkanĩ babere babibamba Yesu y'oko musalaba, mobaheka esyongimba siwe mobagabasyo mo magabo ani, oko buli mũsĩrĩkanĩ erĩgabo liguma. Kandi mobaheka ekanzu eyalukawa mo lukimba luguma-guma. Ekanzu eyo yabya butsira mulando, ĩyĩlũkĩre luguma-guma erĩtsũka endata n'erĩhĩka omo yosĩ.
43019024	Neryo abasĩrĩkanĩ mobabwirana bati, Situtuleyo, nĩkwa tukange obukanga busana nayo ng'ikandibya yandi, erĩberererya Amasako awakabũga ati, Mobagaba esyongimba syage omo katĩkatĩ kabo, Mobakanga obukanga busana n'ekanzu yage. Neryo abasĩrĩkanĩ mobakola batya.
43019025	Neryo nyĩnya wa Yesu, na mwali wabo nyĩnya, ye Marĩa muka Kleopa, na Marĩa Magdalene, babya bimene hakũhĩ n'omusalaba wa Yesu.
43019026	Neryo Yesu abere alangira koyo wuwe n'omwiga oyo abya anzĩre, inianimene kahũhĩ, mwabwira nyĩnya ati, Mũkalĩ, lebaya, mugala wawe yoyũ!
43019027	Neryo Yesu mwabwira omwiga oyo ati, Lebaya, koyo wawe yoyũ! N'erĩtsũka oko ndambĩ eyo omwiga oyo mwamutwala eka wuwe.
43019028	Neryo enyũma w'aho Yesu ĩnĩanasĩ kw'emyatsi yosĩ yamabihwa, Amasako abererere, mwabũga ati, Nyĩkwĩre enyota.
43019029	Neryo erĩrega lyabyaho eryoswĩre mw'epada. Neryo mobahĩra embũhũma yoswĩre mw'epada, mobahĩrayo oko hĩsopa, mobahĩrayo oko buno buwe.
43019030	Neryo abere abibuga erĩpũlya epada eyo, mwabũga ati, Byamahwa. Neryo mũnamya omutwe wuwe neryo mwataswahumula.
43019031	Neryo Abayũda kusangwa kyabya Kiro ky'Erĩkokotya, mobabũlya Pilato bati amagulu w'abandu abĩtawa abũnangawe, neryo balũsĩbawe oko misalaba. Kusangwa sibabya banzĩre emibiri yabo ĩkasĩgala oko misalaba omo Sabato, kusangwa ekiro ky'eSabato ekyo kyabya kiro kikulu.
43019032	Neryo abasĩrĩkanĩ mobasa, mobabũna emihimbi y'omundu w'erĩmbere, n'emihimbi y'ogundi mundu oyo wabambawa haguma na Yesu.
43019033	Nĩkwa babere bahĩka uku Yesu, mobalebya kw'amabihola, mobatabũna emihimbi yiwe.
43019034	Nĩkwa omuguma g'oko basĩrĩkanĩ mwatsimita omo lukanga luwe mw'erĩtũmo, neryo-neryo omusasi n'amagetsi mobyalũamo.
43019035	Kandi oyo walangira omwatsi oyũ abĩrĩtũlago, n'erĩtũlago liwe ni kwenene. Kandi anasĩ kw'akabũga kwenene, neryo imwatoka erĩkĩrĩrya.
43019036	Kusangwa emyatsi eyĩ moyabya itya, erĩberererya Amasako awakabũga ati, Erĩkũha liwe n'eriguma sĩryendĩsyabũnwa.
43019037	Kandi awandi Masako akabũga ati, Basyalangira oyo batsimita.
43019038	Enyũma w'emyatsi eyĩ Yosefũ w'oko mũyĩ w'eArĩmatea mwayabũlya Pilato y'ehamũlĩ y'eritwala omubiri wa Yesu. Yosefũ oyũ abya mwiga wa Yesu, nĩkwa omo bũbĩso-bĩso, busana n'eriubaha Abayũda. Pilato mwamuha ehamũlĩ, neryo Yosefũ mwasa mwatwala omubiri wuwe.
43019039	Kandi Nĩkodemo naye mwasa oyo watsũka erĩhĩka uku Yesu omo kiro, mwaleta erĩtũlũngana ly'amane-mane n'obukwa, nga kĩlo makũmĩ ani.
43019040	Abandu babiri aba mobĩmya omubiri wa Yesu, mobasengago omo myenda y'ekĩtanĩ haguma n'amanũkato awakakumba ndeke. Eyĩ ye mitsye y'Abayũda y'erita omundu.
43019041	Nĩkwa aho Yesu abambirawa oko musalaba habya eririma. Omw'irima erĩ mwabya eyisinda nyihya-nyihya, eyite yatatabwa mo mundu.
43019042	Neryo busana n'eKiro ky'Erĩkokotya ky'Abayũda, kandi kusangwa eyisinda eyo yabya hakũhĩ naho, mobahĩra Yesu y'omo.
43020001	Neryo oko kiro ky'erĩtsũka ky'eYenga, omwĩrĩmya iniakineyo, Marĩa Magdalene mwasa okw'isinda, neryo mwalangira erĩbwe ĩryabĩrĩlũsĩbwa okw'isinda.
43020002	Nĩkwa mwatibita mwaya eyiri Sĩmonĩ Petero n'ogundi mwiga oyo Yesu abya anzĩre, neryo mwabwirabo ati, Balũsĩrye Omukama y'omw'isinda, kandi sĩtwasĩ aho bamũhĩrĩre!
43020003	Neryo Petero mwahongoka n'ogundi mwiga oyo, mobaya okw'isinda.
43020004	Nĩkwa ababiri bosĩ mobatibitira iguma, n'ogundi mwiga oyo mwalengya Petero y'amagulu, mwamutanga okw'isinda.
43020005	Neryo mũnama mwasamaliramo, mwalangira esyongimba sy'ekĩtanĩ ĩsĩnĩkĩryeho, nĩkwa mwatingiramo.
43020006	Neryo Sĩmonĩ Petero mwahĩkaho, ĩnĩanakwamĩre ogundi oyo, neryo mwingira omw'isinda. Naye mwalangira esyongimba sy'ekĩtanĩ ĩsĩnĩkĩryeho,
43020007	n'ekitambala ekyabya oko mutwe, ĩsĩkĩkĩrye haguma n'esyongimba sy'ekĩtanĩ, nĩkwa ĩkĩrĩngĩre aho wakyo.
43020008	Neryo ogundi mwiga oyo watsũka erĩhĩka okw'isinda mwingiramo nibya, naye mwalangira kandi mwĩkĩrĩrya.
43020009	Kusangwa isibebaminya Amasako, kw'atolere erĩlũbũka oko baholĩ.
43020010	Neryo abiga abo mobasyasuba eka wabo.
43020011	Nĩkwa Marĩa abya imene eyĩhya okw'isinda akalira. Neryo abere anemulira, mũnama mwasamalira omw'isinda.
43020012	Neryo mwalola oko bamalaĩka babiri ibambite esyongimba nyeru-nyeru, ĩbanĩkere aho mubiri wa Yesu abya ĩkĩrye, omuguma aho musegemo, n'ogundi aho bĩlambĩryo.
43020013	Nabo mobamũbũlya bati, Mũkalĩ, busana nakĩ ukalira kwehĩ? Naye mwabwirabo ati, Kusangwa batwere Omukama wage, nage sĩnyasĩ aho bamũhĩrĩre.
43020014	Neryo abere abĩbũga atya, mwakeba, mwalangira Yesu inianimeneho, nĩkwa ĩsĩasĩ kw'ali ini Yesu.
43020015	Yesu mwamũbũlya ati, Mũkalĩ, ukalira busana nakĩ kwehĩ? Ukasonda-sondayandi kwehĩ? Naye mwaganĩrya ati yo mũlĩmĩ w'eririma, mwamubwira ati, Mukama, wamabya ini we wamutwere ehandi, unyibwire aho wamũhĩrĩre, nage ngandimutwala.
43020016	Neryo Yesu mwamubwira ati, Marĩa! Naye mwamukebera, mwamubwira omo Kiebranĩa ati, Rabonĩ, kiti, Mũkangĩrĩrya.
43020017	Yesu mwamubwira ati, Sũnyĩtũleko, Kusangwa sindinahetukira ewa Tata. Nĩkwa ugende oko bagala betu ubwirebo uti ngahetukira uku Tata wage, na Tata wenyũ, n'uku Nyamuhanga wage, n'uku Nyamuhanga wenyũ.
43020018	Neryo Marĩa Magdalene mwayabwira abiga ati, Nabirilola oko Mukama. Kandi ati Omukama mwamubwira emyatsi eyĩ.
43020019	Neryo omw'ĩgolo-golo ly'ekiro ekyo, eky'erĩtsũka eyenga, abiga mobahĩndana omo nyũmba n'esyonyũyĩ ĩsĩnakĩngĩre, busana n'eriubaha Abayũda. Neryo Yesu mwasa, mwahangana omo katĩkatĩ kabo. Mwabwirabo ati, Obuholo ũkw'ĩnywe!
43020020	Neryo abere abĩbũga atya, mwakangyabo ebyala biwe, n'olukanga luwe. Neryo abiga mobatsema omugulu balangira Omukama.
43020021	Neryo Yesu mwaswabwirabo ati, Obuholo kw'ĩnywe. Ngoko Tata anyituma, nage ko ngabatuma nyitya.
43020022	Abere abĩbũga atya, mwahumulira kubo ati, Mwangirire Omũlĩmũ Abũyĩrĩre.
43020023	Mwamabuyira ebibi by'abandu, ibyamabibuyirwa kubo; mwamatendibuyira ebibi by'abandu, ibyamabyegekwa kubo.
43020024	Nĩkwa Toma, omuguma g'okw'ĩkũmĩ n'ababiri, oyo wahulawa mo Muhasa, siabya haguma nabo omugulu Yesu ahĩka.
43020025	Neryo abandi biga mobamubwira bati, Twabirilola oko Mukama! Nĩkwa Toma mwabwirabo ati, Namatendilangira engolũ y'emĩsũmalĩ omo byala biwe, n'erĩhĩra omunwe wage g'omo myanya y'emĩsũmalĩ n'erĩhĩra ebyala byage omo lukanga luwe, sindiendĩsyĩkĩrĩrya n'ahake.
43020026	Neryo enyũma w'ebiro munani abiga buwe babya omo nyũmba, na Toma haguma nabo. Neryo esyonyũyĩ ĩsĩnakĩngĩre, Yesu mwasa, mwahangana omo katĩkatĩ kabo, ati, Obuholo ũkw'ĩnywe!
43020027	Neryo mwabwira Toma ati, Leta omunwe wawe, ulangire ebyala byage. Leta ebyala byawe, ũhĩrebyo omo lukanga lwage, subye bũtĩkĩrĩrya, nĩkwa wĩkĩrĩraye!
43020028	Toma mwamũsũbĩrya ati, Omukama wage na Nyamuhanga wage!
43020029	Yesu mwamubwira ati, Wabĩrĩkĩrĩrya kusangwa wabirinyilolako kwehĩ? Obutseme buli oko bakanyĩkĩrĩraya bate banyilolako.
43020030	Yesu mwakola ebindi bitiko-tiko bingi embere sy'abiga buwe, ebĩtasakĩre omo kitabu ekĩ.
43020031	Nĩkwa ebĩ bĩsakĩre imwatoka erĩkĩrĩrya Yesu kw'ali Kristo, Omugala wa Nyamuhanga, neryo omw'ĩkĩrĩrya erĩ imwabana engebe omo lĩna liwe.
43021001	Enyũma w'emyatsi eyĩ, Yesu mwayĩkangya kandi oko biga buwe oko ngetsi y'eTĩberĩa. Neryo mwayĩkangya kubo omo mũsĩndo oyũ.
43021002	Sĩmonĩ Petero, na Toma oyukahulawa mo Muhasa, na Natanaelĩ w'eKana y'eGalĩlaya, n'abagala ba Zebedayo, n'abandi biga babiri, babya haguma.
43021003	Sĩmonĩ Petero mwabwirabo ati, Ĩngye ngayasoha amahere. Mobamubwira bati, Netu tukagenda haguma nawe. Neryo mobahuluka mobingira omo bwato, n'omo kiro ekyo mobatabana kindu.
43021004	Nĩkwa bwabere bwasonda erikya, Yesu mwahangana oko mũsĩke w'engetsi, nĩkwa abiga mobataminya kw'ali Yesu.
43021005	Neryo Yesu mwabũlyabo ati, Bana, munawite amahere kwehĩ? Mobamũsũbĩrya bati, Iyihi.
43021006	Neryo mwabwirabo ati, Muguse ebĩsohĩ by'oko luhande lw'amali lw'obwato neryo mwasyabanago. Neryo mobagusa ebĩsohĩ, neryo-neryo mobataluka erikurabyo busana n'amahere mangi.
43021007	Neryo omwiga oyo Yesu abya anzĩre mwabwira Petero ati, Yo Mukama! Neryo omugulu Sĩmonĩ Petero owa kw'ali iyo Mukama, mwambala olukimba luwe, kusangwa abya iniabiriambula esyongimba siwe, neryo mwayigusa omo ngetsi.
43021008	Abandi biga mobasa omo bwato buke ibanemukura obutahataha ĩbũnoswĩre n'amahere, kusangwa sibabya hali oko mũsĩke, nga metre makũmĩ mwenda n'ĩbĩrĩ (92 m).
43021009	Neryo babere bahĩka oko kitaka, mobalangira omuliro w'amakala inianeho, n'amahere oko muliro oyo, n'obundu.
43021010	Yesu mwabwirabo ati, Mulete oko mahere ago mukabisoha.
43021011	Sĩmonĩ Petero mwayakura ebĩsohĩ oko kitaka, ĩbĩnoswĩre n'amahere manene-manene, erĩgana n'amakũmĩ atanu n'awasatu (153), nomo anabya mangi, ebĩsohĩ mobitatulika.
43021012	Yesu mwabwirabo ati, Mwase mulye. Sihabye omwiga oyo walenga erĩmũbũlya ati, Uwendi kwehĩ? Ĩbanasĩ kw'ali iyo Mukama.
43021013	Neryo Yesu mwasa, mwĩmya obundu, mwahabobo. Kandi mwahabo n'amahere.
43021014	Eyĩ ni ngendo y'akasatu Yesu akayĩkangya oko biga; abĩlũbũkĩbwa oko baholĩ.
43021015	Neryo babere babirya, Yesu mwabũlya Sĩmonĩ Petero ati, Sĩmonĩ, mugala wa Yoane, ũnanyanzĩre kwilaba aba kwehĩ? Naye mwamubwira ati, Ega, Mukama! Ũnasĩ ko nyĩkwanzĩre. Yesu mwamubwira ati, Ũtegaye ebyana by'esyombũlĩ syage.
43021016	Neryo Yesu mwamũbũlya engendo y'akabiri ati, Sĩmonĩ, mugala wa Yoane, ũnanyanzĩre kwehĩ? Naye mwamũsũbĩrya ati, Ega, Mukama, ũnasĩ ko nyĩkwanzĩre. Yesu mwamubwira ati, Ũtegaye esyombũlĩ syage.
43021017	Neryo Yesu mwamũbũlya engendo y'akasatu ati, Sĩmonĩ, mugala wa Yoane, ũnanyanzĩre kwehĩ? Neryo Petero mwabya n'obũlĩge kusangwa Yesu amamũbũlya engendo y'akasatu ati, Ũnanyanzĩre kwehĩ? Neryo mwamubwira ati, Mukama, ũnasĩ emyatsi yosĩ, ũnasĩ ko nyĩkwanzĩre! Neryo Yesu mwamubwira ati, Ũtegaye esyombũlĩ syage.
43021018	Kwenene, kwenene ngakubwira nyiti, omugulu wabya mũlwana, wabya igukayĩkũndĩka omo mukaba wawe, igukagenda eyo wanzĩre; nĩkwa ekiro wasyabya mũsyakulu, wasyakakya ebyala byawe, n'ogundi mundu asyakũkũndĩka omukaba, n'erikutwala aho ũtanzĩre erigenda.
43021019	Nĩkwa Yesu mwabũga ekĩ iniakahula omũsĩndo w'oluholo olo Petero asyahola busana n'eripipa Nyamuhanga. Neryo Yesu mwamubwira ati, Unyikwame!
43021020	Neryo Petero mwabinduka, mwalangira omwiga oyo Yesu anzĩre akakwamabo, yo mwiga oyo wabya akegemera oko kĩkũba kya Yesu okw'irya ly'erĩgolo-golo, n'erĩbũga ati, Mukama, nindi yukakuhotera kwehĩ?
43021021	Neryo Petero abere amulangira, mwabũga ati, Mukama, omundu oyo asyayira ati kwehĩ?
43021022	Yesu mwamubwira ati, Namanza akasĩgalira erĩhĩka aho nasyasira, oyo ni mwatsi wawe kwehĩ? Uwe tanyikwama!
43021023	Neryo ekĩnywa ekĩ mokyagenda-genda omo katĩkatĩ k'abalĩkyabo, kiti ambu omwiga oyũ siendisyahola. Nĩkwa Yesu mwatamubwira ati, Siendisyahola; nĩkwa ati, Namanza akasĩgalira erĩhĩka aho nasyasira, oyo ni mwatsi wawe kwehĩ?
43021024	Oyũ yo mwiga oyũkatũla emyatsi eyĩ, kandi yo wasaka emyatsi eyĩ, netu tũnasĩ erĩtũlago liwe ko ni kwenene.
43021025	Nĩkwa hali eyindi myatsi mingi eyo Yesu akola. Kumbe eyosĩ yalisakawa mo muguma muguma, mbino ekihugo kyosĩ sĩkyangasũngĩre omwanya busana n'ebitabu ebyangasakĩrwe.
44001001	Omo kitabu kyage ky'erĩmbere monakusakira emyatsi yosĩ eyo Yesu akola n'erĩkangĩrĩrya, erĩtsũka ekiro ahasa omũbĩrĩ,
44001002	n'erĩhĩka oko kiro atwalawa endata elubula. Nĩkwa embere w'eritwalwa liwe endata, mwahana abakwenda abo aylsoga eribya buwe, omo bũtoki bw'Omũlĩmũ Abũyĩrĩre.
44001003	Omo biro makũmĩ ani enyũma w'obuligo buwe, Yesu mwayĩkangya kubo esyongendo nyingi kw'aneho, omo bĩmĩnyĩsyo bingi by'ekwenene . Kandi mwabutukira kubo, iniakabwirabo emyatsi y'obwami bwa Nyamuhanga.
44001004	Neryo abakwenda babere babĩhĩndana, Yesu mwahanabo ati, Sĩmũlũe eYerũsalema, nĩkwa mulinde oyo Tata wage alaga, yo n'oyo nabagambulira.
44001005	Kusangwa Yoane mwabatĩsya omo magetsi, nĩkwa ĩnywe mwasyabatĩsĩbwa omo Mũlĩmũ Abũyĩrĩre hate hakya biro bingi.
44001006	Neryo abakwenda babere bahĩndana haguma, mobabũlya Yesu bati, Mukama, ũkandĩsũbya obwami uku Ĩsraelĩ mangahano kwehĩ?
44001007	Yesu mwabwirabo ati, Tata abiritegeka emigulu n'ebirimo omo hamũlĩ yiwe ĩyowene. Kandi si mwatsi wenyũ eriminyabyo.
44001008	Nĩkwa mwasyabana obũtokĩ omugulu Omũlĩmũ Abũyĩrĩre asyabahĩkako. Kandi mwasyabya batũlĩ b'omwatsi wage eYerũsalema n'omo Yũdea yosĩ, n'eSamarĩa, n'erĩhĩka oko ndũlĩndũlĩ sy'ekihugo.
44001009	Neryo abere abĩbũga emyatsi eyĩ, Yesu mwasumbirwa endata ibanatungerere, n'ekĩtũ mokyamwĩmya erĩlũa oko meso wabo.
44001010	Nĩkwa babere banemulalamira omo kyanya akagenda, neryo lebaya, abandu babiri ab'esyongimba nyeru-nyeru, mobahangana hakũhĩ nabo,
44001011	bati, Ĩnywe balume b'eGalĩlaya, busana nakĩ mukahangana aho mukasamalira omo kyanya kwehĩ? Yesu oyukabitwalwa elubula akalũa ũkw'ĩnywe, asyaswasa atya ngoko mukabimusamalira akaya elubula.
44001012	Neryo mobasuba eYerũsalema bakalũa oko kitwa ekikahulawa mo Zeĩtũnĩ, ekiri hakũhĩ n'eYerũsalema ng'ekilometre kiguma.
44001013	Neryo babere bahĩka eYerũsalema, mobahetukira endata omo kyumba ky'enyũmba aho babya bĩkere. Nabo babya Petero, na Yoane, na Yakobo, na Anderea, Fĩlĩpo na Toma, Bartolomayo, na Matayo, Yakobo mugala wa Alfayo, na Sĩmonĩ Zelote, na Yũda mugala wa Yakobo.
44001014	Abosĩ abo mobahĩndana okw'isaba emigulu yosĩ, haguma n'abakalĩ, na Marĩa nyĩnya wa Yesu, n'abagala babo Yesu.
44001015	Oko mugulu oyo, Petero mwahangana omw'ĩhĩndana ly'abalĩkyetu, abandu ng'erĩgana liguma n'amakũmĩ abiri. Neryo mwabũga ati,
44001016	Balĩkyetu, Amasako abya atolere eribererera ago Mũlĩmũ Abũyĩrĩre aminyerera omo buno bwa Dawĩdĩ busana na Yũda, oyo wabya mũsondolĩ w'abatsimba Yesu.
44001017	Yũda oyũ aganzawa haguma netu, kandi mwasangira netu omo mũbĩrĩ oyo.
44001018	(Nĩkwa Yũda oyo, mwagula ekitaka omo bũgũlĩ bw'ebibi biwe; n'aho mwatoga n'omutwe wuwe mwatsũka ahisi, kandi mwatulika omo katĩkatĩ n'ebila biwe mobyasandukala.
44001019	Kandi abandu bosĩ ababya bĩkere eYerũsalema mobaminya omwatsi oyo; kyaleka ekitaka ekyo ikyahulwa omo mũbũge wabo mo Hakeldama, kiti, Ekitaka ky'omusasi.)
44001020	Kusangwa kĩsakĩre omo kitabu ky'eSyonyimbo kiti, Enyũmba yiwe ibye kĩhũma, Sĩyĩsyesyĩkala mo mundu; kandi, N'omwanya w'omũbĩrĩ wuwe, ogundi mundu ĩmayego.
44001021	-
44001022	Neryo hatolere omundu muguma oyo wabya netu, busana n'erĩtũla omwatsi w'erĩlũbũka ly'Omukama Yesu. Atolere iniabya mundu oyo wabirisiba haguma netu emigulu yosĩ eyo Mukama Yesu alendera haguma netu, erĩtsũka okw'ĩbatĩsya lya Yoane n'erĩhĩka oko kiro Yesu atwalawa endata akalũa ũkw'ĩtwe.
44001023	Neryo mobahĩra embere syabo abandu babiri, ye Yosefũ oyukahulawa mo Barĩsaba, oyo wahulawa mo Yũsto, na Matĩa.
44001024	Neryo mobasaba bati, Uwe, Mukama, ũnasĩ emitima y'abandu bosĩ. Neryo Mukama, ũkanganaye oko babiri aba, oyo wamayisoga,
44001025	erĩĩmya omwanya w'omũbĩrĩ n'ow'obukwenda ogo Yũda asĩga akakitira ehandi eriya aho wuwe.
44001026	Neryo mobakola obukanga busana nabo, n'ekura moyatogera uku Matĩa; neryo Matĩa mwaganzirwa oko bakwenda erĩkũmĩ n'omuguma.
44002001	Neryo ekiro ky'ePentekote kyabere kyahĩka, abosĩ mobabya hagumaguma.
44002002	Neryo-neryo omulenge mwalũa elubula eribuhirira ng'erihunga erĩkalĩre, molyũsũlya enyũmba yosĩ y'aho babya bĩkere.
44002003	Neryo mobahulukirwako ebirimi ng'eby'omuliro, ebikagabanawa oko buli mundu, mobyĩkala kubo.
44002004	N'abosĩ mobũsũlĩbwa n'Omũlĩmũ Abũyĩrĩre, neryo mobatsũka erĩbũga omo yindi mĩbũge, ng'Omũlĩmũ kw'ahabo erĩbũga.
44002005	Nĩkwa habya Bayũda abĩkere eYerũsalema, babya bandu b'ekisomo abalũa omo buli kihanda muna-kihugo.
44002006	Neryo omugulu bowa omulenge oyũ, endeko moyahĩndana. Neryo mobahanga-hangya emitima kusangwa obuli mundu mowabo bakabũga omo mũbũge wuwe.
44002007	Neryo mobatsũka erisweka n'erĩsĩsĩra bati, Kw'abosĩ abakabũga si Banya Galĩlaya kwehĩ?
44002008	Kandi netu tũkowabo bakabũga omo mũbũge wetu ogo twabutawamo tuti kwehĩ?
44002009	Ĩtwe tuli b'ePartĩ, n'ab'eMedĩ, n'ab'eElamũ, n'abandu b'eMesopotamia, n'eYũdea, n'eKapodokĩa; n'ePonto, n'eAsĩa,
44002010	n'eFũrũgĩa, n'ePamfĩlĩa, n'eMĩsĩrĩ, n'ebihugo by'eLĩbĩa hakũhĩ n'eKũrene, n'ababunga b'eRoma, Abayũda, n'ab'ebihanda ababiribinduka eribya Bayũda,
44002011	Abakrete n'Abaarabu. Nĩkwa tũkowabo bakabũga omo mĩbũge yetu emĩbĩrĩ y'amaka ya Nyamuhanga!
44002012	Neryo mobabya bakahanga-hangya emitima, bakasweka, bakabũlanĩa bati, Kwe ni kyahi kwehĩ?
44002013	Nĩkwa abandi mobasekererya bati, babĩrĩkũnda omo bĩnyũ bihya-bihya.
44002014	Nĩkwa Petero mwahangana n'abandi bakwenda erĩkũmĩ n'omuguma, neryo mwatsũka erĩbũga n'endeko omo mulenge munene ati, Ĩnywe bandu b'eYũdea, nenyũ ĩnywe bosĩ abĩkere eYerũsalema, mowe ebĩnywa byage, muminye ekĩ.
44002015	Abandu aba sĩbakũndĩre, ngoko mũkaganĩraya, kusangwa ni saa ĩsatu y'engyakya.
44002016	Kusangwa ebĩ byo byabũgawa n'omũmĩnyererĩ Yoelĩ ati,
44002017	Nyamuhanga ati, Ekĩ kyasyabya oko biro by'enyũma-nyũma, Nasyũtũlĩra Omũlĩmũ wage oko bandu bosĩ; Abagala benyũ n'abali benyũ basyaminyerera, N'abalwana benyũ basyalola oko syonzolĩ, N'abasyakulu benyũ basyalota esyonzolĩ.
44002018	Nage nasyũtũlĩra Omũlĩmũ wage oko biro ebyo, Oko bagombe bage b'obulume n'ab'obũkalĩ, Nabo basyaminyerera.
44002019	Nasyakanganĩa eby'eriswekera omo kyanya endata, N'ebĩmĩnyĩsyo muna-kihugo eyĩkwa: Omusasi, n'omuliro, n'erĩtũmba ly'omũkĩ.
44002020	Eryuba lyasyabindulwa mo mwĩrĩmya, N'omukera iniabya ngula ng'omusasi, Embere w'erĩhĩka ly'eKiro kikulu ky'olukengerwa l'Omukama.
44002021	Neryo, obuli mundu oyukalakira oko lĩna ly'Omwami Mukulu asyalamĩbwa.
44002022	Ĩnywe, balume b'eĨsraelĩ! muhulikirire ebĩnywa ebĩ! Yesu w'eNazaretĩ, abya mundu oyo Nyamuhanga asĩma embere syenyũ omo bitiko-tiko, n'eby'eriswekera, n'ebĩmĩnyĩsyo ebyo Nyamuhanga akola omo byala bya Yesu omo katĩkatĩ kenyũ, ngoko mũnasĩ.
44002023	Nyamuhanga abya asĩ, kandi mwategekanĩa ati, Yesu ahĩrawe omo byala byenyũ, kandi ĩnywe momwamwĩta, imukaleka abandu babi ibamukongomerera oko musalaba.
44002024	Nĩkwa Nyamuhanga mwamũlũbũkya, ĩnĩamabĩlũsya amagalĩ w'oluholo, kusangwa oluholo silwangatoka erimuboha omo maka walo.
44002025	Kusangwa Dawĩdĩ mwabũga busana na Yesu ati, Monalangira Omukama embere syage emigulu yosĩ; Kusangwa ali oko byala byage by'amali, ĩsĩnangatũndwa.
44002026	Neryo omutima wage mwatsema, n'ebĩnywa byage bĩkayĩsyandira, Kandi omubiri wage asyabana amaha,
44002027	Kusangwa sĩwendĩsyasĩga ekĩrĩmũ kyage omo Kũlĩmũ, Kutse siwendisyaleka Omũbũyĩrĩre wawe erilola okw'ihonda.
44002028	Wabĩrĩnyĩmĩnyĩsya esyonzira sy'engebe, Kandi embere syawe wasyanyũsũlya n'obutseme.
44002029	Balĩkyetu, nangababwira ndekendeke busana na tata-kulu Dawĩdĩ. Iye mwahola kandi mwatabwa, n'amahero wuwe akine haguma netu hano mũnabwĩre.
44002030	Abya mũmĩnyererĩ, kandi abya asĩ ko Nyamuhanga amulaga endagane. Nyamuhanga mwamũlahĩrya ati akasyahĩra omundu muguma g'oko bana buwe mo mwami.
44002031	Dawĩdĩ mwalangira ekyo Nyamuhanga akandisyakola, neryo mwahula erĩlũbũka lya Kristo ati, Sĩendĩsyasĩga ekĩrĩmũ kiwe ky'omo Kũlĩmũ, Kutse omubiri wuwe siendisyalola okw'ihonda.
44002032	Nyamuhanga abĩrĩlũbũkya Yesu oyo oko baholĩ, netu ĩtwe bosĩ tuli balangĩrĩ b'omwatsi oyo.
44002033	Yesu abĩrĩhamĩbwa oko byala by'amali bya Nyamuhanga, kandi abiribana uku Tata erilaga ly'Omũlĩmũ Abũyĩrĩre, n'ebyo mukalangira lino n'erĩowa nĩ lũsũnzo luwe abĩrĩtũtũlĩra.
44002034	Kusangwa Dawĩdĩ mwatahetukira elubula, nĩkwa mwabũga ati, Omwami Mukulu mwabwira Omukama wage ati, Wĩkale oko byala byage by'amali,
44002035	Erĩhĩka aho nasyahĩrĩra esyonzĩgũ syawe, Mo kĩtũmbĩ ky'ebisando byawe.
44002036	Neryo abandu bosĩ ba Ĩsraelĩ baminye ndeke ngoko Nyamuhanga abiriyira Yesu oyo mwabamba oko musalaba, mo Mukama na Kristo.
44002037	Neryo omugulu abandu bowa ebĩ, mobabya n'obũlĩge bunene, mobabwira Petero n'abandi bakwenda bati, Balĩkyetu, tuyire tuti kwehĩ?
44002038	Petero mwabwirabo ati, Mubindule emitima yenyũ, muleke ebibi, kandi obuli mundu abatĩsĩbawe omo lĩna lya Yesu Kristo busana n'eribuyirwa ly'ebibi byenyũ, neryo mwasyabana olũsũnzo lwa Nyamuhanga yo Mũlĩmũ Abũyĩrĩre.
44002039	Kusangwa endagane ya Nyamuhanga ni busana nenyũ n'abana benyũ na busana n'abosĩ abali ehali, abosĩ abo Mukama Nyamuhanga wetu asyabirikira.
44002040	Neryo Petero mwatũlago omo bindi bĩnywa bingi, kandi mwahatikanabo ati, Mũyĩlamaye oko lulengo lubi olũ!
44002041	Neryo abo, abĩkĩrĩraya ekĩnywa kiwe mobabatĩsĩbwa. Neryo oko kiro ekyo, abandu nga elfu ĩsatu (3000), mobatomekerwa oko ndeko yabo.
44002042	Neryo mobasiba bakiga erĩkangĩrĩrya ly'abakwenda n'eribya buguma nabo. Kandi babya bakahĩka oko mesa y'Omukama n'okw'isaba.
44002043	Neryo abakwenda mobakola eby'eriswekera n'ebitiko-tiko bingi, nĩkwa obuli mundu mwabya n'obuba.
44002044	Neryo abĩkĩrĩraya bosĩ mobabya haguma, mobasangira ebindu byosĩ byo haguma.
44002045	Kandi mobagũlya esyombibi syabo n'ebindu byabo, ibakasangira ebindu byosĩ ebyo n'abandi bosĩ, ng'obwaga b'obuli mundu.
44002046	Kandi obuli kiro mobasiba bakahĩndana omo Hekalũ n'omutima muguma. Neryo mobahĩka oko mesa y'Omukama omo buli nyũmba, ibakalira ebyalya byabo haguma-guma, n'obutseme n'omutima w'erĩyĩkehya.
44002047	Babya bakapipa Nyamuhanga n'erĩsĩmwa n'abandu bosi Kandi Omukama mwatomekera eko ndeko yabo obuli kiro abalamĩbawa.
44003001	Nĩkwa Petero na Yoane babya bakaya omo Hekalũ oko saa mwenda, oko saa y'erisaba.
44003002	Neryo oko lũkyo lw'eHekalũ olukahulawa mo Lubuya habya omundu oyo wabutawa inina kirema. Obuli kiro babya bakahekera omundu oyo y'oko lũkyo olo busana n 'erĩsabĩrĩrya ebindu oko bandu ababya bakingira omo Hekalũ.
44003003	Neryo abere alangira Petero na Yoane bakasonda erimgira omo Hekalũ, mwasababo ati bamuhe.
44003004	Neryo Petero na Yoane mobamuhanda kw'ameso, neryo Petero mwamubwira ati, Ũtũlebaye!
44003005	Naye mwayĩtegereryabo, ĩnĩakaganĩraya ati asyabana kubo kw'ekindu.
44003006	Nĩkwa Petero mwamubwira ati, Singwite esy'ebĩtsĩpa n'esyamagetsi, nĩkwa ekyo ngwite ngandikuhakyo. Omo lĩna lya Yesu Kristo w'eNazaretĩ, uyigendere!
44003007	Neryo mwamuwata oko byala biwe by'amali, mwamũhanganĩa. Neryo-neryo ebisando biwe n'ehĩkongũlo hiwe mobyabana amaka.
44003008	Neryo mwatwa ekyika, n'eriimana ndeke, mwatsũka eriyigendera. Kandi mwingira omo Hekalũ haguma nabo, akayigendera, n'erĩtwa ebika, n'eripipa Nyamuhanga.
44003009	N'abandu bosĩ mobamulolako iniakayigendera n'eripipa Nyamuhanga.
44003010	Neryo mobamuminyerera kw'ali yo mundu wabya akĩkala oko Lũkyo Lubuya lw'eHekalũ akasabĩrĩrya ebindu. Neryo mobũsũla n'erisweka n'erigasama busana n'emyatsi eyamũhĩkako.
44003011	Neryo omundu oyo mwamakirira uku Petero na Yoane. N'abandu bosĩ mobasweka kutsibu, mobatibitirabo omo baraza eyikahulawa mo ya Solomono.
44003012	Nĩkwa Petero abere alangira omwatsi oyo, mwabwira bandu abo ati, Ĩnywe balume ba Ĩsraelĩ, mukaswekera omwatsi oyo busana nakĩ, kutse mukatusamalirakĩ kwehĩ? Mũkaganĩraya muti ni busana n'obũtokĩ bwetu kutse obũbũyĩrĩre bwetu tukaleka omundu oyũ iniayigendera kwehĩ?
44003013	Nyamuhanga wa Abrahamũ, na Ĩsaka, na Yakobo, Nyamuhanga w'abotata wetu, abiriha olukengerwa oko Mugombe wuwe Yesu. Nĩkwa ĩnywe momwamuhotera oko batabalĩ, kandi momwamugana embere sya Pilato omugulu asonda erimubohola.
44003014	Nĩkwa ĩnywe momwagana Oyũbũyĩrĩre n'Oyutunganene, momwasaba Pilato abahe omwĩtĩ w'abandu.
44003015	Kandi momwĩta Omwenye engebe, oyo Nyamuhanga alũbũkaya oko baholĩ. Netu tuli balangĩrĩ b'ebyo.
44003016	Nĩkwa busana n'erĩkĩrĩrya omo lĩna lya Yesu, erĩkĩrĩrya uku Yesu lyo lyamaha omundu oyũ y'amaka, oyo mukalangira, ĩmũnamwasĩ nibya. Erĩkĩrĩrya Yesu lyo lyamalamya omundu oyũ embere wenyũ ĩnywe bosĩ.
44003017	Neryo lino, balĩkyetu, nyĩnasĩ ebyo, ĩnywe n'abasondolĩ benyũ mwakola uku Yesu, momwakolabyo omo butaminya.
44003018	Nĩkwa Nyamuhanga mwakanganĩa kera omo buno bw'abamĩnyererĩ bosĩ ati, Kristo wuwe asyagalwa; neryo mwaberereryago atya.
44003019	Neryo ĩnywe mubindule emitima yenyũ mulolaye eyiri Nyamuhanga, ebibi byenyũ bisangulawe,
44003020	neryo emigulu y'erĩyĩsyandira iyatoka erĩhĩka ĩkalũa embere sy'Omukama, kandi atoke eritutumira Yesu, oyuli Kristo oyo ayisoga busana nenyũ.
44003021	Naye atolere erĩkokĩbwa elubula erĩhĩka oko mugulu w'erisuba ly'emyatsi yosĩ eyo Nyamuhanga ahula kera omo buno bw'abamĩnyererĩ buwe ababũyĩrĩre.
44003022	Kusangwa Musa mwabũga ati, Omwami Mukulu Nyamuhanga asyabatumira omũmĩnyererĩ, ngoko anyituma. Asyabya muguma g'oko bandu benyũ. Nenyũ mwasyamowa omo myatsi yosĩ asyababwira.
44003023	Neryo obuli mundu oyũtendĩsyowa omũmĩnyererĩ oyo, asyaherĩbwa erĩlũa omo katĩkatĩ k'abandu.
44003024	Kandi nibya, abamĩnyererĩ haguma n'abosĩ ababũga erĩtsũka uku Samwelĩ n'abamukwama, abosĩ mobahula ebiro ebĩ.
44003025	Kandi esyondagane sya Nyamuhanga omo bamĩnyererĩ nĩ syenyũ, nenyũ mukasangira erilagana eryo Nyamuhanga ayira n'abotata-kulu wenyũ. Ngoko abwira Abrahamũ ati, Nasyatsumula abandu bosĩ b'ekihugo omo bana bawe.
44003026	Neryo Nyamuhanga mwahanganĩa Omugombe wuwe, neryo mwatsũka erimutuma ũkw'ĩnywe eribatsumula n'eribindula obuli mundu, mũlũe omo syonzira syenyũ nyibi.
44004001	Neryo omugulu Petero na Yoane babya bakĩnabũga n'abandu, abahererĩ, n'omukulu w'abateya b'eHekalũ, n'Abasadũkayo mobahĩka kubo.
44004002	Mobahitana kusangwa abakwenda babiri abo babya bakakangĩrĩrya bandu, ĩbakatũlago bati, Yesu abĩrĩlũbũkĩbwa oko baholĩ, erĩkangya batya ngoko abaholĩ basyalũbũkĩbwa omo ngebe.
44004003	Neryo mobahambabo mobahĩrabo omo mũlĩkĩ erĩhĩka engyakya, kusangwa bwabya ibukasonda erĩĩra,
44004004	Nĩkwa abangi abowa erĩkangĩrĩrya eryo mobĩkĩrĩrya; n'eriganza ly'abalume molyahĩka nga elfu ĩtanu (5000).
44004005	Neryo engyakya abatabalĩ b'Abayũda, n'abakulu, n'abakangĩrĩrya b'Emigambo mobahĩndana eYerũsalema.
44004006	Mobahĩndana haguma n'omũhererĩ mukulu oko bahererĩ bosĩ ye Ana, na Kayafa, na Yoane na Alesandũra, n'ab'ekihanda kyosĩ ky'omũhererĩ mukulu oko bahererĩ bosĩ.
44004007	Neryo mobahunganĩa abakwenda embere syabo, mobabũlyabo bati, Mwamakola ekĩ omo bũtokĩ bwandi, n'omo lĩna lyandi kwehĩ?
44004008	Neryo Petero, ĩnĩoswĩre m'Omũlĩmũ Abũyĩrĩre mwabwirabo ati, Ĩnywe batabalĩ n'abakulu b'abandu,
44004009	twamabya tukatsongerawa busana n'ebibuya ebyakolawa oko mũkonĩ oyo, kutse nga mwalamĩbwa ati,
44004010	ĩnywe bosĩ muminye, n'abandu bosĩ ba Ĩsraelĩ baminye, tuti omundu oyũ imene hano emuliro wenyũ iniabirilama ndeke busana n'erĩna lya Yesu Kristo w'eNazaretĩ, oyo mwabamba oko musalaba, nĩkwa Nyamuhanga mwamũlũbũkya oko baholĩ.
44004011	Yesu yoyo Amasako akahula ati, Erĩbwe ĩnywe bahĩmbĩ mwagana, Lyabĩrĩhĩrwa mo lĩbwe erĩkatũngananaya enyũmba.
44004012	Neryo erilama siriri omo gundi mundu, kusangwa Nyamuhanga sialitahula erindi rĩna omo kihugo kyosĩ omo katĩkatĩ k'abandu, eryangatũlamya.
44004013	Neryo abakulu abo mobasweka omugulu balangira obutubaha bwa Petero na Yoane, kandi mobaminya ko bali bandu batakangĩrĩrĩbawa, isi banyima-nyima. Neryo mobibuka ko bali bandu abasiba haguma na Yesu.
44004014	Neryo kandi mobabula eky'erĩbũga, kusangwa ibakalangira omundu oyo walamĩbawa inianimene haguma na Petero na Yoane.
44004015	Nĩkwa babere babwirabo bati balũe omw'ĩbũgĩro mobatsũka erĩkanĩa omo katĩkatĩ kabo,
44004016	bati, Twasyakolakĩ n'abandu aba kwehĩ? Kusangwa abosĩ abĩkere eYerũsalema babiriminya kw'abandu aba babirikola ekitiko-tiko kĩkalĩre. Netu sitwangatoka erigana ekyo.
44004017	Nĩkwa tũbahĩsayebo sĩbabũge kandi n'omundu n'omuguma omo lĩna lya Yesu, omwatsi oyũ siatsungane omo katĩkatĩ k'abandu.
44004018	Neryo babere babirikirabo, mobahanabo bati sĩbabũge kutse erĩkangĩrĩrya n'ahake omo lĩna lya Yesu.
44004019	Nĩkwa Petero na Yoane mobasũbĩryabo bati, Ĩnywe mubye batswerĩ nga linatunganene omo meso wa Nyamuhanga erĩbowa, kutse erĩowa Nyamuhanga.
44004020	Kusangwa sitwangatoka erireka erĩbũga ebyo twabirilolako n'ebyo twabĩrĩowa.
44004021	Neryo erĩbũgĩro molyasyũbahĩrĩryabo, neryo mobaboholabo mobabula eky'erisuyirirabo busana n'abandu, kusangwa abosĩ babya bakapipa Nyamuhanga busana n'ekyakolawa.
44004022	Kandi omundu oyo walamĩbawa omo kitiko-tiko ekyo abya w'emyaka eyĩlabĩre amakũmĩ ani.
44004023	Neryo babere baboholabo, Petero na Yoane mobasuba oko ndeko yabo, mobabwirabo emyatsi yosĩ eyo abahererĩ bakulu n'abakulu babwirabo.
44004024	Neryo omugulu bowa ebyo, abosĩ mobasaba Nyamuhanga omo mutima muguma bati, Uwe Mwami Mukulu, ni iwe wahangika olubula n'ekihugo, n'engetsi, n'ebyosĩ ko birimo!
44004025	Oyo wabũga omo Mũlĩmũ Abũyĩrĩre omo buno bwa tata wetu omugombe wuwe Dawĩdĩ, ati,
44004026	Busana nakĩ, ebihanda bikahitana kwehĩ? Busana nakĩ abandu bakaya embĩta ya busa kwehĩ? Abami b'ekihugo bakayisamambula, N'abatabalĩ bakaya embĩta yo haguma, Bakalwa n'Omwami Mukulu, kandi bakalwa na Kristo wuwe.
44004027	Kusangwa kwenene Herode na Pontĩo Pilato, haguma n'Ebihanda n'abandu ba Ĩsraelĩ, mobahindana haguma omo mũyĩ, erilwa n'Omugombe wawe oyũbũyĩrĩre ye Yesu, oyo wayira mo Kristo.
44004028	Mobahĩndana haguma bakole ebyosĩ wayĩsũnza omo bũtokĩ bwawe n'erisonda lyawe uti bikolawe.
44004029	Na lino, Mukama, ũlebaye erĩũbahĩrĩrya lyabo, kandi uleke abagombe bawe babũge ekĩnywa kyawe n'eritendiubaha lyosĩ.
44004030	Usumbe ebyala byawe, ũlamaye, n'ebitiko-tiko n'eby'eriswekera bikolawe omo lĩna ly'Omugombe wawe oyũbũyĩrĩre, ye Yesu.
44004031	Neryo babere babisaba, aho babya bahĩndene mohasũka-sũkanĩbwa, n'abosĩ mobũsũla n'Omũlĩmũ Abũyĩrĩre, mobabũga ekĩnywa kya Nyamuhanga omo butubaha.
44004032	N'endeko y'abandu abĩkĩrĩraya moyabya n'omutima n'obũlengekanĩa buguma. Sihali oyo wabũga ati ebindu biwe ni biwe ĩyowene. Nĩkwa mobasangira ebyosĩ.
44004033	Kandi abakwenda mobatũla omwatsi w'erĩlũbũka ly'Omukama Yesu omo bũtokĩ bunene, n'olukogo lunene lwabya kubo abosĩ.
44004034	Kandi sihabya omundu w'obwaga omo katĩkatĩ kabo. Neryo ababya bawite ebitaka kutse amanyũmba, mobagũlyabyo, mobaleta obũgũlĩ bwabyo,
44004035	mobahĩra obũgũlĩ obo, oko bisando by'abakwenda, neryo mobyagabirwa oko buli mundu ng'obwaga buwe ko bwabya.
44004036	Neryo Yosefũ, Omũlawĩ ĩnĩabũtĩrwe eKĩpũro, abakwenda mobamwahula mo Barnaba (erĩna eryo liti, Mugala w'erihanda omutima),
44004037	abya n'ekitaka, neryo mwagũlyakyo, mwaleta obũgũlĩ bwakyo mwahĩrabo embere sy'abakwenda.
44005001	Nĩkwa habya omundu erĩna liwe iyo Anania, n'erĩna lya mũkalĩwe lyabya Safira. Iye mwagũlya ekitaka kiguma kyabo,
44005002	nĩkwa mwabika ekitswe ky'obũgũlĩ obo busana naye, n'omũkalĩ wuwe ĩnĩanasĩ omwatsi oyo, neryo mwaha abakwenda ekindi kitswe ky'obũgũlĩ.
44005003	Nĩkwa Petero mwamubwira ati, Busana nakĩ walekĩre Satanĩ iyabya omo mutima wawe eribihira Omũlĩmũ Abũyĩrĩre, n'eribika oko bũgũlĩ bw'ekitaka kwehĩ?
44005004	Omugulu wabya ute wagũlya ekitaka sikyabya kyawe kwehĩ? Kandi omugulu wagũlayakyo sikyabya omo hamũlĩ yawe kwehĩ? Wamaganĩrya erikola omwatsi oyũ omo mutima wawe busana nakĩ kwehĩ? Sulitabiha uku bandu, nĩkwa ulyabiha uku Nyamuhanga!
44005005	Anania abere owa ebĩnywa ebĩ, mwawa ahisi, mwalekula, neryo abosĩ abowakyo mobubaha kutsibu.
44005006	Neryo abalwana mobahangana, mobamusenga, mobamuta.
44005007	Neryo enyũma w'esyosaa ĩsatu, omũkalĩ wuwe mwahĩkamo, ĩsĩasĩ ekyakolekĩre.
44005008	Petero mwamũbũlya ati, Umbwire obũgũlĩ obũlyalũa oko kitaka mũlyagũlaya, bo n'obũ kwehĩ? Naye mwabũga ati, Ega, obũgũlĩ ko na singaho.
44005009	Neryo Petero mwamũbũlya ati, Busana nakĩ uwe n'ĩbawe, mwabirihanana haguma erirenga oko Mũlĩmũ w'Omukama kwehĩ? Lebaya, abandu abakabita ĩbawe bane oko lũkyo, kandi bakandikutwala nawe nibya!
44005010	Neryo-neryo mwawa ahisi oko bisando biwe, mwalekula. Neryo abalwana babere bakingira mobeya iniabirihola, mobamutwala, eyĩhya, mobamuta hakũhĩ n'ĩba wuwe.
44005011	Neryo ekanĩsa yosĩ, n'abosĩ abowa omwatsi oyo mobubaha kutsibu.
44005012	Neryo abakwenda mobakola ebitiko-tiko n'eby'eriswekera bingi omo katĩkatĩ k'abandu. N'abandu bosĩ babya b'omutima muguma ĩbahĩndene omo baraza ya Solomono.
44005013	Nĩkwa sihabya bandi bate b'endeko yabo abalenga erĩyĩhĩra kubo, n'omo abandu mobapipabo.
44005014	Nĩkwa abĩkĩrĩraya oko Mukama babya bangi, esyondeko sy'abalume n'abakalĩ, mobatomekera oko ndeko yabo.
44005015	Kyaleka ibahekera abakonĩ omo syonzira, n'erĩhĩrabo oko syongyingo, n'oko birago, bati omugulu Petero akalabaho, kumbe ekyũtsũtsũ kiwe ikyatogera oko muguma wa kubo.
44005016	N'esyondeko sy'abandu mosyalũa oko mĩyĩ hakũhĩ n'eYerũsalema bakahĩndana, n'erireta abakonĩ n'abakagalawa n'ebĩrĩmũ bĩtĩsĩrĩre. N'abosĩ mobalamĩbwa.
44005017	Nĩkwa omũhererĩ mukulu, mwa-hangana haguma n'abalĩkyabo bosĩ (ekyo ni kihanda ky'Abasadũkayo), mobũsũla n'obũha.
44005018	Neryo mobahamba abakwenda mobahĩrabo omo nyũmba y'omũlĩkĩ w'omũyĩ.
44005019	Nĩkwa omo kiro, omũlaĩka w'Omukama mwakingula esyonyũyĩ sy'enyũmba y'omũlĩkĩ, mwahũlũkĩrya abakwenda b'eyĩhya, mwabwirabo ati,
44005020	Mugende, muhangane omo Hekalũ, mubwire abandu ebĩnywa byosĩ by'eNgebe eyĩ.
44005021	Neryo babere bowa ebĩ, mobingira omo Hekalũ omo ngyakya-ngyakya, mobatsũka erĩkangĩrĩrya. Neryo omũhererĩ mukulu, n'abalĩkyabo mobabirikira erĩbũgĩro lyosĩ lyo haguma, n'abakulu b'ekihanda kya Ĩsraelĩ, neryo mobatumira oko bakwenda omo nyũmba y'omũlĩkĩ bati baletawe.
44005022	Nĩkwa omugulu abalembya bahĩkaho, mobateya bakwenda b'omo nyũmba y'omũlĩkĩ. Neryo mobasuba okw'ĩbũgĩro bati,
44005023	Motũkegaya enyũmba y'omũlĩkĩ ĩnĩnakĩngĩre ndeke, n'abateya ibanimene oko syongyo, nĩkwa motukabya twakingulamo, motutetabana mo mundu!
44005024	Neryo omugulu omũteya w'eHekalũ, n'abahererĩ bakulu bowa ebĩnywa ebĩ, mobalemwa omwatsi oyũ ng'asyabya ati.
44005025	Neryo omundu muguma mwahĩka mwabwirabo ati, Lebaya! abandu abo mwahĩra omo mũlĩkĩ banimene omo Hekalũ banemũkangĩrĩrya bandu!
44005026	Neryo omũteya oyo haguma n'abalembya mobayenda abakwenda butsira mwaga; kusangwa babya bakubaha abandu, bati bakasyaguswa kw'amabwe.
44005027	Neryo mobaleta abakwenda moba-hanganĩabo omw'ĩbũgĩro. Neryo omũhererĩ mukulu oko bahererĩ bosĩ mwabũlyabo
44005028	ati, Motwabahana kutsibu tuti sĩmũkangĩrĩraye omo lĩna erĩ. Lebaya! mwabĩrĩũsũlya eYerũsalema mw'erĩkangĩrĩrya lyenyũ, kandi mukasonda erĩtũhĩra k'omusango w'omusasi w'omundu oyo.
44005029	Nĩkwa Petero n'abakwenda mobasũbĩrya bati, Litolere itwakenga Nyamuhanga kwilaba bandu.
44005030	Nyamuhanga w'abotata wetu mwalũbũkya Yesu, oyo mwĩta n'erimubamba oko musalaba.
44005031	Nĩkwa Nyamuhanga mwamũhamya oko byala biwe by'amali mo Mukulu n'Omũlamya, ahe Israelĩ eribindula emitima yabo n'eribuyirwa ly'ebibi.
44005032	Netu tuli balangĩrĩ b'emyatsi eyĩ, ĩtwe haguma n'Omũlĩmũ Abũyĩrĩre, ogo Nyamuhanga abiriha abakamukenga.
44005033	Nĩkwa omugulu bowa ebĩ, mobahitana ibakasonda erĩĩtabo.
44005034	Nĩkwa Omũfarĩsayo muguma oyukahulawa mo Gamalĩelĩ, omũkangĩrĩrya w'Emigambo, iniakakengawa n'abandu bosĩ, mwaha, ngana omw'ĩbũgĩro, mwahamula ati abakwenda bahĩrawe eyĩhya yo hake.
44005035	Neryo mwabwira erĩbũgĩro ati, Ĩnywe balume ba Ĩsraelĩ, muyitondeke nga mwanzĩre erikolakĩ n'abandu aba.
44005036	Kusangwa oko gundi mugulu ye Teũda mwahuluka iniakayahula mo mundu mukulu. Neryo abandu nga magana ani mobamukwama. Teũda oyo mwĩtwa, n'abosĩ abamukwama mobapanza-panzwa, n'omwatsi wuwe mwahwa.
44005037	N'enyũma w'aho Yũda w'eGalĩlaya mwahangana omo biro by'etsapa. Naye mwayira abandu bangi erimukwama. Naye nibya mwĩtwa, n'abosĩ abamukwama moba-panza-panzwa.
44005038	Neryo omo mwatsi oyũ, ngababwira nyiti, simukwame abandu aba, mulekebo. Kusangwa kumbe amalengekanĩa aya n'omũbĩrĩ oyũ, amabya w'abandu, iniakandisyabulirana.
44005039	Nĩkwa omwatsi oyũ amabya ini wa Nyamuhanga, simwendisyatoka erĩsĩngana. Kite kitya mũkandĩyĩmĩnyĩkalya ko mukalwa na Nyamuhanga.
44005040	Neryo erĩbũgĩro molyalĩga erihana lya Gamalĩelĩ. Mobabirikira abakwenda, mobaswĩryabo omo nyambĩ, neryo mobahanabo bati sĩbabũge kandi omo lĩna lya Yesu, neryo mobalwĩkabo.
44005041	Neryo abakwenda mobalũa omw'ĩbũgĩro ibanemutsema bati Nyamuhanga akaganzabo ng'abatolere erihemulwa busana n'erĩna lya Yesu.
44005042	Neryo ebiro byosĩ, omo Hekalũ n'omo manyũmba w'abandu, mobatũmbya erĩkangĩrĩrya n'erĩtũla Engulu Yowene ya Yesu kw'ali Kristo.
44006001	Neryo oko biro ebĩ, omugulu eriganza ly'abiga lyabya likakanya, Abayũda b'ekihugo ky'Abagĩrĩkĩ mobasĩnĩngũlĩra Bayũda, kusangwa abakwakalĩ babo mobataganzwa okw'igabirwa ly'akalyo k'obuli kiro.
44006002	Neryo abakwenda erĩkũmĩ n'ababiri, mobabirikira endeko y'abiga bati, Sĩryowene tukaleka ekĩnywa kya Nyamuhanga busana n'erikolera akalyo.
44006003	Nĩkwa balĩkyetu, muyisoge abandu balinda omo katĩkatĩ kenyũ, abakasĩmawa, aboswĩre n'Omũlĩmũ Abũyĩrĩre n'amenge, tũhĩrebo oko mũbĩrĩ oyũ.
44006004	Nĩkwa ĩtwe twasyayĩhĩra okw'isaba, n'omũbĩrĩ w'erĩkangĩrĩrya ekĩnywa.
44006005	Neryo endeko yosĩ mobasĩma omwatsi oyo, Mobayisoga Setefano oyo goswĩre n'erĩkĩrĩrya n'Omũlĩmũ Abũyĩrĩre, na Fĩlĩpo, na Porokoro, na Nĩkanora, na Tĩmonĩ, na Parmena, na Nĩkolao w'eAntĩokĩa, oyo wabinduka eribya Mũyũda.
44006006	Neryo endeko moyahĩra aba embere w'abakwenda, neryo babere babisaba mobahĩra kubo kw'ebyala.
44006007	Litya ekĩnywa kya Nyamuhanga mokyakanyirira. N'eriganza ly'abiga nalyo molyakanyirira kutsibu eYerũsalema, n'abahererĩ bangi mobalĩga erĩkĩrĩrya eryo.
44006008	Neryo Setefano, ĩnĩoswĩre n'olukogo n'obũtokĩ, mwabya akakola eby'eriswekera n'ebitiko-tiko omo katĩkatĩ k'abandu.
44006009	Nĩkwa abandi bandu, ababya bandu b'enyũmba y'erĩhĩndanamo eyikahulawa mo Bandu b'obwĩranda. Ibo ni bandu b'eKũrene, n'eAlesandũrĩa, n'abandi b'eKĩlĩkĩa n'eAsĩa mobatsũka erikuba obuhaka na Setefano.
44006010	Nĩkwa Omũlĩmũ mwaha Setefano y'amenge, kyaleka ĩnĩasĩngabo.
44006011	Neryo mobayakulula abandu ababũga bati, Twabĩrĩowa akabũga ebĩnywa by'eritsuma Musa na Nyamuhanga.
44006012	Batya mobagangagangya abandu, n'abakulu, n'abakangĩrĩrya b'Emigambo. Neryo mobatsimba Setefano mobamukurira embere sy'erĩbũgĩro.
44006013	Neryo mobaleta bandu abakamũsĩngĩsĩraya bati, Omundu oyũ akabũga nabi emigulu yosĩ busana na hano ahabũyĩrĩre, na busana n'Emigambo nibya.
44006014	Kusangwa twabĩrĩowa akabũga ati, Yesu w'eNazaretĩ oyũ, asyaherya hano, n'eribindula emitsye eyo Musa atuha!
44006015	N'abosĩ ababya bĩkere omw'ĩbũgĩro, mobasamalira Setefano, mobalangira obũsũ buwe ibwamasosa obũsũ bw'omũlaĩka.
44007001	Neryo omũhererĩ mukulu oko bahererĩ bosĩ mwabũlya Setefano ati, Emyatsi eyĩ ni kwenene kwehĩ?
44007002	Neryo Setefano mwasũbĩryabo ati, Balĩkyetu, n'abotata, mũnyowe! Nyamuhanga w'olukengerwa mwabutukira tata wetu Abrahamũ, omugulu abya eMesopotamia, ate ayĩkala eHaranĩ.
44007003	Neryo mwamubwira ati, Ũlũe omo kihugo kyenyũ, noko b'ekĩtũnga kyawe, neryo uye oko kihugo ekyo nasyakũkangya.
44007004	Neryo mwalũa omo kihugo ky'Abanya Kaldea, mwĩkala eHaranĩ. Neryo ĩse wa Abrahamũ abere ahola, Nyamuhanga mwamũhũmya erĩhĩka omo kihugo ekĩ aho mwĩkere lino.
44007005	Oko mugulu oyo Nyamuhanga mwataha Abrahamũ oko kihugo ekĩ, kutse n'ekitswe ky'emetere nguma. Nĩkwa mwamulagakyo isiawite mwana, ati asyamuhakyo mo kitaka kiwe, n'eky'abana buwe.
44007006	Nĩkwa Nyamuhanga mwabwira Abrahamũ ati, Abitsikulu bawe basyabya babunga, basyĩkala omo kihugo ky'obubunga, eyo basyabya abakobe n'erikolwa nabi emyaka magana ani (400).
44007007	Nĩkwa Nyamuhanga ati, Nasyatswera ekihanda ekyo ekikayirabo mo bakobe, n'enyũma w'aho basyalũa eyo, ibanyikolera hano.
44007008	Neryo Nyamuhanga mwaha Abrahamũ, omwatsi w'erĩbanĩa mo kĩmĩnyĩsyo ky'endagane. Neryo Abrahamũ mwabuta Isaka, mwamũbanĩa ekiro ky'omunani; neryo Ĩsaka mwabuta Yakobo, na Yakobo mwabuta abotata-kulu erĩkũmĩ n'ababiri.
44007009	Neryo abotata-kulu abo mobakwa Yosefũ y'obũha, mobamũgũlya mo mukobe eMĩsĩrĩ. Nĩkwa Nyamuhanga abya haguma naye.
44007010	Kandi mwamũlamya omo malĩge wuwe gosĩ. Kandi mwaha Yosefũ y'amenge n'erĩsĩmwa omo meso wa Farao, omwami w'eMĩsĩrĩ. Kandi Farao mwayira Yosefũ mo mũtabalĩ mukulu w'eMĩsĩrĩ, n'ow'ekĩtũnga kyosĩ ky'omwami.
44007011	Neryo enzala moyahĩka omo kihugo ky'eMĩsĩrĩ n'eky'eKanana kyosĩ, n'obũlĩge bunene, n'abotata-kulu wetu mobabula akalyo.
44007012	Nĩkwa omugulu Yakobo owa ko hali akalyo eMĩsĩrĩ, mwatuma, abotata-kulu wetu b'eyo engendo y'erĩmbere.
44007013	N'oko lugendo lw'akabiri Yosefũ mwayĩmĩnyĩkalya oko bagala babo, n'ekĩtũnga kya Yosefũ mokyamĩnyĩkalĩbwa uku Farao.
44007014	Neryo Yosefũ mwatumira uku Yakobo tata wuwe erimubirikira n'ekĩtũnga kiwe kyosĩ, abandu makũmĩ alinda n'abatanu eriasa eMĩsĩrĩ.
44007015	Neryo Yakobo mwandagalira eMĩsĩrĩ, neryo mwaholerayo iye haguma n'abotata-kulu wetu.
44007016	Neryo ebĩnda byabo mobyatabwa eSekemũ omo mahero ago Abrahamũ agula oko franka uku bagala ba Hemora.
44007017	Neryo omugulu w'endagane eyo Nyamuhanga alahĩraya Abrahamũ abya akasonda erĩhĩka, abandu mobakanyirira, mobabya bangi eMĩsĩrĩ.
44007018	Neryo eMĩsĩrĩ mohasinga ogundi mwami, oyũtasĩ Yosefũ.
44007019	Iye mwakola menge n'ekihanda kyetu, mwakola abotata-kulu betu bo nabi, ati baguse abana babo bahole.
44007020	Neryo Musa mwabutwa oko mugulu oyo. Abya mubuya kutsibu omo meso wa Nyamuhanga, mobamulembera omo nyũmba y'ĩse emikera ĩsatu.
44007021	Neryo omugulu ahĩrawa eyĩhya, mwali wa Farao mwamwĩmya, mwamulembera eribya mugala wuwe.
44007022	Musa mwakangĩrĩrĩbwa omo menge gosĩ w'Abanya Mĩsĩrĩ, kandi mwabya mundu mukulu omo bĩnywa n'emĩbĩrĩ.
44007023	Nĩkwa emyaka ya Musa yabere yasonda eribya makũmĩ ani, mwaganĩrya eriyabana abalĩkyabo abana ba Israelĩ.
44007024	Nĩkwa Musa mwalangira Omunya Mĩsĩrĩ oyukakola Omũĩsraelĩ yo nabi, neryo Musa mwimira Omũĩsraelĩ mwakĩsya mwĩta Omunya Mĩsĩrĩ.
44007025	Musa mwaganĩrya ati abalĩkyabo Abaĩsraelĩ bangaminya ngoko Nyamuhanga abya akalamyabo omo byala biwe, nĩkwa mobataminya batya.
44007026	N'engyakya Musa mwahuluka kubo ibakalwa, neryo mwalenga erĩsanganĩabo omo buholo ati, Batahi muli baguma, busana nakĩ mukakolerana nabi kwehĩ?
44007027	Nĩkwa oyo wabya akahũtalya mũlĩkyabo, mwakũna Musa ati, Nindi wakũhĩrĩre mo mũtabalĩ n'omũtswerĩ wetu kwehĩ?
44007028	Wanzĩre erĩnyĩta ngoko wĩta Omunya Mĩsĩrĩ yo mũlĩgolo kwehĩ?
44007029	Nĩkwa omugulu Musa owa ekĩnywa ekĩ mwatibita, mwabya mubunga omo kihuga ky'eMĩdĩanĩ. Kandi eyo Musa mwabutirayo bagala babiri.
44007030	Neryo emyaka makũmĩ ani yabere yahwa, omũlaĩka mwahuluka uku Musa omo kirimi ky'omuliro omo kisaka ky'omusakisaki omo mbwarara y'ekitwa ky'eSĩnaĩ.
44007031	Nĩkwa Musa mwaswekera ekyo alangira, neryo abere ayĩtũnda erĩyĩtegererya ndeke, omulenge w'Omukama mwabũga ati,
44007032	Ĩngye indi Nyamuhanga w'aboso-kulu wawe, Nyamuhanga wa Abrahamũ, na Ĩsaka, na Yakobo. Neryo Musa mwatitimana n'eriubaha, mwataswalenga erilangira.
44007033	Nĩkwa Omukama mwabũga naye ati, Ũlũsaye esyongendero oko bisando byawe, kusangwa aho uhangene ni kitaka kĩbũyĩrĩre.
44007034	Nabirilangira kwenene amalĩge w'abandu bage eMĩsĩrĩ. Kandi nabĩrĩowa erĩsĩmba lyabo, nabĩrĩkĩma erĩlamyabo. Neryo wase ngakutuma eMĩsĩrĩ.
44007035	Musa oyo Baĩsraelĩ bagana bati, Nindi wakũyĩrĩre mo mũtabalĩ n'omũtswerĩ kwehĩ? Yoyo Nyamuhanga atuma eribya mũtabalĩ n'omũlamya, haguma n'erĩwatĩkya ly'omũlaĩka oyo wamubutukirako omo kisaka ky'emisakisaki.
44007036	Omundu oyo mwasondola Abaĩsraelĩ erĩlũsyabo eMĩsĩrĩ, iniakakola eby'eriswekera, n'ebitiko-tiko omo myaka makũmĩ ani, omo kihugo ky'eMĩsĩrĩ, n'omo Ngetsi y'eNgula, n'omo mbwarara.
44007037	Oyũ ni Musa oyo wabwira bandu ba Ĩsraelĩ ati, Nyamuhanga asyabahanganĩrya omũmĩnyererĩ, ngoko anyituma, oyũkalũa oko balĩkyenũ.
44007038	Yoyo wabya haguma n'abandu ba Ĩsraelĩ omo mbwarara. Abyayo haguma n'abotata-kulu wetu, kandi haguma n'omũlaĩka oyo wabũga naye oko kitwa ky'eSĩnaĩ. Iye mwangirira amahano w'engebe n'erituhago.
44007039	Kandi abotata-kulu wetu mobagana erĩowa Musa, nĩkwa mobamupona, kandi omo mitima yabo mobasuba eMĩsĩrĩ.
44007040	Mobabwira Harũnĩ bati Utuyirire esyonyamuhanga esikandisyatusondola. Kusangwa sĩtwasĩ ebyahĩkĩre uku Musa oyo watũlũsaya eMĩsĩrĩ.
44007041	Neryo mobayira esanamu y'ekyana ky'ende mo sanamu, ibakaleterayo ehongo, n'eritsemera omũbĩrĩ w'ebyala byabo.
44007042	Nĩkwa Nyamuhanga mwalũa kubo, mwalekabo ĩbakaramaya esyongũnũnũ sy'ekyanya; ngoko kĩsakĩre omo kitabu ky'abamĩnyererĩ kiti, Abandu ba Ĩsraelĩ! Mwaherera amahere ayo n'esyohongo ũkw'ĩngye, kwehĩ? Emyaka makũmĩ ani omo mbwarara.
44007043	Mwabya mukaheka ehema ya nyamuhanga yo Molokĩ. N'esyosanamu sy'engũnũnũ ya nyamuhanga wenyũ Refanĩ; Syabya sanamu esyo mwabumba erĩramyasyo. Nage nasyabahũmĩrya eyisirya w'eBabelĩ.
44007044	Abotata-kulu wetu babya n'ehema embere sya Nyamuhanga omo mbwarara. Moyabambwa ngoko Nyamuhanga ahana Musa eribambayo, ng'olulengo olo Musa alolako.
44007045	N'enyũma w'aho abotata-kulu wetu, abahabawa ehema eyo, mobatwalayo haguma na Yosũa omugulu bĩmaya ekihugo ekyo ky'ebihanda ebyo Nyamuhanga ahiga embere sy'abotata wetu. Neryo moyabyaho erĩhĩka oko mugulu wa Dawĩdĩ.
44007046	Dawĩdĩ oyo mwabana erĩsĩmwa omo meso wa Nyamuhanga, neryo mwabũlya Nyamuhanga ehamũlĩ y'eribanira Nyamuhanga wa Yakobo y'enyũmba.
44007047	Nĩkwa ni Solomono yo wamũhĩmbĩra enyũmba.
44007048	Nĩkwa, Owendata Kutsibu sĩalĩkala omo manyũmba awakahĩmbawa n'abandu, ngoko mũmĩnyererĩ akabũga ati,
44007049	Olubula nĩ kĩtũmbĩ kyage ky'obwami, Omukama atya; N'ekihugo nĩ kĩtũmbĩ ky'ebisando byage. Mwasyambĩmbĩra enyũmba y'omuhanda wahi kwehĩ? N'aho nasyaluhukira ni hahi kwehĩ?
44007050	Ebyala byage byo bitahangika emyatsi yosĩ eyĩ kwehĩ?
44007051	Ĩnywe muli bandu bakalĩre! Muli batwenge omo mitima yenyũ, n'amatwĩ wenyũ sĩalĩowa omwatsi wa Nyamuhanga. Kandi mukalwa n'Omũlĩmũ Abũyĩrĩre ebiro byosĩ. Muli ng'aboso-kulu wenyũ.
44007052	Nindi oko bamĩnyererĩ oyo aboso-kulu wenyũ batendereraya kwehĩ? Kandi mobĩta abakwenda abatũla omwatsi w'erĩhĩka ly'Oyutunganene. Na lino ĩnywe mwabirihotera oyo n'erĩmwĩta.
44007053	Ĩnywe mwabiriangirira Emigambo ya Nyamuhanga eyo mwahabawa n'abamalaĩka, nĩkwa simwetakengayo.
44007054	Neryo abandu b'erĩbũgĩro, omugulu bowa ebĩnywa bya Setefano ebĩ, mobahitana mobayĩsyolya.
44007055	Nĩkwa Setefano ĩnĩoswĩre n'Omũlĩmũ Abũyĩrĩre mwasamalira elubula mwalangira olukengerwa lwa Nyamuhanga, na Yesu inianimene oko byala by'amali bya Nyamuhanga.
44007056	Neryo mwabũga ati, Lebaya! namalangira olubula ĩlũnakĩngwĩre, n'Omugala w'Omundu iniahangene oko byala by'amali bya Nyamuhanga!
44007057	Nĩkwa mobabirikira n'omulenge munene, kandi mobalĩba amatwĩ wabo, mobamugulukirako, iguma-guma.
44007058	Mobamuhigira eyĩhya w'omũyĩ, mobamwĩta omo mabwe. Nĩkwa abalangĩrĩ mobabika esyongimba syabo oko mũlwana oyukahulawa mo Saũlo.
44007059	Kandi mobaswagusa uku Setefano kw'amabwe, naye mwabirikira Omukama ati, Mukama Yesu, wangirire ekĩrĩmũ kyage!
44007060	Neryo Setefano mwakũkama, iniakabirikira n'omulenge munene ati, Mukama, Suganzire kubo kw'ekibi ekĩ! Neryo abere abĩbũga atya, mwalekula.
44008001	Neryo Saũlo abya akalĩga erĩĩta Setefano. Oko kiro ekyo, erĩendererya lĩnene molyatsũka busana n'ekanĩsa eYerũsalema. Kandi abandu bosĩ b'ekanĩsa mobapanzikanira omo bihugo by'eYũdea n'eSamarĩa, abakwenda bate kubo.
44008002	N'abandu bagenge mobata Setefano, mobamulira kutsibu.
44008003	Nĩkwa Saũlo mwatsũka erĩherya ekanĩsa yo kutsibu, mwingira omo buli nyũmba akakura abalume n'abakalĩ, n'erĩhĩrabo omo mũlĩkĩ.
44008004	Neryo abapanzikana mobaya eyĩ n'eyĩ bakatũla Engulu Yowene.
44008005	Fĩlĩpo naye mwandagalira oko mũyĩ w'eSamarĩa, neryo mwakangĩrĩryabo Kristo.
44008006	Neryo esyondeko syako mobatega matwĩ wabo oko byo Fĩlĩpo abũga. Abosĩ mobahulikirira, n'erilangira ebitiko-tiko ebyo akola.
44008007	Ebĩrĩmũ bibi mobyalũa oko bandu bangi ĩbĩkabũga n'omulenge munene; kandi abandu bangi ababasĩre n'ebirema, mobalamĩbwa.
44008008	Nĩkwa mohabya obutseme bunene eSamarĩa.
44008009	Neryo habya mundu muguma oyukahulawa mo Sĩmonĩ, oyutula akakola obusaki omo mũyĩ oyũ w'eSamarĩa. Abya akaswekya Abanya Samarĩa, iniakayahula mo mundu mukulu.
44008010	Neryo abandu bosĩ, b'omo mũyĩ oyo, abake-bake, n'abakulu-bakulu, mobamuhulikirira bati, Omundu oyũ, yo yukahulawa mo Bũtokĩ Bunene bwa Nyamuhanga.
44008011	Neryo babya bakamuhulikirira kusangwa abya ĩnĩakaswekayabo ebiro bingi omo busaki buwe.
44008012	Nĩkwa omugulu bĩkĩrĩraya erĩtũlaganĩa lya Fĩlĩpo ly'Engulu Yowene y'obwami bwa Nyamuhanga, n'ey'erĩna lya Yesu Kristo, mobabatĩsĩbwa, abalume n'abakalĩ.
44008013	Sĩmonĩ naye mwĩkĩrĩrya neryo abere abĩbatĩsĩbwa, mwĩkala hakũhĩ na Fĩlĩpo, iniakasweka akalangira ebiminyikalo, n'ebitiko-tiko ebyakolawa.
44008014	Neryo abakwenda ababya eYerũsalema babere bowa ngoko abandu b'eSamarĩa babiriangirira ekĩnywa kya Nyamuhanga, mobatuma kubo ko Petero na Yoane.
44008015	Nabo mobandagalirayo, mobasabirabo bati bangirire Omũlĩmũ Abũyĩrĩre.
44008016	Kusangwa Omũlĩmũ Abũyĩrĩre abya ĩsyalĩahĩka kubo. Babya ĩbamatabatĩsĩbwa lisa omo lĩna ly'Omukama Yesu.
44008017	Neryo Petero na Yoane mobahĩra kubo kw'ebyala, neryo mobangirira Omũlĩmũ Abũyĩrĩre.
44008018	Nĩkwa Sĩmonĩ abere alangira ngoko Mũlĩmũ Abũyĩrĩre ahabawa busana n'erĩhĩra ly'ebyala by'abakwenda, Sĩmonĩ mwahererya Petero na Yoane b'obũgũlĩ.
44008019	Ati, Nage, mumbe ehamũlĩ eyĩ, neryo ukw'oyo nasyahĩra kw'ebyala asyangirira Omũlĩmũ Abũyĩrĩre.
44008020	Nĩkwa Petero mwamũsũbĩrya ati, Obũgũlĩ bwawe buhere haguma nawe, kusangwa waganĩraya uti wangabana olũsũnzo lwa Nyamuhanga l'omo bũgũlĩ!
44008021	Suwite ekihande kutse erĩgabo omo mũbĩrĩ oyũ, kusangwa omutima wawe siatunganene embere sya Nyamuhanga.
44008022	Neryo ubindule omutima wawe uleke obubi bwawe obũ, usabe Omukama, erisonda ly'omutima wawe, libuyirawe uk'uwe.
44008023	Kusangwa namalangira goswĩre m'obũha bũkalĩre, n'omo mũlĩkĩ w'ebibi.
44008024	Neryo Sĩmonĩ mwabwira Petero na Yoane ati, Ĩnywe munyisabire oko Mukama, emyatsi mũkabĩbũga eyĩ sĩyĩmbĩkeko n'omuguma.
44008025	Neryo Petero na Yoane, babere babĩtũla omwatsi go ndeke, n'erĩbũga ekĩnywa ky'Omukama, mobatsũka erisuba eYerũsalema. Neryo omo nzira mobatũla Engulu Yowene omo hĩyĩ hingi hy'Abanya Samarĩa.
44008026	Nĩkwa omũlaĩka w'Omukama mwabũga na Fĩlĩpo ati, Uhangane, ugende oko kitambi ky'eyĩkwa oko nzira eyikandagala ĩkalũa eYerũsalema eriya eGaza. Eyĩ ni nzira y'embwarara.
44008027	Neryo Fĩlĩpo mwahangana mwayayo. Neryo habya omundu oyũbũnĩre ow'eEtĩopĩa, iniakasuba ewabo. Omundu oyo abya mundu mukulu oyukabika ebindu byosĩ by'omwamikalĩ ye Kandake w'eEtĩopĩa. Kandi abya ĩnĩayĩre eYerũsalema erĩyaramya Nyamuhanga,
44008028	iniakasuba eEtĩopĩa omo galĩ yiwe. Omugulu abya akagenda omo galĩ yiwe eyo, abya akasoma omo kitabu ky'omũmĩnyererĩ Ĩsaya.
44008029	Neryo Omũlĩmũ Abũyĩrĩre mwabwira Fĩlĩpo ati, Ugende, uyitomeke oko galĩ eyo.
44008030	Neryo Fĩlĩpo mwatibita eyo ali, nĩkwa mowa akasoma ekitabu ky'omũmĩnyererĩ Ĩsaya, neryo mwamũbũlya ati; Unemuminya ebyo ukasoma kwehĩ?
44008031	Nĩkwa omukulu oyo mwabũga ati, Ko nangaminya nyiti ndawite oyũkanyowĩsayabyo kwehĩ? Neryo mwabũlya Fĩlĩpo ati asambire oko galĩ n'erĩĩkala naye.
44008032	Nĩkwa omulondo w'Amasako awabya akasoma waya, ati, Abya ng'embũlĩ eyikatwalawa erikerwa, Abya ng'ekyana ky'embũlĩ ekikabya bũkũtũ omugulu bakatwa obweya bwakyo. Mwatabũga kĩnywa n 'ekiguma .
44008033	Kandi mwahemulwa, kandi mobamukaga erĩbanza. Nindi wasyatũla omwatsi w'abana buwe kwehĩ? Kusangwa engebe yiwe omo kihugo yabĩrĩlũsĩbwaho.
44008034	Neryo omukulu oyo mwabũga na Fĩlĩpo ati, Unyibwire omũmĩnyererĩ ng'akahulandi. Akayahula kutse akahula ogundi kwehĩ?
44008035	Neryo Fĩlĩpo mwatsũka oko mulondo oyo w'Amasako, mwamũtũlĩra Engulu Yowene ya Yesu.
44008036	Neryo babere bakagenda omo nzira eyo, mobahĩka ahabya magetsi, neryo omukulu oyo mwabũga ati, Lebaya, hano hali amagetsi! Ekyanganyĩkakĩrya erĩbatĩsĩbwa ni kyahi kwehĩ? [
44008037	Neryo Eĩlĩpo mwabũga naye ati, Wangabatĩsĩbwa wamĩkĩrĩrya n'omutima wawe gosĩ. Naye mwasũbirya ati, Namĩkĩrĩrya ko Yesu Kristo ni Mugala wa Nyamuhanga.]
44008038	Neryo mwahamula ati egalĩ ihangane, neryo ababiri bosĩ, Fĩlĩpo n'omukulu oyo, mobandagalira omo magetsi, na Fĩlĩpo mwamũbatĩsya.
44008039	Neryo omugulu balũa omo magetsi, Omũlĩmũ w'Omukama mwabakula Fĩlĩpo, n'omukulu oyo mwataswamulolako, nĩkwa mwaya omo lugendo luwe ĩnĩatsemĩre ndeke.
44008040	Neryo Fĩlĩpo mwayabanika eAzoto. Neryo mwalaba omo mĩyĩ yosĩ ĩnĩakatũla Engulu Yowene, erĩhĩka eKaĩsarĩ.
44009001	Nĩkwa Saũlo iniakinahaya ati akĩta abiga b'Omukama, mwaya oko Mũhererĩ mukulu oko bahererĩ bosĩ!
44009002	Neryo mwamusaba esyobarua oko manyũmba w'erĩhĩndanamo eDamasĩkĩ, ati ameyayo abandu abakakwama Enzira y'Omukama, abalume kutse abakalĩ, iniatoka eribohabo n'eritwalabo eYerũsalema.
44009003	Neryo abere anemugenda akahĩka hakũhĩ n'eDamasĩkĩ, neryo-neryo ekyakakala mokyalũa elubula mokyamũkolerya.
44009004	Neryo mwawa oko kitaka, mowa omulenge akabũga naye ati, Saũlo, Saũlo! busana nakĩ ũkanyendereraya kwehĩ?
44009005	Neryo Saũlo mwabũga ati, Ulindi kwehĩ Mukama? Naye mwabũga ati, Indi Yesu, oyo ũkendereraya.
44009006	Nĩkwa uhangane, wingire omo mũyĩ, n'eyo wasyabwirwa ebyo utolere iwakola.
44009007	Nĩkwa abalume ababya naye oko lugendo mobahangana bũkũtũ, ĩbakowa omulenge oyo, nĩkwa isibetalangira mundu.
44009008	Neryo Saũlo mwahangana oko kitaka, nĩkwa nomo meso wuwe abya alĩbũkere, mwatatoka erilangira kindu, mobamuwatako oko byala, mobamutwala eDamasĩkĩ.
44009009	Neryo oko biro bisatu mwatatoka erilangira, kutse mwatalya kutse erĩpũlya kindu.
44009010	Neryo eDamasĩkĩ habya mwiga muguma oyukahulawa mo Anania. Neryo Omukama mwabũga naye omo bũlĩme ati, Anania! Naye mwasũbĩrya ati, Lebaya, ĩngye yono, Mukama.
44009011	Neryo Omukama mwabũga naye ati, Hangana, ugende omo nzira eyikahulawa mo Litunganene, ũbũlaye omo nyũmba ya Yũda busana n'omundu w'eTarso, oyukahulawa mo Saũlo, kusangwa, lebaya, akasaba.
44009012	Naye abirilangira omo bũlĩme omundu oyukahulawa mo Anania akingira omo nyũmba n'erĩmũhĩra kw'ebyala, atoke eriswabana erilangira liwe.
44009013	Neryo Anania mwasũbĩrya ati, Mukama, abandu bangi babirimbwira omwatsi w'omundu oyo, ngoko abirikola abandu bawe eYerũsalema bo nabi kutsibu.
44009014	Na hano eDamasĩkĩ awite ehamũlĩ y'abahererĩ bakulu eriboha abosĩ abakalakira erĩna lyawe.
44009015	Nĩkwa Omukama mwabwira Anania ati, Ugende, kusangwa nabiriyisogaye, erĩmĩnyĩsya erĩna lyage oko b'Ebihanda, n'abami, n'abana ba Israelĩ.
44009016	Nage nasyamũkangya ebyosĩ ebyo asyagalwamo busana n'erĩna lyage.
44009017	Neryo Anania mwahongoka, mwingira omo nyũmba eyo, kandi mwahĩra ebyala biwe uku Saũlo ati, Saũlo, mũlĩkyetu, Omukama Yesu amanyituma, oyo wakubutukirako omo nzira wasiramo. Abirinyituma iwatoka eriswabana erilangira lyawe, n'erĩũsũlĩbwa m'Omũlĩmũ Abũyĩrĩre.
44009018	Neryo-neryo ebindu ebiri ng'esyongũkũ mobyatoga bĩkalũa oko meso wuwe, neryo mwaswabana erilangira liwe, neryo mwahangana mwabatĩsĩbwa.
44009019	Neryo Saũlo abere abirya akalyo, mwabana maka. Neryo Saũlo mwasiba n'abiga ebiro bike eDamasĩkĩ.
44009020	Kandi mwaya neryo-neryo omo manyũmba w'erĩhĩndanamo akatũla engulu ya Yesu, ati ni Mugala wa Nyamuhanga.
44009021	Neryo abosĩ abamowa mobasweka bati, Omundu oyũ si yo n'oyo wĩta abandu ababya bakabirikira oko lĩna erĩ kwehĩ? Kandi, mwatahĩka enoka busana n'omwatsi w'eribohabo n'eritwalabo oko bahererĩ bakulu kwehĩ?
44009022	Nĩkwa Saũlo mwabana amaka omw'ikangĩrĩrya ĩnĩakasĩnga Abayũda ababya bĩkere eDamasĩkĩ, n'erĩkangya ndeke Yesu kw'ali Kristo.
44009023	Enyũma w'ebiro bingi, Abayũda mobahĩndana, mobaya embĩta y'erĩĩta Saũlo.
44009024	Nĩkwa Saũlo mwabwirwa omwatsi w'embĩta yabo. Kandi mobalĩmbya esyongyo sy'omũyĩ, omo kiro n'omo musibo bati bĩte Saũlo.
44009025	Nĩkwa abiga buwe mobamũtswesya omo kiro, mobamwandagalya omo kitiri bakamũlabya omo mwanya w'olũhĩmbo lw'omũyĩ.
44009026	Neryo Saũlo mwaya eYerũsalema, n'eyo mwalenga erĩĩkala n'abiga. Nĩkwa abosĩ mobamubaha ĩsĩbetalĩga kw'ali mwiga.
44009027	Neryo Barnaba mwaminya omwatsi oyo, mwamuleta oko bakwenda, mwakanĩryabo ngoko Saũlo alangira Omukama y'omo nzira, kandi ngoko Mukama abũga naye. Kandi mwabwirabo ngoko Saũlo akangĩrĩraya omwatsi omo lĩna lya Yesu eDamasĩkĩ butsira eriubaha.
44009028	Neryo Saũio mwasiba nabo iniakalendera omo mũyĩ w'eYerũsalema erĩkangĩrĩrya butsira eriubaha, omo lĩna ly'Omukama.
44009029	Kandi mwabya akabũga n'erikuba obuhaka n'Abayũda abakabũga omo Kĩgĩrĩkĩ. Nĩkwa mobasonda erĩmwĩta.
44009030	Neryo abalĩkyetu babere babĩowa omwatsi oyo mobatwala Saũlo eKaĩsarĩa, mobamutuma eTarso.
44009031	Neryo ekanĩsa y'eYũdea hosĩ n'eGalĩlaya, n'eSamarĩa moyabya n'obuholo. Kandi ekanĩsa moyayĩhĩmba, n'erĩyĩgenderya om'ubaha ly'Omukama, n'omw'ĩsĩbĩkya ly'Omũlĩmũ Abũyĩrĩre, moyakanyirira.
44009032	Nĩkwa Petero mwalendera ehosĩhosĩ eyo, neryo mwandagalira oko bandu ba Nyamuhanga ababya bĩkere eLũda.
44009033	Eyo Petero mweya y'omundu oyukahulawa mo Aĩnea, oyo wabya alwere ĩsĩalĩlũa omo ngyingo yiwe emyaka munani, kusangwa abya abasĩre.
44009034	Petero mwamubwira ati, Aĩnea, Yesu Kristo akakũlamaya. Hangana, usese engyingo yawe. Neryo-neryo Aĩnea mwahangana.
44009035	Neryo abandu bosĩ ababya bĩkere eLũda n'eSaronĩ mobamulolako, mobabindukira Omukama.
44009036	Neryo eYopa habya omwiga muguma erĩna liwe iyo Tabĩta, eribindula erĩna liwe omo Kĩgĩrĩkĩ liti, Dorĩka kutse Isaswi. Omũkalĩ oyo abya akasiba erikola emĩbĩrĩ mibuya n'erĩwatĩkya abera.
44009037	Oko mugulu oyo Tabĩta mwalwala, neryo mwahola. Neryo mobakosa omubiri wuwe mobahĩrago omo kyumba ky'endata.
44009038	Neryo kusangwa eLũda abya mũyĩ hakũhĩ n'eYopa, abiga babere babĩowa ko Petero abya eLũda, mobamutuma kw'abandu babiri, erimulembalemba bati, Sulindirire, wase aho tuli.
44009039	Neryo Petero mwahangana, mwagenda nabo. Neryo abere abĩhĩka, mobamutwala omo kyumba eky'endata. N'abakwakalĩ bosĩ mobimana hakũhĩ naye, ibanemulira, n'erĩmũkangya esyokanzu n'esyongimba esyo Dorĩka abya akasona akine nabo.
44009040	Nĩkwa Petero mwahigira bosĩ b'eyĩhya w'ekyumba ekyo, neryo mwakũkama, mwasaba, neryo mwakebera ekĩnda ekyo ati, Tabĩta, hangana! Naye mwalĩbũla ameso wuwe, neryo abere alangira Petero, mwayĩkũkũma mwĩkala.
44009041	Neryo Petero mwamuha ebyala biwe, mwamũhanganĩa. Nĩkwa Petero mwabirikira abandu ba Nyamuhanga n'abakwakalĩ, mwahĩra Tabĩta yo kubo ĩnĩanakalĩre.
44009042	Neryo engulu y'omwatsi oyo moyaminyikala eYopa hosĩ, n'abandu bangi mobĩkĩrĩrya Omukama.
44009043	Neryo Petero mwĩkala eYopa biro bingi omw'omũbambĩ w'ebihu, ye Sĩmonĩ.
44010001	Neryo Ekaĩsarĩa yabya omundu oyukahulawa mo Kornelĩo. Abya mukulu w'ekisambala ky'abasĩrĩkanĩ erĩgana, abakahulawa mo mulondo w'eĨtalĩa.
44010002	Abya mundu w'eKisomo, oyo wabya akaramya Nyamuhanga, iye n'enyũmba yiwe yosĩ. Kandi mwabya akaha ebindu by'oko bera b'Abayũda, kandi abya akasaba Nyamuhanga emigulu yosĩ.
44010003	Neryo hakũhĩ n'esaa mwenda y'eritungi, mwalangira ndeke omo bũlĩme omũlaĩka wa Nyamuhanga akamũhĩkako, n'erimubirikira ati, Kornelĩo!
44010004	Neryo mwasamalira omũlaĩka oyo n'eriubaha lĩnene, ati, Mukama, ũtĩkĩ kwehĩ? Neryo omũlaĩka mwamubwira ati, Nyamuhanga abĩrĩrĩga erisaba lyawe, n'olũsũnzo lwawe, kandi abirikwibuka.
44010005	Na lino utume abandu b'eYopa, ubirikire eyo y'omundu erĩna liwe yo Sĩmonĩ, kandi akahulawa mo Petero.
44010006	Ĩkere haguma n'omũbambĩ w'ebihu, oyukahulawa mo Sĩmonĩ. Enyũmba yiwe iri hakũhĩ n'engetsi.
44010007	Neryo omũlaĩka oyo wabũga naye abere abigenda, Kornelĩo mwabirikira abagombe buwe babiri n'omũsĩrĩkanĩ muguma w'ekisomo, oyo wabya akamukolera.
44010008	Neryo mwatumabo eYopa iniamabibwirabo ndeke emyatsi yosĩ eyo.
44010009	Neryo engyakya abakwenda aba ibane omo nzira ibakasonda erĩhĩka eYopa, Petero mwaya omo kyumba ky'endata akayasaba, hakũhĩ n'esaa sĩta.
44010010	Neryo Petero mwakwa enzala mwasonda erirya. Nĩkwa omugulu babya bakahũka kalyo, Petero mwayato, mwalota.
44010011	Neryo mwalebya olubula ilukingukere, neryo ekindu ng'olukimba lunene olũkandagalĩbawa omo syosondo ĩnĩ syalo erĩhĩka oko kitaka.
44010012	Iluli mw'esyonyama esy'amagulu ani, n'esyonzoka, n'esyonyonyũ sy'ekyanya.
44010013	Neryo omulenge mwamũhĩkako ati, Petero, hangana, ũsĩnze, ulye.
44010014	Nĩkwa Petero mwabũga ati, Lero iyihi, Mukama! Sindinatalya na kera ekindu kĩtabũyĩrĩre kutse ekĩtũnda-tũndĩre.
44010015	Neryo omulenge mwamubwira engendo y'akabiri ati, Ebyo Nyamuhanga abĩrĩerya, isiwaswahulabyo mo bĩtabũyĩrĩre.
44010016	Omwatsi oyo mwahĩka engendo ĩsatu; neryo-neryo ekindu ekyo mokyasumbirwa omo kyanya.
44010017	Neryo Petero mwahanga-hangya omo bũlengekanĩa buwe erilota eryo alangira nga nĩkĩ. Neryo, lebaya, abalume abo Kornelĩo atuma, babere babĩbũlya busana n'enyũmba ya Sĩmonĩ, mobimana oko lũkyo.
44010018	Mobabirikira ĩbakabũlaya Sĩmonĩ Petero ng'anĩkereho.
44010019	Neryo omugulu Petero akĩnaganĩraya omwatsi w'erilota eryo, Omũlĩmũ mwamubwira ati. Lebaya! abandu basatu bakakusonda-sonda.
44010020	Nĩkwa hangana, wandagale eyĩkwa, ugende nabo; sutikatike, kusangwa ĩngye natumabo.
44010021	Neryo Petero mwandagalira oko bandu abo, mwabũga nabo ati, Lebaya, ĩngye indi oyo mukasonda-sonda. Mũlĩasirakĩ kwehĩ?
44010022	Nabo mobabũga bati, Kornelĩo, omukulu w'erĩgana, ni mundu utunganene oyũkaramaya Nyamuhanga, kandi akakengawa n'abandu bosĩ b'Abayũda. Ahanawa n'omũlaĩka wa Nyamuhanga akutumireko eriya ewuwe, owe ebĩnywa byawe.
44010023	Neryo Petero mwakokyabo omo nyũmba mwahabo ah'erigotsera. Engyakya Petero mwahangana mwagenda nabo, n'abandi balĩkyetu b'eYopa mobagenda haguma naye.
44010024	Neryo engyakya Petero mwahĩka eKaĩsarĩa. Nĩkwa Kornelĩo abya akalindabo, iniabiribirikira ab'ekĩtũnga kiwe n'abĩra buwe.
44010025	Neryo omugulu Petero abya akingira omo nyũmba, Kornelĩo mwahĩndana naye, mwatũlama oko bisando biwe, n'erĩmũramya.
44010026	Nĩkwa Petero mwamũhanganĩa ati, Hangana, ĩngye nage indi mundu.
44010027	Neryo Petero abere akakanĩa naye, mwingira omo nyũmba, mweya bandu bangi ĩbamabĩhĩndana.
44010028	Neryo mwabwirabo ati, Ĩnywe mũnasĩ ngoko Mũyũda siatolere omo Migambo erisiba kutse eriyabana omundu w'ekindi kihanda. Nĩkwa Nyamuhanga abĩrĩnyĩkangya ati sinangahula omundu mo mubi kutse oyũtsandĩre.
44010029	Kyo kyalekĩre inasa, isinditagana omugulu mwanyibirikira. Neryo ngababũlaya nga mwamanyitumirako busana nakĩ?
44010030	Neryo Kornelĩo mwabũga ati, Byamatakya biro bini, oko ndambĩ ng'eno, nabya ngasabira omo nyũmba yage oko saa mwenda y'eritungi, Neryo lebaya, omundu w'esyongimba sĩhenĩrye mwimana embere syage,
44010031	ati, Kornelĩo! Nyamuhanga abĩrĩowa erisaba lyawe, kandi abiryibuka olũsũnzo lwawe.
44010032	Utume omundu y'eYopa, ubirikire Sĩmonĩ oyukahulawa mo Petero, ase ewawe. Ĩkere omo nyũmba ya Sĩmonĩ omũbambĩ w'ebihu, naye ĩkere hakũhĩ n'engetsi.
44010033	Neryo-neryo monakutumirako, nawe wamayira ndeke ũkahĩka. Na lino ĩtwe bosĩ tune hano emuliro wa Nyamuhanga erĩowa ebyosĩ ebyo Mukama abirikuhana.
44010034	Neryo Petero mwatsũka erĩbũga ati, Namaminya ndeke lino ngoko Nyamuhanga siawite ebitaga.
44010035	Nĩkwa omo buli kihanda omundu oyukubaha Nyamuhanga, n'erikola ebitunganene akalĩgawa naye.
44010036	Nyamuhanga mwatuma ekĩnywa oko bandu ba Ĩsraelĩ, erĩtũla Engulu Yowene y'obuholo busana na Yesu Kristo, naye ni Mukama w'abandu bosĩ.
44010037	Ĩnywe mũnasĩ omwatsi owahĩka eYũdea hosĩ, erĩtsũka eGalĩlaya, enyũma w'erĩbatĩsya eryo Yoane akangĩrĩraya.
44010038	Kandi mũnasĩ Yesu w'eNazaretĩ, ngoko Nyamuhanga amũtũlĩra Omũlĩmũ Abũyĩrĩre n'obũtokĩ. Yesu mwalendera ehosĩ akakola ebibuya, n'erĩlamya abosĩ abanũbĩbawa n'eSatanĩ, kusangwa Nyamuhanga abya haguma naye.
44010039	Netu tuli balangĩrĩ b'emyatsi yosĩ Yesu akola omo kihugo ky'Abayũda n'eYerũsalema. Kandi mobamwĩta nibya erimukongomerera oko musalaba.
44010040	Nĩkwa Nyamuhanga mwamũlũbũkya enyũma w'ebiro bisatu, kandi mwaleka inialolwako.
44010041	Nĩkwa abandu bosĩ mobatamulolako, nĩna twe twabya balangĩrĩ abo Nyamuhanga ayisoga erĩmbere. Ĩtwe motwalya n'erĩpũlya haguma naye abĩlũbũka oko baholĩ.
44010042	Neryo Yesu mwatuhana ati tũkangĩrĩraye Engulu Yowene oko bandu, n'erĩtũlago kw'ali Oyo Nyamuhanga ahĩra mo Mũtswerĩ w'abaliho, n'Omũtswerĩ w'abaholĩre.
44010043	Abamĩnyererĩ bosĩ mobatũla omwatsi wuwe bati, Omo bũtokĩ bw'erĩna liwe obuli mundu oyũkamwĩkĩrĩraya abiribana eribuyira ly'ebibi.
44010044	Neryo Petero abere akĩnabũga ebĩnywa ebĩ, Omũlĩmũ Abũyĩrĩre mwawa oko bosĩ abowa ebĩnywa ebĩ.
44010045	Neryo abĩkĩrĩrye bosĩ b'Abayũda abasa haguma na Petero mobasweka, kusangwa Nyamuhanga mũtũlĩra ab'Ebihanda nibya olũsũnzo lw'Omũlĩmũ Abũyĩrĩre.
44010046	Kusangwa bowabo bakabũga omo yindi mĩbũge, ĩbakahamaya Nyamuhanga. Neryo Petero mwabũga ati,
44010047	Abandu aba babiriangirira Omũlĩmũ Abũyĩrĩre nga twe. Ko nindi angakagabo erĩbatĩsĩbwa omo magetsi kwehĩ?
44010048	Neryo Petero mwahana ati babatĩsĩbawe omo lĩna lya Yesu Kristo. Neryo mobabũlya Petero bati ĩkale nabo ebindi biro.
44011001	Neryo abakwenda n'abalĩkyetu ababya eYũdea hosĩ mobowa kw'Ebihanda nibya byabiriangirira ekĩnywa kya Nyamuhanga.
44011002	Kandi omugulu Petero ahetukira eYerũsalema, ababya babwene mobalwa naye,
44011003	bati, Uwe mowaya omo nyũmba y'abandu batabwene, kandi mowalya haguma nabo.
44011004	Nĩkwa Petero mwatsũka erĩkanĩryabo, n'eritondekago mo muguma muguma, ati,
44011005	Nabya oko mũyĩ w'eYopa iningasaba. Monalota omo nzolĩ. Monalangira ekindu ng'olukimba lunene olũkandagalĩbawa omo syosondo, ĩlũkalũa omo kyanya, neryo mokyambĩkako.
44011006	Neryo nabere ngasamalirakyo, n'erilola kukyo, monalangira esyonyama sy'amagulu ani sy'ekihugo, n'esyonyama esy'omolĩ n'esyonzoka, n'esyonyonyũ sy'ekyanya.
44011007	Kandi monowa omulenge akabũga nage ati, Petero, hangana, ũsĩnze, ulye!
44011008	Nĩkwa monabũga nyiti, Lero iyihi Mukama! Kusangwa sindinatalya na kera ekindu kĩtabũyĩrĩre kutse ekĩtũndatũndĩre.
44011009	Neryo omulenge mwalũa elubula mwasũbĩrya engendo y'akabiri ati, Ebyo Nyamuhanga abĩrĩerya, isiwahulabyo mo bĩtabũyĩrĩre.
44011010	Omwatsi oyũ mwahĩka engendo ĩsatu, neryo-neryo ekyo mokyasumbirwa omo kyanya.
44011011	Neryo lebaya, oko saa eyo; abandu basatu mobahĩka embere w'enyũmba eyo twabya twĩkeremo, ibabiritumwa ũkw'ĩngye bakalũa eKaĩsarĩa.
44011012	Neryo Omũlĩmũ mwambwira ati, nyigende nabo butsira eritika-tika. Neryo abalĩkyetu ndatu aba mobagenda haguma nage eKaĩsarĩa, neryo motwmgira omo nyũmba ya Kornelĩo.
44011013	Naye mwatubwira ngoko alangira omũlaĩka inianimene omo nyũmba yiwe, oyo wamubwira ati, Utume omundu y'eYopa ubirikire Sĩmonĩ oyukahulawa mo Petero, ase hano;
44011014	Naye asyakũrũlĩra ebĩnywa ngoko wasyalamĩbwa, uwe n'enyũmba yawe yosĩ.
44011015	Neryo omugulu natsũka erĩbũga, Omũlĩmũ Abũyĩrĩre mwandagalira kubo ngoko atwandagalirako erĩmbere.
44011016	Neryo monibuka ekĩnywa Omukama abũga ati, Yoane abatĩsaya omo magetsi, nĩkwa ĩnywe mwasyabatĩsĩbwa omo Mũlĩmũ Abũyĩrĩre.
44011017	Neryo Nyamuhanga mwahabo olũsũnzo olo atuha twabĩkĩrĩrya Omukama Yesu Kristo, nage nabyandi nyiti nangatoka erĩkakĩrya Nyamuhanga kwehĩ?
44011018	Neryo babere bowa ebyo, mobabya bũkũtũ, mobapipa Nyamuhanga bati, Kwesĩ, Nyamuhanga abiriha oko Bihanda nibya eribindula omutima n'eribana engebe.
44011019	Neryo abĩkĩrĩrye mobapanza-panzwa busana n'erĩendererya eryatsũka ekiro Setefano ĩtawa. Abandi mobaya eFoĩnĩkĩ, n'eKĩpũro, n'eAntĩokĩa, ibakabwira Abayũda basa ekĩnywa kya Kristo.
44011020	Nĩkwa abandi ba kubo, abandu b'eKĩpũro, n'ab'eKũrene, mobahĩka eAntĩokĩa, ĩbakabũga n'Abagĩrĩkĩ nibya, ĩbakatũla Engulu y'Omukama Yesu.
44011021	Kandi Omukama abya haguma nabo, n'abandu bangi mobĩkĩrĩrya mobabindukira Omukama.
44011022	N'engulu yabo moyahĩka oko kanĩsa y'eYerũsalema, neryo mobatuma Barnaba eAntĩokĩa.
44011023	Neryo abere ahĩka n'erilangira olukogo lwa Nyamuhanga, mwatsema, neryo mwahanabo ati, abosĩ bakwame Omukama n'omutima asĩkĩre, n'eritendiregula.
44011024	Barnaba abya mundu mubuya, ĩnĩoswĩre n'Omũlĩmũ Abũyĩrĩre n'erĩkĩrĩrya. Kandi abandu bangi mobakwama Omukama.
44011025	Neryo Barnaba mwaya eTarso erĩyasondya Saũlo.
44011026	Neryo abere amubana eyo mwamuleta eAntĩokĩa. Neryo omo mwaka muguma mobahĩndana n'abandu b'ekanĩsa, mobakangĩrĩrya abandu bangi. Nĩkwa eAntĩokĩa yo abiga batsũkĩra eriahulwa mo Bakristo.
44011027	Neryo oko biro ebyo, abandi bamĩnyererĩ mobaya eAntĩokĩa bakalũa eYerũsalema.
44011028	Neryo omuguma wa kubo erĩna liwe iyo Agabo, mwahangana, mwaminyerera omo bũtokĩ b'Omũlĩmũ ati, Hakandisyabya enzala nene omo kihugo kyosĩ. Nĩkwa enzala eyĩ moyahĩka omw'itabala ly'omũtabalĩ mukulu ye Klaũdĩo.
44011029	Neryo obuli mundu w'oko biga mobayĩsũnza erituma esyofranka ngoko bangatoka busana n'omũbĩrĩ w'erĩwatĩkya abalĩkyetu abĩkere eYũdea.
44011030	Neryo mobakola batya, mobatuma esyofranka oko bakulu b'ekanĩsa omo byala bya Barnaba na Saũlo.
44012001	Neryo oko mugulu oyo omwami Herode mwahamba abandi bandu b'ekanĩsa, erikola bo nabi.
44012002	Neryo mwĩta Yakobo mugala wabo Yoane omo mũyalĩ.
44012003	Neryo abere alangira ko kyamatsemesya Abayũda, mwahamba Petero nibya. Omwatsi oyũ abya omo Biro Bikulu by'Erirya Obundu Bute mo Kĩhamya.
44012004	Neryo abere ahamba Petero, mwamũhĩra omo mũlĩkĩ, ĩnĩakamũhĩra omo byala by'emilondo ĩnĩ y'abasĩrĩkanĩ ati bamũtegaye. Obuli mulondo abya w'abasĩrĩkanĩ bani. Herode aganĩraya erĩhũlũkya Petero embere sy'abandu enyũma w'Ebiro Bikulu by'Erikiruka.
44012005	Neryo mobateya Petero y'omo mũlĩkĩ, nĩkwa abandu b'ekanĩsa mobasaba Nyamuhanga yo kutsibu busana naye.
44012006	Neryo oko kiro ekyo Herode asonda erĩmũhũlũkya, Petero abya agotsere omo katĩkatĩ k'abasĩrĩkanĩ babiri. Nĩkwa abya abohĩre omo mahulula abiri, n'abateya ibanimene embere w'olũkyo bakateya enyũmba y'omũlĩkĩ.
44012007	Neryo lebaya, omũlaĩka w'Omukama mwabutukiraho, n'ekyakakala mokyakolerya omo kyumba ekyo. Neryo omũlaĩka mwabanda uku Petero oko lukanga, mwamũbũkya ati, Hangana lũba! Neryo amahulula mwalũa oko byala biwe.
44012008	Neryo omũlaĩka mwamubwira ati, wambale esyongimba n'esyongendero syawe. Neryo Petero mwakola atya. Neryo omũlaĩka mwamubwira ati, Uyĩrĩngĩre kw'olukimba lwawe, unyikwame!
44012009	Neryo Petero mwamukwama erĩlũa omo nyũmba y'omũlĩkĩ, ĩsĩasĩ ebyo mũlaĩka akola nga ni kwenene, nĩkwa mwaganĩrya ati akakola omw'ilota.
44012010	Neryo mobalaba oko mũteya w'erĩmbere, n'ow'akabiri, neryo mobahĩka oko lũkyo lw'ekyuma olukalola oko mũyĩ. Olũkyo olo molwayikingula ĩlolwenelwene, neryo mobaya eyĩhya mobalaba omo nzira nguma, neryo-neryo omũlaĩka mwasĩganĩa Petero.
44012011	Neryo Petero abere abibuka mwabũga ati, Lino namaminya ndeke ko Mukama abirituma omũlaĩka wuwe. Kandi abĩrĩnyĩtongolya omo byala bya Herode, n'oko myatsi yosĩ Abayũda basonda erinyikola.
44012012	Neryo Petero abere abiminya ekyo, mwaya omo nyũmba ya Marĩa, nyĩnya wa Yoane Marĩko, aho abandu bangi babya ĩbabĩrĩhĩndana n'erisaba.
44012013	Neryo Petero abere ahumanga oko lũyĩ lw'eyĩhya, omwana-muto mugombe erĩna liwe iyo Roda mwasaho oko lũyĩ.
44012014	Neryo abere abiminya omulenge wa Petero, mwatakingula olũyĩ busana n'obutseme, nĩkwa mwatibita omo nyũmba mwatũlago ati, Petero animene eyĩhya oko lũyĩ.
44012015	Nabo mobamubwira bati, Uli mũsĩre! Nĩkwa Roda mwayitsinga ati ni kwenene. Nabo bati, nĩ mũlaĩka wuwe!
44012016	Nĩkwa Petero mwayitsinga erihumanga oko lũyĩ. Neryo mobakingulaho, mobamulolako, mobasweka.
44012017	Nĩkwa Petero mwakoheryabo ati babye bũkũtũ, neryo mwakanĩryabo ngoko Mukama amusondola erĩmũlũsya omo nyũmba y'omũlĩkĩ. Ati, Mubwire Yakobo n'abalĩkyetu emyatsi eyĩ. Neryo mwalũaho mwaya, ehandi.
44012018	Neryo bwabere bwakya, mohabya eriganga-ganga omo katĩkatĩ k'abasĩrĩkanĩ Petero ng'ayĩre hahi.
44012019	Kandi Herode mwamusonda-sonda, nĩkwa mwatamubana. Neryo mwabũlya abateya bo ndeke, neryo mwategeka ati abateya bĩtawe. Neryo Herode mwandagalira eKaĩsarĩa akalũa eYũdea, neryo mwasibayo ndambĩ.
44012020	Nĩkwa Herode mwahitana oko bandu b'eTĩro n'eSĩdona. Nabo mobagenda haguma uku Herode ibamabisakana na Balasto oyũkategaya ekikali ky'omwami. Nĩkwa mobasaba Herode y'obuholo kusangwa ekihugo kyabo kyabya kikabana akalyo kabo omo kihugo ky'omwami.
44012021	Neryo oko kiro kyayisogawa, Herode mwambala olukimba lw'obwami, mwĩkala oko kĩtũmbĩ kiwe ky'obwami, neryo mwatsũka erĩkanĩrya bandu.
44012022	Neryo abandu mobũta obogo bati, Ni mulenge wa Nyamuhanga, si mulenge w'omundu!
44012023	Neryo-neryo omũlaĩka w'Omukama mwaswĩrya Herode, kusangwa mwataha Nyamuhanga y'olukengerwa. Neryo mwalibwa n'emihuka, mwahola.
44012024	Nĩkwa ekĩnywa ky'Omukama mokyakula n'erikanyirira.
44012025	Neryo Barnaba na Saũlo mobalũa eYerũsalema, ibamabibuga omũbĩrĩ wabo. Mobaletanĩa Yoane Marĩko haguma nabo.
44013001	Nĩkwa eAntĩokĩa yabya abamĩnyererĩ n'abakangĩrĩrya omo kanĩsa eyabyayo. Ye Barnaba, na Sĩmeonĩ oyukahulawa mo Mwĩragũlũ, na Lũkĩo w'eKũrene, na Manaenĩ oyo walemberawa haguma n'omwami Herode, na Saũlo.
44013002	Neryo omugulu babya bakakolera Omukama n'eritsira akalyo, Omũlĩmũ Abũyĩrĩre mwabũga ati, Munyisombolere Barnaba na Saũlo busana n'omũbĩrĩ ogo nabirikirirabo.
44013003	Neryo babere batsira akalyo n'erisaba, mobahĩra kubo kw'ebyala, mobatumabo.
44013004	Neryo Omũlĩmũ Abũyĩrĩre abere abĩtuma Barnaba na Saũlo, mobandagalira eSeleũkĩa, n'erĩlũa eyo mobaya omo bwato oko kitsira ky'eKĩpũro.
44013005	Neryo babere bahĩka eSalamĩ, mobatũla ekĩnywa kya Nyamuhanga omo manyũmba w'erĩhĩndanamo w'Abayũda. Kandi Yoane Marĩko abya mũwatĩkya wabo oko mũbĩrĩ.
44013006	Neryo babere babirendera omo kitsira ekyo ky'eKĩpũro kyosĩ erĩhĩka ePafo, mobahĩndana n'omũkũmũ muguma, omũmĩnyererĩ w'amabehĩ w'Abayũda, erĩna liwe BaraYesu.
44013007	Omũkũmũ oyo abya haguma n'omũtabalĩ Sergĩo Paũlo, omundu w'amenge. Nĩkwa Sergĩo Paũlo oyo mwabirikira Barnaba na Saũlo iniakasonda erĩowa ekĩnywa kya Nyamuhanga.
44013008	Nĩkwa omũkũmũ Elema (erĩna liwe omo Kĩgĩrĩkĩ lyabya litya) mwalwa nabo, iniakasonda eribindula omũtabalĩ oyo syĩkĩrĩraye.
44013009	Nĩkwa Saũlo, oyo wahulawa mo Paũlo, ĩnĩoswĩre n'Omũlĩmũ Abũyĩrĩre, mwatungerera Elema,
44013010	n'erimubwira ati, Uwe, goswĩre mw'eriteba lyosĩ n'obũlĩbalĩbanĩa, uwe mugala w'eSatanĩ, uwe nzĩgũ y'ebitunganene byosĩ! Sĩwendĩsyũmbya erĩhengemya esyonzira situnganene sy'Omukama kwehĩ?
44013011	Na lino lebaya! ebyala by'Omukama bikalwa nawe, ukandibya ndĩmatĩme isiwendisyalangira ekyakakala oko katambĩ. Neryo-neryo ekihohe n'omwĩrĩmya mobyamubyako, neryo Elema mwalendera akamatamata oyo wangamuwatako oko byala erimusondola.
44013012	Neryo omũtabalĩ oyo mwĩkĩrĩrya, abere alangira ebyakolawa. Kandi mwasweka busana n'erĩkangĩrĩrya ly'Omukama.
44013013	Nĩkwa Paũlo n'abalĩkyabo mobalũa ePafo omo bwato mobahĩka ePerga omo kihugo ky'ePamfĩlĩa, nĩkwa Yoane Marĩko mwasĩgabo mwasuba eYerũsalema.
44013014	Kandi mobalũa ePerga mobaya eAntĩokĩa y'ePĩsĩdĩa. Neryo oko kiro ky'eSabato mobaya omo nyũmba y'erĩhĩndanamo, mobĩkala.
44013015	Neryo enyũma w'erisoma omo Migambo ya Musa, n'amasako w'abamĩnyererĩ, abakulu b'enyũmba y'erĩhĩndanamo mobatuma uku Paũlo na Barnaba bati, Balĩk yetu, mwamabya muwite ekĩnywa ky'erihana bandu, mũbũgekyo.
44013016	Neryo Paũlo mwahangana, mwakoheryabo omo byala ati, Ĩnywe balume ba Ĩsraelĩ, ĩnywe mukakenga Nyamuhanga, muhulikirire!
44013017	Nyamuhanga w'abandu ba Ĩsraelĩ, mwayisoga abotata-kulu wetu, mwayirabo mo bandu bakulu omugulu babya babunga omo kihugo ky'eMĩsĩrĩ, omo maka wuwe manene.
44013018	Neryo omo myaka makũmĩ ani mwalemberabo omo mbwarara.
44013019	Neryo Nyamuhanga abere abĩherya ebihanda birinda omo kihugo ky'eKanana, neryo mwaha Ĩsraelĩ ebitaka byabo omo myaka magana ani n'amakũmĩ atanu.
44013020	Kandi enyũma w'emyatsi eyĩ, mwahabo abatswerĩ erĩhĩka oko mũmĩnyererĩ Samwelĩ.
44013021	Neryo mobabũlya batĩ bahabawe omwami, neryo Nyamuhanga mwahabo Saũlo omugala wa Kĩsĩ, omundu w'ekihanda kya Benyamĩna eribya mwami wabo emyaka makũmĩ ani.
44013022	Neryo abere abĩmũlũsyaho, Nyamuhanga mwayira Dawĩdĩ mo mwami wabo. Kandi Nyamuhanga mwabũga busana na Dawĩdĩ ati, Nabiribana Dawĩdĩ mugala wa Yese mo mundu oyo nyanzĩre, oyo wasyakola erisonda lyage lyosĩ.
44013023	Neryo ni Yesu w'oko lubuto lwa Dawĩdĩ, oyo Nyamuhanga aha oko Baĩsraelĩ eribya Mũlamya, ngoko alagabo.
44013024	Embere w'erĩhĩka lya Yesu, Yoane mwatũla omwatsi oko bandu ba Ĩsraelĩ bosĩ, ati babindule emitima yabo erireka ebibi, babatĩsĩbawe.
44013025	Neryo Yoane abere asonda eribuga omũbĩrĩ wuwe, mwabũlya bandu ati, Mũkaganĩraya muti ĩngyendi kwehĩ? Ĩngye sindi oyo mũlĩndĩrĩre. Nĩkwa mũlebaye! Oyukasa enyũma kwĩngye, sinyitolere erĩkũndũla esyongendero sy'ebisando biwe.
44013026	Balĩkyetu, abana b'ekĩtũnga kya Abrahamũ, nenyũ abandi mukakenga Nyamuhanga, engulu eyĩ y'erĩlamya yabiritumwa ũkw'ĩtwe.
44013027	Kusangwa bandu abĩkere eYerũsalema, n'abatabalĩ babo, mobataminya Yesu, kutse ebĩnywa by'abamĩnyererĩ ebikasomawa obuli kiro ky'eSabato. Nĩkwa mobaberererya Amasako ibakatswera Yesu yo lubi.
44013028	Kandi nomo banabula ekyangamwĩtĩsya, mobabũlya Pilato bati, Itawe.
44013029	Neryo babere babĩberererya ebyosĩ ebyasakawa busana naye, mobamubambula oko musalaba, mobamũhĩra omw'isinda.
44013030	Nĩkwa Nyamuhanga mwamũlũbũkya oko baholĩ.
44013031	Neryo oko biro bingi mwabutukira abandu abasa naye eYerũsalema bakalũa eGalĩlaya. Nabo nĩ balangĩrĩ buwe lino oko bandu.
44013032	-
44013033	Netu tũkabatũlĩra Engulu Yowene eyo Nyamuhanga alaga abotata-kulu wetu. Lino Nyamuhanga abĩrĩberererya erilaga erĩ ũkw'ĩtwe bana babo, ĩnĩakalũbũkaya Yesu omo ngebe. Ngoko kĩsakĩre omo Lwimbo lw'akabiri kiti, Uli Mugala wage, Namakubuta mũnabwĩre.
44013034	Kandi Nyamuhanga mwahula erĩmũlũbũkya oko baholĩ, eritindasuba okw'ihonda ati, Nasyabaha omũyĩsa abũyĩrĩre n'ow'ekwenene Ogo nalaga Dawĩdĩ.
44013035	Kandi akabũga omo lundi Lwimbo ati, Sĩwendĩsyalĩga Omũbũyĩrĩre wawe akalola okw'ihonda.
44013036	Kusangwa Dawĩdĩ mwakola erisonda lya Nyamuhanga oko mugulu wuwe, neryo mwahola, neryo mwatabwa hakũhĩ n'aboso-kulu wuwe, neryo mwahonda.
44013037	Nĩkwa oyo Nyamuhanga alũbũkaya oko baholĩ mwatahonda.
44013038	-
44013039	Neryo balĩkyetu, muminye ndeke ngoko busana na Yesu, omwatsi w'eribuyirwa ly'ebibi akatũlawa ũkw'ĩnywe. Kandi muminye ngoko buli mundu oyũkĩkĩrĩraya Yesu akaboholawa kw'ebibi byosĩ ebyo Migambo ya Musa itetoka eribabohola.
44013040	Neryo mũtegaye omwatsi ogo abamĩnyererĩ bahula akasyabahĩkako, bati,
44013041	Mũlebaye ĩnywe basũnatĩ! Musweke, muhole! Kusangwa omũbĩrĩ ngakola oko biro byenyũ Nĩ mũbĩrĩ mũtendĩsyĩkĩrĩrya na kera, Nomo mundu angabakanĩryago!
44013042	Neryo Paũlo na Barnaba babere bakalũa omo nyũmba y'erĩhĩndanamo, abandu mobahatikanabo bati babwirawe kandi emyatsi eyĩ oko yindi Sabato.
44013043	Neryo abandu babere babĩlũa okw'ĩhĩndana omo nyũmba y'erĩhĩndanamo Abayũda bangi n'abandu b'Ebihanda ababinduka eribya Bayũda, mobakwama Paũlo na Barnaba. Neryo abakwenda mobakanĩa nabo n'erihatikanabo erikwamirira olukogo lwa Nyamuhanga.
44013044	N'oko Sabato y'akabiri hakũhĩ n'abandu bosĩ b'omũyĩ mobahĩndana erĩowa ekĩnywa kya Nyamuhanga.
44013045	Nĩkwa omugulu Abayũda balangira esyondeko, mobũsũla n'obũha, mobatsũka erĩyĩhanangya bakagana ebĩnywa Paũlo abũga, kandi mobamutsuma.
44013046	Nĩkwa Paũlo na Barnaba mobabũga n'eritendiubaha bati, Lyabya litolere ekĩnywa kya Nyamuhanga ĩkyatsũka erĩbũgwa ũkw'ĩnywe. Nĩkwa kusangwa mukaganakyo, kandi mũkaganĩraya muti simutolere engebe y'erikota, lebaya, tukandibaleka, itwaya oko Bihanda.
44013047	Kusangwa Omukama abirituhana ati, Nabĩrĩkũhĩra eribya kyakakala ky'Ebihanda, imwaleta omulamo oko kihugo kyosĩ.
44013048	Ebihanda byabere byowa ebĩ, mobatsema n'eripipa ekĩnywa ky'Omukama, n'abosĩ abayisogawa busana n'engebe y'erikota, mobĩkĩrĩrya.
44013049	Kandi ekĩnywa ky'Omukama mokyapanzikanira omo kihugo kyosĩ ekyo.
44013050	Nĩkwa Abayũda mobalwĩsĩsanĩa abakalĩ b'ekisomo abakakengawa, n'abalume bakulu b'omũyĩ. Neryo mobatsũka erĩendererya Paũlo na Barnaba, mobahigabo, erĩlũsyabo omo kihugo kyabo.
44013051	Nĩkwa abakwenda mobakungutira kubo kw'olũtũtũ lw'ebisando byabo, neryo mobaya eĨkonĩo.
44013052	Kandi abiga b'eAntĩokĩa mobũsũla n'obutseme n'Omũlĩmũ Abũyĩrĩre omugulũ gosĩ.
44014001	Neryo eĨkonĩo Paũlo na Barnaba mobingira haguma omo nyũmba y'erĩhĩndanamo y'Abayũda, neryo mobabũga omo mũsĩndo owaleka endeko nene y'Abayũda n'ey'Ebihanda ĩbĩkĩrĩrya.
44014002	Nĩkwa Abayũda abagana erĩkĩrĩrya mobatsotsererya amalengekanĩa w'Ebihanda, erilwa n'abalĩkyetu.
44014003	Nĩkwa abakwenda mobasiba eyo omugulu muli. Mobabũga busana n'Omukama butsira eriubaha. Neryo Omukama mwatũlago busana n'ekĩnywa ky'olukogo luwe, iniakahabo obũtokĩ bw'erikola ebitikotiko n'eby'eriswekera.
44014004	Nĩkwa endeko y'omũyĩ moyagabana, abandi mobayĩhĩra oko Bayũda, n'abandi oko bakwenda.
44014005	Neryo Ebihanda n'Abayũda, haguma n'abatabalĩ mobalenga erikola abakwenda bo nabi, n'erĩĩtabo omo mabwe.
44014006	Neryo abakwenda mobaminyakyo, mobatibita eLĩstra n'eDerbe, emĩyĩ y'eLĩkaonĩa, n'omo kihugo ekĩhererenĩe.
44014007	Neryo mobatũla Engulu Yowene y'eyo.
44014008	Nĩkwa eLĩstra habya mundu muguma ĩnĩabũndamĩre. Omundu oyũ abya kirema omo bisando biwe isialitatoka erigenda na kera, abutawa ikwane atya.
44014009	Omundu oyũ mwahulikirira ebĩnywa bya Paũlo. Neryo Paũlo mwalangira ko mundu oyũ abya awite erĩkĩrĩrya ly'erĩlamĩbwa.
44014010	Neryo Paũlo mwamubwira n'omulenge munene ati, Hangana, wimane omo bisando byawe! Neryo omundu oyo mwabatuka, mwatsũka erigenda.
44014011	Neryo esyondeko syabere syalangira ekyo Paũlo akola, mobasumba emirenge yabo omo mũbũge w'Abanya Lĩkaonĩa bati, Esyonyamuhanga syabere ng'abandu, kandi syabiritwandagalirako.
44014012	Mobahula Barnaba mo Zeũ, na Paũlo mobamwahula mo Herme, kusangwa Paũlo abya mbũyĩ.
44014013	Neryo omũhererĩ wa Zeũ, ehekalũ yiwe yabya embere w'omũyĩ, mwaleta esyonume sy'esyonde n'obũsoyo oko syongyo sy'omũyĩ, iniakasonda haguma n'esyondeko eriherera abakwenda.
44014014	Nĩkwa omugulu abakwenda, Paũlo na Barnaba bowa ekyo, mobatula esyongimba syabo, mobatibita omo syondeko ĩbakabirikira bati,
44014015	Ĩnywe balume, busana nakĩ mukakola mutya kwehĩ? Netu tuli bandu abalingene nenyũ! Tũkabatũlĩra Engulu Yowene imwatoka erireka emyatsi mitya-mitya eyĩ, n'eribindukira Nyamuhanga oyuliho, oyo wabumba olubula, n'ekihugo, n'engetsi, n'ebyosĩ ko birimo.
44014016	Kandi, oko migulu yalaba Nyamuhanga mwaleka Ebihanda byosĩ erigenda omo mibere yabyo.
44014017	Nĩkwa mwatayireka bute balangĩrĩ buwe, iniakakola ebibuya n'eribaha embũla eyĩkalũa elubula, n'eribaha ebirimo ebĩkeraya ebyalya, n'erĩũsũlya emitima yenyũ mw'obutseme.
44014018	Nĩkwa nomo bakwenda babũga emyatsi eyĩ, lyabya lĩkalĩre erĩkakĩrya esyondeko erihererabo amahere.
44014019	Neryo Abayũda mobahĩka bakalũa eAntĩokĩa y'ePĩsĩdĩa, n'eĨkonĩo. Abayũda aba mobabindula emitima y'abandu, mobahũtalya Paũlo y'omo mabwe, mobamukurira ekyaswa ky'omũyĩ, mobaganĩrya bati abirihola.
44014020	Nĩkwa abiga babere bakamũtĩmbako, Paũlo mwahangana mwingira omo mũyĩ. N'engyakya Paũlo na Barnaba mobaya eDerbe.
44014021	Neryo Paũlo na Barnaba mobatũla Engulu Yowene eDerbe, kandi mobayira abiga bangi. Neryo mobasuba eLĩstra, n'eĨkonĩo, n'eAntĩokĩa y'ePĩsĩdĩa.
44014022	Mobasĩkya emitima y'abiga, n'erĩhamĩryabo bati bakwamirire omw'ĩkĩrĩrya. Bati, Litolere itwingira omo bwami bwa Nyamuhanga itukalaba omo malĩge mangi.
44014023	Kandi mobahĩra abakulu busana nabo omo buli kanĩsa, babere babisaba n'eritsira akalyo. Kandi mobahĩrabo omo byala by'Omukama oyo bĩkĩrĩraya.
44014024	Neryo Paũlo na Barnaba mobatwangana ePĩsĩdĩa, mobahĩka ePamfĩlĩa.
44014025	Neryo babere batũla omwatsi w'ekĩnywa kya Nyamuhanga ePerga, neryo mobandagalira eAtalĩa.
44014026	Neryo mobalũa eyo, mobaya eAntĩokĩa omo bwato, aho bahĩrawa oko lukogo lwa Nyamuhanga busana n'omũbĩrĩ ogo babuga.
44014027	Neryo babere bahĩka eAntĩokĩa, mobahĩndanĩa ekanĩsa, mobabwirabo n'erĩkanĩryabo ebyosĩ ebyo Nyamuhanga akola haguma nabo, kandi ngoko Nyamuhanga alĩbũla enzira busana n'erĩkĩrĩrya ly'Ebihanda.
44014028	N'eyo mobĩkalayo mugulu muli haguma n'abiga.
44015001	Neryo abandi bandu mobandagalira eAntĩokĩa bakalũa eYũdea, ĩbakakangĩrĩraya abalĩkyetu bati, Mwamatendĩbanĩbwa ng'emitsye ya Musa, isimwangatoka erĩlamĩbwa.
44015002	Nĩkwa Paũlo na Barnaba mobagabana nabo n'erikuba obuhaka nabo busana n'omwatsi oyũ. Neryo abalĩkyetu mobatwa omwatsi bati, Paũlo na Barnaba n'abandi ba kubo baye eYerũsalema oko bakwenda n'abakulu busana n'omwatsi oyũ.
44015003	Neryo ekanĩsa moyatumabo, kandi mobalaba eFoĩnĩkĩ n'eSamarĩa, ĩbanemũkanĩryabo ndeke erilama ly'Ebihanda. Neryo omwatsi oyũ mwatsemesya abalĩkyetu bosĩ bo kutsibu.
44015004	Neryo babere bahĩka eYerũsalema mobakokĩbwa n'ekanĩsa n'abakwenda n'abakulu, kandi mobakanĩryabo ebyosĩ ebyo Nyamuhanga abirikola haguma nabo.
44015005	Nĩkwa abandi b'ekihanda ky'Abafarĩsayo abakĩkĩrĩraya, mobahangana bati, Litolere ĩbabanĩbwa, kandi litolere ibahanabo bati bakwame Emigambo ya Musa.
44015006	Neryo abakwenda n'abakulu mobahĩndana erĩkanĩa omwatsi oyũ.
44015007	Neryo enyũma w'erĩkanĩa lĩnene, Petero mwahangana, mwabwirabo ati, Balĩkyetu mũnasĩ ngoko Nyamuhanga mwayisoga ngye omo katĩkatĩ kenyũ oko biro by'erĩmbere, ati nyĩkangĩrĩraye ekĩnywa ky'Engulu Yowene oko Bihanda, batoke erĩowa n'erĩkĩrĩrya.
44015008	Neryo Nyamuhanga, oyo wasĩ emitima y'abandu, mwalĩga Ebihanda iniakahabo Omũlĩmũ Abũyĩrĩre ngoko atuhago.
44015009	Kandi Nyamuhanga mwatalebyandi nandi omo katĩkatĩ ketu nabo, ĩnĩakeraya emitima yabo kw'ebibi, kusangwa bĩkĩrĩraya.
44015010	Neryo lino busana nakĩ mukalenga uku Nyamuhanga muti mũkahĩra emiheke oko migongo y'abiga, eyo aboso-kulu kutse ĩtwe batatoka eriheka kwehĩ?
44015011	Nĩkwa ĩtwe tũkĩkĩrĩraya tuti tũkalamĩbawa omo lukogo lw'Omukama Yesu, ngoko nabo bakalamĩbawa.
44015012	Neryo endeko yosĩ moyabya bũkũtũ omugulu bowa Barnaba na Paũlo bakakanĩa busana n'ebitiko-tiko n'eby'eriswekera ebyo Nyamuhanga ahabo erikola omo katĩkatĩ k'Ebihanda.
44015013	Neryo babere babuga erĩbũga, Yakobo mwasũbĩrya ati, Balĩkyetu, munyihulikirire!
44015014	Sĩmeonĩ abĩrĩbakanĩrya ngoko Nyamuhanga atsũka erĩkangya olwanzo luwe busana n'Ebihanda, eriyisoga omo katĩkatĩ kabo abandu busana n'erĩna liwe.
44015015	Kandi ebĩnywa by'abamĩnyererĩ byamalĩga omwatsi oyũ. Amasako akabũga ati,
44015016	Enyũma w'emyatsi eyĩ nasyasubula, Omukama atya, Kandi nasyaswahĩmba enyũmba ya Dawĩdĩ eyatera, Nasyaswahĩmba ahasambukala, Kandi nasyaswahanganĩayo.
44015017	Litya abandi bandu bosĩ basondasondaye Omukama, N'Ebihanda byosĩ ebikahulawa omo lĩna lyage.
44015018	Omukama atya, oyũkamĩnyĩsaya emyatsi eyĩ erĩtsũka kera.
44015019	Neryo Yakabo ati, Ĩngye nangatwago nyiti, Sĩtwendereraye ab'Ebihanda abakabindukira Nyamuhanga.
44015020	Nĩkwa tusakirebo tuti, baleke ebyalya ebĩtsandĩre kusangwa bikaherawa oko syosanamu, kandi baleke erĩsĩngĩra, kandi baleke erirya esyonyama esyabĩrĩnĩgwa, kandi baleke, erirya omusasi.
44015021	Kusangwa Emigambo ya Musa yabirisomwa biro bingi erĩtsũka kera omo manyũmba w'erĩhĩndanamo oko buli Sabato, n'ebĩnywa biwe bĩkatũlawa omo buli mũyĩ.
44015022	Neryo abakwenda n'abakulu, haguma n'ekanĩsa yosĩ mobanza eriyisoga abandu omo katĩkatĩ kabo eritumabo eAntĩokĩa haguma na Paũlo na Barnaba. Mobayisoga Yũda oyukahulawa mo Barĩsaba, na Sila, abasondolĩ omo katĩkatĩ k'abalĩkyetu.
44015023	Neryo mobatuma ebarua eyĩ nabo, bati, Ĩtwe bakwenda, n'abalĩkyetu abakulu, tukabasakira ĩnywe balĩkyetu b'Ebihanda abali eAntĩokĩa, n'eSũrĩa, n'eKĩlĩkĩa, obuholo ũkw'ĩnywe.
44015024	Twamowa ambu abandi b'oko wetu babiribahahũkya omo bĩnywa byabo, n'eriganga-gangya emitima yenyũ. Ĩtwe sitwetabwirabo tutya.
44015025	Neryo twamabĩhĩndana haguma n'omutima muguma, motwanza eriyisoga bandu n'eritumabo ũkw'ĩnywe. Tukatumabo haguma n'abanze betu Barnaba na Paũlo,
44015026	ababiriyisiga busana n'erĩna ly'Omukama wetu Yesu Kristo.
44015027	Kandi twabirituma Yũda na Sila, nabo ĩbobene basyabatũlĩra emyatsi eyĩ omo bĩnywa byabo.
44015028	Kusangwa Omũlĩmũ Abũyĩrĩre, netu, twamalĩga tuti sĩtwangabahĩra kw'emiheke eyĩlabĩre emyatsi eyitolere eyĩ:
44015029	tuti, muleke ebyalya ebĩtsandĩre kusangwa bikaherawa oko syosanamu; kandi muleke erirya omusasi; erirya enyama eyabĩrĩnĩgwa; kandi muleke erĩsĩngĩra. Mwamayĩteya oko myatsi eyĩ, mwasyakola ndeke. Mubye n'obuholo.
44015030	Neryo abatumawa mobandagalira eAntĩokĩa. Neryo mobahĩndanĩa endeko y'ekanĩsa, mobahabo ebarua eyo.
44015031	Neryo abandu babere babisoma ebarua eyo, mobatsema busana n'ebĩnywa by'erĩsĩkyabo.
44015032	Neryo Yũda na Sila, ababya bamĩnyererĩ nibya, mobahamĩrya abalĩkyetu, n'erĩsĩkyabo omo bĩnywa bingi.
44015033	Neryo babere babisibayo ebindi biro, abalĩkyetu mobakwamanĩsyabo n'obuholo, neryo mobasuba oko batumabo.
44015034	[Nĩkwa Sila mwanza erĩsĩgala eAntĩokĩa.]
44015035	Nĩkwa Paũlo na Barnaba mobasĩgala eAntĩokĩa. Neryo haguma n'abandi bangi mobakangĩrĩrya, n'erĩtũla ekĩnywa ky'Omukama.
44015036	Neryo enyũma w'ebindi biro, Paũlo mwabwira Barnaba ati, Tusubule tuyabane abalĩkyetu abali omo mĩyĩ eyo twakangĩrĩraya ekĩnywa ky'Omukama, tũlebaye ngoko babere.
44015037	Neryo Barnaba mwanza erigenda haguma na Yoane Marĩko.
44015038	Nĩkwa Paũlo mwagana, ati sibagende n'oyo watswa kubo ePamfĩlĩa, oyutagenda haguma nabo oko mũbĩrĩ.
44015039	Neryo mobakũbĩsananĩa obuhaka omo katĩkatĩ kabo, kyaleka ibagabana. Neryo Barnaba mwagenda haguma na Marĩko mobasokera eKĩpũro omo bwato.
44015040	Nĩkwa Paũlo mwayisoga Sila, neryo mobahongoka, abalĩkyetu ĩbamabĩhĩrabo oko lukogo lw'Omukama.
44015041	Neryo Paũlo mwalaba eSũrĩa n'eKĩlĩkĩa, ĩnĩakahamĩraya esyokanĩsa.
44016001	Neryo Paũlo mwalaba eDerbe n'eLĩstra. Nĩkwa eyo habya omwiga muguma erĩna liwe iyo Tĩmoteo. Nyĩnya wuwe abya Mũyũda oyo wĩkĩrĩrye, nĩkwa ĩse wuwe abya Mũgĩrĩkĩ.
44016002	Tĩmoteo abya asĩmĩrwe ndeke n'abalĩkyetu bosĩ b'eDerbe n'eLĩstra.
44016003	Paũlo abya anzĩre Tĩmoteo iniagenda haguma naye, neryo mwamũbanĩa busana n'Abayũda ababya omo bihugo by'eyo, kusangwa abosĩ babya basĩ kw'ĩse wuwe nĩ Mũgĩrĩkĩ.
44016004	Neryo omugulu babya bakalaba omo mĩyĩ eyo, mobabwira abiga b'eyo b'emyatsi eyo bakwenda n'abakulu b'eYerũsalema basoha, bati bakwameyo.
44016005	Litya esyokanĩsa mosyabana amaka omw'ĩkĩrĩrya, n'eriganza lyabo molyakanya obuli kiro.
44016006	Nĩkwa mobalaba omo bihugo by'eFũrũgĩa n'eGalatĩa. Kandi Omũlĩmũ Abũyĩrĩre mwakagabo erĩtũla omwatsi eAsĩa.
44016007	Neryo mugulu bahĩka eMĩsĩa, mobalenga eriya eBĩtĩnĩa, nĩkwa Omũlĩmũ wa Yesu mwatalĩgĩrabo.
44016008	Neryo mobatwangana eMĩsĩa, mobahĩka eTroa.
44016009	Nĩkwa Paũlo mwalota esyonzolĩ sy'omo kiro. Omundu w'eMakedonĩa iniahangene akamuhatikana ati, Usokere eMakedonĩa ũtũwatĩkaye!
44016010	Neryo Paũlo abere abilola oko nzolĩ esyo, neryo-neryo motwasonda eriya eMakedonĩa, itwamabiminya ko Nyamuhanga abiritubirikira erĩtũla Engulu Yowene oko bandu bayo.
44016011	Kandi motwalũa eTroa omo bwato, motwagenda omo nzira itunganene erĩhĩka eSamotĩrake, n'engyakya motwahĩka eNeapolĩ.
44016012	N'erĩlũa eyo motwahĩka eFĩlĩpĩ, omo mũyĩ munene w'ekihugo ky'eMakedonĩa. Ni kihugo ky'Abaroma. Nĩkwa motwasiba omo mũyĩ oyo mw'ebindi biro.
44016013	N'oko kiro ky'eSabato motwalũa omo mũyĩ motwaya oko mũsĩke w'olũsĩ, ĩtũkaganiraya nga hane ah'erisabira. Neryo motwĩkala ahisi, n'erĩtsũka erĩbũga n'abakalĩ ababya bahĩndeneho.
44016014	Neryo omũkalĩ muguma oyo wabya akahulikirira, abya Lũdĩa w'omũyĩ w'eTuatira. Naye abya mũtũndĩ w'esyongimba sy'engula. Abya mũkalĩ oyũkaramaya Nyamuhaga, neryo Omukama mwamwĩbũkya omo mutima wuwe erĩowa emyatsi eyo Paũlo abũga.
44016015	Neryo Lũdĩa n'abandu b'enyũmba yiwe mobabatĩsĩbwa. Neryo mwatubirikira ati, Mwamaganirya muti nabĩrĩkĩrĩrya Omukama, mwase omo nyũmba yage mwĩkale. Mwatuhatikana, neryo motwingira.
44016016	Neryo ekiro kiguma twabere tukaya ah'erisabira, omwana-muto mugombe muguma oyo wabya kw'ekĩrĩmũ kibi ky'erilagula, mwahĩndana netu. Omwana muto oyo abya akaletera abakama buwe b'endũndĩ nene busana n'erilagula.
44016017	Neryo omwana-muto oyo mwatukwama tuna Paũlo iniakabirikira ati, Abandu aba ni bagombe ba Nyamuhanga W'endata Kutsibu! Bakabatulira enzira y'erilama!
44016018	Naye mwakola atya ebiro bingi. Nĩkwa Paũlo mwasĩrĩkalira kutsibu, neryo mwakeba mwabũga n'ekĩrĩmũ ekyo ati, Ngakuhana omo lĩna lya Yesu Kristo ũmũlũeko! Neryo mokyamũlũako oko saa eyo nyisa-nyisa.
44016019	Nĩkwa omugulu abakama buwe balangira kw'amaha w'endũndĩ yabo abirihwaho, mobatsimba Paũlo na Sila mobakurirabo embere sy'abatabalĩ omo katale.
44016020	Neryo mobaletabo embere w'abatswerĩ bakulu bati, Abandu aba nĩ Bayũda kandi bakatsandaya omũyĩ wetu.
44016021	Kandi bakakangĩrĩraya emitsye eyite omo migambo yetu. Ĩtwe tuli Baroma, sitwetoka erĩrĩga kutse erikwama emitsye eyĩ.
44016022	N'endeko moya-hangana haguma erilwa nabo. Neryo abatswerĩ bakulu mobalũsya esyongimba sya Paũlo na Sila, kandi mobahana bati baswĩrĩbawe omo myũtso.
44016023	Neryo babere babĩhũnzabo kutsibu, mobagusabo omo mũlĩkĩ, n'eritegeka omũteya erĩteyabo ndeke.
44016024	Neryo omũteya abere abĩowa erihana erĩ, mwagusabo omo kyumba ky'omwisi w'enyũmba y'omũlĩkĩ, kandi, mwabohera ebisando byabo omo katĩkatĩ k'emiti ĩbĩrĩ.
44016025	Nĩkwa omo katĩ kanene, Paũlo na Sila babya bakasaba n'eriimba esyonyimbo sy'eripipa Nyamuhanga, n'abandu b'omũlĩkĩ mobahulikirirabo.
44016026	Neryo-neryo mohabya omũsĩkĩ munene, kyaleka ebibanza by'enyũmba y'omũlĩkĩ ibyatenga-tengana. Neryo-neryo esyonyũyĩ syosĩ mosyakingukala, n'amahulula w'obuli mundu mwakũndũkala.
44016027	Kandi omũteya mwabuka omo tũgotserĩ, neryo abere alangira esyonyũyĩ sy'enyũmba y'omũlĩkĩ isyabirikingulwa mwaganĩrya ati ab'omũlĩkĩ babiritibita, neryo mwakula omũyalĩ wuwe ati akayĩta.
44016028	Nĩkwa Paũlo mwamubirikira ati, Suyikole nabi kusangwa ĩtwe bosĩ tune hano!
44016029	Neryo omũteya mwatumira oko syotala, mwingira omo nyũmba y'omũlĩkĩ akatitimana n'eriubaha, . mwatũlama embere wa Paũlo na Sila.
44016030	Neryo mwaletabo eyĩhya, mwabũlya ati, Bakama, litolere ĩnakolakĩ inatoka erĩlamĩbwa kwehĩ?
44016031	Nabo mobabũga bati, Wĩkĩrĩraye Omukama Yesu, wasyalamĩbwa uwe n'enyũmba yawe.
44016032	Kandi mobamũkangĩrĩrya ekĩnywa ky'Omukama, haguma n'abosĩ ababya omo nyũmba yiwe.
44016033	Neryo oko saa eyo y'ekiro, omũteya oyo mwĩmya Paũlo na Sila, mwerya ebironda byabo, neryo-neryo mwabatĩsĩbwa, iye n'ekĩtũnga kiwe kyosĩ.
44016034	Neryo mwatwalabo omo nyũmba yiwe, mwahabo akalyo k'erirya. Neryo iye n'abandu b'enyũmba yiwe mobatsema kutsibu, ĩbamabĩkĩrĩrya Nyamuhanga.
44016035	Neryo engyakya, abatswerĩ bakulu mobatuma abapolĩsĩ babo bati, Mũlwĩke abandu abo.
44016036	Neryo mũteya mwabwira Paũlo ebĩnywa ebĩ ati, Abatswerĩ bakulu bamatuma bati mũlwĩkawe. Neryo lino muhuluke mugende buholo.
44016037	Nĩkwa Paũlo mwabwirabo ati, Babĩrĩtũswĩrĩrya embere sy'abandu, isitulitwatonda. Kandi ĩtwe tuli Baroma! Kandi babiritugusa omo mũlĩkĩ. Na lino bakasonda erituhiga bũbĩso-bĩso kwehĩ? Lero iyihi! Nĩkwa base ĩbobene-bene batũlũsayemo.
44016038	Neryo abapolĩsĩ mobayatũlĩra abatswerĩ bakulu b'ebinywa ebĩ. Nabo mobubaha omugulu bowa ko Paũlo na Sila ni Baroma.
44016039	Neryo mobasa mobalemba-lemba Paũlo na Sila eribuyirabo, neryo babere balũsyabo omo mũlĩkĩ, mobasababo bati balũe oko mũyĩ.
44016040	Neryo Paũlo na Sila mobalũa omo nyũmba y'omũlĩkĩ, mobingira omo nyũmba ya Lũdĩa. Neryo babere balangira abalĩkyetu, mobasĩkyabo, mobagenda.
44017001	Neryo Paũlo na Sila mobalaba eAmfĩpolĩ n'eApolonĩa, mobahĩka eTesalonĩka ahabya enyũmba y'erĩhĩndanamo y'Abayũda.
44017002	Paũlo mwingira omo nyũmba y'erĩhindanamo ngoko atula akakola. Neryo mwakanĩryabo emilondo y'Amasako oko Sabato ĩsatu.
44017003	Mwabya akakũmbũlĩrabo n'erĩkangyabo ndeke ngoko lyabya litolere Kristo iniagalwa, n'erĩlũbũka oko baholĩ. Paũlo ati, Yesu oyo ngabowĩsaya, yona Kristo.
44017004	Neryo abandi ba kubo mobasĩngwa, mobayitomekera uku Paũlo na Sila, haguma n'endeko nene y'Abagĩrĩkĩ ababya bakubaha Nyamuhanga, n'abangi b'oko bakalĩ abasĩkĩbwe.
44017005	Nĩkwa Abayũda mobabya n'eritsuro mobahĩndanĩa bandu babi b'ekatale, neryo mobayira endeko y'erĩbũgya olukanda omo mũyĩ. Kandi mobayabambira enyũmba ya Yasona ibakasonda erireta Paũlo na Sila oko bandu b'omwaga.
44017006	Neryo babere babulabo, mobakura Yasona, n'abandi balĩkyetu embere sy'abakulu b'omũyĩ bati, Abandu aba babiribindula ekihugo kyosĩ! Na lino babĩrĩhĩka na hano nibya.
44017007	Kandi Yasona abĩrĩkokyabo. Abosĩ bakapona amahano wa Kaĩsarĩ, bati hali ogundi mwami ye Yesu.
44017008	Neryo mobahahũkya endeko n'abakulu b'omũyĩ omo bĩnywa ebĩ.
44017009	Neryo babere babĩmya omuwato uku Yasona n'abandi mobalwĩkabo.
44017010	Neryo abalĩkyetu mobatuma Paũlo na Sila omo kiro eBeroya. Neryo babere babĩhĩkayo mobaya omo nyũmba y'erĩhĩndanamo y'Abayũda
44017011	Nĩkwa abandu b'eBeroya babya bandu babuya kwilaba bandu b'eTesalonĩka. Mobangirira ekĩnywa kya Nyamuhanga n'omũhwa, ĩbakasondaya omo Masako obuli kiro erĩrebya emyatsi eyĩ nga ni kwenene.
44017012	Neryo abangi ba kubo mobĩkĩrĩrya, abakalĩ b'Abagĩrĩkĩ abasĩkĩbwe n'abalume b'Abagĩrĩkĩ.
44017013	Nĩkwa Abayũda b'eTesalonĩka babere bowa ko Paũlo mwatũlaganĩa ebĩnywa bya Nyamuhanga eBeroya, mobayayo, mobatsotsererya n'erĩkolakolya esyondeko.
44017014	Neryo abalĩkyetu mobatuma Paũlo yo lũba eriya oko ngetsi, nĩkwa Sila na Tĩmoteo mobasĩgala eBeroya.
44017015	Nĩkwa bandu abatwala Paũlo, mobamũkolya eAtene. Neryo mobasuba eBeroya; Paũlo abere abilayira ati Sila na Tĩmoteo bamũhĩkeko lũbalũba.
44017016	Neryo omugulu Paũlo abya akalinda Sila na Tĩmoteo, ekĩrĩmũ kiwe mokyabya n'obũlĩge, kusangwa alangira omũyĩ w'eAtene ĩnĩoswĩre mw'esyosanamu.
44017017	Neryo mwabya akakanĩrya omo nyũmba y'erĩhĩndanamo haguma n'Abayũda n'abandu b'Ebihanda ababya bakubaha Nyamuhanga, kandi mwaya ekatale obuli kiro akakanĩranĩa n'abandu ababyaho.
44017018	Kandi abandi b'amenge ba Epĩkũrĩo na Bastoĩko mobakanĩa na Paũlo. Abandi ba kubo bati Omũbũyĩ w'ebingi oyũ, akasonda erĩbũgakĩ kwehĩ? Abandi bati, Ni mundu w'erĩtũla emyatsi y'esyonyamuhanga sy'ehandi, kusangwa Paũlo abya akatũla omwatsi wa Yesu n'erĩlũbũka oko baholĩ.
44017019	Neryo mobatwala Paũlo oko Areopago bati, Twanzĩre eriminya erĩkangĩrĩrya lihya-lihya eryo ũkakangĩrĩraya nga ni ryahi.
44017020	Emyatsi eyo tũkowa ũkabũga ni y'ehandi eyo tũtasĩ, neryo twanzĩre eriminya omũsĩndo wayo,
44017021	Kusangwa Abanya Atene n'ab'ehandi ababya bakabungiraho, mobasiba omugulu gosĩ bakabũga kutse bakowa emyatsi mihya-mihya misa-misa.
44017022	Neryo Paũlo mwahangana omo katĩkatĩ k'eAreopago, mwabũga ati, Ĩnywe balume b'eAtene! Ngalebaya ko muli bandu b'ekisomo kutsibu omo myatsi yosĩ.
44017023	Kusangwa nabere ngalaba omo mũyĩ wenyũ, inyinemũlebya ebindu ebyo mũkaramaya, moneya ekiherero ekĩsakĩrweko kiti, Uku Nyamuhanga oyũtasĩbwe. Neryo oyo mũkaramaya ĩsĩmũmwasĩ, yo n'oyo ngabatũlaganaya.
44017024	Nyamuhanga oyo wahangika ekihugo, n'ebindu byosĩ birimo, iye ni Mukama w'olubula n'ekihugo, sĩalĩkala omo syohekalũ esĩkahĩmbawa omo byala by'abandu.
44017025	Kandi syalikolerawa n'ebyala by'abandu, ng'ali n'obwaga bw'ekindu, kusangwa akaha engebe n'omuka n'ebindu byosĩ oko bandu bosĩ.
44017026	Kandi omo mundu muguma mwahangika ebihanda byosĩ by'abandu erĩĩkala omo kihugo ehosĩ. Kandi mwasoha emigulu yabo, n'emitano y'obwĩkalo bwabo.
44017027	Akola atya ati, kumbe bangasonda-sonda Nyamuhanga, ati mbino bangamumata-mata n'erimubana, nĩkwa Nyamuhanga syali hali ũkw'ĩtwe oko buli mundu.
44017028	Kusangwa bakabũga bati: 'Eriwatana naye tuliho, kandi tukalendera, ituneho.' Ng'abandi basakĩ benyũ b'esyonyimbo balĩbĩrĩbũga bati, 'Netu tuli bana buwe nibya.'
44017029	Neryo twamabya tuli bana ba Nyamuhanga, siritolere tũkaganĩrya tuti Nyamuhanga ali ng'esyosanamu sy'esyamagetsi, kutse sy'ekĩtsĩpa, kutse sy'erĩbwe esikabumbawa omo menge n'obũlengekanĩa bw'abandu.
44017030	Nyamuhanga abĩrĩkĩrũkya ameso oko migulu eyo bandu bataminya, nĩkwa lino akahana bandu bosĩ, ehosĩ, bangabindula emitima yabo erireka ebibi.
44017031	Kusangwa Nyamuhanga abĩrĩhĩra ekiro ekyo asyatswera ekihugo omo litunganene omo Mundu oyo abiriyisoga, ĩnĩakamĩnyĩsayakyo oko bandu bosĩ ĩnĩakalũbũkaya Omundu oyo y'oko baholĩ!
44017032	Neryo babere bowa omwatsi w'erĩlũbũka oko baholĩ, abandi mobanegula, nĩkwa abandi bati, Twasyaswakowa omo mwatsi oyũ.
44017033	Nĩkwa Paũlo mwalũa omo katĩkatĩ kabo.
44017034	Nĩkwa abandi bandu mobayitomeka uku Paũlo mobĩkĩrĩrya. Dĩonĩsĩo Omũareopago abya muguma wa kubo, n'omũkalĩ erĩna liwe iyo Damarĩa, n'abandi haguma nabo.
44018001	Enyũma w'emyatsi eyĩ Paũlo mwalũa eAtene, mwaya eKorĩnto.
44018002	Neryo mweyayo Omũyũda muguma, erĩna liwe iyo Akwĩla, omundu w'ePonto, oyo walũa eĨtalĩa oko mugulu oyo haguma na mũkalĩwe, Pĩrĩsĩla. Kusangwa Omũtabalĩ mukulu ye Klaũdĩo abya iniabirihana ati Abayũda bosĩ balũe eRoma. Neryo Paũlo mwayabanabo,
44018003	mwĩkala nabo, n'erikola omũbĩrĩ haguma nabo, kusangwa abosĩ babya balũkĩ b'amahema.
44018004	Nĩkwa Paũlo abya akakanĩrya omo nyũmba y'erĩhĩndanamo omo buli Sabato, iniakalenga eribindula Abayũda n'Abagĩrĩkĩ.
44018005	Omugulu Sila na Tĩmoteo bahĩka eMakedonĩa, Paũlo mwasiba omugulu gosĩ akatũla Engulu Yowene, ĩnĩakatũlĩrago Abayũda ati, Yesu ni Kristo.
44018006	Nĩkwa omugulu balwa naye n'eritsuma, Paũlo mwakungutirabo esyongimba siwe ati, Omusasi wenyũ abye oko mitwe yenyũ! Sindi ko lubanza lwenyũ. Erĩtsũka lino ngaya oko Bihanda.
44018007	Neryo mwalũa kubo, mwaya omo nyũmba y'omundu muguma oyukahulawa mo Tĩto Yũsto, oyũkaramaya Nyamuhanga, n'enyũmba yiwe yabya ĩyĩhererenĩe n'enyũmba y'erĩhĩndanamo.
44018008	Neryo Krĩspo, omukulu w'enyũmba y'erĩhĩndanamo, mwĩkĩrĩrya Omukama, haguma n'ab'enyũmba yiwe bosĩ. Kandi Abanya Korĩnto bangi babere bowa Paũlo, mobĩkĩrĩrya, mobabatĩsĩbwa.
44018009	Kandi Omukama mwabũga na Paũlo omo kiro omw'ilota ati, Sigubahe, nĩkwa ũbũge, subye bũkũtũ.
44018010	Kusangwa indi haguma nawe. Sihali mundu oyo wasyakubambira, n'erikukola nabi, kandi ngwite bandu bangi omo mũyĩ oyũ.
44018011	Neryo Paũlo mwĩkalayo mwaka muguma n'emikera ndatu, inĩakakangĩrĩraya abandu ekĩnywa kya Nyamuhanga.
44018012	Nĩkwa omugulu Galĩo abya mũtabalĩ w'Abaroma omo kihugo ky'Abagĩrĩkĩ, Abayũda mobaya embĩta y'eribambira Paũlo n'erimutwala omo nyũmba y'olubanza.
44018013	Abayũda abo mobabũga bati, Omundu oyũ akabindula bandu erĩramya Nyamuhanga omo mũsĩndo owate oko Migambo.
44018014	Nĩkwa Paũlo abere akasonda eritonda, neryo Galĩo mwabwira Abayũda ati, Ĩnywe Bayũda kumbe omwatsi oyũ alwe w'erikola nabi kutse ekibi kĩkalĩre, lyangatolere inabowa.
44018015	Nĩkwa kumbe ni mwatsi busana n'ebĩnywa n'amena omo migambo yenyũ, mũtwebyo inywebene. Sĩnangalĩga eribya mũtswerĩ w'emyatsi eyĩ!
44018016	Neryo Galĩo mwahigabo omo nyũmba y'olubanza.
44018017	Neryo abosĩ mobatsimba Sosĩtenĩ, omukulu w'enyũmba y'erĩhĩndanamo, mobatsũka erĩmũswĩrĩrya emuliro w'ekĩtũmbĩ ky'olubanza. Kandi Galĩo mwatatsomana emyatsi eyĩ, n'ahake.
44018018	Neryo Paũlo mwĩkala eKorĩnto yo biro bingi. Neryo mwalagana n'abalĩkyetu, mwasokera eSũrĩa omo bwato, haguma na Pĩrĩsĩla na Akwĩla. Neryo eKenkũrĩa Paũlo mwasĩswa, kusangwa abya akaberererya erĩlahĩrya liwe.
44018019	Neryo mobahĩka eEfeso, nĩkwa mwasĩgayo Pĩrĩsĩla na Akwĩla. Kandi mwingira omo nyũmba y'erĩhĩndanamo, n'erĩkanĩa n'Abayũda.
44018020	Kandi Abayũda mobamũbũlya bati ĩkale nabo ebindi biro, nĩkwa mwatalĩga.
44018021	Nĩkwa mwalagana nabo ati, Nasyaswasa kandi ũkw'ĩnywe, Nyamuhanga amanza. Neryo mwalũa eEfeso omo bwato.
44018022	Neryo Paũlo abere ahĩka eKaĩsarĩa, mwaya eYerũsalema erĩkerya ekanĩsa, neryo mwandagalira eAntĩokĩa.
44018023	Neryo abere abĩkalayo katambĩ, mwalũayo. Kandi mwalaba omo bihugo by'eGalatĩa n'eFũrĩgĩa, ĩnĩakahamĩraya abiga bosĩ.
44018024	Neryo Omũyũda muguma erĩna liwe iyo Apolo oyo wabutawa eAlũsandũrĩa, mwahĩka eEfeso. Apolo abya mundu oyo wasĩ erĩbũga ndeke-ndeke, kandi abya asĩ kutsibu emyatsi y'Amasako.
44018025	Abya ĩnĩabĩrĩkangĩrĩrĩbwa omo nzira y'Omukama, kandi ĩnĩakwĩre omũhwa w'erĩbũga n'erĩkangĩrĩrya ndeke emyatsi ya Yesu. Nĩkwa abya asĩ olũbatĩso lwa Yoane lusa.
44018026	Neryo mwatsũka erĩbũga butsira eriubaha omo nyũmba y'erĩhĩndanamo. Nĩkwa Pĩrĩsĩla na Akwĩla babere bamowa, mobagenda haguma naye, mobamũkũmbũlĩra enzira ya Nyamuhanga yo ndeke-ndeke.
44018027	Neryo Apolo mwasonda erisokera omo kihugo ky'Abagĩrĩkĩ. Nĩkwa abalĩkyetu b'eEfeso mobasakira abiga b'eyo bati bamũkokaye. Neryo abere ahĩkayo, mwawatĩkya kutsibu abĩkĩrĩraya olukogo lwa Nyamuhanga.
44018028	Kusangwa Apolo mwasinga Abayũda bo kutsibu embere sy'abandu, ĩnĩakakangayabo omo Masako Yesu kw'ali Kristo.
44019001	Neryo omugulu Apolo abya eKorĩnto, Paũlo mwalaba omo kihugo ky'endata, mwahĩka eEfeso. Neryo mweyayo abandi biga.
44019002	Neryo mwabũlyabo ati, Ekiro mwĩkĩrĩraya, momwangirira Omũlĩmũ Abũyĩrĩre kwehĩ? Nabo mobamubwira bati, Iyihi, sĩtwetowa ko hali Omũlĩmũ Abũyĩrĩre.
44019003	Neryo Paũlo mwabũlya ati, Mwabatĩsĩbawa omo lwahi kwehĩ? Nabo mobabũga bati, Omo lũbatĩso lwa Yoane.
44019004	Neryo Paũlo mwabũga ati Olũbatĩso lwa Yoane lwabya busana n'abandu ababindula emitima yabo erireka ebibi byabo. Yoane iniakabwira abandu ati bĩkĩrĩraye oyo wasyasa enyũma wuwe, iye ni Yesu.
44019005	Nĩkwa babere babĩowa ekĩ, mobabatĩsĩbwa omo lĩna ly'Omukama Yesu.
44019006	Neryo Paũlo abere ahĩra kubo kw'ebyala biwe, Omũlĩmũ Abũyĩrĩre mwahĩka kubo, mobatsũka erĩbũga omo mĩbũge, n'eriminyerera.
44019007	Neryo babya nga bandu ĩkũmĩ n'ababiri.
44019008	Kandi Paũlo mwaya omo nyũmba y'erĩhindanamo, mwabũga n'abandu n'eritendiubaha omo mikera ĩsatu, ĩnĩakakanĩraya n'eribindula abandu omo mwatsi w'obwami bwa Nyamuhanga.
44019009	Nĩkwa abandi mobakala mobagana erĩowa, ĩbakabũga nabi embere w'endeko busana n'Enzira y'Omukama. Neryo Paũlo mwalũa kubo, mwatwala abiga, ĩnĩakakanaya obuli kiro omo kalasi ka Tĩrano.
44019010	Neryo mwakola atya omo myaka ĩbĩrĩ, kyaleka bandu bosĩ ababya bĩkere eAsĩa, Abayũda n'Abagĩrĩkĩ, ĩbowa ekĩnywa ky'Omukama.
44019011	Nyamuhanga mwakola ebitiko-tiko bĩkalĩre omo byala bya Paũlo.
44019012	Kandi ebitambara n'esyongimba ebyalũa oko mubiri wa Paũlo mobyatwalwa oko bakonĩ, n'esyondwala mosyalũa kubo, n'ebĩrĩmũ bibi mobyalũamo.
44019013	Nĩkwa abandi bakũmũ b'Abayũda, abalendera ehandi n'ehandi, mobalenga eriahula erĩna ly'Omukama Yesu ukw'abo babya kw'ebĩrĩmũ bibi, bati, Ngakusema omo lina lya Yesu oyo Paũlo akatũlaganaya.
44019014	Neryo abakola batya babya bagala balinda ba Sikewa omũhererĩ mukulu w'Abayũda.
44019015	Neryo ekĩrĩmũ kibi ekyo mokyasũbĩryabo kiti, Nyinasĩ Yesu, kandi nyĩnasĩ Paũlo, nĩkwa ĩnywe muli bahi kwehĩ?
44019016	Neryo omundu oyo wabya kw'ekĩrĩmũ kibi mwagulukirabo, mwakĩndabo ababiri bosĩ, mwalabyabo akagala, neryo mobatibita bakalũa omo nyũmba eyo ibali ndũmbũ ĩbakwĩre bironda.
44019017	Kandi Abayũda bosĩ n'Abagĩrĩkĩ abĩkere eEfeso mobaminya omwatsi oyũ. Abosĩ mobakwa obuba, n'erĩna ly'Omukama Yesu molyahamĩbwa.
44019018	Kandi abangi ba kubo abĩkĩrĩraya mobasa n'erĩkangya n'erĩhũlũkya emĩbĩrĩ yabo.
44019019	N'abangi b'oko bakũmũ mobaleta ebitabu byabo, mobahĩsĩryabyo omo meso w'abandu bosĩ, neryo mobaganza obũgũlĩ bw'ebitabu ebyo mobabana esyofranka elfu makũmĩ atanu (50,000).
44019020	Litya ekĩnywa ky'Omukama mokyakanyirira kutsibu n'erĩsĩngana.
44019021	Neryo enyũma w'emyatsi eyĩ, Paũlo mwayĩsũnza omo mutima wuwe eriyalaba eMakedonĩa, n'omo kihugo ky'Abagĩrĩkĩ, n'eriya eYerũsalema, ati, Namabĩhĩka eyo, kandi litolere ĩnayalebya eRoma.
44019022	Neryo mwatuma abawatĩkya buwe babiri, Tĩmoteo, na Erasto, eMakedonĩa, nĩkwa iye mwasĩgala eAsĩa ebindi biro.
44019023	Neryo oko mugulu oyo, omwaga munene mwahuluka eEfeso busana n'eNzira y'Omukama.
44019024	Kusangwa omũhesĩ muguma w'ebĩtsĩpa, erĩna liwe iyo Demetrĩo, oyo wabya akahesa emisaka y'ekĩtsĩpa ya Artemĩ y'erisabiramo. Obũhesĩ obũ bwabya bukaletera abanyima-nyima b'endũndĩ nene.
44019025	Neryo Demetrĩo mwabirikira abanyima-nyima aba bo haguma, n'abanyima-nyima b'eyindi mĩbĩrĩ ati, Balume, mũnasĩ omũyĩsa wetu owakabanika omo mũbĩrĩ oyũ.
44019026	Kandi mukalangira n'erĩowa ebyo Paũlo oyũ akakola, butsira hano eEfeso hasa, nĩkwa hakũhĩ n'ehosĩ eAsĩa. Kandi abiribindula bandu bangi n'erĩlolyabo ehandi, ati, esyonyamuhanga esĩkakokotĩbawa n'abandu si nyamuhanga n'ahake.
44019027	Neryo omũbĩrĩ wetu oyũ ali omo bwĩko eriahulwa mo mũbĩrĩ mubi, kandi ehekalũ ya nyamuhanga mukulu w'obũkalĩ yo Artemĩ iyaganzwa nga buyira, na Artemĩ oyũ akaramĩbawa n'eAsĩa hosĩ, na muna-kihugo, ĩnĩalũsĩbwa oko bukulu buwe.
44019028	Neryo omugulu endeko yowa omwatsi oyũ, mobahitana kutsibu, neryo mobabũgĩra iguma-guma bati, Artemĩ w'Abanya Efeso ni mukulu!
44019029	N'omũyĩ gosĩ mũsũla mw'olukanda, neryo mobatibita haguma omw'ebitsange, bakakura Gayo na Arĩstarĩko, abandu b'eMakedonĩa ababya bakalendera na Paũlo.
44019030	Kandi Paũlo mwasonda eriingira omo ndeko, nĩkwa abiga mobatalĩga akayayo.
44019031	Kandi abandi b'eAsĩa, abĩra ba Paũlo, mobamutumirako bakamugo nga-gonga bati siaye omw'ebitsange.
44019032	Neryo abandi mobabirikira omwatsi muguma, n'abandi ogundi mwatsi, kusangwa endeko yabya litya-litya, n'abangi ĩsĩbasĩ ekyo bakahĩndanĩra.
44019033	Kandi abandi b'endeko mobaganĩrya bati ni Alesandũro, kusangwa Abayũda mobamũhanganĩa embere sy'abandu. Alesandũro mwakoherya omo byala ati akabũga n'endeko.
44019034	Nĩkwa omugulu baminya kw'ali Mũyũda, abosĩ mobabũgĩra iguma-guma omo saa ĩbĩrĩ bati, Artemĩ w'Abanya Efeso ni mukulu!
44019035	Neryo omũhandĩkĩ w'omũyĩ mwabonderya endeko eribya bũkũtũ ati, Abalume b'eEfeso! Ko ni mundu wahi oyũtasĩ ngoko mũyĩ w'eEfeso nĩ mũteya w'ehekalũ ya Artemĩ mukulu, kandi ni mũteya w'olusumba olwatoga lũkalũa elubula, kwehĩ?
44019036	Neryo kusangwa sihali mundu oyo wangagana emyatsi eyĩ, ĩnywe mutolere imwabondera, isimwakola omwatsi go lũba-lũba.
44019037	Ĩnywe mwabirireta bandu aba bo hano ĩsĩbetahũnga esyohekalũ, kutse sĩ batsũmĩ ba nyamuhanga wetu w'obũkalĩ.
44019038	Neryo Demetrĩo n'abanyima-nyima abakakola haguma naye, bamabya bawite olubanza n'omundu, (hali enyũmba y'esyombanza, n'ab'ehamũlĩ baneyo, neryo bahandikirirane omo syombanza syabo.
44019039	Nĩkwa mwamanza ogundi mwatsi, asyasoherwa omw'ĩbũgĩro eritolere.
44019040	Kusangwa tuli omo bwĩko bw'erihandikirirwa ly'eriyisamambula omo mwatsi wa mũnabwĩre, kusangwa sihali ekikaleka olukanda olũ ilwabyaho, kandi situwite eky'erĩbũga busana n'omwaga oyũ.
44019041	Neryo omũhandĩkĩ oyũ abere abĩbũga atya mwakũlũkya erĩhĩndana eryo.
44020001	Neryo olukanda olo lwabere lwabihwa, Paũlo mwabirikira abiga, neryo mwahanabo, nĩkwa abere abilagana nabo, mwahongoka akaya eMakedonĩa.
44020002	Neryo abere abilaba omo bihugo ebyo, mwasĩkyabo emitima omo bĩnywa bingi, neryo mwahĩka omo kihugo ky'Abagĩrĩkĩ.
44020003	Neryo Paũlo mwabya eyo yo mikera ĩsatu. Nĩkwa omugulu asonda eriya eSũrĩa omo bwato, mwaminya kw'Abayũda bakamuyira embĩta, neryo mwayĩsũnza erisubula akalaba eMakedonĩa.
44020004	Nĩkwa Sopaterĩ, mugala wa Pĩrũ, w'eBeroya, mwagenda naye, haguma na Arĩstarĩko, na Sekũndo w'eTesalonĩka, na Gayo w'eDerbe, na Tĩmoteo, na Tĩkĩko, na Trofĩmo w'eAsĩa.
44020005	Aba mobatsũka erĩmbere, bakatulindirira eTroa.
44020006	Neryo motwalũa eFĩlĩpĩ omo bwato enyũma w'ebiro ebyo by'Obundu Bute mo Kĩhamya. N'enyũma w'ebiro bitanu motwahĩka kubo eTroa, n'eyo motwĩkala ebiro birinda.
44020007	Neryo oko kiro ky'eyenga motwahĩndana oko mesa y'Omukama. Neryo Paũlo mwakangĩrĩrya bandu, neryo mwabũga bingi erĩhĩka omo katĩkanene, kusangwa abya anzĩre erĩlũaho engyakya.
44020008	Kandi habya esyotala nyingi omo kyumba endata aho twabya tũhindene.
44020009	Neryo habya omũlwana erĩna liwe iyo Eũtĩko oyo wabya ĩkere omo lĩdĩrĩsa mwakwa otũgotserĩ. Neryo Paũlo abere ayitsinga okw'ĩbũga, Eũtĩko mwatsinga omo tũgotsĩ neryo mwatogera ahisi akalũa omo kyumba ky'akasatu ky'endata. Mobamutelula iniabirihola.
44020010	Nĩkwa Paũlo mwakĩmĩra ahisi mwamũnamĩrako, kandi mwamubagalira ati, simusweke kusangwa akineho.
44020011	Neryo abere abiswahetukira endata, n'erirya oko mesa y'Omukama, Paũlo mwakanĩa nabo ndambĩ nene erĩhĩka okw'ikya, neryo mwagenda.
44020012	Neryo mobatwala omũlwana oyo y'eka inianeho, mobakĩranĩbwa ndeke.
44020013	Nĩkwa ĩtwe motwatangirira embere eriya omo bwato, neryo motwasokera eAsosĩ, itukasonda erĩlabainĩa Paũloy'eyo. Kusangwa abya iniabirihana atya, kusangwa asonda eriyayo omo bisando.
44020014	Neryo Paũlo mwahĩndana netu eAsosĩ, n'eyo motwamũkokya omo bwato tukaya eMĩtĩlene.
44020015	N'erĩlũa eMĩtĩlene omo bwato motwahĩka engyakya eyisirya w'eKĩo. Neryo engyakya motwasokera eSamosĩ. N'enyũma w'ekiro kiguma motwahĩka eMĩleto.
44020016	Nĩkwa Paũlo mwayĩsũnza eritwanganira eEfeso omo bwato, kusangwa ĩsĩanzĩre erĩĩkala eAsĩa, iniakanguha eriya eYerũsalema erĩhĩkayo oko kiro ky'ePentekote, lyamatokekana.
44020017	Neryo Paũlo mwabirikira abakulu b'ekanĩsa y'eEfeso ati bamwegaye.
44020018	Neryo babere babĩmũhĩkako, mwabwirabo ati, Nenyũ mũnasĩ ngoko nabya nenyũ emigulu yosĩ erĩtsũka ekiro nahĩka eAsĩa.
44020019	Nabya ngakolera Omukama n'erĩyĩkehya, omo mĩsonĩa, n'amalĩge ebyanyĩhĩkako busana n'esyombĩta sy'Abayũda.
44020020	Kandi mũnasĩ mondagana erĩbatũlĩra omwatsi owabya n'endũndĩ, ĩnĩngabakangĩrĩraya embere sy'abandu, kandi omo yindi nyũmba n'omo yindi nyũmba.
44020021	Monabwira Abayũda n'Abagĩrĩkĩ bo ndeke nyiti babindule emitima yabo baleke ebibi byabo, babindukire Nyamuhanga n'erĩkĩrĩrya Omukama wetu Yesu Kristo.
44020022	Na lino, lebaya ngaya eYerũsalema, ingakenga Omũlĩmũ Abũyĩrĩre, ĩsĩnyasĩ ebyasyambĩkako eyo.
44020023	Nyasĩ kiguma, nyiti, Omũlĩmũ Abũyĩrĩre akambwira ndeke ati omũlĩkĩ n'amalĩge bikanyirindirira omo buli mũyĩ.
44020024	Nĩkwa ngaganza engebe yage nga si kindu, inatoka eribuga obukwenda bwage, n'omũbĩrĩ ogo Mukama Yesu amba erikola, eryo nĩ tũla Engulu Yowene y'olukogo lwa Nyamuhanga.
44020025	Neryo lino, lebaya, nabirilaba omo katĩkatĩ kenyũ, ngatũla omwatsi w'obwami bwa Nyamuhanga. Nyĩnasĩ ĩnywe bosĩ simwendisyaswanyilolako kandi.
44020026	Neryo ngabatũlĩrago mũnabwĩre nyiti, sindi ko lubanza lw'omundu n'omuguma.
44020027	Kusangwa mondasaga erĩbatũlĩra erĩyĩsũnza lyosĩ lya Nyamuhanga.
44020028	Mũyĩtegaye ĩnywebene, kandi mũtegaye ekĩhyo kyosĩ, ekyo Mũlĩmũ Abũyĩrĩre abiribayira eribya balangĩrĩ. Mubye balĩsya b'ekanĩsa ya Nyamuhanga eyo agula omo musasi wuwe ĩyowene-wene.
44020029	Kusangwa nyĩnasĩ namabigenda, amakungu awakalĩre asyingira omo katĩkatĩ kenyũ, ĩsĩendĩsyabalya ekĩhyo.
44020030	Kandi abandu basyahangana omo katĩkatĩ kenyũ, ĩbakabũga emyarsi y'amabehĩ, erikura abiga erikwamabo.
44020031	Neryo mũtegaye, mwibuke ngoko nabakangĩrĩraya, obuli mundu omo myaka ĩsatu omw'itungi n'omo kiro, omo mĩsonĩa.
44020032	Neryo lino ngabahĩra omo byala bya Nyamuhanga, n'omo kĩnywa ky'olukogo luwe. Iye atoke erĩbahĩmba, n'eribaha omũyĩsa ogo akabikira abandu buwe bosĩ, abo abirihigula.
44020033	Sinditarumwa busana n'esyofranka, kutse esyamagetsi, kutse esyongimba sy'omundu.
44020034	Ĩnywebene mũnasĩ ebyala byage ebĩ byabirikolera eby'obwaga bwage, n'obwaga bw'abandu ababya haguma nage.
44020035	Nabĩrĩbakangya omo myatsi yosĩ eyĩ, omw'ikola lĩkalĩre ly'omũsĩndo oyũ, litolere ĩmwawatĩkya abandu bolo, kandi mwibuke ebĩnywa ebyo Mukama Yesu abũga ĩyowene-wene ati, Erĩhĩtya likaleta obutseme kwilaba erihabwa.
44020036	Neryo Paũlo abere abĩbũga emyatsi eyĩ, mwakũkama ahisi, mwasaba nabo abosĩ,
44020037	Neryo abosĩ mobalira n'omulenge, mobamubagalira, mobamulyatsirira.
44020038	Kandi mobabya n'obũlĩge kutsibu busana n'ekĩnywa ekyo abwirabo ati, sibendisyaswamulolako kandi. Neryo mobamũkwamanĩsya erĩmũkolya oko bwato.
44021001	Neryo twabere twabĩlũa kubo, motwagenda omo bwato, motwasokera omo nzira itunganene eriya eKosĩ, n'engyakya motwahĩka eRodo, n'erĩlũa eyo motwahĩka ePatara.
44021002	Neryo motwabana obwato obukaya eFoĩnĩkĩ, neryo motwaya mubo, motwagenda.
44021003	Neryo twabere twabĩhĩka ah'obulangiriro bw'ekitsira ky'eKĩpũro, motwasĩgakyo oko luhande lw'amalembe, motwalola eSũrĩa. Kandi eTĩro motwakĩma omo bwato, kusangwa aho habya iho bakalũsĩraya ebindu by'omo bwato.
44021004	Nĩkwa motweyaho abandi biga, motwĩkala nabo eyenga nguma. Nabo mobabwira Paũlo omo bũtokĩ bw'Omũlĩmũ bati siaye eYerũsalema.
44021005	Neryo ebiro byetu haguma nabo byabere byabihwa, motwalũayo, motwaya oko lugendo lwetu. Abosĩ haguma n'abakalĩ babo n'abana mobatũkwamanĩsya ekyaswa ky'omũyĩ. Neryo twabere twabĩkũkama oko na mũsĩke w'engetsi, motwasaba, motwahana obuholo.
44021006	Neryo motwingira omo bwato, nabo mobasuba ewabo.
44021007	Neryo motwayitsingira olugendo lwetu. Erĩlũa eTĩro motwahĩka eTolemaĩ, neryo twabere twabĩkerya abalĩkyetu, motwĩkala nabo kiro kiguma.
44021008	N'engyakya motwalũa eyo, motwahĩka eKaĩsarĩ. N'eyo motwingira omo nyũmba ya Fĩlĩpo, omũkangĩrĩrya w'Engulu Yowene, motwĩkala haguma naye. Fĩlĩpo abya muguma g'oko balinda abo abayisogawa eYerũsalema.
44021009	Kandi Fĩlĩpo oyũ abya awite abali buwe bani abatahĩkĩbwe, ababya bamĩnyererĩ.
44021010	Neryo twabere tũnĩkereyo biro bingi, omũmĩnyererĩ muguma oyukahulawa mo Agabo mwatũhĩkako, akalũa eYũdea.
44021011	Neryo Agabo mwĩmya omukoba wa Paũlo, mwaboha ebisando n'ebyala biwe ĩyowene, ati, Omũlĩmũ Abũyĩrĩre ati, Abayũda b'eYerũsalema basyaboha omwenye omukoba oyũ yo batya, n'erimuhotera omo byala by'Ebihanda.
44021012	Neryo twabere twabĩowa ebĩnya ebĩ, ĩtwe n'abandu baho motwamulemba-lemba tuti siahetukire eYerũsalema.
44021013	Neryo Paũlo mwasũbĩrya ati, Mũkakolakĩ eririra, n'erĩhahũkya omutima wage kwehĩ? Kusangwa nyĩsĩkĩre eribohwa eYerũsalema n'erihola busana n'erĩna ly'Omukama Yesu.
44021014	Netu motwataluka erimubindula, motwayibera bũkũtũ tuti, Erisonda ly'Omukama likolawe.
44021015	Nĩkwa enyũma w'emyatsi eyĩ motwayĩtegekanĩa, motwahongoka omo lugendo lw'eriya eYerũsalema.
44021016	Kandi abandi b'oko biga b'eKaĩsarĩa mobagendanĩa netu, bakatutwala oko nyũmba ya Nasonĩ w'eKĩpũro. Abya mwiga oyo wĩkĩrĩrye biro bingi, itukandigotsera omuwe.
44021017	Twabere twahĩka eYerũsalema, abalĩkyetu mobatũkokya n'obutseme.
44021018	Kandi engyakya Paũlo mwagenda haguma netu ewa Yakobo, n'abakulu bosĩ b'ekanĩsa ibanemo.
44021019	Neryo Paũlo abere abĩbũkyabo, mwatsũka erĩkanĩryabo emyatsi yosĩ mo muguma muguma eyo Nyamuhanga akola omo katĩkatĩ k'Ebihanda omo mũbĩrĩ wuwe.
44021020	Neryo babere bowabyo, mobapipa Nyamuhanga. Mobabwira Paũlo bati, Mũlĩkyetu wamalangira amaelfu mangi w'Abayũda ababĩrĩkĩrĩrya, kandi abosĩ bakwamĩre Emigambo yo kutsibu.
44021021	Nĩkwa babiribwirwa busana nawe ambu ũkakangĩrĩraya Abayũda bosĩ abĩkere omo katĩkatĩ k'Ebihanda, uti, baleke Emigambo ya Musa, uti sĩbabanaye abana babo, kutse erikwama emitsye y'Abayũda.
44021022	Ekyangakolwa ni kyahi kwehĩ? Kusangwa kwenene basyowa ko wabĩrĩhĩka.
44021023	Neryo ukole omwatsi ogo tukakubwira. Tuwite hano ho bandu bani ababĩrĩlahĩrya.
44021024	Wĩmaye abandu aba ukole emitsye y'eriera haguma nabo, kandi ulihirebo emitsye eyo, ibatoka erĩsĩsa emitwe yabo. Neryo abosĩ basyaminya ko bakakulega busa omo myatsi eyo bakabwirawa busana nawe, nĩkwa k'unemukwama ndeke Emigambo ya Musa.
44021025	Nĩkwa busana n'Ebihanda ebyabĩrĩkĩrĩrya, motwasoha n'erisaka ebarua tuti, Baleke ebyalya ebĩtsandĩre kusangwa bikaherawa oko syosanamu, kandi baleke omusasi, kandi baleke erirya esĩswĩ esyabĩrĩnĩgwa, kandi baleke erĩsĩngĩra.
44021026	Neryo Paũlo mwĩmya bandu abo, n'engyakya mwakola emitsye y'eriera haguma nabo. Neryo Paũlo mwingira omo Hekalũ, iniakahula ebiro ebyo ebikabuga emitsye y'eriera, erĩhĩka aho obuhere bw'obuli mundu bwasyahererwa.
44021027	Neryo omugulu ebiro birinda byasonda erihwa, Abayũda b'eAsĩa mobalola uku Paũlo omo Hekalũ. Neryo mobakola-kolya endeko, mobahamba Paũlo.
44021028	Mobabirikira bati, Ĩnywe balume ba Ĩsraelĩ! Mwase, mũtũwatĩkaye! Omundu yoyũ oyũkakangĩrĩraya abandu bosĩ ehosĩ, eripona bandu ba Ĩsraelĩ, n'eripona Emigambo ya Musa, n'eripona eHekalũ eyĩ. Kandi abirireta Abagĩrĩkĩ omo Hekalũ, n'erĩtsandya ahabũyĩrĩre hano.
44021029	Kusangwa erĩmbere mobalangira Trofĩmo Omunya Efeso iniane haguma na Paũlo omo mũyĩ, neryo mobalengekanĩa ambu Paũlo mwamutwala omo Hekalũ.
44021030	Neryo omũyĩ gosĩ mwabya m'olukanda, n'abandu mobatibitira haguma. Neryo mobatsimba Paũlo, mobamukurira eyĩhya w'eHekalũ. Neryo-neryo esyonyũyĩ sy'eHekalũ mobakingasyo.
44021031	Neryo babere basonda erĩĩta Paũlo, engulu eyĩ moyahĩka oko mukulu w'abasĩrĩkanĩ b'Abaroma, ambu eYerũsalema yabiribya m'olukanda.
44021032	Neryo omukulu w'abasĩrĩkanĩ mwĩmya abasĩrĩkanĩ n'abakulu babo, mobatibita eyiri endeko. Neryo endeko yabere yabilangira omukulu oyo haguma n'abasĩrĩkanĩ, mobaleka erĩswĩrya Paũlo.
44021033	Neryo omukulu w'abasĩrĩkanĩ, mwahamba Paũlo, mwahana ati abohawe omo mahulula abiri. Neryo mwabũlya ati, Oyũ ni mundu wahi, kandi ayĩrĩre ati kwehĩ?
44021034	Nĩkwa abandi b'endeko mobabũga mwatsi muguma, n'abandi ogundi mwatsi. Neryo mwataluka eriminya eky'ekwenene, busana n'olukanda, neryo mwategeka Paũlo ati aletawe omo manyũmba w'abasĩrĩkanĩ.
44021035	Neryo Paũlo abere abĩhĩka oko bisambiro, mwabya akahekwa n'abasĩrĩkanĩ busana n'erikala ly'endeko.
44021036	Kusangwa endeko y'abandu yabya ikakwamabo enyũma bati, Ĩtawe!
44021037	Neryo abasĩrĩkanĩ babere bakasonda erireta Paũlo y'omo manyũmba w'abasĩrĩkanĩ, Paũlo mwabũlya omukulu ati, Wanganalĩga inakubwira omwatsi kwehĩ? Neryo omukulu mwabũga ati, Ũnasĩ eKĩgĩrĩkĩ kwehĩ?
44021038	Neryo suli Omunya Mĩsĩrĩ oyo watwa omwaga oko bindi biro n'erisondola abĩtĩ elfu ĩnĩ (4000), omo mbwarara kwehĩ?
44021039	Nĩkwa Paũlo mwabũga ati, Ĩngye indi Mũyũda w'eTarso, omũyĩ w'eKĩlĩkĩa, indi ndũlanĩ y'omũyĩ mukulu, neryo ngakusaba nyiti, Umba ehamũlĩ y'erĩbũga n'abandu.
44021040	Neryo omukulu mwamuha ehamũlĩ eyo. Neryo Paũlo mwimana oko bisambiro, mwakoherya abandu omo byala biwe. Neryo habere habibya esĩsyerere, Paũlo mwabũga nabo omo Kiebrania ati,
44022001	Ĩnywe balĩkyetu, n'abotata, muhulikirire, ngatonda ebyage embere syenyũ!
44022002	Nabo babere bakamuhulikirira akabũga nabo omo Kiebrania, mobabya bũkũtũkũtũ, neryo Paũlo mwaswabũga ati,
44022003	Ĩngye indi Mũyũda, nabutirawa eTarso y'eKĩlĩkĩa, nĩkwa nakulira omo mũyĩ oyũ w'eYerũsalema. Nakangĩrĩrĩbawa na Gamalĩelĩ, kandi nakangĩrĩrĩbawa erikwama Emigambo y'aboso-kulu wetu, ĩnyĩkwĩre omũhwa w'erikolera Nyamuhanga, ngoko ĩnywe bosĩ muli nago mũnabwĩre.
44022004	Monendererya n'erĩĩta abakwama Enziray'Omukama eyo, eriboha abalume n'abakalĩ, n'erĩhĩrabo omo manyũmba w'omũlĩkĩ.
44022005	Omũhererĩ mukulu oko bahererĩ bosĩ, n'erĩbũgĩro lyosĩ ly'abakulu bangarũlago batya nibya. Mobamba esyobarua oko balĩkyetu, kandi monahongoka eriya eDamasĩkĩ erireta abaliyo b'eYerũsalema ĩbanabohĩre, busana n'erisuyirabo.
44022006	Neryo omugulu nabya omo lugendo lwage olo hakũhĩ n'eDamasĩkĩ nga saa sĩta, neryo-neryo ekyakakala kĩkalĩre mokyanyĩkolerya ehosi kĩkalũa elubula.
44022007	Nage monawa oko kitaka, monowa omulenge akabũga nage ati, Saũlo, Saũlo! Busana nakĩ ũkanyendereraya kwehĩ?
44022008	Nage monasũbĩrya nyiti, Uwendi kwehĩ Mukama? Naye mwambwira ati, Ĩngye indi Yesu Omũnazaretĩ, oyo ũkendereraya.
44022009	Abandu ababya haguma nage mobalangira ekyakakala ekyo kwenene, nĩkwa mobataminya omulenge w'oyo wabya akabũga nage.
44022010	Nage monabũlya nyiti, Mukama, nyiyire nyiti kwehĩ? Omukama mwambwira ati, Hangana, uye eDamasĩkĩ, n'eyo wasyabwirwa ebyosĩ ebyo Nyamuhanga abirihamula ebyo wangakola.
44022011	Nabya ndĩmatĩme busana n'erĩkangabasanĩa ly'ekyakakala ekyo, neryo ababya haguma nage mobanyiwata oko byala erinyisondola erĩhĩka eDamasĩkĩ.
44022012	Neryo habya mundu muguma yo Anania, oyo wabya mundu w'ekisomo, kandi abya akakenga Emigambo yetu, kandi iniakahulawa ndeke n'Abayũda bosĩ ababya bĩkere eDamasĩkĩ.
44022013	Iye mwambĩkako, mwimana hakũhĩ nage, mwambwira ati, Saũlo, mũlĩkyetu, ubane erilangira lyawe! Oko saa eyo nyisa-nyisa monasamalira endata ngamulolako.
44022014	Neryo Anania mwabũga ati, Nyamuhanga w'aboso-kulu wetu abiriyisogawe eriminya erisonda liwe, n'erilangira Oyutunganene, n'erĩmowa akabũga n'omulenge wuwe.
44022015	Kusangwa wasyabya mũlangĩrĩ busana naye, eribwira abandu bosĩ ebyo wabirilangira n'ebyo wabĩrĩowa.
44022016	Na lino, ukalinda busana nakĩ kwehĩ? Hangana, ũbatĩsĩbawe, kandi ulakire erĩna liwe, ebibi byawe byerĩbawe.
44022017	Neryo monasuba eYerũsalema, kandi nabere ngasabira omo Hekalũ, monalota esyonzolĩ.
44022018	Kandi monalangira Omukama akabũga nage ati, Wanguhe, ũlũe eYerũsalema yo lũba, kusangwa bandu sĩbendĩrĩga ũkatũla omwatsi busana nage.
44022019	Nage monasũbĩrya nyiti, Mukama, banasĩ ndeke ngoko nabya ngagenda omo manyũmba w'erĩhĩndanamo n'erĩswĩrya abakwĩkĩrĩraya n'erĩhĩrabo omo mũlĩkĩ.
44022020	Kandi omugulu bĩta omũlangĩrĩ wawe ye Setefano, nabya nyimeneho n'erĩrĩga oluholo luwe, nabya ngateya esyongimba sy'abamwĩta.
44022021	Neryo Omukama mwabũga nage ati, Ugende! Kusangwa nasyakutuma ehali oko Bihanda.
44022022	Nĩkwa bandu mobamuhulikirira erĩhĩka oko kĩnywa ekĩ, neryo mobasumba emirenge yabo bati, Omundu ng'oyũ alũe omo kihugo, kusangwa siatolere akabyaho!
44022023	Kandi mobabũya olukanda n'erĩlũsya esyongimba syabo n'erigusanga olũtũtũ omo kyanya.
44022024	Neryo omukulu w'abasĩrĩkanĩ elfu mwahana ati, Paũlo aletawe omo nyũmba y'abasĩrĩkanĩ, kandi mwahana ati aswĩrĩbawe eriminya ekikaleka Abayũda ĩbamũta obogo.
44022025	Nĩkwa babere babimuboha omo bikoba bati bakamũswĩraya, Paũlo mwabwira omukulu w'erĩgana oyo wabya akahanganaho, ati, Linatolere omo Migambo erĩswĩrya omundu Muroma isialiatonda n'eritswerwa olubanza kwehĩ?
44022026	Neryo omukulu w'abasĩrĩkanĩ erĩgana abere owa omwatsi oyo, mwayabwira omukulu w'amaelfu ati, Ukasonda erikolakĩ kwehĩ? Omundu oyũ ni Muroma!
44022027	Neryo omukulu w'amaelfu mwasa mwabũga na Paũlo ati, Umbwire, uli Muroma kwehĩ? Paũlo mwasũbĩrya ati, Inga.
44022028	Neryo omukulu w'eelfu oyo mwabũga ati, Nage nagula eribya Muroma omo bũgũlĩ bunene. Nĩkwa Paũlo mwabũga ati, Ĩngye nabutawa mo Muroma.
44022029	Neryo abandu abasonda erirenga uku Paũlo, mobamũlwĩka lũba, n'omukulu w'eelfu mubaha omugulu aminya Paũlo kw'ali Muroma, kusangwa abya ĩnĩabĩrĩmũhĩra omo mahulula.
44022030	Nĩkwa engyakya, omukulu w'abasĩrĩkanĩ oyo mwasonda eriminya ndeke Abayũda nga bakahandĩkĩrĩraya Paũlo yokĩ. Neryo mwamubohola, kandi mwahamula abahererĩ bakulu n'ab'erĩbũgĩro lyosĩ ati bahĩndane. Neryo mwaleta Paũlo y'embere syabo.
44023001	Neryo Paũlo mwatungerera bandu b'erĩbũgĩro bo ndeke, neryo mwabũga nabo ati, Ĩnywe balĩkyetu! Nabiribyaho embere sya Nyamuhanga erĩhĩka mũnabwĩre n'obunya-mutima bubuya.
44023002	Neryo omũhererĩ mukulu oko bahererĩ bosĩ, ye Anania, mwahamula ababya bimene hakũhĩ naye ati baswĩraye Paũlo y'oko buno.
44023003	Neryo Paũlo mwabũga naye ati, Nyamuhanga asyakũswĩrya, uwe lũhĩmbo lũhakabĩrye embemba! Uwe wĩkere aho erinyitswera omo Migambo, nĩkwa ukaketa Emigambo uti banyĩswĩraye!
44023004	Nĩkwa abandu ababya bimeneho mobabũga bati, Ũkatsuma omũhererĩ mukulu oko bahererĩ bosĩ ba Nyamuhanga kwehĩ?
44023005	Nĩkwa Paũlo mwabũga ati, Balĩkyetu sĩndwe nyasĩ kw'ali mũhererĩ mukulu oko bahererĩ bosĩ. Kusangwa kĩsakĩre kiti, Sũsyebũga ekibi busana n'omũtabalĩ w'abandu benyũ.
44023006	Nĩkwa Paũlo abere abiminya kw'ekihande kiguma kyabya ky'Abasadũkayo n'ekindi kyabya ky'Abafarĩsayo, mwabũgĩra omw'ĩbũgĩro ati, Balĩkyetu! Ĩngye indi Mũfarĩsayo, omugala w'Abafarĩsayo. Ngaletawa oko lubanza embere sy'erĩbũgĩro busana n'amaha w'erĩlũbũka ly'abaholĩ!
44023007	Neryo abere abĩbũga atya, mohabya erinegena omo katĩkatĩ k'Abafarĩsayo n'Abasadũkayo, n'endeko moyagabana.
44023008	Kusangwa Abasadũkayo bati, Sihali erĩlũbũka, kandi sihali omũlaĩka, kutse sihali ekĩrĩmũ; nĩkwa Abafarĩsayo bakalĩga ebyosĩ.
44023009	Neryo mohabya obogo bunene, n'abandi bakangĩrĩrya b'Emigambo b'ekihanda ky'Abafarĩsayo mobahangana mobakuba obuhaka bo kutsibu bati, Sitwetabana oko mundu oyũ kw'ekibi. Kyanganabya ĩnĩ kĩrĩmũ kutse omũlaĩka akabũga naye kwehĩ?
44023010	Neryo erinegena lĩnene molyatsũka, nĩkwa omukulu w'abasĩrĩkanĩ mubaha ati bakanditulanga Paũlo mo bihande-bihande, neryo mwahana abasĩrĩkanĩ ati bandagalireho basagulebo ye Paũlo n'amaka omo byala byabo, bamulete omo nyũmba y'abasĩrĩkanĩ.
44023011	Oko kiro ekĩkwamĩre ekyo, Omukama mwahangana hakũhĩ na Paũlo ati, Uhande omutima! Wabĩrĩtũla omwatsi wage w'eYerũsalema, litya litolere ĩwatũla omwatsi wage w'eRoma nibya.
44023012	Neryo bwabere bwabikya, Abayũda mobamuyira embĩta. Mobayisema bati sibendirya kutse erĩpũlya bate bĩta Paũlo.
44023013	Abandu abaya embĩta eyĩ babya bangi kwilaba makũmĩ ani.
44023014	Neryo mobaya oko bahererĩ bakulu n'abakulu bati, Twabiriyisema erĩtendĩgerya akalyo tute twĩta Paũlo.
44023015	Neryo ĩnywe haguma n'ab'erĩbũgĩro mubwire omukulu w'abasĩrĩkanĩ elfu muti abaletere Paũlo, ngoko mukasonda eriminya ndeke-ndeke omwatsi wuwe. Nĩkwa ĩtwe tũsĩkĩre erĩmwĩta ate ahĩka na hano.
44023016	Nĩkwa omũhwa wa Paũlo mowa embĩta y'erimulamba, neryo mwasa, mwingira omo nyũmba y'abasĩrĩkanĩ, mwabwira Paũlo.
44023017	Nĩkwa Paũlo mwabirikira omukulu w'erĩgana, mwamubwira ati, Utwale omũlwana oyũ oko mukulu w'eelfu, kusangwa awite eky'erimubwira.
44023018	Neryo omukulu oyo mwamutwala oko mukulu w'eelfu mwabũga ati, Paũlo, omundu w'omũlĩkĩ, mwakanyibirikira ati, nyirete, omũlwana oyũ y'uk'uwe kusangwa awite eky'erikubwira.
44023019	Neryo omukulu w'eelfu mwamuwata oko byala n'erimutwala omo ngonde, mwamũbũlya omo bũbĩso-bĩso, ati, Ni mwatsi wahi ukasonda erinyibwira kwehĩ?
44023020	Neryo mwabũga ati, Abayũda babirihanana bati bakakũbũlaya ũsyendagalaya ye Paũlo omo ngyakya okw'ĩbũgĩro ng'ukasonda erĩbũlya eyindi myatsi yiwe.
44023021	Nĩkwa sũlĩgĩrebo, kusangwa abalume bangi kwilaba makũmĩ ani bakamulambira omo nzira. Nabo babĩrĩlahĩrya bati sibendirya kutse erĩpũlya bate bĩta Paũlo. Na lino babĩrĩyĩtegekanĩa eririnda endagane yawe.
44023022	Neryo omukulu w'eelfu mwaleka omũlwana erigenda abimubwira ati, Subwire mundu n'omuguma ko wabirinyibwira emyatsi eyĩ.
44023023	Neryo omukulu w'eelfu oyo Mwabirikira abakulu babiri b'amagana, mwabwirabo ati, Mũtegekanaye abasĩrĩkanĩ magana abiri, n'abandu b'esyosabayĩrĩ makũmĩ alinda, n'abandu b'amatũmo magana abiri, babye ĩbabĩrĩyĩtegekanĩa oko saa ĩsatu sy'ekiro.
44023024	Kandi mubane esyosabayĩrĩ busana na Paũlo erimutwala ndeke oko mũtabalĩ Felĩkĩ.
44023025	Neryo mwasaka ebarua, ati,
44023026	Ĩngye Klaũdĩo Lũsĩa, ngakutumira obuholo, uwe Mũtabalĩ mukulu mubuya, Felĩkĩ.
44023027	Abayũda mobahamba omundu oyũ ibakasonda erĩmwĩta. Nage monowa kw'ali Muroma, neryo monahĩkaho n'abasĩrĩkanĩ erĩmũlamya.
44023028	Kandi monasonda eriminya ekyaleka ĩbamũhandĩkĩrĩrya, monamuleta okw'ĩbũgĩro lyabo.
44023029	Neryo monabana ĩbakamũhandĩkĩrĩraya busana n'emyatsi y'Emigambo yabo, isibawite ekyangamwĩtĩsya, kutse isibawite ekyangamũbohesya.
44023030	Kandi namabibwirwa kw'Abayũda babiriya embĩta busana n'omundu oyũ, namakutumiraye lũba. Nĩkwa namabwira abakamũhandĩkĩrĩraya nyiti, bamuhandikirire embere syawe.
44023031	Neryo abasĩrĩkanĩ mobakola ngoko babwirawa. Mobatwala Paũlo y'omo kiro oko Antĩpatĩrĩ.
44023032	Neryo engyakya abasĩrĩkanĩ mobasuba omo manyũmba wabo, ĩbakasĩga bandu b'esyosabayĩrĩ eritwala Paũlo eKaĩsarĩa.
44023033	Neryo babere babĩhĩka eKaĩsarĩa, mobaha omũtabalĩ mukulu y'ebarua, kandi mobahĩra Paũlo embere siwe.
44023034	Omũtabalĩ mukulu oyo mwasoma ebarua, neryo mwabũlya Paũlo nga ni w'ekihugo kyahi, neryo mwaminya kw'ali w'ekihugo ky'eKĩlĩkĩa.
44023035	Neryo mwabũga ati, Nasyakuhulikirira abahandĩkĩrĩrĩ bawe bahĩka. Neryo mwahana ati Paũlo ateyĩbawe omo kikali kya Herode.
44024001	Enyũma w'ebiro bitanu, omũhererĩ mukulu oko bahererĩ bosĩ, ye Anania, mwaya eKaĩsarĩa haguma n'abandi bakulu, n'embũyĩ oyukahulawa mo Tertũlo. Neryo mobahandikirira Paũlo embere w'omũtabalĩ mukulu ye Felĩkĩ.
44024002	Neryo babere babibirikira Paũlo, Tertũlo mwatsũka erimuhandikirira, ĩnĩakabũga n'omũtabalĩ ati, Uwe Felĩkĩ mubuya! Busana nawe tukabuyahirawa n'obuholo bunene, n'akandi busana n'erilembera lyawe, ebibi byabirikungwa, n'ebibuya byabirikolwa busana n'ekihanda ekĩ.
44024003	Tũkasĩma omwatsi oyũ ehosĩ emigulu yosĩ, kandi tukaleta ewasĩngya.
44024004	Nĩkwa sĩnyanzĩre erĩkũlũhya, ngakulemba-lemba ũtowe hake busana n'obubuya bwawe.
44024005	Kusangwa twabĩrĩrebya omundu oyũ kw'ali mũtĩngĩtya, kandi nĩ mũkatĩsanĩa omo katĩkatĩ k'Abayũda omo kihugo kyosĩ, kandi nĩ mũhanganĩrĩ w'ekihanda ky'Abanazaretĩ.
44024006	Kandi mwalenga erĩtsandya eHekalũ, neryo motwamuhamba . [Twabya twanzĩre erimutswera ng'Emigambo yetu.
44024007	Nĩkwa Lũsĩa omukulu w'eelfu y'abasĩrĩkanĩ mwasa, mwatusagulaye n'amaka manene.
44024008	Neryo Lũsĩa mwahamula ati abahandĩkĩrĩrĩ buwe bahĩke embere syawe.] Nawe wamamũbũlya ndeke wasyatoka eriminya emyatsi eyo tukamuhandikirira.
44024009	N'Abayũda nabo mobamuhandikirira bati emyatsi eyo ni kwenene.
44024010	Neryo omũtabalĩ mukulu mwakoherya Paũlo ati abũge. Neryo Paũlo mwasũbĩrya ati, Nyĩnasĩ wabiribya mũtswerĩ w'ekihanda ekĩ omo myaka mingi, neryo ngatonda ebyage ĩnyĩnatsemĩre.
44024011	Nawe wanganatoka eriminya ngoko hamatalaba biro ĩkũmĩ na bibiri bisa omugulu naya eYerũsalema erĩyaramĩrĩayo.
44024012	Abayũda mobatanyibana ngakama n'omundu kutse erĩtwa eyĩsesĩ omo Hekalũ, kutse omo manyũmba w'erĩhĩndanamo, kutse omo mũyĩ.
44024013	Kandi sibangatoka erĩkũkangya kwenene emyatsi eyo bakanyihandikirira lino.
44024014	Nĩkwa ekiguma ngakubwira nyiti, ngakolera Nyamuhanga w'aboso-kulu wetu omo Nzira y'Omukama, eyo yo bakahula mo kindi kisomo. Kandi ngĩkĩrĩraya ebyosĩ ebiri omo Migambo ya Musa, n'ebyosĩ ebĩsakĩre omo bamĩnyererĩ.
44024015	Kandi nyiwite amaha uku Nyamuhanga, aw'abandu aba nabo bakasĩmago, ngoko hasyabya erĩlũbũka ly'abatunganene n'ababi.
44024016	Neryo ngayitsinga eribya ebiro byosĩ n'obunya-mutima bubuya, embere sya Nyamuhanga, n'embere sy'abandu.
44024017	Na lino enyũma w'eyindi myaka, monahĩka eYerũsalema erireta olũsũnzo busana n'ekihanda kyetu, n'erireta amahere.
44024018	Neryo omugulu nabya ngakola nyitya mobanyeya omo Hekalũ inabiribuga emitsye y'eriera, isihali endeko kutse olukanda.
44024019	Nĩkwa habya abandi Bayũda b'eAsĩa, nabo kumbe bangahĩka embere syawe ibanyihandikirira, bamabya bawite omwatsi ũkw'ingye.
44024020	Kutse abandu aba nabo batũlego nga babana emĩbĩrĩ mibi omugulu nahangana embere w'Erĩbũgĩro.
44024021	Monabũga omwatsi muguma omugulu nahangana omo katĩkatĩ kabo, nyiti, Ngaletawa oko lubanza embere syenyũ mũnabwĩre busana n'erĩlũbũka ly'abaholĩ.
44024022	Nĩkwa Felĩkĩ, ĩnĩanasĩ ndeke omwatsi w'eNzira eyo, mwabwirabo ati, balinde, Omukulu w'abasĩrĩkanĩ elfu ye Lũsĩa, asyabya abiasa, nasyatwa olubanza lwenyũ.
44024023	Neryo mwahana omukulu w'erĩgana ati, ategaye Paũlo, nĩkwa amuhe obwĩranda, kandi syakakĩrĩraye abĩra buwe erĩmũwatĩkya.
44024024	Nĩkwa enyũma w'ebindi biro, Felĩkĩ mwahĩka n'omũkalĩ wuwe Mũyũda. Neryo mwatumira uku Paũlo, kandi mwamuhulikirira akabũga omwatsi w'erĩkĩrĩrya Kristo Yesu.
44024025	Kandi omugulu Paũlo abya akakania omwatsi w'eritunganene n'ow'erĩyĩteya, n'omwatsi w'eritswera erikandisyasa, Felĩkĩ mubaha ati, Lino ukatagenda, neryo nasyabya nabibana omugulu nasyaswakubirikira.
44024026	Kandi mwabya akahĩra amaha uku Paũlo, ati Paũlo asyamuha ekyũtũlĩro. Kyaleka iniamutumirako engendo nyingi, n'erĩkanĩa naye.
44024027	Nĩkwa emyaka ĩbĩrĩ yabere yabilaba, Porkĩo Festo mwaya oko ngoma ya Felĩkĩ ng'omũtabalĩ. Nĩkwa Felĩkĩ mwanza erĩsĩmwa n'Abayũda, kyaleka ĩniasĩga Paũlo y'omo mũlĩkĩ.
44025001	Neryo Festo mwahĩka omo kihugo ekyo, neryo enyũma w'ebiro bisatu mwalũa eKaĩsarĩa mwaya eYerũsalema.
44025002	Nĩkwa abahererĩ bakulu n'abasondolĩ b'Abayũda mobahandikirira Paũlo. Kandi mobahatikana Festo,
44025003	bati awatĩkayebo erireta Paũlo y'eYerũsalema, ibamabimulamba erĩmwĩtĩra omo nzira.
44025004	Neryo Festo mwasũbĩryabo ati, Paũlo akateyĩbawa eKaĩsarĩa, nage ngayayo lũba.
44025005	Kandi ati, Abandu bakulu omo katĩkatĩ kenyũ bayeyo haguma nage eKaĩsarĩa, neryo ibahandikirira omundu oyo, amabya ali kw'ebibi.
44025006	Neryo Festo abere abisibaho omo katĩkatĩ kabo ebiro munani kutse ĩkũmĩ, mwandagalira eKaĩsarĩa. Neryo engyakya w'aho mwĩkala oko kĩtũmbĩ kiwe omo nyũmba y'olubanza, mwahamula ati Paũlo aletawe.
44025007	Neryo Paũlo abere ahĩka, Abayũda abalũa eYerũsalema mobamũtĩmbako, ĩbakamũhandĩkĩrĩraya emyatsi mingi eyo batetoka erĩsĩsya.
44025008	Nĩkwa Paũlo mwatonda ebiwe ati, Sĩndĩtahalya oko Migambo y'Abayũda, kutse oko Hekalũ, kutse uku Kaĩsarĩ.
44025009	Nĩkwa Festo, iniakasonda erĩtsemesya Bayũda bo ndeke, mwabũga na Paũlo ati, Wamalĩga eriya eYerũsalema n'eritswerwa embere syage eyo busana n'ebyo bakakuhandikirira ebĩ kwehĩ?
44025010	Neryo Paũlo mwabũga ati, Nyimene embere w'enyũmba y'olubanza ya Kaĩsarĩ, aho nyitolere eritswerwa. Sinditakola Abayũda bo nabi, ngoko ũnasĩ ndeke.
44025011	Namabya indi mukola-nabi, kutse namabya nabirikola ekyangaleka inahola, sindigana erihola. Nĩkwa hate kindu ky'ekwenene omo ebyo bakanyihandikirirako, sihali mundu wanganyihotera kubo. Ngabũlaya eriya embere sya Kaĩsarĩ.
44025012	Neryo Festo abere abĩkanĩa haguma n'abandu b'erĩbũgĩro liwe, mwasũbĩrya ati, Ũkabũlaya eriya embere sya Kaĩsarĩ, ewa Kaĩsarĩ yo wanasyaya.
44025013	Neryo enyũma w'ebindi biro, Omwami Agrĩpa na Berenĩke mobahĩka eKaĩsarĩa erĩbũkya Festo.
44025014	Neryo babere bakasibayo biro bingi, Festo mwakanĩrya Omwami Agrĩpa omwatsi wa Paũlo ati, Felĩkĩ mwasĩga omundu muguma w'omũlĩkĩ.
44025015	Neryo omugulu nabya eYerũsalema, abahererĩ bakulu n'abakulu b'Abayũda mobamũhandĩkĩrĩrya, bati nyimutswere akwe.
44025016	Nĩkwa monasũbĩryabo nyiti si mitsye y'Abaroma erihotera omundu ate ahĩka emuliro w'abahandĩkĩrĩrĩ buwe obũsũ n'obũsũ, n'eribana omwanya w'erĩbũga ebiwe busana n'omwatsi ogo bakamuhandikirirako.
44025017	Neryo babere bahĩndana hano, mondalindirira, nĩkwa engyakya monĩkala oko kĩtũmbĩ kyage omo nyũmba y'olubanza, neryo monahamula, nyiti omundu oyo aletawe.
44025018	Neryo omugulu abahandĩkĩrĩrĩ bahangana, mobatamuhandikirira oko bibi ebyo naganĩraya.
44025019	Nĩkwa mobanegena na Paũlo omo myatsi y'ekisomo kyabo, n'omo myatsi y'omundu muguma, ye Yesu oyo wahola. Nĩkwa Paũlo ati aneho.
44025020	Nĩkwa monabula aho nangasonda emyatsi eyĩ, nĩkwa monabũlya Paũlo ng'anzĩre eriya eYerũsalema n'eriyasamba busana n'emyatsi eyĩ.
44025021	Nĩkwa Paũlo abere abũlya ati atswerawe na Kaĩsarĩ omo myatsi eyĩ, monahana nyiti ateyĩbawe erĩhĩka aho nasyamutumira ewa Kaĩsarĩ.
44025022	Neryo Agrĩpa mwabwira Festo ati, Nage nibya nyanzĩre erĩowa omundu oyũ. Festo mwasũbĩrya ati, Omo ngyakya wasyamowa.
44025023	Neryo engyakya, Agrĩpa mwahĩka haguma na Berenĩke, omw'ikengwa ĩnene, neryo mwingira omo nyũmba eyo bakasoheramo esyombanza, iniali haguma n'abakulu b'abasĩrĩkanĩ b'eelfu, n'abakulu b'omũyĩ. Neryo Festo mwahamula ati Paũlo aletawe.
44025024	Neryo Festo mwabũga ati, Uwe mwami Agrĩpa, n'ĩnywe bandu bosĩ abali hano haguma netu, mũnasamalĩre omundu oyũ, nĩkwa abandu bosĩ b'Abayũda b'eYerũsalema n'ab'eno, babirimutsongera n'olukanda lunene bati siabyeho kandi.
44025025	Nĩkwa mondamubana ko mwatsi akola owangamwĩtĩsya; nĩkwa kusangwa amabũlya ati atswerawe na Kaĩsarĩ, monatwalo erimutuma eRoma.
44025026	Nĩkwa singwite ekyo nangasakira omukama wage busana na Paũlo. Kikaleka inamuleta embere sy'ĩnywe bosĩ, n'embere syawe, uwe mwami Agrĩpa, neryo twabya twamabĩmũbũlya, inabana omwatsi ogo nangasaka.
44025027	Kusangwa oko bũlengekanĩa bwage nyiti sĩryowene erituma omundu w'omũlĩkĩ, n'eritindahula emyatsi eyo bakamũhandĩkĩrĩraya.
44026001	Neryo Agrĩpa mwabwira Paũlo ati, Unawite ehamũlĩ y'eritonda ebyawe. Neryo Paũlo mwasumba ebyala biwe, mwatsũka eritonda ebiwe ati,
44026002	Uwe mwami Agrĩpa! Ngwite embanga, kusangwa mũnabwĩre ngatonda ebyage embere syawe, busana n'emyatsi yosĩ eyo Bayũda bakanyĩhandĩkĩrĩraya.
44026003	Kandi kusangwa nawe ũnasĩ ndeke emitsye yosĩ n'obuhaka bw'Abayũda. Neryo ngakusaba nyiti, Unyihulikirire, butsira erĩyĩhanĩa.
44026004	Kandi Abayũda bosĩ banasĩ emigendere yage erĩtsũka omo bwana bwage. Banasĩ ngoko nabirisiba emyaka yosĩ omo kihanda kyage, kandi eYerũsalema nibya.
44026005	Kusangwa banyasĩ oko biro bingi, kumbe banzĩre erĩbũga, ngoko nabya Mũfarĩsayo omo mitsye ĩkalĩre y'ekisomo kyetu ng'Omũfarĩsayo.
44026006	Na lino nyimene oko lubanza busana n'amaha w'endagane eyo Nyamuhanga alaga abotata-kulu wetu.
44026007	Erilaga eryo ebihanda byetu erĩkũmĩ n'ebibiri, bakayiketera, omugulu bakakolera Nyamuhanga yo kutsibu omo kiro n'omo musibo. Uwe Mwami! Busana n'amaha aya, ngahandĩkĩrĩrĩbawa n'Abayũda.
44026008	Busana nakĩ mũkaganĩraya muti lĩkalĩre Nyamuhanga erĩlũbũkya abaholĩ kwehĩ?
44026009	Nage naganĩraya nyiti, ritolere inakola emyatsi mingi eyikalwa n'erĩna lya Yesu w'eNazaretĩ.
44026010	Monakola nyitya eYerũsalema. Monabana ehamũlĩ oko bahererĩ bakulu eriboha bandu ba Nyamuhanga omo mũlĩkĩ, kandi omugulu bĩtawa monalĩga.
44026011	Engendo nyingi monasuyirabo omo manyũmba w'erĩhĩndanamo gosĩ, kandi monalenga erĩkũnabo eritsuma ekisomo kyabo. Kandi monahitana kubo ko kutsibu, monakwamirirabo erĩhĩka oko mĩyĩ y'ehali.
44026012	Omugulu nabya ngakola nyitya, monaya eDamasĩkĩ inyinawite ehamũlĩ n'eritumwa ly'abahererĩ bakulu.
44026013	Neryo omw'itungi, uwe mwami, monalangira omo nzira ekyakakala kĩkalũa elubula, ekĩkakangabasanaya kwilaba, eryuba, ekĩkakoleraya n'erĩnyĩtĩmbako, n'abandu abo nabya nabo oko lugendo.
44026014	Neryo ĩtwe bosĩ twabere twabiwa oko kitaka, monowa omulenge akabũga nage, omo mũbũge w'Abaebrania ati, Saũlo, Saũlo, busana nakĩ ũkanyendereraya kwehĩ? Lĩkalĩre uk'uwe erilasa oko migera eyĩkakũna ende.
44026015	Nage monabũga nyiti, Mukama, uwendi kwehĩ? Neryo Omukama mwabũga ati, Indi Yesu oyo ũkendereraya.
44026016	Nĩkwa, hangana oko bisando byawe. Nabirikubutukira busana n'omwatsi w'erĩkũhĩra mo mũkolĩ n'omũtũlĩ w'emyatsi eyo wabirilolako, n'emyatsi eyo nasyakũbũtũkĩrya.
44026017	Nasyakũlamya oko bandu b'Abayũda, n'abandu b'Ebihanda, abo ngakutumako.
44026018	Ũkandĩsyalĩbũla ameso wabo, ibatoka eribinduka erĩlũa omo mwĩrĩmya n'eribindukira ekyakakala, n'eribinduka erĩlũa oko butabale bw'eSatanĩ n'eribindukira Nyamuhanga. Neryo busana n'erĩnyĩkĩrĩrya babane eribuyirwa ly'ebibi, kandi babane omwanya omo katĩkatĩ k'abandu abo Nyamuhanga abiriyisoga, n'abo abirihigula.
44026019	Neryo, Mwami Agrĩpa, mondagana erĩowa erilota eryo ly'esyonzolĩ sy'elubula.
44026020	Nĩkwa monatsũka erĩkangĩrĩrya bandu b'eDamasĩkĩ, n'abandu b'eYerũsalema, n'omo kihugo kyosĩ ky'eYũdea, n'oko Bihanda, nyiti babindule emitima yabo balũe kw'ebibi, babindukire Nyamuhanga, kandi bakole emĩbĩrĩ eyo eyĩkakangaya eribinduka lyabo.
44026021	Busana n'omwatsi oyũ Abayũda mobanyihamba omo Hekalũ, mobalenga erĩnyĩta.
44026022	Neryo kusangwa Nyamuhanga mwanyĩwatĩkya, nyimene erĩhĩka mũnabwĩre erĩtũlago oko bagunda n'oko bakulu. Ebyo ngabũga go n'omwatsi ogo abamĩnyererĩ na Musa babũga bati akandisyabererera.
44026023	Bati, Kristo asyagalwa, kandi busana n'erĩlũbũka liwe oko baholĩ, asyabya ow'erĩmbere w'erĩtũla omwatsi w'ekyakakala ky'erilama oko bandu b'Abayũda, n'oko bandu b'Ebihanda.
44026024	Neryo Paũlo abere akatonda ebiwe by'atya, Festo mwabũga n'omulenge munene ati, Paũlo, uli kw'ĩsĩre! Amenge wawe manene abirikuhindula mo mũsĩre!
44026025	Neryo Paũlo mwamũsũbĩrya ati, Uwe Festo Mubuya, sindi kw'ĩsĩre! Ebĩnywa ngabũga, ni by'ekwenene, si by'erĩsĩre.
44026026	Kusangwa omwami anasĩ emyatsi eyĩ, kandi ngabũga naye butsira eriubaha, kusangwa nabiriminya ndeke kw'anasĩ oko myatsi yosĩ eyĩ, kusangwa ebĩ mobitetakolwa omo bũbĩso-bĩso.
44026027	Uwe Mwami Agrĩpa wamĩkĩrĩrya abamĩnyererĩ kwehĩ? Nyĩnasĩ ko wĩkĩrĩryebo.
44026028	Neryo Agrĩpa mwabũga na Paũlo ati, Oko katambĩ kake kano uti wasyanyibindula eribya Mukristo!
44026029	Neryo Paũlo mwabũga ati, Kumbe omo ndambĩ nge kutse omo ndambĩ nyiri, ngasaba Nyamuhanga nyiti kumbe uwe, n'abandi bosĩ abakanyihulikirira mũnabwĩre, kumbe babye ngoko nyiri, nĩkwa butsira amahulula aya.
44026030	Neryo omwami, n'omũtabalĩ mukulu, na Berenĩke, n'ababya bĩkere haguma nabo, mobahangana.
44026031	Neryo babere babigenda elutambi, mobatsũka erĩkanĩa haguma bati, Omundu oyũ sialitakola ekyangamwĩtĩsya, kutse eribohwa omo mũlĩkĩ.
44026032	Neryo Agrĩpa mwabũga na Festo ati, Omundu oyũ angabohwerwe, kumbe ataliabũga ati angatswerwa na Kaĩsarĩ.
44027001	Neryo babere babisoha bati tuye eĨtalĩa omo bwato, mobahĩra Paũlo n'abandi bandu b'omũlĩkĩ uku Yũlĩo, omukulu w'omulondo w'abasĩrĩkanĩ b'Abaroma owakahulawa mo Mulondo wa Aũgũsto.
44027002	Kandi motwingira omo bwato bw'eAdaramĩtĩ, obwasonda eriya oko bihugo ebiri oko mũsĩke w'eAsĩa. Neryo motwahongoka omo ngetsi. Kandi Arĩstarĩko, Omunya Makedonĩa w'eTesalonĩka, abya haguma netu.
44027003	Engyakya motwahĩka eSĩdona. Yũlĩo mwakola Paũlo yo ndeke, mwamuha ehamũlĩ eriyabana abĩra buwe n'erĩwatĩkĩbwa.
44027004	Neryo motwalũa eSĩdona motwaya hakũhĩ n'eKĩpũro kusangwa erihunga lyabya lĩkalĩre.
44027005	Neryo twabere twabisoka engetsi eyĩhererenĩe n'eKĩlĩkĩa n'ePamfũlĩa, motwahĩka eMĩra omũyĩ w'eLĩkĩa.
44027006	Neryo eyo eMĩra omukulu w'erĩgana, mweya obwato bw'eAlesandũrĩa obukaya eĨtalĩa, neryo mwatũhĩra mubo.
44027007	Neryo motwagenda mubo mo bolo-bolo ebiro bingi, motwahĩka eKĩnĩdo n'obũlĩge, kusangwa erihunga molĩtalĩga tukagenda, motwalaba eyĩkwa kw'eKrete, hakũhĩ n'eSalmone.
44027008	Neryo motwatwanganaho n'obũlĩge, motwahĩka ahakahulawa mo Ahabonderere Ndeke, ahabya hakũhĩ n'omũyĩ w'eLasea.
44027009	Neryo omugulu muli abere abilaba, olugendo molwakala busana n'obwĩko, kusangwa Ekiro kikulu Ky'eritsira Kalyo ikyamabilaba. Neryo Paũlo mwahanabo
44027010	ati, Ĩnywe balume! Namalebya olugendo lukandikala busana n'eritsanda, n'erihera ly'ebindu omo bwato, n'obwato, n'obwĩko bw'esyongebe syetu nibya.
44027011	Nĩkwa omukulu w'abasĩrĩkanĩ erĩgana mwalĩga ebĩnywa by'omũsondolĩ w'obwato, n'omwenye obwato, kwilaba ebĩnywa Paũlo abũga.
44027012	Kandi ah'erĩhĩra obwato sihabya howene busana n'erĩkalaho omo mikera y'eritsuku, neryo abandu bangi mobasoha bati balweho, bagende, bahĩke eFoĩnĩkĩ. EFoĩnĩkĩ ni kiharo ky'eKrete kibondere ndeke busana n'amato. N'aho hakalola omo katĩkatĩ k'esyondambi ĩbĩrĩ sy'ebwanga bw'endata, bati bĩkaleho omo mikera y'eritsuku.
44027013	Neryo omugulu erihunga ly'elutambi lw'eyĩkwa lyabuhirira bolo-bolo, mobaganĩrya bati bamabana ekyo babya banzĩre, mobasumba engomo y'obwato, mobalaba hakũhĩ n'eKrete, ibakalandalanda oko na mũsĩke.
44027014	Nĩkwa oko kandi katambĩ ekihunga kinene ky'akanyabungu ekikahulawa mo Ery'elutambi lw'endata, mokyabuhirira kĩkalũa oko mũsĩke.
44027015	Nĩkwa mokyayĩswĩrya oko bwato, n'obwato mobwataluka erĩlolya omo kihunga ekyo, motwalekabo tutya, n'erihunga molyatuheka.
44027016	Neryo motwalaba hakũhĩ n'akatsira kake akakahulawa mo Kaũda aho erihunga likabondera hake, neryo motwaboha akato kake k'oko bwato, ĩhakalĩre nibya.
44027017	Neryo babere babisumbako oko bwato, neryo mobaboha obwato omo bikoba. Neryo mobubaha bati bakandihatira omo misege hakũhĩ n'omũsĩke w'eLĩbĩa, mobakĩmya esyongimba esĩkakũna obwato. Neryo ekihunga mokyaheka obwato.
44027018	Neryo enyũma w'ekiro kiguma ekihunga mokyatugusanga kutsibu, neryo mobatsũka erigusa ebindu ebyabya omo bwato by'omo ngetsi.
44027019	Nĩkwa enyũma w'ebiro bisatu mobagusa esyongimba sy'obwato sy'omo ngetsi omo byala byabo.
44027020	Kandi motutalangira eryuba kutse esyongũnũnũ omo biro bingi, n'ekihunga kinene ĩkĩkĩnatũkũna-kũna, motwabula amaha w'erĩlamĩbwa.
44027021	Neryo babere babitsira akalyo ko biro bingi, Paũlo mwahangana omo katĩkatĩ kabo ati, Ĩnywe balume! Kumbe mwalikwama erihana lyage, kandi kumbe sĩmwetalũa eKrete, nga simwetabana eriagalwa erĩ, n'eritala ly'ebindu.
44027022	Nĩkwa lino ngabagonga-gonga nyiti muhande emitima! Sihali mundu oyo wasyakwa, bo n'obwato busa bo bunemwendisyahera.
44027023	Kusangwa omo kiro kino, ye Nyamuhanga, nage indi wuwe, kandi ngamukolera, mwatuma omũlaĩka wuwe erihangana hakũhĩ nage.
44027024	Naye mwambwira ati, Paũlo, sigubahe! Litolere iwahangana embere sya Kaĩsarĩ. Kandi lebaya, Nyamuhanga abirikuha abandu bosĩ abakagenda haguma nawe omo bwato.
44027025	Neryo ĩnywe balume, muhande emitima yenyũ! Kusangwa nyĩkĩrĩrye Nyamuhanga, ko binemwendisyabya bitya ngoko indiabwirawa.
44027026	Nĩkwa twasyaguswa oko kitsira kiguma.
44027027	Nĩkwa omugulu ekiro ky'erĩkũmĩ n'ebini kyabere kyabĩhĩka, twabere tunemuhekwa litya-litya omo ngetsi ye Ardĩa, omo katĩ-kanene, abasokya b'obwato mobaganĩrya nga bamabĩhĩka hakũhĩ n'ekitaka.
44027028	Neryo mobakĩmya olulengero l'omo magetsi, mobabana ekitaka kiri metere makũmĩ ani omwisi. Enyũma w'aho hake mobaswalenga magetsi, mobabana emetere makũmĩ asatu.
44027029	Nĩkwa mobubaha eriguswa oko mabwe, neryo mobagusa esyongomo ĩnĩ sy'ekyuma sy'enyũma w'obwato, neryo mobasaba bati bukye.
44027030	Nĩkwa abasokya mobalenga eritibita erĩlũa omo bwato. Neryo mobakĩmĩrya akato kake k'omo ngetsi, nga bakasonda erĩhĩra esyongomo embere w'obwato.
44027031	Nĩkwa Paũlo mwabwira abasĩrĩkanĩ n'omukulu w'erĩgana ly'abasĩrĩkanĩ ati, Abasokya aba bamatĩndasĩgala omo bwato, ĩnywe simwenditoka erĩlamĩbwa.
44027032	Neryo abasĩrĩkanĩ mobatwa ebikoba by'akato kake ako nako mokalũaho.
44027033	Neryo bwabere bwasonda erikya, Paũlo mwalembabo ati balye akalyo, ati, Mũnabwĩre ni kiro ky'erĩkũmĩ n'ebini ĩmũkategaya n'eritsira akalyo, isimwetalyakĩ.
44027034	Neryo ngabalemba-lemba mulye akalyo, kusangwa kakandibaganula. Sihali n'oluywiri n'oluguma l'oko mitwe yenyũ olukandihera.
44027035	Neryo abere abĩbũga atya, Paũlo mwĩmya obundu, mwaha Nyamuhanga ewasĩngya emuliro w'abandu bosĩ, neryo mwatsũtsangabo, mwatsũka erirya.
44027036	Neryo abosĩ mobasĩkya omutima, mobalya akalyo.
44027037	Ĩtwe bosĩ ko twabya omo bwato, twabya bandu magana abiri n'amakũmĩ alinda n'endatu (276).
44027038	Neryo babere babĩũgũta, mobangũhya obwato, bakagusa engano y'omo ngetsi.
44027039	Neryo bwabere bwakya, mobataminya ekihugo ekyo, nĩkwa mobalangira obwerere bw'ekiharo ky'omusege, neryo mobasonda eritwala obwato b'oko musege oyo, kyamatokekana.
44027040	Neryo mobagusa esyongomo esyo, mobasĩgasyo omo ngetsi. Kandi mobakũndũla ebikoba ebikaboha omuti owakabindula obwato. Kandi mobasumba olukimba olw'emuliro w'obwato, neryo erihunga molyalolyabo oko musege.
44027041	Nĩkwa erĩhĩka omo masanga-sangano w'amagetsi, mobalolya obwato b'oko kitaka. Kandi omutwe w'obwato mwahatira, mwataswatoka erigenda, nĩkwa obwato mobwatsũka erisatangika enyũma busana n'amaka w'ebisunda by'engetsi.
44027042	Neryo abasĩrĩkanĩ mobayisunasuna erĩĩta bandu b'omũlĩkĩ, sihabye oyukatsiha n'eritswa.
44027043	Nĩkwa omukulu w'abasĩrĩkanĩ erĩgana, iniakasonda erĩlamya Paũlo, mwakakĩryabo erĩĩtabo, neryo mwahanabo ati abasĩ eritsiha batsũke eriyigusa omo magetsi, bahĩke oko kitaka.
44027044	Kandi ati abandi bakwamebo oko bisayi, n'abandi oko bihande-bihande by'obwato. Neryo abosĩ mobabala, mobahĩka oko kitaka ko ndeke.
44028001	Neryo twabere twabibala ndeke erĩhĩka oko kitaka, motwaminya kw'ekitsira ekyo kikahulawa mo Melĩta.
44028002	N'esyondũlanĩ syako mobatuyira ndeke kutsibu. Neryo embũla moyatsũka eriwa, nĩkwa busana n'embeho mobatwakĩrya omuliro, mobatũkokya ĩtwe bosĩ.
44028003	Nĩkwa Paũlo mwasenya obũlo bw'esyongwĩ, mwahĩrasyo oko muliro, neryo enzoka moyalũa mũsyo busana n'ekĩhũhanĩ ky'omuliro, neryo moyayĩrĩngalĩngĩra oko byala bya Paũlo.
44028004	Neryo esyondũlanĩ syako syabere syalangira enzoka ĩnĩnalerembĩre oko byala bya Paũlo, mobabwirana bati, Kwenene omundu oyũ nĩ mwĩtĩ. Kandi nomo anabiribala engetsi, erĩbanza sĩryetalĩga akabyaho.
44028005	Nĩkwa Paũlo mwakungutira enzoka eyo omo muliro, ĩsĩalĩtakwakĩ.
44028006	Nĩkwa abandu mobaganĩrya bati akandĩbĩmba, kutse eriwa ahisi n'erihola. Nĩkwa mobalindirira ndambĩ nyiri, mobalangira ĩsĩalĩtakwakĩ, mobabindula amalengekanĩa wabo, bati Paũlo ni nyamuhanga!
44028007	Nĩkwa hakũhĩ n'aho habya ebitaka bya Pũblĩo omukulu w'ekitsira ekyo. Naye mwatũkokya ndeke biro bisatu.
44028008	Neryo ĩse wa Pũblĩo abya alwere erĩhũhana n'erihita omusasi. Neryo Paũlo mwayamũkerya omo nyũmba, nĩkwa abere abisaba mwamũhĩra kw'ebyala, mwamũlamya.
44028009	Neryo omwatsi oyũ abere abibya atya, abandi bakonĩ bosĩ b'ekitsira ekyo mobasa uku Paũlo, mobalamĩbwa.
44028010	Mobatũsĩkya nibya, omo myatsi mingi y'eritukenga. Kandi omugulu twabya tũkalũayo omo bwato, mobatuha ebyosĩ ebyo twabya nabyo bwaga.
44028011	Neryo enyũma w'emikera ĩsatu, motwahongoka omo bwato bwa Alesandũrĩa obwabya bũsĩbĩreho oko mikera y'eritsuku. Obwato obũ bwabya ibukahulawa mo Esyonyamuhanga sy'Oluhasa.
44028012	Neryo motwahĩka oko mũyĩ w'e Sĩrakũse, nĩkwa motwĩkalaho ebiro bisatu.
44028013	N'erĩlũa eSĩrakũse, motwalaba omo bwato motwahĩka eRegĩo. Kandi enyũma w'ekiro kiguma, erihunga molyabuhirira, lĩkalũa elutambi lw'eyĩkwa, n'oko kiro ky'ebibiri motwahĩka ePũteolĩ.
44028014	Motweyayo abandi balĩkyetu, abatũbũlaya bati twĩkale nabo eyenga nguma. Ko twahĩka tutya eRoma.
44028015	Kandi abalĩkyetu b'eRoma, babere babĩowa omwatsi wetu, mobasa oko Katale k'eApĩa n'oko Manyũmba Asatu w'Abalalĩrĩrĩ, erĩhĩndana netu. Neryo Paũlo abere alangirabo, mwaha Nyamuhanga y'ewasĩngya, n'omutima wuwe mwasĩka.
44028016	Nĩkwa twabere twahĩka eRoma, Paũlo mwahabwa ehamũlĩ y'erĩĩkala aho wuwe iniawite omũsĩrĩkanĩ oyũkamũtegaya .
44028017	Neryo enyũma w'ebiro bisatu, Paũlo mwabirikira abakulu b'Abayũda erĩhĩndana. Neryo babere babĩhĩndana, mwabũga nabo ati, Balĩkyetu! Nomo nanabya isinditakola omwatsi oko bandu betu, kutse oko mitsye y'aboso-kulu wetu, mobanyibohera eYerũsalema, n'erinyiha oko Baroma.
44028018	Neryo Abaroma mobanyĩbũlĩrĩrya, kandi mobasonda erinyibohola, kusangwa mobatabana omwatsi owangaleka ĩbanyĩta.
44028019	Nĩkwa Abayũda babere babigana, monasangwa eriya uku Kaĩsarĩ, isinyiwite eky'erihandikirira ekihanda kyetu nibya.
44028020	Kyo kirialeka ĩnabũlya eribalolako n'erĩkanĩa nenyũ. Kusangwa ngaheka obuhulula obũ busana na Kristo, oyuli maha wa Ĩsraelĩ.
44028021	Nabo mobamubwira bati, Sitwetabana esyobarua sĩkalũa eYũdea busana nawe. Kandi sihali mundu mũlĩkyetu oyũkahĩka eno n'erĩtũlago kutse erĩbũga omwatsi mubi busana nawe.
44028022	Nĩkwa twanzĩre erĩowa amalengekanĩa wawe, kusangwa tũnasĩ abandu bakahula ekisomo ekĩ kyo nabi ehosĩ.
44028023	Neryo babere babilagana na Paũlo busana n'ekiro kiguma, abandu bangi mobamweya omo nyũmba yiwe aho abya ĩkere. Naye mwakanĩryabo erĩtsũka omo ngyakya-ngyakya erĩhĩka, omw'ĩgolo-golo, inĩakatũla omwatsi w'obwami bwa Nyamuhanga. Nĩkwa Paũlo mwalenga erĩsĩngabo busana n'omwatsi wa Yesu omo Migambo ya Musa n'amasako w'abamĩnyererĩ.
44028024	Abandi Bayũda mobasĩngwa omo bĩnywa biwe, nĩkwa abandi mobatĩkĩrĩrya.
44028025	Neryo mobagenda ibamabiponana, kandi Paũlo ĩnĩamabĩbũga ekĩnywa kiguma ati, Omũlĩmũ Abũyĩrĩre mwabũga kwenene n'aboso-kulu wenyũ omo bĩnywa by'omũmĩnyererĩ Ĩsaya,
44028026	ati, Ugende, ũbũge n'abandu aba uti, Mwasyahulikirira, n'erihulikirira, nĩkwa simwendisyaminya, Kandi mwasyalangira n'erĩyĩtegererya, nĩkwa sĩmwendĩsyaganĩrya.
44028027	Kusangwa omutima w'abandu aba abiribya omo bũtowa, Babirihoma amatwĩ wabo okw'owa, Kandi babĩrĩrĩba ameso wabo, Bakasyalangira n'ameso wabo, N'erĩowa omo matwĩ wabo, N'eriminya omo mitima yabo, n'erinyibindukira, Nyamuhanga atya, Nage ĩnalamyabo.
44028028	Neryo Paũlo mwabũga ati, Ĩnywe muminye ngoko erilama erĩ rya Nyamuhanga lyabiritumwa oko Bihanda. Nabo basyahulikirira nibya! [
44028029	Neryo Paũlo abere bĩbũga ebĩnywa ebĩ, Abayũda mobagenda, ibakakuba obuhaka bunene, omo katĩkatĩ kabo ĩbobene-bene.
44028030	Nĩkwa Paũlo mwĩkala emyaka ĩbĩrĩ, omo nyũmba eyo abya akayirihira ĩyowene-wene, ĩnĩakakokaya abosĩ abamũhĩkako.
44028031	Neryo mwatũla engulu y'obwami bwa Nyamuhanga, n'erĩkangĩrĩrya omwatsi w'Omukama Yesu Kristo butsira eriubaha, isihali oyũkamũkakĩraya.
45001001	Ĩngye Paũlo, omugombe wa Kristo Yesu n'omukwenda oyo Nyamuhanga abirikira n'erimusombola busana n'Engulu Yowene yiwe.
45001002	Engulu Yowene eyi Nyamuhanga alagayo erĩmbere omo muno w'abamĩnyerĩ buwe, kandi ĩsakĩre omo Masako abũyĩrĩre.
45001003	Engulu Yowene eyĩ ni y'Omugala wuwe, Omukama wetu Yesu Kristo. Naye abutawa ng'omundu omo lubuto lwa Dawĩdĩ.
45001004	Nĩkwa omo BuNyamuhanga buwe bũbũyĩrĩre, erĩlũbũka liwe oko baholĩ lĩkakangaya omo bũtokĩ bunene, Yesu kw'ali Mugala wa Nyamuhanga.
45001005	Busana na Kristo twabirihabwa olukogo kandi twabĩrĩhĩrwa mo bakwenda buwe, erisondola abandu b'ebihanda byosĩ erĩmwĩkĩrĩrya n'erimukenga.
45001006	Nenyũ nibya ĩnywe muli eRoma, Nyamuhanga abiribabirikira eribya bandu ba Yesu Kristo.
45001007	Neryo ngabasakira ĩnywe, ab'eRoma, abo Nyamuhanga abirianza n'eribabirikira eribya bana buwe. Nyamuhanga Tata wetu, n'Omukama Yesu Kristo, abahe olukogo n'obuholo.
45001008	Ngatsũka eriha Nyamuhanga wage y'ewasĩngya busana na Yesu Kristo, busana nenyũ ĩnywe bosĩ. Kusangwa erĩkĩrĩrya lyenyũ lĩkatũlawa omo kihugo kyosĩ.
45001009	Kusangwa Nyamuhanga nĩ mũlangĩrĩ wage, oyo ngakolera n'omutima wage gosĩ omo mũbĩrĩ w'Engulu Yowene y'Omugala wuwe, anasĩ ngoko ngabahula emigulu yosĩ omw'isaba, lyage, butsira erĩũmbya.
45001010	Ngabũlaya omw'isaba lyage nyiti omw'isonda lya Nyamuhanga, kumbe ĩnahĩka eyo eribabana.
45001011	Kusangwa nyĩbakwĩre olukando lw'eribalolako, inatoka eribaha emyatsi y'Omũlĩmũ, imwatoka erihangana ndeke.
45001012	Nyiti itwatoka erĩsĩkanĩa emitima omw'ĩkĩrĩrya lyenyũ n'eryage ĩtwe bosĩ.
45001013	Nyanzĩre imwaminya ndeke, balĩkyetu, ko nalenga esyongendo nyingi eriyabalolako. Nĩkwa nabĩrĩkakĩrĩbwa kandi n'akandi. Nabya nyanzĩre eribana abandu busana na Nyamuhanga omo katĩkatĩ kenyũ, ngoko twabanabo, omo katĩkatĩ k'ebindi bihanda.
45001014	Indi m'omwĩnda w'abandu bosĩ, abasĩ ebarua n'abayĩra, ow'amenge, n'oyũtasĩkĩ.
45001015	Neryo ĩngye indi n'omũhwa w'erĩbatũlĩra Engulu Yowene, ĩnywe muli eRoma.
45001016	Kandi sĩnyĩkwĩre esĩsonĩ busana n'Engulu Yowene, kusangwa nĩ bũtokĩ bwa Nyamuhanga, obũkalamaya obuli mundu oyũkĩkĩrĩraya, erĩtsũka oko Bayũda, n'akandi oko bandu b'ebindi bihanda nibya.
45001017	Kusangwa Engulu Yowene ĩkatũbĩsũlĩra ngoko Nyamuhanga akatũngananaya omundu embere siwe, omw'ĩkĩrĩrya lisa, ngoko kĩsakĩre kiti, Nĩkwa oyukatunganana embere sya Nyamuhanga busana n'erĩkĩrĩrya asyakota.
45001018	Kusangwa erikarama lya Nyamuhanga lyabĩrĩbĩsũlwa, lĩkalũa elubula busana n'ebyosĩ ebitatunganene by'abandu, n'ebitekenga Nyamuhanga. Kusangwa omo nzira nyibi yabo bakakakĩraya eky'ekwenene eriminyikala.
45001019	Kusangwa ebyasĩbwe bya Nyamuhanga byabĩrĩmĩnyĩkalĩbwa kubo, kusangwa Nyamuhanga abĩrĩmĩnyĩsyabo.
45001020	Erĩtsũka omugulu Nyamuhanga ahangika ekihugo, emyatsi ya Nyamuhanga eyitalolawako, y'obũtokĩ buwe bw'erikota, n'Obunyamuhanga buwe, byabiriminyikala ndeke-ndeke omo bindu ebyo ahangika. Neryo abandu sibawite eky'erĩyĩhambũlyamo.
45001021	Kusangwa nomo banabya basĩ Nyamuhanga, mobatamũsĩkya nga Nyamuhanga, kutse erimuha ewasĩngya. Amalengekanĩa wabo abiribya buyira, kandi omwĩrĩmya abiringira omo mitima mĩkĩrũ yabo.
45001022	Bakayihalamba ng'ab'amenge, kwesĩ ibabiribya bakĩrũ.
45001023	Mobahĩnganĩa olukengerwa lwa Nyamuhanga olutetsanda, omo bĩsosekanĩo by'abandu abakatsanda, n'eby'esyonyonyũ, n'eby'esyonyama, n'esikakululuka.
45001024	Busana n'emyatsi eyĩ, Nyamuhanga mwalekabo ati bakwame esyongumbu sy'emitima yabo, n'erikola ebĩtĩsĩrĩre. Kandi bakakola emyatsi y'esĩsonĩ omo mibiri yabo.
45001025	Bakahĩnganaya ekwenene ya Nyamuhanga omo mabehĩ, ĩbaramya n'erikolera ekyahangikawa butsira Omũhangĩkĩ oyutolere eripipwa kera na kera! Amina.
45001026	Busana n'ebĩ, Nyamuhanga mwalekabo erikwama esyongumbu syabo sy'esĩsonĩ, N'abakalĩ ĩbakahĩnganaya emyatsi y'obũkalĩ omo myatsi eyite y'obũkalĩ.
45001027	N'abalume nabo ibakaleka emyatsi eyitolere erikola n'omũkalĩ, ibakabeberera omo syongumbu syabo, omulume iniakakola n'ogundi mulume eby'esĩsonĩ. Aba bakabana omwisi wabo eririha eritolere erĩhalya lyabo.
45001028	Kusangwa bakagana erĩrĩga Nyamuhanga omo bũlengekanĩa bwabo, Nyamuhanga mwalekabo omo bũlengekanĩa bũtsandĩre erikola emyatsi itatolere.
45001029	Boswĩre mw'ebitatunganene, n'ebibi, n'erirumwa, n'omwaga, boswĩre n'eritsura, erĩĩta, n'amalwa, eriteba, erirega abandi, n'eritonga nabi,
45001030	bakaIega abandu, bakakwa Nyamuhanga y'obusu, bakapona, bakayanza, bakayihalamba, bakayibanira emĩsĩndo yosĩ y'ebibi. Kandi sĩbalĩowa ababutabo.
45001031	Sibaliminya, bakatwa erilagana lyabo, sibawite olwanzo, sibeganyira mundu.
45001032	Kandi nomo banabya basĩ Emigambo ya Nyamuhanga eyĩkabũga iti, abakakola emyatsi eyĩ, batolere ibahola; nomo banabya basĩ ebĩ, bakakolabyo, kandi bakasĩma abandu abakakolabyo.
45002001	Neryo uwe mundu ukatswera omwatsi, suwite eky'erĩyĩhambũlyamo. Omugulu ukatswera ogundi, ũkayĩsĩnga. Kusangwa uwe ukatswera, nawe ukakola emyatsi eyo.
45002002	Tũnasĩ ko Nyamuhanga akatswera omo kwenene omugulu akatswera abandu abakakola emyatsi eyĩ.
45002003	Nawe ũtĩkĩ? Uwe ukatswera abakakola emyatsi eyĩ, nawe unemukolayo! Uti wasyabala eritswera lya Nyamuhanga kwehĩ?
45002004	Kutse ukapona obubuya buwe bunene, n'erisasira liwe, n'eririndirira liwe kwehĩ? Sĩwasĩ ngoko bubuya bwa Nyamuhanga bũkakũkolaya okw'ibindula omutima n'erireka ebibi kwehĩ?
45002005	Nĩkwa busana n'obutsibu b'omutima wawe owatebinduka, ukayibikyira erihitana oko kiro ekyo ky'erihitana lya Nyamuhanga n'eritswera litunganene riwe lyasyabĩsũlwa.
45002006	Nyamuhanga asyaliha obuli mundu ng'emĩbĩrĩ yiwe ko yiri.
45002007	Nyamuhanga asyaha engebe y'erikota oko bakayitsingirira omo mikolere yowene, ibakasonda olukengerwa, n'erĩsĩkya n'ebitehola.
45002008	Nĩkwa erihitana n'erikarama lya Nyamuhanga lyasyabya oko bakayanza, n'erigana erĩowa eby'ekwenene, nĩkwa bakakwama ebitatunganene.
45002009	Hasyabya eriagalwa n'obũlĩge oko buli mundu oyukakola ebibi, erĩtsũka oko Bayũda, n'akandi oko mundu w'ebindi Bihanda.
45002010	Nĩkwa hasyabya olukengerwa, n'erĩsĩkĩbwa, n'obuholo oko buli mundu oyukakola ebibuya, erĩtsũka oko Bayũda, n'akandi oko bandu b'ebindi Bihanda.
45002011	Kusangwa Nyamuhanga sialisombola ebitaga.
45002012	Nĩkwa abosĩ abakakola nabi, isibawite Emigambo, basyahera butsira Migambo. Kandi abosĩ abakakola nabi, ibanawite Emigambo, basyatswerwa omo Migambo.
45002013	Kusangwa Nyamuhanga sĩalĩtũngananaya abakowa Emigambo omo matwĩ masa. Nĩkwa abakakola ebyo Migambo ikahana, bo basyatũngananĩbwa.
45002014	Kusangwa Ebihanda sibiwite Migambo nĩkwa omugulu bakakola ebyo Migambo ikategeka n'omutima owene, bakahĩra emigambo yabo, nomo batanawite Emigambo.
45002015	Kusangwa bakakangaya emikolere y'Emigambo ng'ĩsakĩre omo mitima yabo. Obunya-mutima bwabo bũkakangaya ko biri bitya. Amalengekanĩa wabo akahandikirirabo kutse erihanganirabo.
45002016	Engulu Yowene eyo ngatũlaganaya iti, Ko kyasyabya kitya oko kiro Nyamuhanga asyatswera, omwisi wa Kristo Yesu, emyatsi n'amalengekanĩa w'abandu ebĩbĩsamĩre.
45002017	Nawe, wamayahula mo Mũyũda, ukayiketera Emigambo, kandi ukayihalamba umu Nyamuhanga.
45002018	Kandi uti ũnasĩ erisonda lya Nyamuhanga, kandi uti ũnasĩ eriyisoga emyatsi itolere, kusangwa wabiryiga Emigambo.
45002019	Kandi uti wabiriminya k'uli mũsondolĩ w'esyondĩmatĩme, ekyakakala busana n'abandu abali omo mwĩrĩmya,
45002020	kandi uli mũkangĩrĩrya w'abakĩrũ, n'omwĩgĩsya w'abana. Uti uwite omo Migambo amenge gosĩ n'ekwenene.
45002021	Neryo uwe ũkakangĩrĩraya abandi, sũlĩyĩkangĩrĩraya kwehĩ? Uwe ũkatũlago uti, omundu syĩbe, nawe ũkĩba kwehĩ?
45002022	Ũkabũga uti omundu ĩsyasĩngĩra, nawe ũkasĩngĩra kwehĩ? Uwe ukagana esyosanamu syo kutsibu, ũkahũnga ebindu omo syohekalũ kwehĩ?
45002023	Ukayihalamba omo Migambo, sulihemula Nyamuhanga omugulu ũkahalaya oko Migambo kwehĩ?
45002024	Kusangwa kĩsakĩre kiti, Erĩna lya Nyamuhanga likatsumawa omo katĩkatĩ k'Ebihanda, busana nenyũ Abayũda.
45002025	Kusangwa eribana liwite endũndĩ ndeke, wamabya ukakola Emigambo. Nĩkwa wamahalya oko Migambo, eribana lyawe likabya ng'eritendibana.
45002026	Neryo omundu oyutabwene amakwama ebikahamulawa n'Emigambo, Nyamuhanga siendisyamuganza ng'oyubwene kwehĩ?
45002027	Neryo omundu oyutabwene, kusangwa akakwama ndeke emyatsi y'Emigambo, siendisyabatswera kwehĩ? nĩkwa, nomo munawite ebĩnywa by'Emigambo n'akandi mũkabanĩbawa, nĩkwa mũkahalaya oko Migambo.
45002028	Kusangwa omundu sĩ Mũyũda busana n'omubiri, kutse erĩbanĩbwa si ry'omubiri.
45002029	Nĩkwa omundu nĩ Mũyũda oyuli Mũyũda omo mutima wuwe, ĩnĩabĩrĩbanĩbwa omo mutima busana n'omũbĩrĩ w'Omũlĩmũ Abũyĩrĩre, butsira n'ebĩnywa by'Emigambo. Omundu oyo akapipawa na Nyamuhanga, butsira bandu.
45003001	Neryo nĩ ndũndĩ eribya Mũyũda kwehĩ? Kutse eribana likakuba lwahi kwehĩ?
45003002	Linawite endũndĩ omo myatsi yosĩ. Erĩtsũka Nyamuhanga mwahĩra erĩkangĩrĩrya liwe omo byala by'Abayũda.
45003003	Neryo abandu bamabya bakalegula, eriregula lyabo lyasyalũsya eritendiregula lya Nyamuhanga kwehĩ?
45003004	Iyihi n'ahake. Nĩkwa Nyamuhanga aminyikale mo w'ekwenene, n'obuli mundu abye mũbehĩ. Ngoko kĩsakĩre kiti, Omo bĩnywa byawe ubanike n'eritunganene, Kandi ĩwasĩngana omo lubanza.
45003005	Nĩkwa eritenditunganana lyetu lyamakangya eritunganene lya Nyamuhanga, tũbũgekĩ kwehĩ? Nyamuhanga siatunganene omugulu akatuhitanako kwehĩ? (ngabũga ng'abandu).
45003006	Iyihi, n'ahake. Nyamuhanga amabya isiatunganene, asyatswera ekihugo ky'ati kwehĩ?
45003007	Nĩkwa eribiha lyage lyamakangya ndeke ekwenene ya Nyamuhanga, n'erimuha olukengerwa, busana nakĩ nyikinatswerawa ng'omukola-nabi kwehĩ?
45003008	Tũbũge tuti, Tukole nabi busana n'erireta ebibuya kwehĩ? Abandi bakatulega bati, tũkabũga tutya. Basyasĩngwa ngoko litolere.
45003009	Neryo ĩtwe Abayũda tũlabĩre abandi bosĩ kwehĩ? Iyihi, kusangwa twabĩrĩhandĩkĩrĩrya Abayũda n'ab'ebindi Bihanda, abosĩ tuti bali kw'ebibi.
45003010	Ngoko kĩsakĩre kiti, Sihali mundu n'omuguma oyutunganene;
45003011	Sihali oyukaminya, Sihali oyukasonda-sonda Nyamuhanga;
45003012	Abosĩ babirikitira emũsĩke, babiribya buyira, Sihali oyukakola ebibuya, sihali n'omuguma;
45003013	Obuno bwabo buli ng'eyisinda eyĩtalĩbĩre; Bakateba omo syondimi syabo. Obuti bw'esyonzoka bũkalũa omwisi w'emĩnywa yabo.
45003014	Erĩbũga lyabo lyoswĩre n'eritakira n'erikaliha.
45003015	Ebisando byabo bikanguha erĩũta omusasi.
45003016	Erĩherya n'obũlĩge biri ehosĩ bakaya.
45003017	Sĩbasĩ enzira y'obuholo.
45003018	Kandi sibetaminya eriubaha Nyamuhanga.
45003019	Neryo tũnasĩ ebyosĩ Emigambo yĩkabũga, ĩkabũga busana n'abandu abakakwama Emigambo, abandu bosĩ basĩngawe, n'ekihugo kyosĩ kibye k'olubanza lwa Nyamuhanga.
45003020	Kusangwa sihali mundu oyo wasyatũngananĩbwa embere sya Nyamuhanga busana n'erikola Emigambo. Kusangwa Emigambo ĩkamĩnyĩsaya abandu ko bakakola nabi.
45003021	Nĩkwa lino kyabĩrĩmĩnyĩsĩbwa ko Nyamuhanga akatũngananaya abandu butsira busana n'Emigambo. Kandi Emigambo n'abamĩnyererĩ bĩkatũla omwatsi w'eritunganene erĩ.
45003022	Nĩkwa Nyamuhanga akatũngananaya abandu busana n'erĩkĩrĩrya Yesu Kristo. Eritunganene erĩ ni ry'abandu bosĩ abakĩkĩrĩraya Kristo, kusangwa sialisombola mundu.
45003023	Nĩkwa abandu bosĩ babirikola ebibi, kandi sĩbehĩka oko lukengerwa lwa Nyamuhanga.
45003024	Nyamuhanga akatũngananaya abandu omo lũsũnzo lw'olukogo luwe busana n'erĩtongolĩbwa, erikabanika busana na Kristo Yesu.
45003025	Kusangwa Nyamuhanga mwatuma Yesu Kristo erĩũta omusasi wuwe eribya mbanulo busana n'abandu abakĩkĩrĩraya. Nyamuhanga . mwamutuma busana n'erĩkangya ngoko akatũngananaya abandu. Kusangwa Nyamuhanga mwalindirira, mwakĩrũkya ameso oko bibi ebyakolawa kera;
45003026	iniatoka erĩkangya eritunganene riwe oko mugulu ono. Atya, Nyamuhanga akakangaya kw'atunganene, kandi kw'akatũngananaya omundu oyũkĩkĩrĩraya Yesu.
45003027	Neryo eky'eriyipipira kiri hahi kwehĩ? Sikiri. Busana nakĩ sikiri kwehĩ? Ni busana n'erikola Emigambo kwehĩ? Iyihi, nĩkwa ni busana n'erĩkĩrĩrya.
45003028	Kusangwa ĩtwe tuti, omundu akatũngananĩbawa busana n'erĩkĩrĩrya, butsira erikola Emigambo.
45003029	Ko Nyamuhanga ni w'Abayũda basa kwehĩ? Si Nyamuhanga w'Ebihanda nibya kwehr? Ega, ni w'Ebihanda nibya.
45003030	Nyamuhanga ni muguma, naye asyatũngananĩa Abayũda omw'ĩkĩrĩrya lyabo, kandi asyatũngananĩa Ebihanda busana n'erĩkĩrĩrya lyabo.
45003031	Neryo tũkaganaya Emigambo busana n'erĩkĩrĩrya kwehĩ? Iyihi, n'ahake. Nĩkwa tũkahanganaya Emigambo.
45004001	Neryo tũbũgekĩ busana na Abrahamũ, so-kulu w'ekihanda kyetu kwehĩ? Mwabanakĩ kwehĩ?
45004002	Kusangwa kumbe Abrahamũ alĩtũngananĩbawa busana n'emĩbĩrĩ, kumbe awite omwatsi w'eriyihalambira, nĩkwa siawitego embere sya Nyamuhanga.
45004003	Kusangwa Amasako atĩkĩ kwehĩ? Ati, Abrahamũ mwĩkĩrĩrya Nyamuhanga, neryo Nyamuhanga mwamuganziralyo mo litunganene.
45004004	Oyukakola omũbĩrĩ akalihawa; nĩkwa oluhembo luwe siluliganzawa ng'olũsũnzo, nĩkwa ng'obũhĩngĩ.
45004005	Nĩkwa oyutakola omũbĩrĩ, nĩkwa akĩkĩrĩraya oyũkatũngananaya abandu babi, erĩkĩrĩrya liwe likaleka iniaganzwa mo mutunganene.
45004006	Ngoko Dawĩdĩ akahula obutseme bw'omundu oyo Nyamuhanga abiriganza mo mutunganene butsira busana n'emĩbĩrĩ yiwe. Dawĩdĩ ati,
45004007	Obutseme buli oko babiribuyirwa kw'amalolo wabo, Kandi obutseme buli ukw'abo ebibi byabo byabĩrĩkũnĩngĩrwa na Nyamuhanga.
45004008	Obutseme buli oko mundu oyo Omukama siendisyamuganzira kw'ebibi biwe.
45004009	Obutseme obũ ni bw'abandu babwene basa, kutse busana n'abatabwene nibya kwehĩ? Kusangwa tuti, ngoko kĩsakĩre kiti, Abrahamũ mwaganzwa mo mutunganene busana n'erĩkĩrĩrya liwe.
45004010	Abrahamũ aganzawa mo mutunganene omugulu abya abwene kutse omugulu abya atabwene kwehĩ? Aganzawa atya omugulu abya atabwene, neryo mwabanĩbwa enyũma.
45004011	N'erĩbanĩbwa liwe lyabya ekiminyikalo, erĩmĩnyĩsya ngoko Nyamuhanga mwamuganza mo mutunganene busana n'erĩkĩrĩrya, isiabwene. Abrahamũ atoke eribya tata w'abosĩ abakĩkĩrĩraya Nyamuhanga isibabwene, baganzawe mo batunganene.
45004012	Kandi atoke eribya tata w'ababwene, nĩkwa si busana n'erĩbanĩbwa lyabo, nĩkwa kusangwa bakakwama emikolere y'erĩkĩrĩrya lya tata wetu ye Abrahamũ, oyo wĩkĩrĩraya isiabwene.
45004013	Kusangwa Nyamuhanga mwalaga Abrahamũ n'olubuto luwe ati, Ekihugo kyasyabya kiwe. Erilaga erĩ siryabya busana n'erikwama Emigambo, nĩkwa kusangwa mwaganzwa mo mutunganene busana n'erĩkĩrĩrya liwe.
45004014	Kusangwa omwandu amabanika busana n'erikwama Emigambo, erĩkĩrĩrya ini buyira n'erilaga lya Nyamuhanga ini buyira.
45004015	Kusangwa Emigambo yikaleta erihitana lya Nyamuhanga, nĩkwa ahate Migambo sihali erĩhalya.
45004016	Busana n'omwatsi oyũ, Erĩlaga ly'omwandu ni busana n'erĩkĩrĩrya. Kusangwa lĩkahĩka busana n'olukogo lwa Nyamuhanga, erilaga eryo iryatoka eribya kwenene oko lubuto losĩ lwa Abrahamũ. Kandi si busana n'abo basa abakakwama Emigambo, nĩkwa nibya busana n'abakakwama erĩkĩrĩrya nga Abrahamũ, oyuli tata wetu ĩtwe bosĩ.
45004017	Ngoko kĩsakĩre kiti, Nabirikuyira mo tata w'ebihanda bingi. Neryo erilaga likabya kwenene uku Nyamuhanga, oyo Abrahamũ ĩkĩrĩraya. Nyamuhanga akaha engebe oko baholĩ, kandi akabũga n'emyatsi eyiteho iyabyaho.
45004018	Abrahamũ mwĩkĩrĩrya n'eribya n'amaha omugulu hate omwatsi w'eriha amaha. Busana n'ekĩ mwabya tata w'ebihanda bingi, ngoko kyabũgawa kiti, Olubuto lwawe lwasyabya lutya.
45004019	Kandi erĩkĩrĩrya liwe molitoloba omugulu aganĩraya omwatsi w'omubiri wuwe ĩnĩakĩsĩya iniahola, kusangwa abya w'emyaka hakũhĩ n'erĩgana liguma. Kandi kusangwa Sara abya mugumba.
45004020	Abrahamũ mwatatika-tika erĩkĩrĩrya erilaga lya Nyamuhanga, nĩkwa mwayitsinga omw'ĩkĩrĩrya, mwapipa Nyamuhanga.
45004021	Kusangwa abya ĩnĩabĩrĩrĩga omo mutima wuwe ati, Nyamuhanga angatoka erĩberererya erilaga liwe.
45004022	Neryo ngoko kĩsakĩre, Nyamuhanga mwamuganza mo mutunganene.
45004023	Ebĩnywa ebĩ bĩkabũga biti, Mwaganzwa mo mutunganene, mobitasakwa busana naye musa.
45004024	Nĩkwa mobyasakwa busana netu nibya. Ĩtwe twasyaganzwa mo batunganene ĩtũkĩkĩrĩraya ukw'oyo walũbũkaya Omukama wetu Yesu oko baholĩ.
45004025	Yesu mwatwalwa oko luholo busana n'amalolo wetu, neryo mwalũbũkĩbwa erituyira mo batunganene.
45005001	Neryo kusangwa twabiriyirwa mo batunganene busana n'erĩkĩrĩrya, tunawite obuholo uku Nyamuhanga, n'obuholo obo mobwahĩka busana n'Omukama wetu Yesu Kristo.
45005002	Iye abĩrĩtũhĩra omwisi w'olukogo olo lwa Nyamuhanga busana n'erĩkĩrĩrya, aho twimene ndeke. Kandi tukatsema omo maha w'erisangira olukengerwa lwa Nyamuhanga.
45005003	Nĩkwa tukatsema omo malĩge wetu, kusangwa tũnasĩ obũlĩge bukaleta erĩyĩyĩnĩa.
45005004	N'erĩyĩyĩnĩa likaleta erĩsĩmwa na Nyamuhanga, n'erĩsĩmwa likaleta amaha.
45005005	Kandi amaha sialituteba, kusangwa Omũlĩmũ Abũyĩrĩre ogo Nyamuhanga atuha, abĩrĩũtũlĩra olwanzo lwa Nyamuhanga omo mitima yetu.
45005006	Kusangwa omugulu twabya butsira maka, Kristo mwaholera abakola-nabi, oko mugulu Nyamuhanga ayisoga.
45005007	Lĩkalĩre busana n'omundu eriholera omundu oyutunganene, nĩkwa, kwamũhwa omundu anganahanda omutima eriholera omundu mubuya.
45005008	Nĩkwa Nyamuhanga akakangaya olwanzo luwe busana netu, kusangwa omugulu twabya tukine bakola-nabi, Kristo mwatuholera.
45005009	Neryo twamabya twabiriyirwa mo batunganene busana n'omusasi wuwe, neryo kwilaba aho, Kristo asyatũlamya okw'ihitana lya Nyamuhanga.
45005010	Nĩkwa twabya nzĩgũ sya Nyamuhanga, neryo mwatũsanganĩa omo luholo lwa Mugala wuwe; nĩkwa kwilaba aho, kusangwa twabĩrĩsanganĩbwa, twasyalamĩbwa omo ngebe ya Kristo!
45005011	Neryo kandi kwilaba aho, tukatsema uku Nyamuhanga busana n'Omukama wetu Yesu Kristo, oyo wabĩrĩtũsanganĩa na Nyamuhanga.
45005012	Neryo ebibi mobyahĩka munakihugo busana n'omundu muguma, n'oluholo molwingira busana n'ekibi kiwe, neryo litya oluholo molwahĩka oko bandu bosĩ, kusangwa abosĩ mobakola ebibi.
45005013	Ebibi mobyabya omo kihugo embere w'erihuluka ly'Emigambo; nĩkwa ebibi mobitaganzwa ahate Migambo.
45005014	Nĩkwa oluholo molwatabala oko bandu erĩtsũka uku Adamu n'erĩhĩka uku Musa; nibya molwatabala oko batakola ekibi ekiringene ng'erĩlolo lya Adamu.
45005015	Adamu ali ng'ekĩsosekanĩo ky'oyukandisyasa. Nĩkwa olũsũnzo lwa Nyamuhanga silulingene n'erĩhalya lya Adamu. Kusangwa erĩhalya ly'omundu muguma molyaleta oluholo l'oko bandu bangi. Nĩkwa olukogo lwa Nyamuhanga ni lunene kw'aho, n'olũsũnzo busana n'olukogo lw'omundu muguma, ye Yesu Kristo lwasyakanyirira oko bandu bangi.
45005016	N'akandi olũsũnzo lwa Nyamuhanga silulingene n'ekibi ky'omundu muguma; kusangwa olubanza lw'erĩhalya liguma lo lwaleta omusango, nĩkwa olũsũnzo lw'olukogo lũkalũsaya omusango w'amalolo mangi.
45005017	Kusangwa erĩhalya ly'omundu muguma molyaleka oluholo ilwatabala busana n'omundu oyo; kwilaba aho, omundu muguma ye Yesu Kristo akaleka abandu abakangirira olukogo lunene n'olũsũnzo lw'eritunganene, ibatabala omo ngebe busana na Yesu Kristo.
45005018	Neryo ngoko erĩhalya liguma molyahĩra abandu bosĩ kw'omusango; litya erikola eritunganene liguma likabohola abandu bosĩ, n'erihabo engebe.
45005019	Kusangwa busana n'erĩtendĩowa ly'omundu muguma, abandu bangi mobayirwa mo bakola-nabi, neryo litya busana n'erĩowa ly'omundu muguma, abandu banene basyayirwa mo batunganene embere sya Nyamuhanga.
45005020	Emigambo moyahĩka erireka erĩhalya iryakanyirira. Nĩkwa aho ebibi byakanyirira, olukogo lwa Nyamuhanga molwakanyirira kutsibu.
45005021	Neryo ngoko ebibi byatabala omo luholo, litya olukogo lwa Nyamuhanga lukatabala omo litunganene, n'erireta engebe y'erikota busana n'Omukama wetu Yesu Kristo.
45006001	Tũbũge tũtĩkĩ kwehĩ? Tukwamirire ebibi, olukogo lwa Nyamuhanga ilwatoka erikanyirira kwehĩ?
45006002	Iyihi n'ahake. Ĩtwe twamahola oko bibi, twanganatoka eriswabya omo bibi kwehĩ?
45006003	Sĩmwasĩ kwehĩ? ĩtwe bosĩ ngoko twabatĩsĩbawa erimatikana na Kristo ĩtwabĩrĩbatĩsĩbwa erĩmatana n'oluholo luwe kwehĩ?
45006004	Neryo omo lũbatĩso lwetu twabiritabwa haguma na Kristo omo luholo luwe, neryo ngoko Kristo alũbũkĩbawa oko baholĩ omo lukengerwa lwa Tata, litya netu itwatoka erirendera omo mibere y'engebe nyihya-nyihya.
45006005	Kusangwa twamabohana naye omo luholo luwe, kwenene litya twasyabya buguma naye omw'ĩlũbũka liwe,
45006006	kusangwa tũnasĩ ngoko mundu wetu wa kera abiribambwa oko musalaba haguma na Kristo, neryo amalengekanĩa w'ebibi atoke erĩherĩbwa, situbye kandi abakobe b'ebibi.
45006007	Kusangwa oyo wabirihola, abiriboholwa oko maka w'ebibi.
45006008	Neryo twamabya twabirihola haguma na Kristo, tũkĩkĩrĩraya ko twasyabyaho haguma naye.
45006009	Tũnasĩ Kristo abĩrĩlũbũkĩbwa oko baholĩ, isiendisyaswahola na kera; oluholo silukimuwite ko hamũlĩ.
45006010	Kusangwa omo luholo luwe, mwahola busana n'ebibi engendo nguma nyisa; na lino engebe yiwe ikabyaho busana na Nyamuhanga.
45006011	Nenyũ nibya muyiganze ng'abaholĩ oko bibi, nĩkwa ng'abaliho uku Nyamuhanga busana n'erimatikana na Kristo Yesu.
45006012	Simuleke ebibi bikabatabalako omo mibiri yenyũ y'erihola, ebikaleka ĩmwowa esyongumbu sy'omubiri.
45006013	Kandi simuhe ebĩtsũko by'emibiri yenyũ busana n'ebibi, erikola ebitatunganene; nĩkwa muyihe uku Nyamuhanga ng'abandu ababĩrĩlũbũka oko baholĩ, kandi muhe ebĩtsũko byenyũ uku Nyamuhanga, bikole ebitunganene.
45006014	Kusangwa ebibi sibikibawite ko hamũlĩ, kusangwa simuli oko Migambo nĩkwa oko lukogo lwa Nyamuhanga.
45006015	Neryo, tũkolekĩ kwehĩ? Tukole ebibi kusangwa situli omo Migambo, nĩkwa omo lukogo lwa Nyamuhanga kwehĩ? Iyihi, n'ahake!
45006016	Sĩmwasĩ ngoko mugulu mukayiha oko mundu erĩmowa ng'omukobe, kwenene muli bakobe b'oyo mũkowa, amabya w'ebibi, akaleta oluholo, amabya w'erĩowa, akabayira mo batunganene.
45006017	Nĩkwa wasĩngya uku Nyamuhanga, kusangwa nomo mwanabya bakobe b'ebibi erĩmbere, lino mũkowa n'omutima gosĩ erĩkangĩrĩrya ly'ekwenene eryo mwahabawa.
45006018	Kandi momwaboholwa oko bibi, n'eribya bakobe b'eritunganene.
45006019	Ngabũga omobĩnywa by'abandu busana n'obolo-bolo bw'omubiri wenyũ. Ngoko mwabya mukaha ebĩtsũko byenyũ ng'abakobe b'ebĩtĩsĩrĩre n'ebibi, ebikaleta emigendere mibi, neryo lino muhe ebĩtsũko byenyũ ng'abakobe b'eritunganene erikaleta emigendere mĩbũyĩrĩre.
45006020	Omugulu mwabya bakobe b'ebibi, mwabya bwĩranda oko litunganene.
45006021	Neryo momwabana endũndĩ yahi omo myatsi eyo eyikabahemula lino kwehĩ? Kusangwa endũlĩ y'emyatsi eyo ni luholo.
45006022	Nĩkwa lino mwabiriboholwa oko bibi, mwabiribya bakobe ba Nyamuhanga, mukabana endũndĩ y'eribya n'emigendere mĩbũyĩrĩre, n'endũlĩ ni ngebe y'erikota.
45006023	Kusangwa obũhĩngĩ bw'erikola ebibi ni luholo, nĩkwa olũsũnzo olũkalũa uku Nyamuhanga ni ngebe y'erikota busana n'erimatikana na Kristo Yesu, Omukama wetu.
45007001	Sĩmwasĩ, balĩkyetu, ngabũga oko basĩ Emigambo, ngoko Emigambo iwite ehamũlĩ oko mundu omugulu gosĩ akineho kwehĩ?
45007002	Kusangwa omũkalĩ oyũhĩkĩbwe abohĩre ũkw'ĩba wuwe omugulu gosĩ akineho; nĩkwa ĩba wuwe amahola, iniamaboholwa oko mugambo owamuboha ũkw'ĩba wuwe.
45007003	Neryo ĩba wuwe amabya akineho, omũkalĩ oyo amĩkala n'ogundi mulume, asyahulwa mo mũsĩngĩrĩ; nĩkwa ĩba wuwe amahola, nĩ mwĩranda omo migambo. Sĩ mũsĩngĩrĩ amahĩkĩbwa n'ogundi mulume.
45007004	Ko liri ritya busana nenyũ, balĩkyetu, mwabirihola oko Migambo busana n'omubiri wa Kristo owahola, imwatoka eriherukira oko gundi, oyo walũbũkĩbawa oko baholĩ, imwatoka erireta endũndĩ busana na Nyamuhanga.
45007005	Kusangwa omugulu twabya n'amalengekanĩa w'omubiri, esyongumbu nyibi sy'omubiri esyahuluka busana n'Emigambo, mosyakola omo bĩtsũko byetu erituletera oluholo.
45007006	Nĩkwa lino twabiriboholwa oko Migambo, kusangwa twabirihola oko myatsi eyabya ikatuboha. Neryo tukakola omo nzira nyihya-nyihya y'Omũlĩmũ, butsira eya kera y'Amasako.
45007007	Neryo tũbũge tũtĩkĩ kwehĩ? Tuti Emigambo ni bibi kwehĩ? Iyihi n'ahake! Emigambo yo yaleka inaminya ebibi ngoko biri. Kusangwa sinaminya erirumwa nga nĩkĩ, kumbe Migambo ĩtabũga iti, Subye ukarumawa.
45007008	Nĩkwa ebibi mobyabana omwanya omo bihano, mobyakola-kola omo mutima wage emĩsĩndo yosĩ y'erirumwa; kusangwa ahate Migambo, ebibi biri ng'ekindu kĩholĩre.
45007009	Nage nabyaho nyite oko Migambo; nĩkwa omugulu ekihano kyahĩka ebibi mobyasuba, nage monahola.
45007010	N'ekihano ekyahĩrawa busana n'erireta engebe, mokyanyiretera oluholo.
45007011	Kusangwa ebibi mobyabana omwanya busana n'ebihano, mobyandeba, kandi mobyanyĩta busana n'ebihano.
45007012	Neryo Emigambo ĩbũyĩrĩre, kandi ekihano kĩbũyĩrĩre, kitunganene, kandi ni kibuya.
45007013	Neryo ekindu kibuya mokyanyiretera oluholo kwehĩ? Iyihi n'ahake. Nĩkwa ni bibi ebyaletalo, ibikakola omo nzira y'ekindu kibuya erĩnyĩta, ibyatoka eriminyikala kwenene ng'ebibi. Neryo busana n'ebihano, ebibi bikabanika mo nabi kutsibu.
45007014	Kusangwa tũnasĩ ngoko Emigambo nĩ y'ekĩrĩmũ; nĩkwa ĩngye indi w'omubiri, nabĩrĩgũlĩbwa ng'omukobe w'ebibi.
45007015	Ĩngye sindiminya ebyo ngakola; kandi sindikola ebyo nyanzĩre erikola, nĩkwa ngakola ebyo ngakwa obusu.
45007016	Neryo namabya ngakola ebyo ndanzĩre erĩkola, ngalĩga Emigambo kw'iri mibuya.
45007017	Neryo kandi oyukakola omwatsi oyũ sĩ ĩngye, nĩkwa ni bibi ebĩkere omwisi wage.
45007018	Kusangwa nyĩnasĩ ngoko hate kibuya ekĩkere omwisi wage, omwisi w'omubiri wage; kusangwa nyĩnanzĩre omo mutima wage erikola ekibuya, nĩkwa sinditoka erikolakyo.
45007019	Sindikola ekibuya ekyo nyanzĩre erikola, nĩkwa ekibi ekyo ndanzĩre kyo ngakola.
45007020	Nĩkwa namakola ekyo ndanzĩre, oyukakola sĩ ĩngye, nĩkwa ni bibi ebĩkere omwisi wage.
45007021	Neryo ngabana omugambo oyũ omwisi wage. Omugulu nganza erikola ekibuya, ekibi ekiri omwisi w'omutima wage kikagana.
45007022	Ngalĩga n'obutseme, omugambo wa Nyamuhanga omwisi w'omutima wage.
45007023	Nĩkwa ngabana ogundi mugambo owakakola omo mubiri wage owakalwa n'omugambo w'obũlengekanĩa bwage, kandi ngayirawa mo mundu w'omũlĩkĩ w'omugambo w'ebibi ebĩkere omo bĩtsũko byage.
45007024	Ĩngye indi mundu w'obũlĩge! Nindi wasyanyibohola oko mubiri oyũ w'oluholo kwehĩ?
45007025	Wasĩngya uku Nyamuhanga busana n'Omukama wetu Yesu Kristo. Neryo ĩngye omo bũlengekanĩa ngakola emigambo ya Nyamuhanga, nĩkwa omo mubiri ngakolera emigambo y'ebibi.
45008001	Neryo sihali eritswerwa oko bawatene na Kristo Yesu.
45008002	Kusangwa omugambo w'Omũlĩmũ oyukatuha engebe busana n'erimatikana na Kristo Yesu, abirinyibohola oko mugambo w'ebibi n'ow'oluholo.
45008003	Kusangwa ekyo Migambo yataluka erikola, busana n'obolo bw'obũlengekanĩa bw'omubiri, Nyamuhanga mwatokakyo. Nyamuhanga mwatuma Omugala wuwe omo kĩsosekanĩo ky'omubiri w'ebibi, kandi busana n'eririha ebibi. Neryo mwatswera ebibi by'obũlengekanĩa bw'omubiri.
45008004	Nyamuhanga mwakola atya, ebilayiro by'Emigambo bibererere omwisi wetu, ĩtwe tukalendera omo mibere y'Omũlĩmũ, butsira omo mibere y'omubiri.
45008005	Kusangwa abo bakakwama omubiri bakaganĩraya emyatsi y'omubiri. Nĩkwa abakakwama Omũlĩmũ bakaganĩraya emyatsi y'Omũlĩmũ.
45008006	Kusangwa obũlengekanĩa obukakwama omubiri bukaleta oluholo; nĩkwa obũlengekanĩa obukakwama Omũlĩmũ bukaleta engebe n'obuholo.
45008007	Kusangwa omundu oyukakwama obũlangekanĩa bw'omubiri nĩ nzĩgũ uku Nyamuhanga. Sialĩowa Emigambo ya Nyamuhanga, kandi sialitoka erĩowayo.
45008008	Kandi abandu abakakwama obũlengekanĩa bw'omubiri sibetoka erĩtsemesya Nyamuhanga.
45008009	Nĩkwa simwekwama obũlengekanĩa bw'omubiri, nĩkwa obw'Omũlĩmũ, Omũlĩmũ wa Nyamuhanga amabya ĩkere omwisi wenyũ. Oyutawite Omũlĩmũ wa Kristo si mundu wuwe.
45008010	Nĩkwa Kristo amabya ali omwisi wenyũ, nomo mubiri wenyũ aholĩre busana n'ebibi, nĩkwa ekĩrĩmũ kiwite engebe kusangwa kyabĩrĩtũngananĩbwa na Nyamuhanga.
45008011	Omũlĩmũ wa Nyamuhanga oyo walũbũkaya Yesu oko baholĩ, amabya ĩkere omwisi wenyũ, neryo oyo walũbũkaya Yesu oko baholĩ asyaha engebe oko mibiri yenyũ eyikahola, busana n'Omũlĩmũ wuwe oyo wĩkere omwisi wenyũ.
45008012	Neryo busana n'omwatsi oyũ, balĩkyetu, siritolere ũkw'ĩnywe erikwama obũlengekanĩa bw'omubiri.
45008013	Kusangwa mwamakwama obũlengekanĩa bw'omubiri mwasyahola; nĩkwa omo maka w'Omũlĩmũ mwamĩta emikolere y'omubiri, mwasyabyaho.
45008014	Kusangwa abosĩ abakasondolawa n'Omũlĩmũ wa Nyamuhanga bo bagala ba Nyamuhanga.
45008015	Kusangwa Omũlĩmũ ogo Nyamuhanga abaha, sialibayira mo bakobe, sialireka mukubaha kandi. Nĩkwa Omũlĩmũ akabayira mo bagala ba Nyamuhanga; kandi omo bũtokĩ bw'Omũlĩmũ tukabirikira tuti, Tata! Tata!
45008016	Omũlĩmũ oyũ wa Nyamuhanga akatũlago haguma n'ekĩrĩmũ kyetu ko tuli bana ba Nyamuhanga.
45008017	Twamabya tuli bana, tuli balĩ b'omwandu n'ebindu ebyo Nyamuhanga akatubikira omo bwami buwe. Kandi twasyasangira omwandu haguma na Kristo; kusangwa twamagalwa haguma na Kristo, twasyasangira olukengerwa luwe.
45008018	Ngaganza amalĩge wa sesene nga si kindu busana n'olukengerwa olo tũkandĩsyabĩsũlĩrwa.
45008019	Kusangwa ebihangikwa byosĩ bikalindirira n'olukando lunene erĩbĩsũlĩrwa ly'abagala ba Nyamuhanga.
45008020	Kusangwa ebihangikwa mobyatswerwa eribya buyira, butsira omw'isonda lyabo, nĩkwa kusangwa Nyamuhanga mwatswerabyo atya. Nĩkwa habya amaha,
45008021	kusangwa ebihangikwa ebĩ byasyaboholwa omo bukobe bw'emyatsi y'erihonda, eriingira omo bwĩranda n'olukengerwa lw'abana ba Nyamuhanga.
45008022	Kusangwa tũnasĩ erĩhĩka lino ebihangikwa byosĩ bĩkasĩmba n'erikunda haguma.
45008023	Kandi butsira ebihangikwa bisa, netu nibya, tuwite Omũlĩmũ mo bĩgũma by'erĩmbere byolũsũnzo lwa Nyamuhanga, tũkasĩmba omo mitima yetu, tukalindirira Nyamuhanga erituyira mo bagala, n'erĩtongolya emibiri yetu.
45008024	Kusangwa twalamĩbawa omo maha, nĩkwa omundu siali n'amaha busana n'ekyo abirilangira, kusangwa amalangira kindu, siangaswakwa amaha wakyo.
45008025	Nĩkwa twamahĩra amaha oko ekyo tutelolako, tukayitsingirira n'eririndirirakyo.
45008026	Kandi nibya Omũlĩmũ akatũwatĩkaya omo bolo bwetu. Kusangwa sĩtwasĩ erisaba ngoko litutolere, nĩkwa Omũlĩmũ ĩyowene akatusabira, akatwimira omw'ĩsĩmba erite ryangabũwa.
45008027	Neryo Nyamuhanga oyukalangira emitima y'abandu anasĩ obũlengekanĩa bw'Omũlĩmũ, kusangwa Omũlĩmũ akasabira abandu ba Nyamuhanga ng'erisonda lya Nyamuhanga ngoko liri.
45008028	Tũnasĩ ngoko Nyamuhanga akaleka emyatsi yosĩ ĩyowana busana n'abakamwanza, kandi busana n'abo abirikira ng'erĩyĩsũnza liwe.
45008029	Kusangwa abo ayisoga erĩmbere, mwasombolabo kera basose Mugala wuwe, neryo Omugala iniatoka eribya akambere omo bagala babo bangi.
45008030	N'abo ayisoga kera mwabirikirabo. N'abo abirikira mwayirabo mo batunganene, n'abo ayira mo batunganene, ba n'abo aha erisangira omo lukengerwa luwe.
45008031	Neryo tũbũgekĩ busana n'emyatsi eyĩ kwehĩ? Nyamuhanga amabya ali oko luhande lwetu, nindi yo wangaswalwa netu kwehĩ?
45008032	Nyamuhanga mwatabalya Omugala wuwe-wuwe, nĩkwa mwamusiga busana n'ĩtwe bosĩ! Oyo watuha Omugala wuwe, siendisyatuha ebindu byosĩ busana naye kwehĩ?
45008033	Nindi wasyahandĩkĩrĩrya abayisogawa na Nyamuhanga kwehĩ? Nyamuhanga yukahulabo mo batunganene.
45008034	Nindi yo wasyahĩra kubo kw'omusango kwehĩ? Kristo Yesu yoyo wahola, kandi mwalũbũka, na lino ĩkere oko luhande lw'amali lwa Nyamuhanga, kandi yo yukatwimira embere sya Nyamuhanga.
45008035	Nindi wasyatugabula oko lwanzo lwa Kristo kwehĩ? Nĩ bũlĩge, kutse amagaliĩ, kutse erĩendererya, kutse enzala, kutse eribula eky'eriambala, kutse obwĩko, kutse omũyalĩ kwehĩ?
45008036	Ngoko kĩsakĩre kiti, Busana nawe tũkĩtawa omo musibo gosĩ. Tukaganzawa ng'esyombũlĩ sy'erikerwa.
45008037	Nĩkwa omo myatsi yosĩ eyĩ tũkakĩnda ndeke busana n'oyo watwanza!
45008038	-
45008039	Kusangwa nyĩnasĩ ndeke ngoko hate kindu ekyangatoka eritugabula oko lwanzo lwa Nyamuhanga oluli omwisi wa Kristo Omukama wetu. Sihali kindu, sihali oluholo, kutse engebe, sihali abamalaĩka, kutse abatabalĩ b'omo kyanya, sihali emyatsi ya sesene, kutse emyatsi eyikandisyasa, sihali eby'amaka, kutse eky'endata, kutse eky'eyĩkwa, sihali n'ekindi ekyahangikawa, ekyangatoka eritugabula oko lwanzo olo lwa Nyamuhanga, oluli omwisi wa Kristo Yesu Omukama wetu.
45009001	Ekyo ngabũga ni kwenene; indi wa Kristo, sindibiha. Obunya-mutima bwage, obukasondolawa n'Omũlĩmũ Abũyĩrĩre bũkatũlago nibya ko ndebiha.
45009002	Ngwite obũlĩge bunene n'eriagalwa omo mutima wage busana n'abagala betu oko mubiri.
45009003	Kwenene nanganza eritakirwa, n'erigabulwa uku Kristo busana n'abagala betu oko mubiri!
45009004	Ibo nĩ Baĩsraelĩ, abo Nyamuhanga ayira mo bagala buwe n'erisangira nabo olukengerwa luwe. Kandi mwalagana nabo, n'erihabo Emigambo. Kandi bawite erĩramya ly'eHekalũ, bawite nibya esyondagane sya Nyamuhanga.
45009005	Ni bana b'abotata-kulu betu Abrahamũ, Ĩsaka, na Yakobo. Na Kristo oko mubiri ni w'ekihanda kyabo. Iye ni Nyamuhanga ali endata oko bosĩ, apipawe kera na kera. Amina.
45009006	Sĩkyangabũgwa kiti, ekĩnywa kya Nyamuhanga kyamatalukana. Kusangwa abosĩ abakabutawa omo kihanda kya Ĩsraelĩ sĩ Baĩsraelĩ kwenene.
45009007	Kandi ab'olubuto lwa Abrahamũ abosĩ sibehulawa mo bana buwe. Nĩkwa Nyamuhanga mwabwira Abrahamũ ati, Abana ba Ĩsaka bo basyahulwa mo lubuto lwawe.
45009008	Ekĩ kĩkakangaya ngoko abana bakabutawa omo mubiri si bana ba Nyamuhanga, nĩkwa abana b'endagane, bo bakaganzawa mo lubuto lw'ekwenene.
45009009	Kusangwa ekĩnywa ky'endagane ya Nyamuhanga kiti, oko mugulu owatolere nasyasa, neryo Sara asyabana omugala.
45009010	Butsira ekĩ kisa, nĩkwa Rebeka mwaheka obukule bw'abahasa, uku Ĩsaka ye tata-kulu wetu.
45009011	Nĩkwa abahasa bate babutwa, isibebakola kibuya kutse kibi,
45009012	Nyamuhanga mwabwira Rebeka ati, Omukulu asyakolera omulere; Nyamuhanga mwahanganĩa erisonda liwe ngoko ayisoga, mwatabirikira omulere busana n'emĩbĩrĩ yiwe, nĩkwa kusangwa mwayi soga erimubirikira.
45009013	Ngoko kĩsakĩre kiti: Nabirianza Yakobo, nĩkwa nabĩrĩkwa Esaũ y'obusu.
45009014	Neryo tũbũgekĩ kwehĩ? Tuti Nyamuhanga siali kw'erĩbanza kwehĩ? Iyihi n'ahake!
45009015	Kusangwa mwabwira Musa ati, Kandi, nasyamũkwĩra obũlĩge oyo nasyakwĩra obũlĩge.
45009016	Neryo si busana n'erisonda ly'omundu kutse erikola liwe, nĩkwa ni busana n'eriganyira lya Nyamuhanga.
45009017	Kusangwa Amasako akabwira Farao ati, Nabĩrĩkũhĩra oko ngoma busana n'omwatsi oyũ, inatoka erĩkangya obũtokĩ bwage ewawe, kandi erĩna lyage lĩtũlaganĩbawe omo kihugo kyosĩ.
45009018	Neryo Nyamuhanga akaganyira oyo anzĩre eriganyira, Kandi akakalaya oyo anzĩre erĩkalya.
45009019	Neryo wasyambwira uti, Busana nakĩ Nyamuhanga akinabana erĩlolo kwehĩ? Kusangwa nindi yo wangalwa n'erisonda liwe kwehĩ?
45009020	Nĩkwa uwendi kwehĩ, uti ũkakũbĩsanaya Nyamuhanga y'obuhaka kwehĩ? Kw'ekikabumbawa kĩkanabũga n'omũbũmbĩ kiti, Busana nakĩ ukanyibumba utya kwehĩ?
45009021	Omũbũmbĩ siawite ehamũlĩ oko libumba erikola ngoko anzĩre kwehĩ? Kutse eribumba enyungu busana n'omũbĩrĩ mubuya, kutse omũbĩrĩ mutya-mutya kwehĩ?
45009022	Nyamuhanga abya anzĩre erĩkangya erihitana liwe, n'erĩmĩnyĩsya obũtokĩ buwe. Neryo mwayibombeka kutsibu mwayitsingirira busana n'abo angahitanako, ababya bakandĩsyaherĩbwa.
45009023	N'akandi abya anzĩre erĩmĩnyĩsya olukengerwa lunene luwe busana n'abo angaganyira, abo ahĩra kera erisangira olukengerwa luwe.
45009024	Kusangwa nĩ ĩtwe abirikira, butsira omo katĩkatĩ k'Abayũda basa, nĩkwa omo katĩkatĩ k'Ebihanda nibya.
45009025	Ngoko abũga omo kitabu kya Hosea ati, Abatabya bandu bage, nasyahulabo mo bandu bage. N'oyo wabya aponĩrwe, nasyamwahula mo mwanze wage.
45009026	N'abo babwirawa ambu, Simuli bandu bage, Abo basyahulwa mo bagala ba Nyamuhanga oyuliho.
45009027	Kandi Ĩsaya akabirikira busana na Ĩsraelĩ ati, Nomo eriganza ly'abandu ba Ĩsraelĩ lyangabya ng'emisege y'omo ngetsi, abake bo basyalamĩbwa.
45009028	Kusangwa Omukama asyabũga lũba omwatsi wuwe busana n'ekihugo.
45009029	Kandi ngoko Ĩsaya abũga erĩmbere ati, Kumbe Omukama w'Amaka Gosĩ atatũsĩgĩra olubuto, Kumbe twabiribya ng'eSodomo, itwabirisosa ng'eGomora.
45009030	Neryo tũbũgekĩ kwehĩ? Ab'ebihanda abatekwama eritunganene, mobatũngananĩbwa na Nyamuhanga omo kitunganene ekikabanika busana n'erĩkĩrĩrya.
45009031	Nĩkwa Ĩsraelĩ ibakakwama omugambo w'erĩtũnganamabo, mobabula omugambo oyo.
45009032	Busana nakĩ kwehĩ? Kusangwa mobatakwamakyo omo nzira y'erĩkĩrĩrya, nĩkwa omw'ikola emĩbĩrĩ. Mobatwĩkala okw'ĩbwe erĩkatwĩkalaya abandu.
45009033	Ngoko kĩsakĩre kiti, Lebaya, ngahĩra eSĩonĩ y'erĩbwe erĩkatwĩkalaya abandu, N'erĩbwe erikaleterabo erĩtwĩkala. N'oyũkamwĩkĩrĩraya sĩendĩsyakwa esĩsonĩ.
45010001	Balĩkyetu, ngwĩre olukando lunene omo mutima wage busana n'abalĩkyetu, kumbe ĩbalamĩbwa. Ngasaba Nyamuhanga busana nabo.
45010002	Ngatũlago busana nabo, ngoko bawite omũhwa busana na Nyamuhanga, nĩkwa sibekola n'amenge.
45010003	Kusangwa sĩbasĩ enzira ya Nyamuhanga y'erĩtũngananĩa abandu, ibakasonda erĩhanganĩa eritunganene ryabo. Bakagana eritunganene erĩkalũa ewa Nyamuhanga.
45010004	Kusangwa Kristo abĩrĩberererya Emigambo, naye akatũngananaya obuli mundu oyũkĩkĩrĩraya.
45010005	Kusangwa Musa mwasaka omwatsi w'erĩtũngananĩbwa busana n'erikwama Emigambo ati omundu oyukakolayo asyabyaho omw'itunganana lyayo.
45010006	Nĩkwa erĩtũngananĩbwa busana n'erĩkĩrĩrya liti, Sũbũge omo mutima wawe uti, Nindi wasyahetukira elubula kwehĩ? busana n'erĩandagalya Kristo. Kutse,
45010007	Nindi wasyandagalira omo Kũlĩmũ kwehĩ? busana n'erĩlũsya Kristo omo baholĩ.
45010008	Nĩkwa ekitabu kĩkabũga kĩtĩkĩ kwehĩ? kiti, Ekĩnywa ekyo kiri hakũhĩ nawe, kiri omo buno bwawe n'omo mutima wawe, kyo kĩnywa ky'erĩkĩrĩrya ekyo tũkatũla.
45010009	Kusangwa wamakangya omo buno ko Yesu ni Mukama, kandi wamĩkĩrĩrya omo mutima wawe ko Nyamuhanga amũlũbũkaya oko baholĩ, ĩwalamĩbwa.
45010010	Kusangwa omundu amĩkĩrĩrya omo mutima wuwe busana n'erĩtũngananĩbwa na Nyamuhanga, kandi akatũlago omo buno buwe, ĩnĩalamĩbwa.
45010011	Kusangwa Amasako ati, Obuli mundu oyũkamwĩkĩrĩraya siendisyahemulwa.
45010012	Sihali erisombola busana n'abandu bosĩ, kutse Omũyũda, kutse omundu w'Ebihanda. Kusangwa Nyamuhanga ni Mukama w'abandu bosĩ, kandi akatsumula ndeke abosĩ abakamulakira.
45010013	Kusangwa kiti, Obuli mundu oyukalakira erĩna ly'Omukama asyalamĩbwa.
45010014	Neryo basyamulakira bati, oyo batĩkĩrĩraya kwehĩ? Kandi basĩkĩrĩrya bati oyo bate batowa ko mwatsi kwehĩ? Kandi basyowa bati, omwatsi amatĩndatũlwa kwehĩ?
45010015	Kandi basyatũlago bati, bamatenditumwa kwehĩ? Ngoko kĩsakĩre kiti, Ni kibuya ndeke erĩowa erĩhĩka ly'abandu bakaleta engulu nyibuya.
45010016	Nĩkwa ababĩrĩrĩga Engulu Yowene sĩ b'abosĩ; kusangwa Ĩsaya akabũga ati, Mukama, nindi yo wabĩrĩkĩrĩrya erĩtũlago lyetu kwehĩ?
45010017	Litya erĩkĩrĩrya likasa busana n'erĩowa, n'erĩowa, likasa busana n'erĩkangĩrĩrĩbwa, n'erĩkangĩrĩrya eryo ni Kristo.
45010018	Nĩkwa nyiti sĩbetowa erĩkangĩrĩrya kwehĩ? Kwenene babĩrĩowa. Ngoko kĩsakĩre kiti, Omulenge wabo abiritsungana omo kihugo kyosĩ, N'ebĩnywa byabo byabĩrĩhĩka oko ndũlĩ sy'ekihugo.
45010019	Kandi ngabũga nyiti, Ĩsraelĩ mwataminya kwehĩ? Musa yo watsũka erĩbũga ati, Nasyaleka ĩmwakwa obũha busana n'abandu bate b'ekihanda, Nasyabahĩtanĩa busana n'ekihanda kitawite menge.
45010020	Ĩsaya sialiubaha erĩbũga ati, Nabiribanika oko batanyĩsondaya, Nabĩrĩyĩkangya oko batabũlaya busana nage,
45010021	Nĩkwa busana na Ĩsraelĩ ati, Omusibo gosĩ nabirisumba ebyala byage oko bandu abatĩowa n'ab'omwaga.
45011001	Neryo ngabũlaya nyiti, Nyamuhanga abirigana abandu buwe kwehĩ? Iyihi n'ahake! Kusangwa nage indi Mũĩsraelĩ, og'olubuto lwa Abrahamũ, ow'ekihanda kya Benyamĩna.
45011002	Nyamuhanga sialitagana abandu buwe, abo abiriyisoga kera. Unasĩ ngoko Amasako akabũga busana na Elĩa kwehĩ? Elĩa ahandĩkĩrĩraya Abaĩsraelĩ b'uku Nyamuhanga ati,
45011003	Mukama, babĩrĩta abamĩnyererĩ bawe, babĩrĩhĩmbũla ebiherero byawe. Ĩngye nyĩkĩnasĩya, kandi bakasonda erĩnylĩta.
45011004	Nĩkwa Nyamuhanga mwasũbĩrya atĩkĩ kwehĩ? Ati, Nabiriyibikira abandu elfu irinda (7000), abatetakũkamira Baali.
45011005	Ko liri ritya lino, hali abasĩgalira, abo Nyamũhanga abiriyisoga omo lukogo luwe.
45011006	Neryo eriyisoga liwe lyamabya busana n'olukogo luwe, silwimene oko mĩbĩrĩ. Kite kitya olukogo luwe si kwenene.
45011007	Ko byabere biti kwehĩ? Abaĩsraelĩ mobatabana ekyo babya bakasonda. Nĩkwa abake abayisogawa mobabanakyo N'abandi emitima yabo moyakala.
45011008	Ngoko kĩsakĩre kiti, Nyamuhanga mwahabo ekĩrĩmũ ky'eritendiminya kindu, Ameso wabo sialilangira, n'amatwĩ wabo sĩalĩowa, ko bane batya erĩhĩka na mũnabwĩre,
45011009	Kandi Dawĩdĩ akabũga ati, Emesa yabo yibye mũlyatĩ n'ekitego. Batwĩkale n'erisuyirwa.
45011010	Ameso wabo abye mwĩrĩmya ibatatoka erilangira, Kandi ũnamaye emigongo yabo y'ebiro byosĩ.
45011011	Neryo ngabũlaya nyiti, Batwĩkere n'eriwa kwehĩ? Iyihi n'ahake! Nĩkwa busana n'erĩlolo lyabo, erilama lyabĩrĩhĩka oko Bihanda, erireka Abayũda ibabya n'obũha.
45011012	Neryo erĩlolo ly'Abayũda lyamaleta omũyĩsa oko kihugo, n'eritaluka lyabo lyamaleta omũyĩsa g'oko Bihanda. Omũyĩsa asyabya munene kw'aho omugulu Abayũda basyabyaho ndeke.
45011013	Neryo ngabwira ĩnywe b'Ebihanda, Kusangwa indi mukwenda w'Ebihanda, ngayihalamba omo mũbĩrĩ wage.
45011014	Kumbe nangatoka erireka ab'ekihanda kyage ibabya n'obũha; n'erĩlamya abandi ba kubo.
45011015	Kusangwa kumbe eriganwa lyabo likabya erĩsanganĩa ly'abandu b'ekihugo neryo erĩrĩgwa lyabo likabya liti kwehĩ? Lyasyabya n'engebe busana n'abaholĩ.
45011016	Omukanyo amabya abũyĩrĩre, neryo obundu nabo bũbũyĩrĩrĩre. Kandi omũlĩhĩ amabya abũyĩrĩre, neryo emitahi nayo yĩbũyĩrĩre.
45011017	Nĩkwa eyindi mitahi y'omuti w'omũzeĩtũnĩ yamatahulwa, nawe omutahi w'omũzeĩtũnĩ w'omolĩ ũkahĩrawa omo muti oyo ukasangira mo muboga w'amatsitsi awakalũa omo mũlĩhĩ.
45011018	Subye ukayiheka embere w'emitahi; kusangwa wamayiheka, si iwe ukaheka omũlĩhĩ nĩkwa omũlĩhĩ akakuheka.
45011019	Ũkandĩbũga uti, Emitahi yatahulawa inatoka erĩhĩrwamo.
45011020	Kwenene, nĩkwa moyatahulwa busana n'erĩtendĩkĩrĩrya lyabo, nawe ukabyamo busana n'erĩkĩrĩrya lyawe. Subye ukayiheka, nĩkwa ubahe.
45011021	Kusangwa Nyamuhanga amabya ĩsĩalĩtabalya emitahi y'omuti gowene, ĩsĩendĩsyakũbalya nawe.
45011022	Lebaya obubuya n'obukali bya Nyamuhanga. Akalĩre busana n'abandu abawa, nĩkwa ni mubuya uk'uwe, wamakwamirira omo bubuya buwe. Bite bitya, nawe, wasyatũbwa nibya.
45011023	Nabo Abayũda, bamaleka erikwamirira erĩtendĩkĩrĩrya lyabo, basyahĩrwa aho babya. Kusangwa Nyamuhanga akatoka erĩswahĩrabomo.
45011024	Nawe ow'Ebihanda watũbawa oko muti w'omũzeĩtũnĩ w'omũsĩndo w'omolĩ, mowahĩrwa omo muti w'omũzeĩtũnĩ w'omũsĩndo w'eka. Kwilaba aho emitahi eyo y'omũsĩndo w'eka yasyahĩrwa omo muti w'omũzeĩtũnĩ wabo w'eka.
45011025	Balĩkyetu, nyanzĩre imwaminya ndeke erĩkũmbo erĩ, mukasyabya n'amenge omo malengekanĩa wenyũ. Erĩkũmbo lyerĩ liti, erikala hake ly'omutima lyabirihamba Ĩsraelĩ erĩhĩka aho eriganza ly'Ebihanda lyamahĩka uku Nyamuhanga.
45011026	Neryo Abaĩsraelĩ bosĩ basyalamĩbwa, ngoko kĩsakĩre kiti, Omũlamya asyalũa eSĩonĩ, Asyalũsya amalolo oko bana ba Yakobo.
45011027	Kandi eyĩ ni ndagane yage hagtuma nabo, Omugulu ngalũsaya ebibi byabo.
45011028	Kusangwa omo mwatsi w'Engulu Yowene Abayũda, nĩ nzĩgũ busana nenyũ, nĩkwa omw'iyisoga lya Nyamuhanga, ni banze busana n'abotata-kulu wabo.
45011029	Kusangwa olũsũnzo lubuya n'eribirikira lya Nyamuhanga sibyebinduka.
45011030	Nenyũ ab'Ebihanda mwabya ĩsĩmũlĩowa Nyamuhanga, nĩkwa lino mwabiribana eriganyira kusangwa Abayũda mobatowa.
45011031	Neryo kusangwa ĩnywe b'Ebihanda mwabiribana eriganyira, litya Abayũda lino ni bandu batyowa, ibatoka nabo eribana eriganyira lya Nyamuhanga.
45011032	Kusangwa Nyamuhanga abĩrĩhĩra abosĩ okw'ĩtendĩowa, iniatoka eriganyira abosĩ.
45011033	Kwenene obukulu bwa Nyamuhanga ni bunene! Kwenene Nyamuhanga awite amenge gosĩ n'eriminya lyosĩ! Sihali mundu wangaminya erisoha liwe! Sihali mundu wangaminyerera esyonzira siwe!
45011034	Ngoko kĩsakĩre kiti, Nindi wabiriminya obũlengekanĩa bw'Omukama kwehĩ? Nindi wangabya mũhanĩ wuwe kwehĩ?
45011035	Nindi wabirimuha kindu, atũhawe kandi kwehĩ?
45011036	Kusangwa iye mwahangika emyatsi yosĩ, kandi emyatsi yosĩ iye yo wabumbayo kandi emyatsi yosĩ iri busana naye. Olukengerwa lubye uku Nyamuhanga kera na kera. Amina.
45012001	Balĩkyetu, ngabalemba-lemba busana n'eriganyira ĩnene lya Nyamuhanga, nyiti, muyihe uku Nyamuhanga ng'obuhere obuliho, kandi obũbũyĩrĩre, obũkamũtsemesaya. Erĩ nĩ 'ramya erikutolere.
45012002	Sĩmũsosekanĩbawe n'emyatsi y'ekihugo kino, nĩkwa muleke Nyamuhanga eribahindula n'eribaha obũlengekanĩa buhya-buhya. Mutya mwasyatoka eriminya erisonda lya Nyamuhanga. Erisonda erĩ ni ribuya, kandi lĩkatsemesaya, kandi lĩhĩkene.
45012003	Kusangwa Nyamuhanga abirimba olukogo olũ, ngabwira obuli mundu omo katĩkatĩ kenyũ nyiti, siayiganze eribya mukulu kwilaba aho atolere, nĩkwa aganĩraye ndeke n'eriyitswera omo lulengo lw'erĩkĩrĩrya olo Nyamuhanga abiriha oko buli mundu.
45012004	Tuwite ebĩtsũko bingi oko mubiri muguma, n'obuli kĩtsũko kiwite omũbĩrĩ wakyo.
45012005	Netu tutya tuli bangi, tuli mubiri muguma itumatikene na Kristo, kandi tuwatene haguma ng'ebĩtsũko mĩsĩndo-mĩsĩndo by'omubiri muguma.
45012006	Kandi kusangwa tuwite olũsũnzo mĩsĩndo-mĩsĩndo olũkalũa uku Nyamuhanga busana n'olukogo olo abirituha tukole mulo. Twamabya tuwite olũsũnzo lw'erĩtũla Engulu Yowene, tũtũleyo omo lulengo lw'erĩkĩrĩrya lyetu.
45012007	Kumbe nĩ lũsũnzo lw'omũbĩrĩ, tukole. Kumbe amatuha erĩkangĩrĩrya, tũkangĩrĩraye abandu.
45012008	Amatuha erĩsĩkya emitima y'abandu, tukole tutya. Amatuha erĩhĩtya, tũhĩtaye ndeke. Oyukasondola asondole n'omũhwa. Oyukaganyira abandi akole atya n'obutseme.
45012009	Olwanzo lubye butsira eriteba. Ũkwe ekibi kyo nye. Ukwamirire ekibuya.
45012010	Mwanzane kutsibu ng'abasubeneko. Mukengane n'eribya n'omutima w'erĩsĩkya abandi.
45012011	Mukole n'omũhwa butsira bugata. Mubye n'omũhwa munene omo kĩrĩmũ, n'erikolera Omukama.
45012012	Mutseme omo maha, mũyĩyĩnaye omo malĩge, eriyitsingirira omw'isaba,
45012013	musangire omo bwaga bw'abandu ba Nyamuhanga, mũkokaye abagenĩ.
45012014	Mutsumule abakabendereraya; mutsumulebo, simutakirebo.
45012015	Mutseme haguma n'abakatsema, mulire haguma n'abakalira.
45012016	Mubye n'obũlengekanĩa buguma omo katĩkatĩ kenyũ; simubye n'obũlengekanĩa bw'eriyiheka, nĩkwa musibe n'abahehere. Simuyiganze ng'ab'amenge.
45012017	Omundu amakukolera ekibi, sumulihe ekibi. Mũganĩraye ekitunganene omo meso w'abandu bosĩ.
45012018	Kyamatokekana, oko luhande lwenyũ, mubye n'obuholo oko bandu bosĩ.
45012019	Abanze, sĩmũyĩkĩsaye, nĩkwa muleke erihitana lya Nyamuhanga likole, kusangwa kĩsakĩre kiti, Omukama ati, Erĩkĩsya ni ryage. Nasyaliha.
45012020	Kandi kĩsakĩre kiti, Enzĩgũ yawe yamawira, iwamwaganula, amakwa enyota, iwamuha aw'erĩpũlya; kusangwa mwamakola mutya imwamalunda amakala w'omuliro oko mutwe wuwe.
45012021	Suleke ekibi kĩkakũkĩnda, nĩkwa ũkĩnde ekibi omo kibuya.
45013001	Obuli mundu akenge abatabalĩ b'ekihugo. Kusangwa sihali ehamũlĩ eyĩtalũa uku Nyamuhanga, n' ab'ehamũlĩ baliho, bahĩrĩrweho na Nyamuhanga.
45013002	Neryo oyukalwa n'abenye ehamũlĩ akalwa n'ekilayiro kya Nyamuhanga, n'abakalwa n'abatabalĩ basyayiretera erĩsĩngwa.
45013003	Kusangwa abatabalĩ sibaliho busana n'erĩũbahya oyukakola ndeke, nĩkwa busana n'erĩũbahya oyukakola nabi. Ũnanzĩre eritindiubaha omundu w'ehamũlĩ kwehĩ? Ego, ukole ndeke neryo basyakupipa.
45013004	Kusangwa abatabalĩ ni bagombe ba Nyamuhanga busana n'erikukola ndeke. Nĩkwa wamakola ekibi, wubahe; kusangwa sialiheka omũyalĩ go busa; kandi ni mugombe wa Nyamuhanga oyũkakĩsaya busana n'erireta erihitana oko yukakola ekibi.
45013005	Neryo litolere iwakengabo, butsira busana n'erihitana lya Nyamuhanga lisa, nĩkwa busana n'obunya-mutima bwawe.
45013006	Kandi busana n'ekĩ mukasola nibya, kusangwa abatabalĩ ni bagombe ba Nyamuhanga omugulu bakakola omũbĩrĩ wabo.
45013007	Mulihe abosĩ b'emĩnda yabo, omusolo oko yutolere omusolo, engemu oko mwenye ngemu, erikenga ukw'oyo wangakengwa, erĩsĩkya ukw'oyo wangasĩkĩbwa.
45013008	Subye n'omwĩnda w'omundu n'omuguma, lye n'erianzana lisa; kusangwa oyukanza mũlĩkyabo abĩrĩberererya Emigambo.
45013009	Kusangwa ebihano biti, Isiwasĩngĩra, ĩsĩwĩta, ĩsĩwĩba, isiwarumawa. Kandi hamabya ekindi kihano, ebyosĩ bĩkahĩkana omo kihano kiguma kiti, Wanze mũlĩkyenyũ ngoko ukayanza.
45013010	Olwanzo silulikola mũlĩkyabo yo kibi. Neryo olwanzo lũkaberereraya Emigambo yosĩ.
45013011	Neryo ĩmũnasĩ omugulu oyũ, nĩ ndambĩ yenyũ y'eribuka omo tũgotserĩ; kusangwa erilama liri hakũhĩ netu, kwilaba ekiro twĩkĩrĩraya.
45013012	Obũtũkũ bũkĩsĩya ibwakya, eritungi iryasa. Neryo tuleke emĩbĩrĩ y'omwĩrĩmya, twambale ebindu by'amalwa by'ekyakakala.
45013013	Tulendere ngoko litolere omugulu bukere, situtamire n'erĩkũnda, situbye n'oburagane n'esyongumbu nyibi, situlwe, situbye n'obũha.
45013014	Nĩkwa muleke Yesu Kristo abye oyukabalwira n'ebindu biwe by'amalwa; simubye n'obũlengekanĩa bw'omubiri erikwama esyongumbu syago.
45014001	Nĩkwa mũkokaye oyuli molo omw'ĩkĩrĩrya liwe. Nĩkwa sukube buhaka naye busana n'amalengekanĩa wuwe.
45014002	Omundu muguma akĩkĩrĩraya ati anganalya ebyosĩ, nĩkwa oyuli molo akalya esyomboka nyisa.
45014003	Omundu oyukalya ebyosĩ siapone oyuterya ebyosĩ. N'oyuterya ebyosĩ siatswere oyukalya ebyosĩ, kusangwa Nyamuhanga abĩrĩmũlĩga.
45014004	Nawe uwendi uti ukatswera omugombe w'ogundi kwehĩ? Embere sy'omukama wuwe asyasĩngana kutse asyasĩngwa. Asyasĩngana ndeke kusangwa Omukama awite obũtokĩ bw'erĩmũhanganĩa ndeke.
45014005	Omundu muguma akaganza ekiro kiguma mo kikulu kwilaba ekindi, n'ogundi akaganza ebiro byosĩ ng'ebindi. Obuli mundu aminye ndeke ebyo amalĩga omo bũlengekanĩa buwe.
45014006	Oyukakenga ekiro kiguma, akakengakyo busana n'Omukama. N'oyukalya ebyosĩ akalya n'erikenga Omukama, kusangwa akaha Nyamuhanga y'ewasĩngya; n'oyuterya ebyosĩ akakola atya busana n'erikenga Omukama, kandi akaha Nyamuhanga y'ewasĩngya.
45014007	Kusangwa sihali oyukabyaho busana naye ĩyowene-wene, kandi sihali oyukahola busana naye ĩyowene-wene.
45014008	Kusangwa twamabyaho tukabyaho busana n'Omukama, kandi twamahola tukahola busana n'Omukama. Neryo, twamabyaho kutse. twamahola, tuli b'Omukama.
45014009	Kusangwa Kristo mwahola neryo mwaswabyaho, atoke eribya Mukama w'abaholĩre n'abaliho.
45014010	Nĩkwa nawe, busana nakĩ ukatswera mũlĩkyenyũ kwehĩ? Kandi nawe busana nakĩ ukapona mũlĩkyenyũ kwehĩ? Kusangwa ĩtwe bosĩ twasyahangana embere w'ekĩtũmbĩ ky'eritswera kya Nyamuhanga.
45014011	Kusangwa kĩsakĩre kiti, Omukama ati, Ĩngye nyiriho! Obuli mundu asyakũkama embere syage, N'obuli mundu asyatũlago ko nyiri Nyamuhanga.
45014012	Neryo obuli mundu asyakanganĩa Nyamuhanga ebyo akola.
45014013	Neryo tuleke eritswerana, nĩkwa mũbũge muti, omundu sĩahĩre kindu ekyangatwĩkalya mũlĩkyabo, kutse erireka akawa omo bibi.
45014014	Nyĩnasĩ, kandi nabĩrĩmĩnyĩsĩbwa busana n'Omukama Kristo ko hate kindu kĩtĩsĩrĩre ĩkyokyene; nĩkwa omundu amaganĩrya kw'ekindu kĩtĩsĩrĩre, busana naye, kĩtĩsĩrĩre.
45014015	Wamĩta mũlĩkyenyũ y'obũlĩge busana n'ebyo ukalya, sulirendera omo lwanzo. Suleke akalyo kawe kakaherya omundu oyo Kristo aholera.
45014016	Neryo simuleke ekiri kibuya ũkw'ĩnywe kikatsumwa ng'ekibi.
45014017	Kusangwa obwami bwa Nyamuhanga si mwatsi w'erirya kutse w'erĩpũlya, nĩkwa ni butunganene, n'obuholo, n'obutseme obo Mũlĩmũ Abũyĩrĩre akaha.
45014018	Kusangwa oyukakolera Kristo atya akatsemesaya Nyamuhanga, kandi abandu bakamũsĩma.
45014019	Neryo tukwame emyatsi eyikaleta obuholo n'ebĩkatũhanganaya.
45014020	Busana n'akalyo sũtsandaye omũbĩrĩ wa Nyamuhanga. Ebyosĩ bĩsĩrĩre, nĩkwa ni kibi busana n'oyukalyabyo amaleka ogundi erikola ebibi.
45014021	Sĩryowene erirya esĩswĩ kutse erĩpũlya ebĩnyũ, kutse erikola ekĩndũkĩ ekikaleka mũlĩkyenyũ iniakola ebibi.
45014022	Ekyo ũkĩkĩrĩraya nga kyowene, ubye nakyo ĩwowene embere sya Nyamuhanga. Obutseme buli n'oyute n'omusango omo mutima wuwe busana n'ebyo akasĩma.
45014023	Nĩkwa oyukatikatikira ekyo akalya ali n'omusango, kusangwa erikola liwe siriwite erĩkĩrĩrya. N'ekĩndũkĩ akakola atĩkĩrĩrye ni kibi.
45015001	Nĩkwa ĩtwe tuli n'amaka, litolere ĩtwawatĩkya obolo bw'abandu abate n'amaka, butsira erĩyĩtsemesya.
45015002	Obuli mundu kwĩtwe atsemesaye mũlĩkyabo, busana n'erĩmũwatĩkya n'erĩmũhanganĩa ndeke.
45015003	Kusangwa Kristo mwatayĩtsemesya; nĩkwa kĩsakĩre kiti, Ebĩtsũmĩ ebyo bakutsuma mobyambĩkako.
45015004	Kusangwa ebyosĩ ebyasakawa erĩmbere omo Masako byasakawa busana n'erĩtũkangĩrĩrya. Neryo Amasako akatuha eriyitsingirira n'erihanda omutima, itwatoka eribya n'amaha.
45015005	Nĩkwa Nyamuhanga oyukaha erĩyĩyĩnĩa n'erihanda omutima, abahe obũlengekanĩa bwa Kristo Yesu.
45015006	Neryo ĩnywe bosĩ haguma n'omulenge muguma, imwapipa Nyamuhanga Tata w'Omukama wetu Yesu Kristo.
45015007	Neryo mũkokanaye ngoko Kristo atũkokaya, Nyamuhanga abane olukengerwa.
45015008	Kusangwa ngabũga nyiti, Kristo abiribya omugombe oko Bayũda busana n'erĩhanganĩa ekwenene ya Nyamuhanga, n'erĩberererya esyondagane siwe oko boso-kulu.
45015009	Kandi Kristo atokesaye ebihanda ibyapipa Nyamuhanga busana n'eriganyira liwe. Ngoko kĩsakĩre kiti, Neryo busana n'ekyo, nasyakupipa omo katĩkatĩ k'ebihanda, Nasyimba ebikapipa erĩna lyawe.
45015010	N'akandi, kiti, Mutseme, ĩnywe Bihanda, haguma n'abandu ba Nyamuhanga.
45015011	N'akandi, kiti, Mupipe Omwami Mukulu, ĩnywe Bihanda byosĩ, N'abandu b'ebihanda byosĩ bamupipe!
45015012	N'akandi Ĩsaya akabũga ati, Omwana wa Yese asyasa, Iye asyahanganĩbwa eritabala oko Bihanda. N'ebihanda basyamũhĩra kw'amaha wabo.
45015013	Nĩkwa Nyamuhanga, oyukaleta maha, abosũlaye n'obutseme bosĩ n'obuholo bosĩ busana n'erĩmwĩkĩrĩrya, amaha wenyũ akanyirire kutsibu omo bũtokĩ bw'Omũlĩmũ Abũyĩrĩre.
45015014	Balĩkyetu, nyĩnasĩ ndeke ko moswĩre n'obubuya, mwabiribana eriminya ebyo byo kutsibu, kandi mukatoka erihanana.
45015015	Nĩkwa nabiribasakira butsira buba omo myatsi eyo erĩbĩbũkya. Ngabũga butsira buba kusangwa Nyamuhanga mwamba ekibuya omo lukogo luwe,
45015016	eribya mugombe wa Yesu Kristo oko Bihanda. Ngakola ng'omũhererĩ busana n'erĩtũla Engulu Yowene eyĩkalũa uku Nyamuhanga, Ebihanda bibye buhere obũkasĩmawa na Nyamuhanga, obo Mũlĩmũ Abũyĩrĩre abirihigula.
45015017	Neryo busana n'erimatikana na Kristo Yesu nabiribana ekyangaleka inayihalamba omo mũbĩrĩ wa Nyamuhanga.
45015018	Kusangwa sindiendirenga eriahula ogundi mwatsi go n'ogo Kristo abirikola omo byala byage busana n'erisondola Ebihanda erĩowa Nyamuhanga omo bĩnywa n'omo mĩbĩrĩ,
45015019	busana n'obũtokĩ bw'ebitiko-tiko n'eby'eriswekera, omo bũtokĩ bw'Omũlĩmũ. Neryo nabĩrĩtũla ndeke-ndeke Engulu Yowene erĩtsũka eYerũsalema n'omo bihugo hakũhĩ naho, n'erĩhĩka oko kihugo ky'eĨlĩrĩko.
45015020	Litya nyinemusonda erĩtũla Engulu Yowene aho Kristo ate ahulirwa, ĩsĩnangahĩmba oko kibanza ky'ogundi mundu.
45015021	Ngoko kĩsakĩre kiti, Abatetabwirwa engulu yiwe, basyalangira, N'abandu abate bowa, basyaminya.
45015022	Busana n'omwatsi oyũ, nabĩrĩkakĩrĩbwa esyongendo nyingi erĩbahĩkako.
45015023	Nĩkwa lino nabiribuga erikola omo bihugo ebĩ. Kandi kusangwa nabiribya n'olukando lw'erĩbahĩkako emyaka mingi,
45015024	lino indi n'amaha w'eribalolako omugulu ngalabira eSpania. Neryo namabibunga haguma nenyũ oko katambĩ, ĩmwanyĩwatĩkya eriyayo.
45015025	Nĩkwa lino ngaya eYerũsalema busana n'erĩwatĩkya abandu ba Nyamuhanga abaliyo.
45015026	Kusangwa kyabĩrĩtsemesya amakanĩsa w'eMakedonĩa n'eAkaya erĩlabya ekĩbo busana n'abera abali omo katĩkatĩ k'abandu ba Nyamuhanga eYerũsalema.
45015027	Ega mokyatsemesya amakanĩsa, kandi bali n'omwĩnda w'erikola batya. Kusangwa Abayũda mobawatĩkya ab'Ebihanda omo myatsi y'ekĩrĩmũ neryo ab'Ebihanda bali n'omwĩnda w'erĩwatĩkya Abayũda omo myatsi eyĩkawatĩkaya omubiri.
45015028	Namabibuga omũbĩrĩ mubuya oyũ, n'erihabo ebyosĩ ebiri omo kĩbo kyabo, nasyaya eSpania, n'erilaba ewenyũ omo nzira.
45015029	Nyĩnasĩ omugulu nasyahĩka ewenyũ, nasyasa n'omũyĩsa gosĩ wa Kristo.
45015030	Neryo balĩkyetu, ngabalembalemba, busana n'Omukama wetu Yesu Kristo, n'akandi busana n'olwanzo olo Mũlĩmũ akaha, muhatikane Nyamuhanga haguma nage omw'isaba lyenyũ busana nage,
45015031	nyĩteyĩbawe oko bandu batĩowa eYũdea; kandi omũbĩrĩ wage eYerũsalema asĩmawe n'abandu ba Nyamuhanga eyo.
45015032	Litya inatoka erĩbahĩkako n'obutseme omw'isonda lya Nyamuhanga, n'erĩyĩsyandira ndeke busana n'erĩyabalũngũlĩra.
45015033	Neryo Nyamuhanga oyukatuha obuholo abye haguma nenyũ ĩnywe bosĩ. Amina.
45016001	Ngasĩma eribatumira Foĩbe, omũlĩkyetu w'obũkalĩ, oyukakolera ekanĩsa y'eKenkũrea.
45016002	Mũmũkokaye omo lĩna ly'Omukama ngoko litolere busana n'abandu ba Nyamuhanga, Kandi mũmũwatĩkaye omo buli mwatsi ali nago bwaga bw'erĩwatĩkĩbwa nenyũ. Kusangwa abĩrĩwatĩkya abandu bangi, nage nibya.
45016003	Mũkeraye Pĩrĩsĩla na Akwĩla abakakola nage omo mũbĩrĩ wa Kristo Yesu,
45016004	kandi mobatalanda oko ngebe yabo busana n'erĩnyĩlamya. Ngahabo ewasĩngya n'esyokanĩsa syosĩ sy'Ebihanda nasyo sikahabo ewasĩngya.
45016005	Kandi mũkeraye ekanĩsa eyiri omo nyũmba yabo. Mũkeraye omwanze wage ye Epenetũ, oyo watsũka erĩkĩrĩrya Kristo eAsĩa.
45016006	Mũkeraye Marĩa oyo wakola kutsibu busana nenyũ.
45016007	Mũkeraye Andronĩka na Yũnĩa ab'ekihanda kyetu, ababya omo mũlĩkĩ haguma nage. Kandi ni bakulu omo katĩ-katĩ k'abakwenda, kandi mobĩkĩrĩrya Kristo embere kwĩngye.
45016008	Mũkeraye Ampũlĩato omwanze wage omwisi w'Omukama.
45016009	Mũkeraye Ũrbano, oyukakola haguma netu omo mũbĩrĩ wa Kristo. Kandi mũkeraye omwanze wage ye Stakĩ.
45016010	Mũkeraye Apele oyũkasĩmawa omo mũbĩrĩ wa Kristo. Mũkeraye ab'omwa Arĩstabũlo.
45016011	Mũkeraye Herodĩo w'ekĩtũnga kyetu. Mũkeraye ab'omwa Narkĩso, abamatikene na Kristo.
45016012	Mũkeraye Tĩrĩfena na Tĩrĩfosa, abakakola omũbĩrĩ w'Omukama. Mũkeraye omwanze wetu ye Persĩ, oyo wabirikola kutsibu omo mũbĩrĩ w'Omukama.
45016013	Mũkeraye Rũfo, Omukristo mukulu omo mũbĩrĩ w'Omukama. Mũkeraye nyĩnya wuwe, ni koyo wage nibya.
45016014	Mũkeraye Asĩnkrĩto na Fũlego, na Herme, na Patroba, na Herma, n'abalĩkyetu abali haguma nabo.
45016015	Mũkeraye Fĩlologo, na Yũlĩa, na Nereo, na mwali wabo na Olĩmpa, n'abandu bosĩ ba Nyamuhanga abali haguma nabo.
45016016	Mũkeranaye omw'iwanako erĩbũyĩrĩre. Esyokanĩsa syosĩ sya Kristo sĩkabakeraya.
45016017	Balĩkyetu, ngabalemba-lemba, mũtegaye busana n'abo bakaleta erigabana, n'emyatsi y'erĩtwĩkalya, abatekwama erĩkangĩrĩrya eryo mwakangĩrĩrĩbawa. Musagebo.
45016018	Kusangwa abandu ng'abo sibekolera Omukama wetu Kristo, nĩkwa bakakolera esyonda syabo. Kusangwa bakateba emitima y'abandu bate n'amenge, omo bĩnywa bitendere n'eby'ekĩsehya.
45016019	Kusangwa engulu yenyũ ambu mũkowa Kristo, yabĩrĩhĩka oko bandu bosĩ; neryo ngatsema kutsibu busana nenyũ. Nĩkwa nyanzĩre mubye b'amenge omo bibuya, kandi mubye ng'abalere omo myatsi y'ebibi.
45016020	Kandi Nyamuhanga oyukatuha obuholo, asyahĩnolera Satanĩ yo lũba omwisi w'ebisando byenyũ. Olukogo lw'Omukama wetu Yesu lubye nenyũ.
45016021	Tĩmoteo oyukakola haguma nage akabakeraya; kandi Lũkĩo na Yasona, na Sosĩpatere ab'ekihanda kyetu, bakabakeraya.
45016022	Ĩngye Teretĩo, oyukasaka ebarua eno, ngabakeraya omwisi w'Omukama.
45016023	Gayo akabakeraya. Ĩngye indi mũgenĩ wuwe, kandi ekanĩsa ĩkahĩndana omo nyũmba yiwe. Erasto omũbĩkĩ w'esyofranka (esyoshĩllĩng) sy'omũyĩ akabakeraya. Kandi mũlĩkyetu Kwarto akabakeraya.
45016024	Olukogo lw'Omukama wetu Yesu Kristo lubye nenyũ ĩnywe bosĩ. Amina.]
45016025	Tupipe Nyamuhanga! Iye akatoka erĩbahanganĩa ndeke omo Ngulu Yowene eyo ngatũla, omwatsi wa Yesu Kristo, erĩkũmbo eryabĩsawa omo syondengo sya kera. Nĩkwa lino lyabĩrĩbĩsũlwa,
45016026	kandi lyabĩrĩmĩnyĩkalĩbwa omo Masako w'abamĩnyererĩ. Neryo busana n'ekihano kya Nyamuhanga w'erikota, omwatsi oyũ abĩrĩmĩnyĩsĩbwa oko bihanda byosĩ, ibatoka erĩkĩrĩrya Kristo n'erĩmowa.
45016027	Neryo uku Nyamuhanga oyuwite amenge ĩyowene, ukw'iye habye olukengerwa busana na Yesu Kristo, kera na kera! Amina.
46001001	Ĩngye Paũlo, oyo wabirikirawa busana n'erisonda lya Nyamuhanga eribya mukwenda wa Kristo Yesu. Ĩngye n'omũlĩkyetu Sosĩtenĩ,
46001002	tukabasakira haguma, ĩnywe kanĩsa ya Nyamuhanga eyiri eKorĩnto, ababirikirawa eribya bandu ba Nyamuhanga, abahigulawa erimatikana na Kristo Yesu. Kandi tukabasakira haguma n'abandu bosĩ ehosĩ abakalakira erĩna ly'Omukama wetu Kristo. Yo Mukama wabo n'owetu.
46001003	Nyamuhanga Tata wetu n'Omukama Yesu Kristo abahe olukogo n'obuholo.
46001004	Ngaha Nyamuhanga y'ewasĩngya emigulu yosĩ busana nenyũ. Kandi ngamuha ewasĩngya busana n'olukogo luwe, olo mwahabawa busana na Kristo Yesu.
46001005	Kusangwa eriwatana na Kristo lyabiribaha eribya ab'ebindu omo myatsi yosĩ, omw'ĩbũga lyosĩ, n'amenge gosĩ.
46001006	Engulu ya Kristo yabiribererera omwisi wenyũ,
46001007	neryo simwetabula olũsũnzo n'oluguma lwa Nyamuhanga, imunemulindirira eriminyikala ly'Omukama wetu Yesu Kristo.
46001008	Naye asyabasĩkya erĩhĩka oko ndũlĩ, isimuli oko lubanza oko kiro ky'Omukama wetu Yesu Kristo.
46001009	Nyamuhanga sialiregula, naye abiribabirikira erisakana n'Omugala wuwe, Omukama wetu Yesu Kristo.
46001010	Neryo balĩkyetu, ngabalemba-lemba omo lĩna ly'Omukama wetu Yesu Kristo, nyiti ĩnywe bosĩ mũbũge kiguma. Nyiti sihabye erigabana omo katĩkatĩ kenyũ, nĩkwa mubohane omo bũlengekanĩa buguma n'omutima muguma.
46001011	Kusangwa abalĩkyetu ab'ekĩtũnga kya Kloe, babĩrĩnyĩtũlĩrago busana nenyũ bati, hali erinegena omo katĩkatĩ kenyũ.
46001012	Neryo nyiti, obuli mundu ũkw'ĩnywe akabũga ati, Ĩngye mdi wa Paũlo, n'ogundi ati, Ĩngye indi wa Apolo, n'ogundi ati, Ĩngye mdi wa Petero, n'ogundi ati, Ĩngye indi wa Kristo.
46001013	Ko Kristo agabĩrwe kwehĩ? Na Paũlo mwabambwa oko musalaba busana nenyũ kwehĩ? Kutse mwabatĩsĩbawa omo lĩna lya Paũlo kwehĩ?
46001014	Ngaha Nyamuhanga y'ewasĩngya kundi mondabatĩsya mundu n'omuguma omo katĩkatĩ kenyũ, nina Krĩspo na Gayo, ĩbobene.
46001015	Neryo sihabye mundu oyũkabũga ati mwabatĩsĩbawa omo lĩna lyage.
46001016	Nĩkwa monabatĩsya enyũmba ya Setefano, nĩkwa sĩnyasĩ ogundi nabatĩsaya.
46001017	Kusangwa Kristo mwatanyituma erĩbatĩsya, nikwa anyituma erĩtũla Engulu Yowene. N'erĩtũlago butsira omo kĩsehya ky'ebĩnywa by'abandu, neryo omusalaba wa Kristo akasyayirwa mo buyira.
46001018	Kusangwa omwatsi w'omusalaba nĩ bũkĩrũ oko bandu abakahera, nĩkwa nĩ bũtokĩ bwa Nyamuhanga busana netu, ĩtwe tũkalamĩbawa.
46001019	Kusangwa Amasako akabũga ati, Nasyaherya amenge w'ab'amenge, Kandi nasyalũsya eriminya ly'abanyima-nyima.
46001020	Omundu w'amenge ali hahi kwehĩ? Omũsakĩ ali hahi kwehĩ? Embũyĩ y'ekihugo y'omugulu ono yiri hahi kwehĩ? Nyamuhanga abiriyira amenge w'ekihugo kino mo bũkĩrũ.
46001021	Kusangwa ekihugo mokitetatoka eriminya Nyamuhanga omo menge wakyo. Neryo omo menge wuwe Nyamuhanga mwatsemesĩbwa erĩlamya abandu abakĩkĩrĩraya busana n'obũkĩrũ bw'omwatsi tũkatũla.
46001022	Kusangwa Abayũda bakabũlaya ebitiko-tiko, n'Abagĩrĩkĩ bakasonda-sonda amenge;
46001023	nĩkwa ĩtwe tũkakanganaya Kristo oyo wabambawa oko musalaba. Abayũda sĩbanzĩre omwatsi oyũ, n'abandu b'Ebihanda bakaganza omwatsi oyo mo bũkĩrũ.
46001024	Nĩkwa busana n'abo Nyamuhanga akabirikira, Abayũda n'Abagĩrĩkĩ, Kristo nĩ bũtokĩ bwa Nyamuhanga, kandi, ni menge wa Nyamuhanga.
46001025	Kusangwa obukahulawa mo bũkĩrũ bwa Nyamuhanga, ni bw'amenge kwilaba aw'abandu, n'obukahulawa mo bolo bwa Nyamuhanga, bũkalĩre kwilaba abandu.
46001026	Balĩkyetu, mwibuke ngoko mwabya ekiro Nyamuhanga ababirikira. Sihabya bangi omo katĩkatĩ kenyũ abakahulawa mo bandu b'amenge, kutse esyombangĩ, kutse abakulu.
46001027	Nĩkwa Nyamuhanga mwayisoga emyatsi mĩkĩrũ y'ekihugo erihemula abandu b'amenge. Kandi Nyamuhanga abiriyisoga emyatsi myolo y'ekihugo erihemula esyombangĩ.
46001028	Kandi Nyamuhanga mwayisoga emyatsi eyikaponawa n'abandu, n'emyatsi eyikaganzawa n'abandu nga buyira, kandi emyatsi eyiteho, iniatoka erĩsĩnga emyatsi eyiriho.
46001029	Neryo sihabye mundu oyukayihalamba embere sya Nyamuhanga.
46001030	Nĩkwa Nyamuhanga abĩrĩbamatĩkanĩa na Kristo Yesu. Kandi Nyamuhanga abiriyira Kristo eribya menge wetu. Busana na Kristo tukatunganana embere sya Nyamuhanga, kandi busana na Kristo tukabya bana ba Nyamuhanga, n'eribya bwĩranda.
46001031	Neryo ngoko Amasako akabũga ati, Oyukayihalamba, ayihalambe umw'ebyo Omukama abirikola.
46002001	Balĩkyetu, omugulu nabahĩkako erĩbatũlĩra omwatsi w'ekwenene wa Nyamuhanga, mondasa omo bĩnywa by'amenge n'eby'ekĩsehya.
46002002	Kusangwa monayĩsũnza nyiti sĩnangaganĩrya ogundi mwatsi omo katĩkatĩ kenyũ, nina Yesu Kristo, n'oluholo luwe oko musalaba.
46002003	Nage nabya haguma nenyũ, inyiri molo-molo, kandi nabya n'eriubaha, n'erititimana lĩnene.
46002004	Neryo ekĩnywa kyage n'erĩtũlago lyage, sibyabya by'ekĩsehya ky'ebĩnywa by'amenge w'abandu, nĩkwa byabya ĩbakakangaya obũtokĩ bw'Omũlĩmũ wa Nyamuhanga.
46002005	Neryo erĩkĩrĩrya lyenyũ sirihangane omo menge w'abandu, nĩkwa lihangane omo bũtokĩ bwa Nyamuhanga.
46002006	Nĩkwa tũkabũga amenge oko bandu bahĩkene. Nĩkwa si menge w'ekihugo kino, kutse amenge w'abatabalĩ b'ekihugo kino, abakahwaho.
46002007	Nĩkwa tũkabũga amenge wa Nyamuhanga mo lĩkũmbo, awabĩsamĩre oko bandu ago Nyamuhanga ayisoga busana n'olukengerwa lwetu, ekihugo kite kyahangikwa.
46002008	Abatabalĩ b'ekihugo kino mobataminya amenge aya. Kusangwa nga balibya basĩ amenge ayo, kumbe sibetabamba Omukama w'olukengerwa oko musalaba.
46002009	Nĩkwa Amasako akabũga ati, Emyatsi eyo ameso ate alangira, n'amatwĩ atĩowa, N'emyatsi eyo mutima ate aganĩrya, Eyo ni myatsi eyo Nyamuhanga abiritegeka busana n'abandu abamwanzĩre.
46002010	Nĩkwa Nyamuhanga abĩrĩtũbĩsũlĩrayo omo Mũlĩmũ wuwe. Nĩ Mũlĩmũ akasonda emyatsi yosĩ, akasonda erĩyĩsũnza lya Nyamuhanga.
46002011	Ko ni mundu wahi oyo wasĩ emyatsi y'omundu kite ekĩrĩmũ ky'omundu oyo ekiri omwisi wuwe kwehĩ? Litya sihali oyo wasĩ emyatsi ya Nyamuhanga ate Omũlĩmũ wa Nyamuhanga.
46002012	Nĩkwa ĩtwe sitwetangirira ekĩrĩmũ ky'ekihugo, nĩkwa twabiriangirira Omũlĩmũ ogo Nyamuhanga atuma, itwatoka eriminya emyatsi eyo Nyamuhanga abirituha mo lũsũnzo.
46002013	Ebĩnywa ebyo tũkabũga, sĩ bĩnywa byakangĩrĩrĩbawa omo menge w'abandu, nĩkwa ebyakangĩrĩrĩbawa n'Omũlĩmũ, neryo tũkakũmbũla emyatsi y'Omũlĩmũ wa Nyamuhanga oko bawite Omũlĩmũ oyo.
46002014	Nĩkwa omundu oyutawite Omũlĩmũ sialitoka eribana olũsũnzo olũkalũa oko Mũlĩmũ. Kandi sialiminyalo kusangwa ni myatsi y'obũkĩrũ busana naye. Kusangwa endũndĩ yalo ikasohawa omo menge w'Omũlĩmũ.
46002015	Nĩkwa omundu oyuwite Omũlĩmũ akatoka erisoha endũndĩ y'emyatsi yosĩ, nĩkwa iye sialisohawa n'omundu.
46002016	Ngoko Amasako akabũga ati, Nindi yo wasĩ obũlengekanĩa bw'Omukama kwehĩ? Nindi yo wangatoka erimuhana kwehĩ? Nĩkwa ĩtwe tuwite obũlengekanĩa bwa Kristo.
46003001	Nĩkwa balĩkyetu, ĩngye mondatoka erĩbũga nenyũ nga muli bandu bakwamĩre Omũlĩmũ, nĩkwa nabũga nenyũ nga muli bandu abakwamĩre omubiri, nga muli Bakristo balere-balere.
46003002	Monabalĩsya amasabũ, butsira akalyo akakala-kalĩre, kusangwa simwabya mukatoka eriryako. Na lino simulimwatokako.
46003003	Kusangwa lino mukine bandu abakwamĩre omubiri. Kusangwa omugulu hakine eritsuro n'amanegeno omo katĩkatĩ kenyũ, sĩmũkwamĩre omubiri kwehĩ? Kandi simwelendera ng'abandu b'ekihugo kwehĩ?
46003004	Kusangwa omugulu omundu akabũga ati, Ĩngye indi wa Paũlo; n'ogundi ati, Ĩngye indi wa Apolo; isimuli bandu b'ekihugo kwehĩ?
46003005	Ko Apolo nindi kwehĩ? Kandi Paũlo nindi kwehĩ? Tuli bagombe abaleka ĩmwĩkĩrĩrya. Obuli muguma w'ũkw'ĩtwe tukakola omũbĩrĩ ogo Mukama akatuha erikolago.
46003006	Ĩngye nahera embuto, Apolo mũtũlĩra kuyo kw'amagetsi, nĩkwa Nyamuhanga yo waleka embuto iyalasa.
46003007	Neryo omũherĩ w'embuto, n'oyũkũtũlĩra kuyo kw'amagetsi sibegasakĩ. Ni Nyamuhanga yũkalasayayo.
46003008	Neryo omũherĩ w'embuto, n'oyũkũtũlĩra kuyo kw'amagetsi balingene, kandi obuli mundu asyahembwa na Nyamuhanga ngoko mũbĩrĩ wuwe ali.
46003009	Kusangwa Nyamuhanga yo tukakola haguma naye, kandi ĩnywe muli irima lya Nyamuhanga. Kandi muli nyũmba ya Nyamuhanga.
46003010	Neryo Nyamuhanga mwamba olũsũnzo luwe, lw'omũbĩrĩ. Neryo ng'omũhĩmbĩ munyima-nyima w'amenge monahira ekibanza, nĩkwa ogundi akahĩmba kukyo. Neryo obuli mundu ayĩtegaye ng'akahĩmba ati.
46003011	Kusangwa Nyamuhanga abĩrĩhira Yesu Kristo mo kibanza ĩkyokyene, neryo sihali ekindi kibanza ekyangahĩrwaho.
46003012	Neryo omundu akahĩmba oko kibanza omo syamagetsi, kutse esy'ebĩtsĩpa, kutse amabwe w'obũgũlĩ bunene, kutse miti, kutse biti, kutse esyombuba.
46003013	Kandi omũbĩrĩ w'obuli mundu asyaminyikala, kusangwa ekiro kya Kristo kyasyakanganĩago. Kandi omuliro asyabĩsũlago, ni muliro asyalenga omũbĩrĩ w'obuli mundu nga nĩ wa mũsĩndo wahi.
46003014	Obũhĩmbe bw'omundu bwamabyaho enyũma w'omuliro, asyahembwa obũhĩngĩ.
46003015	Nĩkwa obũhĩmbe bw'omundu bwamahĩsĩbwa omo muliro asyaherya; nĩkwa iye asyalamĩbwa ng'oyo wabala omo muliro.
46003016	Sĩmwasĩ ko muli hekalũ ya Nyamuhanga kwehĩ, kandi k'Omũlĩmũ wa Nyamuhanga ĩkere omwisi wenyũ kwehĩ?
46003017	Neryo omundu amaherya ehekalũ ya Nyamuhanga, Nyamuhanga asyamũherya. Kusangwa ehekalũ ya Nyamuhanga ĩbũyĩrĩre, nenyũ muli ehekalũ eyo.
46003018	Sihabye mundu oyũkayĩtebaya. Omundu omo katĩkatĩ kenyũ amaganĩrya nga ni w'amenge w'ekihugo kino, abye mũkĩrũ, iniatoka eribya w'amenge kũndũ.
46003019	Kusangwa amenge w'ekihugo kino nĩ bũkĩrũ embere sya Nyamuhanga. Ngoko kĩsakĩre kiti, Nyamuhanga akahamba ab'amenge omo menge wabo mabi.
46003020	N'awandi Masako ati, Omukama anasĩ kw'amalengekanĩa w'ab'amenge kw'ategasakĩ.
46003021	Neryo sihabye mundu oyukayihalamba busana n'abandu. Kusangwa emyatsi yosĩ nĩ yenyũ.
46003022	Amabya ini Paũlo, kutse Apolo, kutse Petero, kutse ekihugo, kutse engebe, kutse oluholo, kutse emyatsi ya lino, kutse emyatsi ikandisyasa, emyatsi yosĩ nĩ yenyũ.
46003023	Nenyũ muli aba Kristo, kandi Kristo ni wa Nyamuhanga.
46004001	Abandu bangatuganza ng'abagombe ba Kristo, kandi ng'abateya b'amakũmbo wa Nyamuhanga.
46004002	Nĩkwa omwatsi muguma atolere omũteya, ambu abanike ng'oyuteregula oko mukama wuwe.
46004003	Nĩkwa ĩngye sinditsomana nga mukanzwera kutse eritswerwa n'abandu ba muna-kihugo. Kutse sindiyitswera.
46004004	Kandi sinditabana omwatsi w'eriyihandikirira. Nĩkwa ekyo sikirinyiyira mo mundu ute ko lubanza. Omukama yukanyitswera.
46004005	Neryo simubye mukatswera omundu embere w'omugulu owatolere, omugulu Omukama asyasa, iye asyahũlũkya omo kyakakala emyatsi eyĩbĩsamĩre omo mwĩrĩmya, kandi asyamĩnyĩkalya erĩyĩsũnza ly'emitima y'abandu. Neryo obuli mundu asyabana eripipwa na Nyamuhanga.
46004006	Balĩkyetu, nabĩrĩbũga emyatsi eyĩ mo mũsyo busana nage na busana na Apolo, imwatoka eriiga eritendisoha nabi. Sihabye mundu oyukayiheka, ati akimira omukwenda muguma, n'eripona ogundi.
46004007	Nindi wakũhĩra mo mukulu oko bandu kwehĩ? Ebyosĩ ebyo uwite, Nyamuhanga mwatakuhabyo kwehĩ? Neryo byamabya ĩnĩ lũsũnzo, busana nakĩ ukayihalamba nga sulitahabwalo kwehĩ?
46004008	Mwabiribana ebyosĩ; kandi mwabiribya bateke, kandi muli bami, ĩtwe nomo tutane bami; kumbe muli bami, netu itwatoka eribya bami haguma nenyũ.
46004009	Kusangwa ngaganĩraya nyiti, Nyamuhanga abĩrĩtũhĩra ĩtwe bakwenda, omo mwanya w'endũlĩ, ng'abandu ababiritswerwa okw'ihola, kusangwa twabiribya eky'erisamalirwa busana n'ekihugo kyosĩ, oko bamalaĩka, n'oko bandu.
46004010	Ĩtwe tuli bakĩrũ busana na Kristo, nĩkwa ĩnywe muli b'amenge omwisi wa Kristo; ĩtwe tuli bolo-bolo, nĩkwa ĩnywe muli b'amaka; ĩnywe mũkasĩkĩbawa, nĩkwa ĩtwe tukaponawa.
46004011	Kandi erĩhĩka na lino-lino tukawira n'erĩkwa enyota, situwite esyongimba syowene, kandi tũkahũnzawa, isituwite enyũmba.
46004012	Kandi tukaluha, itunemukola omũbĩrĩ omo byala byetu. Omugulu tukatsumawa, tukatsumula; omugulu abandu bakatwendereraya, tũkayĩyĩnaya.
46004013	Omugulu bakatulega, tukalenga erisangana nabo. Twabiribya ng'abaleretĩre oko kihugo, tuli ng'ekyabũ ky'ebindu byosĩ, erĩhĩka na lino.
46004014	Sindisaka emyatsi eyĩ busana n'eribahemula, nĩkwa ngasaka busana n'eribahana ng'abana bage banze.
46004015	Kusangwa nomo mwangabya n'abakangĩrĩrya b'olũhũnda-hũnda umu Kristo, nĩkwa simwangabya n'abotata bangi. Kusangwa ĩngye omo Ngulu Yowene nabiribya tata wenyũ omwisi wa Kristo Yesu.
46004016	Neryo ngabalemba-lemba nyiti mubye mukanyĩgerererya.
46004017	Busana n'omwatsi oyũ, nabiribatumira Tĩmoteo. Iye ni mwana wage mwanze omwisi w'Omukama oyuteregula. Asyabĩbũkya emigendere yage eyo ngakwama omwisi wa Kristo, kandi eyo ngakangĩrĩraya ehosĩ omo makanĩsa gosĩ.
46004018	Nĩkwa abandi omo katĩkatĩ kenyũ bakayihagata, bati sindiendisyaya ewenyũ eKorĩnto.
46004019	Nĩkwa nyinemwendĩsyabahĩkako lũba, Omukama amanza atya, neryo nasyaminya ndeke obũtokĩ bw'abakayiheka, butsira ebĩnywa byabo bisa.
46004020	Kusangwa obwami bwa Nyamuhanga buliho omo bũtokĩ butsira omo bĩnywa bisa.
46004021	Mwanzĩre kyahi kwehĩ? Nyĩbahĩkeko omo lũnyambĩ, kutse omo lwanzo n'omutima owahehere kwehĩ?
46005001	Abandu balĩmũbũga bati, hali erĩsĩngĩra omo katĩkatĩ kenyũ, eryo mũsĩndo owakalĩre kwilaba oluteto losĩ lw'abandu b'Ebihanda. Bati, omundu abĩrĩmya me-mulere wuwe!
46005002	Neryo mukayihagata muti kwehĩ? Litolere imwabya n'obũlĩge bunene, n'erĩlũsya omundu oyukakola omwatsi oyũ omo ndeko yenyũ.
46005003	Kusangwa ĩngye nomo nyite haguma nenyũ omo mubiri, nyineyo omo kĩrĩmũ, nabiritswera oyo wakola ekyo, omo lĩna ly'Omukama wetu Yesu nga nyineho haguma nenyũ.
46005004	Neryo omugulu mũhĩndene haguma, nage indi haguma nenyũ omo kĩrĩmũ kyage, ituli n'obũtokĩ bw'Omukama wetu Yesu,
46005005	tuhe omundu oyo uku Satanĩ, omubiri wuwe aherĩbawe, nĩkwa ekĩrĩmũ kiwe kĩlamĩbawe omo Kiro ky'Omukama.
46005006	Eriyihagata lyenyũ sĩryowene! Sĩmwasĩ kw'ekĩhamya kike kĩkahamaya obundu bosĩ kwehĩ?
46005007	Mũlũsaye ekĩhamya kya kera, ky'ebibi, imwatoka eribya bundu buhya-buhya obute mo kĩhamya n'ekike, ngoko kwenene muli rino. Kusangwa Kristo ekyana ky'embũlĩ kyetu ky'Erikiruka, abiriherwa.
46005008	Neryo tusangire okw'irya eryo, butsira omo bundu obuli mw'ekĩhamya kya kera, eky'ebibi n'eky'erĩhalya, nĩkwa omo bundu obute mw'ekĩhamya, obw'obubuya n'obw'ekwenene.
46005009	Omo barua nabasakira monababwira nyiti, simutambe n'abandu basĩngĩrĩ.
46005010	Nĩkwa mondahula bandu basĩngĩrĩ b'ekihugo kino, kutse abakatsura abakahũnga, kutse abakasaba esyosanamu, Kusangwa bite bitya ĩnywe ĩmwangalũa omo kihugo.
46005011	Nĩkwa lino ngabasakira nyiti, simutambe n'omundu oyukayahula mo Mukristo, oyuli mũsĩngĩrĩ, kutse omũtsũrĩ, kutse oyukasaba esyosanamu, kutse omũtsũmĩ, kutse oyuli mũkũndĩrya, kutse oyũkahũnga. Kwenene simwangalya n'omundu ng'oyo.
46005012	Kusangwa si mwatsi wage w'eritswera ab'eyĩhya. Nenyũ simwangatswera abali omo kanĩsa kwehĩ?
46005013	Nĩkwa Nyamuhanga asyatswera abali eyĩhya. Ngoko kĩsakĩre kiti, Omundu mubi oyo, mumuhige omo ndeko yenyũ.
46006001	Hamabya omundu omo katĩkatĩ kenyũ oyuli n'omwatsi uku mũlĩkyabo, oyukalenga erimutsongera embere sy'abatswerĩ abatatunganene, sialireka abandu ba Nyamuhanga bakasohabo kwehĩ?
46006002	Sĩmwasĩ kw'abandu ba Nyamuhanga basyatswera ekihugo kwehĩ? Mwamabya ĩnĩ ĩnywe mukasyatswera ekihugo, simutolere eritswera esyombanza nge-nge-nge kwehĩ?
46006003	Sĩmwasĩ ko twasyatswera abamalaĩka kwehĩ? Kwilaba aho simutolere eritswera emyatsi y'eribyaho lyetu kwehĩ?
46006004	Neryo mwamabya n'emyatsi eyitolere eritswerwa, mukatwalayo oko batswerĩ abatasĩbwe omo kanĩsa kwehĩ?
46006005	Sĩmwekwa esĩsonĩ kwehĩ? Simuli k'omundu muguma w'amenge omo katĩkatĩ kenyũ oyo wangatoka erisoha omo katĩkatĩ k'abalĩkyabo kwehĩ?
46006006	Nĩkwa mũlĩkyetu muguma akayatsongera ogundi mũlĩkyabo embere sy'abatĩkĩrĩrye.
46006007	Neryo omugulu mukatsongerana; mũkakangaya ngoko mwabĩrĩũtwa. Simwangayisoga erikolwa nabi kwehĩ? Kandi simwangayisoga erĩhũngwa kwehi?
46006008	Nĩkwa ĩnywe mukakolana nabi n'erĩhũngana omo katĩkatĩ k'abalĩkyenyũ.
46006009	Kandi sĩmwasĩ kw'abatatunganene ko batendisyasangira oko bwami bwa Nyamuhanga kwehĩ? Sĩmũtebĩbawe; ab'amaragane, kutse abakasaba esyosanamu, kutse abatetĩ, kutse abalume abakatetana,
46006010	kutse abĩbĩ, kutse abakũndĩrya, kutse abakatsuma, kutse abanyeyĩ, aba sibendisyasangira oko bwami bwa Nyamuhanga.
46006011	Neryo abandi omo katĩkatĩ kenyũ ko mwanabya mutya; nĩkwa lino ĩnywe mwabĩrĩerĩbwa kw'ebibi, kandi mwabirihigulwa, kandi mwabiriyirwa mo batunganene busana n'erĩna ly'Omukama Yesu Kristo, n'omo Mũlĩmũ wa Nyamuhanga wetu.
46006012	Nyiri bwĩranda erikola emyatsi yosĩ, nĩkwa emyatsi yosĩ, sirigasakĩ. Nyiri bwĩranda erikola emyatsi yosĩ, nĩkwa sindiendĩsyalĩga omwatsi n'omuguma erinyiyira mo mukobe wago.
46006013	Akalyo ni k'enda, n'enda iri busana n'akalyo; nĩkwa Nyamuhanga asyaherya ebibiri byosĩ. Kandi omubiri sĩahĩrawa busana n'amaragane, nĩkwa ahĩrawa busana n'Omukama; n'Omukama busana n'omubiri.
46006014	Nyamuhanga mwalũbũkya Omukama oko baholĩ, netu asyatũlũbũkya oko baholĩ omo bũtokĩ buwe.
46006015	Mũnasĩ kw'emibiri yenyũ nĩ bĩtsũko by'omubiri wa Kristo. Nyiyire ebĩtsũko bya Kristo mo bĩtsũko by'omũtetĩ kwehĩ? Iyihi n'ahake!
46006016	Kutse sĩmwasĩ oyũkĩmaya omũtetĩ kw'akabya mubiri muguma naye kwehĩ? Kusangwa kĩsakĩre kiti, Ababiri basyabya mubiri muguma.
46006017	Nĩkwa oyukamatikana n'Omukama akabya kĩrĩmũ kiguma naye.
46006018	Musage obũsĩngĩrĩ. Ebindi bibi omundu akakola biri eyĩhya oko mubiri wuwe, nĩkwa omundu oyukateta akahalaya omubiri wuwe.
46006019	Sĩmwasĩ k'omubiri wenyũ nĩ hekalũ y'Omũlĩmũ Abũyĩrĩre, oyuli omwisi wenyũ n'oyo Nyamuhanga abaha kwehĩ? Ĩnywe simuli benyũ, muli ba Nyamuhanga.
46006020	Abiribagula omo bũgũlĩ. Neryo omo mibiri yenyũ, muletere Nyamuhanga y'olukengerwa.
46007001	Busana n'emyatsi eyo mwahula omo barua yenyũ, Lyowene kumbe omundu sĩangatũla oko mũkalĩ.
46007002	Nĩkwa kusangwa hali obũsĩngĩrĩ bungi, obuli mundu abye n'omũkalĩ wuwe, n'obuli mũkalĩ abye n'ĩba wuwe.
46007003	Omulume ahe mũkalĩwe ebimutolere, kandi nibya omũkalĩ ahe ĩba wuwe ebimutolere.
46007004	Omũkalĩ siawite hamũlĩ oko mubiri wuwe, nĩkwa ĩba wuwe yuli n'ehamũlĩ eyo. Kandi omulume siawite ehamũlĩ oko mubiri wuwe, nĩkwa omũkalĩwe yuwite ehamũlĩ eyo.
46007005	Sĩmwĩmane mutalialagana erikola mutya, imwatoka erĩyĩhĩra okw'isaba, neryo ĩmwaswahĩndana haguma, Satanĩ akasyabalengako busana n'eritindatũlera lyenyũ.
46007006	Nĩkwa ngababwira ebĩ, sindibahamula.
46007007	Neryo nyiti kumbe abandu bosĩ babye nga ngye. Nĩkwa obuli mundu awite olũsũnzo luwe olũkalũa uku Nyamuhanga omuguma awite olũsũnzo l'omũsĩndo oyũ, n'ogundi omũsĩndo olya.
46007008	Nĩkwa ngabwira abatahĩkenĩe, n'abakwakalĩ nyiti, lyowene kumbe bali nga ngye.
46007009	Kandi bamataluka erĩyĩtũlerya, ĩbahĩkanĩa; kusangwa lyowene erĩhĩkanĩa kwilaba eriaka omo ngumbu.
46007010	Nĩkwa ngategeka abahĩkenĩe, nĩkwa yo Mukama, sĩ ĩngye, ati, Omũkalĩ sĩalũe ũkw'ĩba wuwe.
46007011	Nĩkwa omũkalĩ amalũamo, ĩsĩaswahĩkĩbawa, kutse aswesangana n'ĩba wuwe. Kandi omulume siahige omũkalĩ wuwe.
46007012	Nĩkwa oko bandi ĩngye ngabwirabo, nĩkwa si yo Mukama, nyiti, omũlĩkyetu amabya awite omũkalĩ oyũtĩkĩrĩrye, n'omũkalĩ oyo akalĩga erĩĩkala naye, omulume oyo siamuhige.
46007013	Kandi omũkalĩ oyuwite ĩba oyũtĩkĩrĩrye, n'ĩba akalĩga erĩĩkala naye omũkalĩ oyo sĩalũemo.
46007014	Kusangwa ĩba oyũtĩkĩrĩrye akalĩgawa na Nyamuhanga busana n'omũkalĩ wuwe, kandi omũkalĩ oyũtĩkĩrĩrye, akalĩgawa na Nyamuhanga busana n'ĩba wuwe. Bite bitya, abana benyũ bangabya hali uku Nyamuhanga, nĩkwa lino bali hakũhĩ na Nyamuhanga.
46007015	Nĩkwa oyũtĩkĩrĩrye amanza erigenda, agende. Omo mwatsi oyũ, omulume kutse omũkalĩ abali Bakristo bayisoge ekyo bakandikola, kusangwa Nyamuhanga abiritubirikira erĩĩkala omo buholo.
46007016	Nĩkwa uwe mũkalĩ, wasĩ uti nga sĩwendĩsyalamya ĩbawe kwehĩ? Nawe uwe mulume, wasĩ uti nga sĩwendĩsyalamya omũkalĩ wawe kwehĩ?
46007017	Nĩkwa obuli mundu alendere ngoko Mukama amutegeka, kandi alendere umw'ebyo Nyamuhanga amubirikiramo. Ko ngategeka nyitya omo syokanĩsa syosĩ.
46007018	Kandi omundu amabirikirwa na Nyamuhanga iniabwene, sialenge eribya ng'oyutabwene. Omundu amabirikirwa na Nyamuhanga isiabwene, sialenge erĩbanĩbwa.
46007019	Eribana si mwatsi, kandi eritendibana si mwatsi. Nĩkwa enzumwa nene nĩ 'teya ebihano bya Nyamuhanga.
46007020	Obuli mundu akwame umw'ebyo Nyamuhanga amubirikiramo.
46007021	Wabya mukobe omugulu Nyamuhanga akubirikira kwehĩ? Oyo si mwatsi, nĩkwa wamatoka eribya bwĩranda, ukole utya.
46007022	Kusangwa omukobe oyo wabirikirawa n'Omukama nĩ mwĩranda w'Omukama. Nibya, omwĩranda oyo wabirikirawa na Nyamuhanga, ni mukobe w'Omukama.
46007023	Nyamuhanga mwabagula n'obũgũlĩ; neryo simubye bakobe b'abandu.
46007024	Balĩkyetu, obuli mundu akwame Nyamuhanga omo mwatsi ogo abyamo ekiro Nyamuhanga amubirikira.
46007025	Neryo busana n'omwatsi w'abatahĩkenĩe, singwite kihano ky'Omukama, nĩkwa ngabũga ekyage ng'oyuteregula busana n'eribana eriganyira ly'Omukama.
46007026	Ngaganĩraya busana n'amalĩge wa sesene, nyiti lyowene omundu ĩkale ngoko ane lino.
46007027	Ũhĩkĩrye omũkalĩ kwehĩ? Susonde erimuhiga. Sũhĩkĩrye kwehĩ? Susonde erĩhĩkya omũkalĩ.
46007028	Nĩkwa wamahĩkya omũkalĩ, sulitakola ekibi. Kandi omumbesa amaheruka isiatakola kibi. Nĩkwa abakaherũkanaya basyabana amalĩge omo mubiri, neryo nyanzĩre erĩbabalya oko malĩge ayo.
46007029	Nĩkwa balĩkyetu, ngababwira nyiti, omugulu amabya muke, neryo erĩtsũka lino, abawite abakalĩ bangabya nga sibawitebo.
46007030	Kandi abakalira babye nga siberira, n'abakatsema, babye nga sibetsema, n'abakagula, babye ng'abatawite bindu.
46007031	Abakatunda ebindu by'ekihugo babye nga sibetunda ndeke; kusangwa ekihugo kyetu sikyendisyabyaho ebiro binene.
46007032	Nĩkwa sĩnyanzĩre mukagalwa n'amaganĩryo. Oyũtahĩkĩrye akatsomana omũbĩrĩ w'Omukama, kusangwa anzĩre erĩtsemesya Omukama.
46007033	Nĩkwa oyũhĩkĩrye akatsomana emyatsi y'ekihugo, kusangwa anzĩre erĩtsemesya omũkalĩ wuwe.
46007034	Neryo erisonda liwe ligabene, omutima wuwe ali ko myatsi ĩbĩrĩ. Kandi omũkalĩ oyũtahĩkĩbwe, kutse omumbesa, bakatsomana omũbĩrĩ w'Omukama, iniatoka eribya mũbũyĩrĩre omo mubiri n'omo kĩrĩmũ; nĩkwa omũkalĩ oyũhĩkĩbwe akatsomana emyatsi y'ekihugo, kusangwa anzĩre erĩtsemesya ĩba wuwe.
46007035	Ngabũga ebĩ kusangwa nyanzĩre erĩbawatĩkya. Sĩnyanzĩre erĩbakakĩrya, nĩkwa nyanzĩre imwakola, ebitolere. Kandi nyanzĩre imwayiha oko mũbĩrĩ w'Omukama, butsira awandi maganĩrya.
46007036	Nĩkwa omundu amaganĩrya ati syĩkere ndeke busana n'oyo asĩmolaya, amabya ane kigungutsya. Kandi amabya akaganĩraya ati litolere ĩbahĩkanĩa, amabya anzĩre, sihali kibi, bahĩkanaye.
46007037	Nĩkwa oyũsĩkĩre omo mutima wuwe, isialihatikanawa, kandi inĩasĩ ekyo anzĩre ndeke, amasoha kwenene omo mutima wuwe ati sĩendĩsyahĩkya omumbesa oyo, akakola ndeke.
46007038	Neryo oyũkaherũkaya oyo asĩmolaya akakola ndeke, kandi oyũtemũherũkaya akakola ndeke kwilaba.
46007039	Omũkalĩ oyũhĩkĩbwe siali n'ehamũlĩ y'erĩlũamo, omugulu ĩba wuwe akineho. Nĩkwa ĩba wuwe amahola, ali n'obwĩranda bw'eriherukira okw'oyo anzĩre, omulume amabya ini Mukristo kwenene.
46007040	Nĩkwa ĩngye nyiti, asyabana obutseme ndeke amatendiheruka. Nage ngaganĩraya nyiti Omũlĩmũ wa Nyamuhanga akanyisondola.
46008001	Neryo busana n'omwatsi w'ebyalya ebikaherawa oko sanamu. Tũnasĩ ĩtwe bosĩ tuti tuwite eriminya, nĩkwa eriminya likaleta eriyiheka, nĩkwa olwanzo lũkahĩmba.
46008002	Omundu amaganĩrya ati anasĩ ndeke, isialitaminya nga litolere akaminya.
46008003	Nĩkwa omundu oyo wanzĩre Nyamuhanga, Nyamuhanga abirimuminya ndeke.
46008004	Neryo busana n'omwatsi w'akalyo akakahererawa oko syosanamu, tũnasĩ ngoko esanamu si kindu muna-kihugo, kandi tũnasĩ ko hali Nyamuhanga muguma musa.
46008005	Nomo hangabya esikahulawa mo nyamuhanga omo lubula kutse omo kihugo, kandi ngoko abandu bawite esyonyamuhanga nyingi, n'abakama bangi,
46008006	nĩkwa busana netu hali Nyamuhanga muguma, ye Tata. Kandi emyatsi yosĩ, ĩkalũa ukw'iye, netu tuliho busana naye. Kandi hali Omukama muguma ye Yesu Kristo, oyo wahangika emyatsi yosĩ, kandi akaleka itwabyaho.
46008007	Kandi abandu bosĩ sibaliminya ebĩ. Abandi ababiribegera esyosanamu omugulu bakalya akalyo akabirihererwa oko sanamu bakalyako ng'obuhere bw'esyosanamu. N'obunya-mutima bwabo bolo bukatsanda.
46008008	Nĩkwa akalyo sikalituleta hakũhĩ na Nyamuhanga. Sĩtwendĩherya twamatendiryako, kandi sitwendibana endũndĩ twamalyako.
46008009	Nĩkwa mũyĩtegaye, simuleke ehamũlĩ yenyũ y'erirya ebyosĩ, ĩkatwĩkalya abandu bolo-bolo omw'ĩkĩrĩrya lyabo.
46008010	Kusangwa omundu oyuwite obunyamutima bolo-bolo amakulolako uwe mundu w'eriminya ndeke inukalira omo hekalũ y'esyosanamu; iye siendisyasonda erirya ebyalya ebikaherawa oko sanamu kwehĩ?
46008011	Neryo omundu mũlĩkyenyũ molo-molo, oyo Kristo aholera, asyahera busana n'eriminya lyawe.
46008012	Neryo mukakola Kristo yo nabi, kundi mukakola balĩkyenyũ bo nabi, n'erĩhũtalya obunyamutima bolo-bolo bwabo.
46008013	Neryo ebyalya byamaleka mũlĩkyetu akakola ebibi, sindiendisyaswalya esĩswĩ na kera, ngasyakolesya mũlĩkyetu y'ebibi.
46009001	Sindi bwĩranda kwehĩ? Sindi mukwenda kwehĩ? Sinditalangira Yesu Omukama wetu kwehĩ? Ĩnywe simuli kiminyikalo ky'omũbĩrĩ wage busana n'Omukama wage kwehĩ?
46009002	Nomo nyitane mukwenda oko bandi, nĩkwa ũkw'ĩnywe nyiri mukwenda; kusangwa ĩnywe muli kĩmĩnyĩsyo ky'obukwenda bwage busana n'Omukama.
46009003	Omugulu abandu bakanyĩbũlĩrĩraya, ngabasũbĩraya nyiti,
46009004	Situwite ehamũlĩ y'erirya n'erĩpũlya kwehĩ?
46009005	Situwite ehamũlĩ y'eritwala haguma netu omũkalĩ oyuli Mukristo, ng'abandi bakwenda ko bakakola, n'abagala babo Mukama, na Petero kwehĩ?
46009006	Kutse ye Barnaba nage, ĩtwebene, tutolere eriyikumbirira kwehĩ?
46009007	Ko mũsĩrĩkanĩ ni wahi oyukayalwa n'eriyiriha kwehĩ? Nindi yukahera eririma ly'ebĩnyũ iniatalya oko bĩgũma byalyo kwehĩ? Kutse nindi yũkalĩsaya esyombũlĩ isiendirya oko masabũ wasyo kwehĩ?
46009008	Ngabũga emyatsi eyĩ ng'eyage kwehĩ? Emigambo yo y'ĩkabũga emyatsi eyĩ.
46009009	Kusangwa ĩsakĩre omo migambo ya Musa iti, Susyeboha obuno bw'enume y'ende omugulu ĩkahũmba engano. Ni mwatsi w'esyonde go Nyamuhanga akahula kwehĩ?
46009010	Kutse sĩalĩbũga ebĩ busana netu kwehĩ? Inga, byasakawa busana netu, kusangwa omũlĩmĩ akalima n'omũgesĩ akagesa, ababiri bosĩ bali n'amaha w'erisangira embuto eyo.
46009011	Ĩtwe twamahera emyatsi y'ekĩrĩmũ omo katĩkatĩ kenyũ, siritolere tukagesa omo katĩkatĩ kenyũ ebĩkatũwatĩkaya oko mubiri kwehĩ?
46009012	Abandi bamabya n'ehamũlĩ y'erĩwatĩkĩbwa batya, netu situwite ehamũlĩ eyo kwilababo kwehĩ? Nĩkwa ĩtwe motutakola omo hamũlĩ eyĩ, kandi tũkayĩyĩnaya omo myatsi yosĩ, tũkasyakakĩrya Engulu Yowene ya Kristo.
46009013	Mũnasĩ ngoko abakakola omũbĩrĩ omo hekalũ bakalya oko byalya by'omo hekalũ, n'abakahera amahere oko kiherero bakahabawa ukw'ebyo ebikaherawa.
46009014	Ko biri bitya. Omukama abiritegeka ati, Abakatũla Engulu Yowene bangabana ebyangawatĩkyabo omo Ngulu Yowene.
46009015	Nĩkwa sinditakola omo hamũlĩ yage omo myatsi eyĩ. Kandi sinditasaka emyatsi eyĩ nyiti nyibane erĩwatĩkĩbwa. Kitsiga inahola kwilaba eriyira eriyipipa lyage mo buyira.
46009016	Kusangwa namatũla Engulu Yowene, singwite eky'eriyihalambira. Kusangwa ngwite ekĩkanyĩkũna. Kusangwa obũlĩge kwĩngye namatindatũla Engulu Yowene.
46009017	Namakola omũbĩrĩ oyũ busana n'eriyisogago neryo nangahembwa; nĩkwa namakola n'erĩkũnwa, nĩ mũbĩrĩ ngahabawa.
46009018	Neryo oluhembo lwage ni lwahi kwehĩ? Oluhembo lwage nĩ ndũndĩ y'erĩtũla Engulu Yowene butsira eririhwa, isindikola omo hamũlĩ yage y'eriyikumbirira omo Ngulu Yowene.
46009019	Ĩngye indi bwĩranda, sindi mukobe w'omundu; nabiriyiyira mo mukobe w'abandu bosĩ, inatoka eribana abandu bangi busana na Kristo.
46009020	Neryo oko Bayũda ngabya ng'Omũyũda, inatoka erisunga Abayũda. Ukw'abo bakakwama Emigambo ngabya nga ngakwama Emigambo haguma nabo, nomo nyite omo mũlĩkĩ w'Emigambo, inatoka erisunga abakakwama Emigambo.
46009021	Neryo oko bandu b'Ebihanda abatekwama Emigambo, ngabya ng'omundu w'Ebihanda inatoka erisunga ab'Ebihanda. Nĩkwa sindigana Emigambo ya Nyamuhanga, kusangwa ngakwama Emigambo ya Kristo.
46009022	Oko bandu bolo-bolo, monabya molo-molo. Omo myatsi yosĩ, nabirirenga eribya hakũhĩ n'abandu b'emĩsĩndo yosĩ, inatoka omo syonzira syosĩ erisunga abandu ba kubo.
46009023	Kandi ngakola emyatsi yosĩ busana n'Engulu Yowene, inatoka erisangira omo mũyĩsa wayo.
46009024	Mũnasĩ ngoko abandu bosĩ bakatibita omo matangwa, nĩkwa omuguma musa akahabawa oluhembo. Neryo mutibite imwatoka eritangirira, n'eribana oluhembo.
46009025	Neryo obuli mundu oyukakwama amatangwa, akayĩtegaya kutsibu omo myatsi yosĩ. Bakakola batya bati babane embĩta y'ebiti ebikalagala, nĩkwa ĩtwe tũkayĩtegaya busana n'embĩta eyitelagala na kera.
46009026	Neryo ngatibita ng'oyo wasĩ eyo akaya; sĩndĩlabaya esyongũmbe sy'omo kyanya mo buyira.
46009027	Nĩkwa ngagalaya omubiri wage, n'erĩgondyago, neryo namabĩtũlago oko bandi, sinyibye ng'oyukaganawa.
46010001	Balĩkyetu, nyanzĩre imwaminya, ngoko abotata-kulu betu abosĩ mobasondolwa n'ekĩtũ, n'abosĩ mobasoka Engetsi y'Omunyama.
46010002	Kandi abosĩ mobabatĩsĩbwa omo kĩtũ n'omo ngetsi ng'endeko ya Musa.
46010003	N'abosĩ mobalya akalyo kaguma k'ekĩrĩmũ.
46010004	Kandi abosĩ mobapũlya eby'erĩpũlya eby'ekĩrĩmũ, kusangwa babya bakapũlya oko lĩbwe ery'ekĩrĩmũ, eryakwamabo. Erĩbwe eryo lyabya Kristo.
46010005	Nĩkwa Nyamuhanga mwatatsemesĩbwa n'abangi ba kubo; kusangwa ebĩnda byabo mobyapanzapanzwa omo mbwarara.
46010006	Neryo, emyatsi yosĩ eyĩ yabiribya ebĩmĩnyĩsyo busana netu, situbye tũkakwa esyongumbu sy'emyatsi mibi ngoko abo nabo bakwa esyongumbu esyo.
46010007	Kandi simubye abasabĩ b'esyosanamu, ngoko abandi ba kubo babya, ngoko kĩsakĩre kiti. Abandu mobĩkala ahisi busana n'erirya n'erĩpũlya, kandi mobahangana n'erisata.
46010008	Kandi sĩtũsĩngĩre ng'abandi ba kubo ko basĩngĩra, neryo mobahola omo kiro kiguma, abandu elfu makũmĩ abiri n'ĩsatu 23,000.
46010009	Kutse situlenge oko Mukama ngoko abandi ba kubo ko bamulengako, neryo mobĩtwa n'esyonzoka.
46010010	Simuyitonge ng'abandi ba kubo ko bayitonga, neryo mobĩtwa n'omũtĩngĩtya.
46010011	Neryo emyatsi eyĩ moyahĩka kubo ng'ekĩmĩnyĩsyo busana n'abandi bandu, kandi moyasakwa busana n'eritukunga. Kusangwa twĩkere hakũhĩ n'endũlĩ y'omugulu ono.
46010012	Neryo oyũkaganĩraya ati imene ndeke, ayĩtegaye akasyayĩhĩnda.
46010013	Erirengwako eryo lĩkabahĩkako lye n'eryo lyo lĩkanahĩka oko bandi bandu; Nyamuhanga sialiregula, siendĩsyalĩga mukalengwako kwilaba amaka wenyũ; nĩkwa omw'irengwako eryo asyabaha amaka w'erĩyĩyĩnĩa, n'enzira y'eribala.
46010014	Neryo abanze betu, musage erisaba esyosanamu.
46010015	Ngababwira ng'abandu b'amenge; neryo musohe ebyo ngabũga.
46010016	Olũtehĩ olo lw'omũyĩsa, tukaha ewasĩngya busana nalo. Olũtehĩ olo si lw'erisangira omo musasi wa Kristo kwehĩ? Kandi obundu obo tũkatsũtsanga, si bw'erisangira omo mubiri wa Kristo kwehĩ?
46010017	Neryo kusangwa obundu ni buguma, ĩtwe nomo tune bangi, tuli mubiri muguma. Kusangwa ĩtwe bosĩ tukasangira obundu buguma.
46010018	Mũlebaye ekihanda kya Ĩsraelĩ; abakalya oko mahere sibesangira omo mwatsi w'ekiherero kwehĩ?
46010019	Nyĩtĩkĩ kwehĩ? Nyiti ebyo ebikaherawa oko sanamu ni kindu kwehĩ? Kutse esanamu nayo ni kindu kwehĩ?
46010020	Iyihi; nĩkwa nyiti, ebyo ab'Ebihanda bakahera, bakahererabyo esyombĩnga, butsira uku Nyamuhanga; kandi sĩnyanzĩre mukasangira esyombĩnga.
46010021	Simwangatoka erĩpũlya oko lũtehĩ lw'Omukama n'oko lũtehĩ lw'esyombĩnga; simwangatoka erisangira eby'emesa y'Omukama n'eby'emesa y'esyombĩnga.
46010022	Tukasonda erĩhĩtanĩa Omukama kwehĩ? Ko tũmũlengĩrye maka kwehĩ?
46010023	Emyatsi yosĩ yanganakolwa, nĩkwa emyatsi yosĩ sirigasakĩ. Emyatsi yosĩ yanganakolwa, mkwa emyatsi yosĩ sĩrĩhĩmba.
46010024	Omundu sĩasondaye endũndĩ yiwe ĩyowene-wene, nĩkwa asondaye endũndĩ busana n'omũlĩkyabo.
46010025	Wanganalya ebyosĩ ebĩkagũlĩbawa omo katale k'esĩswĩ, ĩsũlĩtabũlyakĩ busana n'obunya-mutima bwawe.
46010026	Kusangwa kĩsakĩre kiti, Ekihugo n'ebyosĩ ebiri mukyo ni by'Omwami Mukulu.
46010027	Omundu oyũtĩkĩrĩrye amakubirikira okw'irya, nawe wamanza eriyayo, ulye ebyo bakahĩra oko mesa, ĩsũlĩtabũlyakĩ busana n'obunya-mutima bwawe.
46010028	Nĩkwa omundu amakubwira ati, Esĩswĩ esĩ syaherawa oko sanamu, sulyesyo busana n'oyo wakũtũlĩrago, kandi busana n'obunya-mutima.
46010029	Nĩkwa sindiahula obunya-mutima bwawe, nĩkwa obunyamutima bw'oyo wababwira. Kusangwa busana nakĩ obwĩranda bwage bukatswerawa busana n'obunya-mutima bw'ogundi mundu kwehĩ?
46010030	Namalya akalyo iningaha ewasĩngya uku Nyamuhanga, busana nakĩ ngatongawa nabi busana n'akalyo ako ngalya n'ewasĩngya kwehĩ?
46010031	Neryo wamalya akalyo kutse ũkapũlya, kutse wamakola ekĩndũkĩ, ukole ebyosĩ busana n'eriha olukengerwa uku Nyamuhanga.
46010032	Simukole ekyangaleta omwaga oko Bayũda, kutse oko b'Ebihanda, kutse oko kanĩsa ya Nyamuhanga.
46010033	Ngoko ĩngye ngalenga erĩtsemesya abandu bosĩ omo myatsi yosĩ, ĩsĩndĩsondaya endũndĩ yage, nĩkwa ngasondaya endũndĩ y'abandu bangi, batoke erĩlamĩbwa.
46011001	Mũnyĩgerereraye ngoko nage ngagerereraya Kristo.
46011002	Nĩkwa ngabapipa kusangwa mukanyibuka ebiro byosĩ, imukakwama ndeke erĩkangĩrĩrya, ngoko nabahalyo.
46011003	Nĩkwa nyanzĩre imwaminya Kristo kw'ali mukulu w'obuli mundu, n'omulume ni mukulu w'omũkalĩ wuwe, kandi Nyamuhanga ni mukulu wa Kristo.
46011004	Nĩkwa omulume oyukaswika omutwe wuwe omugulu akasaba kutse erĩtũlago, akahemula omukulu wuwe, ye Kristo.
46011005	Kandi obuli mũkalĩ oyuteswika omutwe wuwe omugulu akasaba kutse erĩtũlago, akahemula omutwe wuwe, y'ĩba wuwe; kusangwa alingene n'omũkalĩ oyo wabĩrĩsĩswa oko mutwe.
46011006	Kusangwa omũkalĩ amatindaswika omutwe wuwe, angatwa esyonzwiri siwe, nĩkwa lyamabya ĩnĩ ĩsoni busana n'omũkalĩ erĩtwa esyonzwiri siwe kutse erĩsĩsa omutwe wuwe, aswike omutwe wuwe.
46011007	Omulume siangaswika omutwe wuwe, kusangwa iye akakanganaya ekĩsosekanĩo n'olukengerwa bya Nyamuhanga. Nĩkwa omũkalĩ akakanganaya olukengerwa lw'omulume.
46011008	Kusangwa omulume omugulu ahangikawa, mwatalũa omo mũkalĩ, nĩkwa omũkalĩ mwalũa omo mulume.
46011009	Kandi omulume mwata-hangikwa busana n'omũkalĩ, nĩkwa omũkalĩ mwahangikwa busana n'omulume.
46011010	Neryo busana n'abamalaĩka, omũkalĩ atolere iniabya n'ekĩmĩnyĩsyo ky'ehamũlĩ oko mutwe wuwe.
46011011	Nĩkwa embere sy'Omukama, omũkalĩ siangabyaho butsira mulume, n'omulume naye siangabyaho butsira mũkalĩ.
46011012	Kusangwa ngoko mũkalĩ alũa oko mulume, litya nibya omulume akalũa oko mũkalĩ iniakabutawa atya; kandi emyatsi yosĩ ĩkalũa uku Nyamuhanga.
46011013	Ĩnywe musohe, linatolere omũkalĩ iniasaba Nyamuhanga ĩsĩaswĩkĩre omutwe wuwe kwehĩ?
46011014	Nĩkwa ebitula bĩkabakangĩrĩraya biti, omulume amabya n'esyonzwiri nyiri-nyiri, sĩkamwĩta esĩsonĩ,
46011015	nĩkwa esyonzwiri nyiri-nyiri ni bubuya busana n'omũkalĩ. Kandi ahabawasyo busana n'eriswika omutwe.
46011016	Nĩkwa omundu amabya anzĩre erikuba obuhaka nyiti, ĩtwe kutse amakanĩsa wa Nyamuhanga, situwite eyindi mitsye.
46011017	Nĩkwa omugulu ngabahana lino, sindibapipa, kusangwa omugulu mũkahĩndana haguma sĩmwehĩndana ndeke, nĩkwa mũkahĩndana nabi.
46011018	Kusangwa omugulu mũkahĩndana omo kanĩsa, namowa ko hali erigabana omo katĩkatĩ kenyũ; kandi ngalĩga nyiti ni kwenene hake.
46011019	Kusangwa litolere ihabya erigabana omo katĩkatĩ kenyũ, neryo abakakwama ndeke ibaminyikala.
46011020	Neryo omugulu mũkahĩndana haguma, sĩmũlĩhĩndana kwenene busana n'erirya emesa y'Omukama.
46011021	Kusangwa omugulu mukalya, obuli mundu akatsũka erirya ebyalya biwe; omuguma akawira, n'ogundi akakũnda.
46011022	Ko simuwite amanyũmba wenyũ aho mukalira n'erĩpũlya kwehĩ? Kutse mukapona ekanĩsa ya Nyamuhanga, n'erihemula abatawitekĩ kwehĩ? Nyibabwirekĩ kwehĩ? Nasyabapipa kwehĩ? Iyihi, sindibapipa omo mwatsi oyũ.
46011023	Kusangwa ebyo Mukama anyĩkangĩrĩraya bye n'ebyo nabĩrĩbakangĩrĩrya nyiti, Omukama Yesu omo kiro ahoterawa mwĩmya obundu;
46011024	neryo abere abiha ewasĩngya uku Nyamuhanga, mwatwabo, mwabũga ati, Obũ ni mubiri wage owali busana nenyũ. Mukole mutya busana n'erinyibuka.
46011025	N'enyũma w'erirya mwĩmya olũtehĩ lw'atya, ati, Olũtehĩ olũ ni ndagane nyihya-nyihya omo musasi wage; mukole mutya emigulu yosĩ mũkapũlaya kulo busana n'erinyibuka.
46011026	Kusangwa emigulu yosĩ mukalya obundu obũ n'erĩpũlya oko lũtehĩ, mũkakanganaya oluholo lw'Omukama, erĩhĩka aho asyasira.
46011027	Neryo omundu oyukalya oko bundu obo bw'Omukama kutse erĩpũlya oko lũtehĩ luwe omo mũsĩndo owatatolere, ĩnĩabĩrĩhalya oko mubiri n'omusasi w'Omukama.
46011028	Nĩkwa omundu ayitswere, neryo alye oko bundu obo n'erĩpũlya oko lũtehĩ.
46011029	Kusangwa omundu amatindaminya ndeke omwatsi w'omubiri w'Omukama omugulu akalya n'erĩpũlĩrya oko mesa eyo, akayiretera olubanza omugulu akalya n'erĩpũlĩrya oko mesa eyo.
46011030	Ekĩ kyalekĩre abangi omo katĩkatĩ kenyũ ibalwala n'eribya bolo-bolo, n'abandi babirihola.
46011031	Nĩkwa kumbe twamayitswera sitwangabya omo lubanza lwa Nyamuhanga.
46011032	Nĩkwa omugulu tukatswerawa, tukakungawa n'Omukama, ĩtũtaswahĩrwa oko lubanza lubi haguma n'ekihugo.
46011033	Neryo balĩkyetu, omugulu mũkahĩndana eririra oko mesa y'Omukama, mulindirirane.
46011034	Omundu amakwa enzala, alire eka wuwe, neryo ĩmũtaswahĩndana n'eribana olubanza. N'eyindi myatsi nasyategekanĩayo ekiro nasyasa.
46012001	Neryo busana n'olũsũnzo lw'Omũlĩmũ Abũyĩrĩre, balĩkyetu, nyanzĩre imwaminya ndeke emyatsi yalo.
46012002	Mũnasĩ ngoko mugulu mwabya mukine ab'Ebihanda momwakwama esyosanamu esĩtebũga, esyabatalaya ebiro byosĩ.
46012003	Neryo ngabamĩnyĩsaya nyiti, sihali mundu oyuli n'Omũlĩmũ wa Nyamuhanga, oyũkabũga ati, Yesu atakirawe; kandi sihali mundu oyukatoka erĩbũga ati, Yesu ni Mukama, atesondolawa n'Omũlĩmũ Abũyĩrĩre.
46012004	Nĩkwa hali mĩsĩndo-mĩsĩndo y'olũsũnzo, nĩkwa nĩ Mũlĩmũ muguma oyukahalo.
46012005	Kandi hali mĩsĩndo-mĩsĩndo y'emĩbĩrĩ, nĩkwa bakakolera Omukama muguma.
46012006	Neryo hali mĩsĩndo-mĩsĩndo y'amenge w'erikola, nĩkwa ni Nyamuhanga muguma oyukaha oko bandu bosĩ amenge w'erikola emĩbĩrĩ yosĩ.
46012007	Nĩkwa Omũlĩmũ Abũyĩrĩre akaha obuli mundu olũsũnzo busana n'erĩwatĩkya abosĩ.
46012008	Kusangwa Omũlĩmũ akaha omundu muguma erĩbũga ebĩnywa by'amenge, kandi akaha ogundi erĩbũga ebĩnywa by'eriminya.
46012009	Kandi Omũlĩmũ muguma oyũ wakaha oko mundu muguma erĩkĩrĩrya, n'oko gundi olũsũnzo lw'erĩlamya esyondwala.
46012010	Kandi Omũlĩmũ akaha ogundi mundu obũtokĩ bw'erikola ebitiko-tiko; n'oko gundi akaha olũsũnzo lw'erĩbũga engulu ya Nyamuhanga; kandi oko gundi akaha amenge w'erisombola omo lũsũnzo olũkalũa oko Mũlĩmũ n'olũtelũa oko Mũlĩmũ. N'oko gundi, akamuha erĩbũga emĩsĩndo-mĩsĩndo y'ebĩnywa, n'ogundi akamuha erĩkũmbũla ebĩnywa ebyo.
46012011	Nĩkwa nĩ Mũlĩmũ muguma oyukakola omo lũsũnzo olũ, iniakagabira oko buli mundu olũsũnzo, ngoko anzĩre.
46012012	Kusangwa ngoko mubiri ni muguma nĩkwa awite ebĩtsũko bingi; n'ebĩtsũko byosĩ by'omubiri nomo byangabya bingi, ni mubiri muguma, neryo Kristo kw'ali atya.
46012013	Kusangwa omo Mũlĩmũ muguma ĩtwe bosĩ twabĩrĩbatĩsĩbwa, n'omo mubiri muguma, ĩtwe Bayũda kutse ab'Ebihanda, kutse abakobe, kutse ab'obwĩranda; ĩtwe bosĩ twabirihabwa erĩpũlya oko Mũlĩmũ muguma.
46012014	Kusangwa omubiri sĩ kĩtsũko kiguma, nĩkwa awite ebĩtsũko bingi.
46012015	Ekisando kyamabũga kiti, ĩngye kusangwa sindi byala, neryo sindi w'omubiri, ekyo sikyangaleka kikatindabya ekĩtsũko ky'omubiri.
46012016	Kandi okũtũ kwamabũga kuti, Kusangwa sindi rĩso, neryo sindi w'oko mubiri, ekyo sikyangaleka okũtũ ikutabya kĩtsũko ky'omubiri.
46012017	Ko mubiri gosĩ amabya lĩso, angowa ati kwehĩ? Kandi kumbe omubiri gosĩ amabya kũtũ, angatoka erĩowa ekikumbo ky'ati kwehĩ?
46012018	Nĩkwa lino Nyamuhanga abĩrĩhĩra ebĩtsũko omo mubiri, obuli kĩtsũko aho anzĩre.
46012019	Kusangwa ebyosĩ byamabya ĩnĩ kĩtsũko kiguma, neryo omubiri angabya hayi kwehĩ
46012020	Nĩkwa lino hali ebĩtsũko bingi, n'omubiri muguma.
46012021	Neryo erĩso siryangatoka eribwira ebyala liti, Ukangubira kyahi kwehĩ? Kandi omutwe siangatoka eribwira ebisando, ati, Ukangubira kyahi kwehĩ?
46012022	Nĩkwa ni kwenene ebĩtsũko by'omubiri ebikabya nga byolo-byolo kwilaba ebindi, nĩkwa bitolere kutsibu.
46012023	Kandi ebĩtsũko by'omubiri ebyo tũkaganĩraya nga sibyegasakĩ, byo tũkasĩkaya kwilaba ebindi. Kandi ebĩtsũko ebyo ebite bibuya byo tũkasũga.
46012024	Nĩkwa ebĩtsũko bibuya ebyo sibiri n'obwaga bw'erĩsũgwa. Nĩkwa Nyamuhanga mwahangika omubiri, ĩnĩakasĩkaya ekĩtsũko ekyo ekikabula erĩsĩkya.
46012025	Nyamuhanga mwakola atya ati sihabye erikatulana omo mubiri, nĩkwa ebĩtsũko bĩwatĩkanaye.
46012026	Neryo ekĩtsũko kiguma kyamagalwa, ebĩtsũko byosĩ bikagalawa haguma nakyo; kandi ekĩtsũko kiguma kyamasĩkĩbwa, ebĩtsũko byosĩ bikatsema haguma nakyo.
46012027	Neryo nenyũ muli mubiri wa Kristo, kandi ĩnywe bosĩ muli bĩtsũko byago.
46012028	Neryo omo kanĩsa, Nyamuhanga abĩrĩhĩra ebyosĩ omo mianya yabyo; omo mwanya w'erĩmbere mwahĩra abakwenda, n'omo mwanya w'akabiri mwahĩra abatũlĩ b'omwatsi, n'ow'akasatu, abakangĩrĩrya, neryo abakakola ebitiko-tiko, neryo olũsũnzo lw'erĩlamya esyondwala, neryo abakawatĩkaya abandi, neryo abakasondola omũbĩrĩ, neryo abakabũga emĩsĩndo-mĩsĩndo y'ebĩnywa.
46012029	Abosĩ ni bakwenda kwehĩ? N'abosĩ nĩ batũlĩ b'omwatsi kwehĩ? Kandi abosĩ nĩ bakangĩrĩrya kwehĩ? Abosĩ sibawite obũtokĩ bw'erikola ebitotiko kwehĩ?
46012030	Abosĩ bawite olũsũnzo lw'erĩlamya esyondwala kwehĩ? Abosĩ bakabũga emĩsindo-mĩsĩndo y'ebĩnywa kwehĩ? Kandi abosĩ bakakũmbũla ebĩnywa ebyo kwehĩ?
46012031	Nĩkwa mũkwe omũhwa w'erĩsondya olũsũnzo olũlengĩre olundi. Nĩkwa ĩngye ngabakangaya enzira nyibuya-buya kw'aho.
46013001	Namabũga omo mĩbũge y'abandu n'ey'abamalaĩka, nĩkwa isingwite olwanzo, nabiribya ng'omukenge owakalahira kutse ng'ekengele eyĩkabũgĩrana.
46013002	Kandi nomo nangabya n'olũsũnzo lw'erĩtũla omwatsi, kandi nyasĩ erĩkũmbo lyosĩ, n'eriminya lyosĩ, kandi nomo nangabya n'erĩkĩrĩrya lyosĩ erikatoka erĩlũsya ebitwa, nĩkwa isingwite olwanzo, inyiri busa.
46013003	Nomo nangabya ngahĩtya ebyosĩ ebyo nyiwite kandi namaha omubiri wage erĩhĩsĩbwa, nĩkwa isingwite olwanzo, sibyenyigasirakĩ.
46013004	Olwanzo lukayibombeka, kandi luli n'obwenge; olwanzo silulibya n'obũha; siluliyihalamba, siluliyiheka.
46013005	Olwanzo sihulibula erĩsĩkya; siluliyirondera endũndĩ ĩlolwene-lwene; kandi silulihitana litya-litya; silulitsungirira ekibi.
46013006	Olwanzo silulitsemera ebitatunganene, nĩkwa lukatsemera eby'ekwenene.
46013007	Olwanzo siluliluha, omo myatsi yosĩ lũkĩkĩrĩraya, lukabya n'amaha, lũkayĩyĩnaya.
46013008	Olwanzo lukakota; nĩkwa olũsũnzo lw'eriminyerera omwatsi lwasyalũsĩbwaho, kandi erĩbũga emĩsĩndo-mĩsĩndo y'ebĩnywa lyasyũmbya; hali olũsũnzo lw'eriminya, nĩkwa lwasyalũsĩbwaho.
46013009	Kusangwa twasĩ bike, kandi tũkatũlago buke.
46013010	Nĩkwa omugulu emyatsi yosĩ yasyahĩkana, ebike byasyalũsĩbwaho.
46013011	Omugulu nabya mwana, nabya ngabũga ng'omwana, monaganĩrya ng'omwana, monasoha omwatsi ng'omwana. Nĩkwa omugulu namabikula, monaleka emyatsi y'obwana.
46013012	Kusangwa lino tukalangira bike ng'omo kiyo, nĩkwa ekiro ekyo, twasyalangira obũsũ oko bũsũ; lino nyasĩ bike, nĩkwa ekiro ekyo nasyaminya ndeke ngoko Nyamuhanga anyasĩ ndeke.
46013013	Neryo lino emyatsi ĩsatu ineho, erĩkĩrĩrya, n'amaha, n'olwanzo; nĩkwa olwanzo lũlengĩre eyindi myatsi eyĩ.
46014001	Neryo mũsondekanaya olwanzo kandi mũhĩre emitima yenyũ oko lũsũnzo lw'Omũlĩmũ. Nĩkwa ekĩlabĩre mukwamirire olũsũnzo lw'erĩtũla omwatsi wa Nyamuhanga.
46014002	Kusangwa omundu amabũga omo mũsindo-mũsĩndo w'ebĩnywa sĩalĩbũga n'abandu, nĩkwa akabũga na Nyamuhanga, kusangwa sihali mundu oyukaminya. Nĩkwa akabũga erĩkũmbo omo bũtokĩ bw'Omũlĩmũ.
46014003	Nĩkwa oyũkatũla omwatsi wa Nyamuhanga akatũlago oko bandu busana n'erĩhĩmbabo, n'erihanabo, n'erĩkĩranĩabo.
46014004	Oyũkabũga omũsĩndo-mũsĩndo w'ebĩnywa akayĩhĩmba ĩyowene; nĩkwa oyũkatũla omwatsi wa Nyamuhanga akahĩmba ekanĩsa.
46014005	Nĩkwa nyiti kumbe ĩnywe bosĩ mũkabũga omo mũsĩndo-mũsĩndo w'ebĩnywa, nĩkwa kumbe kwilaba aho mũkatũla omwatsi wa Nyamuhanga; kusangwa oyũkatũla omwatsi wa Nyamuhanga akaleta endũndĩ kwilaba oyũkabũga ebĩnywa by'omũsĩndo-mũsĩndo, omundu amatindakũmbũlabyo, ekanĩsa siyangabana erĩhĩmbwa mubyo.
46014006	Nĩkwa balĩkyetu, namabahĩkako ngabũga ebĩnywa by'emĩsĩndo-mĩsĩndo nasyabagasirakĩ kwehĩ? Sihali namatindabũga nenyũ ekĩnywa Nyamuhanga akabĩsũla, kutse ekĩnywa ky'eriminya, kutse ekĩnywa ky'eriminyerera, kutse ekĩnywa Nyamuhanga akakangĩrĩraya.
46014007	Nĩkwa ebindu ebikimba ebitawite engebe ng'enyamulera, kutse enanga, byamatendimba ndeke, tukandiminya ebyo bikimba byo tuti kwehĩ?
46014008	Kandi engubi yamatindabũga n'omulenge ndeke, nindi wasyayĩtegekanĩa busana n'amalwa kwehĩ?
46014009	Nawe nibya wamabũga omo mĩsĩndo-mĩsĩndo y'ebĩnywa ebitaminyikere ndeke, abandu basyaminya bati ebyo ũkabũga kwehĩ? Kusangwa wasyabya ũkabũga omo kyanya mo buyira.
46014010	Hali emĩsĩndo mingi y'emĩbũge munakihugo, sihali omuguma owatawite emisobolere yago.
46014011	Nĩkwa namatendiminya omũbũge owakabũga, asyanyiganza ng'omũlũa-hali, nage nasyamuganza ng'omũlũa-hali.
46014012	Neryo kusangwa mwanzĩre eribana olũsũnzo lw'Omũlĩmũ, mwangasonda-sonda olũkahĩmba ekanĩsa, imwatoka erĩkanya mulo.
46014013	Neryo omundu oyũkabũga ebĩnywa by'emĩsĩndo-mĩsĩndo, litolere iniasabira olũsũnzo lw'erĩkũmbũlabyo.
46014014	Kusangwa nomo nangasaba ebĩnywa by'emĩsĩndo-mĩsĩndo, ekĩrĩmũ kyage kikasaba, nĩkwa obũlengekanĩa bwage sibuliminya kindu.
46014015	Neryo ngandikolakĩ kwehĩ? Ngandisaba omo kĩrĩmũ kyage kandi ngandisaba omo bũlengekanĩa bwage nibya. Ngandisyimba omo kĩrĩmũ kyage, kandi ngandisyimba omo bũlengekanĩa bwage nibya.
46014016	Neryo wamaha ewasĩngya uku Nyamuhanga omo kĩrĩmũ kisa, nĩkwa omundu oyuli haguma nawe, asyabũga ati, Amina, busana n'ewasĩngya yawe kwehĩ? kusangwa sĩasĩ ebyo ũkabũga.
46014017	Kusangwa uwe ukaha ewasĩngya yo ndeke uku Nyamuhanga, nĩkwa ogundi mundu oyo sĩalĩwatĩkĩbawa.
46014018	Ngaha Nyamuhanga yo wasĩngya, ngabũga ebĩnywa by'emĩsĩndo-mĩsĩndo kwilaba ĩnywe bosĩ.
46014019	Nĩkwa omo kanĩsa nyanzĩre erĩbũga ebĩnywa bitanu ebĩkogũbawa inatoka erĩmĩnyĩsya abandi, kwilaba erĩbũga ebĩnywa elfu eby'emĩsĩndo-mĩsĩndo.
46014020	Balĩkyetu, omo malengekanĩa wenyũ, simubye ng'abana. Nĩkwa busana n'ebibi mubye ng'abana, kandi mubye bakulu abahĩkene omo malengekanĩa wenyũ.
46014021	Omo Masako kĩsakĩre kiti, Omukama ati, Nasyabũga n'abandu aba; Nasyalayirabo omo bandu b'emĩbũge y'ehali, N'omo mĩnywa y'abandu abakalũa ehali, Nĩkwa abandu bage sibendisyanyihulikirira.
46014022	Neryo olũsũnzo lw'emĩbũge mĩsĩndo-mĩsĩndo sĩ kĩmĩnyĩsyo busana n'abandi ababĩrĩkĩrĩrya, nĩkwa busana n'abatĩkĩrĩraya. Kandi erĩtũla omwatsi wa Nyamuhanga nĩ kĩmĩnyĩsyo busana n'abandu abĩkĩrĩraya, si busana n'abatĩkĩrĩraya.
46014023	Neryo ekanĩsa yosĩ yamahĩndana haguma, n'abosĩ bakabũga emĩbũge y'omũsĩndo-mũsĩndo, neryo abandu abatasĩ, kutse abatĩkĩrĩrye, bamahĩkamo sĩbendĩsyabũga bati muli basĩre kwehĩ?
46014024	Nĩkwa abosĩ bamatũla omwatsi wa Nyamuhanga, neryo oyũtĩkĩrĩrye kutse oyũtasĩ amahĩkamo, akandĩsĩngwa busana n'ebĩnywa by'abosĩ, kandi asyatswerwa busana n'ebĩnywa byosĩ ebyo akowa.
46014025	Kandi emyatsi eyĩbĩsamĩre y'omutima wuwe ĩkamĩnyĩkalĩbawa, neryo asyawa ahisi n'erĩramya Nyamuhanga, ĩnĩakabũga ati, Kwenene Nyamuhanga ali omo katĩkatĩ kenyũ.
46014026	Balĩkyetu, omwatsi abere ati kwehĩ? Omugulu mũkahĩndana haguma, omundu muguma awite olwimbo, n'ogundi awite ekĩnywa ky'erĩkangĩrĩrya, n'ogundi awite erĩbĩsũlĩrwa lya Nyamuhanga, n'ogundi awite ekĩnywa ky'omũsĩndo-mũsĩndo, n'ogundi awite erĩkũmbũlakyo. Emyatsi yosĩ ikolawe busana n'erĩhĩmba ekanĩsa.
46014027	Omundu amabũga ebĩnywa by'omũsĩndo-mũsĩndo, babye babiri, kutse basatu basa, babye bakakwamirirana, neryo omuguma akũmbũle ebĩnywa byabo.
46014028	Kandi hamabya isihali omundu w'erĩkũmbũlabyo, omundu oyo w'ebĩnywa mĩsĩndo-mĩsĩndo abye bũkũtũ omo kanĩsa; akanaye na Nyamuhanga kandi ayibwire omo mutima wuwe.
46014029	Kandi habye bandu babiri kutse basatu abakatũla omwatsi wa Nyamuhanga, n'abandi balenge ebyo bakabũga.
46014030	Nĩkwa omundu muguma oyo wĩkere, amahabwa erĩbĩsũlĩrwa erĩkalũa uku Nyamuhanga, oyũkabũga ahune.
46014031	Kusangwa ĩnywe bosĩ mukatoka erĩtũla omwatsi wa Nyamuhanga muguma muguma, neryo abosĩ batoke eriiga n'erĩsĩkya emitima.
46014032	Kusangwa abakatũla omwatsi wa Nyamuhanga bakatoka erĩyĩkakĩrya.
46014033	Kusangwa Nyamuhanga si Nyamuhanga w'olukanda, nĩkwa ni w'obuholo. Ngoko biri omo syokanĩsa syosĩ sy'abandu ba Nyamuhanga,
46014034	Abakalĩ bangahuna omo syokanĩsa; kusangwa sibali n'ehamũlĩ y'erĩbũga, nĩkwa bayibombeke ngoko Emigambo ĩkabũga.
46014035	Kandi bamasonda eriminya omwatsi, babũlaye abĩbabo b'eka. Kusangwa siritolere omũkalĩ akabũgĩra omo kanĩsa.
46014036	Kw'ekĩnywa kya Nyamuhanga kyalũa ũkw'ĩnywe kwehĩ? Kutse kyabahĩkako ĩnywebene kwehĩ?
46014037	Omundu amaganĩrya kw'ali mũtũlĩ w'omwatsi wa Nyamuhanga, kutse kw'awite olũsũnzo olũkalũa oko Mũlĩmũ, aminye ngoko emyatsi eyo ngabasakira ni kihano ky'Omukama.
46014038	Nĩkwa omundu amatendĩrĩga ekĩ, nenyũ sĩmũmũlĩge.
46014039	Neryo balĩkyetu, mũsondaye n'omũhwa erĩtũla omwatsi wa Nyamuhanga, kandi sĩmũganaye erĩbũga ebĩnywa by'omũsĩndo-mũsĩndo.
46014040	Nĩkwa mukole emyatsi yosĩ omw'ĩtegekama n'erĩtondekanĩayo.
46015001	Neryo balĩkyetu, ngabamĩnyĩsaya Engulu Yowene eyo nabatũlĩra. Nenyũ momwangirirayo, kandi muhangane muyo mo ndeke.
46015002	Kandi mũkalamĩbawa omo Ngulu Yowene eyo nabakangĩrĩraya, mwamasĩka muyo mo ndeke, mwamabya mũtalĩkĩrĩraya busa.
46015003	Kusangwa natsũka eribaha erĩmbere omwatsi munene ogo nangirira nibya, nyiti Kristo mwahola busana n'ebibi byetu ngoko kĩsakĩre omo Masako,
46015004	kandi Yesu mwatabwa, neryo mwalũbũkĩbwa enyũma w'ebiro bisatu ngoko kĩsakĩre omo Masako.
46015005	Kandi mwahulukira Petero, n'enyũma w'aho mwahulukira erĩkũmĩ n'ababiri.
46015006	Enyũma w'aho mwahulukira abalĩkyetu bangi kwilaba magana atanu oko ndambĩ nguma. Hakũhĩ n'abosĩ ba kubo bakineho na lino, nĩkwa abandi babirihola.
46015007	Neryo mwahulukira Yakobo, n'enyũma w'aho mwahulukira abakwenda bosĩ;
46015008	n'enyũma w'abandi bosĩ mwanyihulukira nibya, ng'oyukabutawa omw'ĩbũlĩkĩrwa.
46015009	Kusangwa ĩngye indi muke oko bakwenda bosĩ, kandi sinyitolere eriahulwa mo mukwenda, kusangwa monendererya ekanĩsa ya Nyamuhanga.
46015010	Nĩkwa nyiri ngoko nyine busana n'olukogo lwa Nyamuhanga, kandi olukogo luwe busana nage molutabya busa. Nĩkwa monakola kwilaba abandi bakwenda bosĩ, nĩkwa sĩ ĩngye nakola, lo n'olukogo lwa Nyamuhanga olwabya nage.
46015011	Neryo nomo nagabya ĩnĩ ĩngye kutse ini ibo, si mwatsi, ebĩ byo tũkatũla, ĩtwe bosĩ nenyũ momwĩkĩrĩryabyo .
46015012	Neryo twamakangĩrĩrya tuti, Kristo abĩrĩlũbũkĩbwa oko baholĩ, busana nakĩ abandi omo katĩkatĩ kenyũ bakabũga bati, sihali erĩlũbũka oko baholĩ kwehĩ?
46015013	Nĩkwa hamabya hate erĩlũbũka oko baholĩ, neryo Kristo naye ĩsĩalĩtalũbũkĩbwa oko baholĩ.
46015014	Kandi Kristo amabya ĩsĩalĩtalũbũkĩbwa oko baholĩ, neryo erĩtũlago lyetu ini busa, kandi erĩkĩrĩrya lyenyũ ini busa.
46015015	Kandi ĩtwe itwamabanika ng'ababehĩ omo mwatsi wa Nyamuhanga, kusangwa twabĩrĩtũlago busana na Nyamuhanga tuti, Mwalũbũkya Kristo oko baholĩ kwesĩ ĩmwatamũlũbũkya oko baholĩ, abaholĩ bamabya ĩsĩbalĩlũbũkĩbawa.
46015016	Kusangwa abaholĩ bamabya ĩsĩbalĩlũbũkĩbawa, neryo Kristo naye ĩsĩalĩtalũbũkĩbwa.
46015017	Kandi Kristo amabya ĩsĩalĩtalũbũkibwa neryo erĩkĩrĩrya lyenyũ ni buyira, kandi mukine omo bibi byenyũ.
46015018	Neryo ababirihola ĩbabĩrĩkĩrĩrya Kristo, babirihera.
46015019	Kandi amaha wetu uku Kristo amabya ali busana n'engebe y'eno nyisa, neryo tuli bandu abangakwĩrwa obũlĩge kwilaba abandi bandu bosĩ.
46015020	Nĩkwa kwenene Kristo abĩrĩlũbũkĩbwa oko baholĩ, kandi amabya ow'erĩmbere erĩlũbũka omo katĩkatĩ k'abandu bahola.
46015021	Kusangwa ngoko luholo lwahĩka busana n'omundu muguma, litya erĩlũbũka oko baholĩ molyahĩka busana n'omundu muguma.
46015022	Kandi ngoko abandu bosĩ ba Adamu bakahola, litya abosĩ ababirimatikana na Kristo basyalũbũkĩbwa omo ngebe.
46015023	Nĩkwa obuli mundu omw'iyitondeka liwe. Kristo nĩ w'erĩmbere, neryo abali uku Kristo basyalũbũka okw'ĩhĩka liwe.
46015024	Neryo endũlĩ ĩyahĩka; Kristo amabĩhwerekererya eritabala lyosĩ, n'ehamũlĩ yosĩ, n'obũtokĩ bosĩ, asyaha obwami uku Nyamuhanga Tata.
46015025	Kusangwa litolere Kristo iniatabala erĩhĩka aho Nyamuhanga asyalyatangirira esyonzĩgũ syosĩ sy'ahisi.
46015026	Neryo oluholo nĩ nzĩgũ y'enyũma-nyũma eyikandisyahwerekererĩbwa .
46015027	Kusangwa Amasako akabũga ati, Nyamuhanga asyatabala erĩhĩra emyatsi yosĩ omwisi w'ebisando biwe. Nĩkwa omugulu akabũga ati asyatabala oko myatsi yosĩ, sialiahula Nyamuhanga oyo wahĩra Kristo eritabala oko myatsi yosĩ.
46015028	Nĩkwa omugulu Kristo amabitabala oko myatsi yosĩ, ye Mugala asyalĩga obutabale bwa Nyamuhanga Tata, oyo wamuha eritabala oko myatsi yosĩ. Litya Nyamuhanga asyatabala ndeke oko byosĩ.
46015029	Neryo abakabatĩsĩbawa busana n'abaholĩ basyabya bati kwehĩ? Abaholĩ bamabya ĩsĩbelũbũkĩbawa n'ahake, busana nakĩ abandu bakabatĩsĩbawa busana n'abaholĩ kwehĩ?
46015030	Kandi busana nakĩ ĩtwe tuli omo bwĩko emigulu yosĩ kwehĩ?
46015031	Balĩkyetu, obwĩko bw'erihola bũkanyĩta ebiro byosĩ. Ngabũga ebĩ kusangwa ngayihalamba busana nenyũ omo ngebe yetu omwisi wa Kristo Yesu Omukama wetu.
46015032	Kumbe nakwama amalengekanĩa w'abandu omugulu nabya nga ngalwa n'esyonyama sy'omolĩ eEfeso, lyamanyigasirakĩ kwehĩ? Abaholĩ bamatendĩlũbũkĩbwa n'ahake, ngoko kĩsakĩre kiti, Tulye, tũpũlaye, kusangwa omo ngyakya twasyahola.
46015033	Sĩmũtebĩbawe, kundi abĩra babi bakatsandaya omutima mubuya.
46015034	Mubuke omo litunganene, muleke erikola ebibi. Kusangwa abandi ba kwĩnywe sĩbasĩ Nyamuhanga. Nyiti, mwangakwa esĩsonĩ.
46015035	Nĩkwa ogundi anganabũga ati, Kw'abaholĩ bakalũbũkĩbawa bati kwehĩ? Kandi basyabya n'omubiri w'omuhanda wahi kwehĩ?
46015036	Uwe mũkĩrũ! Ekyo ukabiba sikirilasa eribyaho kyamatindatsũka erihola.
46015037	Kandi ekyo ukabiba si mubiri w'omwaka owakandisyalasa, nĩkwa ni mbuto buyira, kwamũhwa ye ngano, kutse embuto y'ogundi mũsĩndo.
46015038	Nĩkwa Nyamuhanga akahayo omubiri ngoko anzĩre, n'oko buli mbuto akahayo omubiri wayo ĩyoyene.
46015039	Emĩnyokũ y'emibiri sĩ y'omũsĩndo muguma, nĩkwa hali emĩnyokũ y'abandu, kandi hali eyindi mĩnyokũ y'esyonyama, kandi hali eyindi mĩnyokũ y'esyonyonyũ, kandi hali eyindi mĩnyokũ y'amahere.
46015040	Kandi hali emibiri ey'elubula, n'emibiri y'ekihugo, nĩkwa ekibuya ky'omubiri w'elubula ni kiguma, n'ekibuya ky'omubiri w'ekihugo ni kindi.
46015041	Eryuba liwite obubuya bwalyo, n'omukera awite obubuya bwago, n'esyongũnũnũ nasyo siwite obubuya bwasyo. Kandi esyongũnũnũ siwite obubuya mũsĩndo-mũsĩndo.
46015042	Neryo erĩlũbũka oko baholĩ ko liri ritya. Omubiri owakatabawa ni w'erihonda, nĩkwa omubiri owakalũbũkĩbawa sialihonda.
46015043	Omubiri owakatabawa ni mubiri molo ĩsĩowene, nĩkwa omubiri owakalũbũkĩbawa asyabya w'obũtokĩ, n'amaka n'ow'obubuya.
46015044	Omubiri owakatabawa ni mubiri w'omũsĩndo w'omũnyokũ; nĩkwa omugulu akalũbũkĩbawa ni mubiri w'omũsĩndo w'ekĩrĩmũ. Nĩkwa hali mubiri w'omũnyokũ, kandi hali mubiri w'omũsĩndo w'ekĩrĩmũ.
46015045	Kusangwa Amasako akabũga ati, Omundu w'erĩmbere ye Adamu, mwabya mundu oyuliho. Nĩkwa Adamu w'enyũma nĩ Mũlĩmũ owakaha engebe.
46015046	Nĩkwa ow'ekĩrĩmũ mwatabya w'erĩmbere, nĩkwa ow'omubiri mwatsũka, n'enyũma w'aho ow'ekĩrĩmũ.
46015047	Adamu w'erĩmbere mwalũa omo lũtũtũ, ni w'ekihugo. Adamu w'akabiri alũa elubula.
46015048	Ab'ekihugo bali ng'oyo wabumbawa omo lũtũtũ; kandi ab'elubula bali ng'oyo walũa elubula.
46015049	Kandi ngoko eno tukasosa omundu w'olũtũtũ, litya twasyasosa oyo walũa elubula.
46015050	Balĩkyetu, ngabũga nyiti, ab'emĩnyokũ n'omusasi sibalitoka erisangira Obwami bwa Nyamuhanga; kandi oyukahonda siangatoka erisangira n'oyutehonda.
46015051	Hulikirira, ngandibabwira erĩkũmbo; ĩtwe bosĩ sitwendisyahola, nĩkwa ĩtwe bosĩ twasyahĩndũkĩbwa,
46015052	oko ndambĩ nguma ng'erĩkohya ly'erĩso, omugulu engubi y'enyũma-nyũma yasyabũga. Kusangwa engubi yasyabũga, neryo abaholĩ basyalũbũkĩbwa omo mũsĩndo owatehonda, netu twasyahindũkĩbwa.
46015053	Kusangwa owakahonda atolere eriambala owatehonda, kandi owakahola atolere iniambala owatehola.
46015054	Neryo omugulu owakahonda oyũ, amabiambala owatehonda, n'owakahola amabiambala owatendisyahola, neryo ekĩnywa ekiri omo Masako kyasyabererera kiti, Oluholo lwabĩrĩherĩbwa, Erĩkĩnda lyamabererera!
46015055	Uwe luholo, erĩkĩnda lyawe liri hahi kwehĩ? Uwe luholo, eritsimita lyawe lirihi kwehĩ?
46015056	Oluholo lukatsimita busana n'ebibi, n'ebibi bikabana obũtokĩ bwabyo omo Migambo
46015057	Nĩkwa tuhe Nyamuhanga y'ewasĩngya, kusangwa akatuha erĩkĩnda omwisi w'Omukama wetu Yesu Kristo.
46015058	Neryo balĩkyetu banze, mũsĩke, simusega-segane, mukanyirire omo mũbĩrĩ w'Omukama, ĩmũnasĩ ebyo mukakolera Omukama si bya busa.
46016001	Neryo busana n'omwatsi w'erĩwatĩkya balĩkyetu abandu ba Nyamuhanga. Mukole ngoko nategeka esyokanĩsa sy'eGalatĩa.
46016002	Oko buli kiro ky'eyenga, obuli mundu abike ekihande ky'endũndĩ akabana, butsira erĩlabya ekĩbo ekiro nasyahĩka.
46016003	Neryo omugulu nasyahĩka, nasyatuma abandu abo mũkasĩma n'ebarua busana n'eriheka olũsũnzo lwenyũ eYerũsalema.
46016004	Kandi lyamabya lyowene busana nage eriyayo, ibagenda haguma nage.
46016005	Nasyabya nabilaba eMakedonĩa nasyabahĩkako, kusangwa ngalabira eMakedonĩa.
46016006	Kandi mbino nasyĩkala nenyũ ndambĩ, kutse erisiba nenyũ oko mugulu w'eritsuku, imwatoka erĩnyĩtsĩndĩkĩsya omo nzira eyo nasyaya.
46016007	Kusangwa sĩnyanzĩre eribalolako n'eritwangana buyira. Nyiri n'amaha w'erisiba nenyũ ebiro binene, Omukama amanza.
46016008	Nĩkwa nasyabya eno eEfeso erĩhĩka oko Pentekote.
46016009	Kandi hano hali omwanya w'erikola omũbĩrĩ munene, nomo hane esyonzĩgũ nyingi.
46016010	Neryo Tĩmoteo asyabya ahĩka, mũlebaye mũmũkokaye ndeke siabane eky'erĩmũbahya. Kusangwa akakola haguma nage omũbĩrĩ w'Omukama.
46016011	Sihabye omundu oyukamupona. Nĩkwa mumutsindike omo buholo, atoke erĩhĩka aho nyiri, kusangwa ngamulindirira haguma n'abandi balĩkyetu.
46016012	Nĩkwa busana n'omũlĩkyetu Apolo, monamuhatikana nyiti, abahĩkeko haguma n'abandi balĩkyetu; nĩkwa siabya anzĩre eriyayo lino, nĩkwa asyahĩka ekiro asyabana omugulu owene.
46016013	Mũyĩtegaye, mũsĩke omw'ĩkĩrĩrya, mukole ng'abalume, mubye n'amaka.
46016014	Mukole emyatsi yosĩ omo lwanzo.
46016015	Balĩkyetu, mũnasĩ, ekĩtũnga kya Setefano, ngoko babya Abakristo b'erĩmbere omo kihugo ky'eAkaya, kandi mũnasĩ ngoko babya bakayiha oko mũbĩrĩ w'erĩwatĩkya abandu ba Nyamuhanga. Neryo ngabalemba-lemba nyiti,
46016016	Mowe abandu ng'aba, kandi mowe obuli mundu oyukakola n'erĩwatĩkya haguma nabo.
46016017	Kandi ngatsema busana n'erĩhĩka lya Setefano na Fortũnato, na Akaĩko; kusangwa bamabya omo mwanya wenyũ w'erĩnyĩwatĩkya.
46016018	Babĩrĩsĩkya omutima wage n'owenyũ nibya. Neryo mubye mũkasĩma abandu ng'aba.
46016019	Amakanĩsa awali eAsĩa bakababũkaya. Kandi Akwĩla na Pĩrĩsĩla n'ekanĩsa eyĩkahĩndana omo nyũmba yabo bakababũkaya ndeke, omwisi w'Omukama,
46016020	N'abalĩkyetu bosĩ eno bakababũkaya. Mũkeranaye n'eriwanako erĩbũyĩrĩre.
46016021	Ĩngye Paũlo ngasaka, omo byala byage erĩbabũkya.
46016022	Omundu amatindanza Omukama, abye mutakirwa. Maranatha, liti, Omukama ase!
46016023	Olukogo lw'Omukama Yesu lubye haguma nenyũ.
46016024	Kandi olwanzo lwage lubye n'ĩnywe bosĩ omwisi wa Kristo Yesu. Amina.
47001001	Ĩngye Paũlo, omukwenda wa Kristo Yesu, omw'isonda lya Nyamuhanga, haguma n'omũlĩkyetu Tĩmoteo, tukabasakira ĩnywe kanĩsa ya Nyamuhanga eyiri eKorĩnto haguma n'abandu bosĩ ba Nyamuhanga abali ehosĩ eAkaya.
47001002	Nyamuhanga Tata wetu n'Omukama Yesu Kristo babahe olukogo n'obuholo.
47001003	Nyamuhanga apipawe, ye Tata w'Omukama wetu Yesu Kristo, ye Tata w'eriganyira, na Nyamuhanga w'erĩkĩranĩa lyosĩ.
47001004	Ni iye yũkatũkĩranaya omo malĩge wetu gosĩ, netu tutoke erĩkĩranĩa abali omo malĩge w'emĩsĩndo yosĩ. Kusangwa tũkakĩranayabo omw'ĩsĩkĩbwa eryo Nyamuhanga akatũkĩranayamo netu.
47001005	Kusangwa ngoko tukasangira amalĩge mangi wa Kristo, litya tukasangira omwisi wa Kristo erĩkĩranĩa liwe lĩnene.
47001006	Nĩkwa twamagalwa ni busana n'erĩbakĩranĩa n'erĩbalamya. Kandi twamakĩranĩbwa nenyũ mũkakĩranĩbawa, n'erihabwa amaka erĩyĩyĩnĩa n'eriyibombeka omo malĩge ago tukagalawamo netu.
47001007	Neryo amaha wetu busana nenyũ asĩkĩre, ĩtũnasĩ ngoko mukasangira amalĩge wetu, ko mukasangira mutya erĩkĩranĩa lyetu.
47001008	Kusangwa balĩkyetu, sĩtwanzĩre mukabya butaminya amalĩge wetu ago twabana eAsĩa. Nĩkwa motwagalwa kutsibu kwilaba obũtokĩ bwetu,kyaleka itwabula amaha w'eribyaho, tuti tukandihola.
47001009	Nĩkwa twabya nga tukandihola, itwatoka eritindayiketera itwe ĩtwebene-bene, nĩkwa eriyiketera Nyamuhanga oyũkalũbũkaya abaholĩ.
47001010	Kandi mwatũlamya oko bwĩko bosĩ bw'oluholo, kandi asyatũlamya kubo; kandi tuli n'amaha kw'akandĩsyatũlamya kandi,
47001011	omugulu mukarũwatĩkaya omw'isaba lyenyũ. Neryo abandu bangi abakasaba busana netu batoke eriha Nyamuhanga ewasĩngya busana n'erĩwatĩkya liwe.
47001012	Kusangwa tukayihalamba omo mwatsi oyũ: tuti obunya-mutima bwetu bũkatũlago buti, tukayitwala omo kihugo, kandi omo katĩkatĩ kenyũ, omo myatsi mibuya n'ey'ekwenene embere sya Nyamuhanga, kandi tukayitwala omo lukogo lwa Nyamuhanga butsira omo menge w'abandu.
47001013	Kusangwa ebyo tukabasakira bye n'ebyo mukatoka erisoma n'eriminya, kandi tuli n'amaha ko mwasyaminya ndeke-ndeke.
47001014	Emyatsi eyo mwabiriminya hake-hake lino, imwatoka eriyihalamba busana netu, netu itwayihalamba busana nenyũ oko Kiro ky'Omukama wetu Yesu.
47001015	Busana n'eriyiketera omwatsi oyũ, nabya nyanzĩre erĩbahĩkako erĩmbere, imwatoka eribana omũyĩsa go kabiri.
47001016	Kusangwa nyiti nabya nyanzĩre erilaba ewenyũ omo lugendo lwage lw'eriya eMakedonĩa, kandi eriswalaba ewenyũ omugulu ngalũa eMakedonĩa, imwatoka erĩnyĩwatĩkya omo lugendo lwage lw'eriya eYũdea.
47001017	Neryo omugulu nasonda erikola litya, nabya mundu oyukakola litya-litya kwehĩ? Kutse ekyo ngasonda erikola ngakolakyo ng'omundu nyiti ega ega, kandi iyihi, iyihi, oko saa nguma kwehĩ?
47001018	Nĩkwa ngoko Nyamuhanga sialiregula, ekĩnywa kyetu busana nenyũ mokitetabya ega, kandi iyihi.
47001019	Kusangwa Kristo Yesu Omugala wa Nyamuhanga, oyo twabatũlĩra omo katĩkatĩ kenyũ, ĩngye, na Sĩlvano, na Tĩmoteo, iye si inga, kandi iyihi, nĩkwa iye ni Ega.
47001020	Kusangwa ni iye oyuli Ega busana n'erilaga lyosĩ lya Nyamuhanga. Neryo busana na Yesu Kristo tukaha eAmina yetu, oko lukengerwa lwa Nyamuhanga.
47001021	Kusangwa ni Nyamuhanga oyũkatũhanganaya haguma nenyũ omo ngebe yetu, erimatikana na Kristo, kandi Nyamuhanga yukatuhigula.
47001022	Naye abĩrĩtũhĩra kw'ekĩmĩnyĩsyo kiwe, n'erituha Omũlĩmũ wuwe omo mitima yetu ng'omuwato.
47001023	Nĩkwa ngabirikira Nyamuhanga ng'omũlangĩrĩ wage, iye anasĩ omutima wage, nyiti, busana n'erĩbabalya kyaleka ĩndahĩka eKorĩnto.
47001024	Sĩtwanzĩre eritabala okw'ĩkĩrĩrya lyenyũ. Nĩkwa twanzĩre erikola haguma nenyũ, n'eribaha obutseme; kusangwa mukahangana ndeke omw'ĩkĩrĩrya lyenyũ.
47002001	Kandi monayisoha omo mutima wage, nyiti sindiendĩsyaswahĩka ewenyũ eribaletera obũlĩge.
47002002	Kusangwa namabĩta obũlĩge, nindi wasyanyĩtsangamũkya kwehĩ? Ba n'abo nĩta obũlĩge.
47002003	Ekyo kyo kyanaleka inabasakira ebarua, kusangwa sinabya nyanzĩre erĩbahĩkako n'erĩĩtwa obũlĩge n'abandu abo abatolere erĩnyĩtsangamũkya. Kusangwa nyasĩ omugulu ngatsema, n'ĩnywe bosĩ mukabana obutseme.
47002004	Kandi monabasakira ebarua inabiribya omo bũlĩge bunene n'eriagalwa ly'omutima, haguma n'emĩsonĩa mingi. Sinabya nyanzĩre erĩbĩta obũlĩge, nĩkwa mutoke eriminya olwanzo lunene olo nabya nalo busana nenyũ.
47002005	Nĩkwa omundu amabya abĩrĩta ogundi y'obũlĩge, ĩsĩ ĩngye akĩtabo, nĩkwa abĩrĩbĩta obũlĩge, mbino hake-hake, ĩnywe bosĩ.
47002006	Omundu oyo abirisuyirwa bingaho n'erisuyirwa ly'abangi omo katĩkatĩ kenyũ.
47002007	Nĩkwa lino mutolere erimubuyira n'erĩmũkĩranĩa, akasyakĩndwa n'obũlĩge bunene.
47002008	Neryo ngabalemba-lemba, nyiti mũmũkangaye ndeke olwanzo lwenyũ busana naye.
47002009	Kandi busana n'omwatsi ono nabasakira ebarua eyo, nyiti nyibalenge n'eriminya nga mũkanyowa omo myatsi yosĩ.
47002010	Omugulu mukabuyira omundu busana n'ekyo akola, nage ngamubuyira nibya. Kandi namabuyira omundu omwatsi, hamabya hali omwatsi w'eribuyira, nakola nyitya embere sya Kristo busana nenyũ.
47002011	Neryo Satanĩ sĩyĩtũsĩnge omo mwatsi, kusangwa tũnasĩ esyombĩta syayo.
47002012	Omugulu nahĩka eTroa erĩtũla Engulu Yowene ya Kristo, neryo monaminya Omukama kw'abirikingula enzira busana nage erikola omũbĩrĩ wuwe.
47002013	Nĩkwa mondĩkala buholo omo mutima wage, kusangwa mondeyaho mũlĩkyetu Tĩto. Neryo monalagabo obuholo, monaya eMakedonĩa.
47002014	Nĩkwa ewasĩngya uku Nyamuhanga, kusangwa tumatikene na Kristo, naye akatusondola emigulu yosĩ ehosĩ omw'ĩsĩngana liwe. Kandi akaleka ĩtwakangya ehosĩ ekikumbo kyowene ky'eriminya Kristo.
47002015	Kusangwa tuli ng'obukwa bwa Kristo embere sya Nyamuhanga obukakumba ndeke busana n'abakalamĩbawa, kandi busana n'abakahera.
47002016	Ukw'abo bakatogota ni kikumbo ky'oluholo, nĩkwa oko bakalamĩbawa ni kikumbo kyowene ky'engebe. Ko nindi yukatoka omũbĩrĩ oyũ kwehĩ?
47002017	Kusangwa situli ng'abandi bangi abakatũndaya ekĩnywa kya Nyamuhanga. Nĩkwa omo kwenene, tũkabũga embere sya Nyamuhanga ebĩnywa bĩkalũa uku Nyamuhanga; kandi, tũkabũga ng'abagombe ba Kristo.
47003001	Tũkatsũka kandi erĩyĩmĩnyĩsya ũkw'ĩnywe ng'abandu babuya kwehĩ? Kutse litolere, ng'abandi, tukabana esyobarua sy'erĩtũsĩma embere syenyũ, kutse esyobarua esĩkalũa ewenyũ kwehĩ?
47003002	Ĩnywe muli barua yetu, eyĩsakĩre omo mitima yetu, abandu bosĩ batoke eriminyayo n'erisomayo.
47003003	Kandi mukaminyikala ko muli barua eyo Kristo asaka, netu tukatwalayo. Kandi ebarua eyĩ sĩsakĩre omo bwĩno, nĩkwa ĩsakĩre n'Omũlĩmũ wa Nyamuhanga oyuliho. Kandi sĩyĩsakĩre oko bisayi by'amabwe, nĩkwa ĩsakĩre oko mitima y'abandu.
47003004	Tũkabũga tutya kusangwa Kristo akatuha eriyiketera Nyamuhanga.
47003005	Ĩtwe bene situliyiganza nga twangatoka erikola kindu, nĩkwa eritoka lyetu lĩkalũa uku Nyamuhanga,
47003006	oyukaleka itwatoka omũbĩrĩ w'endagane nyihya-nyihya. Endagane nyihya-nyihya eyĩ si y'emigambo eyĩsakĩre, nĩkwa nĩ y'Omũlĩmũ, kusangwa emigambo eyĩsakĩre ĩkĩta, n'Omũlĩmũ akaha engebe.
47003007	Emigambo yabya ĩbatsĩre oko bisayi by'amabwe, kandi yahabawa omo lukengerwa lwa Nyamuhanga. Neryo abana ba Ĩsraelĩ mobataluka erisamalira obũsũ bwa Musa busana n'olukengerwa ly'obũsũ buwe, olwabya lukakeha. Neryo omwatsi w'emigambo eyikaleta oluholo mwahĩka omo lukengerwa lungaha,
47003008	nĩkwa omwatsi w'Omũlĩmũ sialireta olukengerwa lunene kwilaba aho kwehĩ?
47003009	Kusangwa omwatsi w'omũbĩrĩ w'emigambo owakasĩnga omundu abya n'olukengerwa, neryo omũbĩrĩ w'omwatsi owakayira omundu mo mutunganene alabĩre kutsibu omo lukengerwa.
47003010	Kusangwa omwatsi owabya n'olukengerwa erĩmbere, lino ali nga siawite olukengerwa, wamalingĩrĩranĩalo n'olukengerwa olũlabĩre lino.
47003011	Kusangwa ekikakeha kyamabya n'olukengerwa, ekĩkasĩgala kiwite olukengerwa kwilaba aho.
47003012	Neryo kusangwa tuwite amaha aya, tuwite obulume-lume ndeke.
47003013	Situli nga Musa oyo wahĩra akakimba oko bũsũ buwe, abana ba Ĩsraelĩ sibalangire erĩkangabasanĩa eryabya likakeha, n'erihwa.
47003014	Nĩkwa amalengekanĩa wabo abya akalĩre; n'erĩhĩka mũnabwĩre ekitambara ekyo kikinaswika amalengekanĩa wabo omugulu bakasoma erilagana lya kera. Kusangwa ekitambara ekyo kĩkalũsĩbawa omugulu omundu akamatikana na Kristo.
47003015	Kandi mũnabwĩre omugulu bakasoma ekitabu kya Musa, ekitambara ekyo kikaswika amalengekama wabo.
47003016	Nĩkwa kĩsakĩre kiti, Akakimba ka Musa mokalũsĩbwaho omugulu abya akabindukira Omukama.
47003017	Nĩkwa Omukama oyo nĩ Mũlĩmũ; kandi aho Mũlĩmũ w'Omukama ali, ho hali obwĩranda.
47003018	Neryo kusangwa situwite ekitambara oko bũsũ bwetu, tũkakanganaya ng'omo kiyo olukengerwa lw'Omukama. Kandi busana n'olukengerwa luwe tũkahĩndũkĩbawa omo kĩsosekanĩo kiwe omo lukengerwa luwe, kusangwa lũkalũa oko Mukama oyuli Mũlĩmũ.
47004001	Neryo kusangwa Nyamuhanga abirituganyira n'erituha omũbĩrĩ oyũ, sitweremerawa.
47004002	Nĩkwa tukagana emyatsi eyo bũbĩso-bĩso ey'esĩsonĩ, isitwalendera omo matebo. Kandi sĩtũlĩhengemaya ekĩnywa kya Nyamuhanga, nĩkwa tũkamĩnyĩkalaya eky'ekwenene, ĩtũkayĩmĩnyĩsaya busana n'erĩsĩmwa embere sy'obunya-mutima b'obuli mundu, embere sya Nyamuhanga.
47004003	Kandi Engulu Yowene yetu yamabya ĩbĩsamĩre, ĩkabĩsama busana n'abandu abakatogota.
47004004	Sĩbalĩkĩrĩraya kusangwa nyamuhanga mubi w'ekihugo kino abĩrĩrĩba ameso w'obũlengekanĩa bwabo ati sibalangire ekyakakala ky'Engulu Yowene ey'olukengerwa lwa Kristo, oyuli kĩsosekanĩo kya Nyamuhanga.
47004005	Kundi sĩtweyĩtũla goko, nĩkwa tũkatũlago ngoko Kristo Yesu ni Mukama, netu tuli bagombe benyũ busana na Yesu.
47004006	Kusangwa Nyamuhanga oyo wabũga ati, Ekyakakala kĩkoleraye omo mwĩrĩmya, ni iye abĩrĩkolerya omo mitima yetu n'erituha ekyakakala ky'eriminya olukengerwa lwa Nyamuhanga oluli omo bũsũ bwa Kristo.
47004007	Nĩkwa ĩtwe tuwite obuteke obũ omo mubiri w'ekitaka, neryo obũtokĩ bunene obo bubye bwa Nyamuhanga butsira bwetu.
47004008	Tukagalawa ngendo nyingi, nĩkwa sĩtwebũnĩka; tukatika-tika, nĩkwa sĩtũlĩsĩganĩraya.
47004009	Tũkendererĩbawa, nĩkwa sĩtwesĩganĩbawa ĩtwebene; tũkahũnzawa, nĩkwa sĩtũlĩtogotĩbawa.
47004010	Ebiro byosĩ tuli ng'abandu abakaheka omo mibiri yabo oluholo lwa Kristo, neryo engebe ya Yesu iyatoka eriminyikala omo mibiri yetu.
47004011	Kusangwa emigulu yosĩ tuli omo bwĩko bw'oluholo busana na Yesu, neryo engebe ya Yesu iyatoka eriminyikala omo mibiri yetu eyikahola.
47004012	Neryo oluholo luli hakũhĩ netu, nĩkwa engebe ikakola omwisi wenyũ.
47004013	Netu tuwite ekĩrĩmũ ky'erĩkĩrĩrya, ngoko kĩsakĩre kiti, Monabũga kusangwa monĩkĩrĩrya. Ko litya netu tũkabũga kusangwa twabĩrĩkĩrĩrya;
47004014	kusangwa tũnasĩ ko Nyamuhanga oyo walũbũkaya Omukama Yesu, asyatũlũbũkya haguma na Yesu, n'erituleta embere siwe haguma nenyũ.
47004015	Kandi emyatsi yosĩ eyĩ ni busana nenyũ, neryo olukogo lwa Nyamuhanga lũkahĩka oko bandu banene. Neryo abandu bangi bahe ewasĩngya n'eriha olukengerwa uku Nyamuhanga.
47004016	Neryo busana n'emyatsi eyĩ sitweremerawa. Nĩkwa nomo mibiri yetu ikakula, nĩkwa ebĩrĩmũ byetu bikayirawa mo bihya-bihya obuli kiro.
47004017	Kusangwa obũlĩge obũ bwangũhĩre, nĩ bw'akatambĩ kake, bwasyatuletera olukengerwa lw'erikota, olũlabĩre olulengo.
47004018	Kusangwa tukakwama emyatsi itelolawako. Situlikwama emyatsi eyikalolawako. Kandi emyatsi eyikalolawako nĩ y'akatambĩ kake, nĩkwa emyatsi eyitelolawako ni y'erikota.
47005001	Kusangwa tũnasĩ ehema eyo tulimo, muna-kihugo yamabĩhĩmbũlwa, neryo tukandisyabya n'enyũmba eyĩkalũa uku Nyamuhanga, eyĩtahĩmbawa omo byala, eyikandisyakota elubula.
47005002	Kusangwa tũkasĩmba omo nyũmba eyĩ, ĩtũnanzĩre kutsibu eribana obwĩkalo obũkalũa elubula.
47005003	Neryo twamabibanabo isitwangabanika tutawite omubiri.
47005004	Kandi omugulu tukine omo hema y'eno, tũkasĩmba ĩtũkanũbĩbawa. Sĩtwanzĩre erireka omubiri w'eno, nĩkwa twanzĩre eribana omubiri w'elubula, neryo omubiri w'engebe atoke eribya omo mwanya w'omubiri owakahola.
47005005	Neryo Nyamuhanga abĩrĩtũtegekanĩa busana n'omwatsi oyũ, kandi abirituha Omũlĩmũ mo muwato.
47005006	Neryo tukahanda omutima emigulu yosĩ. Kusangwa ĩtũnasĩ omugulu tukine omo mubiri situli eka w'Omukama.
47005007	Kusangwa tukakwama omw'ĩkĩrĩrya, butsira omw'ilangira.
47005008	Neryo tukahanda omutima, ĩtũnanzĩre erĩlũa omo mubiri oyũ, n'eribya ew'Omukama.
47005009	Neryo ekyo twanzĩre ndeke nĩ 'tsemesya Omukama, kutse eno, kutse ewuwe.
47005010	Kusangwa litolere ĩtwe bosĩ itwahuluka embere sya Kristo n'eritswerwa naye, neryo obuli mundu inialihwa busana n'emikolere eyo akola omo mubiri wuwe, yamabya ĩyowene, kutse yamabya ini mibi.
47005011	Neryo kusangwa tũnasĩ olubahwa lw'Omukama, tukahanirira abandu, nĩkwa tuminyikere uku Nyamuhanga; kandi tuli n'amaha ko mwasyatuminya ndeke omo mitima yenyũ.
47005012	Sĩtũlĩyĩmĩnyĩsaya ũkw'ĩnywe nga babuya, nĩkwa tukabaha omwatsi owangaleka imwayihalamba busana netu, imwatoka erĩsũbĩrya abakayihalamba busana n'erilolwako n'abandu butsira busana n'omwatsi w'omutima.
47005013	Neryo twamabya ng'abasĩre, ni busana na Nyamuhanga; kandi twamabya bandu b'obũlengekanĩa, ini busana nenyũ.
47005014	Kusangwa olwanzo lwa Kristo lukatutabalako, kandi twabiriminya ndeke ngoko mundu muguma mwahola busana n'abandu bosĩ, neryo liri ng'abandu bosĩ babirihola haguma naye.
47005015	Kandi mwahola busana n'abosĩ, neryo abakabyaho sibabyeho busana nabo ĩbobene, nĩkwa babyeho busana n'oyo waholerabo, kandi mwalũbũkĩbwa busana nabo.
47005016	Nĩkwa lino sitweganza omundu ngoko bandu b'omubiri bakaganza. Kandi nomo twangaganza Kristo ng'abandu b'omubiri ko bakaganza, nĩkwa lino sitwesyamuganza tutya.
47005017	Kusangwa omundu amabya amatikene na Kristo, ni mundu muhya-muhya; emyatsi ya kera yabirirenga, neryo emyatsi mihya-mihya yabĩrĩhĩka.
47005018	Nyamuhanga yo wabirikola ebyosĩ ebĩ, oyo watũsanganaya ukw'iye omwisi wa Kristo, kandi abirituha omũbĩrĩ w'erĩsanganĩa abandi b'ukw'iye.
47005019	Tuti, Nyamuhanga akasanganaya bandu bosĩ ukw'iye busana na Kristo, isialiganzirabo amalolo wabo. Kandi abirituha ekĩnywa ky'erĩsanganĩa abandu ukw'iye.
47005020	Neryo tuli bakwenda busana na Kristo, neryo Nyamuhanga akabalayira n'eribalemba-lemba. Tukabalemba-lemba busana na Kristo, tuti, Mũsanganĩbawe uku Nyamuhanga,
47005021	Kristo mwabya butsira ebibi, nĩkwa Nyamuhanga mwamuyira ng'ow'ebibi busana netu, itwatoka eriyirwa mo batunganene ba Nyamuhanga busana n'erimatikana na Kristo.
47006001	Omo mũbĩrĩ ogo tukakola haguma na Nyamuhanga, tukabalemba-lemba tuti mwabiriangirira olukogo lwa Nyamuhanga, neryo simuleke lukabya busa.
47006002	Kusangwa Nyamuhanga ati, Monakowa oko mugulu w'erĩsĩmwa, Kandi monakũwatĩkya omo kiro ky'omulamo. Ũlebaye, lino ni saa itolere, ũlebaye, lino ni kiro ky'erĩlamĩbwa.
47006003	Sitwekola omwatsi owangagalya mundu, neryo omũbĩrĩ wetu siaponawe.
47006004	Nĩkwa omo myatsi yosĩ tũkayĩkanganaya ng'abagombe ba Nyamuhanga, ĩtũkayĩyĩnaya kutsibu, itukalola oko malĩge, n'eribula ebitolere, itukagalawa.
47006005	Tũkahũnzawa, tũkahĩrawa omo mũlĩkĩ, tukasangirirawa, tukanuba omo mũbĩrĩ, n'erĩteya n'eritindayato, n'eribula akalyo.
47006006	Tukayisolola oko bĩtĩsĩrĩre, tukabya n'eriminya, tukayibombeka, tũkakangaya obwenge, tukamatikana n'Omũlĩmũ Abũyĩrĩre, tukanza ekwenene.
47006007	Tuwite ekĩnywa ky'ekwenene, n'obũtokĩ bwa Nyamuhanga, kandi tuwite ekitunganene ng'ebindu by'amalwa omo byala by'amali n'eby'amalembe.
47006008	Tũkasĩkĩbawa, kandi tukahemulawa; tukatsumulawa, n'erĩsĩmwa, bakatuganza ng'ababehĩ, nĩkwa tũkabũga eby'ekwenene.
47006009	Tuli ng'abandu abatasĩbwe, nĩkwa tũkũmayĩre; tuli ng'abandu abakahola, nĩkwa lebaya, tuneho ndeke. Tukasuyirawa, nĩkwa sĩbetwĩta.
47006010	Tuli ng'abandu b'obũlĩge, nĩkwa tukatsema ebiro byosĩ; tuli ng'abera, nĩkwa tukayira abandi mo bateke; isituwite kindu, nĩkwa tuwite ebindu byosĩ.
47006011	Abalĩkyetu b'eKorĩnto, twabiribabwiririra, twabiribabwira ebyosĩ ebiri omo mitima yetu.
47006012	Sĩtũbahatatenĩe, nĩkwa muhatatene omo mitima yenyũ.
47006013	Ngabũga nenyũ ng'abana bage, nyiti mutukole ngoko twabiribakola, mũtũkangaye ebiri omo mitima yenyũ.
47006014	Simumatikane n'abatĩkĩrĩrye; kusangwa ekitunganene kyangasangira kiti n'ekibi kwehĩ? Kutse ekyakakala kyanganasakana n'omwĩrĩmya kwehĩ?
47006015	Kandi Kristo anganasangana n'eSatanĩ kwehĩ? Kutse oyo wĩkĩrĩrye anganasangira haguma n'oyũtĩkĩrĩrye kwehĩ?
47006016	Ehekalũ ya Nyamuhanga yanganasakana n'esyosanamu kwehĩ? Kusangwa ĩtwe tuli ehekalũ ya Nyamuhanga oyuliho. Ngoko Nyamuhanga abĩrĩbũga ati, Nasyĩkala omwisi wabo, nasyalendera omo katĩkatĩ kabo; Nasyabya Nyamuhanga wabo, nabo basyabya bandu bage.
47006017	Kusangwa Omukama akabũga ati, Neryo mũlũe omo katĩkatĩ kabo, muyisolole. Kandi sĩmũtũle oko kindu ekĩtĩsĩrĩre. Nage nasyabakokya,
47006018	Nasyabya Tata wenyũ, Nenyũ mwasyabya bagala bage n'abali bage, Omukama w'Obũtokĩ Bosĩ akabũga atya.
47007001	Neryo ĩnywe banze betu, kusangwa tuwite esyondagane esĩ, tũyĩtegaye oko bĩtĩsĩrĩre byosĩ eby'omubiri n'eby'ekĩrĩmũ, kandi tusonde eribya ababũyĩrĩre ndeke, n'erirendera omo lubahwa lwa Nyamuhanga.
47007002	Muyire omwanya busana netu omo mitima yenyũ; sitwetakola omundu yo nabi, sitwetatsandya mundu, sitwetateba mundu.
47007003	Sindibabwira busana n'erĩbasĩnga, kusangwa monabũga erĩmbere nyiti muli banze b'emitima yetu, kutse busana n'erihola haguma, kutse busana n'eribyaho haguma.
47007004	Ĩnywe ngayiketera kutsibu, kandi ngayihalamba kutsibu busana nenyũ; nabĩrĩkĩranĩbwa ndeke, ngayĩsyandira ndeke omo malĩge wetu gosĩ.
47007005	Kusangwa twabere twahĩka eMakedonĩa motutabana obuholo. Kusangwa motwabana amalĩge ehosĩ; abandu babya bakalwa netu, n'emitima yetu yabya n'eriubaha.
47007006	Nĩkwa Nyamuhanga oyũkakĩranaya abakabula omutima g'omo nda, mwatũkĩranĩa eritutumira Tĩto.
47007007	Kandi si busana n'erĩhĩka lya Tĩto lisa, nĩkwa engulu aleta moyasũbya emitima yetu y'omo nda, kusangwa mwatubwira omwatsi wenyũ ngoko mwamũkĩranaya, kandi ngoko muli n'olukando busana nage, n'eririra lyenyũ, n'omuhwa wenyũ busana nage. Kyo kyaleka lino inatsema ndeke.
47007008	Kusangwa nomo barua yage yanabĩta obũlĩge, sinyitsomene busana n'erisakayo, nĩkwa omugulu nalangira obũlĩge ebarua yage yabaletera, nanganatsomene.
47007009	Nĩkwa lino ngatsema butsira busana n'erĩbĩta obũlĩge nĩkwa kusangwa obũlĩge obo mobwaleka imwabindula omutima. Kandi Nyamuhanga mwakola omo bũlĩge obo, neryo motutabakola nabi.
47007010	Kusangwa obũlĩge obo Nyamuhanga akalĩga busana netu bukaleta eribindula omutima, n'eribana erilama eritawite eriswatsomana. Nĩkwa obũlĩge bw'ekihugo bukaleta oluholo.
47007011	Neryo talebaya ngoko Nyamuhanga mwakola omo bũlĩge bwenyũ erireka ĩmwakwa omũhwa, kandi imwayihanganira. Mwaleka imwahitana, ĩmwakwa obuba, imwabya n'olukando busana nage, imwayitsinga, imwasuyira ebibi! Omo byosĩ mwabĩrĩyĩkangya ko mute ko musango omo mwatsi oyũ.
47007012	Kandi nomo nanabasakira ebarua eyo si busana n'oyo wakola ekibi, kutse oyo wakolawa nabi. Nĩkwa nasakayo imwatoka eriminya omũhwa wenyũ busana netu embere sya Nyamuhanga.
47007013	Omwatsi oyo alekĩre ĩtwayĩhamya. Kandi omw'ĩkĩranibwa lyetu Tĩto mwaleka ĩtwayĩsyandira busana n'obutseme, kusangwa omutima wuwe mwasuba omo nda busana n'ĩnywe bosĩ.
47007014	Kusangwa monabũga emyatsi yosĩ omo kwenene, litya eriyihalamba lyetu busana nenyũ embere sya Tĩto, lyabiriminyikala ko liri kwenene.
47007015	Neryo olwanzo luwe busana nenyũ lukakanyirira, omugulu akibuka ngoko ĩnywe bosĩ mwabya n'omutima w'erĩowa, kandi ngoko mwamũkokaya omo lubahwa n'erititimana.
47007016	Ngatsema kusangwa ngatoka omo myatsi yosĩ eriyiketera nywe.
47008001	Balĩkyetu, twanzĩre erĩbamĩnyĩsya ebyo lukogo lwa Nyamuhanga lwabirikola omo syokanĩsa sy'eMakedonĩa.
47008002	Babirirengwako kutsibu busana n'amalĩge balolako. Nĩkwa obutseme bwabo bunene mobwaleka ĩbahĩra omo kĩbo mo bingi, nomo banabya bera kutsibu.
47008003	Kusangwa ngababwira kwenene, mobahĩtya ebyosĩ ko bangatoka, na kwilaba aho. Kandi mobahĩtya n'omutima w'olwanzo,
47008004	ibakatuhatikana n'eritulemba-lemba, bati babane omwanya w'erisangana omo mũbĩrĩ w'erĩwatĩkya abandu ba Nyamuhanga.
47008005	Mobakola kwilaba obũlengekanĩa bwetu, kusangwa mobatsũka eriyiha uku Nyamuhanga, n'enyũma w'aho mobayiha ũkw'ĩtwe n'erisonda lya Nyamuhanga.
47008006	Kyaleka itwahatikana Tĩto, oyo watsũka omũbĩrĩ oyo, tuti, abuge omũbĩrĩ mubuya oyo omo katĩkatĩ kenyũ.
47008007	Ĩnywe mukakanyirira omo myatsi yosĩ, omw'ĩkĩrĩrya, n'omw'ĩbũga ekĩnywa, kandi omw'iminya, n'omo mũhwa munene, n'omo lwanzo lwenyũ busana netu. Neryo kandi mukanyirire omo mũbĩrĩ mubuya w'erĩhĩtya.
47008008	Kandi sindibahana omo mwatsi oyũ, nĩkwa erĩbakanganĩa omũhwa w'abandi, ngalenga eriminya ekwenene y'olwanzo lwenyũ nibya.
47008009	Kusangwa mũnasĩ olukogo lw'Omukama wetu Yesu Kristo. Nomo anabya muteke, mwayiyira mo mwera busana nenyũ, neryo imwatoka eribya bateke busana n'obwera buwe.
47008010	Neryo ngaganĩraya nyiti, litolere busana nenyũ, mubuge omũbĩri ogo mwatsũka oko mwaka owalaba. Kandi ĩnywe mwabya b'erĩmbere erisonda erikola omũbĩrĩ oyo, kandi nĩna nywe mwatsũka erikolago.
47008011	Nĩkwa lino mubugego; ngoko mwabya n'omũhwa w'erisondago, lino mubye n'omũhwa w'eribugago ndeke ngoko mwangatoka.
47008012	Nĩkwa mwamabya n'omũhwa w'erĩhĩtya, Nyamuhanga akalĩga ebyo mundu awite, butsira ebyo atawite.
47008013	Sĩndĩbũga nyiti, abandi banguhirawe, nenyũ mũlĩtoherawe, nĩkwa busana n'erĩrĩngĩrĩranĩa omũbĩrĩ.
47008014	Lino obungi bwenyũ bubye busana n'erĩwatĩkya obwaga bwabo, neryo kandi obungi bwabo ĩbwawatĩkya obwaga bwenyũ, neryo omũbĩrĩ alingirirane.
47008015	Ngoko kĩsakĩre kiti, Oyo wakuma-kuma bmgi mwatasakya, N'oyo wakuma-kuma bike mwatabulabyo.
47008016	Ngaha Nyamuhanga y'ewasĩngya kusangwa abiriha Tĩto y'omũhwa ng'owetu busana n'erĩbawatĩkya.
47008017	Kusangwa mwalĩga erisaba lyetu, nĩkwa kwilaba aho kusangwa abya n'omũhwa, mwayisoga omo mutima wuwe eriya ewenyũ.
47008018	Kandi twabirituma haguma naye, omũlĩkyetu, oyũsĩmĩrwe omo makanisa gosĩ busana n'omũbĩrĩ wuwe w'erĩtũla Engulu Yowene.
47008019	Kandi amakanĩsa abirimuha omũbĩrĩ oyo w'erirendera netu omo mũbĩrĩ mubuya ogo tukakola busana n'olukengerwa lw'Omukama, n'erĩkanganĩa omũhwa wetu busana nenyũ.
47008020	Tũkalebaya ndeke sihabye mundu oyukatutonga busana n'omũbĩrĩ wetu oyũ, w'eritegeka ekĩbo kibuya ekĩ.
47008021	Kusangwa twanzĩre erikola ekitolere embere sy'Omukama, n'akandi embere sy'abandu.
47008022	Neryo tukatuma haguma nabo ogundi mũlĩkyetu. Twabirirenga mũlĩkyetu oyũ omo myatsi mingi, twabĩrĩrebya kw'ali mundu w'omũhwa, kandi kusangwa akayiketera nywe, awite omũhwa munene erĩbawatĩkya.
47008023	Tĩto naye, nĩ mũsangĩrĩ haguma nage, kandi akakola haguma nage busana nenyũ. Abandi balĩkyetu abo ni bakwenda b'amakanĩsa, kandi bakaleta olukengerwa uku Kristo.
47008024	Neryo mũkanganayebo olwanzo lwenyũ embere w'amakanĩsa, ibatoka eriminya busana nakĩ tukayihalamba busana nenyũ.
47009001	Kusangwa sinangasyakusakira omwatsi w'erĩwatĩkya abandu ba Nyamuhanga abali eYũdea.
47009002	Kusangwa nyĩnasĩ omũhwa wenyũ w'erĩwatĩkya, kandi nabiribahalambira oko bandu b'eMakedonĩa. Nyiti, abandu abali omo kihugo ky'Abagĩrĩkĩ, babya basĩkĩre oko mwaka owalaba. Kandi omũhwa wenyũ abirireka abangi ba kubo nabo ibanza erĩhĩra omo kĩbo ekyo.
47009003	Neryo lino ngatuma abalĩkyetu aba, neryo eriyihalamba lyetu busana nenyũ siribye buyira omo mwatsi oyũ. Neryo ngoko nabya ngabũga, imwabya ĩmũnasĩkĩre.
47009004	Neryo abandi ab'eMakedonĩa bamasa haguma nage, bakasyabeya ĩsĩmũsĩkĩre, itwamahemuka, nenyũ nibya, busana n'omwatsi w'eriyihalamba lyetu busana nenyũ.
47009005	Kyaleka ĩnaganĩrya nyiti, litolere itwalemba-lemba abalĩkyetu ĩbatsũka erigenda ewenyũ erĩmbere, n'erĩtegekanĩa olũsũnzo lubuya olo mwalaga erĩmbere, litya olũsũnzo olo ilwabya lũsũnzo lw'ekwenene butsira olũsũnzo lw'erihatikanwa.
47009006	Uminye ekĩ, oyukabiba bike asyagesa bike; n'oyukabiba bingi asyagesa bingi.
47009007	Obuli mundu ahĩre omo kĩbo ngoko abiriyisoga omo mutima wuwe; siahe n'obuhemu, kutse erĩkũnwa; kusangwa Nyamuhanga anzĩre omundu oyukaha n'erĩyĩsyandira.
47009008	Kandi Nyamuhanga akatoka eribaha ebĩlabĩre obwaga bwenyũ, imwabya n'ebyosĩ ebibatolere, n'ebikabwaga busana n'obuli mũbĩrĩ owene.
47009009	Ngoko kĩsakĩre kiti, Akahĩtaya ndeke busana n'abera, Obwenge buwe ni bw'erikota.
47009010	Neryo Nyamuhanga oyukaha embuto okw'oyukabiba, n'obundu bw'erirya asyabaha embuto, n'erĩlasyayo ndeke, n'erireka imwagesa binene busana n'ekibuya kyenyũ.
47009011	Asyabatekesya omo byosĩ imwatoka erĩhĩtya ndeke, neryo abandu bangi basyaha Nyamuhanga y'ewasĩngya busana n'olũsũnzo olo mukatuma omo byala byetu.
47009012	Kusangwa erikola omũbĩrĩ oyũ siendisyabuga obwaga bw'abandu ba Nyamuhanga busa, nĩkwa kwilaba aho asyaleka abandu ibaha Nyamuhanga y'ewasĩngya nene.
47009013	Kandi busana n'ekĩmĩnyĩsyo ky'omũbĩrĩ wenyũ oyũ, abangi basyaha Nyamuhanga olukengerwa ĩbakalebaya ngoko mukakenga Engulu Yowene ya Kristo, eyo mukakwama. Kandi ĩbakalebaya ngoko mukakola ebibuya erisangira ebindu byenyũ haguma nabo n'abandi bandu.
47009014	Neryo basyabasabira omo lwanzo lunene busana n'olukogo lunene olo Nyamuhanga abĩrĩbakangya.
47009015	Tuhe Nyamuhanga y'ewasĩngya busana n'olũsũnzo luwe olute lwangatoka erĩkanĩbwa.
47010001	Neryo ĩngye Paũlo, oyuli molo embere syenyũ, nĩkwa oyũkalĩre omugulu nde haguma nenyũ, ngabalemba-lemba busana n'obolo n'obubuya bwa Kristo,
47010002	Nyiti, Simuleke ngasyakala omugulu ngabahĩkako, kusangwa nyasĩ nangakala ukw'abo bakaganĩraya bati tukakola ng'abandu b'ekihugo.
47010003	Ni kwenene twĩkere omo kihugo, nĩkwa situlilwa ng'abandu b'ekihugo.
47010004	Ebindu byetu by'amalwa si by'ekihugo, nĩkwa ni bindu by'amaka bya Nyamuhanga busana n'erĩherya ahakongotere,
47010005	Tũkaheraya obuhaka bw'amabehĩ, n'obuli mwatsi w'eriyiheka owakapona eriminya lya Nyamuhanga. Kandi tukahamba obuli bũlengekanĩa erĩhĩrabo erĩowa Kristo.
47010006	Kandi omugulu mwamabĩkangya erikenga lyenyũ, ĩtwe netu tũsĩkĩre erisuyira obũtowa bosĩ.
47010007	Ĩnywe mulangire emyatsi ngoko iri kwenene. Omundu amayiganza kw'ali mundu wa Kristo, aganĩraye kandi omwatsi wuwe, kusangwa ngoko iye ni wa Kristo, netu ko tuli ba Kristo nibya.
47010008	Kandi nomo nangayihalamba busana n'ehamũlĩ yage kwilaba eritolere, sĩndĩkwa esĩsonĩ. Kusangwa Omukama mwamba ehamũlĩ eyo busana n'erĩbahĩmba, si busana n'erĩbaherya.
47010009	Neryo sĩnyanzĩre eribya nga ngabũbahaya omo syobarua syage.
47010010	Kusangwa bati, Esyobarua sya Paũlo sĩkalĩre kandi sikalamene, nĩkwa omugulu ali netu, ni mundu w'omubiri molo, n'ebĩnywa biwe ni buyira!
47010011	Omundu ng'oyũ aminye, ngoko tũkabũga omo syobarua syetu omugulu tuteho, ko tukakola tutya omugulu tuli haguma nenyũ.
47010012	Sĩrũlĩyĩhanaya eriyiganza kutse erĩyĩrĩngĩrĩranĩa n'abandi abakayipipa; nĩkwa omugulu bakayibanira olulengo olo bakayirengeramo, n'erĩyĩrĩngĩrĩranĩa ĩbobene, isibali n'amenge.
47010013	Nĩkwa ĩtwe sitwendisyayihalamba kwilaba olulengo lutolere. Kusangwa tukakwama olulengo lw'omũbĩrĩ ogo Nyamuhanga abirituha, nenyũ muli omo mũbĩrĩ oyo.
47010014	Neryo kusangwa muli omo mũbĩrĩ oyo, motutalaba olulengo olo lw'omũbĩrĩ wetu omugulu twabahĩkako n'eribaletera Engulu Yowene ya Kristo.
47010015	Neryo sitwendisyalaba olulengo lw'omũbĩrĩ olo Nyamuhanga abirituha, n'eriyihalamba omo mĩbĩrĩ y'abandi. Nĩkwa tuli n'amaha, tuti erĩkĩrĩrya lyenyũ lyasyakula, itwatoka erikola omũbĩrĩ munene kwilaba omo katĩkatĩ kenyũ omo lulengo olo Nyamuhanga abirituha.
47010016	Neryo twasyatoka erĩtũla Engulu Yowene omo bindi bihugo eyisirya kwĩnywe. Isitwendisyayihalamba omo mĩbĩrĩ eyabirikolwa n'ogundi mundu.
47010017	Nĩkwa ngoko kĩsakĩre kiti, Oyukayihalamba, ayihalambe busana n'Omukama.
47010018	Kusangwa, si yo yukayipipa yũkasĩmawa, nĩkwa omundu oyo Mukama akapipa.
47011001	Nyiti kumbe mwanganyihulikirira omo bũkĩrũ bwage buke, nyiti, kĩsĩ-kĩsĩ munyihulikirire .
47011002	Kusangwa nyĩbanzĩre kutsibu ngoko Nyamuhanga naye abanzĩre. Kandi nabĩrĩbasĩmolya ng'omumbesa mubuya oko mundu muguma ye Kristo.
47011003	Nĩkwa ngubaha nyiti, Ngoko Eva atebĩbawa n'amenge mabi w'enzoka, kw'amalengekanĩa wenyũ asyatsandĩbwa atya, imwaleka erikwama Kristo n'olwanzo lwenyũ losĩ, n'omutima wenyũ gosĩ.
47011004	Kusangwa mũkahũlĩkĩrĩraya lũba omundu oyukasa n'erĩtũla omwatsi w'ogundi Yesu, butsira Yesu oyo twabakangĩrĩraya. Kandi mukangirira ekindi kĩrĩmũ ekite Omũlĩmũ ogo mwangirira erĩmbere, kandi mũkalĩga eyindi ngulu eyite Engulu Yowene eyo mwalĩga erĩmbere.
47011005	Kusangwa ngaganĩraya nga sindi muke n'ahake oko bakwenda abo mukahula mo bakulu.
47011006	Nomo nangabya ĩsĩnyasĩ erĩbũga ndeke-ndeke, nĩkwa sindibula menge; ngoko twabĩrĩbakangya ehosĩ engendo nyingi.
47011007	Omugulu nabatũlĩra Engulu Yowene ya Nyamuhanga mondabalĩhĩsya kindu, kandi monayĩkehya, imomwatoka erĩhamĩbwa. Monakola nabi kwehĩ?
47011008	Omugulu nabya ngabakolera, awandi makanĩsa mobanyihemba. Nabya nga ngĩba eby'awandi makanĩsa busana n'eribakolera.
47011009	Kandi omugulu nabya omo katĩkatĩ kenyũ inyine n'obwaga, mondanũbya mundu; nĩkwa abalĩkyetu abalũa eMakedonĩa mobanyiretera ebyosĩ ebyo nabya ngabula. Neryo omo myatsi yosĩ mondabanũbya, kandi sindiendĩsyabanũbya nibya.
47011010	Ngoko mwatsi w'ekwenene wa Kristo ali omwisi wage, ngabũga kwenene, sindiendĩsyũmbya eriyihalamba busana n'omwatsi oyũ omo bihugo byosĩ by'Abagĩrĩkĩ.
47011011	Ngabũga nyitya busana nakĩ kwehĩ? Kusangwa sĩnyĩbanzĩre kwehĩ? Iyihi, Nyamuhanga anasĩ ko nyĩbanzĩre.
47011012	Nĩkwa ebyo ngakola, byo ngandisyakola, inatoka erĩkakĩrya abandi bakwenda abo eribana omwanya w'eriyihalamba, n'erĩbũga bati, bakakola ngoko ĩtwe tukakola.
47011013	Abandu abo ni bakwenda b'amabehĩ abakateba, bakayĩsosekanaya ng'abakwenda ba Kristo.
47011014	Oyũ si mwatsi w'eriswekera, kusangwa Satanĩ nayo ĩkayĩsosekanaya ng'omũlaĩka w'ekyakakala.
47011015	Neryo si mwatsi akalĩre busana n'abagombe bayo, bamayĩsosekanĩa ng'abagombe b'eritunganene. Nĩkwa oko ndũlĩ basyahembwa ng'emĩbĩrĩ yabo ko yiri.
47011016	Kandi ngabũga nyiti, sihabye mundu oyukanyiganza ng'omũkĩrũ. Nĩkwa wamanyiganza utya, neryo ũnyĩkokaye ng'omũkĩrũ, inatoka eriyihalamba hake.
47011017	Ebyo ngabũga lino sĩndĩbũgabyo ng'eby'Omukama, nĩkwa omo mwatsi w'eriyihalamba ngabũga ng'omũkĩrũ.
47011018	Nĩkwa kusangwa hali bangi abakayihalamba ng'abandu b'ekihugo, nage ngandiyihalamba nibya.
47011019	Kusangwa ĩnywe muli bandu b'amenge, mũkahũlĩkĩrĩraya abakĩrũ n'obutseme.
47011020	Ĩnywe mũkahũlĩkĩrĩraya omundu oyũkabanũbaya, kutse eribanyega, kutse erĩyĩhamya, kutse abakabaswĩraya omo bũsũ.
47011021	Ngakwa esĩsonĩ kusangwa twabya bandu bolo abatetoka erikola batya. Nĩkwa omundu amasonda eriyihalamba, ngabũga ng'omũkĩrũ, nage ngasonda eriyihalamba.
47011022	Nabo ni Baebrania kwehĩ? Nage ko nyine nyitya. Nabo nĩ Baĩsraelĩ kwehĩ? Nage ko nyine nyitya. Nabo ni bana ba Abrahamũ kwehĩ? Nage ko nyine nyitya.
47011023	Nabo ni bagombe ba Kristo kwehĩ? (ngabũga ng'omũsĩre), Nage ko nyine nyitya kutsibu! Nabirikola kwilababo kutsibu, nabĩrĩhĩrwa omo mũlĩkĩ esyongendo nyingi kwilababo, nabĩrĩswĩrĩbwa ngendo nyingi kwilaba, nabiribya hakũhĩ n'oluholo ngendo nyingi kwilababo.
47011024	Esyongendo ĩtanu monaswĩrĩbwa esyonyambĩ makũmĩ asatu n'omwenda.
47011025	Esyongendo ĩsatu monahũnzwa omo myũtso, engendo nguma monaswĩrĩbwa. Esyongendo ĩsatu monasonda erisenda omo bwato, n'engendo nguma monasiba omo magetsi esyosaa makũmĩ abiri n'esĩnĩ.
47011026	Nabiribya oko lugendo esyongendo nyingi, omo bwĩko bw'esyonyũsĩ, omo bwĩko bw'abarahĩ, omo bwĩko b'Abayũda b'ewetu, omo bwĩko bw'Ebihanda, omo bwĩko omo mũyĩ, omo bwĩko omo mbwarara, omo bwĩko bw'engetsi, omo bwĩko bw'abalĩkyetu b'amabehĩ.
47011027	Nabya ngakola n'eribana obũlĩge; ngendo nyingi ĩnĩngakũbato, ĩnĩngakwa enzala n'enyota, esyongendo nyingi iningabula akalyo, ĩnĩngakwa embeho, n'eribula esyongimba.
47011028	Kandi butsira eriahula emyatsi eyo misa, ngwite omũbĩrĩ owakalĩre w'erĩteya amakanĩsa gosĩ.
47011029	Omugulu omundu akabya molo, nage sindibya molo kwehĩ? Omundu amakola ebibi, nage sindiagalĩbawa kwehĩ?
47011030	Lyamabya litolere inayihalamba, ngandiyihalamba omo myatsi eyĩkakangaya obolo bwage.
47011031	Nyamuhanga na Tata w'Omukama Yesu, erĩna liwe lipipawe kera na kera, iye anasĩ ko ndebiha.
47011032	Omugulu nabya eDamasĩkĩ, omũtabalĩ w'omwami Areta mwabya akateya esyongyo sy'omũyĩ, ati akanyihamba.
47011033	Nĩkwa mobanyandagalya omo kitiri omo mwanya w'olũhĩmbo, neryo monabala ebyala biwe.
47012001	Litolere inayihalamba, nomo lite lyangagasakĩ. Nĩkwa lino ngandĩkanĩa busana n'erilota n'erĩbĩsũlĩrwa ebĩkalũa oko Mukama.
47012002	Nyasĩ Omukristo muguma, hamatalaba lino emyaka erĩkũmĩ n'eyĩnĩ, oyo watwalawa oko lubula lw'akasatu. (Sĩnyasĩ nga mwayayo omo mubiri, kutse nga siabya omo mubiri, Nyamuhanga anasĩ ekyo.)
47012003	Kandi nyĩnasĩ omundu oyo mwatwalwa omo Paradĩso (kandi sĩnyasĩ nga mwaya omo mubiri, kutse nga siabya omo mubiri, Nyamuhanga anasĩ ekyo).
47012004	Neryo omundu oyo mowa ebĩnywa ebitetoka erĩbũgwa, kandi ebĩnywa ebyo sibitolere erĩbũgwa n'omundu.
47012005	Neryo ngandiyihalamba busana n'omundu oyo; nĩkwa sindiendiyihalamba busana nage, mo n'omo myatsi y'obolo bwage.
47012006	Kumbe nyanzĩre eriyihalamba, sinangabya mũkĩrũ, kusangwa nangabũga eby'ekwenene. Nĩkwa sindiendisyayihalamba, sihabye omundu oyukanyiganza nga mundu mubuya kwilaba ebyo akalangira n'erĩowa omo migendere yage.
47012007	Nĩkwa isinangayiheka n'erĩyĩhamya busana n'erĩbĩsũlĩrwa lĩnene erĩlabĩre, monahabwa endwala y'omubiri eyabya ng'omukwenda w'eSatanĩ w'erĩnyĩhũnza, erĩnyĩkakĩrya okw'iyiheka.
47012008	Monasaba Omukama esyongendo ĩsatu busana n'omwatsi oyũ n'erĩmũbũlya nyiti anyĩlũsaye yoko.
47012009	Naye mwanyĩsũbĩrya ati, Olukogo lwage lukakutoka, kusangwa obũtokĩ bwage bũkahĩkana omo bolo bwawe. Neryo nasyayihalamba omo butseme busana n'emyatsi y'obolo bwage, obũtokĩ bwa Kristo bunyibyeko.
47012010	Neryo ngatsemera obolo, bw'eritsumwa, n'amalĩge, n'erĩendererĩbwa, n'emyatsi eyĩkalĩre, busana na Kristo. Kusangwa omugulu indi molo, indi mbangĩ.
47012011	Nabiribya ng'omũkĩrũ, nĩkwa ĩnywe mwaleka, kusangwa nabya nyitolere erĩsĩmwa nenyũ. Nomo nangabya isindi mundu, kwenene sindi muke n'ahake oko bakwenda abo mukahula mo bakulu.
47012012	Ebĩmĩnyĩsyo by'obukwenda bwage mobyakanganĩbwa omo katĩkatĩ kenyũ omw'iyibombeka lyosĩ. Mohabya ebĩmĩnyĩsyo, n'eby'eriswekera n'ebitiko-tiko.
47012013	Kandi momwaganzwa ng'abake oko wandi makanĩsa kwehi? Omo kiguma kisa eky'eritindabanũbya busana n'obwaga bwage. Mondakola ndeke, munyibuyire.
47012014	Eyĩ ni ngendo y'akasatu nyĩsĩkĩre erĩbahĩkako, kandi sĩndĩendĩsyabanũbya busana n'ekindu; kusangwa sindisonda-sonda ebindu byenyũ, n'ĩnywe ngasonda-sonda. Kusangwa si ba bana abatolere eribikira ababũtĩ babo, nĩkwa ababũtĩ bo batolere eribikira abana babo.
47012015	Nage ngandĩhĩtya n'obutseme n'erĩyĩnũbya busana n'erĩbawatĩkya. Namabanza kutsibu, ekyo kyangaleka imwanyanza hake kwehĩ?
47012016	Neryo mwanganalĩga ngoko ĩngye mondabanũbya, nĩkwa ogundi anganabũga ati, monabahamba omo menge omo kitego.
47012017	Monabanyega kw'ekindu omo bandu abo nabatumira kwehĩ?
47012018	Monasaba Tĩto nyiti agende, kandi monatuma omũlĩkyetu haguma naye. Ko Tĩto mwabanyega ko kindu kwehĩ? Netu situlirendera n'omutima muguma kwehĩ? Kandi situlikwama olugobe luguma kwehĩ?
47012019	Mbino mwabere mũkaganĩrya muti tukayilwira embere syenyũ. Iyihi! Nĩkwa embere sya Nyamuhanga, tũkabũga ebyo Kristo anzĩre ĩtwabũga. Kandi abanze betu, ebyosĩ ebyo tukakola ni busana n'erĩbahĩmba.
47012020	Kusangwa ngubaha nyiti, omugulu ngabahĩkako, nasyabeya isimuli n'omutima ogo nanganza, kandi nasyaminyikala ũkw'ĩnywe nga singwite omutima ogo mwanganza. Kandi mbino hasyabya malwa, obũha, erihitana, kutse obuhaka, n'eritsuma, eritonga bandu, kutse emiyiheko, kutse omwaga.
47012021	Kandi ngubaha nyiti omugulu nasyaswahĩka, Nyamuhanga wage asyanyihemulira embere syenyũ. Neryo nasyalira busana n'abandu bangi ababĩrĩhalya, n'erĩsĩngĩra, n'erikwama esyongumbu nyibi, isibetabindula emitima yabo n'erireka ebibi ebyo.
47013001	Eyĩ ni ngendo y'akasatu ngabahĩkako. Kĩsakĩre kiti, Obuli mwatsi asyaminyikala nga ni kwenene omw'ĩtũlago ly'abalangĩrĩ babiri, kutse basatu.
47013002	Nyanzĩre eribabwira ĩnywe mwahalaya erĩmbere, n'abandi bosĩ. Monabũga oko lugendo lwage lw'akabiri, nĩkwa lino ngabũgakyo kandi isinyiriho, nyiti, namaswahĩka eyo, sĩndĩendĩsyabalya mundu.
47013003	Kusangwa mukasonda-sonda ekĩmĩnyĩsyo ko Kristo akabũga omo buno bwage. Naye si molo omo myatsi yenyũ, nĩkwa akakola n'obũtokĩ omo katĩkatĩ kenyũ.
47013004	Kusangwa kwenene mwahanikwa oko musalaba busana n'obolo bw'omubiri, nĩkwa aneho omo bũtokĩ bwa Nyamuhanga. Netu nibya tuli bolo nga ye, nĩkwa twasyabyaho haguma naye omo bũtokĩ bwa Nyamuhanga omo myatsi yenyũ.
47013005	Muyirengeko nga mukakwama omw'ĩkĩrĩrya; muyitswere! Sĩmwasĩ kwenene ko Kristo Yesu amatikene nenyũ kwehĩ? Mutetatoka ekyo imwabiritaluka.
47013006	Nĩkwa indi n'amaha ko mwasyaminya ĩtwe sitwenditaluka omo mwatsi oyũ.
47013007	Neryo tukasaba Nyamuhanga tuti simukole ekibi, sĩ'bũga ambu tuminyikale nga twamataluka.
47013008	Kundi sitwangatoka erilwa n'ekwenene ya Nyamuhanga, nĩkwa tukimanira ekwenene eyo.
47013009	Tukatsema omugulu tuli bolo, nĩkwa ĩnywe muli n'amaka; kandi tukasaba tuti, mũhĩkane ndeke.
47013010	Busana n'emyatsi eyĩ, ngabasakira omugulu nyite haguma nenyũ, neryo omugulu nasyabahĩkako, isinangakala omo hamũlĩ eyo Mukama abirimba. Kusangwa amba ehamũlĩ eyo busana n'erĩbahĩmba, si busana n'erĩbahĩmbũla.
47013011	Neryo balĩkyetu, obuholo! Mukwame erĩhĩkana, mowe ebyo ngabũga; mubye n'obũlengekama buguma, musibe buholo; na Nyamuhanga w'olwanzo n'ow'obuholo asyabya haguma nenyũ.
47013012	Mũkeranaye omw'iwanako lĩbũyĩrĩre.
47013013	Abandu bosĩ ba Nyamuhanga bakabakeraya.
47013014	Olukogo lw'Omukama Yesu Kristo, n'olwanzo lwa Nyamuhanga, n'erĩsĩbĩkya ly'Omũlĩmũ Abũyĩrĩre, bibye n'ĩnywe bosĩ.
48001001	Ĩngye mukwenda Paũlo, oyutabirikirawa n'abandu kutse eritumwa n'abandu, nĩkwa oyo watumawa na Yesu Kristo na Nyamuhanga Tata, oyo wamũlũbũkaya oko baholĩ.
48001002	Abalĩkyetu bosĩ abali haguma nage tũkabakeraya ĩnywe makanĩsa w'eGalatĩa.
48001003	Nyamuhanga Tata wetu, n'Omukama Yesu Kristo, babahe olukogo n'obuholo.
48001004	Kristo mwayiha busana n'ebibi byetu eritubohola oko mugulu mubi ono, ngoko Nyamuhanga Tata wetu abya anzĩre.
48001005	Olukengerwa lubye uku Nyamuhanga kera na kera! Amina.
48001006	Ngabaswekera! Kusangwa mukatoga lũba ukw'oyo wababirikira omo lukogo lwa Kristo, imukakwama eyindi ngulu.
48001007	Nĩkwa sihali eyindi Ngulu, nĩkwa hali abandi abakabatsenga-tsengaya, ibakasonda eribindula yo nabi Engulu Yowene ya Kristo.
48001008	Nĩkwa ĩtwe, kutse omũlaĩka oyũkalũa elubula, amabatũlĩra engulu eyite eyo twabatũlĩra, atakirawe!
48001009	Ngoko twamabĩbũga, na lino ngabũga kandi nyiti, Omundu amabatũlĩra engulu eyite eyo mwangirira, atakirawe.
48001010	Lino ngasonda erĩsĩmwa n'abandu, kutse erĩsĩmwa na Nyamuhanga kwehĩ? Kutse ngalenga erĩtsemesya abandu kwehĩ? Kumbe ngyinasonda erĩtsemesya abandu, sinangabya omugombe wa Kristo.
48001011	Balĩkyetu, nyanzĩre imwaminya ndeke ngoko Engulu Yowene nabatũlĩra sĩyalũa oko bandu.
48001012	Mondangirirayo oko mundu, kandi mondakangĩrĩrĩbwayo na mundu. Nĩkwa nina Yesu Kristo yo wanyĩbĩsũlĩrayo.
48001013	Mwabĩrĩowa emigendere yage omo myatsi y'Abayũda, ngoko nabya ngendererya kutsibu ekanĩsa ya Nyamuhanga, kandi nabya ngalenga erĩheryayo.
48001014	Nabya inabirilaba abangi b'omo lulengo lwage omo myatsi y'Abayũda. Iningabya n'omũhwa munene busana n'emitsye y'abotata wetu.
48001015	Nĩkwa Nyamuhanga, omo lukogo luwe, mwayisoga ngye inyikine omo nda ya koyo, mwanyibirikira erimukolera.
48001016	Kusangwa omugulu byatsemesaya Nyamuhanga erĩnyĩbĩsũlĩra Omugala wuwe, inatoka erĩtũla Engulu ya Kristo omo katĩkatĩ k'Ebihanda, mondakanĩa n'abandu.
48001017	Kandi mondahetukira eYerũsalema ukw'abo babya bakwenda embere syage. Nĩkwa monaya eArabĩa, kandi monasuba eDamaseke.
48001018	Neryo enyũma w'emyaka ĩsatu monahetukira eYerũsalema eriyabana Petero, monasiba naye ebiro erĩkũmĩ n'ebitanu.
48001019	Nĩkwa mondalangira ogundi g'oko bakwenda, nina Yakobo, ye mugala wabo Mukama.
48001020	Ebyo ngasaka ni kwenene. Ngayisema kwenene omwisi wa Nyamuhanga nyiti sindibiha.
48001021	Neryo monaya omo bihugo by'eSũrĩa n'eKĩlĩkĩa.
48001022	Oko mugulu oyo mondalolwako n'amakanĩsa wa Kristo eYũdea.
48001023	Nĩkwa babya bakowa lisa ambu, Oyo wabya akatwendererya, lino akatũla Engulu Yowene y'erĩkĩrĩrya Kristo, eyo abya akalenga erĩherya.
48001024	Neryo babya bakapipa Nyamuhanga busana nage.
48002001	N'enyũma w'emyaka erĩkũmĩ n'eyĩnĩ monahetukira kandi eYerũsalema haguma na Baranaba. Monatwala Tĩto haguma nage nibya.
48002002	Monayayo kusangwa Nyamuhanga mwanyĩbĩsũlĩra, ati nyiyeyo. Monakanĩrya abakulu omwatsi oyo w'Engulu Yowene eyo nabya ngatũlĩra Ebihanda, nĩkwa monabwirabo ĩbobene, nyiti sinyibye nga nabirikola kutse nyikinakola buyira.
48002003	Na Tĩto, oyo wabya nage, nomo anabya Mũgĩrĩkĩ, mobatamuhatikana erĩbanĩbwa.
48002004	Nĩkwa abandi abayahula mo balĩkyetu, mobasonda erĩmũbanĩa. Abandi aba mobĩngĩre omo katĩkatĩ ketu mo bũbĩso-bĩso, eriyalinga obwĩranda bwetu obo tuwite, itumatikene na Kristo Yesu, ibakasonda erituyira mo bakobe.
48002005	Motũtalĩga omwatsi wabo n'ahake, itwatoka erĩteya ekwenene y'Engulu Yowene busana nenyũ.
48002006	Nĩkwa abo babya ng'abakulu, ngabũga nyitya kusangwa sinyitsomenebo, kusangwa Nyamuhanga sialiyira ebitaga; abakulu abo mobatamba mwatsi.
48002007	Kusangwa balangira ngoko Nyamuhanga abirimba erĩtũla Engulu Yowene oko bandu b'Ebihanda bitabwene, ngoko Nyamuhanga aha Petero erĩtũlayo oko Bayũda ababwene.
48002008	Kusangwa oyo wakola na Petero omo bukwenda oko Bayũda, yo n'oyo wakola nage omo bukwenda bw'Ebihanda.
48002009	Neryo ababya ng'abasondolĩ, ye Yakobo, na Petero, na Yoane, mobaminya ngoko Nyamuhanga abirimba omũbĩrĩ oyũ, mobanyĩkokya haguma na Baranaba ng'abasangĩrĩ omo mũbĩrĩ, bati ĩtwe tukole omo katĩkatĩ k'Ebihanda, nabo bakole haguma n'Abayũda.
48002010	Nĩkwa bati twibuke abera babo, nage nabya n'omũhwa w'erikola nyitya.
48002011	Nĩkwa omugulu Petero ahĩka eAntĩokĩa, monamukungira embere sy'abandu, kusangwa isialitakola ndeke.
48002012	Kusangwa Petero abya akalya n'abalĩkyetu b'Ebihanda, omugulu abandu abalũa ewa Yakobo bate bahĩkaho. Nĩkwa abandu abo babere babĩhĩka, Petero mwayigabula oko b'Ebihanda mwagana erirya haguma nabo, kusangwa abya akubaha abakakwama omwatsi w'erĩbanĩa.
48002013	N'abandi Bayũda bosĩ mobayihindula nga Petero, erĩyĩtendererya, kyaleka Baranaba naye iniakwama omw'ĩyĩtendererya lyabo.
48002014	Nĩkwa omugulu nalangira ngoko baterendera omo kwenene ngoko litolere Engulu Yowene, monabwira Petero emuliro w'abosĩ nyiti, Uwe Mũyũda, wabya ukalendera ng'omundu w'Ebihanda, butsira ng'Omũyũda. Busana nakĩ lino ukahatikana Ebihanda erirendera ng'Abayũda kwehĩ?
48002015	Ĩtwe twabutawa mo Bayũda, situli bakola-nabi b'Ebihanda.
48002016	Nĩkwa tũnasĩ omundu sialitunganana embere wa Nyamuhanga busana n'erikola Emigambo, nĩkwa busana n'erĩkĩrĩrya Yesu Kristo. Netu twabĩrĩkĩrĩrya Kristo, itwatoka eribya batunganene, busana n'erĩkĩrĩrya uku Kristo, butsira erikwama Emigambo. Kusangwa sihali mundu oyo wasyatũngananĩbwa embere wa Nyamuhanga busana n'erikwama Emigambo.
48002017	Nĩkwa omugulu tukasonda erĩtũngananĩbwa busana n'erimatikana na Kristo, itukabanika mo bakola-nabi ng'Ebihanda, neryo Kristo akatuyira mo bakola-nabi kwehĩ? Iyehe, n'ahake!
48002018	Kusangwa namaswahĩmba kandi ebyo nasambula, ĩnamayĩkangya ko nyiri mundu w'amalolo.
48002019	Nĩkwa omo mwatsi w'Emigambo nabirihola, nyitoke eribyaho busana na Nyamuhanga.
48002020	Nabiribambwa oko musalaba haguma na Kristo. Nĩkwa lino nyineho; nĩkwa butsira ngye, Kristo aneho omwisi wage. N'engebe eyo nyiri nayo lino omo mubiri, nyiri nayo busana n'erĩkĩrĩrya Omugala wa Nyamuhanga, oyo wanyanza, n'eriyiha busana nage.
48002021	Sindigana olukogo lwa Nyamuhanga; kusangwa omundu amatũngananĩbwa busana n'Emigambo, neryo Kristo imwahola busa!
48003001	Ĩnywe Banya Galatĩa bakĩrũ, obusaki obukabateba ni bwahi kwehĩ? Nenyũ mwakangĩrĩrĩbawa ndeke-ndeke ngoko Kristo abambawa oko musalaba embere sy'abandu bosĩ.
48003002	Muleke ngatababũlaya kiguma, momwangirira Omũlĩmũ busana n'erikola Emigambo, kutse busana n'erĩowa n'erĩkĩrĩrya Engulu Yowene kwehĩ?
48003003	Busana nakĩ mukabya bakĩrũ kwehĩ? Mwamabĩtsũka omo Mũlĩmũ wa Nyamuhanga, mũkahĩkana lino busana n'omubiri kwehĩ?
48003004	Mwabiriagalwa omo myatsi yosĩ eyĩ mo buyira kwehĩ? Muti, siyabya mo buyira!
48003005	Omugulu Nyamuhanga akabaha Omũlĩmũ, n'erikola ebitiko-tiko omo katĩkatĩ kenyũ, akakola ebĩ kusangwa mukakola Emigambo, kutse kusangwa mũkowa n'erĩkĩrĩrya Engulu Yowene kwehĩ?
48003006	Ngoko kĩsakĩre busana na Abrahamũ kiti, Mwĩkĩrĩrya Nyamuhanga, neryo busana n'erĩkĩrĩrya liwe, Nyamuhanga mwamuganza mo mutunganene.
48003007	Neryo, muminye ngoko abandu ababĩrĩkĩrĩrya Engulu Yowene, nabo ni bana ba Abrahamũ.
48003008	Neryo Amasako mwaminya erĩmbere ngoko Nyamuhanga asyatũngananĩa Ebihanda busana n'erĩkĩrĩrya, neryo mwatũla Engulu Yowene uku Abrahamũ ati, Omwisi syawe, ĩngye Nyamuhanga nasyatsumula Ebihanda byosĩ.
48003009	Neryo abosĩ abakĩkĩrĩraya bakabana omũyĩsa ogo Abrahamũ abana busana n'erĩkĩrĩrya liwe.
48003010	Kusangwa abosĩ abakayiketera erikola Emigambo babiritakirwa; kusangwa kĩsakĩre kiti, Obuli mundu oyuteyitsinga omo myatsi yosĩ eyĩsakĩre omo kitabu ky'Emigambo, n'erikolayo, omundu oyo abiritakirwa.
48003011	Nĩkwa kiminyikere ko hate mundu oyukayirawa mo mutunganene embere sya Nyamuhanga busana n'Emigambo, Kusangwa kĩsakĩre kiti, Omutunganene asyabyaho busana n'erĩkĩrĩrya.
48003012	Nĩkwa Emigambo siyirihangana okw'ĩkĩrĩrya, nĩkwa kĩsakĩre kiti, Oyukakola Emigambo asyabyaho busana nayo.
48003013	Kristo abĩrĩtũtongolya okw'itakirwa ly'Emigambo, iniabiritakirwa omo mwanya wetu, kusangwa kĩsakĩre kiti, Obuli mundu oyũhanĩkĩrwe oko muti abye mutakirwa.
48003014	Kusangwa Kristo mwakola atya neryo ab'Ebihanda ibatoka eribana omũyĩsa omwisi wa Kristo Yesu, ogo Abrahamũ abana. Netu itwatoka eribana Omũlĩmũ ogo Nyamuhanga alaga busana n'erĩkĩrĩrya lyetu.
48003015	Balĩkyetu, ngabakangaya ekikakolawa n'abandu. Endagane y'abandu babiri yamabĩgomerĩbwa, sihali bandu bangabindulayo kutse eritomekera kuyo.
48003016	Neryo Nyamuhanga mwaha esyondagane siwe uku Abrahamũ n'oko lubuto luwe. Sĩalĩbũga ati, oko bana buwe, eriahula bangi, nĩkwa akabũga ati, oko lubuto lwawe mundu muguma, iniakahula Kristo.
48003017	Ekyo ngabũga kyekĩ, endagane eyagomerĩbawa na Nyamuhanga siyangabindulwa n'Emigambo eyahĩka emyaka amagana ani n'amakũmĩ asatu enyũma. Neryo Emigambo sĩyangalĩmya erilaga liwe.
48003018	Nyamuhanga amabya akatuha ebyo atulaga busana n'erikola Emĩgambo, sialituhabyo busana n'erilaga liwe; kusangwa Nyamuhanga mwahabyo uku Abrahamũ kusangwa mwamulagabyo.
48003019	Neryo Emigambo ni busana nakĩ kwehĩ? Emigambo yahĩrawa busana n'erĩkangya amalolo erĩhĩka aho mwana wuwe asyahĩkĩra. Endagane eyo yahabawa oko mwana oyo. Emigambo yaletawa n'abamalaĩka omo byala by'omũsanganĩa.
48003020	Nĩkwa ahali omundu muguma musa sihali mũsangania, na Nyamuhanga ni muguma.
48003021	Neryo Emigambo ikagana erilaga lya Nyamuhanga kwehĩ? Iyehe n'ahake! Kusangwa kumbe Nyamuhanga aha omugambo owangatoka eriha engebe, kumbe ebitunganene byangabanika omo Migambo.
48003022	Nĩkwa Amasako mwahĩra abandu bosĩ ng'abakola-nabi, neryo erilaga lihabawe oko bosĩ abakĩkĩrĩraya Yesu Kristo.
48003023	Nĩkwa embere w'erĩhĩka ly'erĩkĩrĩrya, Emigambo moyatuyira ng'abandu b'omũlĩkĩ erĩhĩka oko kiro ky'erĩbĩsũla erĩkĩrĩrya.
48003024	Neryo Emigambo yabya ng'omũlemberĩ wetu erĩhĩka aho Kristo asyasira, itwatoka erĩtũngananĩbwa embere sya Nyamuhanga omw'ĩkĩrĩrya.
48003025	Nĩkwa lino erĩkĩrĩrya lyabĩrĩhĩka, situkiri oko mũlemberĩ.
48003026	Kusangwa busana n'erĩkĩrĩrya, ĩnywe bosĩ muli bagala ba Nyamuhanga n'erimatikana na Kristo Yesu.
48003027	Kusangwa ĩnywe bosĩ mwabatĩsĩbawa erimatikana na Kristo mwabiriambala emibere ya Kristo.
48003028	Sihali Omũyũda n'Omũgĩrĩkĩ, sihali omukobe n'og'obwĩranda, sihali w'obulume kutse w'obũkalĩ; kusangwa ĩnywe bosĩ muli muguma erimatikana na Kristo Yesu.
48003029	Neryo mwamabya muli Bakristo, muli bana ba Abrahamũ, mwasyabana ebyosĩ Nyamuhanga alaga.
48004001	Kandi nyiti, omugulu omũlĩ w'omwandu akine mwana, sialengĩre omukobe nomo angabya mukama w'ebindu byosĩ.
48004002	Nĩkwa omugulu akine mulere, abalemberĩ n'abateya bakamulembera n'erĩteya ebindu biwe erĩhĩka oko mugulu owahĩrawa n'ĩse.
48004003	Netu nibya omugulu twabya bana, twabya bakobe b'emyatsi y'ekihugo kino.
48004004	Nĩkwa omugulu amabiberera, Nyamuhanga mwatuma Omugala wuwe. Omugala oyo mwabutwa n'omũkalĩ kandi mwabutwa omo mitsye y'Emigambo y'Abayũda,
48004005	iniatoka eribohola ababya omo Migambo, netu itwatoka eriyirwa mo bagala ba Nyamuhanga.
48004006	Kandi kusangwa muli bagala, Nyamuhanga abirituma Omũlĩmũ w'omugala wuwe omwisi w'emitima yetu, owakabirikira ati, Tata, Tata!
48004007	Neryo suli kandi mukobe, nĩkwa uli mugala. Kandi wamabya uli mugala, Nyamuhanga asyakuha ebyosĩ abirilaga.
48004008	Erĩmbere, omugulu mwabya mũtasĩ Nyamuhanga, mwabya bakobe b'esyonyamuhanga esite kũndũ.
48004009	Nĩkwa lino mwabiriminya Nyamuhanga. Kwilaba aho, Nyamuhanga abiribaminya. Neryo busana nakĩ mukasuba oko myatsi y'ekihugo kino eyite n'amaka. Mwanzĩre eriswabya bakobe bayo kwehĩ?
48004010	Mukakwama ebiro, n'emikera, n'ebirimo, n'emyaka.
48004011	Ngubaha busana nenyũ, nyiti mbino nabiribaluhira busa.
48004012	Abagala betu, ngabalemba-lemba nyiti ĩnywe mubye nga ngye. Kusangwa nage nabiribya nga nywe, momutangira nabi.
48004013	Nĩkwa mũnasĩ ngoko nabya nyilwere omo mubiri omugulu natsũka erĩbatũlĩra Engulu Yowene.
48004014	Nomo mwanalengawako erinyipona kutse erinyigana busana n'obũkonĩ bwage, momutakola mutya, nĩkwa momwanyĩkokya ng'omũlaĩka wa Nyamuhanga, ngoko mwanganakokya Kristo.
48004015	Neryo lino omũyĩsa wenyũ oyo ali hayi kwehĩ? Ngababwira nyiti, kumbe kyangatokekana, nga mwabirikula ameso wenyũ n'erimbago.
48004016	Lino nabiribya nzĩgũ yenyũ busana n'eribabwira ekwenene kwehĩ?
48004017	Abandu abo bakabasonda-sondaya kutsibu, nĩkwa butsira omo mwatsi owene, nĩkwa banzĩre eritugaba, bati mukwamebo kutsibu.
48004018	Nĩkwa lyowene erikwama n'omũhwa omwatsi owene, nomo nyitane haguma nenyũ.
48004019	Ĩnywe bana bage, ng'omũkalĩ oyukabuta, ko ngakunda nyitya busana nenyũ, nyiti Kristo aminyikale omwisi wenyũ.
48004020	Nĩkwa nyiti kumbe nangabya haguma nenyũ lino n'erĩbũga nenyũ omo gundi mũsĩndo. Kusangwa ngalemawa busana nenyũ.
48004021	Munyibwire, ĩnywe mwanzĩre eribya oko Migambo, mũkowa ebyo Migambo ĩkabũga kwehĩ?
48004022	Kusangwa kĩsakĩre kiti, Abrahamũ abya n'abagala babiri. Omũkalĩ w'obukobe mwabuta mugala muguma, n'omũkalĩ w'obwĩranda mwabuta mugala muguma.
48004023	Omugala w'omũkalĩ w'obukobe abutawa ng'abandu bosĩ, nĩkwa omugala w'omũkalĩ w'obwĩranda abutawa busana n'endagane ya Nyamuhanga.
48004024	N'eyĩ nĩ mĩsyo. Abakalĩ aba bakakangaya ndagano ĩbĩrĩ. Omuguma akalũa oko kitwa ky'eSĩnaĩ, naye akabuta abana b'obukobe.
48004025	Hagarĩ oyũ ni kitwa ky'eSĩnaĩ omo kihugo ky'eArabĩa, kiri ng'eYerũsalema ya lino, kusangwa eYerũsalema ya lino iri omo bukobe haguma n'abana bayo.
48004026	Nĩkwa eYerũsalema y'endata iri n'obwĩranda, nayo ni koyo wetu.
48004027	Kusangwa kĩsakĩre kiti, Utseme, uwe mũkalĩ mugumba oyutabuta; Uyitsangure, wamaye, iwe utekunda; Kusangwa omũkalĩ oyũ alekeranĩbawa, awite abana kwilaba Omũkalĩ oyuwite ĩba.
48004028	Nĩkwa ĩnywe, balĩkyetu, nga Ĩsaka, tuli bana b'endagane.
48004029	Ngoko mugulu oyo, oyo wabutawa ng'abandu bosĩ, mwendererya oyo wabutawa busana n'Omũlĩmũ, ko liri ritya lino.
48004030	Nĩkwa Amasako atĩkĩ? Ati, Uhige omũkalĩ mukobe na mugala wuwe. Kusangwa omugala w'omũkalĩ mukobe, siendisyasangira obũsokĩ bw'ĩse haguma n'omugala w'omũkalĩ w'obwĩranda.
48004031	Neryo, balĩkyetu, situli bagala b'omũkalĩ mukobe, nĩkwa tuli bagala b'omũkalĩ g'obwĩranda.
48005001	Kristo mwatubohola, tubane obwĩranda! Neryo muhangane, mũsĩke, simuleke mukaswabohwa ng'abakobe.
48005002	Mũlebaye! Ĩngye Paũlo, ngababwira nyiti, Mwamabanĩbwa, Kristo siendisyabakolerakĩ.
48005003	Kandi, ngatũlago, oko buli mundu oyũkabanĩbawa nyiti, kw'atolere erikwama atya Emigambo yosĩ.
48005004	Ĩnywe mũkayĩtũngananaya omo Migambo, mũkayĩlũsaya uku Kristo. Simukiri oko lukogo lwa Nyamuhanga.
48005005	Nĩkwa ĩtwe busana n'Omũlĩmũ tukalinda n'amaha erĩtũngananĩbwa busana n'erĩkĩrĩrya Kristo.
48005006	Kusangwa omugulu tumatikene na Kristo Yesu, erĩbanĩbwa si kindu. N'erĩtendĩbanĩbwa si kindu. Omwatsi munene nĩ'kĩrĩrya erikakola omo lwanzo.
48005007	Mwabya mukalendera ndeke; nindi wabakakĩraya erĩowa omwatsi w'ekwenene kwehĩ?
48005008	Eribinduka erĩ molĩtalũa uku Nyamuhanga, oyo wababirikira.
48005009	Ekĩhamya kike kĩkahamaya obundu bosĩ.
48005010	Ngayiketera nywe omwisi w'Omukama nyiti, simwendisyakwama obundi bũlengekanĩa. Nĩkwa oyũkabatsenga-tsengaya nomo angabyandi asyatswerwa na Nyamuhanga.
48005011	Nĩkwa ĩngye, balĩkyetu, namabya ngakangĩrĩraya eribana, busana nakĩ abandu bakanyendereraya kwehĩ? Kyamabya kitya neryo erĩtũla omwatsi w'omusalaba sĩryangatwĩkalya mundu.
48005012	Kumbe abandu abo bakabahahũkaya omutima, kumbe bakayibandanga.
48005013	Kusangwa balĩkyetu, ĩnywe mwabĩrĩkĩrĩrya eribya n'obwĩranda. Nĩkwa simuleke obwĩranda bwenyũ bũkabakolesya esyongumbu sy'omubiri; nĩkwa mukolerane omo lwanzo.
48005014	Kusangwa Emigambo yosĩ ĩkahĩkana omo kinywa kiguma kiti, Wanze mũlĩkyenyũ ngoko ũyanzĩre.
48005015	Nĩkwa mwamalumangana n'eriryana, ehee, isimukandisyabugana!
48005016	Nĩkwa ngabũga nyiti, Mulendere omo mibere y'Omũlĩmũ, simwendĩsyaberererya esyongumbu sy'omubiri.
48005017	Kusangwa esyongumbu sy'omubiri sikalwa n'Omũlĩmũ, n'Omũlĩmũ akalwa n'omubiri; kusangwa hali obũyĩgũ omo katĩkatĩ kabo, sulitoka erikola ebyo wanzĩre.
48005018	Nĩkwa mwamasondolĩbwa n'Omũlĩmũ, suli oko hamũlĩ y'Emigambo.
48005019	Neryo erikola ly'omubiri liminyikere ndeke, lyerĩ: erĩsĩngĩra, obũkĩne, amaragane,
48005020	erisaba esyosanamu, erilagula, obũyĩgũ, erilwa, obũha, erihitana, erinegena, erĩkangĩrĩrya ly'amabehĩ,
48005021	eritsura, erĩkũnda, eritamira, n'emyatsi yosĩ eyiri ng'eyĩ. Ngababwira ndeke kandi nyiti, abakakola ebiri ng'ebĩ sibendisyabana omwanya omo Bwami bwa Nyamuhanga.
48005022	Nĩkwa emikolere eyĩkalũa oko Mũlĩmũ yeyĩ: olwanzo, obutseme, obuholo, eriyibombeka, obwenge, obubuya, eritendiregula,
48005023	omutima molo, n'erĩyĩteya. Sihali omugambo owakalwa n'emyatsi eyĩ.
48005024	Neryo abali uku Kristo Yesu babiribamba oko musalaba emyatsi yosĩ y'omubiri, haguma n'esyongumbu n'erisonda lyago.
48005025	Omũlĩmũ amaleka itwabyaho, tuleke Omũlĩmũ oyo atusondole.
48005026	Situyitendere buyira, kutse erisondana kw'omwaga, n'eritsurana.
48006001	Balĩkyetu, omundu amabanika omw'ĩlolo, ĩnywe mukakola omo Mũlĩmũ, mũmũhanganaye; kandi, mukole mutya omo mutima molo, kandi ũyĩtegaye, ukasyalengwako.
48006002	Muhekerane obũlĩto, neryo mutya mwasyaberererya Emigambo ya Kristo.
48006003	Omundu amayitendera ng'omundu, kwesĩ si mundu, ĩnĩakayĩtebaya.
48006004	Obuli mundu alenge omũbĩrĩ wuwe ĩyowene, neryo iniabana eky'eriyihalambira mugo, butsira erĩrĩngĩrĩranĩago n'omũbĩrĩ w'ogundi mundu.
48006005	Kusangwa obuli mundu asyaheka ĩyowene omuheke wuwe-wuwe.
48006006	Litolere oyukakangĩrĩrĩbawa ebĩnywa bya Nyamuhanga iniasangira ebindu byowene byosĩ n'omũkangĩrĩrya wuwe.
48006007	Sĩmũyĩtebaye, Nyamuhanga sialĩsekererĩbawa, kusangwa ekyo mundu akahera kyo anemwendisyahulula.
48006008	Kusangwa oyukabiba oko syongumbu siwe sy'omubiri wuwe, asyahulula erihonda, nĩkwa omundu oyukabiba omw'isonda ly'Omũlĩmũ, Omũlĩmũ asyamuha erihulula engebe y'erikota.
48006009	Neryo situluhe erikola ebibuya kusangwa oko mugulu atolere twasyahulula twamatendiregula.
48006010	Neryo oko migulu yosĩ tukabana akatambĩ, tukole ebibuya oko bandu bosĩ, kandi kwilaba aho tukole ebibuya ukw'abo abali omo kĩtũnga ky'abĩkĩrĩrye.
48006011	Mulangire ngoko ĩngyowene ngabasakira omo masako manene-manene.
48006012	Abakasonda erĩyĩtendererya omo mwatsi w'omubiri, bo bakabahatikana erĩbanĩbwa, kusangwa sĩbanzĩre erĩendererĩbwa busana n'omusalaba wa Kristo.
48006013	Nomo bangakwama omwatsi w'erĩbanĩbwa, sibekwama Emigambo. Nĩkwa banzĩre ĩmwabanĩbwa ibatoka eriyipipa kusangwa mwamalĩga emitsye y'omubiri.
48006014	Nĩkwa ĩngye nasyayihalambira omo mwatsi muguma musa, go n'omusalaba w'Omukama wetu Yesu Kristo. Kusangwa busana n'omusalaba oyo ekihugo kyabiribambwa oko musalaba ũkw'ĩngye, kandi nabiribambwa oko musalaba oko kihugo.
48006015	Kusangwa eribana si kindu, kandi eritendibana si kindu. Omwatsi munene nĩ 'hangika lihya-lihya.
48006016	Neryo abosĩ abakasondolĩbawa n'enzumwa eyĩ, obuholo n'eriganyira bibye kubo, n'ukw'abo bali kwenene abandu ba Nyamuhanga.
48006017	Erĩtsũka lino sihabye omundu oyũkanyĩlũhaya, kusangwa ngwite omo mubiri wage esyongolũ sya Yesu.
48006018	Neryo balĩkyetu olukogo lw'Omukama wetu Yesu Kristo lubye n'ebĩrĩmũ byenyũ. Amina.
49001001	Ĩngye Paũlo, omukwenda wa Kristo Yesu okw'isonda lya Nyamuhanga. Ngabasakira ĩnywe bandu ba Nyamuhanga abĩkere eEfeso, abateregula erikwama Kristo Yesu.
49001002	Nyamuhanga Tata wetu, n'Omukama Yesu Kristo, abahe olukogo n'obuholo.
49001003	Tupipe Nyamuhanga Tata w'Omukama wetu Yesu Kristo! Busana n'erimatikana na Kristo Nyamuhanga abirituha omũyĩsa munene. Abirituha obuli mũyĩsa w'ekĩrĩmũ owakalũa omo myanya y'elubula.
49001004	Nyamuhanga mwayisoga twe eribya buwe, erimatikana na Kristo embere w'erihangikwa ly'ekihugo, ati tubye ababũyĩrĩre butsira bulema embere wuwe. Nyamuhanga, busana n'olwanzo luwe,
49001005	mwayisoga erituyira mo bagala buwe busana na Kristo Yesu. Erĩ ryabya erisonda liwe erĩkamũtsemesaya.
49001006	Tupipe Nyamuhanga busana n'olukogo lubuya luwe olo atuha busana na Mugala wuwe mwanze!
49001007	Kusangwa twabĩrĩtongolĩbwa omo musasi wa Kristo, kandi abiritubuyira amalolo wetu. Kwenene olukogo lwa Nyamuhanga ni lunene,
49001008	olo atuha ndeke-ndeke. Kusangwa Nyamuhanga omo menge n'eriminya liwe mwakola ebyo abya abĩrĩyĩsũnza.
49001009	Kandi abĩrĩtũmĩnyĩsya erĩkũmbo ly'erĩyĩsũnza liwe, eryo ayisoha erĩberererya omwisi wa Kristo oko mugulu atolere.
49001010	Nyamuhanga abĩrĩyĩsũnza erĩhĩndanĩa umu Kristo ebyosĩ ahangika, ebiri omo lubula n'ebiri omo kihugo.
49001011	Kusangwa Nyamuhanga akakola emyatsi yosĩ ng'erisonda liwe, ngoko ategekanaya. Kandi Nyamuhanga ayisoga twe eribya bandu buwe omwisi wa Kristo ngoko ayĩsũnza kera-kera.
49001012	Ati, ĩtwe twatsũka erĩhĩra amaha uku Kristo, tupipe olukengerwa lwa Nyamuhanga.
49001013	Omwatsi kw'abya atya busana nenyũ. Omugulu mowa omwatsi w'ekwenene, w'Engulu Yowene y'erĩbalamya omw'ĩkĩrĩrya Kristo. Iye Nyamuhanga mwabahĩrako ekiminyikalo kiwe, iniakabaha Omũlĩmũ Abũyĩrĩre ogo alaga.
49001014	Omũlĩmũ Abũyĩrĩre ni mutsimbo w'ebyo Nyamuhanga abirilaga abandu buwe, erĩhĩka aho Nyamuhanga asyatongolerya ebyosĩ biwe. Tupipe olukengerwa luwe!
49001015	Busana n'omwatsi oyũ, erĩtsũka ekiro nowa ngoko mwĩkĩrĩraya Omukama Yesu, kandi ngoko mwanzĩre abandu bosĩ ba Nyamuhanga.
49001016	sĩndyũmbaya eriha ewasĩngya uku Nyamuhanga busana nenyũ. Ngabibuka omw'isaba lyage.
49001017	Kandi ngasaba Nyamuhanga w'Omukama wetu Yesu Kristo, iye Tata oyuwite olukengerwa, abahe omo Mũlĩmũ Abũyĩrĩre, amenge, n'erĩbĩsũlĩra, imwatoka erimuminya ndeke-ndeke.
49001018	Ngasaba nyiti, obũlengekanĩa bwenyũ bubane erilangira ekyakakala kiwe, imwatoka eriminya amaha ago muwite, kusangwa abiribabirikira, kandi muminye omũyĩsa mubuya Nyamuhanga akalaga abandu buwe.
49001019	Muminye obunene bw'obũtokĩ buwe obukakola omwisi wetu ĩtwe tũkĩkĩrĩraya. Obũtokĩ obũ omwisi wetu ni maka ayo manene wa Nyamuhanga,
49001020	ago akangaya omugulu alũbũkaya Kristo oko baholĩ, n'erĩmũhĩra oko kĩtũmbĩ oko luhande luwe lw'amali omo lubula.
49001021	Kristo akatabala eyo, endata oko batabalĩ bosĩ n'abakama bosĩ, n'ab'ehamũlĩ bosĩ, n'abenye obũtokĩ bosĩ. N'erina liwe lĩlabĩre oko buli rĩna erikahulawa oko mugulu ono, kutse oko mugulu owakandisyasa.
49001022	Nyamuhanga abĩrĩhĩra emyatsi yosĩ omo hamũlĩ yiwe, kandi abĩrĩmũhĩra mo mukulu w'emyatsi yosĩ busana n'ekanĩsa.
49001023	Ekanĩsa eyĩ ni mubiri wa Kristo, kandi nĩ 'hĩkana ly'oyũkahĩkanaya ebyosĩ ehosĩ.
49002001	Erĩmbere ĩnywe mwabya baholĩ omo bĩrĩmũ byenyũ busana n'amalolo n'ebibi byenyũ.
49002002	Oko mugulu oyo mwabya mukalendera omo nzira nyibi y'ekihugo kino; mwabya mũkowa omũtabalĩ w'obũtokĩ b'obwami bw'ekyanya. Naye nĩ kĩrĩmũ ekikasondola abandu abatĩowa Nyamuhanga.
49002003	Netu twabya ng'abo, itukakwama esyongumbu sy'emibiri yetu, itukakola erisonda ly'emibiri yetu n'obũlengekanĩa bwetu. Netu nibya ng'abandu bosĩ, twabya tutolere erihitana n'eritswera lya Nyamuhanga.
49002004	Nĩkwa Nyamuhanga awite eriganyira ĩnene, n'olwanzo luwe busana netu ni lunene.
49002005	Omugulu twabya tũholĩre omo malolo wetu, Nyamuhanga mwatuha engebe haguma na Kristo; mwabĩrĩlamĩbwa busana n'olukogo lwa Nyamuhanga.
49002006	Kandi, itumatikene na Kristo Yesu, abiritusumba n'erĩtwĩkalya haguma na Kristo Yesu omo myanya y'elubula.
49002007	Nyamuhanga mwakola atya erĩkangya omo migulu yosĩ eyikandisyasa obubuya bunene bw'olukogo luwe; olo atũkangaya omo lwanzo luwe busana na Kristo Yesu.
49002008	Kusangwa mwabĩrĩlamĩbwa omo lukogo lwa Nyamuhanga omo nzira y'erĩkĩrĩrya, n'erilama eryo si'kola lyenyũ, nĩ lũsũnzo lwa Nyamuhanga.
49002009	Omundu siayipipe, kusangwa sĩ mũbĩrĩ w'omundu.
49002010	Kusangwa Nyamuhanga atubumba, n'erĩtũmatĩkanĩa na Kristo Yesu, abirituhangika ati tukole emĩbĩrĩ yowene eyo akokotaya kera, ati tubye tukakolayo.
49002011	Neryo mwibuke ngoko mwabya erĩmbere ab'Ebihanda oko mubiri. Abayũda ababwene, bakabahula mo batabwene omo mwatsi owakakolawa omo mubiri.
49002012	Oko mugulu oyo mwabya hali uku Kristo, mwabya balũahali; isimuli oko ndagane eyo Nyamuhanga alaga abandu buwe. Kandi mwabya butsira amaha, imukasiba omo kihugo kino isimuwite Nyamuhanga.
49002013	Nĩkwa lino, kusangwa tumatikene na Kristo, ĩnywe mwabya hali, mwabiriretwa hakũhĩ na Kristo busana n'omusasi wa Kristo.
49002014	Kusangwa Kristo ni buholo bwetu, iniabiriyira Abayũda, n'Ebihanda, mo kihanda kiguma. Omo mubiri wuwe, Kristo mwaterya olũhĩmbo olwagababo, olwayirabo mo nzĩgũ.
49002015	Kristo mwalũsya Emigambo y'Abayũda haguma n'ebihano byabo, iniatoka eriyira omwisi wuwe ekihanda kiguma kihya-kihya omw'abo ababya kera ebihanda bibiri, busana n'erimatikana nabo. Neryo mwaleta obuholo bw'atya.
49002016	Kristo mwalũsya obũyĩgũ obwabya omo katĩkatĩ kabo, omo luholo luwe oko musalaba. Mwasanganĩabo uku Nyamuhanga, n'eriyirabo mo muguma.
49002017	Litya Kristo mwasa n'erĩtũla Engulu Yowene y'obuholo ũkw'ĩnywe Ebihanda ebyabya hali, n'oko Bayũda ababya hakũhĩ naye.
49002018	Kusangwa busana na Kristo ĩtwe bosĩ, Abayũda n'Ebihanda, tukabana enzira y'erĩhĩka uku Tata Nyamuhanga busana n'Omũlĩmũ Abũyĩrĩre muguma.
49002019	Neryo ĩnywe ab'Ebihanda, simu-kiri ba hali kutse ab'ekindi kihanda; lino muli esyondũlanĩ haguma n'abandu ba Nyamuhanga, muli ab'ekĩtũnga kya Nyamuhanga!
49002020	Kandi mwabĩrĩhĩmbwa oko kibanza ekyo abakwenda n'abamĩnyererĩ batsũka, kandi Kristo nĩ'bwe ĩnene erĩkawataya engonde y'enyũmba.
49002021	Iye Kristo akahĩndanaya enyũmba yosĩ eyo haguma, n'erĩũsũlyayo, ibye hekalũ yĩbũyĩrĩre busana n'Omukama.
49002022	Busana n'erimatikana na Kristo, nenyũ nibya mũkahĩmbawa eribya obwĩkalo bwa Nyamuhanga busana n'Omũlĩmũ Abũyĩrĩre.
49003001	Busana n'omwatsi oyũ, ĩngye Paũlo ngasaba Nyamuhanga, ĩngye mundu w'omũlĩkĩ wa Kristo Yesu busana nenyũ, abandu b'Ebihanda.
49003002	Kusangwa mwabĩrĩowa ngoko Nyamuhanga omo lukogo luwe abirimba omũbĩrĩ w'erĩbawatĩkya.
49003003	Nyamuhanga mwabĩsũla erĩkũmbo liwe n'erĩnyĩmĩnyĩsyalyo, ngoko nabasakira erĩmbere omo bĩnywa bike.
49003004	Neryo mwamasoma ebyo mwasyaminya ebyo nyasĩ omw'ĩkũmbo lya Kristo.
49003005	Omo migulu yalaba Nyamuhanga mwatamĩnyĩsya abandu b'erĩkũmbo erĩ; nĩkwa lino omo Mũlĩmũ Abũyĩrĩre abĩrĩbĩsũlĩralyo abakwenda buwe babũyĩrĩre n'abamĩnyererĩ.
49003006	Erĩkũmbo eryo liti, busana n'Engulu Yowene, Ebihanda bakabya n'omũyĩsa haguma n'Abayũda, kandi omo kĩtũnga kiguma bakasangira ebyo Nyamuhanga alagabo omwisi wa Kristo Yesu.
49003007	Nyamuhanga omo lũsũnzo lw'olukogo luwe mwanyĩhĩra mo mugombe w'erĩtũla Engulu Yowene. Kandi mwambalo omo bũtokĩ buwe bunene.
49003008	Ĩngye indi muke kutsibu omo katĩkatĩ k'abandu ba Nyamuhanga, nĩkwa omo lukogo luwe Nyamuhanga mwamba omũbĩrĩ gowene oyũ w'erĩtũlĩra Ebihanda engulu y'obuteke obũlengĩre, obwa Kristo, nabo bũlabĩre obũlengekanĩa.
49003009	Kandi mwamba omũbĩrĩ w'erĩmĩnyĩsya abandu bosĩ ngoko Nyamuhanga akatondekanaya omwatsi w'erĩkũmbo erĩ. Nyamuhanga oyo wahangika ebindu byosĩ, mwabĩsa omwatsi oyo g'oko migulu yosĩ yalaba,
49003010	iniatoka, oko mugulu ono, omo kanĩsa yiwe, erĩkangya oko batabalĩ n'ab'ehamũlĩ omo kyanya, amenge wuwe mũsĩndo-mũsĩndo.
49003011	Nyamuhanga mwakola ebĩ ngoko ayĩsũnza kera na kera, neryo lino abĩrĩberereryabyo omwisi wa Kristo Yesu Omukama wetu.
49003012	Kusangwa tumatikene naye, kandi kusangwa twabĩrĩmwĩkĩrĩrya, tuli n'obwĩranda bw'erĩhĩka embere wa Nyamuhanga butsira buba.
49003013	Kikaleka inabahatikana nyiti, simuluhe busana n'amalĩge wage busana nenyũ; kusangwa amalĩge ayo nĩ ndũndĩ busana nenyũ.
49003014	Busana n'ekĩ ngakũkamira Tata.
49003015	Iye akahula obuli kĩtũnga omo lĩna lyakyo, ekiri omo lubula n'ekiri munakihugo.
49003016	Ngamusaba nyiti, omo lukengerwa luwe lunene, abahe obũtokĩ bw'Omũlĩmũ wuwe Abũyĩrĩre imwatoka eribana amaka omo mitima yenyũ.
49003017	Kandi ngasaba nyiti, Kristo ĩkale omo mitima yenyũ busana n'erĩkĩrĩrya lyenyũ; kandi nyiti, muhande emĩrĩhĩ y'olwanzo lwenyũ, ĩmũnasĩkĩre omo lwanzo olo.
49003018	Imwatoka haguma n'abandu bosĩ ba Nyamuhanga eriminya ndeke obunene b'olwanzo luwe, n'obugali bwalo, n'obuli bwalo, n'obuli bw'endata bwalo, n'obuli bw'eyĩkwa bwalo.
49003019	Kandi mutoke eriminya kutsibu olwanzo lwa Kristo olũlabĩre eriminya ly'abandu. Kandi nyiti, imwatoka erĩũsũlĩbwa omw'ĩhĩkana lyosĩ lya Nyamuhanga.
49003020	Olukengerwa lubye ukw'iye oyuwite obũtokĩ bw'erikola ebyosĩ ebyo tũkabũlaya kutse ebyo tũkalengekanaya, ng'obũtokĩ obukakola omwisi wetu.
49003021	Olukengerwa lubye ukw'iye omo kanĩsa n'omwisi wa Kristo Yesu oko migulu yosĩ, kera na kera. Amina.
49004001	Neryo ĩngye mundu w'omũlĩkĩ busana n'Omukama, ngabahatikana nyiti, mukwame emibere y'olulengo olo Nyamuhanga ababirikirira erikwamalo.
49004002	Mũyĩkehaye, mubye n'omutima molo, muyibombeke. Muganyirane omo lwanzo.
49004003	Mulenge eribya n'obuguma obũkalũa oko Mũlĩmũ Abũyĩrĩre, kandi mubye n'obuholo obũkabamatanaya haguma.
49004004	Kusangwa hali omubiri muguma, n'Omũlĩmũ Abũyĩrĩre muguma, ngoko Nyamuhanga ababirikira oko maha maguma.
49004005	Hali Omukama muguma, n'erĩkĩrĩrya liguma, n'erĩbatĩsya liguma.
49004006	Hali Nyamuhanga muguma, Ise w'abandu bosĩ, oyuli endata oko bosĩ. Kandi akakola omo bosĩ, kandi ali omo byosĩ.
49004007	Nĩkwa Nyamuhanga omo lukogo luwe mwaha obuli mundu ũkw'ĩtwe olũsũnzo ng'olulengo lw'erĩhĩtya lya Kristo.
49004008	Neryo kĩkabũga kiti, Omugulu ahetukira endata, Wabirisondola abanyegwa bangi haguma nawe, Kandi mwaha abandu b'olũsũnzo.
49004009	Neryo atĩkĩ kwehĩ ati, ahetuka endata? Liti, atsũka erĩkĩma omo myanya y'eyĩkwa y'ekihugo.
49004010	Neryo oyo wandagala, yo n'oyo wahetukira endata kwilaba amatũkũ gosĩ, iniatoka erĩũsũlya ehosĩ n'eribya ehosĩ.
49004011	Neryo mwaha abandu b'olũsũnzo mũsĩndo-mũsĩndo. Mwaha abandi eribya bakwenda, mwaha abandi eribya bamĩnyererĩ, mwaha abandi eribya batũlĩ b'Engulu Yowene, abandi mwahabo eribya bateya b'ekanĩsa n'abakangĩrĩrya.
49004012	Neryo mwakola atya erĩtegekanĩa abandu ba Nyamuhanga busana n'omũbĩrĩ wuwe, n'erĩhĩkanĩa omubiri wa Kristo.
49004013	Litya twasyahĩka oko buguma bw'erĩkĩrĩrya n'obw'eriminya Omugala wa Nyamuhanga, itwatoka erĩhĩkana omo lulengo lw'erĩhĩkana lya Kristo.
49004014	Itutaswabya bana, abakagusawa eyĩ n'eyĩ omo bisunda by'engetsi, kutse erihekwa ehandi n'ehandi n'amahunga gosĩ w'erĩkangĩrĩrya ly'abandu abakateba, kandi abakatalaya abandu omo bũgobya bwabo.
49004015	Nĩkwa tũbũge ekwenene omo mutima w'olwanzo, kandi tukule busana na Kristo omo myatsi yosĩ, kusangwa iye ni mutwe netu tuli mubiri wuwe.
49004016	Busana naye omubiri gosĩ akatsũkĩkanĩbawa n'erilukwa haguma omo buli nungo. Obuli kĩtsũko kyamakola haguma kikaleka omubiri gosĩ iniakula ndeke n'erĩkanyĩa omo lwanzo.
49004017	Ngabũga ekĩ, kandi ngatũlago haguma n'Omukama nyiti, simusyeswalendera kandi ngoko Bihanda bikalendera, kusangwa amalengekanĩa wabo ni buyira.
49004018	Kandi amenge wabo nĩ mwĩrĩmya. Babirigabana n'engebe ya Nyamuhanga, sĩbasĩkĩ kandi babĩrĩkalya emitima yabo.
49004019	Sĩbekwa esĩsonĩ; kandi bakayitwala okw'ĩsĩngĩra lyosĩ, bakakola obuli mũsĩndo w'ebĩtĩsĩrĩre n'obururu.
49004020	Nĩkwa ĩnywe, momutiga Kristo yo mutya.
49004021	Mwamabya mwabĩrĩmowa, ĩmwabĩrĩkangĩrĩrĩbwa na Kristo, omo kwenene eyiri na Yesu.
49004022	Neryo muleke emibere ya kera eyabya ĩkabatsandya omo syongumbu esikabateba.
49004023	Mubye bahya-bahya omo mitima yenyũ n'omo malengekanĩa wenyũ.
49004024	Mubye bandu bahya-bahya abahangikawa omo kĩsosekanĩo kya Nyamuhanga, omo bitunganene n'omo bĩbũyĩrĩre by'ekwenene.
49004025	Neryo mugane eribiha lyosĩ. Obuli mundu abũge eby'ekwenene oko mũlĩkyabo, kusangwa ĩtwe bosĩ tuli balĩkyabo omo mubiri wa Kristo.
49004026	Mwamahitana isimwakola ebibi, simuleke eryuba likalenga imunahitene.
49004027	Simuhe Satanĩ y'omwanya.
49004028	Omwĩbĩ syĩbe kandi, nĩkwa akole omũbĩrĩ owene omo byala biwe, iniatoka eribana ak'erirya kandi iniatoka erĩwatĩkya abera.
49004029	Sĩmũbũge ebĩnywa ebĩtĩsĩrĩre, nĩkwa mũbũge ebĩnywa bibuya ebĩkawatĩkaya n'erĩhĩmba bandu, ebikaha olukogo oko bandu abakowa.
49004030	Sĩmwĩte Omũlĩmũ Abũyĩrĩre wa Nyamuhanga w'obũlĩge, kusangwa Omũlĩmũ Abũyĩrĩre nĩ kĩmĩnyĩsyo kyenyũ busana n'ekiro ekyo Nyamuhanga asyababohola.
49004031	Mugusehali erikaliha lyosĩ, n'eryagalirwa lyosĩ, muleke olukanda, n'ebĩtsũmĩ byosĩ, haguma n'erĩkĩsya lyosĩ.
49004032	Mwanzane, mubye n'emitima eyihehere, mubuyirane, ngoko Nyamuhanga abiribabuyira busana na Kristo.
49005001	Neryo kusangwa muli bana banze ba Nyamuhanga, mũmũgerereraye.
49005002	Mukole ebyosĩ omo lwanzo, ngoko Kristo atwanza, kandi mwaha engebe yiwe busana netu ng'obuhere obukakumba ndeke, ehongo eyĩkatsemesaya Nyamuhanga.
49005003	Kusangwa muli bandu ba Nyamuhanga, simuleke obũsĩngĩrĩ, kutse ebĩtĩsĩrĩre byosĩ, kutse obururu, bikahulwa omo katĩkatĩ kenyũ.
49005004	Kandi siritolere mukahula emyatsi eyĩkĩta esĩsonĩ, kutse ebĩnywa eby'obũkĩrũ kutse eby'erĩsekererya, nĩkwa kumbe mũkabũga ebikakenga Nyamuhanga.
49005005	Muminye ndeke ngoko obuli mũsĩngĩrĩ, kutse omundu oyukakola ebĩtĩsĩrĩre, kutse omururu, (obururu nĩ mũsĩndo w'erĩramya esanamu), siendisyasangira omo bwami bwa Kristo na Nyamuhanga.
49005006	Simuleke omundu n'omuguma erĩbatebya omo bĩnywa by'obusa. Kusangwa busana n'emyatsi eyĩ erihitana lya Nyamuhanga lyasyahĩka oko bandu abakayisamambula.
49005007	Neryo simusangane nabo.
49005008	Kera mwabya omo mwĩrĩmya, nĩkwa lino muli omo kyakakala ky'Omukama. Neryo musibe ng'abana b'ekyakakala.
49005009	(Kusangwa ekyakakala kikaleta emĩsĩndo yosĩ y'ebibuya, n'ebitunganene, n'eby'ekwenene).
49005010	Mwige eriminya ebĩkatsemesaya Omukama.
49005011	Simusangane omo mĩbĩrĩ y'omwĩrĩmya eyite n'endũndĩ, nĩkwa mũhũlũkayeyo oko kyakakala.
49005012	Kwenene nĩ 'sonĩ erĩkanĩa emyatsi eyo bakakola omo bũbĩso-bĩso.
49005013	Nĩkwa emyatsi yosĩ ikaminyikala omugulu ikahuluka omo kyakakala; kusangwa ekyakakala kĩkamĩnyĩsaya ndeke emyatsi yosĩ.
49005014	Ekĩ kikaleka ĩnĩabũga ati, Ubuke, uwe mũgotserĩ, Ũlũbũke oko baholĩ! Kristo asyakũkolerya.
49005015	Neryo, mũyĩtegaye ndeke, simusibe ng'abandu bakĩrũ, nĩkwa ng'abandu b'amenge.
49005016	Sĩmũlabaye ebiro ebĩ byo buyira kusangwa omugulu ono ni mubi.
49005017	Neryo simubye bakĩrũ, nĩkwa mũsondaye eriiga ekyo Mukama anzĩre imwakola.
49005018	Sĩmũkũnde omo bĩnyũ, kusangwa hali eritamira, nĩkwa mũsũle m'Omũlĩmũ Abũyĩrĩre.
49005019	Mũkanaye omo bĩnywa by'ewasĩngya n'eby'esyonyimbo n'emirenge y'eripipa Nyamuhanga, kandi mwimbe n'eriyira omulenge owene busana n'Omukama omo mitima yenyũ.
49005020	Oko migulu yosĩ n'omo myatsi yosĩ muhe ewasĩngya uku Nyamuhanga Tata, omo lĩna ly'Omukama wetu Yesu Kristo.
49005021	Kusangwa mukakenga Kristo, obuli mundu owe mũlĩkyabo.
49005022	Abakalĩ, mowe abĩba nywe, ngoko mũkowa Omukama.
49005023	Kusangwa omulume awite ehamũlĩ oko mũkalĩ wuwe, ngoko Kristo awite ehamũlĩ oko kanĩsa. Kandi Kristo nĩ mũlamya w'ekanĩsa omubiri wuwe.
49005024	Neryo ngoko ekanĩsa ĩkowa Kristo, litolere abakalĩ ĩbowa abĩba wabo omo myatsi yosĩ.
49005025	Nenyũ abĩba, mwanze abakalĩ benyũ, ngoko Kristo mwanza ekanĩsa. Kusangwa Kristo mwayiha busana n'ekanĩsa,
49005026	iniatoka erihigulayo n'erĩeryayo ĩnĩamabĩlabyayo omo magetsi, kye kĩnywa kiwe.
49005027	Ati, iniatoka eriyiretera ekanĩsa omo bubuya bwayo, isiyiwite ekĩtĩngũ kutse omũkũnyo kutse ekindi kiri ng'ekyo; nĩkwa ati, ibye ĩbũyĩrĩre butsira bulema.
49005028	Litya abĩba ko banze abakalĩ babo bo batya ngoko bakanza emibiri yabo. Oyukanza omũkalĩ wuwe akayanza.
49005029	Kusangwa sihali mundu na kera oyũkakwa omubiri wuwe g'obusu, nĩkwa akahago akalyo n'erĩsũgago, ngoko Kristo akakola busana n'ekanĩsa.
49005030	Netu ekanĩsa, tuli bĩtsũko by'omubiri wuwe.
49005031	Ngoko kĩsakĩre kiti, Busana n'omwatsi oyu omundu asyasĩganĩa ĩse na nyĩnya, asyalanda oko mũkalĩ wuwe, n'ababiri abo basyabya muguma.
49005032	Hano hali erĩkũmbo lĩnene; nĩkwa ngahula Kristo n'ekanĩsa.
49005033	Nenyũ nibya, obuli mundu omo katĩkatĩ kenyũ anze mũkalĩwe ngoko akayanza ĩyowene; n'omũkalĩ naye akenge ĩba wuwe.
49006001	Abana, mowe abotata n'abokoyo wenyũ busana n'Omukama, kusangwa ko litolere litya.
49006002	Ekihano ky'erĩmbere ekiwite erilagana lya Nyamuhanga kiti, Ũsĩkaye tata wawe na koyo wawe,
49006003	emyatsi yawe itoke erĩowana, n'akandi iwatoka eribuga biro binene muna-kihugo.
49006004	Nenyũ abotata, sĩmũhĩtanaye abana benyũ, nĩkwa mũkũlayebo omo nzira y'Omukama, n'erikungabo, n'erĩkangĩrĩryabo, omw'ĩkangĩrĩrya ly'Omukama.
49006005	Abakobe, nenyũ mowe abakama benyũ, mukengebo haguma n'erititimana n'omutima owene, ngoko mwangakolera Kristo.
49006006	Simukole kusangwa bakabasamalira kutse kusangwa mwanzĩre erĩtsemesya abandu, nĩkwa ng'abakobe ba Kristo, mukole n'omutima gosĩ erisonda lya Nyamuhanga.
49006007	Neryo mukolerebo n'omutima ogowene nga mukakolera Kristo, butsira bandu.
49006008	Kusangwa mũnasĩ Omukama asyahemba obuli mundu, omukobe kutse oyuli bwĩranda busana n'omũbĩrĩ ogowene owakola.
49006009	Nenyũ abakama, mukolere abakobe benyũ bo mutya, muleke erĩũbahyabo. Nĩkwa muminye ndeke ngoko hali Mukama muguma elubula. Nĩ wenyũ, kandi ni wabo, naye syali ko butaga.
49006010	Neryo lino, mubane amaka erimatikana n'Omukama. Mubane akagala omo bũtokĩ bunene buwe.
49006011	Mwambale ebindu byosĩ by'amalwa bya Nyamuhanga imwatoka erihangana n'erilwa n'amenge w'eSatanĩ.
49006012	Kusangwa situlilwa n'abandu, nĩkwa tukalwa n'abatabalĩ, n'ab'amaka, n'ab'ehamũlĩ b'omwĩrĩmya muna-kihugo, n'emilondo y'ebĩrĩmũ by'ebibi ebiri omo kyanya.
49006013	Neryo muhambe ebindu byosĩ by'amalwa bya Nyamuhanga, imwatoka erilwa omo kiro kibi, neryo mwamabilwa, imwatoka erihangana ndeke.
49006014	Neryo muhangane, mũsĩke, mũhĩre omwatsi w'ekwenene ng'omukoba omo mbindi syenyũ. Mwambale eritunganene ng'ekindu ky'amalwa ekĩkategaya ekĩkũba.
49006015	Kandi mwambale ebiryato by'Engulu Yowene y'obuholo.
49006016	Kandi oko migulu yosĩ muhambe engabo y'erĩkĩrĩrya erikatoka erĩrĩmya emisoha yosĩ y'omuliro y'Omubi.
49006017	Kandi muhambe akakĩra k'omulamo. Kandi muhambe ekĩnywa kya Nyamuhanga ng'omũyalĩ w'Omũlĩmũ Abũyĩrĩre.
49006018	Musabe kutsibu n'erĩbũlya Nyamuhanga erĩbawatĩkya. Kandi musabe omo migulu yosĩ ngoko Mũlĩmũ Abũyĩrĩre akabasondola. Busana n'omwatsi oyũ, mũyĩtegaye, n'eriyitsingirira, imunemusabira abandu bosĩ ba Nyamuhanga.
49006019	Nage, munyisabire, Nyamuhanga ambe ebĩnywa by'erĩbũga omugulu ngakũmbũla obuno bwage omo bulume-lume erĩmĩnyĩsya abandu b'erĩkũmbo ly'Engulu Yowene.
49006020	Busana n'eribya mukwenda w'Engulu Yowene eyo, indi omo mũlĩkĩ. Munyisabire nyibye n'obulume-lume erĩtũlago ngoko litolere ĩnabũga.
49006021	Tĩkĩko akandibabwira ebyosĩ, imwatoka eriminya ngoko nyiri, n'ebyo ngakola. Tĩkĩko nĩ mũlĩkyetu mwanze, mukwenda oyuteregula omo mũbĩrĩ w'Omukama.
49006022	Ngamutuma erĩbamĩnyĩsya engulu yetu n'akandi erĩkĩranĩa emitima yenyũ.
49006023	Obuholo bubye oko balĩkyetu, kandi olwanzo haguma n'erĩkĩrĩrya ebĩkalũa uku Nyamuhanga n'Omukama wetu Yesu Kristo.
49006024	Olukogo lwa Nyamuhanga lubye oko bosĩ abakanza Omukama wetu Yesu Kristo omo lwanzo olutetsanda.
50001001	Ĩtwe Paũlo na Tĩmoteo, abagombe ba Kristo Yesu, tukabasakira, ĩnywe bandu bosĩ ba Nyamuhanga abĩkere eFĩlĩpĩ, abĩkĩrĩrye Kristo Yesu, haguma n'abateya n'abawatĩkya.
50001002	Nyamuhanga Tata wetu n'Omukama Yesu Kristo, abahe olukogo n'obuholo.
50001003	Ngaha Nyamuhanga wage ewasĩngya busana n'ĩnywe bosĩ, emigulu yosĩ ngabibuka.
50001004	N'emigulu yosĩ ngabasabira ĩnywe bosĩ, ngasaba n'obutseme.
50001005	Kusangwa mwabirisangira nage omo mũbĩrĩ w'Engulu Yowene, erĩtsũka ekiro ky'erĩmbere n'erĩhĩka na lino.
50001006	Neryo nyĩnasĩ mwatsi muguma oyũ, nyiti, oyo watsũka omũbĩrĩ owene omwisi wenyũ, ye Nyamuhanga, asyaberereryago erĩhĩka oko kiro kya Kristo Yesu.
50001007	Litolere ĩnaganĩrya nyitya busana n'ĩnywe bosĩ, kusangwa muli oko mutima wage. Kusangwa ĩnywe bosĩ mwabirisangira nage omo mũbĩrĩ ogo Nyamuhanga abirimba omo lukogo luwe, omugulu indi omo mũlĩkĩ, kandi omugulu nabya ngalwira n'erĩhanganĩa Engulu Yowene.
50001008	Kusangwa Nyamuhanga anasĩ ngoko ĩnywe bosĩ ngabakwa olukando lunene omo lwanzo lwa Kristo Yesu.
50001009	Ngabasabira nyiti, olwanzo lwenyũ lukanyirire kutsibu haguma n'amenge n'eriminya enzumwa y'omwatsi.
50001010	Imwatoka erĩsĩma ebibuya. Litya mukandisyatoka eribya babuya, butsira ekyangakungwa, erĩhĩka oko kiro kya Kristo.
50001011	Kandi emitima yenyũ yasyũsũla omo myatsi itunganene eyĩkalũa uku Yesu Kristo. Emyatsi eyĩ yasyaleta olukengerwa n'eripipa uku Nyamuhanga.
50001012	Nyanzĩre muminye, balĩkyetu, nyiti emyatsi eyo yambĩkako ĩkawatĩkaya erĩtũla Engulu Yowene.
50001013	Yabirireka abateya bosĩ b'ekikali, haguma n'abandi bosĩ, ibaminya ko ndi omo mũlĩkĩ busana na Kristo.
50001014	Kandi abalĩkyetu bangi babiriyiketera erikwama Omukama busana n'omũlĩkĩ wage. Kandi babirihanda omutima erĩbũga ekĩnywa kya Yesu butsira eriubaha.
50001015	Abandi bakatũla omwatsi wa Kristo busana n'eritsura n'omwaga. Nĩkwa abandi bakakangĩrĩraya n'omutima owene,
50001016	kusangwa bawite olwanzo, kandi banasĩ ko nahĩrawa erilwira Engulu Yowene.
50001017	Abandi sĩbekanganaya Kristo omo kwenene, nĩkwa omo mutima w'erĩyĩhamya, ĩbakaganĩraya erĩnyagalya omo mĩrĩkĩ yage.
50001018	Si mwatsi! Ngatsema, kusangwa omo syonzira syosĩ Kristo anemũkanganĩbwa, nomo lyangabya omo mutima owene kutse omo mutima w'omwaga. Kandi ngandisyaswatsema,
50001019	kusangwa nyĩnasĩ nasyaboholwa busana n'erisaba lyenyũ na busana n'erĩwatĩkya erĩkalũa oko Mũlĩmũ wa Yesu Kristo.
50001020	Kusangwa erisonda ly'omutima wage, n'amaha wage biti, sinyihemulawe omo mwatsi n'omuguma embere sya Nyamuhanga. Nĩkwa nyikole emigulu yosĩ, na lino, omo butubaha, Kristo ahamĩbawe omo mubiri wage, kutse omw'ibyaho lyage, kutse omo luholo lwage.
50001021	Kusangwa ũkw'ĩngye, engebe ni Kristo, n'omw'ihola muli ndũndĩ!
50001022	Nĩkwa lyamabya ngabyaho omo mubiri, nanganakola omũbĩrĩ mubuya. Sinyasĩ ekyo nangayisoga.
50001023	Ngahatatanĩbawa omo katĩkatĩ k'ebibiri. Nyanzĩre erigenda n'eribya na Kristo, kusangwa ekyo kyowene kwilaba.
50001024	Nĩkwa eribyaho eno omo mubiri, lyo litolere kutsibu busana nenyũ.
50001025	Kusangwa nabiriminya ekĩ, ngandĩsĩgala, n'eribya haguma n'ĩnywe bosĩ busana n'erĩbalolya emuliro omw'ĩkĩrĩrya lyenyũ, n'obutseme bwenyũ.
50001026	Mwasyatoka erĩyĩsyandira ndeke omwisi wa Kristo busana nage namaswabahĩkako .
50001027	Omwatsi munene goyũ, emikolere yenyũ ibye itolere Engulu Yowene ya Kristo. Neryo, namaya eyo eribalolako, kutse ndeho, nasyowa engulu yenyũ, ngoko mũsĩkĩre omo bũlengekanĩa buguma, imunemulwa n'omutima muguma busana n'Engulu Yowene y'erĩkĩrĩrya Kristo.
50001028	Simubahe n'ahake esyonzĩgũ syenyũ, ekĩ kĩkamĩnyĩsayabo ngoko bakandisyahera. Nĩkwa ĩnywe mukandisyalama, kusangwa ebyosĩ bĩkalũa ewa Nyamuhanga.
50001029	Busana na Kristo mwabirihabwa obubuya obũ obw'erĩmwĩkĩrĩrya, nĩkwa butsira erĩ risa, nĩkwa obubuya bw'erĩagalwa busana naye.
50001030	imunemulwa amalwa ago mwalangira ngalwa, na lino mũkowa ngalwa.
50002001	Kristo akatuma imwahanda emitima kwehĩ? Kutse olwanzo luwe lũkakĩranaya emitima yenyũ kwehĩ? Kandi Omũlĩmũ akasangira haguma nenyũ kwehĩ? Kandi muwite olwanzo lwa Nyamuhanga n'eriganyira liwe kwehĩ?
50002002	Byamabya bitya, mũsũlaye, omutima wage n'obutseme. Mubye n'amalengekanĩa maguma, mubye n'olwanzo luguma, mubye n'omutima muguma, n'obũlengekanĩa buguma.
50002003	Simukole mwatsi omo mwaga w'obutimane, kutse busana n'eriyipipa, nĩkwa mũyĩkehaye, imukaganza obuli mundu mo mubuya kwilaba ĩnywe.
50002004	Mũtegaye ebindu by'abandi butsira erilwira ebyawe bisa.
50002005	Mubye n'obũlengekanĩa obũ bwa Kristo Yesu,
50002006	oyũ, nomo anabya Nyamuhanga kwenene, mwatayilwira eriringirirana na Nyamuhanga.
50002007	Nĩkwa mwayĩtũtũla olukengerwa luwe, mwayiyira ng'omugombe, mwabutwa ng'abandu, mwaminyikala omo kĩsosekanĩo ky'omundu.
50002008	Neryo mwayĩkehya, mwabya akowa, erĩhĩka oko luholo, lo luholo lw'omusalaba.
50002009	Kyaleka Nyamuhanga ĩnĩamũhamya kutsibu, n'erimuha erĩna erĩlabĩre awandi mena.
50002010	Neryo abosĩ basyakũkamira erĩsĩkya erĩna lya Yesu, abali omo lubula, n'omo kihugo, n'abali eyĩkwa oko kihugo.
50002011	Obuli mundu asyatũlaganĩa ko Yesu Kristo ni Mukama, busana n'eriha olukengerwa uku Nyamuhanga Tata.
50002012	Neryo, abanze bage, ngoko mwabya mũkowa emigulu yosĩ omugulu nabya nenyũ, nĩkwa lino mowe kwilaba omugulu ndeho. Mũberereraye erilama lyenyũ omw'iubaha n'erititimana.
50002013	Kusangwa ni Nyamuhanga yukakola omwisi wenyũ, imwabya mũkalĩga n'erikola ebĩkamũtsemesaya.
50002014	Mukole emyatsi yosĩ butsira eriyitonga kutse buhaka,
50002015	Imwatoka eribya abakũmayĩre n'eribya bandu babuya, abana ba Nyamuhanga abate ko mwatsi, abĩkere omo katĩkatĩ k'ekihugo kĩhengemĩre, n'eky'omwaga. Nenyũ mukaminyikala ng'esyotala omo kihugo.
50002016	Imukahabo ekĩnywa ky'engebe. Nage inatoka erĩyĩsyandira busana nenyũ oko kiro kya Kristo, isinditaluha buyira kutse erikola buyira.
50002017	Nomo musasi wage angũtũlĩrwa ng'obuhere busana nenyũ kusangwa mwabĩrĩkĩrĩrya Nyamuhanga n'eriyiherera ukw'iye, ngandisyatsema n'erisangira obutseme bwage haguma n'ĩnywe bosĩ.
50002018	Nenyũ nibya, ngabahatikana nyiti, mutseme mutya, kandi musangire nage obutseme bwenyũ.
50002019	Omukama Yesu amanza, nasyabatumira Tĩmoteo yo lũba, inatoka erihanda omutima wage namabĩowa emyatsi yenyũ.
50002020	Kusangwa singwite ogundi oyuwite omutima ng'owage, kutse oyũbahĩrĩre k'omutima wuwe.
50002021	Kusangwa abosĩ bakakwama emyatsi yabo butsira emyatsi ya Yesu Kristo.
50002022	Nĩkwa mũnasĩ ngoko Tĩmoteo abiritoka, kandi ng'omwana kw'akakolera ĩse, abirikola haguma nage omo mũbĩrĩ w'erĩgenda-gendya Engulu Yowene.
50002023	Neryo namabiminya emyatsi yage nga yamabibya iti, nasyamutuma lũba.
50002024	Kandi ngayiketera Omukama nyiti, ngandisyabahĩkako lũba.
50002025	Nĩkwa monaganĩrya nyiti litolere inabatumira mũlĩkyetu Epafrodĩto, oyukakola haguma netu, kandi tukalwira Omukama haguma. lye ni mukwenda wenyũ erĩnyĩwatĩkya omo bwaga bwage.
50002026	Kandi abakwĩre olukando ĩnywe bosĩ, kandi ali n'obũlĩge, kusangwa ĩnywe mowa kw'alwere.
50002027	Kwenene abya alwere hakũhĩ n'erihola, nĩkwa Nyamuhanga mwamuganyira, nage mwanyiganyira ngasyakwa obũlĩge bunene.
50002028	Kikaleka inasonda erimutuma lũba imwatoka eritsema eriswamulolako, n'omutima wage iniasuba omo nda.
50002029	Neryo mũmũkokaye nga mũlĩkyetu omwisi w'Omukama n'obutseme bosĩ, kandi mũsĩkaye abandu abali nga ye.
50002030	Kusangwa abya akĩsĩya iniahola busana n'omũbĩrĩ wa Kristo. Kandi mwatalanda oko ngebe yiwe, iniakasonda erĩnyĩwatĩkya umw'ebyo mutatoka erikola busana nage.
50003001	Ego, balĩkyetu, mutsemere Omukama! Sĩrĩkalĩre busana nage eribasakira emyatsi eyĩ, kandi ĩkabategaya.
50003002	Mũyĩtegaye busana n'esyombwa, abandu abakakola nabi, abakayibandanga.
50003003	Kusangwa ĩtwebene tuli b'eribana ly'ekwenene, tũkaramaya Nyamuhanga omo Mũlĩmũ wuwe, kandi tũkayĩsyandira omwisi wa Kristo Yesu. Situliyiketera emyatsi y'omubiri.
50003004	Nĩkwa ĩngye nanganabana eky'eriyiketera omo myatsi y'omubiri. Kumbe hali mundu oyũkaganĩraya ati awite eky'eriyiketera omo myatsi y'omubiri, ĩngye ngwite ekĩlabĩre.
50003005	Nabanĩbawa oko kiro ky'omunani enyũma w'eributwa lyage. Nabutawa oko kihanda kya Ĩsraelĩ omo kĩtũnga kya Benyamĩna. Nyiri Mũyũda kũndũ. Omo mwatsi w'erikwama Emigambo nabya Mũfarĩsayo.
50003006	Nabya n'omũhwa munene busana n'erĩendererya ekanĩsa. Nabya nyĩkũmayĩre omw'itunganana eryo likabanika omo Migambo.
50003007	Nĩkwa busana na Kristo, emyatsi yosĩ eyo yabya ndũndĩ busana nage, ngaganzayo ng'ĩtalya.
50003008	Kandi busana n'obũgũlĩ bunene bw'eriminya Kristo Yesu Omukama wage, ngaganza emyatsi yosĩ ng'ĩtalya. Busana na Kristo nabĩrĩtalya emyatsi yosĩ n'eriganzayo ng'ebibaya, inatoka eribana Kristo mo ndũndĩ yage.
50003009	Kandi nyibanike kwenene ko nyimatikene naye, isingwite ekitunganene ekikabanika omo Migambo, nĩkwa ekitunganene ekikabanika omw'ĩkĩrĩrya Kristo, kyo kitunganene ekĩkalũa ewa Nyamuhanga omo nzira y'erĩkĩrĩrya.
50003010	Ekiguma nyanzĩre nyiti, nyiminye Kristo kwenene, n'obũtokĩ bw'erĩlũbũka liwe, kandi nyĩsangĩre omo magalĩ wuwe, n'eribya haguma naye omo luholo luwe.
50003011	Inatoka erĩhĩka okw'ĩlũbũka oko baholĩ.
50003012	Sĩndĩbũga nyiti nabĩrĩhĩka kulyo kutse nga nabĩrĩhĩkana, nĩkwa ngakwamirira inatoka erihambalyo ngoko Kristo Yesu naye abirimbamba.
50003013	Balĩkyetu, sindiganza nga nabiriwata kulyo, nĩkwa ekiguma ngakola; nyanzĩre eribirirwa emyatsi eyabirilaba, erisimbirira emyatsi eyiri emuliro.
50003014	Ngayitsinga eritibita erĩhĩka oko ndũlĩ, eribana oluhembo, lye ribirikirwa ly'endata na Nyamuhanga erimatikana na Kristo Yesu.
50003015	Ĩtwe twabĩrĩhĩkana tubye n'obũlengekanĩa obũ. Kandi mwamabya n'obundi bũlengekanĩa, Nyamuhanga asyabamĩnyĩsyabo.
50003016	Nĩkwa aho twabĩrĩhĩka, tũsĩke erikwamirirabo tutya.
50003017	Balĩkyetu, mubye mũkanyĩgerererya. Mũlebaye ng'abandi abakalendera omw'itegeka lyetu.
50003018	Kusangwa nabya ngababwira, kandi rino ngababwira omo mĩsonĩa nyiti, abangi bakalendera ng'esyonzĩgũ sy'omusalaba wa Kristo.
50003019	Endũlĩ yabo basyaherĩbwa, kandi babiriyira esyongumbu syabo mo nyamuhanga wabo. Bakayihalamba omo myatsi y'esĩsonĩ, kandi bawite obũlengekanĩa bw'abandu b'ekihugo.
50003020	Nĩkwa ewetu ye lubula, netu tukalindirira Omũlamya erĩlũa elubula, yo Mukama Yesu Kristo.
50003021	Iye asyabindula omubiri wetu molo, n'eriyirago ng'omubiri wuwe w'olukengerwa, busana n'obũtokĩ buwe obukatoka erĩhĩra emyatsi yosĩ omo butabale buwe.
50004001	Neryo, balĩkyetu banze, ngabakwa olukando eribalolako. Muli butseme bwage, kandi mukanyiretera erĩyĩsyandira. Abanze bage, mũsĩke erikwama Omukama.
50004002	Ngahatikana Eodĩa na Sĩntĩke babye n'obũlengekanĩa buguma ng'abalĩkyetu b'Omukama.
50004003	Ega, nawe mũlĩkyetu, ngakusaba nyiti, ũwatĩkaye abakalĩ aba. Kusangwa babiriyitsinga kutsibu omo mũbĩrĩ w'erĩgenda-gendya Engulu Yowene, haguma na Klementĩ, n'abandi balĩkyetu, abawite amena wabo omo kitabu ky'engebe kya Nyamuhanga.
50004004	Mutseme omo migendere yenyũ busana n'Omukama emigulu yosĩ; kandi ngababwira nyiti, Mutseme!
50004005	Mũmĩnyĩkalaye eriyibombeka lyenyũ oko bandu bosĩ, Omukama ali hakũhĩ!
50004006	Sĩmũhanga-hangaye emitima yenyũ, nĩkwa omo buli mwatsi mubwire Nyamuhanga obwaga bwenyũ, imukamusaba n'erimuhatikana, imunemuha ewasĩngya.
50004007	N'obuholo bwa Nyamuhanga, obũlabĩre amenge gosĩ, bwasyateya emitima yenyu n'amaganirya wenyũ omwisi wa Kristo Yesu.
50004008	Ego, balĩkyetu, mũsũlaye amalengekanĩa wenyũ omo myatsi mibuya n'eyangapipwa. Emyatsi eyo yeyĩ: eby'ekwenene, eby'erĩsĩkĩbwa, ebitunganene, ebĩbũyĩrĩre, ebyanganzwa, eby'erĩsĩmwa.
50004009	Mubye mukakola emyatsi eyo mwiga, n'eyo mwangirira ewage, kandi emyatsi eyo mowa, n'eyo mwalolako ngakola. Neryo Nyamuhanga omwenye obuholo asyabya nenyũ.
50004010	Nĩkwa monatsema kutsibu busana n'Omukama, kusangwa enyũma w'omugulu muli mwamasyanyibuka. Kwenene mwabya mukanyibuka, nĩkwa omwanya mwabula.
50004011	Sĩndĩbũga nyiti ngabula kindu; kusangwa nabiriminya eritsema omo bike kutse omo bingi.
50004012	Nyĩnasĩ eribyaho omo bindu bike, kandi nyĩnasĩ eribyaho omw'ikanya ly'ebindu. Nabiriga erĩkũmbo liti, lye ritsema omo myatsi yosĩ n'oko migulu yosĩ, namabya nyĩgũtĩre, kutse nyĩkwĩre enzala; kandi namabya ngwite bingi kutse eribulabyo.
50004013	Nyĩtokĩre erikola ebyosĩ busana n'amaka wa Kristo oyũkanyĩtokesaya.
50004014	Nĩkwa mwamakola ndeke erĩnyĩwatĩkya omo malĩge wage.
50004015	Nenyũ, Banya Fĩlĩpĩ, mũnasĩ ndeke, omugulu natsũka erĩtũla Engulu Yowene, nabĩlũa eMakedonĩa, sihali eyindi kanĩsa eyanyĩwatĩkaya, mywebene mo mwasangira nage omo kĩbo, haguma n'erĩhĩtya n'eribula ebindu.
50004016	Omugulu nabya eTesalonĩka nabya n'obwaga, momwabya mukanyitumira olũsũnzo.
50004017	Sĩndĩbũga nyiti ngasonda olũsũnzo, nĩkwa ngasonda endũndĩ eyikakanyirira busana nenyũ embere wa Nyamuhanga.
50004018	Nĩkwa nabiribana ebyosĩ, ngwite bingi; sindibula n'ekindu busana n'olũsũnzo lwenyũ, olo Epafrodĩto aleta. Nĩ 'hĩtya erikakumba ndeke, embere wa Nyamuhanga obuhere obutolere, obũkatsemesaya Nyamuhanga yo ndeke.
50004019	Nyamuhanga wage asyabaha ebyosĩ ebyo muli nabyo bwaga, kusangwa awite obuteke bunene buwe, obw'erĩkangabasanĩa, obukabanika busana na Kristo Yesu.
50004020	Neryo olukengerwa lubye uku Nyamuhanga Tata wetu, kera na kera. Amina.
50004021	Mũkeraye obuli mundu wa Nyamuhanga oyuli wa Kristo Yesu. Abalĩkyetu abali haguma nage bakabakeraya.
50004022	Abandu bosĩ ba Nyamuhanga bakabakeraya. N'abali omo kikali kya Kaĩsarĩ.
50004023	Olukogo lw'Omukama Yesu Kristo lubye n'emitima yenyũ.
51001001	Ĩngye Paũlo, indi mukwenda wa Kristo Yesu okw'isonda lya Nyamuhanga haguma na Tĩmoteo mũlĩkyetu tukabasakira.
51001002	Ĩnywe bandu ba Nyamuhanga abĩkere eKolosaĩ, nenyũ balĩkyetu abateregula erikwama Kristo, Nyamuhanga Tata wetu abahe olukogo n'obuholo.
51001003	Obuli mugulu tukabasabira, tukaha ewasĩngya uku Nyamuhanga, iye Tata n'Omukama wetu Yesu Kristo.
51001004	Kusangwa twabĩrĩowa ngoko mwabĩrĩkĩrĩrya Kristo Yesu, kandi twabĩrĩowa ngoko mwanzĩre abandu bosĩ ba Nyamuhanga.
51001005	Omugulu ebĩnywa by'ekwenene by'Engulu Yowene byabahĩkako erĩmbere, mobyabaletera amaha. Neryo erĩkĩrĩrya lyenyũ n'olwanzo lwenyũ bikahangana oko maha w'erilama awabĩkĩre busana nenyũ elubula.
51001006	Engulu Yowene inemuleta omũyĩsa, kandi inemukanyirira omo kihugo kyosĩ. Litya yabirikola omo katĩkatĩ kenyũ erĩtsũka ekiro mowa engulu y'olukogo lwa Nyamuhanga n'eriminyalo ndeke-ndeke ngoko luli kwenene.
51001007	Ye Epafra, omugombe mwanze haguma netu mwabakangĩrĩrya Engulu Yowene. Naye ni mukwenda oyuteregula, wa Kristo omo mwanya wetu.
51001008	Epafra mwatubwira omwatsi w'olwanzo olo Mũlĩmũ Abũyĩrĩre abiribaha.
51001009	Busana n'omwatsi oyũ, tukabasabira ebiro byosĩ erĩtsũka ekiro towa engulu yenyũ. Tukasaba Nyamuhanga tuti abamĩnyĩsaye ndeke-ndeke erisonda liwe haguma n'amenge gosĩ n'erĩowa lyosĩ, ebyo Mũlĩmũ Abũyĩrĩre akatuha.
51001010	Neryo imwasyatoka erirendera ngoko Mukama anzĩre, n'erikola ebiro byosĩ ebĩkamũtsemesaya. Kandi imwasyakanyirira erikola emĩbĩrĩ yosĩ mibuya ya Nyamuhanga, kandi imwamuminya ndeke kwilaba erĩmbere.
51001011	Kumbe mukabana maka n'akagala kosĩ ebĩkalũa omo bũtokĩ bubuya buwe, imwatoka erĩyĩyĩnĩa omo myatsi yosĩ haguma n'eriyibombeka.
51001012	Mutseme n'eriha ewasĩngya uku Tata, oyo waleka imwatoka erisangira ebyo Nyamuhanga abirilaga abandu buwe omo bwami bw'ekyakakala.
51001013	Kusangwa mwatusabula oko hamũlĩ y'obwami bw'omwĩrĩmya n'erĩtũhũmĩrya omo bwami bw'Omugala wuwe mwanze.
51001014	Kristo abĩrĩtũtongolya n'eritubuyira ebibi byetu.
51001015	Kristo nĩ kĩsosekanĩo kya Nyamuhanga oyutelolawako. Kristo ni Mugala akambere, oyũlabĩre ebyosĩ byahangikawa.
51001016	Kusangwa Nyamuhanga mwahangika ebindu byosĩ omo byala bya Kristo, ebiri omo lubula, n'ebiri oko kihugo, ebindu ebikalolawako, n'ebindu ebitelolawako nomo angabya mami, kutse abakama, kutse abatabalĩ, kutse ab'ehamũlĩ. Nyamuhanga mwahangika obuli kindu omo byala bya Kristo, na busana naye.
51001017	Kristo mwabyaho embere w'emyatsi yosĩ, kandi omwisi wuwe emyatsi yosĩ ikawatana.
51001018	Iye ni mutwe w'omubiri wuwe, ye kanĩsa; kandi iye nĩ 'tsũka ly'ekanĩsa; kandi, iye ni kambere k'erĩlũa omo baholĩ, iniatoka eribya ow'erĩmbere, omukulu w'emyatsi yosĩ.
51001019	Kusangwa molyatsemesya Tata, ati Mugala alingirirane naye ndeke, ahĩkane naye.
51001020	Neryo Nyamuhanga mwayisoha ati Kristo asanganaye emyatsi yosĩ ukw'iye, emyatsi yosĩ omo lubula, n'eyiri oko kihugo. Kristo mũta omusasi wuwe oko musalaba erituletera obuholo.
51001021	Erĩmbere ĩnywe mwabya hali uku Nyamuhanga imwabiriyiyira mo nzĩgũ siwe omo bũlengekanĩa bwenyũ busana n'emyatsi mibi mwabya mukakola.
51001022	Nĩkwa lino Nyamuhanga abĩrĩbasanganĩa ukw'iye omo luholo lw'omubiri wa Yesu, iniatoka eribaleta embere sya Nyamuhanga imune babũyĩrĩre n'ababuya, butsira ekĩnywa ekyangabahandikirira.
51001023	Nĩkwa litolere imwakwama butsira eriregula omw'ĩkĩrĩrya, ĩmũnasĩkĩre ndeke. Sĩmũtũndawe mukaleka amaha w'Engulu Yowene eyo mowa. Ĩngye Paũlo nabiribya mugombe w'Engulu Yowene eyĩ, eyĩkakangĩrĩrĩbawa oko bandu bosĩ muna-kihugo.
51001024	Neryo lino ngatsema omo malĩge wage busana nenyũ. Kusangwa omo mubiri wage ngasangira amalĩge wa Kristo busana n'omubiri wuwe ye kanĩsa. Ngawatĩkaya erĩberererya amalĩge wuwe.
51001025	Kandi Nyamuhanga abĩrĩnyĩhĩra mo mukwenda w'ekanĩsa ya Nyamuhanga. Abirimba omũbĩrĩ w'erĩbakangĩrĩrya ndeke ekĩnywa kya Nyamuhanga,
51001026	na kyo nĩ kũmbo eryabĩsawa oko bandu oko migulu yosĩ eyalaba. Nĩkwa lino abĩrĩbĩsũlalyo oko bandu buwe.
51001027	Nyamuhanga mwanza erĩkũmbũla oko bandu buwe erĩkũmbo libuya erĩ eryo awite busana n'ebihanda byosĩ. Erĩkũmbo eryo ni Kristo omwisi wenyũ; erĩ ni maha w'olukengerwa lwa Nyamuhanga.
51001028	Litya tũkakanaya Kristo oko buli mundu. Tukahana obuli mundu, n'erĩkangĩrĩrya obuli mundu omo menge gosĩ, itwatoka erireta obuli mundu embere sya Nyamuhanga, omundu oyo ĩnĩabĩrĩhĩkana busana n'erimatikana na Kristo.
51001029	Busana n'ekyo, ngakola kutsibu n'eriyitsinga n'omũhwa gosĩ ng'obũtokĩ bwa Kristo obukakola omwisi wage kutsibu.
51002001	Nyanzĩre imwaminya ngoko nabiriyitsinga kutsibu busana nenyũ, na busana n'abandu b'eLaodĩkĩa, kandi busana n'abandu bosĩ abatebanyilolako n'erinyiminya.
51002002	Nyiti kumbe bahande emitima yabo, ibabohana omo lwanzo, ibatoka erĩowa ndeke-ndeke n'eriminya kutsibu ngoko Kristo nĩ kũmbo lya Nyamuhanga.
51002003	Kusangwa obuteke bosĩ bw'amenge, n'eriminya bĩbĩseme omo byala bya Kristo.
51002004	Busana n'ekĩ ngababwira sihabye omundu oyũkabatebaya omo bĩnywa by'ekĩsehya.
51002005	Nomo nangabya isindi eyo omo mubiri, nĩkwa indi haguma nenyũ omo kĩrĩmu, kandi ngatsema erilangira ngoko mũsĩkĩre n'erihangana ndeke omw'ĩkĩrĩrya lyenyũ uku Kristo.
51002006	Neryo, kusangwa mwabiriangirira Kristo Yesu mo Mukama, mumukwame n'erimatikana naye.
51002007	Muhande emĩrĩhĩ yenyũ omwisi wuwe. Mũsĩkaye erĩkĩrĩrya lyenyũ ngoko mwakangĩrĩrĩbawa. Mubye n'omutima oswĩre n'ewasĩngya.
51002008	Mũtegaye, sihabye mundu oyukabanyega omo menge w'abandu n'eriteba buyira erĩkalũa oko mitsye y'abandu, n'oko myatsi y'ebĩrĩmũ ebikatabala oko bihugo, eyĩtalũa uku Kristo.
51002009	Kusangwa erimatikana na Kristo liwite erĩhĩkana lyosĩ lya Nyamuhanga omo mubiri.
51002010	Kandi mũhĩkene busana n'erimatikana na Kristo. Kristo ni mukulu oko buli mũtabalĩ kutse oko mwenye hamũlĩ.
51002011	Erimatikana na Kristo mwabanĩbawa, butsira eribana eryo bandu bakayira, nĩkwa omw'ibana eryo Kristo akakola eribohola omundu oko maka w'omubiri.
51002012	Kusangwa omw'ĩbatĩsĩbwa lyenyũ momwatabwa haguma na Kristo. Kandi omw'ĩbatĩsĩbwa lyenyũ, mwalũbũkĩbawa haguma na Kristo busana n'erĩkĩrĩrya lyenyũ omo bũtokĩ bwa Nyamuhanga, obwalũbũkaya Kristo oko luholo.
51002013	Nenyũ mwabya baholĩ busana n'amalolo wenyũ, kandi busana n'eribya bandu b'Ebihanda bitawite Migambo. Nĩkwa Nyamuhanga abiribaha engebe haguma na Kristo. Naye abiritubuyira amalolo wetu gosĩ.
51002014	Kandi abirisangula emyatsi eyabya ĩsakĩre, eyikatuhandikirira. Nyamuhanga mwalũsya yoho, n'erikongomererayo oko musalaba.
51002015	Neryo oko musalaba oyo Kristo mwasingula abatabalĩ n'ab'ehamũlĩ, kandi mwahemulabo, n'erĩnũbyabo embere sy'abandu.
51002016	Neryo simuleke omundu eribatswera omo myatsi y'akalyo, kutse erĩpũlya, kutse busana n'ekiro kikulu, kutse ekiro ky'omukera muhya-muhya, kutse ekiro ky'eSabato.
51002017	Emyatsi eyĩ nĩ kyũtsũtsũ ky'ebyo ebikandisyasa. Nĩkwa eby'ekwenene ni Kristo.
51002018	Simuleke omundu eribatswera n'eribateba ati abirilota esyonzolĩ, kutse oyo wanzĩre erĩyĩkehya, n'erĩramya abamalaĩka. Omundu oyũ akayĩhamaya buyira busana n'obũlengekanĩa buwe.
51002019	Siakihambana na Kristo, oyuli mutwe. Ye Kristo akaleka omubiri gosĩ erĩtũwa n'erilukwa haguma busana n'esyonungo n'emĩsĩsa; omubiri oyũ iniakula ngoko Nyamuhanga anzĩre akakula.
51002020	Mwamabya mwabirihola haguma na Kristo oko mitsye y'abandu n'ey'abalĩmũ, abakatabala oko bihugo, busana nakĩ mukinakwama ebihano n'amalengekanĩa w'ekihugo kwehĩ?
51002021	Bati, Suwate ũkw'ekĩ, kutse sũgeraye kirya, kutse sũtũle ũkw'ekĩ.
51002022	ebyosĩ Ebĩ, bikahera omw'ikola lyabyo kusangwa ni bihano n'erĩkangĩrĩrya by'abandu.
51002023	Ebĩ biri nga biwite amenge omo myatsi y'erĩramya abamalaĩka, n'erĩyĩkehya, n'erĩkaramya omubiri. Nĩkwa sibyetoka esyongumbu sy'omubiri.
51003001	Neryo kusangwa mwabĩrĩlũbũkĩbwa haguma na Kristo, mũhĩre emitima yenyũ oko myatsi y'endata aho Kristo ĩkere oko luhande lw'amali lwa Nyamuhanga.
51003002	Mũhĩre obũlengekanĩa bwenyũ oko myatsi y'endata, butsira oko myatsi ya muna-kihugo.
51003003	Kusangwa mwabirihola, na lino engebe yenyũ ĩbĩseme haguma na Kristo omwisi wa Nyamuhanga.
51003004	Kristo ni ngebe yenyũ, neryo omugulu asyamĩnyĩkalĩbwa nenyũ mwasyamĩnyĩkalĩbwa haguma naye omo lukengerwa.
51003005	Neryo mwĩte esyongumbu syenyũ sy'ekihugo, syesĩ: erĩsĩngĩra, ebĩtĩsĩrĩre, engumbu nyibi, erisonda ibi, n'obururu b'omũsĩndo w'erikwama esyosanamu.
51003006	Busana n'emyatsi ng'eyĩ erihitana lya Nyamuhanga lĩkahĩka oko bandu abatĩowa.
51003007	Nenyũ momwabya mukakola ng'abo, omugulu mwahĩra emitima yenyũ, oko myatsi eyo.
51003008	Nĩkwa lino, nenyũ mugane eyosĩ eyĩ: erihitana, eriagalirwa, ekĩnĩga, eritsuma; kandi sĩmũbũge ebĩtĩsĩrĩre.
51003009	Muleke eribihirana, kusangwa mwabirigabana n'omundu wa kera n'emĩbĩrĩ yiwe.
51003010	Kandi mwabiriambala omundu muhya-muhya, oyo Nyamuhanga, mũhangĩkĩ wuwe akabindula, itwatoka erimusosa n'erimuminya ndeke.
51003011	Neryo sihakiri kandi omundu w'Ebihanda n'Omũyũda, kutse oyubwene n'oyutabwene kutse omũyĩra, kutse mundu w'omolĩ, kutse omukobe, kutse ow'obwĩranda, nĩkwa Kristo ni mukulu w'abosĩ, kandi Kristo ali omwisi w'ebyosĩ.
51003012	Neryo muli bandu ba Nyamuhanga. Abiribanza, abiriyisoga nywe. Busana n'ekyo muyire emitima y'eriganyira, omutima w'obubuya, ow'erĩyĩkehya, ow'obolo. ow'eriyibombeka.
51003013	Neryo muganyirane, mubuyirane omugulu omundu awite omwatsi oko gundi. Ngoko Mukama ababuyira, nenyũ ko mwangabuyira abandi bo mutya.
51003014	Kandi kwilaba ebyosĩ, muyire omutima w'olwanzo olũkahĩkanaya ebyosĩ haguma omo buguma.
51003015	Neryo muleke obuholo bwa Kristo butabale emitima yenyũ. Kusangwa mwabiribirikirwa na Nyamuhanga eribya n'obuholo obo haguma, omo mubiri muguma. Kandi mubye bandu b'ewasĩngya.
51003016	Ebĩnywa bya Kristo, omo bubuya bwabyo bosĩ, bĩkale omo mitima yenyũ. Mũkangĩrĩranaye, n'erihana obuli mundu mũlĩkyabo omo menge gosĩ. Mwimbe esyonyimbo, esyonyimbo sy'eripipa, n'esyonyimbo sy'erĩramya, mwimbire Nyamuhanga n'emitima y'ewasĩngya.
51003017	N'ebyosĩ mukakola, omo kĩnywa, kutse omo mũbĩrĩ, mukole ebyosĩ omo lĩna ly'Omukama Yesu, imunemuha ewasĩngya uku Tata Nyamuhanga busana na Yesu.
51003018	Abakalĩ, mowe abĩba nywe, ngoko litolere imwakola ng'Abakristo.
51003019	Abĩba, mwanze abakalĩ benyũ, simukale kubo.
51003020	Abana, mowe ababũtĩ benyũ omo myatsi yosĩ, kusangwa ekĩ kĩkatsemesaya Omukama.
51003021	Ĩnywe abotata, sĩmũhĩtanaye abana benyũ, bakasyaluha.
51003022	Abakobe, mowe abakama benyũ ba muna-kihugo omo myatsi yosĩ. Simukole kusangwa bakabasamalira, imuli ng'abakatsemesaya abandu basa, nĩkwa mukole n'omutima owene, imukakenga Omukama Yesu.
51003023	Ebyosĩ mukakola, mukole n'omutima g'omuhwa, nga mukakolera Omukama, butsira bandu.
51003024	Ĩmũnasĩ ngoko Mukama asyabahemba. Mwasyangirira ebyo abĩkĩre busana n'abandu buwe. Kusangwa Omukama Kristo, yo mukakolera.
51003025	N'oyukakola nabi asyalihwa busana n'ebibi biwe, butsira butaga.
51004001	Abakama, mukole oko bakobe benyũ ebitunganene n'ebĩhĩkene, ĩmũnasĩ nenyũ ko muwite Omukama elubula.
51004002	Mũyĩhĩre okw'isaba, n'erĩteya mulyo, imunemuha ewasĩngya oko Mukama.
51004003	Mubye mukatusabira nibya, muti, Nyamuhanga atũlĩbũlĩre enzira y'Engulu Yowene, itwatoka erĩtũla erĩkũmbo lya Kristo. Kusangwa nage nyĩbohĩre busana n'omwatsi oyũ.
51004004	Musabe inatoka erĩtũlago ndeke ngoko litolere n'erĩowĩsyago.
51004005	Mulendere n'amenge oko bandu abatĩkĩrĩrye, imukasonda esaa y'eriimira Kristo.
51004006	Erĩkanĩa lyenyũ libye omo lukogo kandi ribye ryowene, imwatoka erĩsũbĩrya ndeke obuli mundu.
51004007	Mũlĩkyetu mwanze ye Tĩkĩko, asyabatũlĩra emyatsi yage yosĩ. Iye ni, mugombe uteregula, oyukakola haguma netu omo mũbĩrĩ w'Omukama.
51004008	Kikaleka inamutuma ewenyũ iniatoka erĩbamĩnyĩsya emyatsi yetu, n'erĩsĩkya emitima yenyũ.
51004009	Oyukagenda naye ni Onesĩmo, mũlĩkyetu mwanze oyuteregula. Naye ni mundu w'ewenyũ. Basyabatũlĩra emyatsi yosĩ yetu y'enoka.
51004010	Arĩstarĩko, oyũbohĩre haguma nage, akabakeraya. Na Marĩko, nyĩnyaĩlume wa Barnaba. Mwabiritegekwa busana naye, tuti, Amahĩka, ĩmwamũkokya.
51004011	Na Yosũa, oyukahulawa mo Yũsto, akabakeraya. Ba n'Abayũda basatu aba abakakola haguma nage omo Bwami bwa Nyamuhanga, kandi babĩrĩnyĩwatĩkya kutsibu.
51004012	Epafra, w'ewenyũ, akabakeraya. lye omugombe wa Kristo Yesu. Akayitsinga eribasabira emigulu yosĩ, iniakasaba busana nenyũ ati muhangane, ĩmũhĩkene, ĩmwabĩrĩrĩga kwenene erisonda lyosĩ lya Nyamuhanga.
51004013	Ngababwira ndeke ngoko akakola kutsibu busana nenyũ, na busana n'abandi ab'eLaodĩkĩa n'abandu b'eHĩerapolĩ.
51004014	Lũka, omunganga mwanze, na Dema bakabakeraya.
51004015	Mũkeraye busana netu abalĩkyetu abali eLaodokĩa, na Nĩmfa nibya, n'ekanĩsa eyĩkahĩndana omo nyũmba yiwe.
51004016	Mwamabisoma ebarua eyĩ omo katĩkatĩ kenyũ, isomawe omo kanĩsa eyiri eLaodĩkĩa. N'ebarua ĩkalũa eLaodĩkĩa isomawe omo katĩkatĩ kenyũ.
51004017	Kandi mubwire Arkĩpo muti ũlebaye eribuga ndeke omũbĩrĩ ogo ahabawa n'Omukama.
51004018	Ĩngye Paũlo, ngasaka erĩkerya erĩ omo byala byage. Mwibuke emĩrĩkĩ yage! Olukogo lwa Nyamuhanga lubye nenyũ.
52001001	Ĩtwe Paũlo na Sĩlvano na Tĩmoteo, tukasaka ebarua eyĩ oko bandu ab'ekanisa eyiri eTesalonĩka, abandu ba Nyamuhanga Tata n'Omukama Yesu Kristo. Olukogo n'obuholo bibye nenyũ.
52001002	Tukaha ewasĩngya emigulu yosĩ uku Nyamuhanga busana n'ĩnywe bosĩ, kandi itukabahula emigulu yosĩ omw'isaba lyetu.
52001003	Tukibuka embere sya Nyamuhanga Tata wetu, ngoko mukakola omw'ĩkĩrĩrya n'omo lwanzo; kandi ngoko mũsĩkĩre omo maha wenyũ busana n'Omukama wetu Yesu Kristo.
52001004	Tũnasĩ, balĩkyetu, ngoko Nyamuhanga abanzĩre, kandi abiriyisoga nywe eribya bandu buwe.
52001005	Neryo motwabaletera Engulu Yowene, butsira omo bĩnywa bisa, nĩkwa omo maka, n'omo Mũlĩmũ Abũyĩrĩre, n'erĩsĩngana ly'omwatsi w'ekwenene. Mũnasĩ emikolere yetu omo katĩkatĩ kenyũ; ngoko twakola busana n'erĩbawatĩkya.
52001006	Nenyũ mwatũgerereraya, kandi mwagerereraya Omukama nibya. Nomo mwanabana amalĩge mangi, momwangirira erĩkangĩrĩrya eryo omo butseme obũkalũa oko Mũlĩmũ Abũyĩrĩre.
52001007	Neryo momwabya ekĩmĩnyĩsyo busana n'abandu abĩkĩrĩraya eMakedonĩa n'ekihugo ky'Abagĩrĩkĩ.
52001008	Kusangwa busana nenyũ ekĩnywa ky 'Omukama mokyatsungana butsira eMakedonĩa n'ekihugo ky'Abagĩrĩkĩ hasa, nikwa engulu y'erĩkĩrĩrya lyenyũ uku Nyamuhanga yabiritsungana ehosĩ, neryo siritolere tukahula omwatsi.
52001009	Kusangwa abandu bosĩ bakatũlago ngoko mwatũkokaya, kandi ngoko mwaleka esyosanamu n'eribindukira Nyamuhanga, imwatoka erikolera Nyamuhanga w'ekwenene, oyuliho.
52001010	Kandi imwatoka eririndirira Omugala wuwe erĩlũa elubula. Omugala wuwe oyo ni Yesu, oyo walũbũkĩbawa oko baholĩ, oyũkatũlamaya okw'ihitana lya Nyamuhanga erikandisyasa.
52002001	Nenyũ, balĩkyetu, mũnasĩ ndeke, ngoko erĩhĩka lyetu ewenyũ molitabya busa.
52002002	Neryo kandi mũnasĩ, nomo twanagalawa n'eritsumwa eFĩlĩpĩ, erĩmbere, Nyamuhanga mwatuha obulume-lume eribabwira Engulu Yowene ya Nyamuhanga, nomo bandu banatulwira kutsibu.
52002003	Kusangwa erĩkangĩrĩrya lyetu si ry'amabehĩ, kutse busana n'endũndĩ eyitatolere, kutse si busana n'eriteba bandu.
52002004	Nĩkwa, tũkakangĩrĩraya ngoko Nyamuhanga anzĩre ĩtwabũga, ng'abandu abakasĩmawa na Nyamuhanga erĩtũla Engulu Yowene. Sĩtwetsemesaya bandu, nĩkwa tũkatsemesaya Nyamuhanga oyũkalebaya emitima yetu.
52002005	Kusangwa mũnasĩ ndeke, motũtabahĩkako omo bĩnywa by'ekĩsehya, kutse omo bĩnywa by'erĩyĩtendererya erĩbĩsa obururu. Nyamuhanga nĩ mũlangĩrĩ wetu!
52002006	Motutasonda eripipwa n'abandu, kutse ĩnywe, kutse abandi, nomo twanabya n'ehamũlĩ ng'abakwenda ba Kristo.
52002007	Nĩkwa motwayibombeka omo katĩkatĩ kenyũ n'erĩkangya obolo obo nyĩnya akakangaya omugulu akalembera abana buwe.
52002008	Neryo kusangwa twabya tũbanzĩre kutsibu twabya twanzĩre erisangira nenyũ butsira Engulu Yowene ĩyoyene, nĩkwa n'esyongebe syetu nibya. Mwabya banze betu kutsibu!
52002009	Balĩkyetu, nenyũ mukibuka erikola lyetu n'endũhĩ yetu, ngoko twakola omo kiro n'omo musibo tuti, sĩtũbalũhaye omugulu twabakangĩrĩraya Engulu Yowene ya Nyamuhanga.
52002010	Inywe muli balangĩrĩ betu, na Nyamuhanga nibya, ngoko emikolere yetu omo katĩkatĩ kenyũ ĩnywe mũkĩkĩrĩraya, ngoko yabya ĩbũyĩrĩre, n'eyitunganene, n'eyite mo kahinira.
52002011	Mũnasĩ ngoko twabakolera, obuli mundu omo katĩkatĩ kenyũ ng'ĩse kw'akakolera abana buwe.
52002012	Motwabahana, motwabahamĩrya, motwabalemba-lemba, tuti imwalendera ngoko litolere embere sya Nyamuhanga, oyukababirikira erisangira obwami buwe n'olukengerwa luwe.
52002013	Kandi busana n'omwatsi oyũ, tukaha Nyamuhanga y'ewasĩngya emigulu yosĩ. Tuti, omugulu twabaletera ekĩnywa kya Nyamuhanga, momũtowakyo n'eriangirirakyo ng'ekĩnywa ky'abandu, nĩkwa ngoko kiri kwenene, ekĩnywa kya Nyamuhanga. Kusangwa ni Nyamuhanga oyukakola omo katĩkatĩ kenyũ ĩnywe mũkĩkĩrĩraya.
52002014	Kusangwa balĩkyetu, emyatsi eyo yahĩka omo makanĩsa wa Nyamuhanga eYũdea, n'oko bandu ba Kristo Yesu eyo; emyatsi eyo yamabahĩkako nenyũ. Momwalola oko malĩge omo byala by'abandu b'ekihugo kyenyũ, ngoko nabo mobagalwa omo byala by'Abayũda.
52002015	Abayũda mobĩta Omukama Yesu, n'abamĩnyererĩ, kandi mobatwendererya. Sĩbetsemesaya Nyamuhanga, kandi bali n'obũyĩgũ oko bandu bosĩ.
52002016	Bakalenga erĩtũkakĩrya erĩkangĩrĩrya abandu b'Ebihanda omwatsi owangaleterabo erilama. Neryo bakaberereraya olulengo lw'ebibi byabo. Nĩkwa erihitana lya Nyamuhanga lyamasala lyahĩka kubo ko kutsibu.
52002017	Nĩkwa ĩtwe, balĩkyetu, omugulu twalũsĩbawa ũkw'ĩnywe omo katambĩ kake omo mubiri nĩkwa butsira omo mutima, twabya n'olukando lunene eribalolako.
52002018	Motwanza kutsibu erĩbahĩkako. Ĩngye Paũlo, monalenga kandi n'akandi, nĩkwa Satanĩ moyatũkakĩrya.
52002019	Kusangwa amaha wetu nindi, n'obutseme bwetu nindi, kutse akakĩra ak'eriyihalambira nindi kwehĩ? Sĩ nĩna nywe omugulu tuli embere sy'Omukama wetu Yesu okw'ĩhĩka liwe kwehĩ?
52002020	Kwenene ĩnywe muli lukengerwa n'obutseme bwetu.
52003001	Neryo omugulu twataluka eriswayibombeka, motwaganĩrya nga lyowene erĩsĩgala ĩtwebene eAtene;
52003002	n'erituma mũlĩkyetu Tĩmoteo, oyukakola haguma netu busana na Nyamuhanga omo mũbĩrĩ w'Engulu Yowene ya Kristo. Motwamutuma erĩbasĩkya n'erĩbahamĩrya omw'ĩkĩrĩrya lyenyũ,
52003003	sihabya mundu oyukasuba enyũma busana n'amalĩge aya. Kusangwa ĩnywe mũnasĩ emyatsi eyĩ kw'ĩkatũhĩkako omw'isonda lya Nyamuhanga.
52003004	Kandi omugulu twabya nenyũ twanabya tukababwira tuti twasyendererĩbwa; neryo ekyo mokyabererera, ngoko mũnasĩ.
52003005	Busana n'omwatsi oyũ, omugulu nataluka eriswayibombeka, monabatumira Tĩmoteo, inatoka eriminya erĩkĩrĩrya lyenyũ, iningubaha nyiti mbino omũtebya abĩrĩbatebya, n'omũbĩrĩ wetu ĩnĩakwa busa.
52003006	Nĩkwa lino Tĩmoteo abiriswasa akalũa ewenyũ, naye abirituletera engulu nyibuya y'erĩkĩrĩrya lyenyũ n'olwanzo lwenyũ, kandi ati mukatwibuka ndeke-ndeke emigulu yosĩ, kandi mũtũkwĩre olukando lw'eritulolako ngoko netu tũbakwĩre olukando lw'eribalolako.
52003007	Busana n'omwatsi oyũ, balĩkyetu, twabĩrĩsĩbĩkĩbwa omo malĩge wetu n'erĩendererĩbwa lyetu. N'erĩkĩrĩrya lyenyũ lĩkatũhamĩraya.
52003008	Neryo lino tukabyaho, mwamahangana ndeke n'erimatikana n'Omukama.
52003009	Kusangwa lino tukatoka eriha Nyamuhanga ewasĩngya busana nenyũ. Tukamuha ewasĩngya busana n'obutseme bosĩ obo tũkayĩsyandiramo embere sya Nyamuhanga busana nenyũ.
52003010	Tukasaba kutsibu omo kiro n'omw'itungi tuti tubaloleko n'erĩberererya ebyo bikabula omw'ĩkĩrĩrya lyenyũ.
52003011	Nyamuhanga wetu ye Tata ĩyowene, n'Omukama wetu Yesu basondole enzira yetu erĩbahĩkako.
52003012	Kandi Omukama aleke olwanzo lwenyũ lukanye n'eribwaga busana n'erianzana, na busana n'erianza bandu bosĩ, ngoko lwanzo lwetu luli busana nenyũ.
52003013	Kandi Omukama asĩkaye emitima yenyũ imwabya abahĩkene n'ababũyĩrĩre embere sya Nyamuhanga wetu ye Tata, omugulu Omukama wetu Yesu asyasa haguma n'abandu buwe bosĩ.
52004001	Neryo balĩkyetu, momwiga ũkw'ĩtwe ngoko mutolere erirendera n'erĩtsemesya Nyamuhanga. Nenyũ mukanakola mutya. Nĩkwa lino tũkababũlaya, n'eribalemba-lemba busana n'Omukama Yesu, tuti mukole kwilaba aho.
52004002	Kusangwa mũnasĩ amahano ayo, twabahago omo hamũlĩ y'Omukama Yesu.
52004003	Erĩ ni 'sonda lya Nyamuhanga, ati anzĩre mubye bandu babũyĩrĩre, n'eriyihigula oko luteto.
52004004	Obuli mundu angaminya erĩhĩkya omũkalĩ omo nzira ĩbũyĩrĩre n'ey'erĩsĩkĩbwa.
52004005	Siakole omo ngumbu nyibi ng'Ebihanda ko bikakola, ebĩtasĩ Nyamuhanga.
52004006	Neryo omundu sĩahalaye uku mũlĩkyabo kutse erĩmũtĩmbako omo myatsi eyĩ. Twabiribabwira erĩmbere n'eribahana kutsibu tuti, Nyamuhanga akasuyira abandu abakakola emyatsi yosĩ ng'eyĩ.
52004007	Kusangwa Nyamuhanga mwatatubirikira busana n'erikwama oluteto, nĩkwa mwatubirikira erikwama ebĩbũyĩrĩre.
52004008	Neryo oyukagana erĩkangĩrĩrya erĩ, sialigana bandu, nĩkwa akagana Nyamuhanga oyukabaha Omũlĩmũ Abũyĩrĩre.
52004009	Sihali bwaga bw'eribasakira ebarua busana n'erianza abalĩkyetu abĩkĩrĩrye, kusangwa Nyamuhanga akabakangĩrĩraya ngoko mwanganzana.
52004010	Kusangwa mukakola mutya oko balĩkyetu bosĩ omo kihugo kyosĩ ky'eMakedonĩa. Nĩkwa tukabalemba-lemba, balĩkyetu, tuti mukole mutya kwilaba aho.
52004011	Kandi musonde erĩyĩkalira bolo, n'erĩyĩhĩra oko mũbĩrĩ wenyũ wowene, n'eriyikolera omo byala byenyũ, ngoko twabahana.
52004012	Neryo imwatoka erĩsĩmwa n'abatĩkĩrĩrye, kandi simwendisyabya n'obwaga bw'ekindu.
52004013	Balĩkyetu, twanzĩre imwaminya ndeke omwatsi w'abandu ababirihola, mũkasyakwa obũlĩge ng'abandi bandu abatawite maha.
52004014	Kusangwa twamĩkĩrĩrya ko Yesu mwahola, kandi mwalũbũka. Litya tũkĩkĩrĩraya ko Nyamuhanga asyaleta haguma na Yesu ababirihola ĩbabĩrĩkĩrĩrya Yesu.
52004015	Kusangwa tukababwira ekĩnywa ky'Omukama tuti ĩtwe, tukiriho, oko kiro ky'erĩhĩka ly'Omukama, sitwendisyatanga ababirihola.
52004016	Nĩkwa hasyabya omulenge munene w'eribirikira, n'omulenge, w'omũlaĩka mukulu, n'omulenge w'engubi ya Nyamuhanga. N'Omukama asyandagala akalũa elubula; n'abahola ĩbabĩrĩkĩrĩrya Kristo basyatsũka erĩlũbũka.
52004017	Neryo netu ĩtwe tuliho, twasyabakulwa haguma nabo omo bĩtũ erĩhĩndana n'Omukama omo kyanya. Neryo twasyabya haguma n'Omukama kera na kera.
52004018	Neryo mũyĩkĩranaye omo bĩnywa ebĩ.
52005001	Balĩkyetu, sihali bwaga bw'eribasakira ebarua erĩbowĩsya omwatsi w'emigulu kutse esyondambĩ sy'emyatsi eyĩ.
52005002	Kusangwa nenyũ mũnasĩ ndeke-ndeke kw'ekiro ky'Omukama kyasyasa ng'omũrahĩ oyukasa omo kiro.
52005003	Omugulu abandu bakabũga bati, Hali obuholo n'erĩyĩsyandira, neryo-neryo eritogota lyasyĩtabo! Nabo sibendisyabala n'ahake, lyasyahĩka ng'erikunda erĩkahĩka oko mũkalĩ.
52005004	Nĩkwa ĩnywe balĩkyetu, simuli omo mwĩrĩmya, n'ekiro ekyo sĩkyangabahĩkako ng'omũrahĩ.
52005005	Kusangwa ĩnywe bosĩ muli bana b'ekyakakala, kandi muli bana b'eritungi. Situli b'ekiro kutse ab'omwĩrĩmya.
52005006	Neryo situbye tukagotsera ng'abandi ko bakakola; nĩkwa tubye ĩtũnalolĩre ĩtũnemũteya.
52005007	Abakayato bakayato omo kiro, kandi abakakũnda bakakũnda omo kiro.
52005008	Nĩkwa tuli bandu b'eritungi, tubye tũkateya. Twambale erĩkĩrĩrya n'olwanzo ng'obupa bw'ekĩkũba, kandi mwambale akakĩra k'amaha w'omulamo.
52005009	Kusangwa Nyamuhanga mwatatũhĩra busana n'erihitana liwe, nĩkwa tubane omulamo busana n'Omukama wetu Yesu Kristo,
52005010	Oyo watuholera itwatoka eribyaho haguma naye, kutse twamabya tũnalolĩre kutse twamabya twabirihola.
52005011	Neryo mũsĩbĩkanaye, n'erĩhĩmbana, ngoko mukanakola.
52005012	Tukabasaba, balĩkyetu, tuti mũsĩme abakakola kutsibu omo katĩkatĩ kenyũ, abo Mukama abiriyisoga eribasondola n'eribahana.
52005013	Mukengebo kutsibu-tsibu omo lwanzo busana n'omũbĩrĩ wabo, Mubye n'obuholo omo katĩkatĩ kenyũ.
52005014	Kandi tukabalemba-lemba, balĩkyetu, tuti muhane abakagalaganda, mũhamĩraye ab'omutima owasĩkerere, mũwatĩkaye abandu bosĩ, mubye n'omutima w'eriyibombeka busana n'abandu bosĩ.
52005015	Mũlebaye ndeke sihabye mundu oyũkatũhũlaya ekibi oko kibi, nĩkwa mulenge erikolerana ebibuya, kandi mukole ebibuya oko bandu bosĩ.
52005016	Mutseme emigulu yosĩ.
52005017	Musabe butsira erĩũmbya.
52005018	Muhe ewasĩngya omo myatsi yosĩ; kusangwa ni 'sonda lya Nyamuhanga busana nenyũ, ĩnywe mumatikene na Kristo Yesu.
52005019	Sĩmũkũbakũbanaye Omũlĩmũ Abũyĩrĩre.
52005020	Simupone erĩtũlago erĩkalũa uku Nyamuhanga.
52005021	Nĩkwa mulenge emyatsi yosĩ; muhambane n'ebibuya,
52005022	n'erisaga obuli mũsĩndo w'ekibi.
52005023	Neryo Nyamuhanga oyukaha obuholo, iye abahigule ĩmwahĩkana. Kandi abategaye omo kĩrĩmũ kyenyũ, n'omutima wenyũ, n'omubiri wenyũ, imwabya butsira kahinira okw'ĩhĩka ly'Omukama wetu Yesu Kristo.
52005024	Oyukababirikira sialiregula, neryo akandisyakola atya.
52005025	Balĩkyetu, mutusabire netu.
52005026	Mũkeraye abalĩkyetu bosĩ, n'eriwanako lĩbũyĩrĩre.
52005027	Ngababwira omo hamũlĩ y'Omukama, nyiti, ebarua eyĩ isomawe oko balĩkyetu bosĩ.
52005028	Olukogo lw'Omukama wetu Yesu Kristo lubye nenyũ.
53001001	Ĩtwe Paũlo na Sĩlvano na Tĩmoteo, tukasaka ebarua eyĩ oko bandu ab'ekanĩsa eyiri eTesalonĩka, abandu ba Nyamuhanga Tata wetu, n'Omukama Yesu Kristo.
53001002	Nyamuhanga Tata, n'Omukama Yesu Kristo babahe olukogo n'obuholo.
53001003	Balĩkyetu, litutolere eriha Nyamuhanga ewasingya busana nenyũ oko migulu yosĩ! Kandi lyowene itwakola tutya, kusangwa erĩkĩrĩrya lyenyũ linemukula kutsibu, kandi olwanzo lw'obuli mundu omo katĩkatĩ kenyũ lunemukanyirira busana n'abandi balĩkyetu bosĩ.
53001004	Ekyo kikaleka itwayihalamba busana nenyũ omo katĩkatĩ k'amakanĩsa wa Nyamuhanga. Tukayihalamba busana n'erĩyĩyĩnĩa lyenyũ n'erĩkĩrĩrya lyenyũ omw'endererĩbwa lyenyũ lyosĩ, n'amalĩge wenyũ, ebyo mukagalawamo.
53001005	Ebĩ nĩ bĩmĩnyĩsyo by'eritswera litunganene lya Nyamuhanga, imwatoka eriganzwa ng'abatolere obwami bwa Nyamuhanga. Nenyũ mukagalawa kwenene busana n'obwami obo.
53001006	Nĩkwa Nyamuhanga atunganene; asyagalya abakabagalaya.
53001007	N'ĩnywe mukagalawa asyabaha eriluhuka, haguma netu, omugulu Omukama Yesu asyabutuka omo muliro owakaka erĩlũa elubula haguma n'abamalaĩka buwe b'amaka.
53001008	Kandi asyasuyira abatasĩ Nyamuhanga, n'abatekenga Engulu Yowene y'Omukama wetu Yesu.
53001009	Basyasuyirwa omw'ihera lya kera na kera, n'erisololwa embere sy'Omwami Mukulu, n'oko lukengerwa lw'obũtokĩ buwe,
53001010	ekiro ekyo asyasa n'eripipwa n'abandu buwe bosĩ, n'erĩsĩkĩbwa n'abosĩ abakĩkĩrĩraya. Nenyũ mwasyabya haguma nabo kusangwa mwĩkĩrĩraya omwatsi twabatũlĩra.
53001011	Ekĩ kyalekĩre itwabasabira emigulu yosĩ. Tuti Nyamuhanga wetu abayire mo bandu abatolere eribirikirwa lya Nyamuhanga. Kandi tuti omo maka wuwe aberereraye erisonda lyenyũ ly'erikola ekibuya, n'erĩhĩkanĩa obuli mũbĩrĩ mukakola omw'ĩkĩrĩrya.
53001012	Litya mwasyapipa erĩna ly'Omukama Yesu, naye asyabapipa. Ebĩ ni busana n'olukogo lwa Nyamuhanga wetu n'Omukama Yesu Kristo.
53002001	Neryo balĩkyetu, omo mwatsi w'erĩhĩka ly'Omukama wetu Yesu Kristo, n'erĩhĩndana lyetu haguma naye, tukabalemba-lemba tuti,
53002002	Sĩmũsũka-sũkanĩbawe omo malengekanĩa wenyũ, kutse simuleke omutima wenyũ akalũa omo nda, busana n'ekĩrĩmũ, kutse busana n'eriambuka ambu nĩ kĩnywa kyetu, kutse ebarua yetu biti, Ekiro ky'Omukama kyabĩrĩhĩka.
53002003	Simuleke mundu akabatebya omo mwatsi n'omuguma. Kusangwa Ekiro ekyo sikyendisyasa eripona n'erisuba enyũma bite byahĩka, n'Omubi Oyo ate abutuka, oyo wasyaherĩbwa.
53002004	Iye akalwa n'esyosĩ esyo abandu bakahula mo nyamuhanga, n'ebyosĩ abandu bakaramaya. Asyayĩhamya endata oko syosĩ, n'eriya omo Hekalũ ya Nyamuhanga, n'erĩĩkala oko kĩtũmbĩ omo Hekalũ, n'eriyahula mo Nyamuhanga.
53002005	Simulyibuka ngoko nababwira emyatsi eyĩ omugulu nabya nyikine nenyũ kwehĩ?
53002006	Kandi mũnasĩ ekĩkamũkakĩraya lino, erĩhĩka oko mugulu Omundu Mubi oyo asyabĩsũlwa.
53002007	Nĩkwa Obubi obũbĩsĩre bukakola na lino, nĩkwa oyũkakakĩrĩrayabo asyakakĩrya erĩhĩka oko mugulu asyalũsĩbwaho.
53002008	Neryo Omundu Mubi oyo asyabĩsũlwa, n'Omukama Yesu asyamwĩta omo muka w'obuno buwe, n'erĩmũtogotya omo lukengerwa lw'erihuluka liwe.
53002009	Neryo Omundu Mubi oyo asyasa omo bũtokĩ bw'eSatanĩ n'erikola ebitiko-tiko by'emĩsĩndo yosĩ n'ebĩmĩnyĩsyo by'amabehĩ, n'eby'eriswekera.
53002010	Kandi asyakola omo mĩsĩndo yosĩ y'eriteba nabi busana n'abakandisyahera. Nabo basyahera kusangwa mobatangirira kutse erianza ekwenene, eyangaleka ĩbalamĩbwa.
53002011	Busana n'omwatsi oyũ, Nyamuhanga akatumirabo eriteba erĩkalĩre, erikaleka ĩbĩkĩrĩrya eby'amabehĩ.
53002012	Neryo kyasyaleka abosĩ abatĩkĩrĩrye oko mwatsi w'ekwenene, nĩkwa bakatsemera ebibi, ĩbasĩngwa.
53002013	Nĩkwa litutolere eriha Nyamuhanga y'ewasĩngya emigulu yosĩ, busana n'ĩnywe balĩkyetu, ĩnywe banze b'Omukama. Kusangwa Nyamuhanga ayisoga nywe erĩmbere eribana erilama busana n'Omũlĩmũ oyukabahigula, kandi kusangwa mwabĩrĩkĩrĩrya omwatsi w'ekwenene.
53002014	Nyamuhanga mwababirikira busana n'ekĩ omugulu twabakangĩrĩraya Engulu Yowene, imwatoka eribana olukengerwa lw'Omukama wetu Yesu Kristo.
53002015	Neryo balĩkyetu, muhangane ĩmũnasĩkĩre, kandi muhambe ndeke emyatsi y'ekwenene eyo twabakangĩrĩraya, omo bĩnywa byetu n'omo barua yetu.
53002016	Neryo Omukama wetu ye Yesu Kristo, na Nyamuhanga Tata wetu, oyo watwanza, n'erituha busana n'olukogo luwe erĩsĩbĩkya ly'erikota n'amaha mabuya,
53002017	asĩbĩkaye emitima yenyũ, n'erĩbasĩkya omo buli mwatsi mubuya mukakola kutse mũkabũga.
53003001	Neryo eribuga omwatsi, balĩkyetu, tuti, mutusabire, ekĩnywa kya Nyamuhanga kitsungane lũba n'erikengwa, ngoko mukakengakyo nenyũ.
53003002	Kandi mutusabire Nyamuhanga atũlamaye oko bandu batsibu n'ababi. Kusangwa si bandu bosĩ abakĩkĩrĩraya.
53003003	Nĩkwa Omukama sialiregula, kandi asyabasĩkya n'erĩbateya oko Mubi Oyo.
53003004	Kandi Omukama akaleka itwayiketera nywe, tuti munemukola, kandi mwasyakola ebyo tukabategeka.
53003005	Neryo Omukama asondole emitima yenyũ omo lwanzo lwa Nyamuhanga n'omw'ĩyĩyĩnĩa eryo Kristo akaha.
53003006	Neryo balĩkyetu, tukabahana omo lĩna ly'Omukama wetu Yesu Kristo tuti, musage abalĩkyetu bosĩ abakagalaganda isibalikwama erihana twahabo.
53003007	Nenyũ mũnasĩ ngoko litolere imwakola ngoko netu twakola; kusangwa motutagalaganda omugulu twabya omo katĩkatĩ kenyũ.
53003008	Motutalira omw'omundu mo busa butaliha, nĩkwa motwakola n'erinuba omo kiro n'omw'itungi, tuti sĩtũlũhaye mundu ũkw'ĩnywe.
53003009	Motutakola tutya ĩtukabula ehamũlĩ y'erikola tutya, nĩkwa motwakola tutya eribaha ekĩmĩnyĩsyo ekyo mwangakwama.
53003010	Kusangwa omugulu twabya haguma nenyũ, motwabahana tuti, Oyũtanzĩre erikola omũbĩrĩ, siahabawe akalyo.
53003011	Kusangwa tũkowa ngoko hali abandi abakagalaganda omo katĩkatĩ kenyũ, sibekola omũbĩrĩ, nĩkwa bakayigusa omo mĩbĩrĩ y'abandi.
53003012	Neryo omo lĩna ly'Omukama Yesu Kristo, tukahana n'erisaba bandu ng'abo, tuti, Litolere ibakola omũbĩrĩ g'obuholo n'eriyikumbirira.
53003013	Nenyũ, balĩkyetu, simuluhe erikola ndeke.
53003014	Hamabya omundu omo katĩkatĩ kenyũ oyukagana erikenga ekĩnywa kyetu omo barua eyĩ. Muminye omundu oyo, kandi simutambe naye n'ahake, abane erihemuka.
53003015	Nĩkwa simumuganze ng'enzĩgũ, nĩkwa mumuhane ng'omũlĩkyenyũ.
53003016	Neryo iye Omukama w'obuholo, abahe obuholo emigulu yosĩ omo myatsi yosĩ. Omukama abye n'ĩnywe bosĩ!
53003017	Ĩngye Paũlo ngasaka erĩkerya erĩ omo byala byage. Ko ngasaka nyitya omo syobarua syage syosĩ.
53003018	Olukogo lw'Omukama wetu Yesu Kristo lubye n'ĩnywe bosĩ.
54001001	Ingye Paũlo, omukwenda wa Kristo Yesu busana n'erihana lya Nyamuhanga Omũlamya wetu, n'erya Kristo Yesu, oyuli maha wetu.
54001002	Ngakusakira uwe Tĩmoteo, omugala wage kwenene omw'ĩkĩrĩrya ly'Engulu Yowene. Olukogo, n'eriganyira, n'obuholo, bibye uk'uwe, bĩkalũa uku Nyamuhanga Tata, na Kristo Omukama wetu.
54001003	Nyanzĩre iwabya eEfeso, ngoko nanakuhatikana omugulu nabya ngaya eMakedonia. Iwatoka eritegeka abandu balebe baleke erĩkangĩrĩrya eyindi myatsi ey'amabehĩ.
54001004	Ubwirebo uti, baleke eriahula emitsye ya kera n'amena w'aboso-kulu, ebikaleta obuhaka. Ebĩ sĩbyewatĩkaya omũbĩrĩ wa Nyamuhanga, owakahangana omw'ĩkĩrĩrya.
54001005	Nĩkwa enzumwa y'erihana lyetu ni lwanzo olũkalũa omo mutima owerĩre, n'obunya-mutima bubuya, n'erĩkĩrĩrya ly'ekwenene.
54001006	Abandi bandu babĩrĩsĩga emyatsi eyĩ, babirikitira ehandi n'erikwama omũkanĩa mutya-mutya.
54001007	Aba bakasonda eribya bakangĩrĩrya b'Emigambo ya Nyamuhanga, nĩkwa sibeminya ebyo bakabũga, kutse emyatsi eyo bakahula, n'erihatikanayo.
54001008	Nĩkwa ĩtwe tũnasĩ Emigambo ko yowene, omundu amakwamayo ngoko litolere.
54001009	Kusangwa tũnasĩ Emigambo moyĩtahĩrwa busana n'omundu utunganene, nĩkwa busana n'abakagana erihanwa, n'abakapona, kandi busana n'abatekenga Nyamuhanga, n'abakola-nabi, kandi busana n'abatesoma, n'abakaseka ekisomo; kandi busana n'abakĩta tata wabo kutse koyo wabo; kandi abĩtĩ b'abandu,
54001010	kandi busana n'abasĩngĩrĩ, kutse busana n'abalume abakatetana, kutse abĩbĩ b'abandu, n'ababehĩ, n'abandu abakalega bandi, n'eyindi myatsi yosĩ eyikagana erĩkangĩrĩrya ly'ekwenene.
54001011	Erĩkangĩrĩrya erĩ likabanika omo Ngulu Yowene eyo Nyamuhanga amba erĩtũlayo, kandi ĩkalũa uku Nyamuhanga w'olukengerwa n'ow'omũyĩsa.
54001012	Ngaha Kristo Yesu Omukama wetu y'ewasĩngya, oyo wabirinyiha amaka busana n'omũbĩrĩ wage. Kusangwa mwanyiganza ng'oyuteregula, n'erĩnyĩhĩra oko mũbĩrĩ wuwe.
54001013	Kera nabya nga mũtsũmĩ, n'oyũkamwendereraya, n'erimuletera omwaga. Nĩkwa Nyamuhanga mwanyiganyira kusangwa nakola omo butaminya, ĩsĩndĩnĩkĩrĩrya.
54001014	Neryo Omukama mwanyĩkangya olukogo lunene kutsibu, kandi mwamba erĩkĩrĩrya, n'olwanzo, ebikabanĩka ukw'abo bakamatikana na Kristo Yesu.
54001015	Ekĩ nĩ kĩnywa ky'ekwenene ekitolere erĩrĩgwa kiti, Kristo Yesu mwasa omo kihugo busana n'erĩlamya abakola-nabi. Nage mdi mukola-nabi kwilaba bosĩ.
54001016	Nĩkwa busana n'omwatsi oyũ Nyamuhanga mwanyiganyira, neryo Yesu Kristo atoke erĩkangya eriyibombeka liwe busana nage, ĩngye mukola-nabi kwilaba abosĩ. Nyibye ekĩmĩnyĩsyo busana n'abosĩ abasyĩkĩrĩrya Kristo n'eribana engebe y'erikota.
54001017	Neryo erĩsĩkya n'olukengerwa bya kera na kera bibye oko Mwami w'erikota, oyutehola, kandi oyutelolawako, ye Nyamuhanga ĩyowene-wene. Amina.
54001018	Uwe Tĩmoteo, mwana wage, ngakũhĩrako erihana erĩ. Nalyo likakwama ebĩnywa by'obũmĩnyererĩ ebyo byakwahula erĩmbere. Ebyo byasyaleka iwalwa amalwa owene.
54001019	Ũtegaye erĩkĩrĩrya lyawe n'obunya-mutima bubuya. Kusangwa abandi babirigana erihulikirira obunya-mutima bwabo, neryo babĩrĩtsandya erĩkĩrĩrya lyabo.
54001020	Hĩmeneo na Alesandũro bali batya, neryo nage nabirihabo uku Satanĩ, ibatoka erĩkangĩrĩrĩbwa n'erireka eritsuma emyatsi ya Nyamuhanga.
54002001	Neryo ngatsũka eribahatikana nyiti, Eriremba-lemba, n'erisaba, n'erĩbũlya, n'eriha ewasĩngya, bikolawe embere sya Nyamuhanga, busana n'abandu bosĩ.
54002002	Kandi busana n'abami, n'abandi bosĩ abakatabala, tutoke erisiba buholo butsira mwaga, itukakenga Nyamuhanga, n'eriyitondeka ndeke.
54002003	Ekĩ ni kibuya, kandi kĩkatsemesaya Nyamuhanga Omũlamya wetu,
54002004	oyo wanzĩre abandu bosĩ balamĩbawe, n'eriminya ndeke omwatsi w'ekwenene.
54002005	Kusangwa hali Nyamuhanga muguma, n'Omũsanganĩa muguma, oyũkasanganaya Nyamuhanga n'abandu, omundu oyo ni Kristo Yesu,
54002006	oyo wayiha busana n'erĩtongolya abandu bosĩ. Neryo ekyo akola nĩ kĩmĩnyĩsyo oko mugulu atolere ngoko Nyamuhanga anzĩre abandu bosĩ ĩbalamĩbwa.
54002007	Busana n'omwatsi oyũ, natumawa eribya omũgambũlĩ, n'omukwenda, n'omũkangĩrĩrya w'ebihanda babane erĩkĩrĩrya n'eriminya omwatsi w'ekwenene. Sindibiha, ngabũga kwenene.
54002008	Neryo ngasonda abalume ehosĩ basabe, abalume ababiriyiha uku Nyamuhanga ibakasumba ebyala byabo erisaba, butsira erihitana kutse obuhaka.
54002009	Kandi nyanzĩre abakalĩ nabo bambale esyongimba esitolerebo, n'erĩyĩteya omo mwatsi w'erĩyĩsũga. Kandi erĩyĩsũga lyabo siribye eriluka esyonzwiri syo muhanda, kutse erĩyĩsũga ery'esyamagetsi, kutse ery'esyolulu, kutse esyongimba sy'obũgũlĩ bunene.
54002010	Nĩkwa babye n'emikolere mibuya, eyitolere abakalĩ abakayahula mo bandu abakakenga Nyamuhanga.
54002011	Abakalĩ bangiga omo bũkũtũ-kũtũ ibakayolobeka.
54002012	Kandi sĩndĩrĩga omũkalĩ akakangĩrĩrya kutse eribya n'ehamũlĩ oko balume, nĩkwa babye bũkũtũ.
54002013	Kusangwa Adamu yo watsũka erihangikwa, n'enyũma w'aho Hawa.
54002014	Kandi Adamu mwatatebĩbwa, nĩkwa omũkalĩ yo watebĩbawa, yo wahalaya.
54002015	Nĩkwa omũkalĩ asyalamĩbwa omw'ibuta bana, amakwamirira omw'ĩkĩrĩrya n'olwanzo, n'eriyihigula, kandi omw'ĩteya.
54003001	Ekĩnywa ekĩ ni ky'ekwenene, kiti, Omundu amanza eribya oko mũbĩrĩ w'obukulu bw'ekanĩsa, ĩnĩakayĩtsũtsa omũbĩrĩ mubuya.
54003002	Neryo omukulu, atolere iniabya butsira kahinira, atolere miabya n'omũkalĩ muguma musa, kandi sĩakũnde, ayĩtegaye, ayitondeke, abye oyũkakokaya abagenĩ, kandi atoke erĩkangĩrĩrya.
54003003	Kandi siabye mũtamĩrĩ, kutse ow'omururu, nĩkwa abye mugenge, abye mundu w'obuholo, siabye oyo wanzĩre ebindu.
54003004	Abye mundu oyukategeka ndeke ab'omuwe, n'abana buwe ibakayolobeka n'erimukenga.
54003005	Kusangwa omundu amataluka eritegeka ab'omuwe bo ndeke, angateya ekanĩsa ya Nyamuhanga ati kwehĩ?
54003006	Kandi syabye Mukristo muhya-muhya, akasyayiheka n'eritoga, n'erĩsĩngwa ng'eSatanĩ ko yasĩngawa.
54003007	Kandi abye mundu oyũkasĩmawa n'abandu abate omo kanĩsa, akasyahulwa mo mundu mubi, n'eritogera omo kitego ky'eSatanĩ.
54003008	Abawatĩkya b'omo kanĩsa batolere babye abasĩkĩbwe, abate b'otulimi tubiri, kutse sibabye abakakũnda, kutse ab'omururu.
54003009	Nĩkwa babye b'obunya-mutima bowene, abandu abakakwama eky'ekwenene eky'erĩkĩrĩrya, ekyabĩrĩbĩsũlwa.
54003010	Kandi batsũke erirengwa, neryo bamatendibanika oko mwatsi, bakole omũbĩrĩ w'omũwatĩkya.
54003011	Abakalĩ nabo bangabya abasĩkĩbwe, sibabye abakatonga abandi, nĩkwa babye abatekũnda, abateregula omo myatsi yosĩ.
54003012	Abawatĩkya b'omo kanĩsa babye abandu b'omũkalĩ muguma musa, kandi abakategeka ndeke abana babo, n'abali omo manyũmba wabo.
54003013	Neryo abawatĩkya b'omo kanĩsa abakakola ndeke bakabana erĩsĩkĩbwa ndeke, kandi bakatoka eritondeka embere sy'abandu bosĩ omwatsi w'erĩkĩrĩrya eryo tuwite busana n'erimatikana na Kristo Yesu.
54003014	Ngakusakira emyatsi eyĩ, inyine n 'amaha w'eriyakulolako lũba.
54003015	Nĩkwa namamala ndambĩ, ngakusakira iwatoka eriminya ngoko abandu bangayĩtondekanĩa omo kĩtũnga kya Nyamuhanga, ekiri ekanĩsa ya Nyamuhanga oyuliho. Ekanĩsa eyo nĩ ndũyĩ n'eyĩkasĩkaya omwatsi w'ekwenene.
54003016	Sihali oyo wangagana obukulu bw'erĩkũmbo ly'ekisomo kyetu tuti, Mwabutuka omo mubiri w'abandu, Mwasĩngana ng'omutunganene omo Mũlĩmũ, Kandi mwalolwako n'abamalaĩka, Mwatũlaganĩbwa omo katĩkatĩ k'ebihanda, Mwĩkĩrĩrĩbwa omo kihugo, Mwatwalwa omo lukengerwa lw'elubula.
54004001	Nĩkwa Omũlĩmũ akabũga ndeke ati, Oko migulu y'enyũma-nyũma abandi basyatswa okw'ĩkĩrĩrya lyabo, ibakakwama ebĩrĩmũ by'erĩtebya n'erĩkangĩrĩrya ly'esyombĩnga.
54004002	Amatebo aya ni w'abandu abakatũla amabehĩ. Obunya-mutima bwabo bwabĩrĩhĩsĩbwa n'ekyuma kĩhũhĩre kutsibu.
54004003	Abandu aba bakaganaya erĩhĩkanĩa, kandi bakaganaya erirya ebindi byalya, ebyo Nyamuhanga ahangika busana n'eriribwa n'ewasĩngya busana n'abandu ababĩrĩkĩrĩrya n'eriminya omwatsi wa kwenene.
54004004	Kusangwa ebyosĩ ebyo Nyamuhanga ahangika byowene, sibyangaganwa. Nĩkwa byangangirirwa n'ewasĩngya.
54004005	Kusangwa bikahigulawa omo kĩnywa kya Nyamuhanga, n'erisaba ly'ewasĩngya.
54004006	Wamahana abalĩkyetu emyatsi eyĩ, wasyabya mugombe mubuya wa Yesu Kristo, ĩnũnasĩkĩre ndeke omo bĩnywa by'omwatsi w'erĩkĩrĩrya n'erĩkangĩrĩrya ly'ekwenene ebyo wamakwama.
54004007	Nĩkwa usage ebihaniriro bitya-bitya eby'ekihugo ebitawite mugaso. Nĩkwa ũyĩkala-kalaye busana n'erikenga Nyamuhanga.
54004008	Erĩyĩkala-kalya ly'omubiri liwite omugaso muke, nĩkwa erĩyĩkala-kalya ly'omutima omw'ikenga lya Nyamuhanga, liwite omugaso busana n'emyatsi yosĩ, kusangwa likalaga engebe busana na lino, kandi busana n'engebe eyikandisyasa.
54004009	Erĩbũga erĩ ni ry'ekwenene, kandi ryangalĩgwa ndeke.
54004010	Ekyo kikaleka itwakola kutsibu n'erinuba, kusangwa twabĩrĩhĩra amaha wetu uku Nyamuhanga oyuliho, kandi oyuli Mũlamya w'abandu bosĩ, nĩkwa nĩ Mũlamya kutsibu ukw'aho busana n'abĩkĩrĩrye.
54004011	Uhane n'erĩkangĩrĩrya emyatsi eyĩ.
54004012	Suleke mundu akakupona busana n'obũlwana bwawe, nĩkwa ũyĩkangaye embere sy'abĩkĩrĩrye ng'olulengo lubuya lw'ebĩnywa, n'emikolere, n'omo lwanzo, n'omw'ĩkĩrĩrya, n'omo mutima ate kw'ebibi.
54004013	Neryo erĩhĩka aho nasyasira, uyihe oko mũbĩrĩ w'erisomera abandu ekitabu kya Nyamuhanga, kandi uyihe okw'ihana, n'erĩkangĩrĩrya.
54004014	Subye ukapona olũsũnzo lw'Omũlĩmũ, oluli omo mutima wawe. Wahabawa olũsũnzo olo omw'ĩbũga ly'abamĩnyererĩ, omugulu abakulu bakũhĩra kw'ebyala.
54004015	Ukole emyatsi eyĩ, ukwamirireyo, erĩlolya embere ryawe liminyikale oko bosĩ.
54004016	Ũyĩtegaye, kandi ũtegaye erĩkangĩrĩrya lyawe. Kandi uyitsinge omo myatsi eyĩ, kusangwa wamakola utya wasyayĩlamya haguma n'abakakuhulikirira.
54005001	Suhayire omundu mukulu, nĩkwa umulemba-lembe nga tata wawe. Uhane abalwana nga ni bagala benyũ.
54005002	Kandi uhane abakekulu ng'abokoyo, n'abakalĩ balere ng'abali benyũ, igunemuhana n'omutima ate kw'ebibi.
54005003	Ukenge abakwakalĩ abali bakwakalĩ kwenene.
54005004	Nĩkwa omũkwakalĩ amabya awite abana kutse abitsikulu, batsũke erirembera ab'enyũmba yabo, omw'ikenga Nyamuhanga n'erĩswawatĩkya ababũtĩ babo n'aboso-kulu babo, kusangwa ekĩ kĩkasĩmawa na Nyamuhanga.
54005005	Nĩkwa oyuli mũkwakalĩ kwenene, oyutawite mundu w'erĩmũwatĩkya, abĩhĩra amaha wuwe uku Nyamuhanga, akakwamirira erisaba n'erĩmũbũlya erĩmũwatĩkya omo kiro n'omw'itungi.
54005006	Nĩkwa omũkwakalĩ oyũkayĩtsemesaya nĩ mũholĩ nomo angabya akineho.
54005007	Neryo uhanebo emyatsi eyĩ, sibabye bakahulwa nabi.
54005008	Nĩkwa omundu amatendirembera ab'ekĩtũnga kiwe, kutse kwilaba ab'enyũmba yiwe, omundu oyo abirigana ekisomo, kandi ni mubi kwilaba oyũtĩkĩrĩrye.
54005009	Sĩmũhĩre omũkwakalĩ okw'iganza ly'abakwakalĩ, emyaka yiwe yamatindalaba emyaka makũmĩ ndatu, iniabiribya mũkalĩ w'omundu muguma.
54005010	Kandi abye ĩnĩakũmayĩre busana n'emĩbĩrĩ yowene; kandi amabya oyo wabĩrĩkũlya abana bo ndeke, kandi amabya ĩnĩabĩrĩkokya abagenĩ b'ehali, kutse ĩnĩabĩrĩnabya ebisando by'abandu ba Nyamuhanga, kandi amabya abĩrĩwatĩkya abali omo bũlĩge, kandi amabya abiriyiha erikola obuli mũbĩrĩ owene.
54005011	Nĩkwa ugane erihandika abakwakalĩ balere, kusangwa omugulu bakakwa esyongumbu esikaleka ibanza eriheruka, neryo bakaleka Kristo.
54005012	Neryo bakaya oko lubanza, kusangwa babĩrĩtwa erilaga lyabo ly'erĩmbere.
54005013	Kandi bakabegera erigala-ganda n'erirendera-lendera omo manyũmba w'abandu. Kandi butsira erigala-ganda lisa, nĩkwa bakabya mbandanganĩa, n'erĩyĩhĩra omo myatsi y'abandi, ĩbakabũga emyatsi eyitatolere.
54005014	Neryo ingye nyanzĩre abakwakalĩ balere ibaheruka, babute abana, bategeke amanyũmba wabo, sibahe esyonzĩgũ syetu omwanya w'eritwahula nabi.
54005015	Kusangwa abandi bakwakalĩ babiritswa n'erikwama Satanĩ.
54005016	Kandi omũkalĩ kutse omulume oyuli Mukristo, amabya awite abakwakalĩ omo nyũmba yiwe, alemberebo, sĩalũhaye ekanĩsa, neryo ekanĩsa itoke erirembera abakwakalĩ abatawite eky'erĩwatĩkyabo.
54005017	Abakulu abakasondola ndeke baganzawe ng'abatolere erihembwa kabiri. Kandi kwilaba aho, abakulu abakakola kutsibu omo mũbĩrĩ w'erĩtũla Engulu Yowene, n'erĩkangĩrĩrya bandu.
54005018	Kusangwa Amasako ati, Simusyeboha obuno bw'enume y'ende omugulu ĩkahũmba engano. Kandi ati, Omũhĩngĩ atolere obũhĩngĩ buwe.
54005019	Sũlĩge eritsongera busana n'omukulu ahate abalangĩrĩ babiri kutse basatu.
54005020	Abakakola ebibi ukungebo embere sy'abandu bosĩ, abandi nabo batoke eriubaha.
54005021	Ngakuhana embere sya Nyamuhanga, n'embere sya Kristo Yesu, n'embere sy'abamalaĩka abo ayisoga nyiti, Ukwame amategeko aya, sutswere ute watondesya, kandi sũlebaye ndi nandi.
54005022	Siwanguhe erĩhĩra ebyala oko mundu busana n'omũbĩrĩ w'Omukama. Kandi susangire ebibi by'abandi, nĩkwa ũyĩtegaye eribya n'omutima ate kw'ebibi.
54005023	Sũpũlaye amagetsi masa, nĩkwa wĩmaye ebĩnyũ bike busana n'endwala y'enda yawe, kusangwa wabere ukalwala-lwala.
54005024	Ebibi by'abandi bandu biminyikere ndeke, kandi bikatangabo okw'itswera lyabo; n'abandi, ebibi byabo bikaminyikala enyũma.
54005025	Kandi litya emĩbĩrĩ yowene ikaminyikala ndeke. N'emĩbĩrĩ eyĩtowene siritoka erĩbĩswa.
54006001	Abakobe bosĩ baganze abakama babo ng'abandu batolere erĩsĩkya lyosĩ, neryo erĩna lya Nyamuhanga n'erĩkangĩrĩrya lyetu sibitsumawe.
54006002	Kandi abawite abakama Bakristo sibaponebo, kusangwa nĩ balĩkyabo. Nĩkwa, litolere ibakolerabo ndeke kwilaba, kusangwa abakabana omugaso w'omũbĩrĩ wabo ni Bakristo abanzĩre. Ukangĩrĩraye n'erihana emyatsi eyĩ.
54006003	Omundu amaleta erĩkangĩrĩrya ly'ogundi mũsĩndo, ĩsĩalĩrĩga ebĩnywa by'ekwenene by'Omukama wetu Yesu Kristo, kutse erĩkangĩrĩrya erĩkakenga Nyamuhanga,
54006004	omundu oyũ awite omutwe munene, ĩsĩasĩkĩ. Kandi awite omutima w'obuhaka, n'erinegena omo bĩnywa, ebikaleta obũha, n'erigabana, n'ebĩtsũmĩ, n'erĩganĩrya ibi.
54006005	Kandi bikaleta erinegena omo katĩkatĩ k'abandu b'obũlengekanĩa obũtsandĩre, isibakiwite omwatsi w'ekwenene. Bakaganĩraya bati, erikenga Nyamuhanga likaleta endũndĩ y'ebindu.
54006006	Nĩkwa erikenga Nyamuhanga likaleta endũndĩ nene, omundu amabya akatsemera ebyo awite.
54006007	Kusangwa motutasa n'ekindu omo kihugo, kandi sitwendisyatoka eritwala kindu, twalũamo.
54006008	Neryo twamabya n'akalyo n'eky'eriyiswika, tutsemere ebyo.
54006009	Nĩkwa abakayĩtsũtsa eribya bateke bakawa omw'irengwako, n'erihambwa omo kitego ky'esyongumbu nyingi nyĩkĩrũ, esĩkagalaya. Esyongumbu esĩ sĩkatsandaya bandu n'erĩheryabo.
54006010	Kusangwa erianza ebindu likaleta emĩsĩndo yosĩ y'ebibi. Abandi bandu abakasimbirirabyo babirireka erĩkĩrĩrya, babĩrĩyĩta omo malĩge mangi.
54006011	Nĩkwa uwe, mundu wa Nyamuhanga, usage emyatsi yosĩ eyĩ, ukwamirire eritunganene, erikenga Nyamuhanga, erĩkĩrĩrya, olwanzo, erĩsĩka, erihehera.
54006012	Uyitsinge omo malwa owene w'erĩkĩrĩrya, kandi uhambe ndeke engebe y'erikota eyo Nyamuhanga akubirikirira. Kandi mowakangya ndeke erĩkĩrĩrya lyawe embere sy'abalangĩrĩ bangi.
54006013	Ngakuhana embere sya Nyamuhanga, oyukaha engebe oko byosĩ, kandi embere sya Kristo Yesu, oyo wakanganaya ndeke embere sya Ponto Pilato.
54006014	Ngakuhana nyiti, ũtegaye amategeko aya butsira kahinira kutse erigusa, erĩhĩka oko Kiro ky'eributuka ly'Omukama wetu Yesu Kristo.
54006015	Nyamuhanga asyaleta eributuka eryo oko mugulu atolere. Nyamuhanga nĩ mũtabalĩ ĩyowene, oyukapipawa, ni Mwami w'abami, ni Mukama w'abakama.
54006016	Iye ĩyowene yukakota; kandi ĩkere omo kyakakala ekite kyangahĩkwamo. Sihali mundu oyo wabirimulolako, kandi sihali mundu wangatoka erimulolako. Erĩsĩkya n'obũtokĩ bwa kera na kera bibye ukw'iye, Amina.
54006017	Uhane abateke ab'ebindu b'ekihugo kino sibayiheke, kutse erĩhĩra amaha wabo oko bindu ebyangahwaho. Nĩkwa bahĩre amaha wabo uku Nyamuhanga oyukatuha ndeke-ndeke ebindu byosĩ eritsemerabyo.
54006018	Kandi uhanebo uti, bakole ebibuya, babye abateke omo mikolere yowene bahĩtaye ndeke, kandi basangire ebindu byabo n'abandi.
54006019	Litya basyayibikira obuteke obwasyawatĩkyabo omo mugulu owakandisyasa. Neryo basyabana engebe eyiri ngebe kũndũ.
54006020	Uwe Tĩmoteo, ũtegaye ndeke ebyo wabirihabwa eribika. Usage ebĩnywa bitya-bitya ebitekenga Nyamuhanga n'obuhaka bũkĩrũ b'omwatsi owakahulawa nabi mo menge.
54006021	Abandi bakabũga bati babiribana amenge ayo, nĩkwa babiritala n'erireka erĩkĩrĩrya. Olukogo lwa Nyamuhanga lubye nenyũ.
55001001	Ĩngye Paũlo, omukwenda wa Kristo Yesu omw'isonda lya Nyamuhanga, natumawa erĩkanganĩa engebe eyalagawa busana n'abandu ababirimatikana na Kristo Yesu.
55001002	Ngakusakira uwe Tĩmoteo, mugala wage mwanze: Olukogo, n'eriganyira, n'obuholo, bibye uk'uwe bĩkalũa uku Nyamuhanga Tata, na Kristo Yesu Omukama wetu.
55001003	Ngaha Nyamuhanga oyo ngakolera yo wasĩngya, omo bunya-mutima obute mw'ebibi, ngoko aboso-kulu wage bakola. Kandi ngamuha ewasĩngya omugulu ngakwibuka ebiro byosĩ omw'isaba lyage, omo kiro n'omw'itungi.
55001004	Namibuka emĩsonĩa yawe, kandi nyĩkwĩre olukando lw'erikulolako, obutseme bwage bwosũle.
55001005	Neryo ngibuka erĩkĩrĩrya lyawe ly'ekwenene; ng'eryo mukaka wawe Loĩsĩ na koyo wawe Eũnĩkĩ babya bawite. Kandi nawe nyasĩ uwiteryo nibya.
55001006	Busana n'omwatsi oyũ, Ngakwĩbũkaya nyiti, Ũtegaye olũsũnzo olo Nyamuhanga akuha omugulu nakũhĩra kw'ebyala.
55001007	Kusangwa Omũlĩmũ ogo Nyamuhanga abirituha sialireka tukubaha; nĩkwa Omũlĩmũ wuwe akatũsũlaya omo bũtokĩ n'olwanzo, n'erĩyĩteya.
55001008	Neryo subye n'esĩsonĩ erĩtũla omwatsi busana n'Omukama wetu; kandi subye n'esĩsonĩ busana nage ĩngye mundu w'omũlĩkĩ wuwe. Nĩkwa usangire nage omo malĩge busana n'Engulu Yowene omo maka ago Nyamuhanga akakuha.
55001009	Iye abĩrĩtũlamya n'eritubirikira eribya bahigulwa buwe-buwe. Mwatakola atya busana n'emikolere yetu, nĩkwa busana n'erĩyĩsũnza liwe n'olukogo luwe. Kandi mwatuha olukogo olũ omwisi wa Kristo Yesu embere w'erĩtsũka ly'emigulu.
55001010	Nĩkwa lino lwabĩrĩtũbĩsũlĩrwa omw'ibutuka ly'Omũlamya wetu Kristo Yesu. Kusangwa Kristo abiribuga amaka w'oluholo, kandi abĩrĩmĩnyĩkalya engebe n'eritindahola omo Ngulu Yowene.
55001011	Nyamuhanga abĩrĩnyĩhĩra erĩtũla Engulu Yowene n'eribya mukwenda n'omũkangĩrĩrya.
55001012	Busana n'omwatsi oyũ, ngagalawa omo myatsi eyo. Nĩkwa sinyĩkwĩre esĩsonĩ, kusangwa nyĩnasĩ oyo nabĩrĩkĩrĩrya, kandi nyĩnasĩ ndeke kw'akatoka erĩteya ebyo abĩrĩhĩra omo byala byage erĩhĩka oko kiro ekyo.
55001013	Uhambe ndeke ebĩnywa by'ekwenene ebyo nakũkangĩrĩraya, ebikakuha olulengo lw'erikwama. Wĩkale omw'ĩkĩrĩrya n'olwanzo ebĩkabya byetu busana n'erimatikana na Kristo Yesu.
55001014	Ũtegaye emyatsi mibuya eyo wabirihabwa, omo maka w'Omũlĩmũ Abũyĩrĩre oyo wĩkere omwisi wetu.
55001015	Kandi ũnasĩ ngoko abosĩ abali omo kihugo ky'eAsĩa babirinyitswako, haguma na Fĩgelo na Hermogene.
55001016	Omukama aganyire enyũmba ya Onesĩforo, kusangwa esyongendo nyingi ĩnĩakanyĩsĩkaya omutima. Kandi mwatabya n'esĩsonĩ busana n'amahulula wage omo nyũmba y'omũlĩkĩ.
55001017	Nĩkwa ekiro ahĩka eRoma mwanyisonda-sonda kutsibu, neryo mwanyibana.
55001018	Omukama amuhe eribana eriganyira ly'Omukama oko kiro ekyo. Kandi ũnasĩ ndeke ebyosĩ anyikolera eEfeso.
55002001	Neryo nawe mwana wage, ukale omo lukogo oluli busana netu erimatikana na Kristo Yesu.
55002002	Wĩmaye ebĩnywa ebyo wowa ngabũga embere sy'abalangĩrĩ banene, ũkangĩrĩrayebyo oko bandi bandu abateregula, abakatoka erĩkangĩrĩrya abandi bandu.
55002003	Usangire nage omo malĩge, ng'omũsĩrĩkanĩ mubuya wa Kristo Yesu.
55002004	Omũsĩrĩkanĩ oyukakola omũbĩrĩ, anzĩre erĩtsemesya omukulu wuwe, neryo sĩalĩyĩgobaya omo myatsi y'abandi bandu.
55002005	Oyukatsanga omo matangwa sĩalĩsĩnga atekwama ebihano by'amatangwa.
55002006	Omũlĩmĩ oyukalima kutsibu atolere erĩtsũka erirya oko bikera.
55002007	Ũganĩraye ebyo ngabũga, kusangwa Omukama asyakuha eriminya emyatsi yosĩ.
55002008	Wibuke Yesu Kristo, oyo walũbũkĩbawa oko baholĩ, kandi og'omo kĩtũnga kya Dawĩdĩ, ng'Engulu Yowene eyo ngatũla ĩkabũga.
55002009	Neryo ngagalawa kusangwa ngatũla Engulu Yowene, kandi ngabohawa omo mahulula ng'omundu mubi. Nĩkwa ekĩnywa kya Nyamuhanga sikĩbohĩre.
55002010	Kandi busana n'omwatsi oyũ, ngayĩyĩnaya omo byosĩ busana n'abandu abayisogawa na Nyamuhanga, nabo batoke eribana erilama lya Kristo Yesu, haguma n'olukengerwa lw'erikota.
55002011	Ebĩnywa ebĩ ni by'ekwenene, biti, Twamabya twabirihola haguma naye, Twasyabyaho haguma naye nibya;
55002012	Twamayĩyĩnĩa, twasyatabala nibya haguma naye; Twamamugana, naye asyatugana;
55002013	Twamalegula, iye akabya butsira eriregula, Kusangwa sialitoka eriyigana.
55002014	Kandi wĩbũkaye abandu bawe emyatsi eyĩ, kandi uhanebo kutsibu embere sya Nyamuhanga, sibanegene busana n'ebĩnywa. Erilwa eryo siririkola ndeke, nĩkwa lĩkatsandaya abandu abakahulikirira.
55002015	Uyire omũhwa erĩsĩmwa embere sya Nyamuhanga ng'omũkolĩ w'omũbĩrĩ oyutehemuka busana n'omũbĩrĩ wuwe. Kandi oyũkakangĩrĩraya ndeke-ndeke omwatsi w'ekwenene wa Nyamuhanga.
55002016	Usage ebĩnywa bitya-bitya ebitekenga Nyamuhanga, kusangwa bikatwala abandu eritendiswakenga Nyamuhanga.
55002017	Kusangwa erĩkanĩa lyabo likandisyatanda ng'ekironda kibi. Ababiri oko bakangĩrĩrya aba nĩ Hĩmeneo na Fĩleto.
55002018	Ababiri aba babiritala oko mwatsi w'ekwenene, ĩbakabũga bati erĩlũbũka lyabirilaba, ĩbabĩrĩtsandya erĩkĩrĩrya ly'abandi bandu.
55002019	Nĩkwa ekibanza ekyo Nyamuhanga ahĩmba kĩsĩkĩre ndeke, kandi kĩsakĩreko ebĩnywa ebĩ biti, Omukama anasĩ abandu buwe nga ni bahi. Kandi, Obuli mundu oyũkabũga ati ni w'Omukama aleke ebibi.
55002020	Omo nyũmba nene muli ebibindi n'ebĩbo by'emihanda yosĩ. Ebindi nĩ by'ekĩtsĩpa n'eby'esyamagetsi, kandi ebindi ni by'omuti kutse eribumba. Ebindi ni by'omũbĩrĩ owene, n'ebindi ni by'omũbĩrĩ mutya-mutya.
55002021	Omundu amera oko myatsi mibi eyĩ, asyabya ng'ekibindi ky'emĩbĩrĩ yowene, iniabirihigulwa erigasira Omukama wuwe, neryo abĩrĩsĩka busana n'obuli mũbĩrĩ owene.
55002022	Usage esyongumbu sy'obũlwana, ukwamirire ekitunganene, erĩkĩrĩrya, olwanzo, obuholo, haguma n'abandu abakalakira Omukama omo mutima owate mo bibi.
55002023	Nĩkwa usage ebĩnywa bĩkĩrũ ebite n'amenge, eby'obuhaka, kusangwa ũnasĩ kw'ebĩnywa ebĩ bikaleta erinegena.
55002024	Kandi omugombe w'Omukama siatolere erinegena, nĩkwa abye mubuya oko bosĩ, abye oyo wasĩ erĩkangĩrĩrya, iniakayibombeka omugulu akakolawa nabi.
55002025	Kandi ahehere omugulu akakunga abakalwa naye. Mbino Nyamuhanga asyahabo eribindula emitima yabo erireka ebibi, n'eriminya omwatsi w'ekwenene.
55002026	Neryo basyaswabana obũlengekanĩa bowene n'eribala ekitego kya Dĩabolo, oyukahambabo busana n'erikola erisonda lyayo.
55003001	Nĩkwa uminye ekĩ! Oko biro by'enyũma-nyũma hasyabya emigulu ĩkalĩre.
55003002	Kusangwa abandu basyabya abakayanza, n'erianza ebindu, abakayipipa, abakayiheka, abatsũmĩ, abatĩowa ababũtĩ babo, abate n'ewasĩngya, abatesoma.
55003003	Basyabya b'omutima akalĩre, isibeganyira, abakalega abandi, ab'omwaga, abatsibu, abatanzĩre ekibuya,
55003004	basyabya batebya, abatetsomana, ab'omutwe abĩmbĩre, abanzĩre erĩyĩtsemesya, ĩsĩbanzĩre Nyamuhanga;
55003005	bakwamĩre omuhanda w'ekisomo, nĩkwa bakagana obũtokĩ bwakyo. Usage abandu ng'aba.
55003006	Kusangwa abandi ba kubo bakingira omo manyũmba n'eriteba abakalĩ bakĩrũ, abali kw'ebibi binene, abakahekawa n'esyongumbu mĩsĩndo-mĩsĩndo.
55003007	Abakalĩ aba bakiga ebiro byosĩ, nĩkwa sibalitoka erĩhĩka okw'iminya omwatsi w'ekwenene.
55003008	Neryo ngoko Yane na Yambũre balwa na Musa, litya abandu aba bakalwa n'omwatsi w'ekwenene. Abandu aba sĩbeganĩraya, kandi babiritsanda omo myatsi y'ekisomo.
55003009	Nĩkwa sĩbendĩsyahĩka hali, kusangwa obũkĩrũ bwabo bwasyaminyikala oko bandu bosĩ, ngoko bwahika uku Yane na Yambũre.
55003010	Nĩkwa uwe wabirikwama ndeke erĩkangĩrĩrya lyage, n'emikolere yage, n'erĩyĩsũnza lyage; kandi wabirikwama erĩkĩrĩrya lyage, n'eriyibombeka lyage, n'olwanzo lwage, n'erĩyĩyĩnĩa lyage.
55003011	Ũnasĩ erĩendererĩbwa lyage n'amalĩge wage. Kandi ũnasĩ emyatsi yosĩ eyanyĩhĩkako eAntĩokĩa, n'eIkonĩo, n'eLĩstra, n'erĩendererya lĩnene eryo nagalawamo! Nĩkwa Omukama mwanyĩlamya omo byosĩ.
55003012	Kandi abosĩ abanzĩre erikwama engebe y'erikenga Nyamuhanga n'erimatikana na Kristo Yesu, basyendererĩbwa.
55003013	Nĩkwa bandu babi, n'abatebya, basyakanyirira eribya babi, ibakateba abandi n'erĩtebĩbwa ĩbobene.
55003014	Nĩkwa uwe ukwamirire omo myatsi eyo wakangĩrĩrĩbawa, n'eyo wĩkĩrĩrye ndeke. Kusangwa ũnasĩ abakangĩrĩrya bawe nga babya bahi.
55003015	Kandi ũnasĩ erĩtsũka omo bwana bwawe wabiriminya Amasako Abũyĩrĩre, awakatoka erikuha amenge w'erikutwala okw'ilamĩbwa busana n'erĩkĩrĩrya Kristo Yesu.
55003016	Kusangwa Amasako gosĩ Nyamuhanga yo wategekanayago. Kandi ali n'endũndĩ busana n'erĩkangĩrĩrya omwatsi w'ekwenene, kandi busana n'erikunga erihaba, kandi busana n'erihabula, n'erĩkangĩrĩrya abandu erikwama ekitunganene.
55003017	Neryo omundu wa Nyamuhanga ahĩkane, n'erĩtokesĩbwa erikola obuli mũbĩrĩ owene.
55004001	Ngakuhana embere sya Nyamuhanga n'embere sya Kristo Yesu, oyo wasyatswera abandu bosĩ, abaliho, n'ababirihola. Kandi ngabahana busana n'erĩhĩka lya Kristo n'Obwami buwe, nyiti.
55004002	Ũtũle Engulu Yowene yiwe, kandi uhatikane erĩtũlayo omo migulu yosĩ, oko mugulu mubi, kutse oko mugulu owene. Umĩnyĩsaye abandu bo ndeke, ukungebo, ũsĩkaye emitima yabo, n'erĩkangĩrĩryabo n'eriyibombeka ndeke.
55004003	Kusangwa omugulu asyasa isibendĩsyowa erĩkangĩrĩrya ly'ekwenene, nĩkwa basyakwama esyongumbu syabo, n'eriyibanira abakangĩrĩrya abakabũga ebĩnywa by'ekĩsehya.
55004004	Kandi basyabũnũkala okw'owa omwatsi w'ekwenene, n'erihulikirira emitsye y'ebihaniriro.
55004005	Nĩkwa uwe ũyĩtegaye omo myatsi yosĩ; ũyĩyĩnaye omw'iagalwa, kandi ukole omũbĩrĩ w'erĩtũla Engulu Yowene, ũberereraye ubugirire emĩbĩrĩ Nyamuhanga akuha.
55004006	Nĩkwa ĩngye, lino nyĩkĩsĩya ĩnakwa busana n'Engulu Yowene, n'endambĩ yage y'erigenda yabĩrĩhĩka.
55004007	Nabiriyitsinga ndeke omo matangwa, nabiribuga olugendo, nabĩrĩteya erĩkĩrĩrya lyo ndeke.
55004008	Kandi nabiribikirwa embĩta y'eritunganene eyo Mukama, Omũtswerĩ oyutunganene, asyamba oko Kiro ekyo. Kandi si busana nage ĩngyowene, nĩkwa asyahayo oko bosĩ abanzĩre eributuka liwe.
55004009	Ulenge kutsibu erĩnyĩhĩkako lũba.
55004010	Dema abirinyitswako, n'eriya eTesalonĩka, kusangwa abirianza emyatsi y'ekihugo kino. Kandi Kreske abiriya eGalatĩa, na Tĩto abiriya eDalmatĩa.
55004011	Lũka ĩyowene ali haguma nage. Wende Marĩko umulete haguma nawe, kusangwa anganyĩwatĩkya ndeke omo mũbĩrĩ.
55004012	Nĩkwa nabirituma Tĩkĩko y'eEfeso.
55004013	Ekiro wasyasa iwaleta erĩkotĩ ryage eryo nasĩga haguma na Karpo eTroa; kandi ulete ebitabu, nĩkwa kwilaba ulete ebitabu ebyasakawa oko ngobĩ.
55004014	Nĩkwa Alesandũro, omũhesĩ w'emiringa, mwanyikola nabi kutsibu, Omukama asyamuliha busana n'emĩbĩrĩ yiwe.
55004015	Ũyĩtegaye busana naye, kusangwa abya akalwa kutsibu n'erĩkangĩrĩrya lyetu.
55004016	Omugulu nayihanganira, sihabya mundu oyukanyimira, abosĩ mobanyitswako. Nyamuhanga kumbe siangaganzirabo omwatsi oyũ!
55004017	Nĩkwa Omukama mwanyimira, kandi mwamba amaka, kyaleka inatoka erĩtũlaganĩa Engulu Yowene, ebindi Bihanda byosĩ bitoke erĩowayo. Kandi monalamĩbwa oko buno bw'endale.
55004018	Neryo Omukama asyanyĩlamya kw'ekibi kyosĩ, n'erinyitwala buholo omo Bwami buwe bw'elubula. Neryo olukengerwa lubye ukw'iye busana na kera na kera. Amina.
55004019	Ũnyĩkereraye Pĩrĩsĩla na Akwĩla, n'abandu b'enyũmba ya Onesĩforo.
55004020	Erasto mwasĩgala eKorĩnto, kandi monasĩga Trofĩmo y'eMĩleto inialwere.
55004021	Ulenge kutsibu erĩmbĩkako embere w'omugulu w'eritsuku. Eũbũlo, akakũkeraya, na Pũde, na Lino, na Klaũdĩa, n'abandi balĩkyetu bosĩ bakakũkeraya.
55004022	Omukama abye n'omutima wawe. Olukogo lwa Nyamuhanga lubye n'ĩnywe bosĩ.
56001001	Ĩngye Paũlo, omugombe wa Nyamuhanga, n'omukwenda wa Yesu Kristo. Ĩngye nayisogawa, kandi natumawa erĩwatĩkya erĩkĩrĩrya ly'abandu Nyamuhanga ayĩsoga. Kandi erĩwatĩkyabo eriminya eky'ekwenene omo kisomo kyetu ky'erikenga Nyamuhanga.
56001002	Kihangane omo maha w'engebe y'erikota eyoNyamuhanga oyutebiha atulaga oko migulu ya kera-kera.
56001003	Nĩkwa oko mugulu arolere mwakũmbũla engebe eyĩ omo kĩnywa kiwe. Kandi mwamba ekĩnywa ekyo, nage ngabũgakyo ngoko Nyamuhanga Omũlamya wetu abirinyihana.
56001004	Ĩngye ngakusakira uwe Tĩto, omugala wage kũndũ omw'ĩkĩrĩrya lyetu; Nyamuhanga Tata, na Kristo Yesu Omũlamya wetũ, bakuhe olukogo n'obũholo.
56001005	Monakũsĩga eKrete busana n'erĩtegekama emyatsi eyasĩgalira, kandi busana n'erĩhĩra abakulu b'ekanisa omo buli mũyĩ, ngoko nakuhana.
56001006	Omukulu atolere iniabya butsira kahmira, abye na mũkalĩ muguma musa, n'abana buwe babye ababĩrĩkĩrĩrya Omukama, sibabye b'omwaga kutse abatekenga.
56001007	Kusangwa omukulu oyukasondola omũbĩrĩ wa Nyamuhanga, litolere iniabya butsira kahinira. Siabye oyukayiheka, kutse oyukahitana lũba, kutse eribya mũkũndĩrya, kutse w'omwaga, kutse oyuli n'omwĩso.
56001008	Nĩkwa abye oyũkakokaya abagenĩ, ĩnĩanzĩre ekibuya. Atolere iniabya oyukayihana, oyutunganene, oyũbũyĩrĩre, oyũkayĩtegaya.
56001009	Kandi abye oyukahamba ndeke ekĩnywa ky'ekwenene, ky 'erĩkangĩrĩrya lyetu. Neryo atoke erihana abandi omw'ikangĩrĩrya litunganene, kandi iniatoka erĩsmga abali n'obuhaka.
56001010	Kusangwa hali bangi abakapona n'eriteba abandi omo bĩnywa bitya-bitya, n'abandi ba kubo bakalũa oko Bayũda abakabana.
56001011	Litolere erĩhũneryabo, kusangwa bakatsandaya amalengekanĩa w'abandu ab'awandi manyũmba, ĩbakakangĩrĩrayabo ebitatolere, busana n'eribana endũndĩ yabo nyibi.
56001012	Omukrete muguma, omũmĩnyererĩ wabo, mwabũga ati, Abanya Krete nĩ babehĩ ebiro byosĩ, bali nga nyama nyibi sy'omolĩ, ni b'omururu, n'abagata.
56001013	Nĩkwa mwahulabo kwenene. Busana n'omwatsi oyũ, ukungebo kutsibu, ibatoka erĩsĩka omw'ĩkĩrĩrya litunganene.
56001014	Kandi sibakwame ebihaniriro by'Abayũda, kutse ebihano by'abandu ababĩrĩsĩganĩa omwatsi w'e kwenene.
56001015	Oko babuya, ebyosĩ ni bibuya. Nĩkwa oko batsandĩre n'abatĩkĩrĩrye, sihali kindu kibuya, kusangwa obũlengekania bwabo n'obunya-mutima bwabo byabiritsanda.
56001016	Bakabũga bati banasĩ Nyamuhanga, nĩkwa emĩbĩrĩ yabo ikamugana. Ibo ni nye, sibekenga, kandi sibatolere n'ahake busana n'obuli mũbĩrĩ owene.
56002001	Nĩkwa uwe, ũbũge emyatsi eyitolere erĩkangĩrĩrya eritunganene.
56002002	Ubwire abasyakulu uti sĩbakũnde, babye b'amenge, bayĩtegaye; babye abakalĩre omw'ĩkĩrĩrya, n'omo lwanzo, n'omw'ĩyĩyĩnĩa.
56002003	Kandi mubwire abakekulu, nabo nibya babye n'emibere eyikakenga Nyamuhanga, sibabye bakatonga abandu, kandi sibabye bakakũnda obwabũ, babye ĩbakakangĩrĩraya emyatsi mibuya.
56002004	Kandi bakangĩrĩraye abakalĩ balere erianza abĩba wabo, banze abana babo,
56002005	bayĩtegaye, babye bakayihigula oko bibi. Babye bakakola omũbĩrĩ w'eka, babye bagenge, bakenge abĩba wabo, neryo ekĩnywa kya Nyamuhanga sikitsumawe.
56002006	Kandi mulemba-lembe abalwana nibya, bayĩtegaye.
56002007	Nawe ubye kĩmĩnyĩsyo ky'emikolere mibuya, ũkangĩrĩraye eby'amenge, awate ko matebo.
56002008	Ũbũge ebĩnywa bitunganene, ebite kw'ekyangakungwa. Neryo enzĩgũ yawe iyahemuka, isiawite omwatsi mubi w'erĩbũga busana netu.
56002009	Mubwire abagombe, bowe abakama babo omo myatsi yosĩ, n'erĩtsemesyabo, kandi sibakube buhaka.
56002010	Kandi sĩbĩbe, nĩkwa bayĩkangaye ng'abandu babuya abateregula, batoke erĩowanĩa erĩkangĩrĩrya lya Nyamuhanga Omũlamya wetu omo byosĩ bakakola.
56002011	Kusangwa Nyamuhanga abĩrĩmĩnyĩkalya olukogo luwe, olukaleta erilama, busana n'abandu bosĩ.
56002012	Olukogo olo lukatutegeka luti, tugane emikolere eyitekenga Nyamuhanga, n'esyongumbu sy'ekihugo, luti, tũyĩtegaye, n'erikwama ekitunganene, n'erikenga Nyamuhanga omo mikolere yetu oko mugulu ono,
56002013	itukalindirira n'amaha g'omũyĩsa ekiro ky'obutseme, kandi tukalindirira erihuluka ly'olukengerwa lwa Nyamuhanga wetu mukulu, n'Omũlamya wetu, Yesu Kristo.
56002014	Kristo mwayiha busana netu erĩtũtongolya oko bibi byosĩ, n'erĩerya abandu busana naye ĩyowene-wene, abali n'omũhwa w'erikola emĩbĩrĩ yowene.
56002015	Ũbũge emyatsi eyĩ, kandi ũsĩkaye n'erikunga abandu n'ehamũlĩ yosĩ. Suleke mundu akakupona.
56003001	Wĩbũkaye abandu bawe, bayolobeke oko batabalĩ, n'ab'ehamũlĩ, n'erikengabo, kandi babye ĩbasĩkĩre erikola obuli mũbĩrĩ owene.
56003002	Kandi sibatsume mundu, sibalwe, bakangaye obwĩra, n'erĩkanganĩa omutima molo oko bandu bosĩ.
56003003	Kusangwa netu twabya bakĩrũ erĩmbere, isitulikenga, ĩtũkatebĩbawa. Twabya bakobe b'esyongumbu n'eby'erĩyĩtsemesya, eby'emĩsĩndo yosĩ, itukasiba omo myatsi mibi, n'eritsura, ĩtũkakwa abandi b'ekĩnĩga, n'erikwama obusu.
56003004	Nĩkwa omugulu obugenge bwa Nyamuhanga Omũlamya wetu, n'olwanzo luwe busana n'abandu byahuluka,
56003005	Nyamuhanga mwatũlamya. Si busana n'emĩbĩrĩ itunganene twakola, nĩkwa busana n'eriganyira liwe, Omũlĩmũ Abũyĩrĩre mĩakatweraya, kandi akatubuta bubya-buhya, n'erituha engebe nyihya-nyihya.
56003006	Nyamuhanga mwatũtũlĩrako ndeke-ndeke Omũlĩmũ Abũyĩrĩre, busana na Yesu Kristo Omũlamya wetu,
56003007	itwatoka eriyirwa mo batunganene busana n'olukogo luwe, n'eribana engebe y'erikota, eyo tũkahĩra kw'amaha.
56003008	Ekĩ nĩ kĩnywa ky'ekwenene. Kandi nyanzĩre ĩwabũga emyatsi eyĩ ndeke-ndeke, neryo ababĩrĩkĩrĩrya Nyamuhanga babye n'omũhwa w'erisiba bakakola emĩbĩrĩ yowene. Emĩbĩrĩ eyĩ ni mibuya kandi ikaleta omugaso oko bandu.
56003009	Nĩkwa usage emyatsi mĩkĩrũ y'obuhaka, n'eriahula amena w'aboso-kulu, n'erinegena, n'erilwa busana n'Emigambo. Emyatsi eyĩ ni ya busa, siyiwite ndũndĩ.
56003010	Omundu oyukaleta obuhaka busana n'erĩkangĩrĩrya lyawe, umukunge esyongendo ĩbĩrĩ, neryo iwamugana.
56003011	Kusangwa ũnasĩ k'omundu ng'oyũ atsandĩre, kandi ebibi biwe bĩkamũsĩnga.
56003012	Ekiro nasyakutumira Artema kutse Tĩkĩko, ulenge kutsibu erĩnyĩhĩkako eNĩkopolĩ, kusangwa nabirisoha erisibayo oko mugulu w'eritsuku.
56003013	Ulenge kutsibu eritsindika embũyĩ ye Zenasĩ na Apolo omo nzira yabo. Ũlebaye sibabule kindu.
56003014	Kandi abandu betu bige erisiba erikola emĩbĩrĩ yowene, n'erĩwatĩkya ahali obwaga, ibabya bandu b'endũndĩ.
56003015	Abandu bosĩ abali haguma nage bakakũkeraya. Ũkeraye abatwanzĩre omw'ĩkĩrĩrya Engulu Yowene. Olukogo lwa Nyamuhanga lubye nenyũ, ĩnywe bosĩ.
57001001	Ĩngye Paũlo, omundu w'omũlĩkĩ busana na Kristo Yesu, haguma na Tĩmoteo mũlĩkyetu. Oko mwanze wetu Fĩlemono, oyukakola omũbĩrĩ haguma netu,
57001002	N'oko mũlĩkyetu w'obũkalĩ, ye Afĩa, n'oko mũsĩrĩkanĩ mũlĩkyetu ye Arkipo, n'oko kanĩsa eyĩkahĩndana omo nyũmba yawe.
57001003	Olukogo, n'obuholo bibye nawe, bĩkalũa uku Nyamuhanga, Tata wetu, n'Omukama Yesu Kristo.
57001004	Emigulu yosĩ ngakwibuka n'erikwahula omw'isaba lyage, kandi ngaha Nyamuhanga wage ewasĩngya emigulu yosĩ.
57001005	Kusangwa ngowa engulu y'olwanzo lwawe, n'erĩkĩrĩrya lyawe, ebyo uwite busana n'Omukama Yesu, n'akandi busana n'abandu bosĩ ba Nyamuhanga.
57001006	Kandi ngasaba nyiti, erisangira ly'erĩkĩrĩrya lyawe lĩkandĩsyawatĩkya eriminya ebyosĩ ebyo muwite busana na Kristo.
57001007	Nabiritsema kutsibu busana n'olwanzo lwawe, kandi lwabĩrĩnyĩkĩranĩa. Kandi mũlĩkyetu, wabĩrĩsũnga-sũnga emitima y'abandu ba Nyamuhanga.
57001008	Neryo nomo nangabya n'ehamũlĩ omwisi wa Kristo erikuhamula erikola ekitolere,
57001009	nĩkwa busana n'olwanzo, ngakũbũlaya, ĩngye Paũlo mũsyakulu, kandi lino indi mundu w'omũlĩkĩ busana na Kristo Yesu.
57001010	Ngabũlaya busana n'omwana wage omo kisomo, ye Onesĩmo, oyo nabuta omwisi wa Kristo, inyine omo mũlĩkĩ.
57001011	Erĩmbere abya mundu buyira busana nawe, nĩkwa lino ni mundu w'endũndĩ busana n'ĩtwe bosĩ.
57001012	Ngamũsũbaya uk'uwe, oyo nyĩhĩrĩre oko mutima wage.
57001013	Kandi nabya nyanzĩre iniabya haguma nage erinyikolera omo mwanya wawe omugulu indi omo mũlĩkĩ busana n'Engulu Yowene.
57001014	Nĩkwa sinabya nyanzĩre erikola omwatsi oyũ ute walĩga, neryo obubuya bwawe sibubye bũkakũnwa, nĩkwa busana n'erianza lyawe.
57001015	Mbino erĩkũlũako lya Onesĩmo oko katambĩ kake likandisyaleka iniabya nawe ebiro byosĩ.
57001016	Iniabya kuwe butsira ng'omukobe. Nĩkwa abye ĩnĩalabĩre omukobe, abye nga mũlĩkyetu mwanze. Ali atya busana nage kutsibu, nĩkwa kwilaba abya atya uk'uwe, oko mubiri, n'oko Mukama.
57001017	Wamanyiganza ngoko tũsangĩre omo mũbĩrĩ, ũmũkokaye ngoko wanganyĩkokya.
57001018	Nĩkwa amabya abirikukola nabi, kutse ali m'omwĩnda wawe, unganzire by'oko ng'ebyage.
57001019	Ĩngye Paũlo ngasaka ebĩ omo byala byage nyiti, Ĩngye nasyatũhabyo nĩkwa ngakwĩbũkaya ngoko uli n'omwĩnda wage busana n'engebe yawe.
57001020	Ega, mũlĩkyetu, ngakũbũlaya omwisi w'Omukama, ũsũngasũnge omutima wage omwisi wa Kristo.
57001021	Ngasaka ebarua eyĩ inabiriminya ngoko ũkandĩowa, kusangwa nyĩnasĩ ngoko ukandisyakola ndeke kwilaba ebyo ngakubwira.
57001022	Kandi ũkokotaye aho nangagotsera; kusangwa indi n'amaha nyiti, Nyamuhanga asyanyĩsũbya eyo muli busana n'erisaba lyenyũ.
57001023	Epafra, oyũbohĩre haguma nage, busana na Kristo Yesu, akakũkeraya.
57001024	Kandi Marĩko, na Arĩstarĩko, na Dema, na Lũka, abo tukakola nabo omũbĩrĩ, bakabakeraya.
57001025	Olukogo lw'Omukama Yesu Kristo, lubye haguma n'ĩnywe bosĩ.
58001001	Nyamuhanga kera mwabũga n'abotata-kulu betu omo bĩnywa by'abamĩnyererĩ, esyongendo nyingi n'omo syonzira mĩsĩndo-mĩsĩndo.
58001002	Nĩkwa omo biro ebĩ by'enyũma-nyũma abĩrĩbũga netu busana n'Omugala wuwe. Nĩkwa Nyamuhanga mwahangika omo byala by'Omugala wuwe ekihugo n'ebyosĩ ebiri omo kyanya. Kandi Nyamuhanga abĩrĩhĩra Omugala wuwe eribya omwenye myatsi yosĩ.
58001003	Omugala akakangabasanaya n'olukengerwa lwa Nyamuhanga. Kandi iye ni kiminyikalo kwenene ky'eribyaho lya Nyamuhanga. Kandi akahanganaya emyatsi yosĩ y'ekihugo n'ey'ekyanya omo kĩnywa ky'obũtokĩ buwe. Neryo abere abĩerya ebibi busana n'abandu, mwĩkala oko luhande lw'amali lwa Nyamuhanga Omwenye Obukulu Owendata kutsibu.
58001004	Neryo Mugala mwabya mukulu kwilaba abamalaĩka, ngoko erĩna liwe eryo ni rikulu kwilaba ery'abamalaĩka.
58001005	Kusangwa Nyamuhanga mwabwira omũlaĩka wahi na kera ati, Uli Mugala wage, Namakubuta mũnabwĩre. N'akandi ati, Nasyabya Ĩse wuwe, Naye asyabya Mugala wage.
58001006	Kandi omugulu Nyamuhanga abya akaleta akambere kuwe omo kihugo, mwabũga ati, Abamalaĩka bosĩ ba Nyamuhanga bamũramaye.
58001007	Neryo Nyamuhanga mwabũga busana n'abamalaĩka ati, Nyamuhanga akayira abamalaĩka buwe mo mahunga, Kandi akayira abagombe buwe mo birimi by'omuliro.
58001008	Nĩkwa Nyamuhanga akabũga busana n'Omugala ati, Ekĩtũmbĩ kyawe ky'obwami, uwe Nyamuhanga, ni kya kera na kera, Ukatabala oko bwami bw'erĩbanza.
58001009	Wabirianza eritunganene, ũkakwa ebibi by'obusu; Kikaleka Nyamuhanga, ye Nyamuhanga wawe akayisoga we. Kandi abĩrĩkũtũlĩra kw'obutseme bw'erĩsĩkya kwilaba eryo aha abalĩkyenyũ.
58001010	Kandi ati, Uwe Mwami Mukulu, erĩmbere mowahĩra ekibanza ky'ekihugo. N'olubula nĩ mũbĩrĩ w'ebyala byawe.
58001011	Ebyosĩ ebyo byasyabulirayo, nĩkwa uwe wasyabyaho N'ebyosĩ ebyo byasyakula ng'olukimba,
58001012	Kandi wasyalĩngabyo ng'erĩkotĩ, Byasyahĩndũkĩbwa ng'olukimba. Nĩkwa uwe une ngoko wabya. N'emyaka yawe siyendisyahwa.
58001013	Nĩkwa Nyamuhanga mwabwira omũlaĩka wahi na kera ati, Wĩkale oko luhande lwage lw'amali, Erĩhĩka aho nasyahĩrĩra esyonzĩgũ syawe Omo kĩtũmbĩ ky'ebisando byawe.
58001014	Kandi abamalaĩka bosĩ sĩ bĩrĩmũ ebikakolera Nyamuhanga kwehĩ? Sibetumawa na Nyamuhanga erĩwatĩkya abo abasyabana erilama kwehĩ?
58002001	Busana n'omwatsi oyũ, litolere ĩtwateya ndeke ebyo twabĩrĩowa, tukasyayihengeka, tũkalũa oko kwenene.
58002002	Kusangwa ekĩnywa ekyabũgawa n'abamalaĩka mokyahangana ndeke, n'obuli ĩlolo n'erĩtendĩowa mobyasuyirwa ngoko litolere.
58002003	Netu twasyabala tuti twamapona erilama lĩnene ringaha kwehĩ? Omukama mwatsũka erĩtũla engulu y'erilama erĩ, neryo abamowa mobahanganĩayo ndeke.
58002004	Kandi Nyamuhanga mwatũlago haguma nabo iniakakola ebiminyikalo, by'obũtokĩ, n'eby'eriswekera, n'ebitiko-tiko mĩsĩndo-mĩsĩndo. Kandi mwaha olũsũnzo lw'Omũlĩmũ Abũyĩrĩre ng'erisonda liwe.
58002005	Kusangwa Nyamuhanga mwatahĩra abamalaĩka mo bakama b'ekihugo ekyo abya akandihangika, ekyo tukahula.
58002006	Kusangwa kĩsakĩre kiti, Ko mundu nĩkĩ kwehĩ? uti ukamwibuka kwehĩ? Kutse omwana w'omundu nindi kwehĩ? uti ukamutsomana kwehĩ?.
58002007	Wabirimuyira mo muke oko bamalaĩka busana n'akatambĩ kake; Kandi wabĩrĩmũsĩngya omo lukengerwa n'erĩsĩkya ly'Omwami, Wabĩrĩmũhĩra mo mũtabalĩ oko myatsi wahangika,
58002008	Wabĩrĩhĩra emyatsi yosĩ omo hamũlĩ yiwe. Kusangwa omugulu ahĩra emyatsi yosĩ omo hamũlĩ yiwe, mwatasĩganĩa kindu ekite omo hamũlĩ yiwe. Nĩkwa lino situlitwalangira emyatsi yosĩ omo hamũlĩ yiwe.
58002009	Nĩkwa tukalangira Yesu, oyo wayirawa mo muke oko bamalaĩka busana n'akatambĩ kake, iniatoka omo lukogo lwa Nyamuhanga erihola busana n'abandu bosĩ. Neryo Yesu busana n'eriagalwa liwe ly'oluholo, abiribana olukengerwa n'erĩsĩkya ly'Omwami.
58002010	Kusangwa lyabya litolere busana na Nyamuhanga, oyo wahangika ebindu byosĩ n'oyũkategaya ebindu byosĩ, eriyira Yesu mo mundu oyũhĩkene busana n'eriagalwa liwe. Neryo Yesu oyo wakokotaya erilama lyabo, atoke erireta abana bangi erisangira olukengerwa luwe.
58002011	Kusangwa oyukahigula n'abakahigulawa bawite Tata muguma; busana n'omwatsi oyũ, Yesu sialibana esĩsonĩ eriahulabo mo bagala babo,
58002012	ati, Nasyakanganĩa erĩna lyawe oko bagala betu, Nasyakwimbira n'erikupipa embere w'endeko yosĩ.
58002013	N'akandi ati, Nasyayiketera Nyamuhanga. N'akandi ati, Ĩngye yono n'abana abo Nyamuhanga abirimba.
58002014	Neryo kusangwa abana ni bandu b'omubiri n'omusasi, Yesu ĩyowene mwĩmya omubiri n'omusasi ng'abo. Mwakola atya iniatoka omo luholo luwe erĩherya Satanĩ oyo wabya n'obũtokĩ bw'oluholo.
58002015	Kandi iniatoka eribohola abosĩ ababya ng'abakobe omo biro byabo byosĩ busana n'eriubaha oluholo.
58002016	Kusangwa kwenene si bamalaĩka bo akawatĩkaya, nĩkwa kĩsakĩre kiti, Akawatĩkaya abana ba Abrahamũ.
58002017	Kyaleka Yesu iniayirwa ng'abalĩkyabo omo myatsi yosĩ, kandi iniatoka eribya omũhererĩ mukulu oko bahererĩ bosĩ oyukaganyira, n'oyuteregula omo mũbĩrĩ wa Nyamuhanga, ebibi by'abandu bibuyirawe.
58002018	Kusangwa iye abiriagalwa omw'irengwako, akatoka erĩwatĩkya abakalengawako.
58003001	Neryo balĩkyetu, bana ba Nyamuhanga, abo Nyamuhanga abirikira nibya, mũganĩraye ndeke Yesu, omukwenda n'omũhererĩ mukulu oko bahererĩ bosĩ, ow'emyatsi eyo tũkĩkĩrĩraya.
58003002	Yesu abya butsira eriregula uku Nyamuhanga, ngoko Musa naye abya butsira eriregula omo nyũmba yosĩ ya Nyamuhanga.
58003003	Nĩkwa Yesu atolere eribana olukengerwa lunene kwilaba Musa, ngoko mũhĩmbĩ w'enyũmba akasĩkĩbawa kwilaba enyũmba.
58003004	Kusangwa obuli nyũmba ĩkahĩmbawa n'omundu, nĩkwa Nyamuhanga nĩ mũhĩmbĩ w'emyatsi yosĩ.
58003005	Neryo Musa abya butsira eriregula ng'omugombe omo nyũmba yosĩ ya Nyamuhanga; Musa mwatũla emyatsi eyo Nyamuhanga akasyabũga enyũma.
58003006	Nĩkwa Kristo abya butsira eriregula ng'Omugala oyũkategaya enyũmba ya Nyamuhanga. Netu tuli enyũmba eyo, twamahanda omutima, kandi tukayiketera n'eriyihalamba omo maha wetu.
58003007	Neryo, ngoko Mũlĩmũ Abũyĩrĩre akabũga ati, Lero mũnabwĩre, mwamowa omulenge wuwe,
58003008	Sĩmũkalaye emitima yenyũ ng'omugulu bayisamambula uku Nyamuhanga. Ng'ekiro balengawako omo mbwarara.
58003009	Eyo abotata wenyũ banyĩsĩsĩrĩraya n'erinyirengako. Mobalangira emĩbĩrĩ yage emyaka makũmĩ ani.
58003010	Neryo monahitana oko bandu abo, Monabũga nyiti, Bakatala ebiro byosĩ omo mitima yabo; Sibetaminya esyonzira syage.
58003011	Monalahĩrya omw'ihitana lyage nyiti, Sibendisyingira omo kihugo ekyo, ekyo nangaherebo eriluhuka.
58003012	Neryo balĩkyetu, mũtegaye, sihabye mundu muguma omo katĩkatĩ kenyũ, ow'omutima mubi n'ow'erĩtendĩkĩrĩrya, ebikaleka akalũa uku Nyamuhanga oyuliho.
58003013	Nĩkwa mũsĩkanaye emitima omugulu bukinahulawa mũnabwĩre, hakasyabya omundu muguma omo katĩkatĩ kenyũ akatebĩbwa n'ebibi n'erĩkalya omutima wuwe.
58003014	Kusangwa twabirisangira uku Kristo, twamasĩka ndeke omw'iyiketera lyetu erĩhĩka oko ndũlĩ.
58003015	Ngoko Amasako akabũga ati, Mũnabwĩre mwamowa omulenge wuwe, Sĩmũkalaye emitima yenyũ ng'omugulu bayisamambula uku Nyamuhanga.
58003016	Kusangwa ni bahi abowa Nyamuhanga, n'eriyisamambula ukw'iye kwehĩ? Kwenene si ba bosĩ abalũa eMĩsĩrĩ haguma na Musa kwehĩ?
58003017	Nyamuhanga ahitana uku bahi oko myaka makũmĩ ani kwehĩ? Si ba bandu abakola ebibi abahwera omo mbwarara kwehĩ?
58003018	Mwatahula abagana erĩowa kwehĩ omugulu alahĩrĩraya ati, Sibendisyingira n'ahake omw'iluhuka liwe.
58003019	Neryo tukalangira ko bataluka eriingira busana n'erĩtendĩkĩrĩrya lyabo.
58004001	Nyamuhanga abirituha endagane y'eriluhuka liwe. Neryo tubahe hakasyabya omuguma g'ũkw'ĩnywe oyukabula eriingira omw'iluhuka eryo.
58004002	Kusangwa Engulu Yowene moyatũhĩkako ngoko yahĩka kubo; nĩkwa ekinywa ekyo bowa mokitetawatĩkyabo kusangwa mobagana erĩkĩrĩryakyo.
58004003	Nĩkwa ĩtwe twĩkĩrĩraya tukingira omw'iluhuka lya Nyamuhanga; ngoko kĩsakĩre kiti, Monalahĩrya omw'ihitana lyage nyiti, Sibendisyingira omo kihugo ekyo aho nangaherebo eriluhuka. Mwabũga atya nomo emĩbĩrĩ yiwe yanahwa oko mugulu ahangika ekihugo.
58004004	Kusangwa kĩbũgĩre ehandi busana n'ekiro ky'ebirinda kiti, Nyamuhanga mwaluhuka oko kiro ky'ebirinda oko mĩbĩrĩ yiwe yosĩ akola.
58004005	Kandi busana n'omwatsi oyũ ati, Sibendisyingira omo kihugo ekyo aho nangaherebo eriluhuka.
58004006	Neryo abakangĩrĩrĩbawa Engulu Yowene erĩmbere mobatingira omw'iluhuka eryo busana n'erĩtendĩkĩrĩrya. Nĩkwa abandi bakingira omw'iluhuka eryo.
58004007	Neryo Nyamuhanga akahula kandi ekiro ati, Mũnabwĩre. Enyũma w'ebiro bingi Nyamuhanga mwabũga omo bĩnywa bya Dawĩdĩ ati, Lero mũnabwĩre, mwamowa omulenge wuwe, Sĩmũkalaye emitima yenyũ.
58004008	Kusangwa kumbe Yosũa aha abandu eriluhuka lya Nyamuhanga, kumbe Nyamuhanga siangasyahula ekindi kiro enyũma w'aho.
58004009	Neryo hane eriluhuka busana n'abandu ba Nyamuhanga eriri ng'eriluhuka ly'eSabato.
58004010	Kusangwa oyukingira omw'iluhuka lya Nyamuhanga naye akaluhuka oko mĩbĩrĩ yiwe, ngoko Nyamuhanga aluhuka oko mĩbĩrĩ yiwe.
58004011	Neryo tuyitsinge kutsibu eringira omw'iluhuka eryo. Sihabye omundu oyukagana erĩowa ngoko bakola, n'eritaluka eriingira mulyo.
58004012	Kusangwa ekĩnywa kya Nyamuhanga kiriho, kandi kinemukola omũbĩrĩ, kandi kĩtwĩre kwilaba omũyalĩ owawite amoya abiri. Kikatsimita erĩhĩka okw'igaba omutima n'ekĩrĩmu; kandi erĩhĩka okw'igaba esyonungo n'omungoso. Kandi kikatoka eritswera erisonda n'amalengekanĩa g'omutima.
58004013	Sihali ekĩhangĩkĩre ekĩbĩsamĩre uku Nyamuhanga. Nĩkwa ebyosĩ bisanzukere, kandi biminyikere omo meso wa Nyamuhanga. Kandi twasyayĩkangya ukw'iye.
58004014	Tuhambe ndeke emyatsi eyo twabĩrĩkĩrĩrya, kusangwa tuwite omũhererĩ mukulu oko bahererĩ bosĩ, oyo wabirilaba omo lubula, Ye Yesu Mugala wa Nyamuhanga.
58004015	Kusangwa omũhererĩ wetu mukulu oko bahererĩ bosĩ si mundu oyũtetũkwĩra obũlĩge omo bolo-bolo bwetu. Nĩkwa tuwite omũhererĩ mukulu oko bahererĩ bosĩ oyo walengawako omo myatsi y'emĩsĩndo yosĩ eyikatulengako netu, nĩkwa mwatakola ebibi.
58004016	Neryo tuyitwale hakũhĩ n'obwĩranda oko kĩtũmbĩ ky'obwami kya Nyamuhanga, ahali olukogo. Tutoke eribana eriganyira, kandi twangirire olukogo lw'erĩtũwatĩkya oko mugulu w'obwaga.
58005001	Obuli mũhererĩ mukulu oko bahererĩ bosĩ akayisogawa omo katĩkatĩ k'abandu, akahĩrawa erikolera Nyamuhanga busana n'abandu. Naye akaha olũsũnzo n'amahere busana n'ebibi.
58005002	Akatoka erikola lyolo-lyolo n'abandu abatasĩ kindu n'abakatala, kusangwa naye ni molo nibya.
58005003	Neryo litolere iniahera amahere busana n'ebibi biwe ngoko akaherera ebibi by'abandu.
58005004	Kandi sihali omundu oyukayisoga erĩsĩkĩbwa ng'omũhererĩ mukulu oko bahererĩ bosĩ, nĩkwa ni Nyamuhanga oyukabirikira omundu busana n'omũbĩrĩ oyũ, ngoko abirikira Harũnĩ.
58005005	Litya Kristo mwatayĩhamya eribya mũhererĩ mukulu oko bahererĩ bosĩ, nĩkwa Nyamuhanga mwamubwira ati, Uli Mugala wage, Namakubuta mũnabwĩre.
58005006	Kandi mwabũga ehandi ati, Uli mũhererĩ kera na kera Ng'omuhanda w'obũhererĩ bwa Melkĩsedekĩ.
58005007	Omugulu Yesu abya eno ng'omundu, mwasaba n'eriremba-lemba uku Nyamuhanga, omw'ilakirira n'emĩsonĩa, ukw'oyo abya n'amaka w'erĩmũlamya oko luholo, kandi Nyamuhanga mwamowa busana n'obugenge buwe.
58005008	Nomo anabya Mugala wa Nyamuhanga, mwiga erĩowa omo myatsi agalawamo.
58005009	Kandi abere abiyirwa m'oyũhĩkene, mwabya nzũko y'erilama erya kera na kera busana n'abosĩ abakamowa.
58005010	Nyamuhanga mwamwahula mo mũhererĩ mukulu oko bahererĩ bosĩ omo muhanda wa Melkĩsedekĩ.
58005011	Busana n'omwatsi oyũ tuwite bingi by'erĩbũga, kandi bĩkalĩre erĩbamĩnyĩsyabyo, kusangwa mwabiribya n'obũtowa.
58005012	Kusangwa manga-hano ĩnywe mwangabere abakangĩrĩrya, kwesĩ mwangaswakangĩrĩrĩbwa emyatsi y'erĩmbere y'ebĩnywa bya Nyamuhanga. Mukinatolere amabere butsira akalyo.
58005013	Kusangwa oyukalya amabere akine mwana, isialiabegera ebĩnywa by'eritunganene.
58005014	Nĩkwa akalyo ni k'abandu bakulu, ababirikola n'erĩgĩsĩbwa omo myatsi mingi, ibabiritoka erisombola ekibuya n'ekibi.
58006001	Neryo tugende embere omo myatsi eyĩhĩkene, tũsĩganaye erĩkangĩrĩrya ly'erĩtsũka ly'engulu ya Kristo. Situsibe omo myatsi eyĩ y'ekibanza: eribinduka n'erireka ebibi by'emĩbĩrĩ y'obusa, n'erĩkĩrĩrya uku Nyamuhanga,
58006002	n'erĩkangĩrĩrya ly'erĩbatĩsya mũsĩndo-mũsĩndo, n'ery'erĩhĩra kw'ebyala, n'erĩlũbũka ly'abaholĩ, n'eritswera lya kera na kera.
58006003	Netu twasyakola tutya, n'erilaba embere, Nyamuhanga amalĩga.
58006004	Kusangwa siritokekene erĩsũbya abandu b'okw'ibinduka, ababiritoga kwenene. Kusangwa babya erĩmbere omo kyakakala kya Nyamuhanga. Babirirenga olũsũnzo lw'elubula, kandi babirisangira oko Mũlĩmũ Abũyĩrĩre.
58006005	Kandi babirirenga ebibuya by'ekĩnywa kya Nyamuhanga, kandi babirirenga obũtokĩ bw'omugulu owakandisyasa.
58006006	Neryo bamabitoga, siryetokekana kubo eriswabinduka n'erireka ebibi kusangwa bakaswabamba Omugala wa Nyamuhanga oko musalaba, n'eriswamuhemula.
58006007	Nyamuhanga akatsumula ekitaka ekikabana embũla eyikawa kukyo engendo nyingi, ekitaka ekyo kĩkalasaya esyombuto syowene busana n'abakalima kukyo.
58006008	Nĩkwa ekitaka ekyo kyamalasya amahwa n'amatolũ, sikiwite ndũndĩ. Kiri hakũhĩ n'eritakirwa na Nyamuhanga, n'endũlĩ yakyo nĩ'hĩsĩbwa.
58006009	Nomo twangabũga tutya, abanze, nĩkwa busana nenyũ, tũnasĩ ndeke ngoko munawite emyatsi yowene eyikakwama erilama.
58006010	Kusangwa Nyamuhanga sialikola ekitatunganene. Siangibirirwa omũbĩrĩ wenyũ, n'olwanzo olo mwakangaya busana naye, imwabirikolera, kandi mukinakolera abandu ba Nyamuhanga.
58006011	Kandi twanzĩre kutsibu obuli mundu g'ũkw'ĩnywe akangaye omũhwa wuwe erĩhĩka oko ndũlĩ, n'erĩberererya amaha wuwe.
58006012	Tuti simubye n'obũtowa nĩkwa mubye ĩmũkagerereraya abĩkĩrĩraya n'erĩyĩyĩnĩa n'eriangirira ebyo Nyamuhanga alaga.
58006013	Kusangwa omugulu Nyamuhanga alaga Abrahamũ, mwayĩlahĩryako, kusangwa sihabya ogundi mukulu ukw'iye w'erĩlahĩryako.
58006014	Mwabũga ati, Kwenene nasyakutsumula, kandi kwenene nasyakanyĩrĩrya abana bawe.
58006015	Abrahamũ mwalindirira n'eritindaluha, neryo mwasunga ebyo Nyamuhanga alaga.
58006016	Kusangwa abandu bakalahĩraya oko mundu mukulu kubo, kandi erĩlahĩrya likabuga obuhaka.
58006017	Litya Nyamuhanga abya anzĩre erĩkangya abalagawa ngoko ate angabindula eriyisoha liwe, neryo mwalahĩrya kulyo.
58006018	Neryo hali myatsi ĩbĩrĩ eyĩ eyitetoka eribinduka, kandi Nyamuhanga sialitoka eribiha muyo. Busana n'emyatsi eyĩ, tukahanda emitima yo kutsibu, ĩtwe twabirisagira uku Nyamuhanga, tuhambe ndeke amaha awabĩrĩhĩrwa embere syetu.
58006019	Tuwite amaha aya awakasĩkaya emitima yetu. Amaha aya ni w'ekwenene, asĩkĩre, kandi akingira enyũma w'ekĩsũkũlĩryo ky'eHekalũ,
58006020	aho Kristo abiriingira busana netu, iniabiribya mũhererĩ mukulu oko bahererĩ bosĩ, wa kera na kera omo muhanda wa Melkĩsedekĩ.
58007001	Melkĩsedekĩ oyũ, abya mwami w'eSalemũ, kandi abya omũhererĩ wa Nyamuhanga Owendata Kutsibu. Neryo omugulu Abrahamũ abya akasubula akalũa eyo ayĩtĩra abami, mwahĩndana na Melkĩsedekĩ naye mwamutsumula.
58007002	Kandi Abrahamũ mwamugabira ekihande kiguma eky'omw'ĩkũmĩ ky'ebyosĩ. Erĩna lya Melkĩsedekĩ riti, Omwami W'eritunganene; kandi abya mwami w'eSalemũ, erĩna liti, Omwami w'Obuholo.
58007003	Melkĩsedekĩ siabya awite ĩse, isiawite nyĩnya isiawite abotata-kulu, isiawite omugulu abutawa kutse erihwa ly'engebe. Nĩkwa ahangikawa ng'Omugala wa Nyamuhanga. Akabya mũhererĩ ebiro byosĩ.
58007004	Nĩkwa mũlebaye ngoko mundu oyũ abya mukulu. Abrahamũ, tata-kulu, mwamuha ekihande kiguma ky'omw'ĩkũmĩ ky'ebindu ebyo ahũnga.
58007005	Kandi abana ba Lawĩ abali bahererĩ bakahanawa omo Migambo erĩmya ekihande kiguma ky'omw'ĩkũmĩ oko bandu abali b'ekihanda kyabo, nomo bangabya b'olubuto lwa Abrahamũ.
58007006	Melkĩsedekĩ mwatabya w'ekihanda kyabo, nĩkwa mwĩmya ekihande kiguma ky'omw'ĩkũmĩ uku Abrahamũ, kandi mwatsumula omwenye ndagane ya Nyamuhanga.
58007007	Nĩkwa butsira buhaka omundu muke akatsumulawa n'omukulu.
58007008	Abahererĩ ni bandu bakahola nĩkwa bakahamba ekihande kiguma ky'omw'ĩkũmĩ. Nĩkwa kĩsakĩre ko Melkĩsedekĩ oyuliho, mwĩmya ekihande kiguma ky'omw'ĩkũmĩ.
58007009	Kandi omundu anganabũga ati, omugulu Abrahamũ aliha ekihande kiguma ky'omw'ĩkũmĩ, ye Lawĩ (oyũkĩmayakyo) naye mwalihakyo.
58007010	Kusangwa Lawĩ abya isialiabutwa, abya iniakine omo mubiri wa Abrahamũ omugulu Melkĩsedekĩ ahĩndana naye.
58007011	Kumbe erĩhĩkana lyatokekana busana n'omũbĩrĩ w'obũhererĩ bwa Lawĩ, kusangwa Emigambo yahabawa n'abandu ba Ĩsraelĩ haguma n'obũhererĩ bwa Lawĩ, kumbe sihangabya obwaga bw'erĩhanganĩa ogundi mũhererĩ oko muhanda wa Melkĩsedekĩ oyute w'ekihanda kya Harũnĩ.
58007012	Kusangwa omugulu obũhererĩ bukabindulawa, litolere eribindula Emigambo nibya.
58007013	Kandi Omukama wetu, oyukahulawa omo myatsi eyĩ, abya w'ekindi kihanda ky'Abayũda. Kandi sihali mundu w'ekihanda ekĩ oyo wabya akahera amahere oko kiherero.
58007014	Kusangwa kyasĩbwe ndeke kw'Omukama wetu ni w'omo kihanda kya Yũda. Musa mwatahula abahererĩ omo kihanda ekĩ.
58007015	Omwatsi akũmayĩre ndeke ngoko ogundi mũhererĩ abirihuluka, oyuli nga Melkĩsedekĩ.
58007016	Mwatayirwa mo mũhererĩ omo bihano by'abandu, nĩkwa mwabya mũhererĩ omo bũtokĩ bw'engebe eyitendisyahwa.
58007017	Kusangwa kĩkatũlawa busana naye kiti, Uli mũhererĩ kera na kera ng'omuhanda w'obũhererĩ bwa Melkĩsedekĩ.
58007018	Kusangwa ekihano ky'erĩmbere kĩkalũsĩbawaho busana n'obolo bwakyo, kandi sikiri n'endũndĩ.
58007019	Kusangwa Emigambo ya Musa moyĩtahĩkanĩa kindu. Nĩkwa lino amaha awalengĩre abiriretwa; kandi busana nago tukasegera hakũhĩ na Nyamuhanga.
58007020	Kandi hali erĩlahĩrya lya Nyamuhanga.
58007021	Kusangwa abandi bahererĩ mobahĩrwaho butsira erĩlahĩrya. Nĩkwa Yesu mwahĩrwa mo mũhererĩ n'erĩlahĩrya, kusangwa Nyamuhanga mwamubwira ati, Omwami Mukulu abĩrĩlahĩrya, Isiendĩsyakũbyalyo ati, Uli mũhererĩ kera na kera.
58007022	Ekĩ kikatuma ndeke Yesu iniabya muwato w'endagane eyĩlabĩre eyindi.
58007023	Kandi abahererĩ ba kera babya bangi kusangwa babya bakahola isibetoka erikola omũbĩrĩ w'ebiro byosĩ.
58007024	Nĩkwa Yesu kusangwa akakota syalĩũmbaya erikola omũbĩrĩ wuwe w'obũhererĩ.
58007025	Busana n'ekyo akatoka erĩlamya lino n'ebiro byosĩ abakahĩka uku Nyamuhanga busana naye. Kandi akakota busana n'erisabirabo.
58007026	Kusangwa Yesu yo Mũhererĩ Mukulu oko bahererĩ bosĩ, oyutolere. Kandi abũyĩrĩre, oyute ko mwatsi, oyute ko kibi, oyo wabirihigulwa oko bakola-nabi, n'erĩhamĩbwa endata oko matũkũ.
58007027	Yesu siali ng'abandi bahererĩ bakulu oko bahererĩ bosĩ. Ibo bakahera amahere ebiro byosĩ busana n'ebibi byabo, n'akandi busana n'ebibi by'abandu. Kusangwa Kristo mwahera obuhere bo ngendo nguma nyisa omugulu ayiha.
58007028	Kandi Emigambo ya Musa ĩkahĩra abandu abali bolo, ng'abahererĩ bakulu oko bahererĩ bosĩ. Nĩkwa ekĩnywa ekyalahĩrĩbawa mokyahĩka enyũma w'Emigambo, kĩkahĩra Omugala, oyo wayirawa ahĩkene, erĩhĩka na kera.
58008001	Neryo enzumwa y'omwatsi tũkabũga yeyĩ: tuwite omũhererĩ mukulu oko bahererĩ bosĩ w'omũsĩndo oyũ. Ĩkere oko luhande lw'amali lw'ekĩtũmbĩ ky'Omwenye Obukulu omo lubula.
58008002	Omũhererĩ mukulu oko bahererĩ bosĩ oyo, akakola omũbĩrĩ ahabũyĩrĩre, n'omo Hema y'ekwenene eyo Mukama ahanda, butsira bandu.
58008003	Obuli mũhererĩ mukulu oko bahererĩ bosĩ, akahamulawa erihera olũsũnzo n'amahere uku Nyamuhanga. Neryo kitolere omũhererĩ mukulu oko bahererĩ bosĩ oyũ iniabya n'ekindu ky'eriha uku Nyamuhanga.
58008004	Kumbe alibya muna-kihugo, kumbe siangabere mũhererĩ n'ahake. Kusangwa hali abahererĩ abakaha olũsũnzo uku Nyamuhanga ng'Emigambo ko yikategeka.
58008005	Bakakola omo kĩsosekanĩo n'omo kyũtsũtsũ ky'emyatsi y'elubula. Ngoko Nyamuhanga ahana Musa omugulu abya akatsũka erihanda eHema ati, Ũlebaye, ukole emyatsi yosĩ omo lulengo olo wakanganĩbawa oko kitwa.
58008006	Nĩkwa Yesu abiribana omũbĩrĩ mubuya w'obũhererĩ kwilaba aho, ngoko kandi Yesu nĩ mũsanganĩa w'endagane yowene kwilaba eyabo, kusangwa ihangene okw'erilaga libuya kw'aho.
58008007	Kusangwa kumbe endagane y'erĩmbere yitabya mw'eky'erikungirwa, kumbe sihangabya obwaga bw'eyindi ndagane.
58008008	Kusangwa Nyamuhanga akakunga abandu ati, Omwami Mukulu ati, Lebaya ebiro bikasa, Nage nasyayira endagane nyihya-nyihya n'ekĩtũnga kya Ĩsraelĩ, Kandi n'ekĩtũnga kya Yũda.
58008009	Eyĩ siyendisyasosa endagane eyo nayira n'abotata wabo. Oko kiro ekyo nawatabo oko byala n'erisondolabo omo kihugo ky'eMĩsĩrĩ. Nĩkwa mobatakwama endagane eyo nahĩra kubo, Neryo Omwami Mukulu ati, Nage namaponabo.
58008010	Neryo Omwami Mukulu ati, Enyũma w'ebiro ebyo, nasyayira endagane haguma n'ekĩtũnga kya Ĩsraelĩ; Nasyahĩra Emigambo yage omo malengekanĩa wabo, Kandi nasyasakayo omo mitima yabo. Nasyabya Nyamuhanga wabo, Nabo basyabya bandu bage.
58008011	Nabo sibendĩsyakangĩrĩranĩa obuli mundu na mũlĩkyabo, Kutse obuli mundu na mugala wabo, bati, Muminye Omwami Mukulu, Kusangwa abosĩ basyanyiminya, Erĩtsũka oko muke erĩhĩka oko mukulu wabo.
58008012	Nasyaganyira amalolo wabo, Kandi sindiendisyaswibuka ebibi byabo.
58008013	Omugulu abũga ati, Endagane nyihya-nyihya, Nyamuhanga mwaganza ey'erĩmbere mo ngulukulu. Nĩkwa ekikabya kikulu-kulu, ekĩkakwa, kikasonda erihwaho.
58009001	Endagane y'erĩmbere yabya n'ekihano busana n'erĩramya n'ahabũyĩrĩre ha muna-kihugo.
58009002	Kusangwa mobahanganĩa eHema y'eyĩhya eyirimo omutagala owakahamba esyotala, n'emesa, n'amandu abũyĩrĩre; hano ho hahulawa mo Habũyĩrĩre.
58009003	Neryo enyũma w'ekĩsũkũlĩryo ky'akabiri, mohabya eHema eyikahulawa mo Ahabũyĩrĩre Kutsibu.
58009004	Kandi ho habya ekiherero ky'esyamagetsi eky'erĩhĩsya kw'obukwa, kandi erĩsandũko ery'endagano eryabiribambwako ehosĩ esyamagetsi. Kandi omo rĩsandũko eryo mwabya akalega k'esyamagetsi akali mw'amana, kandi omũtso wa Harũnĩ owalasaya amasasa, n'ehisayi hibiri hy'amabwe ehyasakawako esyondagane.
58009005	N'endata oko lĩsandũko habya amakerũbĩ w'olukengerwa, awakasũkũlĩraya Aheriganyira. Nĩkwa hano sitwangahula lino ebyosĩ mo kiguma kiguma.
58009006	Neryo emyatsi eyĩ yabere yabĩkokotĩbwa, abahererĩ mobabya bakingira ebiro byosĩ omo hema y'eyĩhya erikola omũbĩrĩ wabo w'ekisomo.
58009007	Nĩkwa Omũhererĩ Mukulu oko bahererĩ bosĩ ĩyowene mwabya akingira omo Hema y'Ahabũyĩrĩre Kutsibu engendo nguma nyisa oko buli mwaka. Abya akaheka omusasi haguma naye, owakaha Nyamuhanga busana naye, n'akandi busana n'ebibi by'abandu, ebyo bakola omo butaminya bwabo.
58009008	Omũlĩmũ Abũyĩrĩre akakangaya omo myatsi eyĩ ngoko enzira y'eriya Ahabũyĩrĩre Kutsibu siritalĩbũkala omugulu ehema y'eyĩhya ikinahangene.
58009009	Omwatsi oyũ ali ng'ekĩsosekanĩo ky'omugulu ono. Akakangaya ngoko olũsũnzo n'amahere ebyo abandu bakaha Nyamuhanga sibyangatoka erĩerya obunya-mutima bw'oyukasoma.
58009010	Kusangwa bikahula ebyalya, n'erĩpũlya n'eriyikosa mĩsĩndo-mĩsĩndo. Ebĩ ni bihano by'erikwama erĩhĩka oko mugulu w'erĩtũngananĩa emyatsi yosĩ.
58009011	Nĩkwa Kristo abĩrĩhĩka ng'Omũhererĩ Mukulu oko bahererĩ bosĩ w'emyatsi mibuya eyabĩrĩhĩka. Akakola omo Hema nene kwilaba eyindi, eyĩhĩkene kwilaba. Ni Hema eyitalukawa n'ebyala by'abandu, kandi si y'erihangika ly'ekihugo kino.
58009012	Yesu mwatingira Ahabũyĩrĩre Kutsibu n'omusasi w'esyombene n'ow'ebyana by'esyonde, nĩkwa mwingira engendo nguma nyisa n'omusasi wuwe ĩyowene-wene, iniakabana erilama lya kera na kera busana netu.
58009013	Kusangwa kumbe omusasi w'esyombene, n'esyonume, haguma n'erĩbũ ly'enyana bĩkalagalĩrĩbawa oko bandu ababĩrĩhalya, bikahigulabo n'erĩerya emibiri yabo,
58009014	kumbe kwilaba aho, omusasi wa Kristo akeraya. Kristo omo Mũlĩmũ w'erikota mwayiha uku Nyamuhanga ng'obuhere obute ko kĩtĩngũ. Omusasi wuwe oyo, akeraya obunya-mutima bwetu oko mĩbĩrĩ eyĩkatwĩta, itwatoka erikolera Nyamuhanga oyuliho.
58009015	Busana n'omwatsi oyũ, Yesu nĩ mũsanganĩa w'endagane nyihya-nyihya. Kusangwa oluholo lw'omundu lwabĩrĩtongolya abandu abahalaya omo ndagane y'erĩmbere. Neryo lino ababiribirikirwa na Nyamuhanga bakatoka eribana omũyĩsa w'erikota ogo Nyamuhanga alaga.
58009016	Kusangwa ahali endagane y'ebindu, litolere ihabya oluholo lw'oyo walaga ebindu ebyo.
58009017	Kusangwa erilaga ly'omwandu likabererera omo luholo lw'oyo walaga. Omugulu omundu oyo akineho, erilaga eryo siriri kw'endũndĩ.
58009018	Neryo endagane y'erĩmbere moyahangana busana n'omusasi
58009019	Kusangwa Musa, abere abĩkanganĩa oko bandu bosĩ obuli kihano ky'Emigambo, mwĩmya omusasi w'esyonyana haguma n'amagetsi, n'obweya bw'esyombũlĩ bw'engula n'ehĩsopo, neryo mwalagalĩryago oko kitabu ky'Emigambo n'oko bandu bosĩ.
58009020	Mwabũga ati, Oyũ ni musasi w'endagane eyo Nyamuhanga abiribahana.
58009021	Kandi mwalagalĩrya omusasi g'oko Hema n'ebindu byosĩ by'ekisomo.
58009022	Kandi omo myatsi y'Emigambo, hakũhĩ n'ebindu byosĩ, bĩkerĩbawa omo musasi, kandi ebibi sibyebuyirawa ahate erĩũtĩka ly'omusasi.
58009023	Neryo lyabya litolere ebĩsosekanĩo ebĩ by'ebindu by'elubula, ĩbyerĩbwa omo nzira eyĩ, nĩkwa eby'elubula bitolere amahere awalabĩre aya.
58009024	Kusangwa Yesu mwatingira Ahabũyĩrĩre ahakokotĩbawa n'ebyala by'abandu, ahabya ekĩsosekanĩo ky'Ahabũyĩrĩre h'ekwenene, nĩkwa mwingira elubula aho akabanika embere sya Nyamuhanga busana netu.
58009025	Nĩkwa Kristo mwatayiha esyongendo nyingi. Ng'Omũhererĩ Mukulu oko bahererĩ bosĩ abya akingira Ahabũyĩrĩre obuli mwaka haguma n'omusasi owate wuwe.
58009026	Kumbe Kristo ng'abiriagalwa ngendo nyingi erĩtsũka ekiro ekihugo kyahangikawa n'erĩhĩka lino. Nĩkwa lino oko ndũlĩ y'emigulu, abiriminyikala ngendo nguma eriyiha busana n'erĩlũsya ebibi.
58009027	Kandi kyahĩrawa busana n'abandu bosĩ bahole ngendo nguma, n'enyũma w'aho Nyamuhanga atswerebo.
58009028	Litya Kristo nibya mwahabwa ngendo nguma eriheka ebibi by'abandu bangi. Kandi asyaminyikala engendo y'akabiri butsira eriheka ebibi, nikwa busana n'erĩlamya abakamulindirira.
58010001	Kusangwa Emigambo iri ng'ekyũtsũ-tsũ buyira ky'emyatsi yowene eyikandisyahuluka. Siyirisosa kwenene emyatsi eyo. Emigambo siyangatoka erĩhĩkanĩa abandu abakahĩka hakũhĩ oko mahere ago bakahera oko buli mwaka butsira erĩũmbya.
58010002	Kite kitya, kumbe abandu abakaramaya Nyamuhanga babiriera ndeke kw'ebibi byabo, kumbe obunya-mutima bwabo sĩbwangakangyabo ebibi byabo. Kandi ĩbabĩrĩũmbya erihera obuhere.
58010003	Nĩkwa amahere aya, abya akĩbũkya abandu ebibi byabo obuli mwaka.
58010004	Kusangwa omusasi w'esyonume n'ow'esyombene sialitoka erĩlũsya ebibi.
58010005	Neryo omugulu Kristo ahĩka omo kihugo mwabũga ati, Amahere n'esyohongo, sĩwanzĩrebyo, Nĩkwa wabĩrĩnyĩkokoterya omubiri.
58010006	Sulitatsemera amahere w'erĩokya n'amahere busana n'erĩlũsya ebibi.
58010007	Neryo monabũga nyiti, Ĩngye yono, namasa. Erikola erisonda lyawe, uwe Nyamuhanga, Ngoko kĩsakĩre busana nage omo kitabu ky'Emigambo.
58010008	Omugulu abũga erĩmbere ati, Amahere n'esyohongo, n'amahere w'erĩokya n'amahere busana n'ebibi, sĩwanzĩrebyo kutse eritsemerabyo. Mwabũga atya nomo amahere aya akaherawa ngoko Emigambo ikategeka.
58010009	Neryo mwabũga ati, Lebaya, namasa erikola erisonda lyawe. Nyamuhanga akalũsaya amahere gosĩ wa kera n'erĩhĩra obuhere bwa Kristo omo mwanya wago.
58010010	Nĩkwa Yesu Kristo mwakola erisonda lya Nyamuhanga. Neryo kusangwa Yesu Kristo mwakola erisonda lya Nyamuhanga, twabirihigulwa, kusangwa Yesu Kristo abiriha omubiri wuwe go ngendo nguma busana na kera na kera.
58010011	Obuli mũhererĩ w'Abayũda akahangana ebiro byosĩ oko mũbĩrĩ w'ekisomo, n'erihera amahere engendo nyingi. Amahere ayo sialitoka erĩlũsya ebibi.
58010012	Nĩkwa Kristo mwahera obuhere buguma bwa kera na kera busana n'ebibi, neryo mwĩkala oko luhande lw'amali lwa Nyamuhanga.
58010013	Akalinda erĩhĩka aho esyonzĩgũ siwe syasyahĩrwa ng'ekĩtũmbĩ ky'ebisando biwe.
58010014	Kusangwa omo buhere buguma abĩrĩhĩkanĩa kera na kera ababirihigulwa.
58010015	N'Omũlĩmũ Abũyĩrĩre nibya akatũtũlĩrago; kusangwa akatsũka eritubwira ati,
58010016	Omwami Mukulu ati, Enyũma w'ebiro ebyo, nasyayira endagane haguma nabo. Nasyahĩra emigambo yage omo mitima yabo, Kandi nasyasĩkyayo omo malengekanĩa wabo.
58010017	N'akandi ati, Sindiendisyaswibuka ebibi byabo, n'erĩhalya lyabo.
58010018	Neryo ahali eribuyira ly'ebibi ebĩ, sihakiri kandi obwaga bw'obuhere busana n'erĩlũsya ebibi.
58010019	Neryo balĩkyetu, tunawite obwĩranda bw'eriingira Ahabũyĩrĩre Kutsibu busana n'omusasi wa Yesu.
58010020	Iye abĩrĩtũlĩbũlĩra enzira nyihya-nyihya, eyikaleta engebe, kandi eyikalaba omo kĩsũkũlĩryo ky'omubiri wuwe.
58010021	Neryo tuwite omũhererĩ mukulu oyukasondola enyũmba ya Nyamuhanga.
58010022	Tuyitwale hakũhĩ na Nyamuhanga, n'omutima w'ekwenene, n'erĩkĩrĩrya erĩtswayĩre ndeke, itunawite emitima yerĩre oko bunya-mutima bubi, n'emibiri eyerĩre omo magetsi owene.
58010023	Tuhambe ndeke amaha wetu ago tũkwamĩre, butsira eritika-tika, kusangwa oyo watũla omwatsi oyũ sialiregula.
58010024	Tũganĩraye ngoko twangĩbũkanĩa oko lwanzo n'emĩbĩrĩ yowene.
58010025	Situleke erĩhĩndana lyetu haguma, ng'emibere y'abandi bandu, nĩkwa tũsĩkanaye. Kandi tuyitsinge umw'ebyo, omugulu tukalangira ekiro ky'Omukama kĩkahĩka hakũhĩ.
58010026	Twamasimbirira erikwama ebibi omo pono, itwamabiminya ndeke omwatsi w'ekwenene, ko hatakiri buhere busana n'ebibi.
58010027	Nĩkwa hali eririndirira omw'iubaha omusango n'omuliro owakalĩre, owakandisyabuga esyonzĩgũ sya Nyamuhanga.
58010028	Oyukaketa Emigambo ya Musa akahola butsira eriganyirwa busana n'erĩtũlago ly'abalangĩrĩ babiri kutse basatu.
58010029	N'oyukapona Omugala wa Nyamuhanga, n'erilangira omusasi w'endagane owamuhigula ng'ekindu buyira, atolere erisuyirwa kutsibu kw'aho. N'oyukatsuma Omũlĩmũ w'olukogo, uti omundu oyo siatolere erisuyirwa erĩkalĩre kutsibu kw'aho kwehĩ?
58010030	Kusangwa tũnasĩ oyo wabũga ati, Erĩkĩsya ni ryage, nasyaliha. Kandi oyo wabũga ati, Omwami Mukulu asyatswera abandu buwe.
58010031	Ni kindu ky'erĩũbahya eriwa omo byala bya Nyamuhanga oyuliho.
58010032	Nĩkwa mwibuke ebiro by'erĩmbere, omugulu mwabana ekyakakala kya Nyamuhanga, ngoko mwayĩyĩnaya butsira erĩkindwa omo malwa awakalĩre, n'omo malĩge.
58010033	Oko gundi mugulu mwabya imukatsumawa n'erĩendererĩbwa embere sy'abandu bosĩ. Kandi momwaganzwa ng'abandu abendererĩbawa batya.
58010034	Kandi momwasangira amalĩge w'abandu b'omũlĩkĩ, kandi ĩmũkalĩga n'obutseme erisagulwa ebindu byenyũ. Kusangwa mwabya ĩmũnasĩ ko munawite ebindu bibuya kw'aho ebikandisyabyaho kera na kera.
58010035	Neryo simuleke eriyiketera Nyamuhanga, kusangwa likaleta oluhembo lunene.
58010036	Neryo litolere ĩmwayĩyinĩa, neryo imwakola erisonda lya Nyamuhanga, imwatoka eribana ebyo Nyamuhanga alaga.
58010037	Kusangwa Amasako ati, Kusangwa hakĩsĩya katambĩ kake N'oyukasa asyahĩka; Isiendisyamala.
58010038	Nĩkwa omutunganene wage asyabyaho busana n'erĩkĩrĩrya liwe. Nĩkwa amasuba enyũma, omutima wage siangamutsemera.
58010039	Nĩkwa ĩtwe situli ukw'abo abakasuba enyũma n'erihera, nĩkwa tuli ukw'abo abakĩkĩrĩraya n'erĩlamya emitima yabo.
58011001	Nĩkwa erĩkĩrĩrya ni 'minya kũndũ emyatsi eyo tũkahĩra kw'amaha, kandi nĩ'riga kwenene emyatsi eyo tutelangira.
58011002	Kusangwa busana n'erĩkĩrĩrya lyabo, abandu ba kera mobabana erĩsĩmwa lya Nyamuhanga.
58011003	Ni busana n'erĩkĩrĩrya tukaminya kw'ekihugo kyahangikawa omo kĩnywa kya Nyamuhanga, neryo ebikalolawako mobyalũa ukw'ebyo ebitelolawako.
58011004	Busana n'erĩkĩrĩrya Abele mwaherera Nyamuhanga obuhere bowene kwilaba obwa Kaĩna. Neryo Nyamuhanga mwamwahula mo mutunganene kusangwa Nyamuhanga mwatũlago kw'amalĩga olũsũnzo luwe. Kandi busana n'erĩkĩrĩrya liwe, Abele nomo anahola, akĩnabũga.
58011005	Busana n'erĩkĩrĩrya, Enoka mwatwalwa endata butsira erihola, naye mwatabanika, kusangwa Nyamuhanga mwamutwala endata; nĩkwa embere w'eritwalwa endata liwe, mokyatũlwa busana naye bati mwatsemesya Nyamuhanga.
58011006	Kandi ahate erĩkĩrĩrya omundu siangatoka erĩtsemesya Nyamuhanga, kusangwa litolere oyũkahĩka uku Nyamuhanga inĩkĩrĩrya ko Nyamuhanga aneho, kandi kw'akahemba abakamusonda-sonda.
58011007	Kandi busana n'erĩkĩrĩrya, Noa iniakahanawa na Nyamuhanga busana n'emyatsi eyite yalolwako, mwakenga Nyamuhanga; neryo mwakokotya obwato busana n'erĩlamya ekĩtũnga kiwe. Busana n'ekĩ mwahĩra olubanza oko kihugo, neryo mwabana eritunganene erĩkahĩka omo nzira y'erĩkĩrĩrya.
58011008	Busana n'erĩkĩrĩrya, Abrahamũ omugulu abirikirawa, mwowa, n'eriya oko kihugo ekyo Nyamuhanga amulaga erimuhakyo. Neryo mwalũa omo kihugo kiwe, ĩsĩasĩ eyo akaya.
58011009	Busana n'erĩkĩrĩrya, Abrahamũ mwĩkala ng'omubunga omo kihugo ekite kiwe, ekyalagawa. Mwĩkala omo mahema haguma na Ĩsaka, na Yakobo, abasangira erilaga eryo.
58011010	Kusangwa Abrahamũ abya akalindirira omũyĩ W'ebibanza ebĩsĩkĩre. Omũyĩ ogo Nyamuhanga akokotaya n'erĩhĩmbago.
58011011	Busana n'erĩkĩrĩrya, Sara mwabana amaka w'eriheka obukule, nomo anabya ĩnĩabĩrĩlabya omugulu w'eributa abana, kusangwa mwayiketera Nyamuhanga oyo wamulaga.
58011012	Neryo Abrahamũ nomo mubiri wuwe abya ng'abirihola, mwabuta abandu bangi ng'esyongũnũnũ esiri omo kyanya, abateganzika ng'emisege eyiri oko mũsĩke w'engetsi.
58011013	Abosĩ aba mobahola omw'ĩkĩrĩrya, isibetabana ebyalagawa na Nyamuhanga, nĩkwa mobalangirabyo hali, n'erĩrĩgabyo, kandi mobakangya ngoko babya balalĩrĩrĩ, n'abĩkalanĩ muna-kihugo.
58011014	Kusangwa abakabũga emyatsi eyĩ, bakakangaya ndeke ngoko bakaronda ekihugo kyabo.
58011015	Kandi kumbe balibya bakibuka ekihugo ekyo balũamo, nga babiribana omwanya w'erisuba mukyo.
58011016	Nĩkwa lino, bakwĩre olukando lw'ekihugo kyowene ukw'aho, ekihugo ky'elubula. Kikaleka Nyamuhanga ĩniatakwa esĩsonĩ eriahulwa mo Nyamuhanga wabo; kusangwa abĩrĩkokoteryabo omũyĩ.
58011017	Busana n'erĩkĩrĩrya, Abrahamũ omugulu alengawako, mwaha mugala wuwe Ĩsaka mo buhere. Kandi oyo wabana esyondagane, mwabya akahera ekyusa kiwe mo buhere.
58011018	Kusangwa Nyamuhanga mwabwira Abrahamũ ati, Abana ba Ĩsaka basyahulwa mo bana bawe.
58011019	Abrahamũ mwaganza ngoko Nyamuhanga angatoka erĩlũbũkya Ĩsaka oko baholĩ, kandi liri ng'eriswamubana ng'oyũkalũbũka oko baholĩ.
58011020	Busana n'erĩkĩrĩrya, Ĩsaka mwatsumula Yakobo na Esaũ omo myatsi eyasyasa.
58011021	Busana n'erĩkĩrĩrya, Yakobo abere asonda erihola mwatsumula obuli mugala wa Yosefũ. Neryo mwaramya Nyamuhanga iniakahanganira oko mũtso wuwe.
58011022	Busana n'erĩkĩrĩrya, Yosefũ abere asonda erihola, mwahula erĩlũa ly'Abaĩsraelĩ omo kihugo ky'eMĩsĩrĩ, kandi mwahana busana n'amakũha wuwe.
58011023	Busana n'erĩkĩrĩrya, ababũtĩ ba Musa mobamũbĩsa emikera ĩsatu, ekiro abutawa. Kusangwa mobalangira kw'ali mwana mubuya, kandi mobatubaha eriketa ekihano ky'omwami.
58011024	Busana n'erĩkĩrĩrya, Musa abere abikula mwagana eribirikirwa mo mugala wa mwali wa Farao.
58011025	Musa mwayisoga erĩendererĩbwa haguma n'abandu ba Nyamuhanga, kwilaba erĩyĩtsemesya akatambĩ kake omo bitsange by'ebibi.
58011026	Musa mwaganza erĩsekererĩbwa busana na Kristo nga ndũndĩ nene eyĩlabĩre obuteke bosĩ bw'eMĩsĩrĩ, kusangwa abya akayiketera oluhembo.
58011027	Busana n'erĩkĩrĩrya Musa mwalũa eMĩsĩrĩ, mwatubaha erihitana ly'omwami. Kusangwa mwayĩyĩnĩa, iniakalangira oyutelolawako.
58011028	Busana n'erĩkĩrĩrya, Musa mwahĩra Erikiruka, kandi mwategeka erĩhakabya ly'omusasi oko syongyo, omũlaĩka w'oluholo siasyetũla oko himbere hyabo.
58011029	Busana n'erĩkĩrĩrya, Abaĩsraelĩ mobasoka Engetsi y'Omunyama ng'ekitaka kyũmĩre, n'Abanya Mĩsĩrĩ omugulu balenga erisoka, mobasendĩbwa.
58011030	Busana n'erĩkĩrĩrya, ekĩyĩte ky'amabwe eky'eYerĩko mokyaterera ahisi, Abaĩsraelĩ ĩbamabĩtĩmba kukyo ebiro birinda.
58011031	Busana n'erĩkĩrĩrya, Rahabũ omũmalaya mwatahera haguma n'abatakenga Nyamuhanga, kusangwa mwakokya abalĩngĩ omo buholo.
58011032	Nasyaswabũga bindi byahi kwehĩ? Kusangwa singwite omugulu w'eryahula Gĩdeonĩ, Baraka, na Samũsonĩ, Yefũta, Dawĩdĩ, Samwelĩ n'abamĩnyererĩ;
58011033	mobakĩnda amami busana n'erĩkĩrĩrya, mobakola emĩbĩrĩ y'eritunganene, mobabana ebyo Nyamuhanga alaga, mobakũmba amuno w'esyondale.
58011034	Kandi mobalĩmya omuliro owakalĩre, mobabala omũyalĩ. Ababya bolo mobabana amaka, mobabya esyombangĩ omo malwa, n'erihiga emilondo y'ehandi.
58011035	Abakalĩ mobaswasunga abaholĩ babo busana n'erĩlũbũkĩbwa. Kandi abandi mobagalĩbwa, ibakagana eriboholwa, ibatoka eribana erĩlũbũka oko ngebe yowene kwilaba.
58011036	Kandi abandi mobasekererĩbwa, mobagalwa, n'erĩswĩrĩbwa, kandi abandi mobabohwa omo mahulula n'erĩhĩrwa omo mũlĩkĩ.
58011037	Mobĩtwa omo mabwe, abandi mobatũbwa omo mĩsũmeno mo bitswe bibiri, mobĩtwa omo mũyalĩ, mobalendera ibambite esyongobĩ sy'esyombũlĩ n'esy'esyombene, mobabula ebyosĩ, mobendererĩbwa, mobakolwa nabi.
58011038	Ekihugo kyabya isikitolerebo. Babya bakagenda kitya-kitya omo mbwarara n'oko bitwa, ĩbĩkere omo myangalũ, n'omo byũna omo kitaka.
58011039	Abosĩ aba mobasĩmwa busana n'erĩkĩrĩrya lyabo, nĩkwa mobatabana ekyo balagawa.
58011040	Kusangwa Nyamuhanga iniabiritubikira ekibuya kw'aho, neryo Nyamuhanga abya anzĩre ĩtwahĩkana haguma nabo.
58012001	Nĩkwa ĩtwe, kusangwa tũtĩmbĩrweko n'endeko nene y'abalangĩrĩ, tũyĩlũsaye kw'ebyosĩ ebĩkatũkakĩraya, n'ebibi ebikatuhamba, tutibite n'erĩyĩyĩnĩa omo matangwa awali embere syetu.
58012002	Neryo tũhĩre ameso wetu uku Yesu oyukatuleta okw'ĩkĩrĩrya n'oyũkaberererayalyo. Kusangwa Yesu mwayĩyĩnĩa oko musalaba, abya asĩ obutseme obwasyabya buwe, kandi mwatalebya esĩsonĩ syago nga kindu. Lino ĩkere oko luhande lw'amali lw'ekĩtũmbĩ ky'obwami kya Nyamuhanga.
58012003	Neryo mũganĩraye Yesu oyo wayĩyĩnaya omo bũyĩgũ bw'abakola-nabi, neryo simuluhe kutse erioloba omo mitima yenyũ.
58012004	Omo malwa wenyũ n'ebibi, sĩmwetahĩka aho bakũta omusasi wenyũ.
58012005	Mwabiribirirwa ebĩnywa ebyo ebĩkasĩkaya omutima, ebĩkabũgawa nenyũ ng'abagala biti, Mugala wage, supone erisuyira ly'Omwami Mukulu, Kutse suleke omutima erioloba omugulu akakukunga.
58012006	Kusangwa Omwami Mukulu akakunga oyo anzĩre, Kandi akaswĩraya obuli mugala oyũkamũkokaya.
58012007	Neryo mũyĩyĩnaye omw'ikungwa erĩ, kusangwa Nyamuhanga akabakola ng'abagala buwe. Kusangwa omugala ni wahi oyo tata wuwe sialikunga kwehĩ?
58012008	Nĩkwa mwamabya butsira erikungwa haguma n'abandi bosĩ, kwesĩ isimuli bagala, ĩmuli basa-na-nyĩnya.
58012009	Kandi twabya n'abotata wetu b'ekihugo ibakatukunga, netu motwakengabo. Sĩtwangowa kwilaba aho Tata w'ebĩrĩmũ byetu, itwabyaho kwehĩ?
58012010	Kusangwa abotata wetu mobatukunga akatambĩ kake ngoko baganĩraya bati litolere. Nĩkwa Nyamuhanga akatukunga eritukola ndeke, itwatoka erisangira obũbũyĩrĩre buwe.
58012011	Erikunga lyosĩ riri nga bũlĩge oko katambĩ kake, butsira obutseme. Nĩkwa enyũma likaleta emĩbĩrĩ y'obuholo n'eritunganene omo mitima yabo, ukw'abo babĩrĩkangĩrĩrĩbwa mulyo.
58012012	Neryo mũsĩkaye ebyala byolo-byolo n'amarwĩ awakatitimana!
58012013	Mubye mukakwama enzira eyitunganene, ekirema sĩkĩkwe, nĩkwa kĩlamĩbawe.
58012014	Mukwamirire n'omũhwa eribya n'obuholo n'abandu bosĩ, kandi mukwamirire eribya n'engebe ĩbũyĩrĩre. Oyũtabũyĩrĩre siendisyalola oko Mukama.
58012015	Mũlebaye sihabye omundu oyukabula oko lukogo lwa Nyamuhanga. Kandi mũlebaye sihabye omundu oyũkalĩre omo mutima, oyukaleta obũlĩge, neryo abangi bakatsanda.
58012016	Kandi sihabye mundu mũsĩngĩrĩ, kutse oyutekenga Nyamuhanga nga Esaũ, oyo wagũlaya omwandu wuwe w'obukulu busana n'ekisa kiguma.
58012017	Kusangwa mũnasĩ ngoko enyũma w'aho, mwasonda eribana omũyĩsa wa tata wuwe nĩkwa mwatalĩgĩrwa. Kusangwa mwatabana enzira y'eribindula omwatsi akola, nomo anasondayago omw'irira ly'emĩsonĩa.
58012018	Kusangwa sĩmwetahĩka oko kitwa ekyangatũlwako, n'oko muliro owakagulumira, n'oko mwĩrĩmya n'ekĩtũ kĩkĩnĩre, n'oko kanyabungu,
58012019	n'omulenge w'engubi, n'omulenge w'oyũkabũga. Omugulu abandu bowa omulenge oyo mobalemba-lemba bati, omulenge oyo syasyeswabwirabo ekindi kĩnywa.
58012020	Kusangwa mobataluka erĩowa eritegeka eryo lyabũga liti, Enyama yamatũla oko kitwa ekyo, ĩyĩtwa omo mabwe.
58012021	Omwatsi oyo abya akũbahya abandu bo kutsibu. Kyaleka Musa ĩnĩabũga ati, Namubaha kutsibu n'erititimana.
58012022	Nĩkwa ĩnywe mwabĩrĩhĩka oko kitwa ky'eSĩonĩ, n'omũyĩ wa Nyamuhanga oyuliho, n'oko Yerũsalema y'elubula, n'oko bamalaĩka abateganzika.
58012023	Kandi mwabĩrĩhĩka okw'ĩhĩndana ly'ehimbere hya Nyamuhanga, ehĩsakĩre elubula, kandi mwabĩrĩhĩka uku Nyamuhanga Omũtswerĩ w'abandu bosĩ, n'oko bĩrĩmũ by'abandu batunganene abahĩkene.
58012024	Kandi mwabĩrĩhĩka uku Yesu omũsangama w'erilagana lihya-lihya, n'oko musasi ow'erĩlagalĩrya, owakakanganaya omwatsi owene kwilaba erĩtũlago ly'omwatsi g'omusasi wa Abele.
58012025	Mũlebaye simugane oyũkabũga. Abagana erĩowa oyo wabũga ekĩnywa kya Nyamuhanga oko kihugo, mobatabala. Kwilaba aho netu sitwendisyabala twamagana erĩowa omulenge w'oyo w'elubula.
58012026	Oko mugulu oyo, omulenge wa Nyamuhanga mwasũka-sũkanĩa ekihugo, nĩkwa lino abirilaga ati, Nasyasũka-sũkya kandi, butsira ekihugo ĩkyokyene, nĩkwa n'olubula nibya.
58012027	Omugulu akabũga ati, Akandi, akakangaya ndeke ngoko ebyahangikawa ebĩkasũka-sũkanĩbawa byasyalũsĩbwaho, neryo ebindu ebyo ebitetoka erĩsũka-sũkanĩbwa ĩbyasĩgalaho.
58012028	Neryo tubye n'ewasĩngya, kusangwa tukabana obwami obutetoka erĩsũka-sũkanĩbwa. Tukolere Nyamuhanga n'erĩmũtsemesya, tumukenge n'erĩmũsĩkya.
58012029	Kusangwa Nyamuhanga wetu ni muliro owakatogotaya.
58013001	Mwanzane ebiro byosĩ ng'abalĩkyetu.
58013002	Simwibirirawe erĩkokya ab'ehandi, kusangwa abandi babĩrĩkokya abamalaĩka bo batya ĩsĩbasĩbo.
58013003	Mwibuke abali omo mũlĩkĩ nga muli haguma nabo omo mũlĩkĩ, kandi mwibuke abakagalĩbawa, nga mũkagalĩbawa mutya omo mubiri.
58013004	Abandu bosĩ bakenge erĩherũkya, n'engyingo yabo ibye yabo ĩbobene-bene; kusangwa Nyamuhanga asyatswera ab'amaragane n'abasĩngĩrĩ.
58013005	Simukwamirire erianza esyofranka, nĩkwa mutsemere ebyo muwite. Kusangwa Nyamuhanga abĩrĩbũga ati, Sindiendisyakuleka na kera, kandi, sindiendĩsyakũsĩganĩa n'ahake.
58013006	Kikaleka ĩtwabũga butsira eriubaha tuti, Omwami Mukulu nĩ mũwatĩkya wage, sindiendisyubaha! Kw'abandu banganyikolakĩ kwehĩ?
58013007	Mwibuke abasondolĩ benyũ, ababaletera ekĩnywa kya Nyamuhanga. Kandi mwibuke emigendere yabo n'ebyo bakola, mũgerereraye erĩkĩrĩrya lyabo.
58013008	Yesu Kristo sialihinduka; mũlĩgolo na mũnabwĩre, ega na kera, ikw'ane atya.
58013009	Simutwalawe omw'ĩkangĩrĩrya ly'emĩsĩndo-mĩsĩndo n'ery'ehandi. Kusangwa lyowene emitima yenyũ ĩsĩkĩbawe n'olukogo lwa Nyamuhanga. Sĩyĩsĩkĩbawe omo myatsi y'ebyalya, eyitereta mugaso oko bakakwamayo.
58013010	Abo abakakola omũbĩrĩ w'ehema sibawite ehamũlĩ y'erirya oko buhere obuli oko kiherero kyetu.
58013011	Omũhererĩ Mukulu oko bahererĩ bosĩ akaleta omusasi w'esyonyama oko Habũyĩrĩre ng'obuhere busana n'ebibi. Nĩkwa ebĩnda by'esyonyama esĩ byabya ĩbĩkahĩsĩbawa ekyaswa ky'ekilaliriro.
58013012	Neryo Yesu nibya mwagalwa eyĩhya oko lũkyo lw'omũyĩ, iniatoka erihigula abandu omo musasi wuwe ĩgowene.
58013013	Neryo, tũmwegaye ekyaswa ky'omũyĩ, erihemulwa haguma naye.
58013014	Kusangwa eno situwite mũyĩ owakakota, nĩkwa tukasonda-sonda omũyĩ owakandisyasa.
58013015	Neryo busana na Yesu, tuhe eripipa lyetu ng'obuhere uku Nyamuhanga. Kandi emirenge yetu ipipe erĩna liwe.
58013016	Simwibirirawe erikola ebibuya n'erĩwatĩkanĩa, kusangwa ebĩ biri ng'amahere awakatsemesaya Nyamuhanga.
58013017	Mowe abakabasondola, kandi mukole ebyo bakababwira. Bakategaya emitima yenyũ, ng'abandu abakandĩsyakanganĩa Nyamuhanga ebyo bakola. Neryo bakole batya n'obutseme butsira obũlĩge. Bamakola n'obũlĩge sibwendibaletera ndũndĩ.
58013018	Mubye mukatusabira, kusangwa tũnasĩ tuwite obunya-mutima bowene, ĩtwanzĩre erikola ebibuya omo myatsi yosĩ.
58013019	Kandi ngabahatikana kutsibu musabe, Nyamuhanga ĩnĩanyĩsũbya ewenyũ yo lũba.
58013020	Nyamuhanga abĩrĩlũbũkya Omukama wetu Yesu oko baholĩ, oyuli Mũlĩsya mukulu busana n'erĩũta omusasi wuwe omo ndagane ya kera na kera. Neryo Nyamuhanga w'obuholo,
58013021	abahe emyatsi yosĩ eyitolere busana n'erikola erisonda liwe, akole omwisi wetu ebĩkamũtsemesaya. Akole ebĩ busana na Yesu Kristo; ukw'iye habye olukengerwa na kera na kera. Amina.
58013022	Nĩkwa ngabahatikana, balĩkyetu, nyiti mowe ekĩnywa kyage ky'eribahana, kusangwa nabiribasakira ebĩnywa bike.
58013023	Muminye ngoko mũlĩkyetu Tĩmoteo abiriboholwa; neryo Tĩmoteo amasa lũba, asyabya nage ekiro nasyabasunga.
58013024	Mũkeraye abasondolĩ benyũ bosĩ, n'abandu bosĩ ba Nyamuhanga. Abali eĨtalĩa bakabakeraya.
58013025	Olukogo lwa Nyamuhanga lubye n'ĩnywe bosĩ.
59001001	Ĩngye Yakobo, omugombe wa Nyamuhanga n'Omukama Yesu Kristo, ngabakeraya ĩnywe bihanda ĩkũmĩ n'ebibiri ababiripanza-panzwa omo kihugo kyosĩ.
59001002	Balĩkyetu, omugulu mukabana erirengwako mĩsĩndo-mĩsĩndo, mubye n'obutseme.
59001003	Kusangwa mũnasĩ omugulu erĩkĩrĩrya lyenyũ likalengawako, likaleta erĩyĩyĩnĩa.
59001004	Nĩkwa litolere erĩyĩyĩnĩa lyenyũ lĩhĩkane ndeke, imwabya bandu abahĩkene imwabirikula ndeke, isimulibula mwatsi.
59001005	Nĩkwa hamabya mundu omo katĩkatĩ kenyũ oyukabula amenge, abũlaye Nyamuhanga oyukaha ndeke oko bandu bosĩ butsira buhemu; neryo omundu oyo asyahabwa amenge ayo.
59001006	Nĩkwa abũlaye ĩnĩakĩkĩrĩraya, butsira eritika-tika. Kusangwa oyukatika-tika ali ng'ebisunda by'omo ngetsi, ebĩkakũnawa n'eriguswa n'erihunga.
59001007	Omundu ng'oyo sĩaganĩraye ati asyabana kindu ew'Omukama.
59001008	Kusangwa ni mundu w'emitima ĩbĩrĩ, sĩasĩkĩre omo nzira siwe syosĩ.
59001009	Nĩkwa omũlĩkyetu mwera atseme omugulu akahamĩbawa na Nyamuhanga.
59001010	N'omundu w'ebindu atseme omugulu akakehĩbawa na Nyamuhanga. Kusangwa ab'ebindu basyahwaho ng'omusanga w'ebiti.
59001011	Kusangwa eryuba likahuluka haguma n'erihunga, bĩkahĩsaya ebiti ebyo, n'omusanga wabyo akatogonga, n'obubuya bwabyo bukahera. N'omundu w'ebindu kw'asyahwerekerera atya omugulu akakola emĩbĩrĩ yiwe.
59001012	Obutseme buli n'omundu oyũkasĩka omw'irengwako, kusangwa amabitoka erirengwako asyangirira embĩta y'engebe, eyo Nyamuhanga abirilaga abamwanzĩre.
59001013	Omundu sĩabũge omugulu akalengawako ati, Nyamuhanga yukamulengako, kusangwa Nyamuhanga sialitoka erirengwako n'ekibi, kandi sialirenga uku mundu.
59001014	Nĩkwa obuli mundu akalengawako omugulu akakurawa n'erihekwa n'esyongumbu siwe nyibi.
59001015	Neryo esyongumbu siwe nyibi syabiheka obukule, sikabuta ebibi, n'ebibi byabikula, bikaleta oluholo.
59001016	Sĩmũtebĩbawe, balĩkyetu banze.
59001017	Obuli lũsũnzo lubuya n'obuli lũsũnzo lowene, bĩkalũa endata, kandi bikasira uku Tata w'ekyakakala kyosĩ, oyutebinduka kutse eriyihindula.
59001018	Kusangwa mwayisoga eritubuta omo kĩnywa ky'ekwenene itwatoka eribya b'erĩmbere umw'ebyo ahangika.
59001019	Balĩkyetu banze, muminye ekĩ. Obuli mundu abye akowa lũba, nĩkwa sĩabũge lũba, kutse siahitane lũba.
59001020	Kusangwa erihitana ly'abandu siririyira eritunganene lya Nyamuhanga.
59001021	Neryo muguse obuli mwatsi atĩsĩrĩre, n'emibere yosĩ y'ebibi. Neryo mwangirire n'omutima molo ekĩnywa ekyo Nyamuhanga akahĩra omo mitima yenyũ, ekikatoka erĩbalamya.
59001022	Mubye bandu abakakola n'erĩowa ebĩnywa bya Nyamuhanga, butsira abakahulikirira lisa n'eriyiteba.
59001023	Kusangwa omundu amowa ekĩnywa isialikolakyo, ali ng'omundu oyukayisamalira omo kisasamira n'eriyiminya;
59001024	kusangwa akayisamalira, neryo iniagenda, n'eribirirwa lũba kw'alwe asosĩre.
59001025	Nĩkwa omundu oyukalangira ndeke omugambo owahĩkene, ow'obwĩranda, iniakakwamago ndeke, asyabana obutseme bwa Nyamuhanga omo mũbĩrĩ wuwe, kusangwa sialihulikirira buyira n'eribirirwago; akakolago.
59001026	Omundu amaganĩrya ati akakwama ekisomo kyo ndeke, nĩkwa isialikunga olulimi luwe, akayiteba, n'ekisomo kiwe ni kya busa.
59001027	Ekisomo kibuya, ekite n'ebĩtĩsĩrĩre embere sya Nyamuhanga Tata kyekĩ: erĩwatĩkya esyongũbĩ n'abakwakalĩ omo bũlĩge bwabo, kandi eriyihigula oko myatsi mibi y'ekihugo.
59002001	Balĩkyetu, simuyire ebitaga omo migendere yenyũ, ĩnywe mwabĩrĩkĩrĩrya n'erikwama Omukama wetu Yesu Kristo, omwenye olukengerwa.
59002002	Kusangwa omundu amahĩka omo nyũmba yenyũ y'erĩhĩndanamo iniambite embũka y'esyamagetsi, n'esyongimba esyowenenga. Kandi omundu mwera akahĩkamo iniambite esyongimba sĩtowene.
59002003	Neryo mukakenga oyukambala esyongimba syowenenga muti, Ĩkala ahowene hano. Kandi mukabwira omundu mwera, muti, Hangana halya. Kutse muti, Ĩkala hano ahisi, hakũhĩ n'ekĩtũmbĩ kyage.
59002004	Si mwabirisombola abandu omo katĩkatĩ kenyũ, n'eritswera emyatsi busana n'amalengekanĩa mabi kwehĩ?
59002005	Abalĩkyetu banze, muhulikirire ndeke! Nyamuhanga mwayisoga abera b'ekihugo eribya ng'abandu b'ebindu omw'ĩkĩrĩrya, abasyabana Obwami obo Nyamuhanga abirilaga oko bakamwanza.
59002006	Nĩkwa ĩnywe mukahemula omundu mwera! Si ba bandu b'ebindu abakabanũbaya, n'eribakurira embere sy'abatswerĩ kwehĩ?
59002007	Ni bandu b'ebindu abakatsuma erĩna libuya eryo Nyamuhanga abiribahulamo.
59002008	Nĩkwa mukandikola ndeke mwamaberererya omugambo w'Obwami owali omo masako ati, Wanze mũlĩkyenyũ ngoko ũyanzĩre.
59002009	Nĩkwa mwamayira ebitaga, mukakola ebibi, kandi mwamasĩngwa n'Emigambo ng'abakahalaya.
59002010	Kusangwa oyukakwama Emigambo yosĩ, nĩkwa amaketa omuguma, ĩnĩabĩrĩhalya omo byosĩ.
59002011	Kusangwa oyo wabũga ati, Isiwasĩngĩra, yo wabũga ati, Ĩsĩwĩta. Nĩkwa wamatendĩsĩngĩra, nĩkwa ũkĩta, ĩwabĩrĩhalya omo Migambo.
59002012	Neryo mũbũge, mukole ng'abandu abasyatswerwa n'omugambo owakaleta obwĩranda.
59002013	Kusangwa Nyamuhanga siendisyaganyira omundu oyukagana eriganyira ogundi. Nĩkwa eriganyira lĩkakĩnda eritswera.
59002014	Balĩkyetu, nĩ ndũndĩ yahi busana n'omundu oyũkabũga ati awite erĩkĩrĩrya, nĩkwa emĩbĩrĩ yiwe isĩrĩkangayalyo. Erĩkĩrĩrya eryo lyanganamũlamya kwehĩ?
59002015	Mugala wetu kutse mwali wetu anganabya butsira esyongimba, kutse anganabula eky'erirya.
59002016	Nĩ ndũndĩ yahi eribwirabo uti, Mugende buholo, mũsĩsĩmũke, mũgũte ndeke, nĩkwa simulihabo ebitolere emibiri yabo?
59002017	Erĩkĩrĩrya ko liri ritya. Lyamabya liri ĩryolyene butsira emĩbĩrĩ, ĩrĩholĩre.
59002018	Omundu anganabũga ati, Uwe uwite erĩkĩrĩrya, nage ngwite emĩbĩrĩ. Ũngangaye erĩkĩrĩrya lyawe eritawite mĩbĩrĩ, nage ngandĩkũkangya erĩkĩrĩrya lyage omo mĩbĩrĩ yage.
59002019	Ũkĩkĩrĩraya ngoko Nyamuhanga ni muguma. Ũkabũga ndeke. Nĩkwa esyombĩnga nasyo sĩkĩrĩrĩraya ekyo, kandi sĩkasũka-sũkana.
59002020	Uwe mundu mũkĩrũ, ũnanzĩre erĩmĩnyĩsĩbwa ngoko erĩkĩrĩrya butsira mĩbĩrĩ ni busa kwehĩ?
59002021	Omugulu Abrahamũ tata wetu, ahera mugala wuwe Ĩsaka oko kiherero, mwatatũngananĩbwa omo mĩbĩrĩ yiwe kwehĩ?
59002022	Mũlebaye ngoko erĩkĩrĩrya molyakola omo mĩbĩrĩ yiwe, kandi erĩkĩrĩrya liwe molyahĩkana omo mĩbĩrĩ yiwe.
59002023	Neryo amasako mwabererera, awakabũga ati, Abrahamũ mwĩkĩrĩrya Nyamuhanga, neryo Nyamuhanga mwamuganza ng'omutunganene busana n'erĩkĩrĩrya liwe. Kandi Nyamuhanga mwahula Abrahamũ mo mwĩra wuwe.
59002024	Neryo mũlebaye ngoko Nyamuhanga akatũngananaya omundu busana n'ebyo akakola, butsira erĩkĩrĩrya ĩryolyene.
59002025	Ko lyabya litya n'omũmalaya ye Rahabũ. Mwatũngananĩbwa na Nyamuhanga busana n'ebyo akola omugulu akokaya abakwenda ba Ĩsraelĩ, n'erĩkangyabo eyindi nzira y'erilabamo.
59002026	Kusangwa ngoko mubiri owate mo kĩrĩmũ aholĩre, ko liri litya erĩkĩrĩrya butsira mĩbĩrĩ lĩholĩre.
59003001	Balĩkyetu, sihabye abakangĩrĩrya bangi omo katĩkatĩ kenyũ, kusangwa ĩtwe bakangĩrĩrya twasyatswerwa erĩkalĩre kwilaba bandi.
59003002	Kusangwa ĩtwe bosĩ tukatala omo bingi. Omundu oyutetala omo bĩnywa ni mundu ũhĩkene, iniatoka eriyibombeka omo myatsi yosĩ y'omubiri wuwe gosĩ.
59003003	Nĩkwa tũkahĩra ebyuma omo muno w'esyosabayĩrĩ isyatoka eritukenga, kandi tukategeka omubiri wasyo gosĩ.
59003004	Kandi mũlebaye amato, nomo angabya manene-manene n'erĩkũnwa n'erihunga erĩkalĩre, amato ayo akasondolawa n'engahya nge-nge-nge, neryo akalola eyo mũsondolĩ wago anzĩre.
59003005	Ko liri ritya oko lulimi. Nĩ kĩtsũko kyike nĩkwa lukayihalamba omo myatsi minene-minene. Mũlebaye ngoko muliro muke akahĩsaya ekisuki kinene!
59003006	N'olulimi luli ng'omuliro, olulimi ni kihugo ekyoswĩre n'ebibi. Olulimi lwĩkere omo katĩkatĩ k'ebĩtsũko byetu, kandi lũkatsandaya omubiri gosĩ. Kandi lũkakaya omuliro omo mitima yetu, omuliro oyo akalũa elĩfero.
59003007	Abandu bakabegeraya emihanda yosĩ y'esyonyama esy'omolĩ, n'esyonyonyũ, n'esyonyama esikakululuka, n'esyosĩ sy'omo ngetsi, kandi babĩrĩbegerya esyosĩ.
59003008	Nĩkwa sihali mundu oyukatoka erĩbegerya olulimi. Kusangwa olulimi ni kibi ekiteluhuka, ĩloswĩre n'obuti obũkĩta.
59003009	Omo lulimi tukapipa Omukama wetu na Tata; kandi mulo tukatakira abandu abahangikawa omo kĩsosekanĩo kya Nyamuhanga!
59003010	Omo buno buguma mũkalũa eripipa n'eritakira. Balĩkyetu, emyatsi eyĩ siyangabya itya!
59003011	Engũnũnũko ĩkahũlũkaya omo kyũna kiguma amagetsi awasĩhĩre, n'amagetsi awakalĩhĩre kwehĩ?
59003012	Kandi balĩkyetu, omuti w'omũtĩnĩ anganatoka eriheta kw'ebĩgũma by'emĩzeĩtũm kwehĩ? Kutse omũlĩkĩ w'ebĩnyũ anganatoka eriheta kw'ebĩgũma by'omũtĩnĩ kwehĩ? Litya amagetsi w'omũnyũ siangatoka erĩhũlũkya awasĩhĩre.
59003013	Nindi omo katĩkatĩ kenyũ oyuwite amenge n'eriminya kwehĩ? Akanganayebyo omo mibere mibuya yiwe, n'omo mĩbĩrĩ yiwe eyo akakola n'omutima molo, n'ow'amenge.
59003014	Nĩkwa mwamabya n'eritsura erĩkalĩhĩre, n'eriyanza nabi omo mitima yenyũ, simuyihalambe n'eribihira omwatsi w'ekwenene.
59003015	Amenge aya sĩ mũsĩndo owakalũa endata, nĩkwa ni w'ekihugo, kandi ni w'omubiri, kandi ni wa Satanĩ.
59003016	Kusangwa ahali eritsura n'eriyanza nabi, aho hali erinegena n'erikola ebĩtĩsĩrĩre byosĩ.
59003017	Nĩkwa amenge awakalũa endata, embere ni mabuya; kandi ni w'obuholo, kandi ahehere, kandi akowa lũba, oswĩre mw'eriganyira, n'emĩbĩrĩ mibuya; kandi sialisombola ndi nandi, kandi sĩalĩyĩtendereraya.
59003018	Kandi emyatsi eyikaleta ebitunganene ĩkatsũka omo buholo busana n'abandu abakayira obuholo.
59004001	Erinegena n'amalwa omo katĩkatĩ kenyũ bĩkalũa hahi kwehĩ? Bĩkalũa oko syongumbu syenyũ esĩkalũa omo mibiri yenyũ.
59004002	Mukasonda ebindu byo kutsibu, nĩkwa simuwitebyo, neryo mukasonda erĩĩta abandi. Mukatsura nĩkwa simwetoka eribanabyo; kikaleka imwalwa n'erinegena. Simuwite ebyo mwanzĩre kusangwa sĩmwebũlaya Nyamuhanga.
59004003	Mũkabũlaya neryo simwebanabyo, kusangwa mũkabũlaya nabi, muti mũkakolesayabyo omo syongumbu syenyũ.
59004004	Ĩnywe basĩngĩrĩ, sĩmwasĩ ko bwĩra bw'ekihugo nĩ bũyĩgũ uku Nyamuhanga kwehĩ? Neryo oyukasonda eribya mwĩra w'ekihugo akayiyira mo nzĩgũ ya Nyamuhanga.
59004005	Kutse mũkagaĩnraya muti Amasako akabũga buyira kwehĩ, ati, Ekĩrĩmũ ekyo Nyamuhanga abĩrĩhĩra omwisi syetu, kyoswĩre n'erisonda litsibu.
59004006	Nĩkwa olukogo olo Nyamuhanga akaha lũlengĩre. Neryo Amasako ati, Nyamuhanga akalwa n'abakayiheka, nĩkwa akakangaya olukogo ukw'abo bakayĩkehaya.
59004007	Neryo mwolobe embere sya Nyamuhanga. Mulwe n'eSatanĩ, nayo ikandisyabasaga.
59004008	Mũyĩtũnde hakũhĩ na Nyamuhanga, naye akandĩyĩtũnda hakũhĩ nenyũ. Mũnabaye ebyala byenyũ, ĩnywe bakola-nabi! Mweraye emitima yenyũ ĩnywe mũkayĩtendereraya.
59004009	Mũkwe obũlĩge, mũsũsũmane, mulire: eriseka lyenyũ libinduke mw'ĩsũsũmana, n'obutseme bwenyũ bubinduke mo ngitsi.
59004010	Mũyĩkehaye embere sy'Omukama, naye akandĩbahamya.
59004011	Balĩkyetu, simuhandikirirane. Oyukahandikirira mũlĩkyabo, kutse erimutswera, akahandikirira Emigambo n'eritswerayo. Nĩkwa wamatswera Emigambo, sukiri oyukakenga Emigambo, nĩkwa uli mũtswerĩ wayo.
59004012	Nyamuhanga ĩyowene akayira Emigambo n'eribya mũtswerĩ. Iye ĩyowene akatoka erĩlamya n'erĩherya, nikwa uwe uwendi uti ukatswera mũlĩkyenyũ kwehĩ?
59004013	Muhulikirire, ĩnywe mũkabũga muti, Mũnabwĩre kutse engyakya, twasyaya oko mũyĩ mulebe, aho twasyasiba omwaka muguma. Aho twasyatũndya, n'eribana endũndĩ.
59004014	Kwesĩ sĩmwasĩ nga mwasyabya muti omo ngyakya. Kusangwa engebe yenyũ iri ng'oluhohe, olukahuluka katambĩ kake, neryo ilwabulirayo.
59004015	Neryo ekitolere ĩwabũga uti, Omukama amabya anzĩre, twasyabyaho itwakola ekĩ kutse ekindi.
59004016	Nĩkwa lino, mukayihalamba omo miyiheko yenyũ. Emiyihalambo yosĩ eyo ni kibi.
59004017	Neryo, omundu oyo wasĩ ekibuya ekyo angakola, nĩkwa sialikolakyo, omundu oyũ ali m'omusango w'ebibi.
59005001	Neryo muhulikirire lino, ĩnywe bandu b'ebindu! Mulire, muyilakire busana n'amalĩge awakandĩsyabahĩkako.
59005002	Ebindu byenyũ byabirihonda, n'esyongimba syenyũ syabiriribwa n'ehinyurugunzu.
59005003	Esyamagetsi n'ebĩtsĩpa byenyũ, byabĩrĩkwa amakenge, n'amakenge wabyo asyabya mũlangĩrĩ wenyũ, kandi asyalya emĩnyokũ yenyũ ng'omuliro. Mwabiriyibikira ebindu byenyũ omo biro by'enyũma-nyũma.
59005004	Mũlebaye, simwetaliha abandu abahingira omo malima wenyũ, n'abandu abasolomago. Nabo bakabatsongera. N'erilaka lyabo lyabĩrĩhĩka omo matwĩ w'Omukama w'Amaka Gosĩ.
59005005	Mwabirisiba muna-kihugo ng'abami, n'erĩyĩtsemesya ndeke. Mwabĩrĩnenehya emitima yenyũ busana n'ekiro ky'erikerwa.
59005006	Mwabĩrĩsĩnga n'erĩĩta omundu mutunganene; naye sialilwa nenyũ.
59005007	Neryo balĩkyetu, muyibombeke erĩhĩka oko kiro ky'eriasa ly'Omukama. Mũlebaye ngoko mũlĩmĩ akayibombeka, eririnda eriera ly'ebĩgũma by'enzwere nene by'ekitaka, iniakayibombeka erĩhĩka oko kiro embũla y'erĩmbere n'ey'erĩnyũma ikawa.
59005008	Nenyũ nibya, muyibombeke! Mũsĩkaye emitima yenyũ, kusangwa ekiro ky'eriasa ly'Omukama kiri hakũhĩ.
59005009	Balĩkyetu, simutongane, mukasyatswerwa na Nyamuhanga. Mũlebaye, omũtswerĩ imene oko lũkyo.
59005010	Balĩkyetu mwibuke abamĩnyererĩ, ababũga omo lĩna ly'Omukama. Muganzebo ng'olulengo lw'erĩyĩyĩnĩa, n'eriyibombeka omo bũlĩge.
59005011	Mũlebaye, tukaganza abayĩyĩnaya mo bandu b'obutseme. Mwabĩrĩowa engulu y'erĩyĩyĩnĩa lya Yobũ, kandi mwabirilangira ebyo Mukama asala amukolera. Kusangwa Omukama ni w'eriganyira kutsibu, kandi akaganyira abandu.
59005012	Nĩkwa kwilaba ebyosĩ, balĩkyetu, omugulu mukalaga, sĩmũlahĩraye kutse omo lubula, kutse omo kihugo, kutse omo lindi erĩlahĩrya. Nĩkwa ega yenyũ ibye ega, n'eyihi yenyũ ibye iyihi, Nyamuhanga siabatswere.
59005013	Hali mundu omo katĩkatĩ kenyũ akagalawa kwehĩ? Asabe. Hali oyukatsema kwehĩ? Imbe n'eripipa.
59005014	Hali oyulwere omo katĩkatĩ kenyũ kwehĩ? Abirikire abakulu b'ekanĩsa, bamusabire, n'erĩmũhakabya amagũta omo lĩna ly'Omukama.
59005015	N'erisaba erĩ ly'erĩkĩrĩrya lyasyalamya omũkonĩ, n'Omukama asyamũsũbya. Kandi amabya abirikola ebibi, asyabuyirwabyo.
59005016	Neryo mũkangananaye ebibi byenyũ, n'erisabirana, imwatoka erĩlamĩbwa. Erisaba ly'omundu mutunganene likatoka omwatsi munene.
59005017	Elĩa abya mundu nga twe, neryo mwasaba n'omũhwa ati, embũla siyiwe. Neryo embũla moyitawa oko kihugo emyaka ĩsatu n'emikera ndatu.
59005018	Neryo mwaswasaba neryo olubula molwawĩsya embũla, n'ekitaka mokyalasya esyombuto.
59005019	Balĩkyetu, hamabya mundu omo katĩkatĩ kenyũ oyukatala n'erĩlũa omo kwenene, n'ogundi akamũsũbũlya;
59005020	muminye omwatsi ono, oyũkasũbũlaya omukola-nabi erĩmũlũsya okw'itala liwe, akalamaya omutima w'omukola-nabi oyo okw'ihola, kandi akaleka ebibi binene ibyabuyirwa.
60001001	Ĩngye Petero, omukwenda wa Yesu Kristo, ngabasakira ĩnywe bandu abo Nyamuhanga ayisoga, abĩkere ng'abasayĩ, abapanza-panzirawa omo bihugo by'ePonto, n'eGalatĩa, n'eKapadokĩa, n'eAsĩa, n'eBetanĩa.
60001002	Nyamuhanga Tata, mwabaminya kera n'eriyisoga nywe. Omũlĩmũ Abũyĩrĩre iniabiribahigula, imwatoka erĩowa Yesu Kristo n'erĩerĩbwa omo musasi wuwe. Olukogo n'obuholo bibye nenyũ kutsibu.
60001003	Tupipe Nyamuhanga ye Tata w'Omukama wetu Yesu Kristo! Busana n'eriganyira liwe lĩnene, abiriswatubuta kandi n'erituha engebe eyiri n'amaha busana n'erĩlũbũka lya Yesu Kristo oko baholĩ.
60001004	Neryo tukalindirira eribana emĩyĩsa mibuya eyo Nyamuhanga akabikira abandu buwe. Abiribabikira emĩyĩsa eyo elubula, aho itehonda kutse eritsanda kutse erikeha.
60001005	Emĩyĩsa eyo ni busana nenyũ abakateyĩbawa omo maka wa Nyamuhanga busana n'erĩkĩrĩrya lyenyũ, imukalindirira erilama eryo likandisyabĩsũlwa oko mugulu w'enyũma-nyũma.
60001006	Ekĩ kikaleka imwatsema kutsibu, na lino litolere ĩmwakwa obũlĩge omw'irengwako mĩsĩndo-mĩsĩndo.
60001007	Neryo erirengwako eryo lĩkamĩnyĩsaya erĩkĩrĩrya lyenyũ. Esyamagetsi sikanahera, nasyo sikalengawako omo muliro. Neryo erĩkĩrĩrya lyenyũ eriwite enzwere nene kwilaba esyamagetsi, litolere iryalengwako. Neryo mwasyabana eripipa n'olukengerwa, n'erĩsĩkĩbwa oko kiro ekyo Yesu Kristo asyabĩsũlwa.
60001008	Neryo mukanza Yesu Kristo nomo mutetamulolako, kandi mũkamwĩkĩrĩraya nomo mutetamulangira lino, kandi mukatsema kutsibu n'obutseme obutetoka eriahulwa, obuwite olukengerwa.
60001009	Kusangwa mukabana endũlĩ y'erĩkĩrĩrya lyenyũ, omulamo w'emitima yenyũ.
60001010	Abamĩnyererĩ mobasonda-sonda n'erĩbũlĩrĩrya omwatsi w'erilama erĩ. Neryo mobaminyerera omwatsi w'olũsũnzo lw'olukogo olo Nyamuhanga angabaha.
60001011	Kandi mobalenga eriminya ng'Omũlĩmũ wa Kristo, omwisi wabo, abya akahula emyatsi yahi kutse mugulu wahi. Kusangwa Omũlĩmũ abya akaminyerera amalĩge wa Kristo, n'olukengerwa olwasyakwama amalĩge ayo.
60001012	Nyamuhanga mwabĩsũlĩra abamĩnyererĩ aba ngoko mũbĩrĩ wabo siabya busana nabo ĩbobene, nĩkwa busana nenyũ, omugulu babũga emyatsi eyo mwabĩrĩowa. Kandi abakwenda b'Engulu Yowene, ababũga omo maka w'Omũlĩmũ Abũyĩrĩre owatumawa erĩlũa elubula, mobababwira eby'ekwenene ebĩ. Kandi emyatsi eyĩ abamalaĩka banzĩre eriminyayo.
60001013	Neryo mubye n'amalengekanĩa w'erikola omũbĩrĩ. Mũyĩtegaye, mũhĩre amaha wenyũ ndeke oko lukogo olo Yesu Kristo asyabaletera ekiro asyabĩsũlwa.
60001014	Mubye bana abakowa Nyamuhanga. Simusyekwama esyongumbu esyo mwabya mukakwama erĩmbere omo butaminya bwenyũ.
60001015	Nĩkwa mubye babũyĩrĩre omo migendere yenyũ, nga Nyamuhanga oyo wababirikira abũyĩrĩre.
60001016	Kusangwa Amasako ati, Mwasyabya babũyĩrĩre, ngoko nage nyĩbũyĩrĩre.
60001017	Omugulu mukasaba Nyamuhanga, mukamwahula mo Tata, oyukatswera obuli mundu, butsira obutaga, ng'emĩbĩrĩ yiwe kw'iri; mulendere n'erikenga Nyamuhanga omugulu mukine omo kihugo kino.
60001018	Kusangwa mũnasĩ momũtatongolĩbwa oko mitsye mitya-mitya n'emigendere y'abotata-kulu wenyũ, omo bindu ebikahera, ng'ebĩtsĩpa kutse esyamagetsi.
60001019	Nĩkwa mwatongolĩbawa omo musasi wa Kristo, ow'obũgũlĩ bunene, naye abya ng'ekyana ky'embũlĩ ekite kw'ekĩtĩngũ kutse bulema.
60001020	Kusangwa Nyamuhanga ayisoga Kristo ekihugo kite kyahangikwa. Nĩkwa abirihuluka omo biro ebĩ by'enyũma-nyũma busana nenyũ.
60001021	Neryo busana na Kristo mwabĩrĩkĩrĩrya Nyamuhanga oyo wamũlũbũkaya oko baholĩ n'erimuha olukengerwa. Neryo erĩkĩrĩrya lyenyũ n'amaha wenyũ ibyabya uku Nyamuhanga.
60001022	Neryo kusangwa mwabĩrĩerya emitima yenyũ, busana n'erĩowa omwatsi w'ekwenene, kandi mwabiribya n'olwanzo olute n'eriteba busana n'abalĩkyetu, lino litolere imwanzana n'emitima yenyũ yosĩ n'omũhwa.
60001023	Kusangwa mwabiributwa buhya-buhya, butsira omo mbuto eyikahonda, nĩkwa omo mbuto eyitehonda, kye kĩnywa kya Nyamuhanga, ekiri mw'engebe, kandi ekikakota.
60001024	Ngoko kĩsakĩre kiti, Abandu bosĩ bali ng'ebiti by'omolĩ, N'obubuya bwabo buli ng'omusanga w'ebiti. Ebiti bikuma n'omusanga wabyo akalagala.
60001025	Nĩkwa ekĩnywa ky'Omukama kikakota, Ekĩ kyo kĩnywa ky'Engulu Yowene ekyatũlawa ũkw'ĩnywe.
60002001	Neryo mũyĩlũsaye kw'ebibi byosĩ, n'eribiha lyosĩ, n'erĩyĩtendererya, n'eritsura, n'erirega abandi ryosĩ.
60002002	Mubye ng'esyomekeke, imukasonda kutsibu amasabũ agowene busana n'omutima, imwatoka eriusuka busana n'erilama.
60002003	Ngoko kĩsakĩre kiti, Mwabĩrĩgerya oko bubuya bw'Omukama.
60002004	Neryo mwase oko Mukama oyuli erĩbwe eriwite engebe, eryaganawa n'abandu, nĩkwa eryayisogawa na Nyamuhanga, ng'erĩbwe ery'obũgũlĩ bunene.
60002005	Mwase ng'amabwe awawite engebe, mũhĩmbawe mo hekalũ y'ekĩrĩmũ, mubye abahererĩ babũyĩrĩre, abakaherera esyohongo sy'ekĩrĩmũ busana na Yesu Kristo, esĩkatsemesaya Nyamuhanga.
60002006	Kusangwa Amasako akabũga ati, Lebaya ngahĩmba eSĩonĩ, erĩbwe nayisoga, Erĩbwe ry'enũnga, ery'obũgũlĩ bunene, N'oyũkamwĩkĩrĩraya sĩendĩsyakwa esĩsonĩ.
60002007	Erĩbwe erĩ, nĩ ry'obũgũlĩ bunene busana nenyũ abakĩkĩrĩraya. Nĩkwa busana n'abatĩkĩrĩraya, ati, Erĩbwe eryo bahĩmbĩ babana nga ni buyira, Lyabiribya erĩbwe erĩkatũngananaya enũnga y'enyũmba.
60002008	Kandi Amasako ati, Nĩ rĩbwe ly'erĩtwĩkalya abandu, Nĩ rĩbwe ly'erĩtoya abandu. Bakatwĩkala kusangwa mobatĩkĩrĩrya ekĩnywa; kandi lyabya erisonda lya Nyamuhanga.
60002009	Nĩkwa ĩnywe muli kihanda ekyayisogawa, abahererĩ b'obwami, ekihanda kĩbũyĩrĩre, abandu ba Nyamuhanga, imwatoka erĩkangya emĩbĩrĩ mibuya ya Nyamuhanga, oyo wababirikira erĩlũa omo mwĩrĩmya n'eriingira omo kyakakala kiwe ky'eriswekera.
60002010	Kusangwa simwabya bandu, nĩkwa lino muli bandu ba Nyamuhanga; mwabya isimwetabana eriganyira lya Nyamuhanga, nĩkwa lino mwabiribana eriganyira liwe.
60002011	Abanze betu, ngabalemba-lemba ng'ababunga n'abagendĩ, mugane erikwama esyongumbu sy'omubiri esikalwa n'omutima.
60002012	Muyire emigendere mibuya omo katĩkatĩ k'Ebihanda, neryo nomo bangabatsuma ng'abakola-nabi, nĩkwa omugulu bakalangira emĩbĩrĩ yenyũ mibuya, ibapipa Nyamuhanga oko kiro ky'eritswerwa.
60002013	Mowe abatabalĩ ba muna-kihugo busana n'Omukama, kutse ni mwami oyuwite ehamũlĩ yosĩ,
60002014	kutse abatabalĩ bakulu buwe abakatumawa erisuyira abakola-nabi n'eripipa abakakola ndeke.
60002015	Kusangwa erisonda lya Nyamuhanga liti omw'ikola ndeke mũsĩnge ebĩnywa bitya-bitya by'abandu bakĩrũ.
60002016	Mukole ng'abandu b'obwĩranda nĩkwa simuyire obwĩranda bwenyũ ng'ekindu ky'erĩbĩsa ekibi, mubye bakobe ba Nyamuhanga.
60002017	Mũsĩkaye abandu bosĩ. Mwanze abalĩkyetu Abakristo, mukenge Nyamuhanga, kandi mũsĩkaye omwami.
60002018	Abagombe, mubye mũkowa abakama benyũ n'erikengabo ndeke, butsira abakama babuya n'ab'omutima molo basa, nĩkwa abakama bakalĩre.
60002019	Omundu akasĩmawa na Nyamuhanga amayĩyĩnĩa omo bulĩge ate ko lubanza, kusangwa akakola erisonda lya Nyamuhanga.
60002020	Nĩkwa endũndĩ ni yahi mwamayĩyinĩa omugulu bakabahũnza busana n'ebibi mukakola kwehĩ? Nĩkwa mwamakola ndeke, neryo mũkayĩyĩnĩa omugulu mukagalawa, Nyamuhanga asyabatsumula busana n'ekyo.
60002021	Kusangwa Nyamuhanga ababirikira busana n'omwatsi oyũ. Kusangwa Kristo nibya mwagalwa busana nenyũ, neryo mwabasĩgĩra olugobe olo mwangakwama.
60002022	Ngoko kĩsakĩre kiti, Mwatakola ekibi, kutse amatebo mwatabanika omo mĩnywa yiwe.
60002023	Kandi omugulu atsumawa, mwataswatsumabo, omugulu agalawa mwatũbahya, nĩkwa mwayĩhĩra omo byala by'oyukatswera ebitunganene, ye Nyamuhanga.
60002024	Kristo ĩyowene-wene mwaheka ebibi byetu omo mubiri wuwe oko musalaba, itwatoka erihola oko bibi, n'eribyaho busana n'ekitunganene; kusangwa mwalamĩbawa omo mĩbĩbũ yiwe.
60002025	Kusangwa mwabya ng'esyombũlĩ esyatala, nĩkwa lino mwabirisuba oko Mũlĩsya n'Omũteya w'emitima yenyũ.
60003001	Litya nenyũ ĩnywe bakalĩ, mowe abĩba nywe, neryo abatĩowa ekĩnywa kya Nyamuhanga batoke erĩsĩngwa n'erĩkĩrĩrya busana n'emigendere y'abakalĩ babo, isibetabwirwa ekĩnywa n'ekiguma.
60003002	Kusangwa bakalebaya emigendere yenyũ mibuya eyikakenga.
60003003	N'obubuya bwenyũ sibubye obw'eyĩhya, ng'eriluka esyonzwiri, n'eriambala emisege y'esyamagetsi, n'eriambala emyambalire yowene.
60003004	Nĩkwa obubuya bwenyũ bubye bw'omutima owali omwisi w'omundu. Bubye obubuya bw'ekĩrĩmũ ekihehere n'eky'obũkũtũ, ekitetsanda. Obubuya obo ni bw'obũgũlĩ bunene embere sya Nyamuhanga.
60003005	Kusangwa litya kera abakalĩ babũyĩrĩre, abahĩra amaha uku Nyamuhanga, babya bakayĩsũga, n'erĩowa abĩba wabo.
60003006	Sara naye mwowa Abrahamũ, n'erimwahula mo mukama. Nenyũ muli bana buwe mwamakola n'eritendiubaha kindu.
60003007	Nenyũ abĩba wabo nibya, mwĩkale n'abakalĩ benyũ omo menge, ĩmũnasĩ abakalĩ ko bali bolo. Kandi mũsĩkayebo, kusangwa basyabana haguma nenyũ olũsũnzo lwa Nyamuhanga lw'engebe, neryo mukole mutya erisaba lyenyũ sĩrĩkakĩrĩbawe.
60003008	Omo myatsi yosĩ eyĩ tuti, Ĩnywe bosĩ mubye n'obũlengekanĩa buguma, n'omutima muguma, mwanzane ng'abasubeneko, mubye n'omutima mubuya, kandi mũyĩkehaye.
60003009	Sĩmũtũhũlaye ekibi busana n'ekibi, kutse eritsuma busana n'eritsuma, nĩkwa kumbe mutsumulebo. Kusangwa Nyamuhanga mwababirikira busana n'omwatsi oyũ, imwabana eritsumula eryo alaga.
60003010	Ngoko Amasako ati, Oyo wanzĩre eritsemera engebe, n'eribana ebiro byowene, Olulimi luwe lũmbaye erĩbũga ekibi, n'emĩnywa yiwe yũmbaye eriteba.
60003011	Ahũtatire ekibi, akole ebibuya; Asonda-sondaye obuholo, n'erikwamirirabo.
60003012	Kusangwa ameso w'Omwami Mukulu akatungerera abatunganene, Kandi amatwĩ wuwe akowa erisaba lyabo. Nĩkwa Omwami Mukulu akalola abakola-nabi b'ebitsule.
60003013	Nindi asyabakola nabi mwamabya n'omũhwa w'erikola ebibuya kwehĩ?
60003014	Kandi nomo mwangagalwa busana n'erikola ekitunganene, muli bandu b'obutseme. Simubahe erĩũbahya lyabo, kandi sĩmũhahũkaye emitima.
60003015	Nĩkwa omo mitima yenyũ mukenge Kristo ng'Omukama wenyũ. Ĩmũnasĩkĩre endambĩ yosĩ erĩsũbĩrya obuli mundu oyũkababũlaya busana n'amaha ago muli nago.
60003016	Nĩkwa mũmũsũbĩraye bolo-bolo, n'erimukenga. Kandi mubye n'obunya-mutima bowene, neryo omugulu bakabanegulira, n'eritsuma emigendere yenyũ y'obuKristo, bĩtawe esĩsonĩ.
60003017	Kusangwa lyowene ndeke imwagalwa busana n'erikola ebibuya omw'isonda lya Nyamuhanga, kwilaba erikola nabi.
60003018	Kusangwa Kristo mwahola busana nenyũ engendo nguma nyisa busana n'ebibi. Omundu mutunganene mwahola busana n'abandu batatunganene, iniatoka erituleta uku Nyamuhanga. Kandi mwĩtwa oko mubiri nĩkwa mwabana engebe omo kĩrĩmũ.
60003019	Kandi mwagenda omo mũlĩmũ, mwayatũlago oko bĩrĩmũ ebiri omo mũlĩkĩ.
60003020	Ebĩrĩmũ ebĩ byabya ĩsĩbĩrĩowa Nyamuhanga, omugulu abya akalindabo omo butaluha oko biro ebyo Noa abya akahĩmba obwato. N'omo bwato obo abandu bake, omunani musa, mobalamĩbwa omo magetsi ayo.
60003021	Omwatsi oyo nĩ kĩsosekanĩo ky'olũbatĩso busana n'erilama lyenyũ. Erĩbatĩsya sĩ 'lũsya ly'emĩtĩndũ y'omubiri, nĩkwa ni 'laga Nyamuhanga omo bunya-mutima bowene, erĩlamĩbwa busana n'erĩlũbũka lya Yesu Kristo.
60003022	Yesu Kristo abiriya elubula, kandi ali oko byala by'amali bya Nyamuhanga; iniabiritabala oko bamalaĩka, n'ab'ehamũlĩ b'elubula n'ab'amaka.
60004001	Neryo kusangwa Kristo abiriagalwa omo mubiri, nenyũ nibya mũyĩsũnze obũlengekanĩa obo, kusangwa oyukagalawa omo mubiri abĩrĩũmbya oko bibi.
60004002	Nĩkwa lino omugulu mukineho omo mubiri, mukwame erisonda lya Nyamuhanga butsira esyongumbu sy'abandu.
60004003	Kusangwa oko mugulu owalaba mwabirikwama endambĩ yingaho amalengekanĩa w'abatĩkĩrĩrye. Mwabya mukakwama erĩsĩngĩra, n'esyongumbu, n'erĩkũnda, n'eritamira, n'erĩyalũmba, n'esyonye sy'esyosanamu.
60004004	Kandi ab'ebihanda bakasweka omugulu mutesangira nabo omo syonye syabo sy'eritamira, neryo bakabatsuma.
60004005	Nĩkwa basyakanganĩa Nyamuhanga ebyo bakola, naye asĩkĩre erĩtwa esyombanza sy'abaliho n'esy'abaholĩre.
60004006	Kusangwa Engulu Yowene yabĩrĩtũlwa ukw'abo babirihola, nomo babiritswerwa omo mubiri ng'abandu bosĩ ko bakatswerawa. Nĩkwa mwatũlayo kubo batoke eribyaho omo kĩrĩmũ ng'erisonda lya Nyamuhanga.
60004007	Endũlĩ y'emyatsi yosĩ iri hakũhĩ. Neryo mubye n'obũlengekanĩa bw'amenge, n'obw'erĩyĩteya, imwatoka erisaba.
60004008	Kwilaba emyatsi yosĩ, mũkwe omũhwa w'erianzana kutsibu, kusangwa olwanzo lũkakũnĩngĩra ebibi bingi.
60004009	Mũkokanaye omo manyũmba wenyũ butsira eriyitonga-tonga.
60004010	Obuli mundu abirihabwa olũsũnzo lw'omũsĩndo olũkalũa uku Nyamuhanga. Mukolerane omo lũsũnzo olo, ng'abateya b'olũsũnzo mĩsĩndo-mĩsĩndo Nyamuhanga akatuha.
60004011	Oyũkatũlago, atũle ebĩnywa bya Nyamuhanga. Oyukakola omũbĩrĩ, akolego omo maka ago Nyamuhanga akamuha. Neryo omo myatsi yosĩ Nyamuhanga apipawe busana na Yesu Kristo. Olukengerwa n'obũtokĩ ni biwe kera na kera. Amina.
60004012	Abanze, simusweke busana n'erirengwako erĩkalĩre erĩkabahĩkako nga ni kindu ky'ehandi busana nenyũ.
60004013	Nĩkwa mutseme kusangwa mukasangira amalĩge wa Kristo. Neryo omugulu olukengerwa luwe lwasyabĩsũlwa, imwatoka eritsema n'eritsanga.
60004014	Mwamatsumwa kusangwa mukakwama Kristo, muli n'omũyĩsa, kusangwa Omũlĩmũ w'olukengerwa, w'Omũlĩmũ wa Nyamuhanga ĩkere nenyũ.
60004015	Nĩkwa sihabye mundu omo katĩkatĩ kenyũ oyukagalawa ng'omwĩtĩ, kutse ng'omũrahĩ, kutse ng'omũkolĩ w'ebibi, kutse oyũkayĩhĩra omo myatsi ya bene.
60004016	Nĩkwa omundu amagalwa kusangwa ni Mukristo, sĩakwe esĩsonĩ, nĩkwa apipe Nyamuhanga busana n'eribya Mukristo.
60004017	Kusangwa omugulu w'eritswera abandu ba Nyamuhanga abĩrĩhĩka. Neryo eritswera eryo lyamatsũka ũkw'ĩtwe, endũlĩ y'abandu abatetsomana Engulu Yowene ya Nyamuhanga yasyabya yiti kwehĩ?
60004018	Ngoko Amasako akabũga ati, Lyamakala busana n'omundu utunganene erĩlamĩbwa, Oyutekenga Nyamuhanga, n'omukola-nabi, basyabya bati kwehĩ?
60004019	Neryo abakagalawa busana n'erisonda lya Nyamuhanga, bahĩre emitima yabo omo byala by'Omũhangĩkĩ oyuteregula, babye bakakola ekitunganene.
60005001	Neryo, ngalemba-lemba abakulu omo katĩkatĩ kenyũ nga mũlĩkyenyũ mukulu. Kandi indi mũlangĩrĩ w'amagalĩ wa Kristo. Neryo nasyasangira olukengerwa olũkandĩsyabĩsũlwa.
60005002	Mũlĩsaye esyombũlĩ sya Nyamuhanga esiri omo katĩkatĩ kenyũ. Mulemberesyo kusangwa mwanzĩre erikola mutya busana na Nyamuhanga, butsira erihatikanwa. Kandi simukole mutya busana n'erihembwa lisa, nĩkwa omo mũhwa w'erikola.
60005003	Kandi simuyiyire nga mukatabala oko bandu abo mwahabawa erĩteya, nĩkwa mubye ebĩsosekanĩo busana n'ekihangulo.
60005004	Neryo mugulu Omũlĩsya mukulu asyamĩnyĩkalĩbwa, mwasyabana embĩta y'olukengerwa olutekula.
60005005	Nenyũ nibya ĩnywe balwana, mukenge abakulu benyũ. Kandi ĩnywe bosĩ mũyĩkehaye embere sy'abalĩkyenyũ, kusangwa kĩsakĩre kiti, Nyamuhanga akalwa n'abakayiheka, Nĩkwa akakanyaya olukogo oko bakayĩkehaya.
60005006	Neryo mũyĩkehaye omo byala bya Nyamuhanga by'obũtokĩ, neryo ĩnĩabahamya oko mugulu atolere.
60005007	Mũhĩre erĩhanga-hangya lyenyũ lyosĩ uku Nyamuhanga, kusangwa akabategaya.
60005008	Mũlebaye, mũyĩtegaye! Kusangwa enzĩgũ yenyũ Satanĩ, ikagenda-genda ng'endale, eyikaruruma n'erisonda-sonda oyo yangalya.
60005009	Mulwe nayo ĩmũnasĩkĩre omw'ĩkĩrĩrya lyenyũ, kusangwa mũnasĩ abalĩkyenyũ abali muna-kihugo ko bakagalawa batya.
60005010	Neryo mwamabiagalwa akatambĩ, Nyamuhanga ow'olukogo losĩ oyo wababirikira erisangira olukengerwa luwe lw'erikota haguma na Kristo, asyabahĩkanĩa, n'erĩbasĩkya, n'eribaha amaka, n'erĩbahanganĩa ndeke.
60005011	Obũtokĩ bubye buwe kera na kera. Amina.
60005012	Nabiribasakira ebĩnywa bike ebĩ. Sĩlvano oyo ngahula ng'omũlĩkyetu oyuteregula abĩrĩnyĩwatĩkya erisakabyo. Kandi ngasonda erihanda emitima yenyũ n'erĩtũlago nyiti omwatsi oyũ ni lukogo lw'ekwenene lwa Nyamuhanga. Mũsĩke mulo.
60005013	Ekanĩsa eyiri eBabelĩ, eyayisogawa haguma nenyũ, ĩkabakeraya. Kandi omwana wage ye Marĩko akabakeraya.
60005014	Mũkeranaye n'eriwanako ly'olwanzo. Obuholo bubye nenyũ inywe bosĩ-bosĩ ko muwatene na Kristo.
61001001	Ĩngye Srmonĩ Petero, omugombe n'o mũkwenda wa Yesu Kristo, ngasakira abo babiribana erĩkĩrĩrya ng'eryo tuwite busana n'eritunganene lya Nyamuhanga wetu n'Omũlamya Yesu Kristo.
61001002	Olukogo n'obuholo bunene bibye nenyũ, kusangwa mwabiriminya Nyamuhanga n'Omukama wetu Yesu.
61001003	Obũtokĩ bwa Nyamuhanga bwabirituha emyatsi yosĩ eyitutolere, busana n'eribyaho omo ngebe ya Nyamuhanga, n'erikenga Nyamuhanga. Abirituha emyatsi eyĩ kusangwa twabiriminya kwenene oyo watubirikira erisangira olukengerwa luwe n'obubuya buwe.
61001004	Kandi abirituha esyondagane siwe nene, sy'esyonzwere nene, itwatoka erisangira omo buNyamuhanga buwe, imwamabibala eritsanda ly'esyongumbu sya muna-kihugo.
61001005	Busana n'omwatsi oyũ, muyitsinge, mutomeke obubuya okw'ĩkĩrĩrya lyenyũ, kandi oko bubuya bwenyũ mutomeke eriminya;
61001006	n'okw'iminya lyenyũ, mutomeke erĩyĩteya; n'okw'ĩyĩteya lyenyũ mutomeke erĩyĩyĩnĩa;
61001007	n'okw'ĩyĩyĩnĩa lyenyũ mutomeke erikenga Nyamuhanga, n'okw'ikenga Nyamuhanga mutomeke obugenge, n'oko bugenge bwenyũ mutomeke olwanzo.
61001008	Mwamakola mutya n'erikwamirirabyo, mwasyatoka, kandi mwasyakanyirira omw'iminya ndeke ly'Omukama wetuYesu Kristo.
61001009	Nĩkwa oyutekola emyatsi eyĩ nĩ ndĩmatĩme, kandi akabula ameso, iniabiribirirwa kw'abĩrĩerĩbwa kw'ebibi biwe bya kera.
61001010	Neryo balĩkyetu, mubye n'omũhwa w'erĩhanganĩa ndeke eribirikirwa lyenyũ, n'eriyisogwa lyenyũ, kusangwa mwamakwama mutya, simwendisyatoga na kera.
61001011	Nĩkwa mwasyabana ehamũlĩ yosĩ y'eriingira omo Bwami bw'erikota bw'Omukama n'Omũlamya wetu Yesu Kristo.
61001012	Neryo nasyabya ĩnyĩnasĩkĩre ebiro byosĩ erĩbĩbũkya emyatsi eyĩ, nomo mwangabya ĩmũnasĩyo n'erihangana ndeke omo mwatsi w'ekwenene ogo munawite.
61001013	Kusangwa ngaganza nyiti, litolere omugulu nyikine omo mubiri wage, erĩbĩbũkyago.
61001014	Kusangwa nyasĩ ngoko nyĩkĩsĩya ĩnalũa omo mubiri oyũ. Kandi Omukama wetu Yesu Kristo, abĩrĩnyĩmĩnyĩsya omwatsi oyũ.
61001015	Neryo nasyakola n'omũhwa, imwatoka eryibuka ebiro byosĩ emyatsi eyĩ enyũma w'erigenda lyage.
61001016	Kusangwa motutakwama amalagu w'amenge omugulu twabowĩsaya obũtokĩ n'eriasa ly'Omukama wetu Yesu Kristo, nĩkwa motwalangira obukulu buwe omo meso wetu.
61001017	Twabyaho omugulu Nyamuhanga Tata amuha erĩsĩkya n'olukengerwa, omugulu omulenge alũa omo Lukengerwa Lũkangĩre ati, Oyũ ni Mugala wage mwanze, oyo wabĩrĩnyĩtsemesya ndeke.
61001018	Ĩtwe netu, motowa omulenge oyũ akalũa elubula, omugulu twabya haguma naye oko kitwa kĩbũyĩrĩre.
61001019	Busana n'omwatsi oyũ, tukayiketera ekĩnywa ekyabũgawa n'abamĩnyererĩ. Nenyũ mutolere imwatsomanakyo ng'etala eyĩkakoleraya ahali omwĩrĩmya, erĩhĩka okw'ikya ly'eKiro ekyo, n'erĩhĩka aho mugulu engũnũnũ y'engyakya-ngyakya yasyakolerya omo mitima yenyũ.
61001020	Nĩkwa mũtsũke eriminya omwatsi oyũ: Sihali mundu oyo wangakũmbũla eriminyerera ly'amasako ĩyowene-wene.
61001021	Kusangwa sihali eriminyerera eryahĩka na kera omw'isonda ly'omundu, nĩkwa abandu mobabũga ebĩnywa ebyo Nyamuhanga ahabo, ĩbakasondolĩbawa n'Omũlĩmũ Abũyĩrĩre.
61002001	Nĩkwa mohahuluka abamĩnyererĩ b'amabehĩ omo katĩkatĩ k'abandu, kandi litya abakangĩrĩrya b'amabehĩ basyahuluka omo katĩkatĩ kenyũ. Nabo basyĩngĩrya erĩkangĩrĩrya ly'amabehĩ, erĩkaheraya. Abo basyagana Omukama oyo wagulabo, ibakayiretera erihera lyo lũba.
61002002	Kandi abandu bangi basyakwama emyatsi yabo eyĩtĩsĩrĩre, kandi busana nabo, abandu basyahula enzira y'ekwenene mo nabi.
61002003	Neryo omo muhuguru wabo abakangĩrĩrya b'amabehĩ aba, basyababana kw'endũndĩ omo malagu wabo abakangĩrĩrya b'amabehĩ aba, bakera, kandi erihera lyabo likalindirirabo.
61002004	Kusangwa Nyamuhanga mwatabalya abamalaĩka abakola ebibi, nĩkwa mwagusabo omo lĩfero eyo bakabikawa omo mahulula n'omo mwĩrĩmya, eririndirira ekiro ky'eritswera.
61002005	Kandi Nyamuhanga mwatabalya ekihugo kya kera, nĩkwa mwateya Noa omũtũlĩ w'eritunganene haguma n'abandi balinda, mwabalyabo ekiro aleta erigunga ly'amagetsi oko kihugo ky'abandu abatakenga Nyamuhanga.
61002006	Kandi Nyamuhanga mwahĩra omusango oko mĩyĩ y'eSodomo na Gomora, mwasindulayo, n'eriyirayo mo kĩmĩnyĩsyo busana n'abandu abatendisyakenga Nyamuhanga.
61002007	Kandi Nyamuhanga mwalamya Lotĩ, omundu oyutunganene. Lotĩ abya akagalwa busana n'emikolere eyĩtĩsĩrĩre y'abandu b'omwaga.
61002008	Kusangwa omundu oyutunganene abya ĩkere omo katĩkatĩ kabo. Nĩkwa ebiro byosĩ Lotĩ mwalangira, kandi mowa emĩbĩrĩ yabo y'erĩhalya, n'omutima wuwe owatunganene mwagalwa kutsibu busana n'emĩbĩrĩ mibi yabo.
61002009	Neryo Omukama anasĩ erĩlamya abakamukenga okw'irengwako. Nĩkwa akabika ababi erisuyirabo erĩhĩka oko kiro ky'eritswera.
61002010	Kwilaba aho, akabikabo busana n'erisuyirabo ekiro ky'eritswera abakakwama esyongumbu syabo esĩtĩsĩrĩre sy'omubiri, isibetsomana ehamũlĩ ya Nyamuhanga. Abakangĩrĩrya aba bakalĩre, kandi bakayipipa, n'erikola erisonda lyabo. Sibekenga ab'olukengerwa b'endata, nĩkwa bakatsumabo.
61002011	Nĩkwa abamalaĩka abalengĩrebo omo maka n'obũtokĩ sibetsongerabo n'eritsumabo embere sy'Omukama.
61002012	Nĩkwa abandu aba balingene ng'esyonyama esitawite menge, esĩterengekanaya, esikabutawa busana n'erihambwa n'erikerwa. Bakatsuma ebyo batasĩ, kandi basyaherĩbwa haguma n'esyonyama esyo.
61002013	Kandi basyahembwa eriagalwa busana n'erikolera abandi bo nabi. Bakatsemera erĩkũnda omw'itungi, n'eritsanga omo syongumbu syabo. Bakaleta esĩsonĩ n'obũlĩge omugulu bakalya haguma nenyũ, kusangwa bakateba.
61002014	Ameso wabo oswĩre m'oluteto n'erikwama emyatsi yosĩ y'ebibi, bakasondola abandu batasĩkĩre, n'emitima yabo yoswĩre n'omururu; ni bana Nyamuhanga abiritakira.
61002015	Babirikita omo nzira n'eritala, ibamabikwama enzira ya Balama, omugala wa Beorĩ, oyo wanza oluhembo lw'erikola ebitatunganene.
61002016	Nĩkwa mwahayirwa busana n'erĩhalya liwe. Kusangwa epunda itawite menge moyabũga omo mulenge w'omundu, n'erĩkakĩrya erĩsĩre ly'omũmĩnyererĩ.
61002017	Abandu aba balingene ng'esĩsoko esitawite amagetsi, kandi bali ng'ebĩtũ ebikahekawa n'ekihunga. Nyamuhanga abiribikirabo ahali omũhĩndanĩa.
61002018	Kusangwa bakabũga ebĩnywa eby'obusa by'eriyipipa, ibakabirikira abandu n'eritebabo omo mwatsi w'esyongumbu sy'omubiri n'esy'erĩsĩngĩra. Abandu aba babya bakateba, babya bandu abakasonda erĩlũa ukw'abo bĩkere omo luhabo.
61002019	Abatebya abo mobalagabo obwĩranda, nĩkwa kwesĩ nabo ni bakobe b'emibere y'esyonye; kusangwa ekĩkakĩnda omundu kikabya omukama wuwe.
61002020	Kusangwa bamabibala ebĩtĩsĩrĩre by'ekihugo busana n'eriminya Omukama n'Omũlamya wetu Yesu Kristo, bamaswayĩgobya mubyo n'erĩkĩndwa mubyo, abandu ng'abo babiritsanda kwilaba erĩmbere.
61002021	Kusangwa kumbe lĩlwe lyowene busana nabo eritindaminya n'ahake enzira y'eritunganene kwilaba eriminyayo, n'eritswa erĩlũa oko kihano kĩbũyĩrĩre ekyo bahabawa.
61002022	Omwatsi abĩrĩhĩka kubo ng'omũsyo w'ekwenene owakabũga ati, Embwa ikasuba oko bisalo byayo, kandi ati, Engulube eyĩryanabĩbawa ĩkaswayĩgala-galaya omo londo.
61003001	Balĩkyetu banze, eyĩ ni barua y'akabiri ngabasakira. Omw'ĩbĩrĩ syosĩ ngalenga erĩbũkya oko bũlengekanĩa bubuya.
61003002	Mwangibuka ebĩnywa abamĩnyererĩ babũyĩrĩre babũga kera, n'ekihano, ky'Omukama n'Omũlamya, ekyo abakwenda benyũ babaha.
61003003	Nĩkwa mũtsũke eriminya omwatsi ono, oko biro by'enyũma abasĩnĩngũlĩ basyahuluka, abakakwama esyongumbu syabo. Basyabasĩnĩngũlĩra bati,
61003004	Mwatalaga ati akandisyasa kwehĩ? Abotata wetu babirihola, nĩkwa emyatsi yosĩ ine ngoko yitula okw'ihangikwa ly'ekihugo.
61003005	Kusangwa omugulu bakabũga batya, bakagana eryĩbũkya omwatsi oyũ, ngoko kera Nyamuhanga mwabũga ekĩnywa, neryo olubula n'ekihugo mobyahangikwa. N'ekihugo mokyahangikwa erĩlũa omo magetsi,
61003006	kandi busana n'amagetsi. Kandi ekihugo ky'omugulu oyo mokyaherĩbwa omw'igunga ly'amagetsi.
61003007	Nĩkwa olubula lwa sesene, n'ekihugo kya sesene, omo kĩnywa kya Nyamuhanga, bĩbĩkĩre busana n'erĩhĩsĩbwa omo muliro. Bĩbĩkĩre busana n'ekiro ekyo abandu abatakenga Nyamuhanga basyatswerwa n'erĩherĩbwa.
61003008	Nĩkwa abanze, simwibirirawe omwatsi muguma oyũ, ngoko Mukama akalangira ekiro kiguma ng'emyaka elfu nguma (1000), n'emyaka elfu nguma (1000) ng'ekiro kiguma.
61003009	Nĩkwa Omukama sialiamala busana n'erilaga liwe ng'abandi ko bakaganĩraya. Nĩkwa akayitsingirira busana nenyũ, ĩsĩanzĩre omundu n'omuguma akahera, nĩkwa anzĩre abandu bosĩ ibabindula emitima yabo n'erireka ebibi.
61003010	Nĩkwa Ekiro ky'Omukama kyasyahĩka ng'omũrahĩ. Oko kiro ekyo, olubula lwasyalũaho omo lukanda lunene, n'ebyosĩ ebyahangikawa omo lubula byasyaka omo muliro, n'erĩherĩbwa. N'ekihugo n'emĩbĩrĩ yakyo byasyahĩsĩbwa.
61003011	Neryo kusangwa emyatsi yosĩ eyĩ yasyaherĩbwa itya, ĩnywe mwangabya bandu b'omũsĩndo wahi kwehĩ? Mwangabya bandu b'emigendere ĩbũyĩrĩre n'erikenga Nyamuhanga.
61003012	Mubye mukalindirira n'erĩhatanĩa erĩhĩka ly'ekiro kya Nyamuhanga. Oko kiro ekyo, olubula lwasyahĩsĩbwa n'erihera, n'ebyahangikawa omo lubula byasyanũna omo muliro akalĩre.
61003013	Nĩkwa Nyamuhanga abiritulaga olubula n'ekihugo bihya-bihya, aho ekitunganene kikasiba.
61003014	Neryo abanze, kusangwa mukalindirira emyatsi eyĩ, muyitsinge eribanika embere sya Nyamuhanga ng'abandu babuya butsira ebĩtĩngũ, ĩmwĩkere naye buholo.
61003015	Kandi muganze eriyitsingirira ly'Omukama wetu nga ni mugulu w'erilama. Mũlĩkyetu mwanze Paũlo, mwabasakira atya, omo menge ago Nyamuhanga amuha.
61003016	Kandi Paũlo akasaka atya omo syobarua siwe syosĩ n'eriahula emyatsi eyĩ. Omo syobarua siwe, hali emyatsi eyĩkalĩre eriminya ndeke. Nĩkwa abandi bandu abatasĩ n'abatasĩkĩre bakahengemaya emyatsi eyo, ngoko bakahengemaya awandi Masako. Aba bakayiretera erihera.
61003017	Neryo ĩnywe banze, mwabiriminya emyatsi eyĩ, mũyĩtegaye, mukasyahekwa omo luhabo lw'abandu b'omwaga, n'eritoga erĩlũa aho mwabya mũsĩkĩre.
61003018	Nĩkwa mubye mukakula omo lukogo n'eriminya ly'Omukama n'Omũlamya wetu Yesu Kristo. Ukw'iye habye olukengerwa, lino, n'erĩhĩka na kera. Amina.
62001001	Tukabasakira omwatsi w'Ekĩnywa ky'engebe, ekitula erĩtsũka erĩmbere. Twabĩrĩowakyo, kandi twabirilangirakyo omo meso wetu. Inga, twabirilola kukyo, kandi ebyala byetu byabĩrĩtũla kukyo.
62001002	N'engebe eyo moyaminyikala, netu twabirilola kuyo n'eribya balangĩrĩ bayo, kandi tũkabatũlĩra engebe y'erikota, eyabya haguma na Tata n'erĩmĩnyĩkalĩbwa ũkw'ĩtwe.
62001003	Tũkabatũlĩra nibya ekyo twalangira n'ekyo towa, neryo mutoke eribya buguma netu; kandi obuguma bwetu buli haguma na Tata, n'Omugala wuwe Yesu Kristo.
62001004	Tukasaka emyatsi eyĩ, obutseme bwetu bũhĩkane.
62001005	Omwatsi ogo twabĩrĩowa ũku Mugala wuwe n'erĩbatũlĩrago goyũ: tuti, Nyamuhanga ni kyakakala, kandi sihali omwĩrĩmya n'ahake omwisi wuwe.
62001006	Twamabũga tuti tukasakana naye, itunemulendera omo mwĩrĩmya, tukabiha, isitulikwama ekwenene omo migendere yetu.
62001007	Nĩkwa emibere yetu yamabya y'ekyakakala ngoko Kristo ali omo kyakakala, tukabya haguma omo buguma, n'omusasi wa Yesu Omugala wa Nyamuhanga akatweraya kw'ebibi byosĩ.
62001008	Twamabũga tuti situwite kĩbi, tukayiteba, n'omwatsi w'ekwenene siali netu.
62001009	Nĩkwa twamakangya kwenene, ebibi byetu, Nyamuhanga sialiregula, kandi akakola ekitunganene. Asyatubuyira ebibi byetu n'erĩtwerya kw'ekitatunganene kyetu kyosĩ.
62001010	Twamabũga tuti sitwetakola kibi, itukayira Nyamuhanga mo mũbehĩ, n'ekĩnywa kiwe isikiri ũmw'ĩtwe.
62002001	Ĩnywe, abana bage balere, ngabasakira emyatsi eyĩ, isimwakola ebibi. Nĩkwa omundu amakola ekibi, tuwite Embũyĩ uku Tata, ye Kristo oyutunganene.
62002002	Kandi Kristo ni mbanulo busana n'ebibi byetu, kandi si busana n'ebibi byetu bisa, nĩkwa busana n'ebibi by'ekihugo kyosĩ.
62002003	Twamateya ebihano bya Nyamuhanga, tukaminya ko tũmwasĩ.
62002004	Omundu amabũga ati, Nymamwasĩ, isialikenga ebihano biwe, oyo nĩ mũbehĩ, kandi sialikwama omwatsi w'ekwenene.
62002005	Nĩkwa omundu oyukakenga ekĩnywa kiwe, kwenene olwanzo luwe busana na Nyamuhanga lwabĩrĩhĩkana. Busana n'ekĩ tũnasĩ ndeke ko tuwatene na Nyamuhanga.
62002006	N'oyũkabũga ati awatene na Nyamuhanga, litolere naye inialendera ngoko Kristo alendera.
62002007	Abanze betu, sindibasakira ekihano kihya-kihya, nĩkwa ni kihano kya kera, ekyo mutula nakyo okw'ĩtsũka. Ekihano kya kera nĩ kĩnywa ekyo mwowa.
62002008	Nĩkwa kandi ekihano ekyo ngabasakira ni kihya-kihya, n'ekwenene yakyo ikalolawako omwisi wa Kristo n'omwisi wenyũ nibya. Kusangwa omwĩrĩmya akalenga, n'ekyakakala ky'ekwenene kĩnemũkolerya.
62002009	Oyũkabũga ati akalendera omo kyakakala, nĩkwa akakwa mũlĩkyabo y'obusu anemulendera omo mwĩrĩmya erĩhĩka lino.
62002010	Nĩkwa oyo wanzĩre mũlĩkyabo akasiba omo kyakakala, kandi siawite omwatsi owakaleka ogundi mundu miakola ebibi.
62002011	Nĩkwa oyũkakwa mũlĩkyabo y'obusu, ali omo mwĩrĩmya, kandi akalendera omo mwĩrĩmya, ĩsĩasĩ eyo akaya, kusangwa omwĩrĩmya abirimuyira mo ndĩmatĩme.
62002012	Ngabasakira ĩnywe bana balere, kusangwa ebibi byenyũ byabiribuyirwa busana n'erĩna lya Kristo.
62002013	Ngabasakira ĩnywe, abotata, kusangwa mũnasĩ oyutula okw'ĩtsũka. Ngabasakira ĩnywe balwana, kusangwa mwabĩrĩkĩnda Omubi Oyo.
62002014	Ngabasakira, ĩnywe bana, kusangwa mũnasĩ Tata. Nabiribasakira ĩnywe abotata, kusangwa mũnasĩ oyutula okw'ĩtsũka. Nabiribasakira, ĩnywe balwana, kusangwa muli b'amaka, n'ekĩnywa kya Nyamuhanga kikasiba omwisi wenyũ. Kandi mwabĩrĩkĩnda Omubi Oyo.
62002015	Simwanze ekihugo, kutse emyatsi ey'ekihugo. Omundu amanza ekihugo siawite olwanzo lwa Tata.
62002016	Kusangwa ebyosĩ bya muna-kihugo, esyongumbu sy'omubiri, kandi esyongumbu sy'ameso, kandi emiyiheko y'abandu, ebyosĩ ebĩ ni by'ekihugo, sĩbyelũa uku Tata.
62002017	N'ekihugo, n'esyongumbu syakyo, byasyahwa. Nĩkwa oyukakola erisonda lya Nyamuhanga asyakota kera na kera.
62002018	Bana bage, ni mugulu w'endũlĩ. Mwabĩrĩowa ngoko enzĩgũ ya Kristo yasyasa. Na lino esyonzĩgũ nyingi sya Kristo syabĩrĩhĩka; busana n'ekĩ tũnasĩ kw'ali mugulu w'endũlĩ.
62002019	Abandu aba sibabya b'ũkw'ĩtwe, kyaleka ĩbatũlũako. Kusangwa kumbe babya b'ũkw'ĩtwe, nga babĩrĩsĩgala netu. Nĩkwa mobagenda ikyaminyikala ndeke abosĩ abo ko bate b'ũkw'ĩtwe.
62002020	Nĩkwa Kristo abĩrĩbũtũlĩra Omũlĩmũ Abũyĩrĩre, neryo mũnasĩ ndeke omwatsi w'ekwenene.
62002021	Sinditabasakira kusangwa sĩmwasĩ omwatsi w'ekwenene, nĩkwa kusangwa mũnasĩgo. N'akandi kusangwa mũnasĩ ko hate eribiha erĩkalũa oko mwatsi w'ekwenene.
62002022	Omũbehĩ nindi kwehĩ? Yo n'oyukagana Yesu kw'ali Kristo. Enzĩgũ ya Kristo yeyĩ, yo yukagana Tata n'Omugala.
62002023	Kusangwa oyukagana Omugala siawite Tata nibya, n'oyũkalĩga Omugala awite Tata nibya.
62002024	Neryo ĩnywe, mubike omo mitima yenyũ omwatsi ogo mwowa erĩmbere. Neryo omwatsi ogo mwowa erĩmbere amabya abĩkĩre omo mitima yenyũ, nenyũ mwasyamatikana n'Omugala na Tata.
62002025	Kandi erilaga eryo Kristo abirituha lyerĩ, ye ngebe y'erikota.
62002026	Nabiribasakira emyatsi eyĩ busana n'abo abakalenga erĩbatalya.
62002027	Nĩkwa Kristo abĩrĩbũtũlĩra Omũlĩmũ wuwe, naye ĩkere omwisi wenyũ; isimuli n'obwaga bw'erĩkangĩrĩrĩbwa n'omundu. Kusangwa Omũlĩmũ wuwe akabakangĩrĩraya emyatsi yosĩ, n'emyatsi eyĩ ni kwenene, sĩ y'amabehĩ. Neryo ngoko abiribakangĩrĩrya erikola, mubye mukamatikana na Kristo.
62002028	Neryo lino, abana bage balere, mubye mukamatikana na Kristo, neryo itwabya ĩtũnasĩkĩre omugulu asyahuluka, n'erĩtĩndakwa esĩsonĩ embere siwe oko kiro ekyo asyasa.
62002029	Mwamabya mũnasĩ Kristo kw'atunganene, muminye kw'abosĩ abakakola ebitunganene, babiribya bana ba Nyamuhanga.
62003001	Mulangire ngoko Tata abiritwanza kutsibu, kusangwa tukahulawa mo bana ba Nyamuhanga; ko tune tutya. Busana n'omwatsi oyũ; ekihugo sĩkĩtwasĩ, kusangwa mokitetaminya Nyamuhanga.
62003002	Abanze betu, lino tuli bana ba Nyamuhanga, nĩkwa sikyetaminyikala ngoko twasyabya. Nĩkwa tũnasĩ ekiro Kristo asyabutuka, twasyamusosa, kusangwa twasyamulolako ngoko ali.
62003003	N'obuli mundu oyuli n'amaha aya uku Kristo, akayihigula oko bibi, ngoko Kristo abũyĩrĩre.
62003004	Oyukakola ebibi akaketa Emigambo ya Nyamuhanga. Kusangwa ekibi ni 'keta Emigambo.
62003005	Kandi mũnasĩ ngoko Kristo kw'aminyikala erĩlũsya ebibi by'abandu; kandi Kristo siali kw'ekibi.
62003006	Sihali mundu oyumatikene na Kristo oyukakola ebibi. N'oyukakola ebibi, isialitamulolako n'ahake, kutse erimuminya.
62003007	Bana bage balere, simuleke omundu akabateba. Omundu oyukakola ebitunganene, atunganene ngoko Kristo naye atunganene.
62003008	Nĩkwa oyukakola ebibi ni w'eSatanĩ, kusangwa Satanĩ atula akakola ebibi erĩtsũka erĩmbere. Omugala wa Nyamuhanga mwaminyikala busana n'omwatsi oyũ w'erĩherya emĩbĩrĩ y'eSatanĩ.
62003009	Obuli mundu oyukabutawa na Nyamuhanga sialikola ebibi, kusangwa awite obuNyamuhanga omwisi wuwe; neryo sialitoka erikola ebibi, kusangwa Nyamuhanga ni Tata wuwe.
62003010	Ũmw'ekĩ abana ba Nyamuhanga n'abana b'eSatanĩ baminyikere. Oyutekola ebitunganene, kutse omundu oyũtanzĩre mũlĩkyabo, abo si bana ba Nyamuhanga!
62003011	Kusangwa omwatsi ogo mwowa erĩtsũka erĩmbere goyũ: Twanganzana.
62003012	Situbye nga Kaĩna, oyo wabya w'Omubi Oyo, neryo mwĩta mulumuna wuwe. Neryo mwamwĩta busana nakĩ kwehĩ? Kusangwa emĩbĩrĩ ya Kaĩna yabya mibi, nĩkwa eya mulumuna wuwe yabya itunganene.
62003013	Neryo balĩkyetu, simusweke abandu b'ekihugo bamabakwa obusu.
62003014	Ĩtwe tũnasĩ ko twabĩrĩlũa oko luholo, n'eribana engebe, twasĩ tutya kusangwa tukanza abalĩkyetu. Oyutianza ĩkere omo luholo.
62003015	Obuli mundu oyũkakwa mũlĩkyabo y'obusu nĩ mwĩtĩ, kandi mũnasĩ ko hate mwĩtĩ oyuwite engebe y'erikota omwisi wuwe.
62003016	Tukaminya olwanzo ko luli lutya, tuti Kristo mwaha engebe yiwe busana netu. Netu litolere itwaha esyongebe syetu busana n'abalĩkyetu.
62003017	Omundu oyuwite ebindu by'ekihugo kino, neryo akalangira mũlĩkyabo ali n'obwaga, ĩnĩakakalaya omutima wuwe n'erĩmwĩma, awite olwanzo lwa Nyamuhanga omo mutima wuwe mo ati kwehĩ?
62003018	Bana bage, simwanze omo bĩnywa kutse omo lulimi lusa, nĩkwa twanze omo mĩbĩrĩ n'ekwenene.
62003019	Busana n'ekĩ twasyaminya ko tuli b'omwatsi w'ekwenene, n'emitima yetu yasyasĩka embere sya Nyamuhanga.
62003020	Kusangwa omutima wetu amatuhandikirira, Nyamuhanga ni mukulu, alengĩre emitima yetu, kandi asĩ emyatsi yosĩ.
62003021	Abanze, omutima wetu amatindatũsĩnga, tuwite erĩsĩka embere sya Nyamuhanga.
62003022	Kandi tukabana ebyosĩ ebyo tũkamũbũlaya, kusangwa tukakwama ebihano biwe, kandi tukakola emyatsi eyo eyĩkamũtsemesaya.
62003023	Neryo ekihano kiwe kiti twĩkĩrĩraye erĩna ly'Omugala wuwe Yesu Kristo, n'erianzana, ngoko Kristo atuhana.
62003024	Kandi oyukakwama ebihano biwe, amatikene na Kristo, na Kristo amatikene naye. N'Omũlĩmũ ogo atuha akaleka itwaminya kw'amatikene netu.
62004001	Abanze betu, sĩmwĩkĩrĩraye obuli kĩrĩmũ, nĩkwa mulenge oko bĩrĩmũ by'abandu erĩrebya nga bĩkalũa uku Nyamuhanga; kusangwa abamĩnyererĩ bangi b'amabehĩ babiriyitsatsanga omo kihugo.
62004002	Busana n'ekĩ mwasyaminya nga nĩ Mũlĩmũ wa Nyamuhanga: obuli mundu oyũkalĩgago ati, Yesu Kristo abĩrĩhĩka omo mubiri w'abandu, awite Omũlĩmũ owakalũa ewa Nyamuhanga.
62004003	Nĩkwa obuli mundu oyũterĩga Yesu siawite Omũlĩmũ owakalũa uku Nyamuhanga. Ekĩrĩmũ ekĩ nĩ nzĩgũ ya Kristo. Nenyũ mwabĩrĩowa enzĩgũ eyo kw'ikasa, na lino ine omo kihugo.
62004004	Bana bage balere, ĩnywe muli ba Nyamuhanga, kandi mwabĩrĩkĩnda abamĩnyererĩ b'amabehĩ abo. Kusangwa Omũlĩmũ owali omwisi wenyũ ni mukulu, alengĩre ekĩrĩmũ ekiri omo bandu b'ekihugo.
62004005	Aba ni bandu b'ekihugo, bo bakabũga emyatsi y'ekihugo, n'ekihugo kĩkowabo.
62004006	Ĩtwe tuli ba Nyamuhanga, n'oyo wasĩ Nyamuhanga akatowa. Kandi oyute wa Nyamuhanga sĩalĩtowa. Ũmw'ekĩ tukaminya Omũlĩmũ w'ekwenene, n'ekĩrĩmũ ky'eriteba.
62004007	Abanze betu, twanzane, kusangwa olwanzo lũkalũa uku Nyamuhanga. Obuli mundu oyukanza, Nyamuhanga abirimubuta, kandi asĩ Nyamuhanga.
62004008	Oyutianza sialitaminya Nyamuhanga. kusangwa Nyamuhanga ni Lwanzo.
62004009	Olwanzo lwa Nyamuhanga lwabiriminyikala ũkw'ĩtwe omo mwatsi ono, ati, Nyamuhanga mwatuma Mugala mubutwa muguma wuwe omo kihugo, itwatoka eribana engebe busana naye.
62004010	Olwanzo lolũ; butsira ambu ĩtwe twanza Nyamuhanga, nĩkwa iye mwatwanza, mwatuma Omugala wuwe eribya mbanulo busana n'ebibi byetu.
62004011	Abanze betu, Nyamuhanga amatwanza atya, netu litolere itwanzana.
62004012	Sihali mundu oyo walola uku Nyamuhanga na kera, nĩkwa twamanzana, Nyamuhanga amatikene netu, kandi olwanzo luwe lwabĩrĩhĩkana omwisi wetu.
62004013	Nyamuhanga abirituha Omũlĩmũ wuwe, kikaleka itwaminya ko tumatikene na Nyamuhanga, kandi ko Nyamuhanga amatikene netu.
62004014	Netu twabirilangira, kandi tũkatũlago ko Tata abirituma Mugala wuwe eribya Mũlamya w'ekihugo.
62004015	Kandi oyũkalĩga ati, Yesu ni Mugala wa Nyamuhanga, neryo Nyamuhanga amatikene naye, kandi naye amatikene na Nyamuhanga.
62004016	Netu twabiriminya, kandi twĩkĩrĩrye olwanzo olo Nyamuhanga abiritwanzamo. Nyamuhanga ni lwanzo, n'oyuli n'olwanzo amatikene na Nyamuhanga, kandi Nyamuhanga amatikene naye.
62004017	Neryo olwanzo lũkahĩkana omwisi syetu, itwatoka erĩsĩka oko Kiro ky'eritswerwa. Kusangwa ngoko Kristo ali, netu ko tuli tutya omo kihugo kino.
62004018	Sihali eriubaha omo lwanzo; nĩkwa olwanzo olũhĩkene lukahiga eriubaha lyosĩ. Oyukubaha syalĩtahĩkana omo lwanzo, kusangwa eriubaha lĩkahĩka busana n'erisuyirwa.
62004019	Tukanza, kusangwa Nyamuhanga mwatsũka eritwanza.
62004020	Omundu amabũga ati, Nyanzĩre Nyamuhanga, ĩnĩakakwa mũlĩkyabo y'obusu ini mũbehĩ. Kusangwa oyũtanzĩre mũlĩkyabo oyo abirilolako, siangatoka erianza Nyamuhanga oyo ate atalolako.
62004021	Kandi Kristo mwatuha ekihano ekĩ ati, Oyo wanzĩre Nyamuhanga, anze n'omũlĩkyabo nibya.
62005001	Oyũkĩkĩrĩraya Yesu kw'ali Kristo, Nyamuhanga abirimubuta, n'oyo wanzĩre ĩse anzĩre n'omwana wuwe.
62005002	Tũnasĩ ko twanzĩre abana ba Nyamuhanga, ũmw'ekĩ tuti, Tukanza Nyamuhanga n'erikola ebihano biwe.
62005003	Kusangwa erianza Nyamuhanga ni 'kwama ebihano biwe, kandi ebihano biwe sĩbĩkalĩre.
62005004	Kusangwa oyũbũtĩrwe na Nyamuhanga akakĩnda ekihugo. Neryo erĩkĩrĩrya lyetu lyo lyabĩrĩkĩnda ekihugo.
62005005	Kandi nindi oyũkakĩnda ekihugo kwehĩ? Yo n'oyũkĩkĩrĩraya ko Yesu ni Mugala wa Nyamuhanga.
62005006	Yesu Kristo yoyo wasa: nĩkwa mwasa omo magetsi n'omusasi. Mwatasa n'amagetsi masa, nĩkwa omo magetsi n'omusasi.
62005007	Kandi nĩ Mũlĩmũ yo yũkatũlago, kusangwa Omũlĩmũ ni w'ekwenene.
62005008	Kusangwa abalangĩrĩ basatu bakatũlago, Omũlĩmũ, n'amagetsi, n'omusasi. N'abasatu aba bakabũga kiguma.
62005009	Tũkalĩga omwatsi owakatũlawa n'abandu, nĩkwa erĩtũlago lya Nyamuhanga lĩlabĩre, kusangwa Nyamuhanga yo wabĩrĩrũla omwatsi w'Omugala wuwe.
62005010	Oyũkĩkĩrĩraya Omugala wa Nyamuhanga awite erĩtũlago omo mutima wuwe; n'oyũtĩkĩrĩraya Nyamuhanga, abirimuyira mo mũbehĩ, kusangwa sĩalĩtĩkĩrĩrya omwatsi ogo Nyamuhanga abĩrĩtũla busana n'Omugala wuwe.
62005011	N'omwatsi ogo atũla goyũ: ati, Nyamuhanga abirituha engebe y'erikota, n'engebe eyĩ ikabanika omo Mugala wuwe.
62005012	Oyuwite Omugala awite engebe, n'oyutawite Omugala wa Nyamuhanga siawite engebe.
62005013	Ngabasakira emyatsi eyĩ, ĩnywe mwĩkĩrĩrye omo lĩna ly'Omugala wa Nyamuhanga, imwatoka eriminya ko muwite engebe y'erikota.
62005014	Ekĩ kikaleka ĩtwasĩka embere sya Nyamuhanga, kusangwa twamabũlya kindu omw'isonda liwe, akatowa.
62005015	Neryo kusangwa tũnasĩ kw'akatowa, tũnasĩ kandi kw'akatuha ebyo tũkamũbũlaya.
62005016	Omundu amalangira mũlĩkyabo akakola ekibi ekiterera oluholo, angasaba Nyamuhanga, naye asyamuha engebe. Ekĩ kikahula abakakola ekibi ekitereta oluholo. Kandi hali ekibi ekikaleta oluholo; sĩndĩbũga nyiti mwasyasaba busana n'ekibi ekyo.
62005017	Ebyosĩ bitatunganene ni kibi, nĩkwa hali ekibi ekitereta oluholo.
62005018	Tũnasĩ omundu oyo Nyamuhanga akabuta, sialikwamirira ebibi Kusangwa Omugala wa Nyamuhanga akamũtegaya ndeke, n'Omubi Oyũ sĩalĩmũtũlako.
62005019	Kandi tũnasĩ ko tuli ba Nyamuhanga, n'ekihugo kyosĩ kiri omo bũtokĩ bw'Omubi Oyũ.
62005020	Nĩkwa tũnasĩ k'Omugala wa Nyamuhanga abĩrĩhĩka, n erituha eriminya, itwatoka eriminya Nyamuhanga ow'ekwenene. Kandi tumatikene na Nyamuhanga ow'ekwenene, kandi tumatikene n'Omugala wuwe Yesu Kristo. Oyũ ni Nyamuhanga w'ekwenene, kandi iye ni ngebe y'erikota.
62005021	Ĩnywebana bage, mũyĩtegaye oko syonyamuhanga sy'amabehĩ.
63001001	Ĩngye mukulu ngakusakira, uwe mugole mwanze n'abana bawe, abo nyanzĩre kwenene. Butsira ĩngyowene, nĩkwa abosĩ abasĩ ekwenene, babanzĩĩre.
63001002	Kusangwa omwatsi w'ekwenene amatikene netu, kandi asyabya haguma netu kera na kera.
63001003	Nyamuhanga Tata, na Yesu Kristo, Omugala wa Tata, atuhe olukogo, n'eriganyira, n'obuholo. Ebĩ bibye byetu omo kwenene n'omo lwanzo.
63001004	Monatsema kutsibu erĩeya abandi b'oko bana bawe ibanemukwama ekwenene, ngoko Tata atuhana.
63001005	Neryo lino, uwe mugole, ngakulemba-lemba nyiti, ĩtwe bosĩ twanzane. Sindisaka ekihano kihya-kihya, nĩkwa ekihano ekyo twabya nakyo erĩtsũka erĩmbere.
63001006	Kandi olwanzo lolũ: tukwame ebihano biwe. Ekihano ekyo kya kino: ngoko mwowa erĩtsũka erĩmbere, kiti twanzane.
63001007	Kusangwa abatebya bangi babiriya omo kihugo Aba ni bandu abaterĩga ko Yesu Kristo asa omo mubiri w'omundu. Abo nĩ batebya, kandi nĩ nzĩgũ sya Kristo.
63001008	Neryo mũyĩtegaye, mũkasyatalya ebyo mwabirikolera, nĩkwa mubane oluhembo olũhĩkene.
63001009	Nĩkwa oyutesiba omw'ĩkangĩrĩrya lya Kristo, nĩkwa akatomeka kulyo kw'ebindi, omundu oyo siamatikene na Nyamuhanga. Nĩkwa oyukasiba omw'ĩkangĩrĩrya lya Kristo, omundu oyũ amatikene na Tata n'Omugala.
63001010	Omundu amabahĩkako, atereta erĩkangĩrĩrya erĩ, sĩmũmũkokaye omo nyũmba yenyũ, kutse simumuhe obuholo.
63001011	Kusangwa oyũkamũkeraya iniamasangira oko mĩbĩrĩ yiwe mibi.
63001012	Nyiwite ebĩnywa bingi by'erĩbatũlĩra, nĩkwa sĩnyanzĩre erisakabyo omo karatasi n'obwĩno. Nĩkwa ngwite amaha erĩbahĩkako n'erĩkanĩa nenyũ obũsũ oko bũsũ, obutseme bwetu bũhĩkane.
63001013	Abana ba mwali wenyũ oyo wayisogawa, bakakũkeraya.
64001001	Ĩngye mukulu ngakusakira uwe Gayo mwanze, oyo nyanzĩre kwenene.
64001002	Uwe mwanze wage, ngasaba nyiti, emyatsi yawe yosi yowane, kandi ukote ngoko mutima wawe akũwana.
64001003	Kusangwa monatsema kutsibu ekiro abalĩkyetu bahĩka n'erĩrũlago ngoko uli omo mwatsi w'ekwenene, kandi ngoko ũkwamĩre ndeke omwatsi w'ekwenene.
64001004	Sihali ekĩkanyĩtsemesaya ng'erĩowa ngoko abana bage bakakwama ndeke omwatsi w'ekwenene.
64001005	Uwe mwanze wage, sulitalegula umw'ebyo ukakola erĩwatĩkya abalĩkyetu, nomo bangabya bagenĩ b'ehali.
64001006	Nabo bakakũkanaya omo kanĩsa, omwatsi w'olwanzo lwawe. Nawe wasyakola ndeke wamakwamanĩsyabo omo nzira yabo, ngoko litolere embere sya Nyamunanga.
64001007	Kusangwa bagenda omo lugendo omo mũbĩrĩ wa Kristo, kandi abatĩkĩrĩrye sibetahabo ekindu ky'erĩwatĩkyabo.
64001008	Neryo litolere ĩtwakokya abandu ng'abo, neryo ĩtwe itwatoka erisangira haguma nabo omo mũbĩrĩ w'omwatsi w'ekwenene.
64001009	Monasakira ekanĩsa ebarua, nĩkwa Dĩotrefe, oyo wanzĩre eribya mukulu wa kubo, sĩalĩrĩga ebyo tũkabũga.
64001010	Busana n'omwatsi oyũ, ekiro nasyayayo, nasyahũlũkya emĩbĩrĩ eyo akakola, busana n'ebĩnywa bibi ebyo akatuhandikirira, omo mabehĩ. Kandi kwilaba aho sĩalĩkokaya abalĩkyetu, ĩnĩakakakĩraya abanzĩre erĩkokya abandu, n'erihigabo omo kanĩsa.
64001011	Uwe mwanze wage, sũgerereraye ekibi, nikwa ũgerereraye ekibuya. Oyukakola ebibuya ni wa Nyamuhanga. Nĩkwa oyukakola ekibi sialitasunga Nyamuhanga.
64001012	Abandu bosĩ bakatũla omwatsi owene busana na Demetrĩo. Kandi omwatsi w'ekwenene akamwahula ndeke nibya. Netu nibya tũkatũlago tutya, nenyũ mũnasĩ ngoko tũkatũlago kwenene.
64001013	Nabya n'emyatsi mingi y'erĩkũtũlĩra, nĩkwa sĩnyanzĩre erikusakirabyo omo kalamu n'obwĩno.
64001014	Nĩkwa indi n'amaha erikulolako lũba, neryo twasyakanĩa obũsũ oko bũsũ.
64001015	Obuholo bubye nenyũ. Abĩra betu bakakũkeraya. Ũkeraye abĩra betu mo lĩnalĩna. Ĩngye YOANE
65001001	Ĩngye Yũda, omugombe wa Yesu Kristo, n'omugala wabo Yakobo, ngabasakira ĩnywe mwabirikirawa, abanzĩrwe na Nyamuhanga Tata, kandi abakalemberawa busana na Yesu Kristo.
65001002	Eriganyira, n'obuholo, n'olwanzo bikanye ũkw'ĩnywe.
65001003	Abanze betu, nabya ngalenga kutsibu eribasakira omwatsi w'erilama lyetu eryo tũsangĩre. Kandi naganĩraya nyiti litolere inabasakira eribalemba-lemba nyiti, Mulwire erĩkĩrĩrya eryo Nyamuhanga abiriha abandu buwe busana na kera na kera.
65001004	Kusangwa abandi bandu, abatekenga Nyamuhanga, babiringira omo katĩkatĩ ketu mo bũbĩso-bĩso. Abandu aba bakahengemaya olukogo lwa Nyamuhanga wetu omo nzira y'erikwama esyongumbu nyibi, ibakagana Omukama muguma wetu n'Omukulu wetu Yesu Kristo. Kera Amasako mwahula omusango wabo oyũ.
65001005	Nomo mũnasĩ emyatsi yosĩ, lino ngasonda erĩbĩbũkya, ngoko Mukama mwalamya bandu omo kihugo ky'eMĩsĩrĩ, nĩkwa enyũma mwaherya abatĩkĩrĩraya.
65001006	Kandi ngabĩbũkaya ngoko abamalaĩka abayisamambula, abatswa aho wabo, Nyamuhanga abiribikabo omo mwĩrĩmya n'omo mũlĩkĩ w'erikota busana n'Ekiro kikulu ky'eritswera.
65001007	Ng'abandu b'eSodomo n'eGomora, n'emĩyĩ eyo yabya hakũhĩ nayo, mobahalya ng'abamalaĩka abo. Mobayiha okw'ĩsĩngĩra libi, kandi mobakwama esyongumbu sy'esĩsonĩ omo mibiri yabo. Aba babirisuyirwa omo muliro w'erikota, ibakabya kĩmĩnyĩsyo oko bandu bosĩ.
65001008	Kandi abandu aba bakakola batya. Busana n'erilota lyabo bakatsandaya emibiri yabo. Kandi bakagana ehamũlĩ ya Nyamuhanga, ibakatsuma abali n'olukengerwa endata.
65001009	Nĩkwa Mĩkaelĩ omũlaĩka mukulu, ekiro alwa n'eSatanĩ n'erikuba obuhaka nayo busana n'omubiri wa Musa, mwatalĩga eritswera Satanĩ omo bĩnywa by'erimutsuma, nĩkwa mwabwirayo ati, Omwami Mukulu akukunge.
65001010	Nĩkwa kandi abandu aba bakatsuma emyatsi eyo batasĩ. Kandi emyatsi yosĩ eyo basĩ omo mĩbĩrĩ yabo, ng'esyonyama esitawite obũlengekanĩa, emyatsi eyo yo yĩkaherayabo.
65001011	Obũlĩge kubo! Kusangwa babirikwama enzira ya Kaĩna, kandi bakanguha erikwama eritala lya Balama busana n'ebihembo, kandi babirihera omw'iyisamambula lya Kora.
65001012	Abandu aba ni bandu b'emĩtĩndũ omw'irya lyenyũ ly'Abakristo, ibakalya haguma nenyũ butsira eriubaha, ibakayirembera ĩbobene. Bali ng'ebĩtũ ebite mo mbũla, ibakahekawa n'erihunga. Bali ng'emiti eyitawite ebĩgũma oko mugulu atolere. Kandi bali ng'emiti eyũmĩre kabiri, eyabirikulangwa n'emĩrĩhĩ yayo.
65001013	Bali ng'ebisunda by'engetsi ebitekũbĩbawa, abakahũlũkaya emĩbĩrĩ yabo y'esĩsonĩ ng'erĩhũlo. Bali ng'esyongũnũnũ esikagalaganda. Nyamuhanga abiribikirabo omwĩrĩmya w'omũhĩndanĩa w'erikota.
65001014	Kandi Enoka oyo wabya w'olulengo lwa Adamu, mwaminyerera busana n'abandu aba ati, Lebaya, Omukama asyasa haguma n'abamalaĩka babũyĩrĩre buwe maelfu n'amaelfu,
65001015	eritswera abosĩ, n'erĩsĩnga abosĩ abatekenga Nyamuhanga busana n'emĩbĩrĩ yabo eyitekenga Nyamuhanga, eyo bakahalayamo, kandi asyasĩnga abakola-nabi abo abatekenga Nyamuhanga busana n'emyatsi yosĩ eyĩkalĩre eyo babĩrĩbũga omw'imunegmira.
65001016	Abandu aba bakatonga, n'erirega abandi, ibakakwama esyongumbu syabo nyibi. Bakabũga n'erĩyĩhamya, kandi bakapipa abandu busana n'eribana kubo kw'endũndĩ.
65001017	Nĩkwa ĩnywe, abanze betu, mwibuke ebĩnywa byabũgawa erĩmbere n'abakwenda b'Omukama wetu Yesu Kristo.
65001018	Babya bakababwira bati, Oko migulu y'enyũma-nyũma hasyabya abasegemetererya, abakakwama esyongumbu syabo nyibi.
65001019	Aba ni bandu bakaleta erigabana, bakakwama amalengekanĩa w'ekihugo, isibawite Omũlĩmũ wa Nyamuhanga.
65001020	Nĩkwa ĩnywe, abanze betu, mũyĩhĩmbe okw'ĩkĩrĩrya lyenyũ erĩbũyĩrĩre kutsibu; kandi musabe omo bũtokĩ bw'Omũlĩmũ Abũyĩrĩre.
65001021	Muyibike omo lwanzo lwa Nyamuhanga, imukalindirira eriganyira ly'Omukama wetu Yesu Kristo, erikaleta engebe y'erikota.
65001022	Muganyire abandu abakatika-tika.
65001023	Mũlamayebo, imukabakulabo omo muliro. Kandi muganyire abandi, imukubaha, n'eripona esyongimba syabo esĩtũnda-tũndĩre omo mĩtĩndũ y'omubiri.
65001024	Neryo ukw'oyukatoka erĩbateya okw'itoga, kandi akatoka eribaleta omo lukengerwa lw'embere siwe omo butseme bunene, isimuwite eky'erĩhandĩkĩrĩrĩbwa.
65001025	Uku Nyamuhanga muguma musa, Omũlamya wetu, omwisi wa Yesu Kristo Omukama wetu, ukw'iye habye olukengerwa, n'obukulu, n'obũtokĩ bosĩ, n'ehamũlĩ, erĩtsũka oko migulu yosĩ ya kera, na lino-lino, na kera na kera. Amina.
66001001	Omo kitabu ekĩ mũsakĩre emyatsi eyo Yesu Kristo abĩsũla. Erĩbĩsũla erĩ Nyamuhanga amuhalyo erĩkũmbũlĩra abagombe buwe emyatsi eyikandisyabya lũba. Kristo mwamĩnyĩsya emyatsi eyĩ uku Yoane omugombe wuwe iniakamutumira omũlaĩka wuwe.
66001002	Yoane mwabũga ebyosĩ ebyo alangira, ĩnĩakatũla omwatsi w'ekĩnywa kya Nyamuhanga n'omwatsi w'ekwenene ogo Yesu Kristo abĩsũla.
66001003	Obutseme buli n'omundu oyukasoma ekitabu ekĩ, kandi obutseme buli n'abandu abakowa ebinywa by'eriminyerera erĩ, n'abakakwama emyatsi eyĩsakĩre omo kitabu ekĩ! Kusangwa emyatsi eyĩ ikandisyabererera lũba.
66001004	Ĩngye Yoane oko makanĩsa alinda awali eAsĩa: Olukogo n'obuholo bibye kwĩnywe ebĩkalũa ewa Nyamuhanga, oyuliho, n'oyutula, n'oyukandisyasa. Kandi bĩkalũa oko Mĩrĩmũ irinda eyiri embere sy'ekĩtũmbĩ kiwe ky'obwami;
66001005	kandi bĩkalũa uku Yesu Kristo, omũtũlĩ w'omwatsi oyuteregula, Omugala, akambere oyo walũbũkĩbawa oko luholo, omũtabalĩ, w'abami b'ekihugo. Ukw'oyukatwanza, kandi yo watubohola oko bibi byetu omo musasi wuwe,
66001006	kandi oyo watuyira eribya bwami bw'abahererĩ erikolera Nyamuhanga wuwe na Tata. Uku Yesu Kristo kubye olukengerwa, n'obũtokĩ, kera na kera! Amina.
66001007	Mũlebaye! Akasa omo bĩtũ! N'obuli rĩso lyasyamulangira, n'abamutsimita nibya. N'ebihanda byosĩ bya muna-kihugo byasyamulirira. Inga, bibye bitya! Amina.
66001008	Omukama Nyamuhanga, Omũtokĩ W'ebyosĩ, akabũga ati, Ĩngye indi Alfa na Omega; oyuliho, oyutula, n'oyukandisyasa.
66001009	Ĩngye indi Yoane, omũlĩkyenyũ, kandi indi mũsangĩrĩ wenyũ omo malĩge, n'omo bwami, n'erĩyĩyĩnĩa, ebikawatana na Yesu, nabya omo kitsira ekikahulawa mo Patemo. Nabyaho kusangwa nakangaya ekĩnywa kya Nyamuhanga, ĩnĩngatũla omwatsi wa Yesu.
66001010	Oko kiro ky'Omukama, Omũlĩmũ mwambĩkako, neryo monowa omulenge munene ng'omulenge w'engubi akabũgĩra enyũma kwĩngye.
66001011	Ati, Usake omo kitabu ebyo ukalangira, utumebyo oko makanĩsa alinda: Ey'eEfeso, n'ey'eSmũrna, n'ey'ePergamo, n'ey'eTũatera, n'ey'eSardĩ, n'ey'eFĩladelfĩa, n'ey'eLaodĩkĩa.
66001012	Neryo monakeba erĩrebya oyo wabũga nage. Nage nabere nakeba monalangira emitagala irinda y'esyamagetsi.
66001013	Kandi omo katĩkatĩ k'emitagala eyo, monalangira oyũsosĩre Omugala w'Omundu, iniambite olukimba olũhĩkĩre oko bisando biwe, n'obupa bw'esyamagetsi oko kĩkũba kiwe.
66001014	Omutwe wuwe n'esyonzwiri siwe byabya byeru-byeru ng'obweya bw'embũlĩ, ng'enzururu, n'ameso wuwe abya ng'ebirimi by'omuliro.
66001015	N'ebisando biwe byabya bĩkangabasenĩe ng'omulinga ow'enduku, owabĩrĩerĩbwa omo muliro w'omo lũhĩtsa, n'omulenge wuwe abya ng'omulenge w'ekisalala.
66001016	Kandi abya ahambĩre esyongũnũnũ sirinda omo byala biwe by'amali, n'omũyalĩ ow'amoya abiri mwalũa omo buno buwe. N'obũsũ buwe bwabya ng'erikola ly'eryuba erikakanyayira omo maka walyo gosĩ.
66001017	Neryo omugulu namulolako, monawa ahisi oko bisando biwe ng'omundu oyũholĩre. Naye mwambĩra kw'ebyala biwe by'amali, ati, Sigubahe, ĩngye indi w'erĩmbere n'ow'enyũma.
66001018	Kandi indi oyuliho! Nabya nyĩholĩre, neryo lebaya, nyiriho kera na kera. Kandi nyiwite ebĩboholĩ by'oluholo n'eby'Ekũlĩmũ.
66001019	Neryo usake emyatsi eyo wabirilangira, n'emyatsi eyiri lino, n'emyatsi eyĩkandĩsyahĩka enyũma w'emyatsi eyĩ.
66001020	Nĩkwa omwatsi w'erĩkũmbo ly'esyongũnũnũ sirinda esyo wamalangira omo byala byage by'amali, n'emitagala irinda y'esyamagetsi: esyongũnũnũ sirinda ni bamalaĩka b'esyokanĩsa sirinda, n'emitagala irinda nĩ kanĩsa sirinda.
66002001	Usake oko mũlaĩka w'ekanĩsa y'eEfeso uti, Oyũhambĩre esyongũnũnũ sirinda omo byala biwe by'amali, n'oyukalendera omo katĩkatĩ k'emitagala irinda y'esyamagetsi, akabũga ebĩnywa ebĩ ati,
66002002	Nyĩnasĩ emĩbĩrĩ yawe, n'erinuba lyawe, n'eriyibombeka lyawe. Nyĩnasĩ ko gũterĩga abandu babi, kandi wabirirenga oko bandu abakayahula mo bakwenda, nĩkwa isi bakwenda, iwabiribanabo mo babehĩ.
66002003	Kandi ukayitsingirira ĩgũkayĩyĩnaya busana n'erĩna lyage, isulitaluha.
66002004	Nĩkwa ngakukunga oko mwatsi muguma nyiti, Sũkĩnyanzĩre lino ng'erĩmbere.
66002005	Wibuke aho watogera! Ubindule omutima, uleke ebibi byawe, ukole ngoko wabya ukakola erĩmbere. Bite bitya, nasyakũhĩkako, ĩnalũsya omutagala wawe w'aho wago, wamatindabindula omutima wawe n'erireka ebibi byawe.
66002006	Nĩkwa ekiguma uli nakyo uti, ũkakwa obusu oko mĩbĩrĩ mibi y'Abanĩkolayĩ, nage ngakwayo obusu nibya.
66002007	Oyuwite amatwĩ owe ebyo Mũlĩmũ akabwira esyokanĩsa! Oyũkakĩnda, nasyamuha ehamũlĩ y'erirya oko bĩgũma by'omuti w'engebe, owakalasa omo Paradĩso, y'eririma lya Nyamuhanga.
66002008	Kandi usake oko mũlaĩka w'ekanĩsa y'eSmũrna uti, Ow'erĩtsũka n'ow'enyũma, oyo wahola, kandi abiriswabyaho, akabũga ebĩnywa ebĩ ati,
66002009	Nyĩnasĩ amalĩge wawe n'obwera bwawe, nĩkwa uli w'ebindu. Nyĩnasĩ ebĩtsũmĩ by'abakayahula mo Bayũda, nĩkwa isibo, nĩkwa ni b'enyũmba y'erĩhĩndana ly'eSatanĩ.
66002010	Sigubahe ebĩkandĩsyakwagalya. Lebaya! Satanĩ ikasonda erigusa abandi b'ũkw'ĩnywe b'omo mũlĩkĩ, mulengaweko, kandi mwasyagalwa ebiro ĩkũmĩ. Ubye n'obutalegula erĩhĩka oko luholo, nage nasyakuha embĩta y'engebe.
66002011	Oyuwite amatwĩ owe ebyo Mũlĩmũ akabwira esyokanĩsa! Oyũkakĩnda siendĩsyahũtalĩbwa n'oluholo lw'akabiri.
66002012	Kandi usake oko mũlaĩka w'ekanĩsa y'ePergamo uti, Oyuwite omũyalĩ owatwĩre, ow'amoya abiri, akabũga ebĩnywa ebĩ ati,
66002013	Nyĩnasĩ aho wĩkere aho Satanĩ awite ekĩtũmbĩ kiwe ky'obwami. Nyĩnasĩ ko gũkasĩma erĩna lyage, kandi sulitaleka erĩnyĩkĩrĩrya omo biro bya Antĩpa omũtũlĩ w'omwatsi wage, omundu wage oyuteregula, oyo wĩtĩrawa omo katĩkatĩ kenyũ aho Satanĩ ĩkere.
66002014	Nĩkwa ngakukunga oko yindi myatsi mike, nyiti, uwite haguma nawe abakakwama erĩkangĩrĩrya lya Balama, oyo wakangĩrĩraya Balaka ngoko angaleka abandu ba Israelĩ erikola ebibi, balye akalyo akaherawa oko syosanamu, n'erĩsĩngĩra.
66002015	Kandi, unawite n'abandi nibya abakakwama erĩkangĩrĩrya ly'Abanĩkolayĩ.
66002016	Neryo ubindule omutima wawe uleke erikola ebibi! Bite bitya ngasyakũhĩkako lũba n'erilwa nabo omo mũyalĩ w'obuno bwage.
66002017	Oyuwite amatwĩ, owe ebyo Mũlĩmũ akabwira esyokanĩsa! Oyũkakĩnda, nasyamuha oko mana awabĩsĩre. Kandi nasyamuha erĩbwe lyeru-lyeru, erĩsakĩreko erĩna lihya-lihya, erĩtasĩbwe n'omundu yo n'oyukangiriralyo.
66002018	Kandi usake oko mũlaĩka w'ekanĩsa y'eTũatera uti, Omugala wa Nyamuhanga, oyuwite ameso awasosĩre ebirimi by'omuliro, n'ebisando biwe biringene n'omulinga w'enduku, akabũga ebĩnywa ebĩ ati,
66002019	Nyĩnasĩ emĩbĩrĩ yawe, n'olwanzo lwawe, n'erĩkĩrĩrya lyawe, n'erikola lyawe, n'eriyitsingirira lyawe. Kandi nyĩnasĩ ukakola lino kwilaba erĩmbere.
66002020	Nĩkwa ngakukunga oko mwatsi oyũ nyiti, Ũkalĩga omũkalĩ oyo ye Yezebele oyukayahula mo mũmĩnyererĩ w'obũkalĩ, kandi akakangĩrĩraya n'erĩtalya abagombe bage erikola erĩsĩngĩra n'erirya akalyo akakahererawa esyosanamu.
66002021	Nabirimuha omugulu w'eribinduka n'erireka ebibi biwe, nĩkwa sĩanzĩre eribinduka erireka erĩsĩngĩra liwe.
66002022	Lebaya! Nasyamugusa oko ngyingo aho, iye n'abakasĩngĩra haguma naye basyagalwa omo malĩge manene, bamatindabinduka erireka ebibi bakola naye.
66002023	Kandi nasyĩta abana buwe omo kasũsũ. Neryo esyokanĩsa syosĩ syasyaminya ko ndi oyukasonda-sonda amalengekanĩa n'emitima. Nasyaha obuli mundu ũkw'ĩnywe ng'emĩbĩrĩ yiwe ko yiri.
66002024	Nĩkwa ngababwira, ĩnywe bandi, abali eTũatera, abatakwamĩrĩre erĩkangĩrĩrya erĩ, abatasĩ ebyo abandi bakahula erĩkũmbo lya Satanĩ erĩkalĩre, nyiti sindiendĩsyahĩra eyindi miheke ũkw'ĩnywe.
66002025	Nĩkwa muhambe ndeke ebyo muwite erĩhĩka aho nasyasira.
66002026	N'oyũkakĩnda n'oyukakola emĩbĩrĩ yage erĩhĩka oko ndũlĩ, nasyamuha ehamũlĩ eritabala oko Bihanda.
66002027	Kandi asyatabala kubo omo mũtso w'ekyuma, n'eritulangabo mo bitswe-bitswe ng'esyonyungu sy'omũbũmbĩ, ngoko nage nabirihamulwa na Tata wage.
66002028	Kandi nasyamuha engũnũnũ y'omo ngyakya-ngyakya.
66002029	Oyuwite amatwĩ, owe ebyo Mũlĩmũ akabwira esyokanĩsa!
66003001	Kandi usake oko mũlaĩka w'ekanĩsa y'eSardĩ uti, Oyuwite Emĩrĩmũ irinda ya Nyamuhanga n'esyongũnũnũ sirinda, akabũga ebĩnywa ebĩ ati, Nyĩnasĩ emĩbĩrĩ yawe, kandi nyĩnasĩ ambu uneho, nĩkwa ĩgũholĩre!
66003002	Ubuke, ũsĩkaye emyatsi eyĩkĩsĩya, eyikasonda erihola. Kusangwa namabana emĩbĩrĩ yawe sĩrĩtahĩkana omo meso wa Nyamuhanga wage.
66003003	Neryo wibuke ebyo wangirira, n'ebyo wowa, neryo ukwamebyo, ubindule omutima wawe uleke ebibi. Nĩkwa wamatindabuka, nasyakũhĩkako ng'omũrahĩ, isiwendisyaminya endambĩ nasyakũhĩkako.
66003004	Nĩkwa munawite abandu bake eSardĩ, abatatsandĩrye esyongimba syabo. Aba basyalendera nage omo syongimba nyeru-nyeru, kusangwa batolere.
66003005	Oyũkakĩnda asyambalĩbwa esyongimba nyeru-nyeru, kandi sindiendisyasangula erĩna liwe omo kitabu ky'engebe. Nasyakangya erĩna liwe embere sya Tata wage, n'abamalaĩka buwe.
66003006	Oyuwite amatwĩ, owe ebyo Mũlĩmũ akabũga n'esyokanĩsa.
66003007	Usake oko mũlaĩka w'ekanĩsa y'eFĩladelfĩa, uti, Oyuli mũbũyĩrĩre, n'oyuli kwenene, oyuwite ekifungulo kya Dawĩdĩ, n'oyukakingula, isihali oyo wasyakingaho, n'oyukakinga, isihali omundu oyukakingula, akabũga ebĩnywa ebĩ ati,
66003008	Nyĩnasĩ emĩbĩrĩ yawe. Lebaya, nabĩrĩhĩra embere syawe olũyĩ lũkĩngwĩre, isihali mundu wangatoka erikingalo, kusangwa uwite amaka make, kandi wabĩrĩteya ekĩnywa kyage, isulitagana erĩna lyage.
66003009	Lebaya! Endeko eyo ye nyũmba y'erĩhĩndanamo ya Satanĩ, ababehĩ abo, abakayahula mo Bayũda, nĩkwa isibo, lebaya, nasyaleka ibasa n'erĩũnama n'erĩramya embere sy'ebisando byawe, baminye ko nyĩkwanzĩre.
66003010	Kusangwa wabĩrĩteya ekĩnywa ky'eriyitsingirira lyage, nage nasyakũteya oko ndambĩ y'erirengwako, kandi nasyakũteya nibya oko ndambĩ eyikandisyasa oko kihugo kyosĩ, erirenga bandu bosĩ abĩkere omo kihugo.
66003011	Ngandiasa lũba! Muhambe ndeke ebyo muwiteko, sihabye omundu oyukahunga embĩta yawe.
66003012	Oyukakinda, nasyamuyira mo ndũyĩ y'omo Hekalũ ya Nyamuhanga wage, kandi isiendĩsyalũamo kera na kera. Kandi nasyamusaka kw'erĩna lya Nyamuhanga wage, n'erĩna ly'omũyĩ wa Nyamuhanga wage, go mũyĩ w'eYerũsalema muhya-muhya, owakandisyandagala akalũa elubula uku Nyamuhanga wage. Kandi nasyamusakako erĩna lyage lihya-lihya.
66003013	Oyuwite amatwĩ, owe ebyo Mũlĩmũ akabũga n'esyokanĩsa!
66003014	Usake oko mũlaĩka w'ekanĩsa y'eLaodĩkĩa, uti, Amina oyo, Omũlangĩrĩ oyuteregula n'ow'ekwenene, Enzũko y'erihangika lya Nyamuhanga, akabũga ebĩnywa ebĩ ati,
66003015	Nyĩnasĩ emĩbĩrĩ yawe, nyĩnasĩ sĩgũhũhĩrĩre, kutse sĩgũhũhene. Kumbe gũhũhĩrĩre kutse kumbe gũhũhene!
66003016	Neryo kusangwa uli kange-kange, ĩsĩgũhũhene, kutse ĩsĩgũhũhĩrĩre, nasyakũgũmũla omo buno bwage!
66003017	Kusangwa ũkabũga uti, Nyiwite ebindu, nabiribya muteke, sihali ekyo ngabula. Sĩwasĩ k'uli muhanya, n'ow'obũlĩge, n'omwera, n'endĩmatĩme n'endũmbũ.
66003018	Neryo ngakuhana unguleko esyamagetsi, esyabĩrĩlabĩbwa omo muliro, iwatoka eribya muteke. Ugule nibya esyongimba nyeru-nyeru, iwatoka eriambalasyo, n'esĩsonĩ sy'endũmbũ yawe isitaminyikala. Kandi ugule amagũta w'ameso aw'erĩsĩgĩsa omo meso wawe, iwatoka erilangira.
66003019	Ngakunga n'erisuyira abosĩ abo nyanzĩre. Neryo ubye n'omũhwa, ubindule omutima wawe erireka ebibi.
66003020	Lebaya! Nyinimene oko lũyĩ n'erikongota; omundu amowa omulenge wage, akakingula olũyĩ, nasyingira omo nyũmba yiwe, nasyalya haguma naye, naye asyalya haguma nage.
66003021	Oyũkakĩnda, nasyamuha ehamũlĩ erĩĩkala haguma nage oko kĩtũmbĩ kyage ky'obwami, ngoko nĩkala haguma na Tata wage oko kĩtũmbĩ kiwe ky'obwami.
66003022	Oyuwite amatwĩ w'erĩowa, owe ebyo Mũlĩmũ akabũga n'esyokanĩsa.
66004001	Enyũma w'emyatsi eyĩ, neryo lebaya, monalangira olũyĩ lukingukere elubula. N'omulenge ogo nowa erĩmbere, owali ng'omulenge w'engubi akabũga nage, mwabũga ati, Wase endata eno, nage ngandĩkũkangya ebitolere ĩbyahĩka enyũma w'emyatsi eyĩ.
66004002	Neryo-neryo Omũlĩmũ mwambĩkako. Kandi lebaya, habya ekĩtũmbĩ ky'obwami eyo elubula, kandi habya Oyo wĩkere oko kĩtũmbĩ ky'obwami ekyo.
66004003	N'oyo wabya wĩkere kukyo abya akangabasenĩe ng'erĩbwe ly'eYaspĩ n'erĩbwe ly'eSardĩo. Kandi habya ekima ekĩsosĩre ng'erĩbwe ly'eZũmarĩdĩ ĩkĩtĩmbĩre oko kĩtũmbĩ ekyo ky'obwami. N'erĩtĩmba oko kĩtũmbĩ ky'obwami ekyo, habya ebindi bĩtũmbĩ by'obwami amakũmĩ abiri n'ebini.
66004004	N'oko bĩtũmbĩ ebyo monalangira abakulu makũmĩ abiri n'abani ĩbĩkereho, ibambite esyongimba nyeru-nyeru, n'esyombĩta sy'esyamagetsi syabya oko mitwe yabo.
66004005	Neryo erĩpalya ly'akarabyo, n'emirenge, n'emĩlũmo mobyalũa oko kĩtũmbĩ ky'obwami ekyo. Kandi habya esyotala sy'omuliro esikaka embere sy'ekĩtũmbĩ ky'obwami. Esyotala esyo nĩ Mĩrĩmũ irinda ya Nyamuhanga.
66004006	Neryo embere w'ekĩtũmbĩ ky'obwami habya ekĩsosĩre ng'engetsi ey'ekiyo ng'erĩbwe erilabangene mw'ameso. Kandi omo katĩkatĩ k'ekĩtũmbĩ ky'obwami n'erĩtĩmba kukyo habya ebĩhangĩkĩre bini ebyoswĩre n'ameso embere n'enyũma.
66004007	N'ekĩhangĩkĩre eky'erĩmbere kyabya kĩsosĩre endale, n'ekĩhangĩkĩre ky'akabiri kyabya kĩsosĩre enyana, n'ekĩhangĩkĩre ky'akasatu kyabya kiwite obũsũ ng'obw'omundu, n'ekĩhangĩkĩre ky'akani kyabya kĩsosĩre erĩsamba erikaguluka.
66004008	Obuli ekĩhangĩkĩre oko bĩhangĩkĩre bini ebiriho ikiwite ebĩpũpa ndatu, n'ebĩhangĩkĩre ebĩ ĩbyoswĩre n'ameso ehosĩ n'oko mbande syosĩ. Kandi omo musibo n'omo kiro sĩbalĩũmbaya erĩbũga bati, Omukama Nyamuhanga, Omũtokĩ W'ebyosĩ, Abũyĩrĩre, abũyĩrĩre, abũyĩrĩre, Oyutula, n'oyuliho, n'oyukandisyasa.
66004009	N'omugulu ebĩhangĩkĩre ebiriho bini bikaha olukengerwa, n'erĩsĩkya, n'ewasĩngya oko yo wĩkere oko kĩtũmbĩ ky'obwami, n'oko yukakota kera na kera,
66004010	abakulu amakũmĩ abiri n'abani bakatũlama embere sy'oyo wĩkere oko kĩtũmbĩ ky'obwami, kandi bakaramaya oyukakota kera na kera. Kandi bakagusa esyombĩta syabo embere w'ekĩtũmbĩ ky'obwami ekyo, bati,
66004011	Omukama wetu na Nyamuhanga wetu! Uwe utolere eribana olukengerwa, n'erĩsĩkya, n'obũtokĩ, Kusangwa wahangika ebindu byosĩ, Kandi busana n'erisonda lyawe mobyabyaho kandi mobyahangikwa.
66005001	Kandi monalangira ekitabu omo byala by'amali by'oyo wĩkere oko kĩtũmbĩ ky'obwami. Ekitabu ekĩ ĩkĩsakĩre oko syombande ĩbĩrĩ, omwisi n'enyũma, kandi ĩkĩmatĩre omo bĩbohĩ birinda.
66005002	Neryo monalangira omũlaĩka w'amaka oyũkatũlago n'omulenge munene ati, Nindi oyutolere erisanzula ekitabu n'erĩtwa ebĩbohĩ byakyo kwehĩ?
66005003	Nĩkwa mohatabanika omo lubula kutse omo kihugo, kutse eyĩkwa oko kihugo, oyo wangatoka erisanzula ekĩtabu kutse erisamalira omwisi wakyo.
66005004	Neryo monalira kutsibu kusangwa mohatabanika oyutolere erisanzula ekitabu kutse erisamalira omwisi wakyo.
66005005	Nĩkwa omuguma g'oko bakulu mwabũga nage ati, Uleke eririra, lebaya! Endale y'ekihanda kya Yũda, Omwitsikulu wa Dawĩdĩ, abĩrĩkĩnda, atoke erisanzula ekitabu, n'erĩtwa ebĩbohĩ birinda.
66005006	Neryo monalangira Ekyana ky'Embũlĩ ekimene omo katĩkatĩ k'ekĩtũmbĩ ky'obwami n'erĩtĩmbwako n'ebĩhangĩkĩre bini ebiriho n'abakulu. Ekyana ky'Embũlĩ ekyo kyabya nga kyabĩrĩĩtwa. Kandi kyabya kiwite amahembe alinda n'ameso alinda, awali Mĩrĩmũ irinda ya Nyamuhanga, eyatumawa omo kihugo kyosĩ.
66005007	Neryo Ekyana ky'Embũlĩ ekyo mokyasa, mokyĩmya ekitabu omo byala by'oyo wĩkere oko kĩtũmbĩ ky'obwami.
66005008	Neryo abere abihamba ekitabu, ebĩhangĩkĩre bini n'abakulu amakũmĩ abiri n'abani mobawa ahisi embere sy'Ekyana ky'Embũlĩ. Obuli mundu abya awite enanga haguma n'ebibindi by'esyamagetsi ĩbyoswĩre mw'obukwa, n'obukwa obo ni 'saba ly'abandu ba Nyamuhanga.
66005009	Nabo mobimba olwimbo luhya-luhya bati, Uwe utolere erihamba ekitabu N'erĩtwa ebĩbohĩ byakyo. Kusangwa wakerawa, kandi omo musasi wawe Mowagula abandu busana na Nyamuhanga, Omo buli kihanda, n'obuli mũbũge, n'obuli bandu, n'obuli kĩtũnga.
66005010	Wabiriyirabo eribya bwami, n'abahererĩ, erikolera Nyamuhanga wetu. Kandi, basyatabala muna-kihugo.
66005011	Neryo monalangira, kandi monowa omulenge w'abamalaĩka bangi, n'eriganza lyabo lyabya elfu ĩkũmĩ 10,000, ngendo elfu ĩkũmĩ, 10,000 n'amaelfu ngendo maelfu! Abamalaĩka mobahangana ĩbatĩmbĩre oko kĩtũmbĩ ky'obwami, n'oko bĩhangĩkĩre ebiriho, n'oko bakulu.
66005012	Abamalaĩka aba mobabũga n'omulenge munene bati, Ekyana ky'Embũlĩ ekyakerawa kitolere Eriangirira obũtokĩ, n'obuteke, n'amenge, n'amaka, N'erĩsĩkĩbwa, n'olukengerwa, n'eripipwa!
66005013	Neryo monowa obuli kindu ekyahangikawa ekiri omo lubula, n'omo kihugo, n'ekiri eyĩkwa oko kihugo, n'ekiri omo ngetsi, n'ebindu byosĩ ebiriyo, biti, Ukw'oyo wĩkere oko kĩtũmbĩ ky'obwami, n'oko Kyana ky'Embũlĩ, Habye eripipwa, n'erĩsĩkĩbwa, n'olukengerwa, n'obũtokĩ, Kera na kera!
66005014	N'ebĩhangĩkĩre bini ebiriho, mobyabya bĩkabũga biti, Amina! Neryo abakulu mobatũlama ahisi, mobaramya.
66006001	Neryo monalangira Ekyana ky'Embũlĩ kĩkatwa ekiguma ky'oko bĩbohĩ birinda, kandi monowa ekiguma ky'ebĩhangĩkĩre bini kĩkabũga omo mulenge w'omũlũmo, kiti; Wase!
66006002	Kandi monalangira, neryo lebaya, mohabya esabayĩrĩ nyeru-nyeru. N'oyo wĩkere kuyo iniawite oko buta, kandi mwahabwa embĩta. Nĩkwa mwahuluka ĩnĩakakĩnda, n'erisingula,
66006003	Neryo Ekyana ky'Embũlĩ mokyatũa ekĩbohĩ ky'akabiri, neryo monowa ekĩhangĩkĩre ekiriho ky'akabiri kĩkabũga kiti, Wase!
66006004	Neryo eyindi sabayĩrĩ y'olukula-kula moyahuluka. Nĩkwa oyo wĩkere kuyo, mwahabwa amaka w'erĩlũsya obuholo oko kihugo, abandu bĩtane, kandi mwahabwa omũyalĩ munene.
66006005	Neryo Ekyana ky'Embũlĩ mokyatũa ekĩbohĩ ky'akasatu, neryo monowa ekĩhangĩkĩre ky'akasatu kĩkabũga kiti, Wase! Kandi monalangira, neryo lebaya, mohabya esabayĩrĩ eyĩkĩnĩre. N'oyo wĩkere kuyo iniawite olulengero omo byala biwe.
66006006	Kandi monowa owali nga mulenge omo katĩkatĩ k'ebĩhangĩkĩre ebiriho bini, ati, Akalengĩ kaguma k'engano busana n'esyofranka ĩkũmĩ, n'otũlengĩ tusatu tw'ekisusu busana n'esyofranka ĩkũmĩ. Nĩkwa sĩmũtsandaye amagũta n'ebĩnyũ!
66006007	Neryo Ekyana ky'Embũlĩ mokyatũa ekĩbohĩ ky'akani, neryo monowa omulenge w'ekĩhangĩkĩrwe ekiriho ky'ebini kiti, Wase!
66006008	Neryo monalangira, nĩkwa talebaya, habya esabayĩrĩ y'ekigondo. N'oyo wĩkere kuyo erĩna liwe iyo Luholo, n'Ekũlĩmũ moyakwamalo hakũhĩ. Nabo mobahabwa ehamũlĩ oko kiguma ky'ebini by'ekihugo, erĩĩta omo mũyalĩ, n'omo nzala, n'omo syondwala, n'omo syonyama sĩkalĩre sy'ekihugo.
66006009	Neryo Ekyana ky'Embũlĩ mokyatũa ekĩbohĩ ky'akatanu. Neryo monalangira eyĩkwa oko kiherero ebĩrĩmũ by'abandu abĩtawa busana n'ekĩnywa kya Nyamuhanga, kandi kusangwa batũla omwatsi wa Nyamuhanga.
66006010	Neryo mobabirikira n'omulenge munene bati, Uwe Mukama, oyũbũyĩrĩre n'ow'ekwenene! Wasyalinda emigulu yingahi okw'itswera n'erĩkĩsya omusasi wetu ukw'abo bĩkere omo kihugo kwehĩ?
66006011	Neryo obuli mundu wa kubo mwahabwa ekanzu nyeru-nyeru kandi mobabwirwa baluhuke akandi katambĩ, eriganza ly'abagombe balĩkyabo, n'abagala babo abakandĩsyĩtwa ngabo, lyasyabya lyahĩkana.
66006012	Neryo monalangira Ekyana ky'Embũlĩ kĩkatũa ekĩbohĩ ky'endatu. Mohabya omũsĩkĩ munene, n'eryuba molyakĩna ng'olukimba l'obweya olũkĩnĩre, n'omukera gosĩ mwahinduka erisosa ng'omusasi.
66006013	N'esyongũnũnũ sy'ekyanya mosyatogera oko kitaka, ng'omuti w'omũtĩnĩ kw'akatogaya ebĩgũma byago omo lihunga lĩkalĩre.
66006014	N'ekyanya mokyasatika n'erĩlũaho ng'akaratasi akakalĩngawa. N'obuli kitwa, n'obuli kitsira mobyalũsĩbwa omo myanya yabyo.
66006015	Neryo abami b'ekihugo, n'abandu bakulu, n'abandu abakasondola abasĩrĩkanĩ, n'abandu b'ebindu, n'esyombangĩ, n'obuli mukobe, n'obuli mundu w'obwĩranda, mobayĩbĩsa omo myangalũ n'omo katĩkatĩ k'amabwe w'ebitwa.
66006016	Kandi mobabirikira oko bitwa n'amabwe bati, Mututogereko, mũtũbĩse oko meso ag'oyo wĩkere oko kĩrũmbĩ ky'obwami, n'okw'ihitana ly'Ekyana ky'Embũlĩ!
66006017	Kusangwa ekiro kinene ky'erihitana lyabo kyabĩrĩhĩka, kandi nindi wangatoka erihanganaho kwehĩ?
66007001	Enyũma w'aho monalangira abamalaĩka bani ibanimene oko nũnga ĩnĩ sy'ekihugo, ĩbakakakĩraya amahunga ani w'ekihugo, sihabye erihunga erikabuhirira oko kihugo, kutse oko ngetsi, kutse oko miti yosĩ.
66007002	Kandi monalangira ogundi mũlaĩka akalũa eyo eryuba likahuluka, iniawite ekĩbohĩ kya Nyamuhanga oyuliho. Neryo mwabirikira omo mulenge munene oko bamalaĩka bani ababirihamulwa na Nyamuhanga erĩagalya ekihugo n'engetsi.
66007003	Omũlaĩka oyo mwabũga ati, Sĩmwagalaye ekihugo, kutse ngetsi, kutse miti, tute twahĩra ekiminyikalo oko mbũmo sy'abagombe ba Nyamuhanga wetu.
66007004	Kandi monowa emiganzo y'abo abahĩrawa kw'ekiminyikalo, ni elfu ĩgana, n'amakũmĩ ani n'ĩnĩ (144,000), bakalũa oko buli kihanda ky'abana ba Ĩsraelĩ.
66007005	Oko kihanda kya Yũda habya elfu ĩkũmĩ n'ĩbĩrĩ (12,000) abasakawa kw'ekiminyikalo ekyo; n'oko kihanda kya Rũbenĩ, elfu ĩkũmĩ n'ĩbĩrĩ (12,000), n'oko kihanda kya Gadĩ, habya elfu ĩkũmĩ n'ĩbĩrĩ (12,000).
66007006	N'oko kihanda kya Aserĩ, elfu ĩkũmĩ n'ĩbĩrĩ (12,000), n'oko kihanda kya Nafũtalĩ elfu ĩkũmĩ n'ĩbĩrĩ (12,000); n'oko kihanda kya Manase, elfu ĩkũmĩ n'ĩbĩrĩ (12,000);
66007007	n'oko kihanda kya Sĩmeoni, elfu ĩkũmĩ n'ĩbĩrĩ (12,000); n'oko kihanda kya Lawĩ elfu ĩkũmĩ n'ĩbĩrĩ (12,000); n'oko kihanda kya Ĩsakarĩ elfu ĩkũmĩ n'ĩbĩrĩ (12,000);
66007008	n'oko kihanda kya Zebũlũnĩ, elfu ĩkũmĩ n'ĩbĩrĩ (12,000); n'oko kihanda kya Yosefũ, elfu ĩkũmĩ n'ĩbĩrĩ (12,000); n'oko kihanda kya Benyamĩna, elfu ĩkũmĩ n'ĩbĩrĩ (12,000).
66007009	Enyũma w'emyatsi eyĩ monalangira, neryo, lebaya, habya endeko nene, eyo mundu ate angatoka eriganza. Endeko eyĩ yalũa oko buli kĩtũnga, n'ebihanda byosĩ, n'abandu bosĩ, n'emĩbũge yosĩ. Babya bimene embere w'ekĩtũmbĩ ky'obwami, n'embere w'Ekyana ky'Embũlĩ, ibambite esyokanzu nyeru-nyeru, kandi ibawite oko mitahi y'amabondo omo byala byabo.
66007010	Nabo mobabirikira omo mulenge munene bati, Erilama lyetu lĩkalũa uku Nyamuhanga wetu, oyo wĩkere oko kĩtũmbĩ ky'obwami, kandi lĩkalũa oko Kyana ky'Embũlĩ!
66007011	Nĩkwa abamalaĩka bosĩ babya bimene ĩbakatĩmba oko kĩtũmbĩ ky'obwami, n'oko bakulu, n'oko bĩhangĩkĩrwe ebiriho bini. Neryo mobatũlama ahisi embere sy'ekĩtũmbĩ ky'obwami, mobaramya Nyamuhanga bati,
66007012	Amina! omũyĩsa, n'olukengerwa, n'amenge, n'ewasĩngya, n'erĩsĩkya, n'obũtokĩ, n'amaka, bibye uku Nyamuhanga wetu kera na kera! Amina!
66007013	Neryo omuguma g'oko bakulu mwanyĩbũlya ati, Abambite esyongimba nyeru-nyeru aba, ni bahi, kandi bakalũa hayi kwehĩ?
66007014	Neryo monamubwira nyiti, Mukama wage, ũnasĩ. Neryo mwambwira ati, Aba ni bandu abakalũa omw'endererya lĩnene, ĩbabĩrĩerya esyokanzu syabo n'eriyirasyo mo nyeru-nyeru omo musasi w'Ekyana ky'Embũlĩ.
66007015	Busana n'ekyo bakahangana embere sy'ekĩtũmbĩ ky'obwami kya Nyamuhanga, kandi bakamukolera omo musibo n'omo kiro omo Hekalũ yiwe. N'oyo wĩkere oko kĩtũmbĩ ky'obwami asyĩkala omo katĩkatĩ kabo.
66007016	Kandi sĩbendĩsyakwa enzala, kutse enyota, kutse eryuba, kutse erĩhũhana sibyendisyahĩsyabo.
66007017	Kusangwa, Ekyana ky'Embũlĩ oyuli omo katĩkatĩ k'ekĩtũmbĩ ky'obwami, asyabya mũlĩsya wabo, kandi asyasondolabo oko syongũnũnũko sy'amagetsi w'engebe; kandi Nyamuhanga asyasangula obuli mĩsonĩa oko meso wabo.
66008001	Neryo Ekyana ky'Embũlĩ kyabere kyatũa ekĩbohĩ ky'akalinda, mohahita ĩsyerere omo lubula oko mbindi y'esaa.
66008002	Neryo monalangira abamalaĩka balinda abakahangana embere sya Nyamuhanga; nabo mobahabwa esyongubi sirinda.
66008003	Neryo ogundi mũlaĩka mwasa mwa-hangana hakũhĩ n'ekiherero ĩnĩahambĩre ekibindi ky'esyamagetsi. Naye mwahabwa obukwa bunene atomekebo okw'isaba ly'abandu bosĩ ba Nyamuhanga oko kiherero ky'esyamagetsi, ekyabya embere w'ekĩtũmbĩ ky'obwami.
66008004	Kandi omũkĩ w'obukwa mwahetuka embere sya Nyamuhanga haguma n'erisaba ly'abandu ba Nyamuhanga bĩkalũa omo byala by'omũlaĩka.
66008005	Neryo omũlaĩka mwahamba ekibindi, kandi mũsũlyakyo omo muliro w'ekiherero, neryo mwagusakyo omo kihugo. Neryo emĩlũmo, n'emirenge, n'erĩpalya, n'omũsĩkĩ mobyakwamana.
66008006	Nĩkwa abamalaĩka balinda ababya bawite esyongubi sirinda mobayĩtegekanĩa eribuha esyongubi.
66008007	Neryo omũlaĩka w'erĩmbere mwabuha engubi yiwe. Neryo amatwa n'omuliro, ĩbĩtũlũngene n'omusasi, mobyaguswa omo kihugo. N'ekihande kiguma ky'omo bisatu ky'ekihugo mokyahya, n'ekiguma ky'omo bisatu ky'emiti mokyahya, n'ebiti bibisi byosĩ mobyahya.
66008008	N'omũlaĩka w'akabiri mwabuha engubi yiwe. Neryo ekindu ekĩsosĩre ekitwa kinene ekikaka m'omuliro mokyaguswa omo ngetsi. N'ekiguma ky'omo bisatu ky'engetsi mokyahinduka musasi,
66008009	n'ekiguma ky'omo bisatu ky'esyonyama esiriho omo ngetsi, mosyahola; n'ekiguma ky'omo bisatu ky'amato mokyaherĩbwa.
66008010	Neryo omũlaĩka w'akasatu mwabuha engubi yiwe. Neryo engũnũnũ nene, eyikaka ng'olumole, moyatoga ĩkalũa elubula, moyatogera oko kiguma ky'omo bisatu ky'esyonyũsĩ, n'oko syongũnũnũko sy'amagetsi.
66008011	Erĩna ly'engũnũnũ eyo ni Engalihira. N'ekiguma ky'omo bisatu ky'amagetsi mokyakaliha; kandi abandu bangi mobahola busana n'erĩpũlya amagetsi ayo, kusangwa abirikalĩhĩbwa.
66008012	Neryo omũlaĩka w'akani mwabuha engubi yiwe. Neryo ekiguma ky'omo bisatu ky'eryuba, n'ekiguma ky'omo bisatu ky'omo mukera, n'ekiguma ky'omo bisatu ky'esyongũnũnũ mobyabandwako, kyaleka ekiguma ky'omo bisatu ky'erĩkolerya lyabo ikyabya mwĩrĩmya. Kandi ekiguma ky'omo bisatu ky'omusibo mokĩtakolerya, n'ekiguma ky'omo bisatu omo kiro mokyabya kitya.
66008013	Neryo monalangira, kandi monowa erĩsamba likaguluka omo kyanya, erĩkabũga n'omulenge munene liti, Obũlĩge! Obũlĩge! Obũlĩge oko bĩkere omo kihugo busana n'eribuha ly'esyongubi sy'abamalaĩka basatu abakĩsĩya ibabuha esyongubi syabo!
66009001	Neryo omũlaĩka w'akatanu mwabuha engubi yiwe, neryo monalangira engũnũnũ eyalũa elubula n'eritogera oko kihugo. Neryo engũnũnũ moyahabwa ekĩboholĩ ky'obuhya obutawite kabuno.
66009002	N'engũnũnũ moyalĩbũla obuhya obutawite kabuno, n'omũkĩ mwalũamo, ng'omũkĩ w'erĩsĩngo lĩnene, n'eryuba n'ekyanya mobyakĩna busana n'omũkĩ owalũa omo buhya obo.
66009003	Neryo esyongĩke mosyalũa omo mũkĩ oyo, mosyahĩka omo kihugo. Nĩkwa esyongĩke mosyahabwa amaka ng'esyonge sy'ekihugo ko siwite amaka.
66009004	Nasyo mosyabwirwa sĩsĩtsandaye ebiti by'ekihugo, kutse ekindi kindu kibisi, kutse miti, nĩkwa sĩagalaye abandu abatawite ekiminyikalo kya Nyamuhanga oko mbũmo syabo.
66009005	Esyongĩke esĩ mositahabwa ehamũlĩ y'erĩĩta abandu aba, nĩkwa erĩagalyabo emikera ĩtanu. Eryagalwa lyabo lyabya ng'eryagalya ly'enge omugulu ikaluma omundu.
66009006	Kandi oko biro ebyo, abandu basyasondya oluholo, nĩkwa sibendisyabanalo, kandi basyasonda-sonda erihola nĩkwa oluholo lwasyasagabo.
66009007	Esyongĩke esyo syabya sĩsosĩre esyosabayĩrĩ esĩyĩtegekenĩe oko malwa. N'oko mitwe yasyo habya ng'esyombĩta sy'esyamagetsi, n'obũsũ bwasyo bwabya ng'obũsũ bw'abandu.
66009008	Esyonzwiri syasyo syabya ng'esyonzwiri sy'abakalĩ, n'ameno wasyo abya ng'ameno w'esyondale.
66009009	Kandi syabya n'amupa ng'amupa w'ebyuma, n'erihuha ly'ebĩpũpa byasyo lyabya ng'emirenge y'esyogalĩ sy'esyosabayĩrĩ esikatibita eyiri amalwa.
66009010	Kandi siwite emikira ng'emikira y'esyonge, n'ehisuti, kandi omo mikira yasyo siwite amaka w'erĩagalya bandu oko mikera ĩtanu.
66009011	Kandi siwite omwami oyukatabala kusyo, yo mũlaĩka w'obuhya. Erĩna liwe omo Kiebrania ni Abadonĩ, n'omo Kĩgĩrĩkĩ ni Apolĩonĩ liti, Erihera.
66009012	Obũlĩge bw'erĩmbere bwabirilaba. Lebaya, enyũma w'emyatsi eyĩ awandi malĩge abiri akahĩka.
66009013	Neryo omũlaĩka w'endatu mwabuha engubi yiwe, neryo monowa omulenge akalũa oko mahembe ani w'ekiherero ky'esyamagetsi ekiri embere sya Nyamuhanga.
66009014	Omulenge oyo mwabwira omũlaĩka ow'endatu, oyuwite engubi, ati, Ubohole abamalaĩka bani ababohere ahali olũsĩ lunene eFũratĩ.
66009015	Neryo abamalaĩka bani abo mobaboholwa. Babya ibabiritegekanĩbwa busana n'endambĩ eno, y'ekiro kino, y'omukera ono, n'omwaka oyũ, busana n'erĩĩta ekiguma ky'omo bisatu ky'abandu.
66009016	Kandi monowa emiganzo y'emilondo y'abandu abali oko syosabayĩrĩ babya emĩlĩonĩ magana abiri, ( 200,000,000 ).
66009017	Neryo omw'ilota monalangira esyosabayĩrĩ, n'ababya kusyo, ibambite amupa awasosĩre ng'omuliro, ng'amabwe w'esamawĩ, kandi ng'ekirimi. Emitwe y'esyosabayĩrĩ yabya ng'emitwe y'esyondale. Kandi omuliro, n'omũkĩ, n'ekirimi mobyahuluka omo muno wasyo.
66009018	Neryo ekiguma ky'omo bisatu ky'abandu mobĩtwa omo malĩge asatu aya: omuliro, n'omũkĩ, n'obũsĩngo ebyahuluka omo muno w'esyosabayĩrĩ.
66009019	Kusangwa amaka w'esyosabayĩrĩ abya omo muno wasyo, n'omo mikira yasyo. Kusangwa emikira y'esyosabayĩrĩ iri ng'esyonzoka, kandi iwite emitwe. Nĩkwa sĩkagalaya muyo mw'abandu.
66009020	Abandi bandu abasaka, abatĩtawa omo malĩge aya mobataleka ebindu ebyo bakokotaya. Kandi mobataleka erĩramya esyombĩnga, n'esyosanamu sy'esyamagetsi, n'esyosanamu sy'ebĩtsĩpa, n'esy'omulinga, n'esy'amabwe, n'esy'emiti, esitetoka erilangira kutse erĩowa, kutse eribasula.
66009021	Kandi abandu abo mobatabindula emitima yabo bakaleka ebibi byabo by'erĩĩta lyabo, kutse amalagu wabo, kutse erĩsĩngĩra lyabo, kutse obwĩbĩ bwabo.
66010001	Neryo monalangira ogundi mũlaĩka w'amaka manene, iniakandagala akalũa elubula. Abya ambite ekĩtũ, n'ekima kyabya oko mutwe wuwe. Obũsũ buwe bwabya ng'eryuba, n'ebisando biwe byabya ng'esyondũyĩ sy'omuliro.
66010002	Abya awite oko katabu kake omo byala biwe, akasanzwĩre. Neryo omũlaĩka oyo mwahĩra ekisando kiwe ky'amali oko ngetsi, n'ekisando kiwe ky'amalembe mwahĩrakyo oko kitaka.
66010003	Neryo mwabirikira n'omulenge munene ng'endale ikaruruma. Neryo abere abirikira, emĩlũmo irinda moyalũma omo mirenge yayo.
66010004	Neryo omugulu emĩlũmo irinda y'obũtũkũ yamabĩlũma, nabya ngasonda erisaka. Nĩkwa monowa omulenge akalũa elubula ati, Uyire emyatsi eyo emĩlũmo irinda ĩkabĩbũga mw'ĩkũmbo, susakeyo!
66010005	Neryo omũlaĩka oyo nalangira inianimene oko ngetsi n'oko kitaka, mwasumbira ebyala biwe by'amali by'endata elubula,
66010006	neryo mwalahĩrya omo lĩna lya Nyamuhanga, oyuliho kera na kera, oyo wahangika olubula n'ebindu byosĩ ko birimo, oyo wahangika ekihugo n'ebindu ebiri mukyo, n'engetsi n'ebindu byosĩ ebiri muyo. Neryo omũlaĩka mwabũga ati, Sihendisyabya eririndirira kandi!
66010007	Nĩkwa omo biro by'omulenge w'engubi y'omũlaĩka w'akalinda, omugulu akasonda eribuha engubi yiwe, neryo Nyamuhanga asyaberererya erĩkũmbo liwe ngoko akangĩrĩraya Engulu Yowene oko bamĩnyererĩ, abagombe buwe.
66010008	Neryo omulenge ogo nowa akalũa elubula, mwaswabũga nage ati, Ugende, wĩmaye akatabu akasanzwĩre omo byala by'omũlaĩka oyo wimene oko ngetsi n'oko kitaka.
66010009	Neryo monaya oko mũlaĩka oyo, monamubwira nyiti ambe akatabu kake ako. Naye mwambwira ati, Wĩmayeko, ulyeko. Kasyakalĩhya enda yawe, nĩkwa omo buno bwawe kasyasihirira ng'obuki.
66010010	Neryo monĩmya akatabu ako omo byala by'omũlaĩka, monalyako, neryo omo buno bwage mokasihirira ng'obuki, neryo nabere nabiryako, enda yage moyakalĩhĩbwa.
66010011	Neryo mobambwira bati, Utolere ĩwaswatũla omwatsi wa Nyamuhanga busana n'abandu bangi n'ebihanda, n'emĩbũge mingi, n'abami.
66011001	Neryo monahabwa oluseke olw'erirengamo, lwabya ng'omũtso, neryo monabwirwa ambu, Hangana, ulenge eHekalũ ya Nyamuhanga n'ekiherero, kandi uganze abakaramaya omo Hekalũ omo.
66011002	Nĩkwa ũsĩge ekibuga ekiri eyĩhya oko Hekalũ. Sulengekyo, kusangwa kyabirihabwa oko bihanda, nabo basyalyatangirira Omũyĩ Abũyĩrĩre emikera makũmĩ ani n'eyĩbĩrĩ.
66011003	Nage nasyaha abalangĩrĩ bage babiri ehamũlĩ, nabo basyatũla omwatsi wa Nyamuhanga ebiro elfu nguma n'amagana abiri n'amakũmĩ ndatu (1260), ibambite emisarandwe.
66011004	Abalangĩrĩ babiri aba ni miti ĩbĩrĩ y'eMĩzeĩtũnĩ, kandi ni tala ĩbĩrĩ abimene embere sy'Omukama w'ekihugo.
66011005	Kandi omundu amalenga erikolabo nabi, omuliro akalũa omo muno wabo n'erĩhĩsya esyonzĩgũ syabo. Neryo omundu amasonda erikolabo nabi, asyĩtwa atya.
66011006	Aba bawite obũtokĩ bw'erĩrĩba ekyanya, embũla initasyawa oko mugulu ogo bakatũla omwatsi wa Nyamuhanga. Kandi bawite ehamũlĩ oko magetsi erihindulago mo musasi, kandi bawite ehamũlĩ y'erĩĩta ekihugo omo mĩsĩndo yosĩ y'esyondwala oko migulu yosĩ banzĩre.
66011007	Neryo omugulu abalangĩrĩ babiri abo bamabibuga erĩtũlago lyabo, enyama eyĩkalũa omo buhya obutawite kabuno yasyalwa nabo, n'erĩkĩndabo, n'erĩĩtabo.
66011008	Nĩkwa ebĩnda byabo byasyabya omo nzira y'omũyĩ mukulu aho Mukama abambirawa oko musalaba. Omũyĩ oyo akahulawa omw'ĩkũmbo mo Sodomo n'eMĩsĩrĩ.
66011009	Neryo abandu, n'Ebihanda, n'emĩbũge, n'ebĩtũnga by'abandu, basyasamalira ebĩnda byabo ebiro bisatu n'embindi y'ekiro, isibendĩsyalĩga ebĩnda byabo bĩkahĩrwa omw'isinda.
66011010	Kandi esyondũlanĩ sy'ekihugo basyatsemera oluholo lw'abalangĩrĩ babiri aba. Basyatsanga n'erĩhererania olũsũnzo, kusangwa abamĩnyererĩ babiri aba mobagalya abandu abĩkere omo kihugo.
66011011	N'enyũma w'ebiro bisatu n'embindi, omuka w'engebe akalũa uku Nyamuhanga mwahĩka mubo, nabo mobahangana, neryo eriubaha ĩnene molyahĩka oko bandu abalangirabo.
66011012	Neryo abamĩnyererĩ abo mobowa omulenge munene owakalũa elubula, akabwirabo ati, Mwase endata eno! Neryo esyonzĩgũ syabo mosyalangirabo bakahetukira omo lubula omo kĩtũ.
66011013	N'oko ndambĩ eyo nyisa-nyisa mohabya omũsĩkĩ munene, akahindi kaguma k'omw'ĩkũmĩ k'omũyĩ mokatera, n'abandu maelfu alinda (7000), mobakwa omo mũsĩkĩ oyo. Neryo abandi bandu mobakwa obuba, mobapipa obukulu bwa Nyamuhanga w'elubula.
66011014	Obũlĩge bw'akabiri bwabirilaba, nĩkwa lebaya, obũlĩge bw'akasatu bukasa lũba.
66011015	Neryo omũlaĩka w'akalinda mwabuha engubi yiwe, neryo emirenge minene-minene omo lubula moyabũga iti, Obwami bw'ekihugo bwabiribya bwami bw'Omukama wetu, n'obwa Kristo wuwe, naye asyatabala kera na kera!
66011016	Neryo abakulu makũmĩ abiri n'abani abakĩkala oko bĩtumbĩ byabo by'obwami embere sya Nyamuhanga, mobatũlama ahisi oko mũsũ wabo, mobaramya Nyamuhanga
66011017	bati, Omukama Nyamuhanga, Omũtokĩ W'ebyosĩ, oyuli, n'oyutula! Tukakuha ewasĩngya kusangwa wabĩrĩmya obũtokĩ bwawe bunene, Kandi wabĩrĩtsũka erĩsĩnga!
66011018	N'ebihanda mobyahitana, N'erihitana lyawe molyahĩka, N'omugulu mwahĩka ow'eritswera abaholĩ, Kandi omugulu mwahĩka ow'erihemba abagombe bawe abamĩnyererĩ, N'abandu bawe bosĩ, abakulu, n'abake-bake, N'abakubaha erĩna lyawe, Kandi omugulu mwahĩka busana n'erĩtogotya Abandu abakatsandaya ekihugo!
66011019	Kandi eHekalũ ya Nyamuhanga omo lubula moyakingulwa, n'erĩsandũko ly'endagano yiwe molyabutuka omo Hekalũ yiwe. Neryo mohabya erĩpalya, n'emirenge, n'emĩlũmo, n'omũsĩkĩ, n'amatwa manene-manene.
66012001	Neryo ekitiko-tiko kinene mokyabutuka elubula. Habya omũkalĩ iniambite eryuba, n'omukera abya eyĩkwa oko bisando biwe, n'oko mutwe wuwe kwabya embĩta y'esyongũnũnũ erĩkũmĩ n'esĩbĩrĩ.
66012002	Omũkalĩ oyo abya mukule, neryo mwalaka n'erikunda iniakagalawa akabuta.
66012003	Neryo ekindi kitiko-tiko mokyabutuka elubula. Neryo lebaya! Habya ekiyoka kinene ekĩhenĩrye ng'engula, ikiwite emitwe irinda, n'amahembe ĩkũmĩ, n'esyombĩta sirinda syabya oko mitwe yakyo.
66012004	Neryo omukira wakyo mwakumula ekiguma ky'omo bisatu ky'esyongũnũnũ sy'ekyanya, neryo mokyagusasyo oko kihugo. Nĩkwa ekiyoka ekyo mokyahangana embere sy'omũkalĩ oyo wasonda eributa, kiti akandibya abibuta, ikyalya omwana.
66012005	Neryo omũkalĩ oyo mwabuta omwana w'obulume oyo wasyatabala oko Bihanda byosĩ omo mũtso w'ekyuma. Neryo omwana wuwe mwabatulirwa endata, uku Nyamuhanga, n'oko kĩtũmbĩ kiwe ky'obwami.
66012006	Nĩkwa omũkalĩ mwasagira omo mbwarara, aho Nyamuhanga akokotaya omwanya busana naye, aho asyalemberwa ebiro elfu nguma n'amagana abiri n'amakũmĩ ndatu (1260).
66012007	Neryo mohahuluka amalwa elubula. Mĩkaelĩ n'abamalaĩka buwe mobalwa n'ekiyoka ekyo. N'ekiyoka ekyo n'abamalaĩka bakyo mobalwa.
66012008	Neryo ekiyoka ekyo n'abamalaĩka bakyo mobakĩndwa. Kandi mohataswabanika omwanya busana nabo elubula.
66012009	Kandi ekiyoka kinene ekyo mokyaguswa ahisi! Ekyo ni kiyoka kya kera ekikahulawa mo Dĩabolo n'eSatanĩ, oyukateba ekihugo kyosĩ. Mokyaguswa ahisi oko kihugo, n'abamalaĩka bakyo mobaguswa ahisi haguma nakyo.
66012010	Neryo monowa omulenge munene omo lubula ati, Lino erilama lya Nyamuhanga wetu lyabĩrĩhĩka! Lino obũtokĩ, n'obwami bwa Nyamuhanga wetu, n'ehamũlĩ ya Kristo wuwe byabĩrĩhĩka! Kusangwa omũtsongerĩ w'abalĩkyetu abiriguswa ahisi, oyukahandikirira abalĩkyetu embere sya Nyamuhanga omo musibo n'omo kiro.
66012011	Kandi abalĩkyetu mobakĩnda Satanĩ omo musasi w'Ekyana ky'embũlĩ kandi, kusangwa batũla omwatsi wa Nyamuhanga. Kandi mobatalanda oko ngebe yabo, mobalĩga erihola.
66012012	Neryo busana n'omwatsi oyũ, ĩnywe lubula, mutseme, nenyũ abĩkere omo lubula! Obũlĩge oko kihugo n'oko ngetsi! Kusangwa Satanĩ yabiribandagalirako iniahitene kutsibu, kusangwa yasĩ ko yiwite katambĩ kake buyira.
66012013	Neryo ekiyoka kyabere kyalangira ko kyamaguswa ahisi oko kihugo, mokyendererya omũkalĩ oyo wabuta omwana w'obulume.
66012014	Omũkalĩ oyo mwahabwa ebĩpũpa bibiri by'erĩsamba ĩnene, atoke erigulukira omo mbwarara oko mwanya wuwe, aho asyalembererwa ndeke omo myaka ĩsatu n'embindi, ahate erĩendererya ly'ekiyoka ekyo.
66012015	Neryo ekiyoka mokyũtĩra omũkalĩ oyo amagetsi ng'olũsĩ olũkalũa omo buno bwakyo, kiti kĩkamusendaya omw'igunga ly'amagetsi.
66012016	Nĩkwa ekitaka mokyawatĩkya omũkalĩ oyo, mokyatanda obuno bwakyo, neryo ekitaka mokyanywa olũsĩ olo ekiyoka kyũtũla omo buno bwakyo.
66012017	Neryo ekiyoka ekyo mokyahitana oko mũkalĩ. Mokyayalwa n'abandi bandu b'olubuto lw'omũkalĩ, ababya bakateya ebihano bya Nyamuhanga n'abakwama erĩtũlago lya Yesu.
66012018	Neryo ekiyoka mokyahangana oko mũsĩke w'engetsi.
66013001	Neryo monalangira enyama ĩkalũa omo ngetsi. Enyama eyo yabya yiwite amahembe ĩkũmĩ n'emitwe irinda, n'esyombĩta ĩkũmĩ oko mahembe wayo, n'oko mitwe yayo habya amena w'ebĩtsũmĩ.
66013002	Enyama eyo nalangira yabya yĩsosĩre esoro, n'ebisando byayo ĩbĩsosĩre ebisando by'edubu, n'obuno bwayo ĩbũsosĩre obuno bw'endale. Kandi ekiyoka ekyo mokyaha enyama eyo amaka wakyo, n'ekĩtũmbĩ kyakyo ky'obwami, n'ehamũlĩ nene.
66013003	Nĩkwa omutwe muguma w'enyama eyo, abya ahutere ekironda ky'erĩholya, nĩkwa ekironda kyayo ky'erĩholya mokyalamĩbwa. N'ekihugo kyosĩ mokyasweka, mokyakwama enyama eyo.
66013004	Neryo abandu mobaramya ekiyoka ekyo kusangwa mokyaha enyama eyo ehamũlĩ yakyo. Kandi mobaramya enyama eyo bati, Nindi ali ng'enyama eyo kwehĩ? Kandi nindi wangatoka erilwa nayo kwehĩ?
66013005	Enyama eyo moyahabwa obuno bw'erĩbũgamo ebĩnywa by'eriyiheka n'ebĩtsũmĩ, kandi moyahabwa ehamũlĩ y'erikola emikera makũmĩ ani n'eyĩbĩrĩ.
66013006	Neryo moyatsũka eritsuma Nyamuhanga, n'eritsuma erĩna lya Nyamuhanga. n'aho Nyamuhanga ĩkere, n'abosĩ abĩkere elubula.
66013007	Neryo moyahabwa ehamũlĩ y'erilwa n'abandu ba Nyamuhanga n'erĩkĩndabo; kandi ehamũlĩ oko buli kihanda, n'abandu, n'emĩbũge, n'obuli kĩtũnga ky'abandu.
66013008	N'abandu bosĩ abĩkere omo kihugo basyaramyayo, obuli mundu oyuwite erĩna lĩtasakĩre embere w'erĩtsũka ly'ekihugo, omo kitabu ky'engebe ky'Ekyana ky'Embũlĩ ekyakerawa.
66013009	Oyuwite amatwĩ, owe!
66013010	Omundu oyo wangahambwa mo mukobe, asyahambwa mo mukobe kwenene. Kandi oyo wangakwa omo mũyalĩ, naye ĩnĩakwa omo mũyalĩ. Erĩ ni'yitsingirira n'erĩkĩrĩrya ly'abandu ba Nyamuhanga.
66013011	Neryo monalangira eyindi nyama ĩkalũa omo kihugo. Yabya yiwite amahembe abiri ng'ekyana ky'embũlĩ, kandi moyabũga ng'ekiyoka.
66013012	Nayo ikakola omo hamũlĩ yosĩ y'enyama y'erĩmbere embere wayo. Ikaleka ekihugo n'abosĩ abĩkere mukyo ĩbaramya enyama eyo y'erĩmbere eyo yabya n'ekironda ky'erĩholyayo, ekyalamĩbawa.
66013013	N'enyama eyĩ y'akabiri ikakola ebitiko-tiko binene. Kandi ikaleka omuliro ĩnĩalũa elubula n'erĩhĩka oko kihugo embere w'abandu bosĩ.
66013014	Nĩkwa ikateba abandu bosĩ abĩkere omo kihugo busana n'ebitiko-tiko ebyo yahabawa erikola embere w'enyama y'erĩmbere. Enyama eyĩ moyabwira abandu bosĩ abĩkere muna-kihugo iti, bakokotaye esanamu busana n'enyama eyahutala ekironda ky'omo mũyalĩ, n'eriswabyaho.
66013015	Enyama eyĩ y'akabiri moyahabwa ehamũlĩ y'eriha omuka oko sanamu y'enyama eyo, n'esanamu y'enyama iyatoka erĩbũga, n'erĩĩta abosĩ abagana erĩramya esanamu y'enyama eyo.
66013016	Enyama eyo ikaleka abandu bosĩ, abake-bake n'abakulu-bakulu, abateke n'abera, abagombe n'abandu b'obwĩranda, bahĩrawe k'olusako oko byala byabo by'amali, n'oko mbũmo syabo.
66013017	Omundu syasyegula kutse erĩgũlya, yo n'oyũsakĩre olusako olo, lye rĩna ly'enyama eyo, kutse eriganza ly'erĩna lyayo.
66013018	Amenge waya. Oyuwite eriminya aganze erĩna ly'enyama eyo, kusangwa ni'ganza ly'omundu, n'eriganza liwe ni magana ndatu n'amakũmĩ ndatu n'endatu (666).
66014001	Kandi monalangira, neryo talebaya, Ekyana ky'Embũlĩ kyabya kyimene oko kitwa ky'eSĩonĩ, kandi haguma naye habya bandu elfu erĩgana n'amakũmĩ ani n'ĩnĩ (144,000), abawite erĩna ly'Ekyana ky'Embũlĩ, n'erĩna lya Tata wuwe, awasakĩre oko mbũmo syabo.
66014002	Kandi monowa omulenge akalũa elubula owasosĩre ng'omulenge w'amagetsi mangi w'ekisalala, kandi asosĩre ng'omulenge w'omũlũmo munene. Omulenge ogo nowa abya ng'omulenge w'abawatĩ b'esyonanga abakawata esyonanga syabo.
66014003	Nabo mobahangana embere w'ekĩtũmbĩ ky'obwami, n'embere w'ebĩ-hangĩkĩrwe ebiriho bini, n'embere w'abakulu, neryo mobimba olwimbo luhya-luhya, isihali mundu wangiga olwimbo, iba n'abandu abo amaelfu erĩgana n'amakũmĩ ani n'ĩnĩ (144,000) abatongolĩbawa omo kihugo.
66014004	Aba ni bandu abatayĩtsandaya haguma n'abakalĩ, kusangwa sĩbetahĩkya. Bakakwama Ekyana ky'Embũlĩ ehosĩ kikaya. Aba babirigulwa omo katĩkatĩ k'abandu ng'abandu b'erĩmbere busana na Nyamuhanga n'Ekyana ky'Embũlĩ.
66014005	Aba sibebiha, sibali mo kahinira.
66014006	Kandi monalangira ogundi mũlaĩka akaguluka endata omo kyanya, iniawite Engulu Yowene y'erikota erĩkangĩrĩryayo oko bandu abĩkere omo kihugo, oko buli kĩtũnga ky'abandu, n'obuli kihanda, n'obuli mũbũge, n'oko bandu.
66014007	Neryo mwabũga n'omulenge munene ati, Mubahe Nyamuhanga, kandi mumupipe! Kusangwa endambĩ y'eritswera liwe yamahĩka. Kandi mũramaye Nyamuhanga oyo wahangika olubula, n'ekihugo, n'engetsi n'esĩsoko sy'amagetsi!
66014008	Neryo omũlaĩka w'akabiri mwakwama omũlaĩka w'erĩmbere ati, Abiriwa! Babelĩ munene abiriwa! Mwaha abandu bosĩ ebinyũ biwe erĩpũlĩsyabyo omo ngumbu y'erĩsĩngĩra liwe.
66014009	Neryo omũlaĩka w'akasatu mwakwama abandi bamalaĩka babiri, mwabũga n'omulenge munene ati, Omundu amaramya enyama eyo n'esanamu eyo, n'erĩhĩrwa k'olusako oko mbũmo yiwe, kutse oko byala biwe,
66014010	asyapũlya oko bĩnyũ bya Nyamuhanga, ebĩnyũ by'erihitana liwe ebyo abĩrĩũta butsira erĩhĩrwa kw'amagetsi omo lũtehĩ lw'obukali buwe! Kandi asyagalĩbwa omo muliro n'omo kirimi embere w'abamalaĩka babũyĩrĩre, n'embere w'Ekyana ky'Embũlĩ.
66014011	N'omũkĩ w'omuliro owakagalayabo akahetuka kera na kera. Kandi abakaramaya enyama eyo n'esanamu yayo, n'omundu oyũkahĩrawa kw'olusako lw'erĩna lyayo, sibeluhuka omo musibo kutse omo kiro.
66014012	Hano ho hali erĩyĩyĩnĩa ly'abandu ba Nyamuhanga, abakategaya ebihano bya Nyamuhanga, kandi siberegula busana na Yesu.
66014013	Neryo monowa omulenge akalũa elubula ati, Usake uti, Erĩtsũka lino, obutseme buli n'abaholĩre, abakahola omo mũbĩrĩ w'Omukama! Omũlĩmũ ati, Ega, basyahumula oko mĩbĩrĩ yabo, kandi emiganzo y'emĩbĩrĩ yabo ikagenda haguma nabo.
66014014	Kandi monalangira, neryo lebaya, habya ekĩtũ kyeru-kyeru, neryo oyo wĩkere oko kĩtũ ekyo, abya asosĩre omugala w'omundu, iniawite embĩta y'esyamagetsi oko mutwe wuwe, n'omũtemĩ owatwĩre omo byala biwe.
66014015	Kandi ogundi mũlaĩka mwalũa omo Hekalũ, iniakabirikira oyo wĩkere oko kĩtũ, n'omulenge munene ati, Ũhĩre omũtemĩ wawe omo kihugo, ugese, kusangwa endambĩ y'erigesa yabĩrĩhĩka, kusangwa erigesa ly'ekihugo lyamahĩka!
66014016	Neryo oyo wabya ĩkere oko kĩtũ mwalabya omũtemĩ wuwe oko kihugo, neryo ekihugo mokyageswa.
66014017	Neryo ogundi mũlaĩka mwalũa omo Hekalũ eyiri omo lubula, naye nibya iniawite omũtemĩ owatwĩre.
66014018	Neryo ogundi mũlaĩka, oyuwite ehamũlĩ oko muliro, mwalũa omo kiherero. Naye mwabirikira omũlaĩka oyuwite omũtemĩ owatwĩre, n'omulenge munene ati, Uteme omo mũtemĩ wawe owatwĩre, ugese ebĩgũma by'ebĩnyũ by'ekihugo, kusangwa ebĩgũma by'ebĩnyũ byerĩre.
66014019	Neryo omũlaĩka mwalabya omũtemĩ wuwe omo kihugo, mwakuma-kuma ebĩgũma by'ebĩnyũ by'ekihugo, neryo mwagusabyo omo muhe munene w'erihitana lya Nyamuhanga.
66014020	Neryo ebĩgũma mobyakamirwa omo muhe eyĩhya oko mũyĩ, neryo musasi mwalũa omo muhe w'ebĩnyũ, erĩhĩka oko mikoba y'esyosabayĩrĩ oko bilometere magana asatu n'ebindi.
66015001	Kandi monalangira ekindi kitiko-tiko kinene n'eky'eriswekera elubula. Mohabya abamalaĩka balinda, ababya bawite amalĩge alinda. Aya nĩ malĩge w'enyũma-nyũma, kusangwa Nyamuhanga akabugira mugo erihitana liwe.
66015002	Neryo monalangira ekĩsosĩre engetsi y'ekiyo eyĩtũlũngene n'omuliro. Kandi monalangira abandu abakĩnda enyama eyo n'esanamu yayo, n'eriganza ly'erĩna lyayo. Babya bimene oko ngetsi y'ekiyo, ĩbahambĩre esyonanga sya Nyamuhanga.
66015003	Babya bakimba olwimbo lwa Musa, omugombe wa Nyamuhanga, n'olwimbo lw'Ekyana ky'Embũlĩ, bati, Uwe Mwami Mukulu Nyamuhanga, Omũtokĩ W'ebyosĩ, Emĩbĩrĩ yawe ni minene-minene, n'ey'eriswekera! Uwe Mwami w'ebihanda, Esyonzira syawe situnganene, kandi ni sy'ekwenene!
66015004	Uwe Mwami Mukulu nindi utesyakubaha kwehĩ? Nindi oyutesyapipa eriasa lyawe kwehĩ? Kusangwa uwe wowene ũbũyĩrĩre. Ebihanda byosĩ basyasa, N'erĩramya embere syawe, Kusangwa emĩbĩrĩ yawe itunganene yabĩrĩbĩsũlwa.
66015005	Enyũma w'emyatsi eyĩ, monalangira eHekalũ iyikingukere elubula, n'eHema y'ah'erĩĩkala ha Nyamuhanga yabya muyo.
66015006	Neryo abamalaĩka balinda ababya n'amalĩge alinda, mobalũa omo Hekalũ, ibambite esyongimba sy'ekĩtanĩ esyerĩre, esĩkangabasenĩe. Kandi ibambite amupa w'esyamagetsi oko bĩkũba byabo.
66015007	Neryo ekiguma oko bĩhangĩkĩrwe ebiriho bini mokyaha oko bamalaĩka balinda ebibindi birinda by'esyamagetsi ĩbyoswĩre mw'erihitana lya Nyamuhanga, oyuliho kera na kera.
66015008	N'eHekalũ moyũsũla mw'omũkĩ akalũa omo lukengerwa n'obũtokĩ bya Nyamuhanga. Kandi sihabya mundu oyukatoka eriingira omo Hekalũ, amalĩge alinda ate ahwa, awaletawa n'abamalaĩka balinda.
66016001	Kandi monowa omulenge munene owakalũa omo Hekalũ, owakabwira abamalaĩka balinda ati, Mugende, mũtũlĩre ebibindi birinda by'erihitana lya Nyamuhanga by'omo kihugo.
66016002	Neryo omũlaĩka w'erĩmbere mwayũtũlĩra ekibindi kiwe omo kihugo. Neryo ebironda bibi, ebĩkalĩre, mobyahulukira oko bandu ababya k'olusako lw'enyama eyo, kandi ukw'abo abaramaya esanamu eyo.
66016003	Neryo omũlaĩka w'akabiri mũtũlĩra ekibindi kiwe ky'omo ngetsi. Amagetsi wayo mwayahinduka ng'omusasi w'omundu ũholĩre, n'obuli nyama eyabyaho omo ngetsi moyahola.
66016004	Neryo omũlaĩka w'akasatu mũtũlĩra ekibindi kiwe omo syonyũsĩ n'omo sĩsoko sy'amagetsi, nasyo mosyahinduka mo musasi.
66016005	Neryo monowa omũlaĩka oyũkategaya amagetsi akabũga ati, Uwe Oyũbũyĩrĩre, uwe Utunganene, oyuliho n'oyutula, kusangwa wabiritswera emyatsi eyĩ!
66016006	Kusangwa mobũta omusasi w'abandu ba Nyamuhanga n'ow'abamĩnyererĩ, nawe wabirihabo erĩpũlya omusasi. Nabo batolereryo.
66016007	Neryo monowa ekiherero kĩkabũga kiti, Ega, Uwe Mukama Nyamuhanga, Omũtokĩ W'ebyosĩ! Eritswera lyawe ni ry'ekwenene, kandi litunganene!
66016008	N'omũlaĩka w'akani mũtũlĩra ekibindi kiwe oko lyuba, nalyo molyahabwa ehamũlĩ y'erĩhĩsya abandu omo muliro.
66016009	Neryo abandu mobahĩsĩbwa omo bukangira bũkalĩre, neryo mobatsuma erĩna lya Nyamuhanga oyuwite ehamũlĩ oko malĩge aya. Nĩkwa abandu mobatabindula emitima yabo erireka ebibi, n'eriha Nyamuhanga olukengerwa.
66016010	N'omũlaĩka w'akatanu mũtũlĩra ekibindi kiwe oko kĩtũmbĩ ky'obwami ky'enyama eyo. Nĩkwa omwĩrĩmya mwabya omo bwami bw'enyama eyo, n'abandu mobatakũnya esyondimi syabo busana n'amagalĩ.
66016011	Kandi mobatsuma Nyamuhanga w'elubula busana n'amagalĩ wabo n'ebironda byabo. Nĩkwa mobatabindula emitima yabo erireka emĩbĩrĩ mibi yabo.
66016012	N'omũlaĩka w'endatu mũtũlĩra ekibindi kiwe oko lũsĩ lunene, lw'eEfũratĩ. Kandi amagetsi walo muma, enzira ĩkokotĩbawe busana n'abami bakalũa eyo eryuba likahuluka.
66016013	Neryo monalangira emĩrĩmũ ĩsatu ng'ebikere bisatu ebĩtũndatũndĩre bĩkalũa omo buno bw'ekiyoka, n'omo buno bw'enyama eyo, n'omo buno bw'omũmĩnyererĩ w'amabehĩ.
66016014	Ebikere ebĩ, nĩ bĩrĩmũ by'esyombĩnga. Ebikakola ebitiko-tiko. Ebĩrĩmũ bisatu ebĩ bikaya oko bami b'ekihugo kyosĩ, erĩhĩndanĩabo omo malwa w'ekiro kinene kya Nyamuhanga Omũtokĩ W'ebyosĩ.
66016015	Mũlebaye! Ngasa ng'omũrahĩ. Obutseme buli oko mundu oyuteyato, n'oyũkategaya esyongimba siwe, akasyalendera ndũmbũ n'erihemuka embere sy'abandu.
66016016	Neryo mobahĩndanĩa abami haguma ahakahulawa omo Kiebrania mo Harmagedonĩ.
66016017	N'omũlaĩka w'akalinda mũtũlĩra ekibindi kiwe ky'omo kyanya, neryo omulenge munene mwalũa oko kĩtũmbĩ ky'obwami omo Hekalũ ati, Kyamakoleka!
66016018	Neryo mohabya erĩpalya ly'akarabyo, n'emirenge, n'ermlũmo, kandi mohabya omũsĩkĩ owakalĩre kutsibu. Nĩkwa okw'ĩtsũka erihangikwa ly'abandu, sihehatabya omũsĩkĩ munene n'ow'amaka ng'oyũ.
66016019	Kandi omũyĩ mukulu mwatulwa mo bihande bisatu, n'emĩyĩ y'ebihanda moyatera. Kandi Nyamuhanga mwibuka Babelĩ mukulu, neryo mwamũpũlĩsya ebinyũ omo lũtehĩ luwe, ebĩnyũ by'erihitana liwe erĩkalĩre.
66016020	N'obuli kitsira mokyatibita erya, n'ebitwa mobitaswabanika.
66016021	Kandi amatwa manene-manene, obuli ritsuku liguma lyabya ly'ekĩlo makũmĩ ani n'ebitanu, nago mwatogongera abandu akalũa omo kyanya. Kandi abandu mobatsuma Nyamuhanga busana n'obũlĩge bw'amatsuku ayo, kusangwa obũlĩge obo bwabya bũkalĩre kutsibu.
66017001	Nĩkwa omuguma w'oko bamalaĩka balinda ababya n'ebibindi birinda mwambĩkako mwambwira ati, Wase hano, ngandĩkũkangya erisuyira ly'omũmalaya mukulu g'omũyĩ munene owahĩmbĩre hakũhĩ n'esyonyũsĩ nyingi.
66017002	Abami b'ekihugo mobasingĩra omũmalaya mukulu oyo, n'abandu abĩkere munakihugo mobakũnda omo bĩnyũ by'erĩsĩngĩra liwe.
66017003	Neryo omũlaĩka mwanyitwala omo Mũlĩmũ omo mbwarara. N'eyo monalangira omũkalĩ ĩnĩanĩkere oko nyama n'amena mangi w'ebĩtsũmĩ, kandi iyiwite emitwe irinda, n'amahembe ĩkũmĩ.
66017004	Kandi omũkalĩ oyo abya ambite olukimba l'omunyama n'olukula-kula, inĩabĩrĩsũwa omo syamagetsi, n'amabwe w'obũgũlĩ bunene, n'esyolulu. Nĩkwa abya awite omo byala biwe olũtehĩ lw'esyamagetsi oloswĩre mw'esyonye sy'emyatsi ĩtĩsĩrĩre y'obũsĩngĩrĩ buwe.
66017005	Neryo oko mbũmo yiwe habya erĩna erĩsakĩre ly'erĩkũmbo liti, Babelĩ Mukulu, nyĩnya w'abamalaya, n'ow'esyonye sy'ekihugo.
66017006	Kandi monalangira omũkalĩ oyo, ĩnĩakũndĩre omo musasi w'abandu ba Nyamuhanga, n'omo musasi w'abandu batũla omwatsi wa Yesu. Neryo omugulu namulangira monasweka kutsibu.
66017007	Neryo omũlaĩka mwanyĩbũlya ati, Ukasweka busana nakĩ kwehĩ? Ĩngye ngandikubwira erĩkũmbo ly'omũkalĩ oyũ n'ery'enyama eyikamuheka, eyiwite emitwe irinda n'amahembe ĩkũmĩ.
66017008	Enyama eyo walangira yabyaho, nĩkwa siriho lmo, nĩkwa lmo ikasonda erihetuka erĩlũa omo buhya, kandi ĩkayaherĩbawa. Abandu abĩkere oko kihugo amena wabo atasakĩre omo kitabu ky'engebe, ekihugo kite kyatsũka, basyasweka omugulu bakasamalira enyama eyo. Kusangwa enyama eyo yanabyaho, nĩkwa sikiriho, kandi yasyaswabutuka.
66017009	Obũlengekama obuwite amenge bobũ. Emitwe irinda ni bitwa birinda aho mũkalĩ ĩkere. Kandi ni bami balinda.
66017010	Abatanu babiritoga, omuguma akinatabala, n'ogundi sĩalĩahĩka; ekiro asyasa asyĩkala katambĩ kake kasa.
66017011	N'enyama eyabyaho, kandi siriho, oyũ ni mwami w'omunani, kandi ni w'abalinda, naye akayaherĩbawa.
66017012	N'amahembe ĩkũmĩ ago walangira, ni bami ĩkũmĩ, abate basinga, nĩkwa basyahabwa ehamũlĩ eritabala ng'abami esaa nguma haguma n'enyama eyo.
66017013	Abami ĩkũmĩ aba bawite erĩyĩsũnza liguma, kandi bakaha enyama eyo y'obũtokĩ n'ehamũlĩ yabo.
66017014	Aba basyalwa n'Ekyana ky'Embũlĩ, nĩkwa Ekyana ky'Embũlĩ, haguma n'abakamukwama, ababirikirawa buwe, n'abayisogawa, n'abateregula buwe, basyakĩndabo, kusangwa iye ni Mukama w'abakama, n'Omwami w'abami.
66017015	Neryo omũlaĩka mwambwira ati, Amagetsi ago walangira, ago mũkalĩ mũmalaya ĩkereko, ni bandu, n'esyondeko, n'ebihanda, n'emĩbũge.
66017016	Kandi amahembe ĩkũmĩ walangira, n'enyama eyo, aba basyakwa omũmalaya oyo y'obusu. Basyamũtũtũla, n'erimuyira ndũmbũ. Kandi basyalya omubiri wuwe, neryo basyamutalikirira omo muliro.
66017017	Kusangwa Nyamuhanga mwahĩra omo mitima yabo erisonda erikola erĩyĩsũnza liwe, ibakabya n'obũlengekanĩa buguma, n'eriha obwami bwabo oko nyama eyo, erĩhĩka aho ebĩnywa bya Nyamuhanga byasyabererera.
66017018	Omũkalĩ oyo walangira nĩ mũyĩ mukulu owakatabala oko bami b'ekihugo.
66018001	Enyũma w'emyatsi eyĩ, monalangira ogundi mũlaĩka akandagala akalũa elubula. Abya awite ehamũlĩ nene, kandi obubuya buwe mobwakangabasanĩrya ekihugo kyosĩ.
66018002	Neryo mwabirikira n'omulenge munene ati, Babelĩ Mukulu abiritera! Amatera! Kandi abiribya obwĩkalo bw'esyombĩnga, n'ah'eritamba ly'obuli kĩrĩmũ kĩtũnda-tũndĩre, n'ah'erisiba ly'obuli nyonyũ yĩtũndatũndĩre n'eyikaponawa.
66018003	Kusangwa ebihanda byosĩ byabĩrĩpũlya ebĩnyũ by'engumbu y'erĩsĩngĩra lyago. Abami b'ekihugo babĩrĩsĩngĩrago, n'abatũndĩ b'ekihugo babiribya bateke busana n'esyongumbu syago.
66018004	Neryo monowa ogundi mulenge akalũa elubula ati, Abandu bage, mũlũe mugo! Simusangane omo bibi byago. Mukasyabana erisuyira lyago!
66018005	Kusangwa ebibi byago byabiritomengekana erĩhĩka elubula, Kandi Nyamuhanga abiryibuka amalolo wago.
66018006	Mulihego ngoko abiririha abandi, Kandi mulihego ngendo ĩbĩrĩ busana n'emĩbĩrĩ yago. Mũsũlaye olũtehĩ lwago mw'eby'erĩpũlya ebĩkalĩre kabiri, Omo lũtehĩ olo abĩrĩtũlũnganĩa busana nenyũ.
66018007	Uhego eriagalwa, n'eririra, Omo lulengo olo ayipipamo n'eriyisanza. Kusangwa akabũga omo mutima wago, ati, Nyĩkere ng'omugole w'omwami, Sindi mũkwakalĩ, Sindiendisyalira na kera!
66018008	Kikaleka amalĩge wago asyahĩka omo kiro kiguma: Akasũsũ, n'obũlĩge, n'enzala; Asyatogotĩbwa omo muliro. Kusangwa Omukama Nyamuhanga, oyukamutswera akalĩre.
66018009	Kandi abami b'ekihugo abasangĩre erĩsĩngĩra lyago n'esyongumbu syago, basyalirirago, n'erĩsũsũmanirago, omugulu bakalangira omũkĩ w'erihya lyago.
66018010	Bakahangana hali, busana n'erĩubaha eriagalwa lyago, bati, Obũlĩge! obũlĩge! Babelĩ, omũyĩ mukulu, omũyĩ w'amaka! Omo saa nguma eritswera lyawe lyamahĩka!
66018011	N'abatũndĩ b'ekihugo bakalirirago n'erĩsũsũmanirago, kusangwa sihali mundu oyukaswagula ebindu byabo.
66018012	Sihali mundu oyukagula esyamagetsi syabo, n'ebĩtsĩpa byabo, n'amabwe w'obũgũlĩ bunene wabo, n'esyolulu syabo, n'ekĩtanĩ ekĩbũyahĩre, n'esyongimba syabo sy'omunyama, n'esyongimba sy'eharĩrĩ, n'esyongimba sy'olukula-kula; n'emĩsĩndo yosĩ y'emiti, ebikakumba ndeke, n'emĩsĩndo yosĩ y'ebindu by'ameno w'esyonzogũ, n'ebindu byosĩ by'emiti y'obũgũlĩ bunene, n'eby'omulinga, n'eby'ebyuma, n'eby'amabwe ahenĩrye ndeke;
66018013	na dalasĩnĩ, na karafũ, n'obukwa, n'amanũkato, na ũbanĩ; n'ebĩnyũ, n'amagũta w'emĩzeĩtũnĩ, n'eyĩsyano y'enzelele, n'engano n'esyonde, n'esyombũlĩ, n'esyosabayĩrĩ, n'esyogalĩ, n'abakobe, n'emitima y'abandu.
66018014	N'ebibuya ebyo wayĩtsũtsa byabĩrĩkũlũako, n'obuteke bosĩ bwawe n'ebibuya byawe byabĩrĩkũlũako, n'abandu sibendisyaswabanabyo kandi!
66018015	Nĩkwa abatũndĩ b'ebindu ebĩ, ababya bateke busana nago, basyahangana hali kusangwa bakubaha eriagalwa lyago. Basyalira n'erĩsũsũmana,
66018016	bati, Obũlĩge, obũlĩge! Omũyĩ mukulu! Owabya akambala ekĩtanĩ kĩbũyĩrĩre, n'olukimba lw'omunyama, n'ol'olukula-kula, n'erĩyĩsũga omo syamagetsi, n'amabwe w'obũgũlĩ bunene, n'esyolulu!
66018017	Kusangwa omo saa nguma abĩrĩtalya obuteke bosĩ obũ! N'obuli mukulu w'obwato, n'obuli mundu oyukalendera omo bwato, n'oyukakola omũbĩrĩ omo bwato, n'abosĩ abakatunda omo ngetsi, mobahangana ehali,
66018018	mobalaka omugulu balangira omũkĩ w'erihya lyago bati, Omũyĩ wahi ali ng'omũyĩ mukulu oyũ kwehĩ?
66018019	Neryo mobagusa olũtũtũ oko mitwe yabo, ibakalira, n'erĩsũsũmana bati, Obũlĩge! obũlĩge! Omũyĩ mukulu! Oyũ nĩ mũyĩ aho abosĩ abawite amato omo ngetsi mobabya bateke busana n'ebindu byago! Nĩkwa omo saa nguma abĩrĩtalya ebyosĩ!
66018020	Uwe lubula, utsemerego! N'inywe bandu ba Nyamuhanga, n'abakwenda, n'abamĩnyererĩ, mutsemerego! Kusangwa Nyamuhanga abiritswerago busana nenyũ.
66018021	Neryo omũlaĩka embangĩ mwatola erĩbwe ng'oluso lunene mwagusalyo omo ngetsi ati, Litya omũyĩ munene go Babelĩ, asyaguswa ahisi omo mwaga, isiendisyaswabanika kandi.
66018022	Neryo omulenge w'abawatĩ b'esyonanga, n'abĩmbĩ b'esyonyimbo, n'ababũhĩ b'amalenga, n'ababũhĩ b'esyongubi, sĩbendĩsyaswogũbwa ewawe! Kandi sihali omunyima-nyima w'omũbĩrĩ w'amenge oyo wasyaswabanika ewawe kandi. N'omulenge w'oluso sĩendĩsyaswogũbwa ewawe kandĩ!
66018023	Kandi ekyakakala ky'etala sikyendisyaswakolerya ewawe kandi; kandi omulenge w'ĩba w'omũherũkĩ n'omũherũkĩ sĩyendĩsyaswogũbwa kandi ewawe; kusangwa abarũndĩ bawe babya bandu bakulu b'ekihugo, kusangwa ebihanda byosĩ byatebĩbawa omo busaki buwe!
66018024	Kusangwa omusasi w'abamĩnyererĩ, n'omusasi w'abandu ba Nyamuhanga, n'omusasi w'abosĩ abĩtawa omo kihugo, mwabanika omo mũyĩ oyo.
66019001	Enyũma w'emyatsi eyĩ, monowa ng'omulenge munene w'endeko nene omo lubula ati, Mupipe Nyamuhanga! Erilama, n'olukengerwa, n'obũtokĩ, ni bya Nyamuhanga wetu!
66019002	Eritswera liwe ni ry'ekwenene, kandi ritunganene! Kusangwa abiritswera omũmalaya mukulu oyo watsandaya ekihugo omw'ĩsĩngĩra liwe. Kandi Nyamuhanga abĩrĩkĩsya omusasi w'abagombe buwe ukw'iye.
66019003	Neryo engendo y'akabiri mobabũga, bati, Mupipe Nyamuhanga! Omũkĩ w'omũyĩ oyo akahetuka endata kera na kera!
66019004	Kandi abakulu makũmĩ abiri n'abani, n'ebĩhangĩkĩrwe ebiriho bini mobatũlama ahisi mobaramya Nyamuhanga oyo wĩkere omo kĩtũmbĩ ky'obwami bati, Amina! Mupipe Nyamuhanga!
66019005	Neryo omulenge mwalũa oko kĩtũmbĩ ky'obwami ati, Mupipe Nyamuhanga wetu, ĩnywe bagombe buwe bosĩ, n'abandu bosĩ abakulu n'abake-bake, abakamupipa!
66019006	Neryo monowa omulenge ng'ow'endeko nene, kandi ng'omulenge w'erihuha ly'ekisalala, kandi ng'emĩlũmo minene-minene, iti, Mupipe Nyamuhanga! Kusangwa Omukama Nyamuhanga wetu Omũtokĩ W'ebyosĩ, akatabala.
66019007	Tutseme, tutsange, tumuhe olukengerwa! Kusangwa erĩherũkya ly'Ekyana ky'Embũlĩ lyabĩrĩhĩka, n'omũherũkĩ wuwe abĩrĩyĩtegekanĩa.
66019008	Kandi abirihabwa erĩambalĩbwa ekĩtanĩ kĩbũyahĩre, ekĩkangabasenĩe, n'ekibuya. Kusangwa ekĩtanĩ kĩbũyahĩre ekyo nĩ mĩbĩrĩ itunganene y'abandu ba Nyamuhanga.
66019009	N'omũlaĩka mwambwira ati, Usake uti, Obutseme buli n'abo abakabirikirawa okw'irya ly'erĩherũkya ly'Ekyana ky'Embũlĩ. Kandi mwabũga nage ati, Ebĩ nĩ bĩnywa by'ekwenene bya Nyamuhanga.
66019010	Neryo monatũlama ahisi embere sy'ebisando biwe erĩmũramya. Naye mwabũga nage ati, Sukole utya! Ĩngye indi mugombe mũlĩkyenyũ haguma nawe, n'abalĩkyenyũ abakatũla omwatsi wa Yesu. Ũramaye Nyamuhanga! Kusangwa erĩtũla omwatsi wa Yesu nĩ kĩrĩmũ ky'eriminyerera.
66019011	Neryo monalangira olubula ilukingukere, neryo lebaya, habya esabayĩrĩ nyeru-nyeru. Oyukagenda kuyo akahulawa mo Oyuteregula n'ow'ekwenene. Kandi omo litunganene akatswera n'erilwa amalwa.
66019012	Ameso wuwe ni kirimi ky'omuliro, n'esyombĩta nyingi siri oko mutwe wuwe. Kandi awite erĩna lĩmũsakĩreko, nĩkwa sihali mundu wasĩryo, nina ye ĩyowene.
66019013	Neryo ekanzu abya ambite ĩnĩtoberĩbwe omo musasi, n'erĩna liwe nĩ Kĩnywa kya Nyamuhanga.
66019014	Neryo emilondo y'elubula moyamukwama, ibambite ekĩtanĩ kĩbũyahĩre, kandi ibakagenda oko syosabayĩrĩ nyeru-nyeru.
66019015	Kandi omũyalĩ owatwĩre mwalũa omo buno buwe. Neryo asyakĩnda ebihanda omo mũyalĩ oyo. Nĩkwa asyatabala oko bihanda ebyo, omo mũtso w'ekyuma, neryo asyakamira omo muhe ebĩnyũ by'erihitana lĩkalĩre lya Nyamuhanga, Omũtokĩ W'ebyosĩ.
66019016	Oko kanzu yiwe n'oko kihinga kiwe habya hasakĩre erĩna liti, Omwami w'abami, n'Omukama w'Abakama.
66019017	Neryo monalangira omũlaĩka ĩnĩanimene omo lyuba. Naye mwabirikira omo mulenge munene iniakabwira esyonyonyũ syosĩ esikaguluka omo kyanya ati, Mwase, mũhĩndane busana n'erirya ĩnene lya Nyamuhanga!
66019018	Mwase, mulye esĩswĩ sy'abami, n'esy'abakulu b'abasĩrĩkam, n'esĩswĩ sy'esyombangĩ, n'esĩswĩ sy'esyosabayĩrĩ, n'esy'abandu abali oko syosabayĩrĩ, n'esĩswĩ sy'abandu bosĩ, abandu abali n'obwĩranda, n'abakobe, abandu bake-bake, n'abakulu-bakulu!
66019019	Neryo monalangira enyama eyo, n'abami b'ekihugo, n'emilondo yabo, ĩbahĩndene erilwa n'oyo wĩkere oko sabayĩrĩ, n'erilwa n'omulondo wuwe.
66019020	Nĩkwa enyama eyo moyahambwa, n'omũmĩnyererĩ w'amabehĩ haguma nayo, oyo wabya akakola ebitiko-tiko embere sy'enyama eyo. Omũmĩnyererĩ w'amabehĩ oyo mwatebabo omo bitiko-tiko ebyo bahĩrawako omo lusako lw'enyama eyo, n'erĩramya esanamu yayo. Ababiri aba, n'enyama eyo, n'omũmĩnyererĩ w'amabehĩ, mobaguswa ibaneho, omo ngetsi y'omuliro eyikagulumira n'ekirimi.
66019021	N'abandi mobĩtwa omo mũyalĩ owakalũa omo buno bw'oyo wĩkere oko sabayĩrĩ, n'esyonyonyũ syosĩ mosyũgũta omo sĩswĩ sy'emibiri yabo.
66020001	Neryo monalangira omũlaĩka akandagala akalũa elubula, iniawite ekifungulo ky'obuhya, n'obuhulula bunene omo byala biwe.
66020002	Neryo mwatsimba ekiyoka ekyo, enzoka eyo ya kera, oyuli Dĩabolo n'eSatanĩ, neryo mwabohayo oko myaka elfu nguma (1000).
66020003	Kandi mwagusayo omo buhya obutawite kabuno, neryo mwalĩba obuhya obo n'erĩhĩra kubo kw'omuwato, siyitebe ebihanda kandi erĩhĩka aho emyaka elfu nguma (1000) ikahwera. Enyũma w'emyatsi eyĩ yasyaboholwa katambĩ kake.
66020004	Neryo monalangira ebĩtũmbĩ by'obwami, n'ababya bĩkere kubyo, kandi, mobahabwa ehamũlĩ y'eritswera. Monalangira nibya ebĩrĩmũ by'abandu abatwĩbawa kw'emitwe busana n'erĩtũla omwatsi wa Yesu, kandi busana n'ekĩnywa kya Nyamuhanga. Mobataramya enyama eyo kutse esanamu eyo, kandi mobatahĩrwa kw'olusako lw'enyama eyo oko mbũmo syabo kutse oko byala byabo. Mobasuba n'eribyaho n'eritabala haguma na Kristo emyaka elfu nguma (1000).
66020005	Abandi baholĩ mobatasuba erĩhĩka aho emyaka elfu nguma (1000) iteyahwa. Erĩ nĩ 'lũbũka ly'erĩmbere.
66020006	Omundu oyukasangira omw'ĩlũbũka ly'erĩmbere ni w'obutseme kandi abiritsumulwa kutsibu. Oluholo lw'akabiri silukiri n'obũtokĩ kubo, nĩkwa basyabya bahererĩ ba Nyamuhanga na Kristo, kandi basyatabala haguma naye emyaka elfu nguma (1000).
66020007	Neryo emyaka elfu nguma yamabihwa, Satanĩ yasyaboholwa omo mũlĩkĩ wayo.
66020008	Neryo yasyahuluka eriteba ebihanda ebiri omo kihugo kyosĩ, byo Gogĩ na Magogĩ. Satanĩ yasyahĩndanĩabyo omo malwa; emiganzo yabo iri ng'omusege w'omo ngetsi.
66020009	Mobayisanza omo kihugo, n'erĩtĩmba oko kilaliriro ky'abandu ba Nyamuhanga, n'omũyĩ owanzĩrwe. Nĩkwa omuliro mwandagala akalũa elubula n'erĩtogotyabo.
66020010	Neryo Dĩabolo oyo watebabo mwaguswa omo ngetsi y'omuliro n'obũsĩngo, aho enyama eyo n'omũmĩnyererĩ w'amabehĩ bagusawa; basyagalwa omo musibo n'omo kiro kera na kera.
66020011	Neryo monalangira ekĩtũmbĩ ky'obwami kinene kyeru-kyeru, n'oyo wĩkere kukyo. Neryo ekihugo n'olubula mobyasaga obũsũ buwe, kandi omwanya mwataswabanika busana nabyo.
66020012	Kandi monalangira abaholĩ, abakulu-bakulu n'abake-bake, ibahangene embere w'ekĩtũmbĩ ky'obwami; n'ebitabu mobyasanzulwa. N'ekindi kitabu mokyasanzulwa, kye kitabu ky'engebe. Neryo abaholĩ mobatswerwa omo myatsi eyĩsakĩre omo bitabu ngoko emĩbĩrĩ yabo yabya.
66020013	Neryo engetsi moyahũlũkya abaholĩ ababya muyo. N'oluholo n'Ekũlĩmũ mobyahũlũkya abaholĩ ababya mubyo. Kandi abosĩ mobatswerwa g'emĩbĩrĩ yabo ko yabya.
66020014	Neryo oluholo n'Ekũlĩmũ mobyaguswa omo ngetsi y'omuliro. Oluholo lw'akabiri olũ, ye ngetsi y'omuliro.
66020015	Kandi omundu oyutawite erĩna lĩsakĩre omo kitabu ky'engebe, mwaguswa omo ngetsi y'omuliro.
66021001	Neryo monalangira olubula luhya-luhya n'ekihugo kihya-kihya, kusangwa olubula lw'erĩmbere n'ekihugo ky'erĩmbere mobyalenga, n'engetsi isiyikiriyo.
66021002	Nage monalangira omũyĩ abũyĩrĩre, eYerũsalema, omũyĩ muhya-muhya, akandagala akalũa elubula ewa Nyamuhanga, ĩnĩabĩrĩyĩtegekanĩa ng'omũherũkĩ oyũyĩsũgĩre busana n'ĩba wuwe.
66021003	Kandi monowa omulenge akalũa oko kĩtũmbĩ ky'obwami ati, Lebaya! eHema ya Nyamuhanga iri omo katĩkatĩ k'abandu! Naye asyĩkala haguma nabo, basyabya bandu buwe. Kandi Nyamuhanga ĩyowene asyabya haguma nabo, n'eribya Nyamuhanga wabo.
66021004	Nĩkwa asyasangula emĩsonĩa yosĩ oko meso wabo. Kandi oluholo silwendisyaswabyaho, erĩsũsũmana kutse eririra, kutse eriagalwa. Emyatsi y'erĩmbere yabirirenga.
66021005	N'oyo wĩkere oko kĩtũmbĩ ky'obwami mwabũga ati, Lebaya! Lino ngayira emyatsi yosĩ mo mihya-mihya. Neryo mwabũga ati, Usake ebĩ kusangwa ebĩnywa ebĩ ni by'eriyiketera n'eby'ekwenene.
66021006	Kandi mwabũga ati, Byamakoleka! Ĩngye indi Alfa na Omega, erĩtsũka n'endũlĩ. Oyũkwĩre enyota nasyamuha oko magetsi w'engũnũnũko y'amagetsi w'engebe butsira erigula.
66021007	Oyũkakĩnda nasyamuha emyatsi eyĩ: Nasyabya Nyamuhanga wuwe, naye asyabya mugala wage.
66021008	Nĩkwa abuba, n'abatĩkĩrĩrye, n'ab'esyonye, n'abĩtĩ, n'abasĩngĩrĩ, n'abakũmũ, n'abakasaba esyosanamu, n'ababehĩ, omwanya wabo asyabya omo ngetsi eyikaka n'omuliro n'ekirimi, olo lo luholo lw'akabiri.
66021009	Neryo omuguma w'oko bamalaĩka balinda ababya bawite ebibindi birinda ebyoswĩre mw'amalĩge alinda w'enyũma-nyũma mwambĩkako, mwakanĩa nage ati, Wase hano, ngandĩkũkangya omũherũkĩ, omũkalĩ w'Ekyana ky'Embũlĩ.
66021010	Neryo omũlaĩka mwanyitwala omo Mũlĩmũ oko kitwa kinene kiri-kiri, mwanyĩkangya omũyĩ abũyĩrĩre, ye Yerũsalema, owakandagala akalũa elubula ewa Nyamuhanga.
66021011	Omũyĩ oyo mwakangabasanĩa omo lukengerwa lwa Nyamuhanga. Erĩkangabasanĩa lyago lyabya lĩsosĩre erĩbwe ly'obũgũlĩ bunene, ng'erĩbwe erĩhenĩrye, ly'eYaspĩ ng'ekĩraũlĩ.
66021012	Omũyĩ oyo abya awite ekĩyĩte kinene kiri-kiri, n'esyonyũyĩ erĩkũmĩ n'esĩbĩrĩ, n'oko syonyũyĩ esyo habya abamalaĩka erĩkũmĩ n'ababiri. Kandi oko syonyũyĩ habya hasakĩre amena w'ebihanda erĩkũmĩ n'ebibiri bya Ĩsraelĩ.
66021013	Kandi habya esyonyũyĩ ĩsatu oko luhande lw'eyo ryuba likasira, n'esyonyũyĩ ĩsatu elutambi lw'endata, n'esyonyũyĩ ĩsatu elutambi lw'eyĩkwa, n'esyonyũyĩ ĩsatu eluhande lw'eyĩkwa.
66021014	Ekĩyĩte ekyo ky'omũyĩ kyabya kĩhĩmbĩre omo mabwe ĩkũmĩ n'awabiri, awasakĩre kw'amena ĩkũmĩ n'abiri w'abakwenda erĩkũmĩ n'ababiri b'Ekyana ky'Embũlĩ.
66021015	N'omũlaĩka oyo wabya akabũga nage abya n'olulengo lw'esyamagetsi busana n'erirenga omũyĩ oyo, n'erirenga esyonyũyĩ syago, n'ekĩyĩte kyago.
66021016	Nĩkwa omũyĩ oyo inialingirirene oko syombande syosĩ, obuli bwago inialingirirene n'obugali bwago. Neryo omũlaĩka mwalenga omũyĩ omo lulengo luwe. Obuli bwago bwabya ebilometere elfu ĩbĩrĩ n'amagana ani (2400). Obuli bwago n'obugali bwago, n'obuli bwago bw'endata ibiringirirene.
66021017	Kandi omũlaĩka oyo mwalenga ekĩyĩte kyago ini metere makũmĩ alinda omo buli bw'endata, ng'olulengo abandu bakalengamo, kandi ini lulengo lw'abamalaĩka nibya.
66021018	Ekĩyĩte ekyo kyabya ky'amabwe w'eYaspĩ, n'omũyĩ abya w'esyamagetsi nyibuya, esĩhenĩrye ng'ekĩraũlĩ.
66021019	Amabwe w'ekibanza ky'ekĩyĩte ky'omũyĩ abya abambĩre kw'amabwe w'emĩsĩndo yosĩ y'obũgũlĩ bunene. Erĩbwe ly'erĩtsũka ly'ekibanza lyabya Yaspĩ. Ery'akabiri lyabya Safĩro, n'ery'akasatu lyabya Kaledonĩ, n'ery'akani lyabya ly'eZũmarĩdĩ.
66021020	Ery'akatanu ly'eSadonĩkĩ, ery'endatu ly'eSardĩo, n'ery'akalinda ly'eKrĩsolĩto, n'ery'omunani ly'eBerĩlo, n'ery'omwenda ly'eTopazĩo, n'ery'erĩkũmĩ ly'eKrĩsopũraso, n'ery'erĩkũmĩ n'eriguma ly'eHaĩkĩnto, n'ery'erĩkũmĩ n'awabiri ly'eAmazĩsĩto.
66021021	Kandi esyonyũyĩ erĩkũmĩ n'esĩbĩrĩ syabya lulu ĩkũmĩ n'ĩbĩrĩ, obuli lũyĩ lwabya lũkalũa mo lulu nguma. Neryo embalu y'omũyĩ yabya y'esyamagetsi nyibuyabuya, ng'ekiyo ekikalabangana mw'ameso.
66021022	Nĩkwa mondalangira eHekalũ omo mũyĩ oyo, kusangwa Omukama Nyamuhanga, Omũtokĩ W'ebyosĩ, n'Ekyana ky'Embũlĩ bo Hekalũ y'omũyĩ oyo.
66021023	Kandi omũyĩ oyo siali n'obwaga bw'eryuba kutse omukera by'erĩkolerya mugo, kusangwa olukengerwa lwa Nyamuhanga lũkakolerayago n'etala yago ni Kyana ky'Embũlĩ.
66021024	Nĩkwa ebihanda, byasyalendera omo kyakakala kyago, n'abami b'ekihugo basyaleta olukengerwa lwabo mugo.
66021025	Neryo esyongyo sy'omũyĩ sĩsyendisyakingwa na kera omugulu bũnalolĩre, kandi eyo sĩbwendĩsĩra.
66021026	Nĩkwa erĩkangabasania n'erĩsĩkya ly'ebihanda byasyaletwa omo mũyĩ oyo.
66021027	Kandi sihali ekĩtĩsĩrĩre, kutse omundu oyukakola esyonye, kutse oyukabiha. Nĩkwa ba n'abandu amena wabo awasakĩre omo kitabu ky'engebe ky'Ekyana ky'Embũlĩ, basyingira omo mũyĩ oyo.
66022001	Kandi omũlaĩka mwanyĩkangya olũsĩ lw'amagetsi w'engebe, olũkangabasenĩe ng'ekiyo, olukahuluka omo kĩtũmbĩ ky'obwami kya Nyamuhanga, n'eky'Ekyana ky'Embũlĩ,
66022002	kandi olũsĩ lukasenda omo katĩkatĩ k'enzira y'omũyĩ. N'oko mĩsĩke ĩbĩrĩ y'olũsĩ olo habya omuti w'engebe, owakahetaya ebĩgũma mĩsĩndo ĩkũmĩ n'ĩbĩrĩ. Omuti oyo akahetaya ebĩgũma byago obuli mukera, n'ebikoma by'omuti oyo nĩ by'erĩlamya ebihanda.
66022003	Kandi sihendisyaswabya eritakira omo mũyĩ oyo. Ekĩtũmbĩ ky'obwami kya Nyamuhanga n'eky'Ekyana ky'Embũlĩ kyasyabya omo mũyĩ oyo, n'abagombe buwe basyamũramya.
66022004	Basyalola oko bũsũ buwe, n'erĩna liwe lyasyabya oko mbũmo syabo.
66022005	Neryo sĩbwendĩsyĩra kandi eyo, kandi sibendisyabya n'obwaga bw'ekyakakala ky'etala, kutse ekyakakala ky'eryuba, kusangwa Omukama Nyamuhanga asyakoleryabo, basyatabala kera na kera.
66022006	Neryo omũlaĩka mwambwira ati, Ebĩnywa ebĩ ni by'eriyiketerwa, kandi ni by'ekwenene. Omukama Nyamuhanga, oyukaha Omũlĩmũ wuwe oko bamĩnyererĩ, mwatuma omũlaĩka wuwe erĩkangya abagombe buwe emyatsi eyĩkandĩsyahĩka lũba.
66022007	Neryo Yesu ati, Lebaya! Ngasa lũba! Obutseme buli oko bakategaya ebĩnywa by'eriminyerera by'ekitabu ekĩ!
66022008	Neryo nĩ ngye Yoane, oyo wowa n'erilangira emyatsi eyĩ. Kandi omugulu nowa n'erilangira emyatsi eyĩ, monatũlama ahisi hakũhĩ n'ebisando by'omũlaĩka oyo wanyĩkangaya emyatsi eyĩ, erĩmũramya.
66022009	Nĩkwa mwambwira ati, Sukole utya! Ĩngye indi mugombe mũlĩkyenyũ n'oko bagala benyũ abamĩnyererĩ, n'oko bosĩ abo bakakwama ebĩnywa by'ekitabu ekĩ. Ũramaye Nyamuhanga!
66022010	Neryo mwambwira ati, Subohe ebĩnywa by'eriminyerera by'ekitabu ekĩ, kusangwa endambĩ iri hakũhĩ y'eribererera ly'emyatsi eyĩ.
66022011	Oyukakola nabi, akole nabi; n'oyũtĩsĩrĩre, ayĩtsandaye; n'oyutunganene, akole ebitunganene, n'oyuli mũbũyĩrĩre, ayĩtegaye abye mũbũyĩrĩre.
66022012	Kandi Yesu ati, Lebaya! Ngasa lũba! Nasyaleta ebihembo byage haguma nage, eririha obuli mundu ngoko abirikola.
66022013	Ĩngye indi Alfa na Omega, ow'erĩmbere, n'ow'enyũma, enzũko n'endũlĩ.
66022014	Obutseme buli ukw'abo abakeraya esyokanzu syabo ibatoka eribya n'ehamũlĩ oko muti w'engebe, n'ehamũlĩ y'erilaba omo syongyo sy'omũyĩ oyo.
66022015	Nĩkwa eyĩhya oko mũyĩ hali esyombwa, n'abakũmũ, n'abasĩngĩrĩ, n'abĩtĩ, n'abakasaba esyosanamu, n'abosĩ abakabiha, n'abakakola eby'amabehĩ.
66022016	Ĩngye Yesu nabirituma omũlaĩka wage n'erĩbatũlĩra emyatsi eyĩ busana n'esyokanĩsa. Ĩngye indi Mũlĩhĩ n'Omwana w'ekĩtũnga kya Dawĩdĩ. Ĩngye indi ngũnũnũ eyikaka omo ngyakya-ngyakya.
66022017	Omũlĩmũ, n'omũherũkĩ, bakabũga bati, Mwase! N'oyũkowa akabũga ati, Mwase! N'oyũkwĩre enyota ase, n'oyo wanzĩre, ĩmaye amagetsi w'engebe butsira erigula.
66022018	Ĩngye Yoane, ngabwira abosĩ abakowa ebĩnywa by'eriminyerera ly'ekitabu ekĩ nyiti, Omundu amatomeka kubyo kw'ebindi, Nyamuhanga asyamutomeka kw'amalĩge awasakĩre omo kitabu ekĩ.
66022019	Kandi omundu amalũsya oko bĩnywa by'ekitabu ky'eriminyerera erĩ, Nyamuhanga asyalũsya ekihande kiwe oko muti w'engebe, n'ekihande kiwe oko mũyĩ abũyĩrĩre, ebĩsakĩre omo kitabu ekĩ.
66022020	Oyũkatũla emyatsi eyĩ ati, Ega! Ngasa lũba! Amina! Omukama Yesu, wase!
66022021	Olukogo lw'Omukama Yesu lubye nenyũ ĩnywe bosĩ. Amina.
