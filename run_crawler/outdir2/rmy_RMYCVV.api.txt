40001001	Gava si o lil katar e vicha e Jesukristoki, vou saia katar e vicha e Davideki ta i e Abraameki
40001002	O Abraam saia o dad e Isaakeko, a o Isaak saia o dad e Santiagoko, a o Jakob saia o dad e Judaeko ta i lenge pplalengo.
40001003	A o Juda saia o dad e Fareseko ta i e Sarako a leki dei saia e Tamar, a o Fares saia o dad katar o Esrom a o Esrom saia o dad e Arameko.
40001004	A o Aram saia o dad e Amidanabeko, a o Aminadab saia o dad e Naasonoko, a o Naason saia o dad e Salmonoko.
40001005	A o Salmon saia o dad e Boosko, a leki dei saia e Rahab, a o Boos saia o dad e Obednoko a e Obedneki dei saia e Rut, a o Obed saia o dad e Isaieko.
40001006	A o Isai saia o dad e Davideko, o charo a o charo David saia o dad e Salomonoko kai leki dei saia romi e Uriaseki.
40001007	A o Salomon saia o dad e Roboameko, a o Roboam saia o dad e Abiaseko, a o Abias saia o dad e Asaeko.
40001008	A o Asa saia o dad e Josafateko, a o Josafat saia o dad e Jorameko, a o Joram saia o dad e Usiaseko.
40001009	A o Usias saia o dad e Jotameko, a o Jotam saia o dad e Akaseko, a o Akas saia o dad e Ezekiaseko.
40001010	A o Ezekias saia o dad e Manaseseko, a o Manases saia o dad e Amonoko, a o Amon saia o dad e Josiaseko.
40001011	A o Josias saia o dad e Jekoniaseko, ta i lenge pplalengo ando vreme kana inllarde ppangle e llenen katar o Israel ande Babilonia.
40001012	O Jokonias saia o dad e Salatieleko, a o Salatiel saia o dad e Zorobabeleko.
40001013	A o Zorobabel saia o dad e Abiudeko, a o Abiud saia o dad e Eliakimeko, a o Eliakim saia o dad e Asoreko.
40001014	A o Asor saia o dad e Sadokeko, a o Sadok saia o dad e Akimeko, a o Akim saia o dad e Eliudeko.
40001015	A o Eliud saia o dad e Eleasareko, a o Eleasar saia o dad e Mataneko, a o Matan saia o dad e Jakoboko.
40001016	A o Jakob saia o dad e Joseeko, a o Jose saia rom e Mariako kai lake maladilo o Jesus kai ikkarena le o Kristo
40001017	Goleke sa e viche si desustar, katar o David llik kai o Abraam si desustar, katar o David llik kana inllarde e llenen katar o Israel ande Babilonia si desustar, ta kotar llik kai o Kristo si desustar
40001018	Gia si sar biandilo o Jesukristo: E Maria leki dei saia mangli pala o Jose ta mai anglal te zivin ando ttan llanglinaila kai e Maria saia ppari katar o Santo Duo.
40001019	O Jose lako rom sar saia chacho, ta ni kamela te del la ando lallao mangela te mukel la po chorial.
40001020	Kana mislilape ande gala ezgode, iek suecho e Devleko sikadilo leke ande sune, ta ppenda leke Jose chavo e Davideko, na dara te zini tut e Mariaia, soke so si te maladol lake, avel katar o Santo Duo.
40001021	Ta ka maladol lake iek minono ta ka ttove leko anau, Jesus, soke vou ka braduil pe foro katar lengo bilachipe
40001022	Sa gala ezgode nakkle te sai cherdol so ppendaia o Del katar o porauko
40001023	“Iek chei ka achel ppari ta ka maladol lake iek minono, kai ka ttoven leko anau Emanuel” gua si: “O Del amenchar.
40001024	Kana o Jose llungadilo katar o suno, cherda sa so ppendaia leke o suecho, ta lia e Maria sar pi romi.
40001025	Ta ni zivisarda laia ande iek ttan lligo ni maladilo lake lako edino chaurro; ta o Jose ttoda leko anau Jesus.
40002001	O Jesus biandilo ando Belen katar e Judea, ande llivesa kana o Erodes gazdarila goia ppuv. Ondaka avile katar o oriente ando Jerusalem nesave bizai manus; von sikona katar e cheraia.
40002002	Ta puchena —¿Kai talo o charo e judionengo kai biandilo soke amen dikklam leki cherain ando oriente, ta avilam te blagosi le.
40002003	Kana o charo o Erodes asunda gaia orba, jolailo vou ta i sa o foro.
40002004	Ondaka o Erodes chidia sa e mai bare poponen, ta kote sea ikkarde i e kovache e zakonoke ta puchla len kai saia te biandol o Kristo.
40002005	Von ppende leke —Ando Belen katar e Judea, soke o porauko pisisarda gia:
40002006	‘A tu Belen katar e ppuv katar e Judea, ni san o mai minono katar e Judeaki charoina; soke tutar ka likel gua kai ka sikavel o drom ta ka arakkel me foro o Israel.
40002007	Ondaka o Erodes ikkarda po chorial e bizaien ta llangla o vreme chachuno kana sikadili e cherain
40002008	Ondaka bichalda len ando Belen, ta ppenda lenge —Llan incha ta puchen bizaimaia katar o minono. Ta kana ka malaven le, ppenenle mange te sai llau i me te blagosiu le
40002009	Kana von asunde e charo lleletar; a e cherain kai dikklea ando oriente llala angla lende lligo ni achili kote upral kai saia o minono.
40002010	Ta kana e bizai manus dikkle e cherain, veselisaile but.
40002011	Kana die ando cher dikkle e minone leke da, e Maria; ta ttodepe changenchar ta blagosisarde le. Ondaka putarde pe baulia minone ta die le sunakai, taimano, ta i mirra.
40002012	A o Del sikada lenge ande sune te na irinpe kai o Erodes, goleke von irisaile ande pi ppuv katar aver drom
40002013	Kana e bizai manus lleletar, iek suecho e Devleko sikadilo e Joseeke ande sune, ta ppenda leke “Uste, le e minone ta i leke da, ta nas ando Ejipto ta achi incha llik kana me ka ppenau chuke, soke o Erodes ka rodel e minone te mundarel le.
40002014	Ondaka kana o Jose llungadilo, lia e minone ta i leke da, ta llelotar orachaia po drom kai llal ando Ejipto.
40002015	Ta achilo kote llik kana mulo o Erodes; te sai cherdol so ppendaia o Del katar o porauko kana ppenda “Katar o Ejipto ikkardem me chaurre.
40002016	Ondaka kana o Erodes acharda kai e bizai manus kojade le, lia le iek bari joli ta bichalda te mundaren sa e minonen duie bursenge ta i e mai minonen kai sea ando Belen ta i truial letar, prema o vreme kai ppendea leke e bizai manus.
40002017	Gia cherdilo so ppendaia o porauko o Jeremias, kana ppenda
40002018	“Asundilo iek avazi ande Rama, baro roipe ta kukipe. E Rakel saia kai rovela cheres pe chaurre ta ni kamela te den la zor, soke lake chaurre mulea.
40002019	A kana mulo o Erodes, iek suecho e Devleko sikadilo e Joseeke ande sune ando Ejipto, ta ppenda leke
40002020	“Uste, le e minone ta i leke da, ta irisao ando Israel, soke mule gola kai rodena te mundaren e minone.
40002021	Ondaka o Jose ustilo, lia e minone ta leke da, ta llelotar ando Israel.
40002022	A kana asunda kai o Arkelao gazdarila po ttan pe dadeko e Erodeseko, o Jose darailo te llal incha soke o Del sikadaia leke ande sune so te cherel; goleke llelotar ande Galilea,
40002023	ta beslo ando foro kai ikkardol Nazaret, te sai cherdol so saia ppendo katar e poraukura kai saia te ikkaren le nazareno.
40003001	Nakkle e bursa ta o Juan gua kai kristila sikadilo po pusto katar e Judea.
40003002	Ta ppenela “¡Irin tumen katar tumare bilache droma soke e charoina e Devleki si pase!
40003003	O porauko o Isaias dela orba katar o Juan kana ppenda “iek lleno urkil po pusto: Lacharen o drom e Gazdako; putaren leke iek drom orta.
40003004	E Juaneke patave sea cherde katar e bal e devake, ta saia le iek kavisi morchako, ta leko jape saia langoste ta aullin kai rodela pe burdura.
40003005	Sa e llene katar o Jerusalem ta e llene katar e ppuv e Judeaki, ta katar sa e forura kai si truial katar o Jordan llana te asunen le.
40003006	Ta ppenena sa po bilachipe, ta o Juan kristisarela len ando pai katar e len kai ikkardol Jordan.
40003007	Kana dikkla vou kai but katar e fariseura ta i katar e saduseura avena kai leko kristope, ppenda lenge “¡Vicha sapengi! ¿Ko ppenda tumenge kai ka nasen katar e bari patnia kai ka avel?
40003008	Cheren ezgode te sai dikkol bristomaia kai irisailen kai o Gazda,
40003009	na istardon ta na ppenen isto tumenge: ‘Amen sam katar e vicha e Abraameki.’ Soke chachimaia ppenau tumenge kai llik gale barren o Del sai cherel len vicha e Abraameki.
40003010	O tover si ttodo te chindol lea e kasta llik katar lenge zile. Suako kas kai ni del lache septelie chindol ta chudiniaol ande iag
40003011	Me, chachimaia kristiu tumen e paiea te sai irin tumen katar tumare bilache droma. A gua kai avel mapalal mandar, vou si mai zuralo neko me, kai ni sem lacho ni te inllarau leke sinele. Vou ka kristil tumen e Santone Duoia ta e iagaia.
40003012	E pala si ande leko va, ta ka chistol o lliu ta ka fulavel le katar e char e suki. Ta ka guruvel po lliu ando cher kote kai gurudol o lliu, a e char suki ka ppabarel la ande iek iag kai nikada ni merel.
40003013	Ondaka o Jesus avilo katar e Galilea kai e len katar o Jordan, kote kai saia o Juan te sai avel kristime letar.
40003014	A o Juan ni kamela, ta ppenela —Tu trubul te kristo man; ¿A tu ave mande
40003015	O Jesus ppenda leke —Muk te avelpe gia akana, soke gia si mai sukar te chera sa so si orta angla o Del. Ondaka o Juan mukla le.
40003016	Kana o Jesus kristisailo, likisto katar o pai ta o miloso putailo leke ta dikkla kai o Duo e Devleko fuliela sargo iek gulubo upral pe lete.
40003017	Ondaka asundilo iek avazi katar o miloso kai ppenela “Gava si mo Chaurro kai voliu le.”
40004001	Ondaka o Duo e Devleko inllarda e Jesuse po pusto te sai zumavel le o llavolo.
40004002	Kote achilo saranda llive ta saranda racha, ta bokkailo.
40004003	Ondaka o llavolo avilo pasa le, ta ppenda leke —Te san chachimaia o Chavo e Devleko, ppen gale barrenge te cherdon marrno
40004004	A o Jesus ppenda leke —Ando Pisipe ppenel gia: ‘Na samo e marnetar ka zivil o manus, o manus zivil i katar suako alau kai likel katar e Devleko mui.
40004005	Ondaka o llavolo inllarda le ando santo foro katar o Jerusalem ta ttoda le upral po ttan mai vazdino katar o cher e Devleko,
40004006	ta ppenda leke —Te san chachimaia o Chavo e Devleko, chude tut tele, soke ando Pisipe ppenel gia: ‘O Del ka bichalel pe suechonen te arakken tut, ta ka vazden tut pe vastenchar te na eskombal cho porrno pe ni iek barr.
40004007	A o Jesus ppenda leke —Ta i ando Pisipe ppenel gia: ‘Na ttou ando zumadipe e Gazda kai si cho Del.
40004008	Mapalal o llavolo inllarda le pe iek burdo but baro, ta sikada leke sa e ppuvia e suetoke ta lengo baripe,
40004009	ta ppenda leke —Me ka dau tut sa gala ezgode, te dea changa ta te blagosia man
40004010	A o Jesus ppenda leke —Llatar llavolo, soke ando Pisipe ppenel gia: ‘Blagosisar e Gazda kai si cho Del, ta radisar samo leke.
40004011	Ondaka o llavolo mukla le, ta avile e suechura te pomozin le.
40004012	Kana o Jesus asunda kai ppangle e Juane, irisailo ande Galilea.
40004013	Ta ni achilo ando Nazaret, vou llelo ando Kafernaum, kote beslo ande iek foro kai saia pasa e mora; ande ppuv katar o Zabulon ta katar o Neftali.
40004014	Gala ezgode nakkle te sai cherdol so ppendaia o porauko o Isaias kana ppenda
40004015	“E ppuv katar o Zabulon, ta e ppuv katar o Neftali; o drom kai llal kai e mora pe o goia rig katar o Jordan ande Galilea, kote kai zivin e llene kai inai judiura.
40004016	O foro kai besela ando truñariko, dikkla iek baro villelo; gola kai besena ando truñariko merimako, o villelo sikadilo lenge.
40004017	Sar kotar o Jesus ttoda te ppenel “Irin tumen katar tumare bilache droma, soke e charoina e Devleki si pase.
40004018	O Jesus ppirela pasa e mora e Galileaki ta dikkla duie pplalen; e Simono, kai ikkarena le Pedro ta e Andrese. Von sea macharia ta chudena e mreza ande mora.
40004019	Ta o Jesus ppenda lenge —Aven pala ma ta ka cherau tumen macharia manusenge.
40004020	Ondaka von mukle isto kote pe mreze, ta lleletar lea.
40004021	O Jesus llelo mai angle ta dikkla duie pplalen ios: E Santiago ta e Juane chave e Zebedeoke, von sea pe dadea ande iek llimia ta lacharena pe mreze ta o Jesus ikkarda i len,
40004022	Ta isto kote kana ikkarda len, mukle e llimia ta i pe dade ta lleletar lea
40004023	O Jesus llala ande sa e ppuv katar e Galilea, ta sikavela ande kkanllira e judionenge, ta dela orba katar e lachi viasta, katar e charoina, ta i sastarela e manusen katar sa lengo nasualipe ta i katar sa lenge dukka kai saia len ando foro.
40004024	Ta lleli leki viasta ande sa e ppuv katar e Siria, ta anena lete sa golen kai sea nasuale o kai dukkala len vareso, ta i golen kai sea e llavolura ande lende, ta i gola kai perena bengendar, ta i golen kai nasti ppirena, ta o Jesus sastarela len.
40004025	Pala le llala but sueto katar e Galilea, katar e Dekapolis, katar o Jerusalem, katar e Judea, ta i katar o goia rig katar o Jordan.
40005001	Kana o Jesus dikkla e sueto, likisto po burdo ta beslo; leke disipulura avile pasa le.
40005002	Ta vou ttoda te sikavel len ta ppenela lenge gia
40005003	Blagosime e chorre ando duo, soke lengi si e charoina e milosoki.
40005004	Blagosime gola kai roven, soke o Del ka del len zor.
40005005	Blagosime gola kai ni istardon soke von ka len e ppuv kai ka avel dini e Devletar.
40005006	Blagosime gola kai si lenge bok ta trus katar o chachipe, soke von ka aven prabarde.
40005007	Blagosime gola kai si lenge zao pala aver llene, soke i e Devleke ka avel zao lendar.
40005008	Blagosime gola kai lengo lio si chisto, soke ka dikken e Devle.
40005009	Blagosime gola kai branin, soke von ka aven ikkarde chave e Devleke.
40005010	Blagosime gola kai maren len cheres o chachipe, soke lengi si e charoina e milosoki.
40005011	Blagosime ka aven tumen kana e llene ka kusen tumen cheres ma, ta ka maren tumen, ta ka ppenen suako bilachipe tumendar kojaimaia.
40005012	Veselin tumen, soke so si te dobin ando miloso si baro, soke isto gia marde e porauken kai zivisarde mai anglal neko tumen
40005013	Tumen sen o lon gale ppuviako, a o lon te jasarel po londipe, ¿sar ka avel londo pale? ondaka ni trubul nisoke samo te chuden le avri ta te avel ustado e manusendar.
40005014	Tumen sen o villelo gale ppuviako, iek foro cherdo pe iek burdo nasti gurudol.
40005015	Ta ni ppabardol iek memeli te uchardol varesoia, e memeli morabi te ttodol upre te sai kletosarel sa e llenen kai si ando cher.
40005016	Isto gia si te kletosarel tumaro villelo angla e manusa, te sai dikken tumare lache ezgode kai cheren, ta te blagosin tumare Devle kai si ando miloso
40005017	Na mislin tumen kai avilen te ppagau o zakono o e porauken; ni avilen te ppagau len; avilem te kandau len.
40005018	Soke chachimaia ppenau tumenge, kai sogo ka avel o miloso ta e ppuv, ni iek orba ta ni iek alau ni ka nakkel katar o zakono lligo ni ka avel cherdi suako ezgoda.
40005019	Goleke, vareko te ppagela iek katar gala zakonura mai minone, ta gia te sikavel e manusen, ka avel ikkardo o mai minono ande charoina e milosoki. A o lleno kai kandela e zakonura ta sikavela len, gava lleno ka avel ikkardo baro ande charoina e milosoki.
40005020	Goleke ppenau tumenge, te na avela tumaro chachipe mai baro neko o chachipe katar e fariseura ta e kovacha e zakonoke, ni ka den ande charoina e milosoki
40005021	Tumen asunden kai ppende tumare puranenge: Ni ka mundare, ta ko mundarela ka avel dosalo pe kris.
40005022	A me ppenau tumenge: Kai vareko te joliaola pe pplalea, ka avel dosalo pe kris; ta i kogo ppenela dilea pe pplaleke, ka avel dosalo pe mai bari kris, a vareko te kusela zurale pe pplale sai avel ttodo ando tufano iagako
40005023	Goleke te anea kai o altar so si dino, ta kote te dea tut golli kai cho pplal si joliariko tuia,
40005024	muk kote angla o altar so andan te de, ta lla kai cho pplal ta lachar tu lea, ta ondaka irisao ta muk so si dino.
40005025	Lachar tut oma che dusmanoa llik kai si tut vreme, soke sai avelpe kai cho dusmano sai inllarel tut kai o krisari, soke te na cherea gia, o krisari sai del tut kai e boñikura ta sai ttoven tut ande rubie.
40005026	Chachimaia ppenau chuke, kai ni ka like kotar lligo ni ka pochine suako groso
40005027	Tumen asunden kai ppendo si: Te na chere o kurvaluko.
40005028	A me ppenau tumenge: Kai vareko te dikkela pe iek diskinia bilachimaia ande po lio, golea vou cherda o bilachipe laia.
40005029	Goleke chi iak e chachi te cherel tut te pere ando bilachipe, ikan la ta chude la tutar, soke mai lache avela chuke te jasare iek kotor katar chi esnaga a na sa chi esnaga te avel chudini ando tufano.
40005030	A cho va o chacho te cherel tut te pere ando bilachipe, chin le ta chude le tutar, soke mai lache si te jasaol iek kotor katar chi esnaga a na sa che esnagaia te ave chudino ando tufano
40005031	Ta i ppendo si: ‘Vareko te putarela o drom pe romiake, morabi te del la iek lil kai mukel la.’
40005032	A me ppenau tumenge: iek lleno kai mukelpe katar pi romi, te na avelape kai voi cherda o kurvaluko, isto vou cherel la te perel ando kurvaluko, a o lleno kai zinilpe iekke mukliaia i vou cherel o kurvaluko
40005033	Ta i asunden kai ppendo si tumare puranenge: Te na jan sovel bange, mai sukar cher so chinadan e Devleke kana jalan leke sovel.
40005034	A me ppenau tumenge: Na jan sovel pe nisavi ezgoda; ni po miloso, soke si o trono e Devleko;
40005035	ni pe ppuv, soke kote ttovel pe porrne; ni po Jerusalem soke si o foro katar o baro charo.
40005036	Na ja sovel ni pe cho soro, soke nasti chere parno ni kalo ni iek bal katar cho soro.
40005037	Goleke kana ka den orba ppenen ea o iok; soke so si mai but katar gala avel katar o llavolo
40005038	Tumen asunden kai ppendo si: ‘Iak pe iak, ta dan po dan.’
40005039	A me ppenau tumenge: terpisar gole lleneke kai cherda chuke varesavo bilachipe. A vareko te chalavela tut pe chi cham e chachi, boldiniao ta ttou i o goia.
40005040	Vareko te ttovela tut pe kris te lel cho gad, muk te lel i cho gertachi.
40005041	A vareko te ttovela tut te inllare pe zor iek pparipe iek kilometro, inllarle dui.
40005042	A vareko te mangela tutar vareso, de le; a vareko te mangela tutar unllile, na ppen leke iok
40005043	Asunden kai ppendo si: ‘Volisaren tumare llenen, ta murzisaren pe tumare dusmanura.’
40005044	A me ppenau tumenge: Volisaren tumare dusmanonen ta molintumen pala gola llene kai roden te maren tumen.
40005045	Ta gia tumen ka aven chave katar tumaro Dad kai si ando miloso, kai cherel te likel o kkam upral pe bilache ta i pe lache, ta cherel te del peke pe chache ta i pe gola kai inai chache.
40005046	Soke te volina tumen samo golen kai volin tumen, ¿so ka dobin? ¿Ni cheren gia e publikanura?
40005047	A te ppene sar san, samo che pplalenge ¿savo lachipe chere? I gola kai ni pachan ando Del cheren gia.
40005048	Tumen morabi te aven orta gia sar si orta tumaro Dad kai si ando miloso.
40006001	“Na cheren o lachipe angla e manusa samo te sai dikken pe tumende; soke te cherena gia, tumaro Dad kai si ando miloso ni ka del tumen te dobin niso.
40006002	“Goleke kana ka pomozi e chorren, na ppenle saurrenge gia sar cherenle e llene kai si kojamne kai cheren gala ezgode ande kkanllira e judionenge ta pe droma te sai den orbe lache lendar e llene; chachimaia ppenau tumenge kai gole ezgodaia kai cheren ia si len so te dobin.
40006003	Goleke tu kana ka pomozi e chorren, na ppenle nikake,
40006004	cherle po chorial, ta cho Dad kai dikkel so chere po chorial, ka del tut so te dobi angla e llene
40006005	“Kana ka moli tut, na cher tut sargo e llene kojamne, soke lenge si drago te molinpe pe porrne ande kkanllira e judionenge ta i pe droma te sai dikken len e llene; chachimaia ppenau tumenge kai gole ezgodaia kai cheren ia si len so te dobin.
40006006	A tu kana ka moli tut, de andre ande chi soba, ppande o udar ta molisao che Dadeke po chorial, ta cho Dad kai dikkel so chere po chorial, ka del tut so te dobi angla e llene
40006007	“Ta kana ka moli tut, na ppen isto gola alava suako drom gia sar cherenle gola kai inai judiura, kai mislinpe kai pala pe but alava o Del ka asunel len.
40006008	Na cheren tumen sargo von, soke tumaro Dad llanel save ezgode trubul tumen mai anglal te mangen len
40006009	Tumen ka molintumen gia: ‘Amaro Dad kai san ando miloso, blagosime te avel cho anau.
40006010	Te avel chi charoina, te cherdol chi volia pe ppuv gia sar cherdol ando miloso.
40006011	De amen allive o marrno kai trubul amen.
40006012	Ta prostisar o bilachipe kai chera, gia sar prostisara i amen e llenen kai cherde amenge o bilachipe.
40006013	Na ttou amen ando zumadipe, mai lache braduisar amen katar o bilachipe.’ (Soke chiri si e charoina e zor ta o baripe sa e bursenchar. Gia te avelpe.)
40006014	“Goleke, te prostina o bilachipe kai cheren tumenge e manusa, tumaro Dad kai si ando miloso ka prostil i tumaro bilachipe;
40006015	a tumen te na prostina o bilachipe kai cheren tumenge e manusa, ni tumaro Dad ni ka prostil tumaro bilachipe
40006016	“Kana tumen ka allunin na ttoven iek mui zalbako sargo e llene kojamne kai triston pe muia te sai sikaven e manusenge kai von allunin; chachimaia ppenau tumenge kai len ia si len so te dobin.
40006017	Goleke tu kana ka alluni, chingar che bal ta jalau cho mui,
40006018	te na sikave e manusenge kai alluni, samo cho Dad ka llanel le, ta cho Dad kai dikkel so chere po chorial ka del tut so si te dobi
40006019	“Na cheren tumenge barvalipe pe ppuv, kate kai e papuruga ta e pauzina zatrin ta kai e chor den ta vazden;
40006020	mai lache si te cheren tumenge barvalipe ando miloso, kote kai ni e papuruga ni e pauzina ni zatrin, ta kote kai e chor ni den te choren.
40006021	Soke kote kai si cho barvalipe, i kote ka avel cho lio
40006022	“E akka si o villelo e esnagako; goleke che akka te si lache, sa chi esnaga ka avel la villelo
40006023	A te si che akka bilache, sa chi esnaga ka avel ando truñariko. Goleke, o villelo kai si ande tute te si truñariko, ¿sar avela isto o truñariko?
40006024	“Niko nasti radil duie gazdenge, soke ka murzil pe iek ta ka volil ogole; o ka kandel iekke a ogoleke ni ka ttovel sama. Nasti radilpe e Devleke ta i e barvalimake
40006025	“Goleke me ppenau tumenge: Na brigin tumen pala so ka jan te zivin ni pala e patave soia ka premenin tumen; ¿Ni mol o zivoto mai but neko o jape ta e esnaga mai mol neko e patave?
40006026	Dikken pe chiriklia kai furian, ni ttoven e simiche ande ppuv ta ni chiden len ande sobe ta isto gia tumaro Dad kai si ando miloso del len te jan. ¿Ni mol tumen mai but neko e chiriklia?
40006027	A vareko i mai te brigilpe, ¿sar ka cherel te zivil iek saiato mai but?
40006028	“Ta katar e patave, ¿soke triston tumen? Ttoven sama sar barion e lulunlla katar o vos kai ni radin ta ni cheren peke patave;
40006029	a ppenau tumenge kai ni o charo o Salomon sa pe barimaia ni furiadilo sargo iek lulunllin.
40006030	A o Del te furiavel gia o zelelenipe kai allive si ando vos ta ttiara ppabardol ande furnava, ¿ni ka furiavel mai but tumen, manusalen kai inai tumen pachape
40006031	Goleke na triston tumen, ta na ppenen: “¿So ka ja, o so ka pia, o so ka ttova pe amende?”
40006032	Sa gala si e ezgode kai brigin e llenen kai ni pachan ando Del, a tumen si tumen iek Dad ando miloso kai llanel sa so trubul tumen.
40006033	Goleke, roden mai anglal e charoina e Devleki ta leko chachipe, ta i sa gala ezgode ka aven tumenge dine.
40006034	Goleke na triston tumen katar o llive kai si te avel, soke o llive kai si te avel ka anel e brige. Dosta suako lliveseke leko bilachipe.
40007001	“Na krisin te na aven krisime
40007002	Soke gia sar tumen krisin averen, isto gia tumen ka aven krisime; ta gia sar tumen llinen averen isto gia ka averen tumen llinde.
40007003	¿Soke dikke e truña kai si ande che pplaleki iak, a ni dikke o kas kai si ande chiri iak?
40007004	¿A sar ka ppene che pplaleke: “Muk man te ikanau e truña katar chi iak,” kana ande chiri si iek kas?
40007005	¡Manus kojamno san! mai anglal ikan o kas kai si ande chiri iak, ta ondaka ka dikke sukar te ikane e truña katar e iak che pplaleki
40007006	“Na den e ezgode sante e llukelen, ta na chuden tumare klea angla e bale, sai avelpe kai sai ustaven len ta i sai irinpe te dandaren tumen.
40007007	“Mangen ta ka avel tumenge dino, roden ta ka malaven, maren po udar ta ka putaol tumenge.
40007008	Soke gua kai mangel, lel; ta gua kai rodel, malavel, ta gua kai marel po udar, putaol leke
40007009	¿A vareko tumendar, tromal te del pe chaurre iek barr kana mangel letar iek marrno?
40007010	¿A te mangela iek macho, ka del le iek sap?
40007011	A tumen, kai sen bilache ta llanen te den lache ezgode tumare chaurren, ¡pe gachin mai but tumaro Dad kai si ando miloso ka del lache ezgode golenge kai mangen letar!
40007012	Goleke cheren tumen e llenenchar isto gia sar mangena te cheren tumenchar e llene, soke gava si o zakono ta e poraukura
40007013	“Den katar o udar tanguno, soke bulo si o udar ta baro si o drom kai inllarel kai o jasardipe, ta but si kai den letar;
40007014	a tanguno si o udar ta i o drom kai inllarel kai o zivoto, ta cherricha si e llene kai malaven le
40007015	“Arakken tumen katar e poraukura kai inai chache kai aven tumende bakrane patavenchar, a andral von si ruva chorane.
40007016	A prema so von cheren ka pinllaren len. Ni ikandon drakka katar e kasta karrnale, o simochine katar e karrne.
40007017	Goleke, suako kas lacho del septelie lache, a o kas bilacho del septelie bilache.
40007018	O kas o lacho nasti del bilache septelie, ni o kas bilacho del septelie lache.
40007019	Suako kas kai ni del lache septelie, chinen le ta chuden le ande iag.
40007020	Goleke pala lenge septelie ka pinllaren len
40007021	“Ni ka del ande charoina e milosoki suako lleno kai ppenel mange: ‘Gazda, Gazda.’ O lleno kai ka del andre si gua kai cherel e volia me Dadeki kai si ando miloso.
40007022	But llene ka ppenen mange ande gua llive: ‘Gazda, Gazda, ¿Ni ppendam so saia te avelpe ande cho anau, ta ande cho anau tradiam avri e llavolonen ta ande cho anau cherdam but bare ezgode Devlikane?’
40007023	Ondaka ka ppenau lenge: ‘Nikada ni pinllarden tumen ¡Llantar mandar, soke samo o bilachipe cheren!
40007024	“Vareko te asunel man ta cherel so me ppenau, si sargo iek lleno bizai kai cherda po cher po barr.
40007025	Avilo o bursin, barile e paia, ppurdie e balavia, ta chalade pe gua cher; ta ni peradilo, soke saia ttodo po barr.
40007026	A vareko kai asunel me alava ta ni cherel len, ka ppenau kai si sargo iek manus dilo kai cherda po cher pe chisai.
40007027	Avilo o bursin, barile e paia, ppurdie e balavia, ta chalade zurale pe gua cher; ta achilo zatrime.
40007028	Kana ppenda o Jesus sa gala alava, o sueto chudisailo katar leko sikadipe.
40007029	Soke vou sikavela len sargo iek kai si le zor a na sargo e kovacha e zakonoke.
40008001	Kana fulisto o Jesus katar o burdo, but sueto llala pala le.
40008002	Ta avilo pasa le iek leproso kai dia changa angla le, ta ppenda leke —Gazda, te mangea, sai sastare man katar mo nasualipe
40008003	O Jesus dodisarda le pe vastea ta ppenda —Mangau. ¡Sastiu Ta isto kote achilo chisto katar po nasualipe.
40008004	Ondaka o Jesus ppenda leke —Na ppen nikake so avilape tuia, lla ta sikado e popoke, ta de kurbano pala cho sastipe sar ppenda o Moises te cheren, te sai dikken e popura kai sastilan
40008005	Kana o Jesus dia ando Kafernaum, avilo pasa le iek boñiko kai molilape leke.
40008006	Ta ppenela —Gazda, mo esluga si ande postelia po meripe ando cher ta nasti ppirel ta dukkal le but.
40008007	O Jesus ppenda leke —Me ka llau ta ka sastarau le
40008008	A o boñiko ppenda leke —Gazda, ni sem manus lacho te de ande mo cher; samo ppen o alau ta mo esluga ka sastol.
40008009	Soke i pe mande gazdarin ta i me gazdariu, ta si tala mo va boñikura, ta ppenau goleke lla, ta vou llal; a ogoleke: aide; ta vou avel. A kana me ppenau me eslugake cher gaia ezgoda, vou cherel la
40008010	Kana asunda le o Jesus chudisailo ta ppenda e llenenge kai llana pala lete —Chachimaia ppenau tumenge ka ni ando Israel ni maladem gia baro pachape sargo gale lleneko
40008011	Ppenau tumenge kai but llene katar o oriente ta katar o oksidente ka besen e Abraamea, e Isaakea ta i e Jakoboia ande charoina e milosoki;
40008012	a e chave e charoinake ka aven tradine avri ando truñariko; kote ka avel o roipe ta e bari dar
40008013	Ondaka o Jesus ppenda e boñikoke —Llatar, ta gia sar pachaian te cherdol chuke Ta leko esluga sastilo isto ande gua saiato.
40008014	O Jesus llelo kai o cher e Pedroko, ta dikkla kai leki sasui saia ande postelia ta ppabola nasualimatar.
40008015	Ondaka dodisarda lako va ta sastili; voi ustili, ta radila leke.
40008016	Kana peli e riat inllarde lete bute llenen kai sea llavolura ande lende, ta samo e alavea tradia avri e llavolonen ta sastarda sa e nasualen.
40008017	Gia cherdilo so ppendaia o porauko Isaias “Isto vou lia amaro nasualipe ta lia amare dukka.
40008018	Kana o Jesus dikkla kai truial letar saia but sueto ppenda te nakken pe o goia rig katar e mora e Galileaki.
40008019	Ta avilo pasa le iek kovachi e zakonoko ta ppenda leke —Kovachi, ka llau pala tu kai go tu llaia
40008020	O Jesus ppenda leke —E lisiche si len kai te gurudon, ta i e chiriklia e milosoke si len kuibura; a o Chavo e manuseko inai le kai te ttovel po soro
40008021	Aver katar leke disipulura ppenda leke —Gazda muk mai anglal te llau te prajou me dade
40008022	O Jesus ppenda leke —Aide pala ma muk e llenen kai si mule te prajon pire mulen
40008023	O Jesus likisto ande llimia ta leke disipulura llele pala le.
40008024	Ta vazdinaili pe mora iek balau gia bari kai e valura ucharena e llimia; a o Jesus sovela.
40008025	Ondaka avile pasa le leke disipulura ta llungade le, ta ppenena —¡Gazda, braduisar amen, ka tasiva
40008026	Vou ppenda lenge —¿Soke daran manusalen kai si tumen gia cherricha pachape Ondaka, ustilo ta dia pe balavia ta i pe mora, ta avilape iek baro esmiro
40008027	A e manusa chudinape ta ppenena —¿Savo manus si gava kai llik e balavia ta i e mora kandel le
40008028	Kana avilo pe o goia rig katar e mora kai e ppuv katar e gadarenura, dui llene kai sea ande lende llavolura, likiste katar e limoria ta avile lete. Von sea gia dive kai niko nasti nakkela katar gua drom.
40008029	Ta urkina ta ppenena —¡So si chuke amenchar, Jesus Chavo e Devleko! ¿Avilan kate te pati amen mai oma katar amaro vreme
40008030	Kotar dur lendar sea but bale kai jana,
40008031	a e llavoluria molisaile leke ta ppenena —Te ikandan amen katar gala llene, muk amen te da ande gola bale
40008032	Vou ppenda lenge —Llan Von likiste katar gola llene ta die ande gola bale; ondaka sa gola bale prastie karing e mora katar iek jar, ta sa mule ando pai.
40008033	E llene kai arakkena e balen nasle, ta kana avile ando foro ppende sa so nakklaia e llenenchar kai saia e llavolura ande lende.
40008034	Ondaka sa o foro llelo kote kai saia o Jesus, ta kana dikkle le molisaile leke te llaltar katar lengi ppuv.
40009001	Mapalal o Jesus likisto ande llimia, nakklo pe o goia rig katar e mora ta avilo kai po foro.
40009002	Kote inllarde lete iekke llene kai nasti ppirela inzardo ande iek postelia; kana dikkla o Jesus lengo pachape, ppenda e bangeke —Chaurrea, cher chuke zor; cho bilachipe si prostime
40009003	Ondaka nesave kovacha e zakonoke mislisaile gia “Gava lleno kusel e Devle gole alavenchar.
40009004	A o Jesus llangla so mislina, ta puchla len —¿Soke mislin tumen gia? —¿Soke mislin tumen gia baro bilachipe ande tumaro lio?
40009005	¿So si mai lesno, te ppendol: ‘Cho bilachipe si prostime’, o te ppendol: ‘Uste ta ppir’?
40009006	Goleke ka sikavau tumenge kai o Chavo e manuseko si le e zor pe ppuv te prostil o bilachipe Ondaka ppenda e bangeke —Uste, le chi postelia ta llatar ande cho cher
40009007	Ta o lleno kai nasti ppirela ustilo ta llelotar kai po cher.
40009008	O sueto chudisailo kana dikkla goia ezgoda ta blagosina e Devle kai diaia gia bari zor e manusen.
40009009	Kana o Jesus llelotar kotar, dikkla iekke llene kai ikkardola Mateo kai besela po stali, kote kai pochindol e love e ppuviake ta o Jesus ppenda leke —Aide pala ma Ondaka o Mateo ustilo ta llelo pala le.
40009010	Iek llive kai o Jesus saia besindo pe sinia ando cher, ta but publikanura ta bilache llene kai avilea, i von besle pe sinia e Jesusea ta leke disipulonenchar.
40009011	Kana dikkle gava e fariseura, puchle e disipulonen —¿Soke tumaro kovachi jal e publikanonenchar ta i e bilache llenenchar
40009012	Kana o Jesus asunda gaia orba, ppenda lenge —E saste ni trubul len doktori samo e nasualen.
40009013	Llan tumen ta sikon so si gala alava: “zalba mangau a na kurbanura,” soke ni avilem te ikkarau lachen, avilem te ikkarau e bilachen te sai aven keime
40009014	Ondaka avile kai o Jesus e disipulura katar o Juan kai kristila ta puchle le —¿Soke amen ta i e fariseura alluni a che disipulura ni cherenle
40009015	O Jesus ppenda lenge —¿Sai aven zalosne e llene kai si ikkarde pe iek biau kana o chavo kai zinilpe si lenchar? A ka avel o llive kana ka len lendar gole kai zinilpe, ondaka von ka allunin.
40009016	“Niko ni ttovel iek kotor chiti nevo pe iek fistano purano, soke o kotor o nevo chikniol ta chirdel, ta cherel te chindol ios mai but o chiti o purano.
40009017	Ta ni ttodol e mol nevi ande morcha purane, soke e morcha pparron ta gia e mol ta e morcha jasaon; Goleke si te ttodol e mol e nevi ande morcha neve.” Ta gia e dui ezgode te achen pe iek ttan
40009018	Kana o Jesus ppenela lenge gala orbe, avilo lete iek lleno katar e gazda e judionenge ta dia changa angla le, ta ppenda leke —Mi chorri muli; akana aide ta ttou cho va pe la ta ka zivil
40009019	O Jesus ustilo ta llelo pala le pe disipulonenchar.
40009020	Ta kana vou llala, iek diskinia nasuali kai peravela rat cherela desudui burs, avili palal pala o Jesus ta dodisarda leko gertachi.
40009021	Soke ppenela voi peke Samo te dodiu leko gertachi ka sastivau
40009022	Ondaka o Jesus boldinailo ta dikkla pe late, ta ppenda lake —Cher chuke zor chorrie, cho pachape sastarda tut Ta e diskinia sastili isto ande gua saiato
40009023	Kana o Jesus dia ando cher katar o gazda e judionengo, ta kana dikkla golen kai basalena e taturuge ta o sueto kai urkila ta rovena.
40009024	Ppenda lenge —Len tumen katar soke e minoni inai muli, voi sovel A von marena letar espurnia.
40009025	A kana tradie e sueto avri, dia andre ta lia e minona e vastetar ta voi ustili.
40009026	Ta lleli gaia viasta pe sa goia ppuv.
40009027	Kana o Jesus likisto kotar llele pala le dui korre kai urkina ta ppenena leke —¡Te avel chuke zalba amendar Chavo e Davideko
40009028	Kana avilo kai o cher avile pasa le e korre, ta o Jesus puchla len —¿Tumen pachan kai sai cherau gaia ezgoda —Von ppende leke Ea Gazda
40009029	Ondaka dodisarda lenge akka ta ppenda —Gia sar si tumaro pachape, gia te cherdol tumenge
40009030	Ta e korre dikkle. A o Jesus ppenda lenge te na llanel le niko
40009031	A von kana likiste kotar ppende saurrenge sa e bare ezgode kai o Jesus cherela.
40009032	Kana von llanatar, ande kai o Jesus iekke nemave kai saia o llavolo ande lete.
40009033	Kana tradia e llavolo letar, o nemao dia orba, a o sueto chudilape ta ppenela —¡Nikada ni dikklam iek ezgoda sargo gaia ando Israel
40009034	A e fariseura ppenena —Isto o gazda e llavolonengo diale e zor te chudel avri e llavolonen
40009035	O Jesus ppirela sa e forura ta i e forichura minone, ta sikavela ande lenge kkanllira e judionenge, ta dela orba katar e lachi viasta e charoinaki ta sastarela suako nasualipe ta suako duk e foroki.
40009036	Kana dikkla kai sea but llene avila leke zao lendar, soke ni saia len niko ta sea rispime sargo e bakre kai inai len chobano.
40009037	Ondaka ppenda pe disipulonenge —Chachimaia o lliu si but a cherricha e manusa kai radin.
40009038	Goleke molintumen e Gazdake te bichalel llenen kai radin te chiden o lliu.
40010001	Ondaka o Jesus ikkarda pe desuduie disipulonen, ta dia len o gazdaripe te traden e bilache duonen ta i te sastaren suako nasualipe ta suako duk.
40010002	E anava katar e desudui disipulura si gala: O purvo o Simon, kai ikkarenale o Pedro, ta leko pplal o Andres; o Santiago ta leko pplal o Juan chaurre e Zebedeoke ta leko pplal o Juan;
40010003	O Felipe, o Bartolome o Tomas ta o Mateo o publikano, o Santiago chaurro e Alfeoko ta o Tadeo.
40010004	O Simon o kananita ta o Judas iskariote, gua kai ppukada e Jesuse.
40010005	Gale desuduien bichalda o Jesus ta sikada len, ta ppenda lenge Po drom golengo kai inai judiura na llan; ando foro katar e Samaria na den;
40010006	mai sukar llan mai anglal kai e bakre jasarde katar o foro e Israeleko.
40010007	Ta kana ka llan ppenen lenge gia: E charoina e milosoki avili pase.
40010008	Sastaren e nasualen ta i e llenen kai si pe lende e lepra, llungaven e mulen traden avri e llavolonen; so lien llabe den le i tumen llabe.
40010009	Na inllaren sunakai ni rup ni jarkuma ande tumaro chemeri.
40010010	Ni galavo e dromeke, ta ni premena ni minie, ni rovli soke gua kai radil morabi te pochinen leke
40010011	A kana ka den ande varesavo foro o forichi puchen ko si lacho ande gua foro ta achen ande leko cher lligo ni ka llantar kotar.
40010012	Kana ka den ando cher ppenen gia: e pas te avel tumenchar.
40010013	A e llene katar gua cher te si lache, tumari pas ka avel upral pe gua cher; a te na avena lache, tumari pas ka irilpe tumende.
40010014	A te na avile tumenchar pachivale, ta te na mangle ni te asunen tumen, liken katar gua cher o katar gua foro ta chinosaren o prajo katar tumare minie.
40010015	Chachimaia ppenau tumenge kai ando llive katar e kris e duk kai ka delpe gole foroke ka avel mai bari neko e llenenge katar e ppuv katar e Sodoma ta katar e Gomorra
40010016	Me bichalau tumen sargo bakre maskar e ruva. Goleke morabi te aven bizai sargo e sapa ta proste sargo e gulubura.
40010017	Arakken tumen katar e manusa, soke ka ttoven tumen ande krisa ta ka inllaren tumen ande kkanllira e judionenge ta ka chalaven tumen e bichoia.
40010018	Ta cheres ma i ka ttoven tumen angla e sudura ta angla e kraliura te sai ppenen e orba e chachi mandar te sai asunen von ta i gola kai inai judiura.
40010019	Kana ka inllaren tumen angla e kris, na brigin tumen sar o so ka den orba, soke kana ka avel o vreme o Del ka del tumen e alava te den orba.
40010020	Soke ni ka den orba tumen; o Duo tumare Dadeko ka del tumen e alava te den orba
40010021	E pplal ka den ando meripe isto pe pplalen, ta e dada pe chaven; ta e chave ka murzin pe pe dada ta ka mundaren len.
40010022	Sa o sueto ka murzil pe tumende pala mo anau; a gua kai llala zoriaia llik kai o son, ka avel braduime.
40010023	Kana e llene katar iek foro ka llan pala tumende te maren tumen, nasen ande aver foro. Chachimaia ppenau tumenge, kai kana ka avel o Chavo e manuseko tumen ni ka resen te ppiren sa e forura katar o Israel
40010024	Gua kai sikol inai mai but neko po kovachi ta ni o esluga inai mai but neko po gazda.
40010025	Dosta goleke kai sikol te avel sargo po kovachi ta o esluga te avel sargo po gazda. A o dad gole familiako te ikkaren le Beelzebu, so mai but ka ppenen katar e llene kai zivin ande leko cher
40010026	Goleke tumen na daran katar e llene, soke sogo si gurudino ka sikadol, ta sa so cherdol po chorial ka llangliolpe.
40010027	So me ppenau tumenge ando truñariko, ppenenle tumen ollivesea, ta so me ppenau tumenge po chorial urkisarenle upral pe chera.
40010028	Na daran katar gola kai mundaren e esnaga a nasti mundaren e duo; katar morabi te daran si katar gua kai sai mundarel e duo ta i e esnaga ando tufano
40010029	¿Ni bichindon dui chirikliorra pe iek tolarichi? A ni iek lendar ni perel pe ppuv te na avela e volia tumare Dadeki.
40010030	A e bal tumare soreke si llinde e Devletar iek po iek.
40010031	Goleke na daran: tumen mai mol tumen neko but chirikliorra.
40010032	A vareko te ppenela kai pinllarel man angla e manusa, i me ka ppenau kai pinllarau le angla mo Dad kai si ando miloso;
40010033	a vareko te ppenela kai ni pinllarel man angla e manusa, i me ka ppenau kai ni pinllarau le angla mo Dad kai si ando miloso
40010034	Na mislin tumen kai avilem te anau e pas ando sueto; ni avilem te anau pas, avilem te anau o jarni.
40010035	Soke avilem te ttovau ande joli e manuse pe dadea, a e chorri te avel ande joli pe daia, ta e bori te avel ande joli pe sasuiaia;
40010036	goleke, e manuseke dusmanura ka aven isto leki familia
40010037	Ko volil pe dade o pe da mai but neko man inai lacho mange; kogo volil pe chaurre o pe chorra mai but neko man, inai lacho mange;
40010038	ta ko ni lel po krusto ta te llal pala ma, inai lacho mange.
40010039	O lleno kai mangela te braduil po zivoto ka jasarel le, a o lleno kai jasarela po zivoto pala ma, ka braduil le
40010040	Ko lel tumen,lel man; ta ko lel man, lel gole kai bichalda man.
40010041	Ko lel iekke porauko, soke si porauko ka dobil so dobil iek porauko; a ko lel iekke chache soke si chacho, ka dobil so dobil iek lleno chacho.
40010042	A vareko te del iek taso pai silalo iekke minone katar gala, samo soke vou si mo disipulo chachimaia ppenau tumenge kai ko dela gua taso pai ni ka jasarel so si te dobil.
40011001	Kana o Jesus sikada pe desuduie disipulonen so te cheren llelotar kotar te sikavel e lachi viasta ande lenge forura.
40011002	Kana o Juan saia ande rubie ppende leke so cherela o Jesus ta bichalda duien katar pe disipulura,
40011003	te puchen le ¿San tu gua kai saia te avel o si te adurichara avere
40011004	O Jesus ppenda lenge “Llan ta ppenen e Juaneke e ezgode kai dikken ta asunen.
40011005	Ppenen leke kai e korre dikken, e bange ppiren, e leprosura saston, e kasuke asunen, e mule llundinpe ta e chorrenge ppendol e lachi viasta.
40011006	¡Ta blagosime si gua kai ni jasarel po pachape ande ma!
40011007	Kana von llanatar ttoda o Jesus te del orba e llenenge katar o Juan ta ppenela “¿So llelen tumen te dikken po pusto? ¿Iek ran chinome e balaviatar?
40011008	A te na, ¿so llelen te dikken? ¿Iekke manuse furiado ande glamne patave? Tumen llanen kai e llene kai furiadon gia zivin samo ande chera e charoke.
40011009	¿A so llelen te dikken? ¿Iekke porauko? Ea ppenau tumenge, ta mai but neko iek porauko.
40011010	Soke o Juan si kai si pisime letar: ‘Me bichalau me porauko angla tu, te lacharel chuke o drom.
40011011	Chachimaia ppenau tumenge kai maskar sa e manusa, ni iek ni saia mai baro neko o Juan kai kristil; a o mai mimono ande charoina e milosoki si mai baro neko vou.”
40011012	“Sar kana avilo o Juan kai kristil llik akana, e charoina e milosoki jal duk katar o silnope e manusengo, ta e llene silne lenla peke.
40011013	Sa e poraukura ta o zakono ppende so saia te avelpe llik kai o Juan;
40011014	a te kamena te len le, vou si gava Elias kai saia te avel.
40011015	Ka si len kan te asunen
40011016	¿A pe ka ka ppenau kai si chuti gaia vicha? Von si sargo e minone kai besen po maskar katar e forura ta urkin ogole minonenge kai llan lenchar ta ppenen lenge.
40011017	‘Basaldam tumenge ande firura ta ni chelden; llilabiam tumenge llilia zalbake ta ni rovden.’
40011018	Soke avilo o Juan kai ni jal ta ni piel, ta ppenen letar, ande le si o llavolo.
40011019	Mapalal avilo o Chavo e manuseko kai jal ta piel ta ppenen letar, gava si iek lleno kai samo jal ta piel ta kai si amal e llenenchar kai si publikanura ta e manusenchar bilache. A leko bizaipe dikkol ande so cheren sa leke chave.
40011020	Ondaka lia o Jesus te dosarel e foronen kote kai vou sastardaia bute llenen, soke ni irisailea katar pe bilache droma. Ta ppenela gia
40011021	“¡Tesko chuke, Korazin! ¡Tesko chuke Betsaida! Soke te cherdilea ando Tiro ta ando Sidon e bare ezgode Devlikane kai cherdile tumende, von ollikana irisailea katar pe bilache droma ande patave zalosne ta chudiea prajo pe po soro.
40011022	Goleke, ppenau tumenge kai ando llive e krisako tumen ka aven mai dukkade neko e llene katar o Tiro ta katar o Sidon.
40011023	A tu, foro katar o Kapernaum, ¿misli kai ka ave vazdino llik ando miloso? Ka fulie llik kai e charoina e merimaki; a te cherdilea ande Sodoma e bare ezgode Devlikane kai cherdile ande tute, llik ande gala llivesa e Sodoma achilia.
40011024	Goleke ppenau tumenge kai ando llive e krisako ka avel mai bari chi duk neko e Sodomaki.
40011025	Ande gua vreme o Jesus ppenda “Blagosiu tut, Dade, Gazda e milosoko ta i e ppuviako, soke gurudan gala ezgode katar e bizai ta katar e llangle ta sikadanlen e minonenge.
40011026	Ea Dade, soke gia avila chuke drago te cherele.”
40011027	“Mo Dad dia mande sa e ezgode. Niko ni pinllarel e Chave, samo o Dad, ta niko ni pinllarel e Dade samo o Chavo ta o Chavo sikavel le kake vou mangela
40011028	Aven mande sa gola kai sen radime ta kai inllaren pparipe, ta me ka cherau te lelpe tumendar o chiñipe.
40011029	Kanden mo zakono ta sikon mandar kai ni istardivau ta mo lio si kovlo ta manchar ka lelpe tumendar o chiñipe.
40011030	Soke mo zakono sai inllardol ta inai pparo.”
40012001	Iek llive sabado o Jesus ppirela maskar o lliu. Leke disipulura sea bokkale ta ttodepe te chirden o lliu te jan le.
40012002	E fariseura kana dikkle le, ppende leke —A che disipulura cheren so nasti cherdol ando sabado
40012003	A vou ppenda lenge —¿Tumen ni chitisarden so cherda o David kana vou ta i gola kai sea lea bokkaile?
40012004	Sar dia ande Devleko cher ta jala e marrne kai sea chinade e Devleke, kai von nasti jana ni vou ta ni gola kai sea lea ta kai gola marrne sai jana len samo e popura.
40012005	¿A tumen ni chitisarden ando zakono sar ando cher e Devleko e popura radin ando sabado ta inai dosale?
40012006	Goleke ppenau tumenge kai kate si iek mai baro neko o cher e Devleko.
40012007	Te llanena so si: ‘zalba mangau a na kurbanura’ ni dosarena golen kai inai len dos.
40012008	Soke o Chavo e manuseko si gazda katar o sabado
40012009	Kana o Jesus llelotar kotar dia ande kkanlliri e judionengi kai saia kote.
40012010	Ta kote saia iek manus kai leko va saia suko, ta te sai dosaren e Jesuse puchle le —¿Sai sastardol ando sabado
40012011	O Jesus ppenda lenge —¿Ko tumendar te si le iek bakro ta o bakro te perel ande iek bunari ando sabado ni istarel le pe vastea ta ikanel le?
40012012	A iek manus mol mai but neko iek bakro. Goleke sai cherdol o lachipe ando sabado
40012013	Ondaka o Jesus ppenda gole manuseke —Inzar cho va Vou inzarda po va ta leko va sastilo sar o gua va
40012014	A kana e fariseura lleletar die pe orba te dikken sar ka mundaren e Jesuse.
40012015	Kana o Jesus llangla gaia ezgoda llelotar kotar a but baro sueto llelo pala le ta saurren sastarela.
40012016	Ta ppenela lenge te na den orba letar angla e llene.
40012017	Te sai cherdol so ppendaia o porauko Isaias
40012018	“Etalo kote mo esluga kai me esvirisardem, vou kai voliu le, vou kai veselil mo zivoto; Ka ttovau mo Duo upral pe lete, ta ka del orba katar e kris e llenenge kai inai judiura.
40012019	Ni ka jalpe ta ni ka urkil, ta niko ni ka asunel leko avazi pe droma.
40012020	Ni ka ppagel o kas kai si ppagorro; ta ni ka mundarel o ttau e memeliako kai ttuvarel llik kana ka cherel te dobil e kris.
40012021	Ande leko anau ka aduricharen gola kai inai judiura.
40012022	Ondaka inllarde kai o Jesus iekke manuse kai saia o llavolo ande lete, gua lleno saia korro ta i nemao, ta o Jesus sastarda le ta gua lleno dikkla ta dia orba.
40012023	Sa o sueto chudilape ta ppenela “¿Sai avel gava o Chavo e Davideko?
40012024	A kana asunde gava e fariseura ppende “Gava chudel avri e llavolonen soke o Beelzebu, o gazda e llavolonengo del le e zor te cherel le.
40012025	A o Jesus sar llanela lenge mislura ppenda lenge “Suako ppuv kai si fuladi voi pea zatrilpe, ta nisavo foro o familia kai si fuladi voi pea ni ka achel.
40012026	A isto gia, o Satanas te tradel avri isto vou pe ta te fuladol isto vou pea, vou pea si fulado, a te si gia ¿sar ka achel leki zor?
40012027	A me te tradau avri e llavolonen e zoraia katar o Beelzebu, ¿ande kaki zor traden e llavolonen tumare disipulura? Goleke, von ka chinen tumenge e kris.
40012028	A te si kai o Duo e Devleko del man zor te tradau e llavolonen, chachimaia avila tumende e charoina e Devleki
40012029	Goleke “¿Sar ka del vareko ando cher katar iek manus kai si zuralo ta te chorel peke leke ezgode te na ppandela le mai anglal? Ondaka kote sai ka chorel peke e ezgode katar o cher.
40012030	“O lleno kai inai manchar, marelpe manchar; ta o lleno kai ni chidel manchar rispil.
40012031	“Goleke ppenau tumenge: Suako bilachipe ta e orba bilachi ka avel prostime e manusenge, a te kusen e Santone Duo ni ka aven prostime.
40012032	Vareko i te ppenela varesavo alau bilacho katar o Chavo e manuseko, ka avel prostime; a ko dela orba bilachi katar o Santo Duo, ni ka avel prostime, ni akana ni mai angle
40012033	“A o kas te si lacho, leke septelie si lache; a o kas te si bilacho leke septelie si bilache, soke pala e septelie pinllardol o kas.
40012034	¡Vicha sapengi! ¿Sar ka den orba lachi, kana sen bilache? soke katar so si mai but ando lio del orba o mui
40012035	O manus lacho del orbe lache soke o lachipe si ande leko lio, a o manus bilacho del orbe bilache soke o bilachipe si ande leko lio.
40012036	A me ppenau tumenge kai ando llive e krisako ka avel krisime suako alau bilacho kai den orba e manusa.
40012037	Goleke pala che alava pe kris ka ave llindo bi dosako o pala che alava ka ave dosalo pe kris.
40012038	Ondaka nesave fariseura ta i nesave kovacha e zakonoke ppende —Kovachi manga dikka iek bari ezgoda Devlikani
40012039	O Jesus ppenda lenge —Gala llene bilache ta kurvaria mangen te dikken iek bari ezgoda Devlikani, a so ka delpe lenge te dikken si so avilape e Jonasea o porauko.
40012040	Soke isto gia sar o Jonas saia ando lli e macheko trin llive ta trin racha, isto gia ka avel o Chavo e manuseko ando lio e ppuviako, trin llive ta trin racha
40012041	E manusa katar o Ninive ka usten pe kris gale vichaia ta ka dosaren la; soke von irisaile katar pe bilache droma kana asunde e Jonase, a kate si iek mai baro neko o Jonas.
40012042	I e charoina katar o Sur ka ustel ando llive e krisako gale vichaia ta ka dosarel la soke voi avili katar o goia rig e ppuviaki te sai asunel o bizaipe katar o Salomon, a so si kate si mai baro neko o Salomon
40012043	“Kana iek duo bilacho likel katar iek lleno, llal pe ttana suke ta rodel kai te besel te lelpe letar o chiñipe, ta ni malavel le.
40012044	Ondaka ppenel: ka iriuman kai mo cher katar likistem.’ Ta kana irilpe, malavel gole llene sargo iek cher chucho, metime, ta lachardo.
40012045	Ondaka llal ta anel efta duonen mai bilache neko vou, ta sa den te zivin ande gua lleno, ta achel mai bilacho neko omanglal. Isto gia ka avel pe gale bilache vichaia
40012046	Kana o Jesus dela orba e suetoke, leki dei ta leke pplal sea avri ta mangena te den lea orba.
40012047	Ondaka iek lleno ppenda leke —Chi dei ta che pplal si avri ta mangen te den tuia orba
40012048	A o Jesus ppenda gole lleneke —¿Ko si mi dei ta ko si me pplal
40012049	Vazdia po va kai pe disipulura ta ppenda —Gala si mi dei ta me pplal;
40012050	soke kogo cherela e volia me Dadeki kai si ando miloso, gua si mo pplal, mi ppei ta mi dei.
40013001	Isto gua llive o Jesus likisto katar gua cher ta beslo pasa e mora.
40013002	Ta sar avilo pasa le but sueto likisto ande llimia ta beslo, a sa o sueto saia pe chisai.
40013003	Ondaka o Jesus dia lenge but orbe ande paramiche ta ppenela “Iek simichari llelo te ttovel e simiche ande ppuv.
40013004	Ta kana ttovela e simiche, nesave peletar pasa o drom; avile e chiriklia ta jale e simiche.
40013005	Aver simiche peletar maskar e barra, kote kai ni saia but chik; goleke goia simicha barili oma;
40013006	a kana o kkam likisto, ppabarda la ta sukili, soke ni saia la zile.
40013007	Aver simiche peletar maskar e karrne, ta kana e karrne barile tasade la.
40013008	A nesave peletar pe lachi ppuv ta barili ta dia septelie, nesave die stotina, aver sovardes, aver tranda katar iek.
40013009	Ko si le kan te asunel.
40013010	Ondaka e disipulura avile pasa o Jesus ta puchle le —¿Soke de orba lenchar ande paramiche
40013011	O Jesus ppenda lenge “O Del sikavel tumenge so si gurudino katar e charoina e milosoki a lenge inai chinado.
40013012	Goleke, gole kai si le, ka avel leke dino mai but; ta ka avel le but a gole kai inai le, i so si le ka avel letar ikando.
40013013	Goleke lenchar dau orba ande paramiche, soke dikken a ni dikken, asunen a ni ka asunen ta ni acharen
40013014	Goleke lenge cherdili e porouka katar o Isaias kana ppenda: ‘E kanenchar ka asunen, ta e akkenchar ka dikken a niso ni ka acharen.
40013015	Soke o lio gale foroko cherdilo zuralo, ta pe kanenchar asunen ppare, ta ppangle pe akka te na dikken, ta ppangle pe kan te na asunen cherdele te na acharen te na irinpe mande te sastarau len.
40013016	“Blagosime tumare akka soke dikken, ta tumare kan soke asunen.
40013017	Chachimaia ppenau tumenge, kai but poraukura ta i chache manusa mangle te dikken so tumen dikken ta ni dikkle, ta te asunen so tumen asunen ta ni asunde
40013018	“Asunen akana so mangel te ppenel e paramichi katar o simichari:
40013019	Kana vareko asunel e orba katar e charoina ta ni acharel la, avel o bilacho ta lel so saia ttodo ande leko lio; gaia si e simicha kai pelitar pasa o drom.
40013020	E simicha kai peli maskar e barra si sargo gola llene kai: Asunen e lachi viasta ta len la veselimaia,
40013021	a sar inai len zile, oma muken o drom e Devleko ta kana avel e patnia ta kana mangen te maren len cheres e orba e Devleki, oma peren
40013022	A e simicha kai peli maskar e karrne si sargo gola llene kai asunen e Devleki orba, a e briga te cheren love ande gava sueto, ta o volipe kai si len po barvalipe kojaven len ta sa gala ezgode tasaven e orba e Devleki, ta ni muken len te den septelie ande lende.
40013023	A e simicha kai peli pe lachi ppuv, si sargo gola llene kai asunen e orba e Devleki ta acharen la ta den septelie; ta den stotina, sovardes, ta tranda pe iek.
40013024	O Jesus ppenda lenge aver paramichi ta ppenela “E charoina e Devleki si sargo iek manus kai chudia lachi simicha ande pi umal.
40013025	Ta kana sa e llene sovena avilo leko dusmano ta chudia bilache simiche maskar o lliu ta llelotar,
40013026	ta kana barilo o lliu, i e bilache patra barile
40013027	ondaka llele e esluge kai o gazda e umaliako ta ppende leke: gazda ¿ni ttodan lachi simicha ande chi umal a katar likiste gala bilache patra?
40013028	Vou ppenda lenge: ‘Iek dusmano cherda gava.’ A e esluge ppende leke: ‘¿Mange te lla te ikana gola patra?’
40013029	A o gazda ppenda lenge: ‘Iok soke sai avelpe kai kana ka chirden e bilache patra tumen sai chirden i o lliu.
40013030	Mai sukar muken te barion e dui pe iek ttan lligo ni ka avel o vreme te chiden o lliu, ondaka ka ppenau e eslugenge: mai anglal chiden e bilache patra ta ppanden len pe umpe ta ppabaren len; a o lliu chiden le ande mi soba.’
40013031	O Jesus ande aver paramichi ppenda lenge gia “E charoina e milosoki si sargo e simicha katar e mostasa kai iek manus lia la ta ttoda la ande chik katar pi umal.
40013032	Chachimaia voi si e mai minoni katar sa e simiche; a kana bariol cherdol e mai bari katar o vostano, ta cherdol sargo iek kas, gia baro kai e chiriklia llan ta cheren pe kuibura pe leke krangura.
40013033	O Jesus ande aver paramichi ppenda lenge gia “E charoina e Devleki si sargo e levadura kai lia iek diskinia ta ttoda la ande iek umpa arina ta sa goia arina ppukkili.
40013034	Sa gala orbe ppenda o Jesus ande paramiche, a bi e paramichenchar ni dela lenge orba.
40013035	Te sai cherdol so ppendaia o porauko “Ka dau orba ande paramiche; ka ppenau ezgode gurudine sar kana o Del cherda e sueto.
40013036	Ondaka kana o Jesus mukla e llenen ta dia ando cher, avile pasa le leke disipulura ta ppende leke Sikau amen so ppenel e paramichi katar e patra e bilache
40013037	O Jesus ppenda lenge “Gua kai chudel e lachi simicha, si o Chavo e manuseko.
40013038	E umal si o sueto; e lachi simicha si e chave e charoinake, a e bilache patra si e chave e bilacheke.
40013039	O dusmano kai chudia e bilachi simicha si o llavolo; o vreme kana chidelpe o lliu si kana ka avel o son e ppuviako, a e llene kai chiden o lliu si e suechura
40013040	Goleke, gia sar chidelpe e bilache patra ta ppabardon ande iag, isto gia ka avelpe kana ka avel o son e ppuviako.
40013041	O Chavo e manuseko ka bichalel pe suechonen, ta ka chiden katar pi charoina sa golen kai cheren te peraven averen ta golen kai cheren o bilachipe,
40013042	ta ka chuden len ande furnava iagaki; kote ka avel o roipe ta e bari dar.
40013043	Ondaka e llene chache ka klichin sargo o kkam ande pe Dadeki charoina. Ko si le kan te asunel.
40013044	“Ta i e charoina e milosoki si sargo iek barvalipe gurudino ande iek umal kai iek lleno malavel ta guruvel le pale, ta llal veselimaia ta bichinel sa so si le ta chinel goia umal.
40013045	“I e charoina e milosoki si sargo iek lleno kai chinel ta i bichinel lache klea,
40013046	ta kana malavel iek klen but sukar, llal ta bichinel sa so si le te sai chinel la
40013047	“E charoina e milosoki si sargo iek mreza, kai kana chuden la ande mora chidel katar sa e mache.
40013048	Ta kana si pperdi, ikanen la katar e mora pe iek rig, ta ttovenpe besindo ta chiden e mache lache ande kotariche a e bilachen chuden avri.
40013049	Isto gia ka avelpe kana ka avel o son e ppuviako: Ka liken e suechura ta ka ikanen e bilachen katar e lache,
40013050	ta ka chuden e bilachen ande furnava iagaki; kote ka avel o roipe ta e bari dar.
40013051	O Jesus puchla len —¿Tumen acharden gala ezgode —Von ppende Ea, Gazda
40013052	O Jesus ppenda lenge —Goleke suako kovachi e zakonoko llanglo ande charoina e milosoki si sargo iek dad kai si le porodo kai ikanel katar po barvalipe ezgode neve ta i purane
40013053	Kana o Jesus ppenda gala paramiche llelotar kotar.
40013054	Ta avilo kai pi ppuv, ta sikavela ande kkanllira e judionenge kai sea kote. Ta e llene chudinape ta ppenena —¿Katar lel gua bizaipe ta cherel gala bare ezgode Devlikane
40013055	¿Inai gava o chavo katar gua kai cherel ezgode kastune? ¿Ni ikkardol leki dei Maria, ta leke pplal, o Santiago, o Jose, ta i o Simon ta o Judas?
40013056	¿Ta ni si sa leke ppiorra amenchar? ¿Katar ikanel gava sa gala ezgode
40013057	Ta saurre joliaona cheres lete. A o Jesus ppenda lenge —Inai porauko te den le pachiu isto ande piri ppuv ta i ande piro cher
40013058	Ta kote ni cherda but bare ezgode Devlikane soke von ni pachana.
40014001	Ande gua vreme o Erodes gua kai gazdarila ande Galilea, asunda kai dena orba katar o Jesus,
40014002	ta ppenda pe eslugenge Gava si o Juan gua kai kristila kai ustilo katar o meripe, goleke vou sai cherel gala bare ezgode
40014003	O Erodes ppanglaia e lanchonenchar e Juane ta ttodaia le ande rubie cheres e Erodias kai saia pala o Felipe e Erodeseko pplal,
40014004	soke o Juan ppendaia e Erodeseke “Tu nasti le la te avel chi romi.
40014005	A o Erodes mangela te mundarel e Juane, a darala katar o foro, soke o foro mislilape kai o Juan saia porauko.
40014006	A kana dena pachiu pala iek burs ios katar o Erodes, e chei e Erodiaski chelda maskar sa e llene ta avila gia drago e Erodeseke,
40014007	kai vou jala lake sovel te del la sogo voi mangela letar.
40014008	Voi, sar sikadaia la laki dei, ppenda —De man kate ande tepsia o soro katar o Juan kai kristil
40014009	Ondaka o Erodes tristosailo, a pala po alau kai diaia la ta i pala e llene kai sea lea pe sinia, ppenda te den la so mangel.
40014010	Ta ppenda te llan te chinen e Juaneko soro ande rubie.
40014011	Ande leko o soro ande iek tepsia ta diele e cheake, ta e chei diale kai pi dei.
40014012	Ondaka avile e disipulura e Juaneke, inllarde leki esnaga, prajosarde le ta llele te ppenen e Jesuseke so nakklaia
40014013	Kana o Jesus asunda gala ezgode, llelotar kotar vou korkorre ande iek llimia pe iek rig, dur katar o sueto. Kana o sueto llangla, llele pala le peske katar e forura.
40014014	Kana o Jesus fulisto katar e llimia, dikkla e sueto, ta avila leke zao lendar ta sastarda golen kai sea nasuale.
40014015	Kana perela e riat, avile pasa le leke disipulura ta ppende leke —Gava ttan kai sam si pusto ta lel te perel e riat. Ppen e llenenge te llantar ande forichura te chinen fiso te jan
40014016	O Jesus ppenda lenge —Inai soke te llantar; den len tumen te jan
40014017	Von ppende —Sa so si amen kate si panch marrne ta dui mache
40014018	Vou ppenda lenge —Anen len kate
40014019	Ondaka ppenda e suetoke te inzon pe char; ta lia e panch marrne ta e dui mache, vazdia pe akka po miloso, ta molisailo. Ppagla e marrne ta dialen kai pe disipulura, ta e disipulura dielen kai o sueto.
40014020	Saurre jale ta chalile; ta katar e kotora kai achile, pperde lenchar desudui kotariche.
40014021	Ta gola kai jale sea preko panch milie llene, bi te llindol e diskinien ta e minonen
40014022	Mapalal, o Jesus cherda te liken leke disipulura ande llimia te nakken e mora mai oma neko vou ta te resen pe o goia rig, a vou achilo e llenenchar kai llanatar.
40014023	Ta kana lleletar e llene o Jesus likisto pe iek burdo, te sai molilpe korkorre; ta kana peli e riat, vou saia kote korkorre.
40014024	A e llimia saia po maskaral katar e mora, ta e valura chalavena la soke e balau chalavela lenge anglal
40014025	A kana lena te pparron e zore o Jesus llelo lende ppirindo upral pe mora.
40014026	E disipulura kana dikkle kai ppirela upral pe mora, daraile ta ppenena —¡Avilpe ta urkina daratar
40014027	A o Jesus ppenda lenge —¡Cheren tumenge zor! ¡Me sem: na daran
40014028	Ondaka o Pedro ppenda —Gazda, te san tu ppen i me te llau tute upral pe mora
40014029	A vou ppenda Aide Ta kana fulisto o Pedro katar e llimia ppirda upral pe mora ta llala karing o Jesus.
40014030	A kana dikkla e bari balau, avila leke dar ta ttoda te tasol. Ondaka urkisarda —¡Gazda braduisar man
40014031	Isto kote o Jesus, inzarda po va, ta istardale ta ppenda leke —¡Manus bi pachamako! ¿Soke darailan
40014032	Kana von likiste ande llimia e balau achili.
40014033	Ondaka e llene kai sea ande llimia die changa angla o Jesus ta ppenena —¡Chachimaia tu san o chavo e Devleko
40014034	Nakkle pe o goia rig katar e mora, ta avile kai e ppuv katar o Jenesaret.
40014035	Kana e llene katar gua foro llangle ko saia o Jesus, inllarde e viasta truial katar sa goia ppuv ta ande lete sa e nasualen;
40014036	ta molinape leke te mukel len samo te dodin iek rig katar leko gertachi; ta sa gola kai dodina le, sastona.
40015001	Ondaka avile pasa o Jesus nesave fariseura ta i kovacha e zakonoke kai avilea katar o Jerusalem te puchen le
40015002	—¿Soke che disipulura ppagen so sikade amen e purane? ¿Soke von ni jalaven pe e va mai anglal te jan marrno
40015003	O Jesus ppenda lenge —¿A soke i tumen ppagen o zakono e Devleko pala tumare zakonura?
40015004	Soke o Del ppenda “De liubao che dade ta i che da,” a “ko dela armaia pe dade o pe da trubul te merel.”
40015005	A tumen ppenen kai iek manus sai ppenel pe dadeke o pe dake: “Nasti pomoziu tut, soke sa so si man ppendem kai ka daule e Devleke.”
40015006	Ta vareko te ppenela gala alava, inai soke te del liubao pe dade o pe da. Gia i tumen ppagen o zakono e Devleko pala tumare zakonura
40015007	Manusa kojamne sen, sukar dia orba o porauko Isaias kana ppenda tumendar gia:
40015008	‘Gava foro del man liubao pe alavenchar, a lengo lio si dur mandar.
40015009	Samo gia den man liubao, soke so tumen sikaven si zakonura manusenge.
40015010	Ondaka o Jesus ikkarda e llenen ta ppenda lenge —Asunen ta acharen:
40015011	E manuse ni meliarel so del ande leko mui; so meliarel le si so likel katar leko mui
40015012	Ondaka avile pasa le leke disipulura ta ppende leke —¿Llane tu kai e fariseura jolaile kana asunde gala alava
40015013	O Jesus ppenda lenge —Suako zeledina kai mo dad ni ttoda pe ppuv te bariol ka avel ikandi zilenchar.
40015014	Muken len, von si korre ta inllaren averen korren. A iek korro te inllarel avere korre e dui ka peren ande varesavi jar
40015015	O Pedro ppenda leke —Ppen amenge so ppenel gaia paramichi
40015016	O Jesus ppenda lenge —¿Ni tumen ni acharen?
40015017	¿Ni acharen kai sa so del ando mui llal ando lli ta pale likel katar e esnaga?
40015018	A so likel katar o mui likel andral katar o lio, gua si so meliarel e manuse.
40015019	Soke katar o lio liken e bilache mislura, o mundaripe, o kurvaluko, o choripe, o kojaipe, ta i kana kusen e Devle.
40015020	Gala si e ezgode kai meliaren e manuse; a te jaia bi te jalavea che va gia sar ppenel o zakono katar o jaladipe gua ni meliarel e manuse.
40015021	Kana o Jesus likisto kotar, llelotar ande ppuv katar o Tiro ta katar o Sidon.
40015022	Ondaka iek diskinia katar o Kanaan kai likistia katar goia ppuv, ttoda te urkil ta ppenela leke —¡Gazda, Chavo e Davideko, te avel chuke zalba mandar! ¡Iek llavolo cherel me chorra te nakkel bari patnia
40015023	A o Jesus ni ppenda lake ni iek alau. Ondaka, avile pasa le leke disipulura ta mangle letar ta ppende —Tradela, soke avel pala amende ta urkil
40015024	O Jesus ppenda lenge —Me sem bichaldo samo pala e bakre jasarde katar e Israeleko foro
40015025	Ondaka voi avili ttodape changenchar angla le, ta ppenda leke —¡Gazda pomozisar man
40015026	O Jesus ppenda —Inai sukar te lelpe o marrno katar e chaurre ta te chudelpe e llukelorrenge
40015027	Voi ppenda leke —Ea, Gazda; a llik e llukelorra jan katar e kotora kai peren katar o stali lenge gazdengo.
40015028	Ondaka o Jesus ppenda lake —¡Diskinia, baro si cho pachape! Te cherdol chuke sar tu mange Ta laki chorri sastili ande goia doba.
40015029	Nakklo o Jesus kotar ta llelotar pasa e mora e Galileaki; likisto po burdo ta kote beslo.
40015030	Ta avilo but sueto pasa le. Ta anena pea bangen, korren, nemaven, chinde porrnenge, ta but ios nasualen. Ttode len kai e porrne e Jesuseke, ta vou sastardalen;
40015031	goleke sa o sueto chudilape kana dikkela kai e manusa kai nasti dena orba, dena orba; kai e llene kai sea chinde lenge porrne sastona, e bange ppirena, a e korre dikkena ta blagosina e Israeleke Devle.
40015032	O Jesus ikkarda pe disipulonen, ta ppenda lenge —Si mange zao katar gala llene, soke cherel trin llive kai si manchar ta inai len so te jan. Ta ni kamam te bichalau len bokkale kai pe chera, sai baldinpe e dromea
40015033	Ondaka leke disipulura ppende leke —¿Katar ka ikana amen pe gachin marrne kate po pusto te da te jal gachine llenen?
40015034	O Jesus puchla len —¿Pe gachin marrne si tumen Von ppende —Efta ta nesave machorre
40015035	Ondaka o Jesus ppenda e llenenge te besen pe ppuv,
40015036	lia ande pe va e efta marrne ta i e mache, dia fala e Devle, ppagla len ta dia pe disipulonen, a e disipulura die e sueto.
40015037	Saurre jale ta chalile, ta katar e kotora kai achile, pperde efta kotariche
40015038	Gola kai jale sea preko star milie murusa bi te llindol e diskinien ta ni e minonen.
40015039	Ondaka kana ppenda e suetoke te llaltar, likisto ande llimia ta llelo ande ppuv katar e Magdala.
40016001	Avile kai o Jesus e fariseura ta i e saduseura te zumaven le, ta mangle letar te cherel iek bari ezgoda Devlikani ta gia te sikavel kai vou avela bichaldo e Devletar.
40016002	A o Jesus ppenda lenge “Kana perel e riat, tumen ppenen: ‘Ttiara ka cherel iek sukar llive, soke o miloso si lolo‘;
40016003	ta ttiarinako rano tumen ppenen: ‘Allive ka del peke, soke o miloso si lolo ta si oblakura.‘ Kojamnalen, soke tumen llanen prema o miloso sar ka avel o llive a ni llanen te acharen e bare ezgode Devlikane kai nakken ande gava vreme.
40016004	E llene bilache ta kurvaria mangen te dikken iek bari ezgoda Devlikani, a so ka delpe lenge te dikken si so avilape e Jonasea Ta o Jesus mukla len ta llelotar.
40016005	E disipulura avile pe o goia rig katar e mora e Galileaki, ta bristraile te inllaren marrno.
40016006	Ondaka o Jesus ppenda lenge —Arakken tumen katar e levadura e fariseonengi ta i katar e saduseura
40016007	A e disipulura ttode te janpe maskar pete, ta ppenena —¡O Jesus ppenel gua soke amen ni andam marrno
40016008	O Jesus acharda ta ppenda lenge —¿Soke ppenen kai inai tumen marrno, gia cherricha pachape si tumen?
40016009	¿Llik akana ni acharen? ¿ni den tumen golli katar e panch marrne maskar e panch milie llene, ta pe gachin kotariche chidien?
40016010	¿Ta katar e efta marrne kai fuladen maskar e star milie llene, ta pe gachin kotariche chidien?
40016011	¿Sar ni acharen kai me ni diem tumenge orba katar o marrno kana ppendem te arakken tumen katar e levadura e fariseonengi ta i e saduseonengi
40016012	Ondaka acharde kai ni ppendaia lenge te arakkenpe katar e levadura e marneki, ta acharde kai ppenela lenge te arakkenpe katar so sikavena e fariseura ta i e saduseura.
40016013	Kana o Jesus avilo ande ppuv katar e Sesarea katar o Filipo, puchla pe disipulonen ta ppenda lenge —¿Ko ppenen e llene kai si o Chavo e manuseko
40016014	Von ppende leke —Nesave llene ppenen kai tu san o Juan kai kristil; aver llene ppenen kai san o Elias ta i aver ppenen kai san o Jeremias o varesavo aver porauko
40016015	Ondaka o Jesus puchla len —A tumen, ¿Ko ppenen kai sem me
40016016	O Simon Pedro ppenda leke —Tu san o Mesias, o Chavo katar o Del o llundo
40016017	Ondaka o Jesus ppenda leke —Blagosime san Simon, chavo e Jonaseko soke goia orba ni sikadala chuke ni iek manus, samo mo Dad kai si ando miloso.
40016018	Ta me ppenau chuke kai tu san o Pedro, ta pe gava barr ka cherau mi kkanlliri, ta e udara katar o meripe ni ka dobin la.
40016019	Ta tut ka dau e kluchura katar e charoina e milosoki: Sa so ppandea pe ppuv, ka avel ppanglo ando miloso, ta sa so putarea pe ppuv, ka avel putardo ando miloso
40016020	Ondaka o Jesus ppenda pe disipulonenge te na ppenen nikake kai vou saia o Mesias.
40016021	Kotar angle o Jesus ttoda te ppenel pe disipulonenge kai trubula te llal ando Jerusalem ta te jal bari patnia ande va e ppurenge, ta i katar e gazda e poponenge ta i katar e kovacha e zakonoke, ta te merel, ta te ustel katar o meripe pala e trin llive.
40016022	Ondaka o Pedro inllarda e Jesuse pe iek rig ta ttoda te del pe lete ta ppenela leke gia —Gazda, te avel chuke zao tu tutar, ¡Te na avelpe gava nikada chuke
40016023	A o Jesus boldinailo ta ppenda e Pedroke —¡Le tut mandar, Satanas soke tu mange te chere man te perau! Tu ni dikke e ezgode sargo o Del, tu dikke len sargo manus
40016024	Ondaka o Jesus ppenda pe disipulonenge —Te avela vareko pala ma, morabi te bristraol vou petar, te lel po krusto ta te llal pala ma,
40016025	soke kogo mangela te braduil po zivoto, ka jasarel le; ta kogo jasarela po zivoto pala ma, ka malavel le.
40016026	¿So blazil e manuseke te dobil sogo si po sueto, ta te jasarel po zivoto? ¿O pe gachin sai pochinel o manus pala po zivoto?
40016027	Soke o Chavo e manuseko ka avel ande pe Dadeko baripe ta pe suechonenchar; ondaka ka pochinel suakone lleneke prema so cherda pe gaia ppuv
40016028	Chachimaia ppenau tumenge kai nesave llene kai si kate ni ka meren lligo ni ka dikken sar avel o Chavo e manuseko ande pi charoina.
40017001	Nakkle sou llive kotar ta o Jesus inllarda e Pedro, e Santiago ta e Juane pplal e Santiagoko upre pe iek burdo but baro
40017002	Kote angla lende cherdilo sargo aver, ta leko mui klichisarda sargo o kkam, ta leke patave cherdile parne sargo o villelo.
40017003	Ta sikadile lenge o Moises ta o Elias kai dena orba e Jesusea.
40017004	Ondaka o Pedro ppenda e Jesuseke —Gazda, ¡Gia sukar kai sam kate! Te mangea, ka cherau kate trin cherorra e patrenchar: Iek chuke, aver e Moiseseke ta aver e Eliaseke
40017005	Kana o Pedro dela orba, iek oblako villeloko ucharda len ta asundilo iek avazi katar o oblako, kai ppenela “Gava si mo Chaurro kai voliu le ta kai esvirisardem; le asunen.
40017006	Kana von asunde gaia orba, e disipulura ttodepe tele moia pe ppuv ta saia lenge bari dar.
40017007	Ondaka o Jesus avilo pasa lende ta dodisarda len, ta ppenda lenge —Usten ta na daran
40017008	Kana ustile ni dikkle nika, samo e Jesuse.
40017009	Kana fuliena katar o burdo, o Jesus ppenda lenge —Na ppenen nikake so dikklen lligo ni o Chavo e manuseko ka ustel katar o meripe.
40017010	Ondaka e disipulura puchle e Jesuse —¿Soke e kovacha e zakonoke ppenen kai mai anglal si te avel o Elias
40017011	O Jesus ppenda lenge —Gua si o chachipe, o Elias avel mai anglal ta ka lacharel sa e ezgode.
40017012	A me ppenau tumenge kai o Elias ia avilo, ta von ni pinllarde le, ta cherde lea sogo mangle; isto gia o Chavo e manuseko ka nakkel patnia pala lende
40017013	Ondaka e disipulura llangle kai o Jesus dela lenge orba katar o Juan kai kristila.
40017014	Kana avile kote kai saia o sueto, avilo iek lleno pasa o Jesus ta dia changa angla le, ta ppenda leke
40017015	—Gazda, te avel chuke zao me chaurretar soke perel bengendar ta nakkel bari patnia ta but droma perel pe iag ta but droma ando pai.
40017016	Andem le kai che disipulura, a von nasti sastarde le
40017017	O Jesus ppenda lenge —¡Ioi manusalen kai inai tumen pachape ta sen bilache! ¿Pe gachin ios morabi te avau tumenchar? ¿Pe gachin ios morabi te terpiu tumen? Anen mange kate e chaurre.
40017018	Ondaka o Jesus dia po llavolo, ta o llavolo likisto katar o chaurro, ta kotar angle achilo sasto ande goia doba.
40017019	Ondaka e disipulura avile pasa o Jesus ta puchle le po chorial —¿Soke amen nasti tradiam gole llavolo
40017020	O Jesus ppenda lenge —Soke si tumen cherricha pachape. Chachimaia ppenau tumenge kai te avela tumaro pachape sargo iek simicha mostasaki ka ppenen gale burdoke: ‘Le tut kotar ta ttou tut pe aver rig’ ta gua burdo ka cherel le, ta tumen ka cheren suako ezgoda.
40017021	A gaia buchi nasti cherdol te na avela molipe ta alluno
40017022	Kana von sea ande Galilea, o Jesus ppenda lenge —O Chavo e manuseko si te avel dino ande va e manusenge,
40017023	ta ka mundaren le; a ando trito llive ka ustel katar o meripe A von tristosaile but.
40017024	Kana o Jesus ta leke disipulura avile ando foro katar o Kafernaum, avile pasa o Pedro e llene kai chidena e dui drakme kai denpe ando cher e Devleko ta puchle le —¿Tumaro kovachi ni pochinel e dui drakme
40017025	O Pedro ppenda Ea vou pochinel Kana o Pedro dia ando cher, o Jesus mai anglal dia orba lea ta ppenda leke —¿A tu Simon so misli? E charura, ¿katar len e love; katar gola kai si katar leki ppuv o katar gola kai inai katar leki ppuv
40017026	O Pedro ppenda leke —Katar gola kai inai katar leki ppuv O Jesus ppenda leke —Goleke gola kai si katar leko foro ni pochinen.
40017027	A te na joliaon, lla ande mora, chude e mreza ta le o purvo macho kai ka ikane, putar leko mui ta ka malave iek tolari. Le le ta de le pala ma ta i pala tu.
40018001	Isto ande gua vreme e disipulura avile pasa o Jesus ta puchle le —¿Ko si o mai baro ande charoina e milosoki
40018002	Ondaka o Jesus ikkarda iekke minone ta ttodale po maskaral lendar
40018003	ta ppenda —Chachimaia ppenau tumenge, kai te na pparrudola tumaro zivoto ta te na cherdona sargo minone, ni ka den ande charoina e milosoki.
40018004	Soke e mai bare ande charoina e milosoki si gola llene kai cherdon sargo gava minono kai si prosto.
40018005	A vareko te lela ande mo anau iekke minone sargo gale, man lel.
40018006	“A vareko te cherela te perel ando bilachipe iek katar gala minone kai pachan ande ma, mai sukar avela leke te chuden le chak telal katar e mora ppanglo e korratar pe iek baro barr
40018007	Tesko e suetoke pala e but ezgode kai inllaren e llenen te peren a gala ezgode morabi te aven, ¡a tesko goleke kai anel gala ezgode ta cherel averen te peren ando bilachipe!
40018008	“Goleke cho va o cho porrno te cheren tut te pere ando bilachipe, chinlen ta chudelen tutar: Mai lache si te de ando zivoto chinde porrneko o chinde vasteko, neko te ave e duie vastenchar ta e duie porrnenchar ta te ave chudino ande iag ostade.
40018009	A chi iak te cherel tut te pere ando bilachipe, ikanla ta chudela dur tutar; soke mai lache si te de iekke akkaia ando zivoto, neko che duie akkenchar te ave chudino ande iag ostade
40018010	“Dikken te na den e zea gale minonen kai pachan ande ma, soke me ppenau tumenge kai ando miloso lenge suechura suako llive dikken o mui me Dadeko kai si ando miloso,
40018011	soke o Chavo e manuseko avilo te braduil so jasailoa.
40018012	“¿A so ppenen tumen? Iek manus te avelale stotina bakre ta te jasaol leke iek lendar ¿ni mukel e iniavardes ta inia ta llal pe burdura te rodel gole bakre kai jasailo?
40018013	Ta te malavela le, ka veselilpe mai but katar gua bakro neko katar e iniavardes ta inia bakre kai ni jasaile.
40018014	Isto gia si e volia tumare Dadeki kai si ando miloso kai ni kamel te jasaol ni iek katar gala minone.
40018015	“Goleke, cho pplal te cherela chuke varesavo bilachipe, lla tu lete ta cher le te llanel kai cherda o bilachipe; a te asunda tut, dobisardan che pplale.
40018016	A te na asunda tut, le tuia iekke o duie llenen te asunen e orba.
40018017	A te na asunela gale llenen, ppen le e kkanllirake; a te na asunela e kkanllira, dikkle sargo iek lleno kai ni pachal ando Del o sargo iek publikano
40018018	“Chachimaia ppenau tumenge kai sa so ppandena pe ppuv ka avel ppanglo ando miloso; ta sa so putarena pe ppuv ka avel putardo ando miloso.
40018019	“Pale ppenau tumenge kai dui llene tumendar te ttovenape ande iek mislo te mangen varesavi ezgoda ando molipe kate pe ppuv, mo Dad kai si ando miloso ka del la tumenge,
40018020	soke kote kai si dui o trin llene chidine ande mo anau, kote sem me maskar lende.
40018021	Ondaka avilo pasa le o Pedro ta ppenda leke —Gazda, ¿Pe gachin droma morabi te prostiu me pplale kai cherda mange varesavo bilachipe? ¿Llik kai efta droma
40018022	O Jesus ppenda leke —Ni ppenau chuke llik kai efta; so ppenau chuke si llik kai eftavardes droma efta.
40018023	“Soke e charoina e milosoki si sargo iek charo kai mangla te lachardol pe eslugenchar te sai llanel pe gachin faidava achela le.
40018024	Kana ttodape pe gaia buchi, ande lete iekke esluga kai saia leke unllile des milie talentura.
40018025	Gava esluga sar ni saia le love te pochinel, o charo ppenda te bichinen gole llene ta i leke romia ta i leke chaurre ta sa so saia le, te sai pochinel sa so saia unllile
40018026	Ondaka gua esluga, ttodo changenchar molilape leke gia: ‘Te avel chuke zalba mandar ta ka pochinau chuke sa.’
40018027	Ondaka o gazda katar gua esluga avila leke zao, ta prostisarda leke sa so saia leke unllile
40018028	“A kana likisto gua esluga, maladilo avere eslugaia kai saia leke unllile stotina denariura; ta istarda le ta ppenda leke gia: ‘¡Pochin mange so san mange unllile.!’
40018029	Ondaka o gua esluga dia changa angla le ta ppenda leke gia: ‘Te avel chuke zalba mandar ta ka pochinau chuke sa.’
40018030	A vou ni kamla, ta ppangla le ande rubie te achel kote lligo ni ka pochinel sa so saia leke unllile.
40018031	Kana ogola esluge dikkle so cherela, tristosaile but, ta llele ta ppende sa pe gazdake
40018032	Ondaka o charo ikkarda gole esluga ta ppenda leke: ‘¡Esluga bilacho! ¿Ni prostisardem tut sa so sana mange unllile kana molisailan mange?
40018033	¿Ni saia te avel i chuke zao katar o gua esluga gia sar avila mange zao tutar?’
40018034	Ondaka o charo jolailo pe gachin kai ppenda te ppanden le ande rubie lligo ni ka pochinel sa so saia leke unllile.”
40018035	Isto gia mo Dad kai si ando miloso ka cherel tumenchar te na prostina e pplal iek avere sa tumare liea o bilachipe kai cheren.
40019001	Kana o Jesus dia gala orbe llelotar katar e Galilea ta avilo ande ppuv katar e Judea kai si pe o goia rig katar o Jordan.
40019002	Llelo pala le baro sueto, ta sastarda len isto kote.
40019003	Ondaka nesave fariseura avile pasa o Jesus ta te zumaven le puchle le —¿Sai o manus mukelpe katar pi romi pala varesavi ezgoda
40019004	O Jesus ppenda —¿Ni chitisarden kai mai anglal kana o Del cherda e manusen, ‘cherda len murus ta diskinia‘?
40019005	Ta ppenda: ‘Goleke o murus ka mukel pe dade ta pe da te avel pe romiaia, ta e dui ka aven sargo iek manus‘
40019006	Goleke von inai dui, akana von si iek; Goleke o manus morabi te na fulavel so o Del ttoda ande iek ttan
40019007	Ondaka e fariseura ppende leke —¿A soke o Moises mukla amenge e alava kai o murus sai tradel pe romia te dela la iek lil kai mukelpe latar
40019008	O Jesus ppenda lenge —Isto soke tumaro lio si zuralo, o Moises mukla te muken tumare romien; a mai anglal ni saia gia.
40019009	A me ppenau tumenge kai gua kai mukelpe katar pi romi, te na avelape kai voi lleli avere romea, i vou cherel kurvaluko te zinilape averiaia
40019010	Leke disipulura ppende leke —Te si gia gala ezgode maskar e zinime, avela mai sukar e muruseke te na zinilpe.
40019011	Ondaka o Jesus ppenda lenge —Nesave llene ni acharen gala ezgode, samo gola kai si lenge dino sai acharen len.
40019012	Pala but ezgode nesave manusa nasti zininpe; nesave biandon eunukura, averen cheren len eunukura a aver pala e charoina e Devleki ni zininpe. Ko sai acharel gaia ezgoda te acharel la
40019013	Ondaka ande kai o Jesus nesave minonen te ttovel pe va pe lende ta te molilpe; a e disipulura die pe llene kai anena e minonen.
40019014	Ondaka o Jesus ppenda —Muken e minonen te aven mande ta na achaven len, soke lengi si e charoina e milosoki.
40019015	Ta kana ttoda pe va pe lende, llelotar kotar.
40019016	Ondaka avilo pasa o Jesus iek manus ta puchla le —Kovachi lachea, ¿Savi ezgoda lachi morabi te cherau te avel man o zivoto ostade?
40019017	O Jesus ppenda leke —¿Soke ikkare man lacho? Niko inai lacho samo iek: O Del. A te mangea te de ando zivoto, guruv e zakonura
40019018	O terno puchla le —¿Save zakonura O Jesus ppenda leke —‘Na mundar, na cher kurvaluko, na chor, na ikan bune,
40019019	de liubao che dade ta che da, ta volisar avere sar voli tu tut.
40019020	O terno ppenda leke —Sa gola ezgode ia cherdemlen sar kana sema ternorro. ¿So ios trubul man te cherau?
40019021	O Jesus ppenda leke Te mangea te ave chachimaia orta, lla bichin so si tut ta dele e chorrenge. Gia ka avel tut barvalipe ando miloso. Ondaka aide ta lla pala ma
40019022	Kana o terno asunda gaia orba, llelotar zalbaia, soke saia but barvalo.
40019023	Ondaka o Jesus ppenda pe disipulonenge —Chachimaia ppenau tumenge kai si but trudno iekke barvaleke te del ande charoina e milosoki.
40019024	Pale o duito ppenau tumenge kai mai lesno si iekke devake te nakkel katar e iak iekke suviaki, neko te del iek barvalo ande charoina e Devleki
40019025	Kana e disipulura asunde gaia orba chudisaile ios mai but, ta ppenena —A te si gia, ¿ko ka avel braduime
40019026	O Jesus dikkla pe lende ta ppenda lenge —E manusa nasti cheren gava, a o Del sa sai cherel
40019027	Ondaka o Pedro ppenda leke —Amen muklam sa so saia amen, ta llelam pala tu. ¿So ka avel amen
40019028	O Jesus ppenda lenge —Chachimaia ppenau tumenge, kai kana ka avel o vreme kana sa ka avel nevipe, kana o Chavo e manuseko ka besel po trono barimako, tumen kai llelen pala ma, ka besen pe desudui tronura barimake te chinen e kris pe desudui viche katar o Israel.
40019029	Ta sa gola kai pala ma mukle cher, pplalen, ppiorren, dade o dea, o chaurren o ppuvia, ka len stotina droma mai but, ta i ka len o zivoto ostade.
40019030	A but llene kai akana si mai anglal, ka aven e mai palal; a but llene kai akana si mai palal, ka aven e mai anglal.
40020001	“E charoina e milosoki si sargo iek gazda kai saia le iek baro vostano drakkako kai llelo ttiarinako rano te rodel llenen te radin leke.
40020002	Ta achilo pe orba lenchar te pochinel lenge iek denario ando llive, ta bichalda len te radin ande leke drakka.
40020003	Pale llelo ande inia ttiarinako ta dikkla avere llenen kai sea po maskaral katar o foro bi radoko.
40020004	Ta ppenda lenge: ‘Llan i tumen te radin mange ande murne drakka ta ka pochinau tumenge so avela orta. ‘Ta von llele.
40020005	Pale o gazda llelo ande desudui e ttiarinake ta pale ande trin e lliveseke ta cherda isto goia ezgoda
40020006	Kana saia ande panch e lliveseke irisailo pale ando foro kote kai chidiniaon e llene ta malada kote avere llenen kai ni saia len rado; ta pucha len ‘¿Soke sen tumen kate sorro llive bi radoko?’
40020007	Von ppende leke: ‘Soke niko ni dia amen rado.’ Ondaka o gazda ppenda lenge: ‘Llan i tumen te radin ande mo vostano drakkako.
40020008	“Kana peli e riat, o gazda ppenda gole lleneke kai ttovela e llenen te radin: Ikkar e llenen kai radin ta pochin lenge, mai anglal golenge kai avile mai pasa e riat ta mapalal llik golenge kai avile mai rano.
40020009	Ondaka avile gola kai diea te radin ande panch e lliveseke, ta suako lleno lia e love katar iek llive radoko.
40020010	A kana avile gola kai diea te radin mai rano von mislisaile kai lenge ka pochidol mai but; a suako lleno lia e love katar iek llive radoko.
40020011	Kana lie pe love jolaile e gazdaia.
40020012	Ta ppenena: ‘Gala kai avile pasa e riat radisarde samo iek saiato, a tumen pochinden lenge sargo amenge kai terpisardam o rado ta o kkam sorro llive.
40020013	A o gazda ppenda iekkeke: ‘Amala, me ni cherau chuke ni iek bilachipe. ¿Ni achilam pe orba te pochinau chuke iek llive radoko?
40020014	Goleke le che love ta llatar, me te mangava te dau gale llene kai dia te radil mai pasa e riat isto e love kai diem tut
40020015	¿inai mi volia te cherau so me mangava me lovenchar? ¿O si chuke joli kai sem lacho?’
40020016	“Goleke e llene kai akana si mai palal ka aven mai anglal, a gola llene kai akana si e mai anglal ka aven mai palal.
40020017	Kana o Jesus llala po drom kai inllarel ando Jerusalem, lia pe desuduie disipulonen pe iek rig ta ppenda lenge
40020018	—Gia sar tumen dikken, akana lla ando Jerusalem, kote kai o Chavo e manuseko ka avel dino kai e gazda e poponenge ta kai e kovacha e zakonoke, ta ka chinaven leke o meripe,
40020019	ta ka den le ande va katar gola kai inai judiura te sai maren espurnia letar, ta te maren le e bichoia ta te kafron le po krusto ta pala e trin llive ka ustel katar o meripe.
40020020	Ondaka avili pasa o Jesus e dei katar e chave e Zebedeoke pe chavenchar, dia changa angla le ta mangela vareso letar.
40020021	Vou ppenda lake —¿So mange Voi ppenda leke —Ppen te besen me chaurre ande chi charoina iek pe chi rig e chachi a o gua pe cho estingo
40020022	Ondaka o Jesus ppenda —Tumen ni llanen so mangen ¿Sai pien katar o cherkipe kai si te piau me, ta te kristin tumen e kristomaia kai me sem kristime Von ppende leke —Sai
40020023	Vou ppenda lenge Tumen ka pien gava cherkipe, ta ka len o kristope kai me sem kristime; a te besen pe mi chachi ta pe mo estingo inai ande mo va te dau le, samo golenge kai mo Dad lacharda lenge
40020024	Kana ogola des disipulura asunde goia orba jolaile e duie pplalenchar.
40020025	Ondaka o Jesus ikkarda len, ta ppenda —Tumen llanen kai maskar e llene kai ni pachan ando Del e gazde gazdarin silnomaia pe llene kai zivin ande gola ppuvia ta e bare cheren sogo mangen lenchar.
40020026	A maskar tumende nasti avelpe gia. A ko mangela maskar tumende te cherdol baro, morabi te avel tumaro esluga;
40020027	a kogo mangela te avel mai anglal maskar tumende morabi te avel tumaro esluga;
40020028	sargo o Chavo e manuseko kai ni avile esluge te radin leke, vou avilo te radil lenge ta te del po zivoto, ta pe zivotoia te pochinel amen
40020029	Kana von likiste katar o Jeriko, llala pala le iek baro sueto.
40020030	A dui korre kai besena pasa o drom, kana asunde kai o Jesus nakkela urkisarde, ta ppenena —¡Gazda, te avel chuke zalba amendar Chavo e Davideko
40020031	A e llene dena pe lende te sai achen, a von ios urkina ta ppenena —¡Gazda, Chavo Davideko te avel chuke zao amendar
40020032	Ondaka o Jesus achilo, ikkarda len ta ppenda lenge —¿So mangen te cherau tumenge
40020033	Von ppende leke —Gazda cher amare akka te dikken
40020034	Ondaka o Jesus sar avila leke zalba lendar, dodisarda lenge akka, ta isto kote e korre dikkle ta llele pala le.
40021001	Kana avile pasa o Jerusalem llele ande Betfage kai o burdo e Maslinkengo, o Jesus bichalda duie disipulonen,
40021002	ta ppenda lenge —Llan ando forichi kai si angla tumende ta oma ka malaven iek magarcha ppangli ta iek magarchichi laia. Mukliaren la ta anen len mande;
40021003	a vareko te ppenela tumenge vareso, ppenen leke kai e gazda trubun le ta oma vou ka iril len
40021004	Sa gala ezgode nakkle te sai cherdol so ppendaia o porauko
40021005	“Ppenen e chaurrenge katar o Sion: ‘Dikken tumaro Charo, ni avel tumende barimaia avel besindo pe iek magarcho, pe iek magarchichi.’
40021006	Ondaka e disipulura llele ta cherde sar ppendaia lenge o Jesus te cheren.
40021007	Ande e magarcha ta lake minone ta ttode upral pe lende pe gertacha ta o Jesus beslo upral.
40021008	But llene sea kote ta inzarena pe gertacha po drom; a aver chinena krangura katar e kasta ta inzarena len po drom.
40021009	Ta o sueto kai llala anglal katar o Jesus ta i o sueto kai llala palal urkina ta ppenena —¡Hosana Chavo e Davideko! ¡Blagosime gua kai avel ando anau e Devleko! ¡Hosana upre ando miloso
40021010	Kana o Jesus dia ando Jerusalem sa o foro jolailo ta ppenena —¿Ko si gava
40021011	A o sueto ppenela —Gava si o Jesus, o porauko katar o Nazaret katar e Galilea
40021012	O Jesus dia andre ando cher e Devleko ta tradia avri sa golen kai chinena ta bichinena ta dia tele moia e stalia golenge kai pparruvena e love e suetoke, ta i e estoliche golenge kai bichinena e gulubura,
40021013	ta ppenda lenge —Ando Pisipe ppenel gia: ‘Mo cher ka ikkardol cher molimako,’ a tumen cherden letar iek ttan kai gurudon e chorane
40021014	Avile pasa o Jesus ando cher e Devleko korre ta i bange ta vou sastarda len.
40021015	A e mai preche popura ta i e kovacha e zakonoke jolaile kana dikkle e bare ezgode kai cherela ta sar blagosina le e ternorre ando cher e Devleko ta sar ppenena “¡Hosana e Chaveke katar o David! .
40021016	Ta ppende e Jesuseke —¿Asune so ppenen gala O Jesus ppenda lenge Ea ¿a tumen nikada ni chitisarden?: ‘Katar o mui e ternorrengo ta katar o mui e minonengo kai pien chuchi, tu ttodan o blagosipe
40021017	Ta kana o Jesus mukla len, llelo avri katar o foro ande Betania, ta kote nakkla e riat.
40021018	Ttiarinako kana irisailo ando foro, bokkailo.
40021019	Ta kana dikkla iek kas simochinengo pasa o drom, avilo pasa le ta dikkla kai ni saia niso po kas samo patrina; ondaka ppenda e kasteke —¡Te na barion nikada pe tute septelie
40021020	Kana e disipulura dikkle gaia ezgoda, chudisaile ta ppenena —¿Sar sukilo o kas isto kote
40021021	Ondaka o Jesus ppenda lenge —Chachimaia ppenau tumenge kai te avela tumen pachape ta te na avela tumen o mislo kai nasti cherdol, ni ka cheren samo gava katar o kas simochinengo, soke ka ppenen gale burdoke: ‘Le tut ta chude tut ande mora’ ta gia ka avelpe.
40021022	Ta sa so mangena ando molipe pachamaia, ka len le
40021023	Mapalal katar gala ezgode o Jesus dia ando cher e Devleko. Ta kana vou sikavela e llenen, e mai preche popura ta e ppure katar o foro avile pasa le ta puchle le —¿Save gazdarimaia chere gala ezgode? ¿Ta ko dia tut gava gazdaripe
40021024	O Jesus ppenda lenge —I me ka puchau tumen iek ezgoda: a te ppenena so si, i me ka ppenau tumenge ko dia man o gazdaripe te cherau gala ezgode.
40021025	¿Ko bichalda e Juane te kristil, o Del, o e manusa Von ttode te janpe maskar pete, ta ppenena “Te ppendam, katar o del, ka ppenel amenge: ‘¿A soke ni pachaien le?
40021026	A nasti ppena kai bichalde le e manusa, soke si amenge dar katar o foro, soke sa pachan kai o Juan saia iek porauko.
40021027	Goleke von ppende e Jesuseke —Ni llana Ondaka vou ppenda lenge —Ni me ni ka ppenau tumenge save gazdarimaia cherau gala ezgode
40021028	O Jesus puchla len —¿So mislin tumen katar gaia paramichi? iek manus saia le dui chaurre ta avilo pasa iek ta ppenda leke: ‘Chaurrea lla allive te radi ande mo vostano drakkako.’
40021029	Vou ppenda: ‘¡Ni kamam!‘ A mai angle keime llelo.
40021030	Ta kana avilo o dad kai o gua chaurro ppenda leke isto gola alava, a o chaurro ppenda leke: ‘Ea, gazda, ka llau.‘ A ni llelo.
40021031	¿Savo chaurro katar e dui cherda e volia pe dadeki Von ppende —O purvo O Jesus ppenda lenge —Chachimaia ppenau tumenge kai e publikanura ta i e kurvichke llan mai anglal tumendar ande charoina e Devleki.
40021032	Soke avilo tumende o Juan po drom chachimako ta ni pachaien le; a e publikanura ta e kurvichke pachaie le. A tumen i kana dikklen sa gala ezgode ni keisailen te sai pachan le
40021033	“Asunen aver paramichi: saia iek manus kai saia dad katar iek familia kai ttoda te barion drakka ande iek vostano, ta ppangla o vostano truial ta lacharda iek ttan te cherel mol ta vazdia iek cher ta mukla gua vostano drakkako kai iek manus te cheren buchi ta llelotar dur
40021034	Kana avilo o vreme katar e septelie bichalda pe eslugen te sai lel so perelale katar gola drakka.
40021035	A e llene kai radina ande gua vostano drakkako lie gole eslugen, iekke marde, avere mundarde ta avere chalade le e barrenchar.
40021036	Bichalda pale avere eslugen, mai but neko o gola; ta cherde isto gia sar cherde ogolenchar
40021037	“Pala sa gala ezgode bichalda pe chaurre, ta ppenda: ‘Chachimaia ka den liubao me chaurre.’
40021038	A e llene kai radina ando vostano drakkako kana dikkle leke chaurre, ppende maskar pete: ‘Gava si o lleno kai ka achel leke sa e love leke dadeke; aide, mundara le ta la sa leke love.’
40021039	Ta istarde le, chudie le avri katar o vostano drakkako ta mundarde le.
40021040	“Kana ka avel o gazda katar gua vostano drakkako, ¿So ka cherel gole eslugenge?”
40021041	Von ppende leke —E bilachen ka zatril bi zalbako, ta po vostano drakkako ka del le kai aver llene kai radin te sai den le ando vreme so perel le
40021042	Ondaka o Jesus puchla len —¿Nikada ni chitisarden so ppenel o Pisipe? ‘O barr kai ni ttode leke sama e llene kai vazden chera cherdilo o barr mai preche. Gava cherda o Del, ta amen chudi amen.’
40021043	Goleke me ppenau tumenge kai e charoina e Devleki ka avel ikandi tumendar ta ka avel dini e llenenge kai ka den septelie.
40021044	Ko perela pe gava barr ka achel sa pe kotora, ta o barr te perela pe vareka, ka cherel le prajo
40021045	Kana asunde leki paramichi e mai preche popura ta e fariseura acharde kai dela orba lendar.
40021046	A kana mangle te ppanden le, daraile katar o foro soke o sueto pachala kai o Jesus saia porauko.
40022001	O Jesus pale dia lenge orba paramichenchar ta ppenela
40022002	“E charoina e milosoki si sargo iek charo kai cherda iek baro biau pe chaurreke.
40022003	Ta bichalda pe eslugen te ikkaren e llenen po biau, a von ni kamle te aven.
40022004	Pale bichalda avere eslugen ta ppenda lenge: ‘Ppenen e llenenge kai si ikkarde po biau kai e sinia si ttodi. Bichaldem ta mundarde me guruven ta i me zivirinien ta sa cherdo si; aven po biau.’
40022005	A von ni ttode leke sama. Iek lendar llelotar te radil e ppuv, aver llelotar te radil ande aver buchi;
40022006	ta aver, lie e eslugen marde len ta mundarde len
40022007	Kana o charo asunda gala ezgode, jolailo, ta bichalda pe boñikonen, ta mundarda gole bilache llenen ta ppabarda lengo foro.
40022008	Ondaka ppenda pe eslugenge: ‘E sinia si ttodi, a e gostura ni sea lache.
40022009	Llan pe droma ta ikkaren po biau saurren.’
40022010	Ondaka e esluge llele pe droma ta chidie sa golen kai malade, lachen ta i bilachen, ta o biau pperdilo gostura
40022011	Kana o charo dia te dikkel e llenen kai avile, dikkla iekke manuse kai ni saia furiado e biaveke,
40022012	ta ppenda leke: Amala ¿Sar dian kate bi te ave furiado e biaveke? A gua lleno ni ppenda niso.
40022013	Ondaka o charo ppenda e eslugenge: ‘Ppanden leke porrne ta i leke va ta chuden le avri ando truñariko, kote kai ka avel o roipe ta e bari dar.’
40022014	Soke but llene si ikkarde, a cherricha esvirime.
40022015	Ondaka lleletar e fariseura ta puchena sar ka cheren te istaren e Jesuse pe varesavo alau te dosaren le.
40022016	Ta bichalde leke pire disipulonen ta lenchar llele i e erodianura te ppenen leke Kovachi, llana kai san chacho ta kai sikave chachimaia o drom e Devleko, ta ni dara katar e llene kai asunen, ta ni ppene lenge alava te perel lenge drago.
40022017	Ppen amenge akana, so misli: ¿Ppen amenge si orta te pochina e love kai mangel o Sesar o iok
40022018	A o Jesus, sar pinllerela lengo kojaipe, ppenda lenge —¿Soke zumaven man?
40022019	Sikaven mange o tolari kai morabi te den kai o Sesar Von sikade leke iek denario.
40022020	Ondaka vou puchla len —¿Kako mui ta kako anau si pisime po tolari
40022021	Von ppende —E Sesareko A o Jesus ppenda lenge —Den e Sesare so si e Sesareko, a den e Devle so si e Devleko
40022022	Kana asunde gaia orba chudisaile, ta lleletar.
40022023	Isto gua llive, nesave saduseura llele te dikken e Jesuse. E saduseura ppenen kai ni ka usten e mule; goleke puchle le
40022024	—Kovachi, o Moises ppenda: Vareko te na avelale chaurre ta te merela, leko pplal morabi te zinilpe leke romiaia te sai del chaurre pe pplale kai mulo.
40022025	Kate maskar amende sea efta pplal: O purvo zinisailo ta ni avila le minone ta mulo. Sar ni saia le minone lia la leko pplal.
40022026	A i gua pplal mulo, mapalal o trito pplal, ta gia llik kai efta pplal.
40022027	Pala sa gala ezgode muli i e romi.
40022028	Kana ka usten katar o meripe ¿Kaki romi ka avel katar e efta pplal
40022029	O Jesus ppenda lenge —Tumen ni llanen, soke ni pinllarden o Pisipe ta ni e Devleki zor.
40022030	Soke kana e mule ka usten, e murusa ta e diskinie ni ka zininpe, soke ka aven sargo e suechura kai si ando miloso.
40022031	A katar e orba kai e mule ka usten, ¿tumen ni chitisarden kai isto o Del ppenda:
40022032	‘Me sem o Del katar o Abraam, katar o Isaak ta i katar o Jakob?’ ¡Ta vou inai Del e mulengo, vou si Del e llundengo
40022033	Kana e llene asunde gaia orba, chudisaile pala so sikavela o Jesus.
40022034	E fariseura chidinaile kana asunde kai o Jesus cherdaia te achen e saduseura,
40022035	ta iek kai saia kovachi katar o zakono puchla le te sai zumavel le
40022036	—Kovachi ¿Savi si e orba e mai bari ando zakono
40022037	O Jesus ppenda leke —‘Volisar che Devle sa che liea, sa che zivotoia ta sa che misloia.’
40022038	Gaia si e mai bari orba ta o purvo ando zakono.
40022039	Ta o duito si sargo o purvo, ppenel gia: ‘Volisar avere sar voli tu tut.’
40022040	Ande gala dui orbe si sa o zakono ta i e poraukura
40022041	Kana e fariseura sea chidine,
40022042	o Jesus puchla len —¿A so mislin tumen katar o Mesias? ¿Katar savi vicha avel Von ppende leke —Katar e vicha e Davideki
40022043	Ondaka o Jesus ppenda lenge —¿A sar o David ando Duo ikkarda le Gazda? Soke o David ppenda:
40022044	‘O Gazda ppenda me Gazdake: Bes pe mi rig e chachi, llik kana me ka ttovau che dusmanonen telal tala che porrne.‘
40022045	¿A sar sai avel o Mesias katar e vicha e Davideki kana isto o David ikkarel le Gazda
40022046	Niko nasti dela le anglal, ta katar gua llive angle niko ni tromala te puchel le niso.
40023001	Ondaka o Jesus dia orba e suetoke ta i pe disipulonenge, ta ppenda
40023002	“E kovacha e zakonoke ta e fariseura lengo rado si te sikaven so ppenel o zakono katar o Moises.
40023003	Goleke, kanden len ta cheren sa so von ka ppenen tumenge; a na cheren so von cheren, soke ppenen a ni cheren.
40023004	Ppanden baro pparipe kai niko nasti inllarel ta ttovenle pe llenenge dume a von ni kamen ni iekke naiea te miskonle
40023005	Sa gala ezgode von cheren te sai dikken pe lende e llene. Lenge si drago te inllaren pe po chikat ta pe pe va kotora katar o Pisipe, ta te ttoven pe pete gertacha kai si len baro kañieri.
40023006	Mangen te besen pe sinia pe mai lache estoliche ta ando cher e Devleko drago lenge te besen pe mai lache estoliche,
40023007	ta drago lenge te blagosil len o sueto ta e llene te ppenen lenge kovachi, kovachi
40023008	“A tumen na roden e llene te ikkaren tumen kovachi, soke sa tumen sen pplal ta si tumen samo iek Kovachi.
40023009	Ta na ikkaren nika dade pe ppuv, soke si tumen samo iek Dad: kai si ando miloso.
40023010	Na roden te ikkaren tumen gazda, soke o Kristo si tumaro Gazda.
40023011	O mai baro tumendar morabi te avel tumaro esluga.
40023012	Soke gua kai bariavel vou pe, ka achel ando lallao; a o lleno kai cherelpe minono, ka avel bariardo
40023013	“¡Tesko tumenge, kovacha e zakonoke ta tumen e fariseura, manus kojamne!, kai ppanden o udar e Devleko e llenenge te na den. Ta isto tumen ni den andre ta ni muken te den andre golen kai len te den.
40023014	¡Tesko tumenge, kovacha e zakonoke ta tumen fariseura, manus kojamne! Soke len e chera katar e ppivlia, ta te na achardol cheren baro molipe; goleke pala gua ka aven mai dosale pe kris
40023015	“¡Tesko tumenge kovacha e zakonoke ta tumen fariseura, manus kojamne! Soke llan pe ppuv ta i pe mora te sai len llenen te llan pala tumende, ta kana len iekke llene, cheren le dui droma mai bilacho te llal ando tufano.
40023016	“¡Tesko tumenge kovacha korre! soke ppenen: Vareko te jal sovel po cher e Devleko, inai niso; a vareko te jala sovel po sunakai katar o cher e Devleko, ondaka kote mol leke e sovel
40023017	¡Dilalen korralen!, ¿So si mai baro, o sunakai o o cher e Devleko kai cherel te avel santo o sunakai?
40023018	Ta tumen ppenen: Vareko te jala sovel po ttan e kurbanoko, inai niso; a vareko te jala sovel po kurbano, ondaka kote mol leke e sovel
40023019	¡Korralen! ¿So si mai baro, o kurbano, o o ttan e kurbanoko kai cherel te avel santo o kurbano?
40023020	Ko jala sovel po ttan e kurbanoko, jal sovel po kurbano ta pe sa so si kote;
40023021	a ko jala sovel po cher e Devleko ni jal sovel samo po cher e Devleko, i po Del jal sovel, kai zivil kote;
40023022	a ko jala sovel po miloso, jal sovel i po trono e Devleko ta i po Del kai besel po trono
40023023	“¡Tesko tumenge, kovacha e zakonoke ta tumen fariseura, manus kojamne! kai ikanen e Devleke e desengo katar e menta, eneldo ta i o komino, a ni ttoven sama katar o sikadipe mai baro katar o zakono kai si o chachipe, e zalba, o pachape. Gava si te cheren, ta te na muken te cheren i ogola ezgode
40023024	¡Tumen kovacha korre kai chiston e mol katar e makkorra a nakkaven e deva!
40023025	“¡Tesko tumenge, kovacha e zakonoke ta tumen fariseura, manus kojamne!, kai jalaven avrial o taso ta o charo, a andral sen pperde choripe ta bilachipe
40023026	¡Fariseo korro: Mai anglal jalau o taso andral ta i o charo te sai achel jalado i avrial!
40023027	“¡Tesko tumenge, kovacha e zakonoke ta tumen fariseura, manus kojamne!, kai sen sargo limoria parniarde, kai si sukar avrial a andral si pperde kokala mulenge ta pperde llubri.
40023028	Gia sen tumen: avrial sikadon lache angla e manusa, a andral sen pperde kojaipe ta bilachipe
40023029	“¡Tesko tumenge, kovacha e zakonoke ta tumen fariseura, manus kojamne!, kai cheren e limoria e poraukonenge ta lacharen e limoria katar e llene kai sea chache manus.
40023030	A tumen ppenen: “Te zivisardama ande llivesa amare dadenge, ni pomozisardama te mundaren e porauken.”
40023031	Gale ezgodenchar isto tumen ppenen kai sen chave katar gola kai mundarde e porauken.
40023032	¡Gotovin so ttodepe te cheren tumare dada
40023033	“¡Sapalen, vicha sapengi!, ¿Sar ka nasen katar e dos e tufanoki?
40023034	Goleke, me bichalau tumenge poraukura, manusa bizai ta i kovacha e zakonoke; a tumen ka mundaren nesave llene lendar ta i ka kruston len, a averen ka maren ande kkanllira e judionenge ta ka llan pala lende te roden len foro forote.
40023035	Gia ka perel pe tumende sa o rat chacho kai chordilo pe ppuv, katar o rat e Abeleko llik kai o rat katar o Zakarias chaurro katar o Berekias kai tumen mundarden maskar o cher e Devleko ta o ttan e kurbanoko.
40023036	Chachimaia ppenau tumenge kai sa gala ezgode ka aven pe gaia vicha.
40023037	“¡Jerusalem Jerusalem, kai mundare e porauken chalave e barrenchar e llenen kai o Del bichalel chuke! ¡Pe gachin droma manglem te chidau che chaurren gia sar e kkañi chidel pe pilichonen telal tala pe pakka, a tu ni kamlan!
40023038	Tumaro cher ka achel pusto,
40023039	ta ppenau tumenge kai katar angle ni ka dikken man pale lligo ni ka ppenen tumen: ‘¡Blagosime gua kai avel ando anau e Devleko!’ ”
40024001	O Jesus likisto katar o cher e Devleko ta kana llalatar, avile pasa le e disipulura te sikaven leke o cher e Devleko.
40024002	Vou ppenda lenge —¿Dikken sa gava? Chachimaia ppenau tumenge kai ni ka achel kate barr po barr kai ni ka avel peradino
40024003	Mapalal lleletar po burdo e Maslinkengo. O Jesus beslo ta e disipulura avile pasa le ta puchle le —Ppen amenge, ¿kana ka aven gala ezgode ta save ezgode ka sikaven kai tu ka ave ta kai si o son e suetoko
40024004	O Jesus ppenda lenge —Dikken te na kojavel tumen niko.
40024005	Soke ka aven but llene kai ka ppenen kai sem me. Ta ka ppenen: ‘Me sem o Mesias’ ta ka kojaven bute llenen.
40024006	Tumen ka asunen kai marenpe e ppuvia pe suako rig; te na daran, soke gia trubul te nakken sa gala ezgode, a ni ios inai o son.
40024007	Soke iek charoina ka marelpe averiaia ta iek ppuv ka marelpe avere ppuviaia; ta ka avel bok ta e ppuv ka dermolpe pe but ttana.
40024008	A sa gala ezgode si samo e purve dukka e suetoke
40024009	“Ondaka ka den tumen kai o sueto ta ka avel tumenchar bilacho, ta ka mundaren tumen ta sa o sueto ka murzin pe tumende pala mo anau.
40024010	Ondaka but llene ka peren, ta ka pukkaven iek avere, ta ka murzin iek pe aver.
40024011	Ta but poraukura kojamne ka aven ta ka kojaven bute llenen
40024012	ka avel pe gachin bilachipe, kai but llene ka jasaren o volipe.
40024013	A ko llala llik kai o son ta ni achela, ka avel braduime.
40024014	Ta gaia lachi viasta ka avel inllardi ande sa e ppuvia te dikkel o sueto; ta ondaka ka avel o son
40024015	“O porauko Daniel pisisarda cheres o baro bilachipe kai ka cheren po ttan kai delpe o kurbano; ko chitil te acharel:
40024016	ondaka gola kai si ande Judea, te nasen pe burdura;
40024017	a ko si upral po cher, te na fuliel te ikanel niso;
40024018	a ko si ande umalia, te na irilpe te lel pe patave
40024019	¡A tesko katar e diskinie kai ka aven kkamne ta kai bariaven minonen!
40024020	Mangen tumen e Devletar te na nasen ando viend o ando llive sabado;
40024021	soke ka avel iek duk gia bari sar kai nikada ni saia pe gaia ppuv sar kai si cherdi
40024022	A o Del te na chikniavela gola llivesa, niko ni avela braduime; a vou ka chikniavel len pala gola kai vou esvirisarda volimaia.
40024023	“A vareko te ppenela tumenge: ‘Dikken, kate si o Mesias’, o ‘Dikken incha si’, na pachan le
40024024	Soke ka aven kojamne mesias ta kojamne poraukura; ta ka cheren bare ezgode te sai kojaven te avelape i e llenen kai isto o Del esvirisarda.
40024025	Me ppendem tumenge gala alava mai anglal te nakken.
40024026	Goleke, te ppenena tumenge: ‘Dikken kate si gurudino’, na pachan le.
40024027	Soke gia sar dikkol iek esterlicha kai klichil katar o oriente llik kai o oksidente, isto gia ka avelpe kana ka irilpe o Chavo e Devleko.
40024028	Kote kai avela e esnaga muli ka chidiniaon e garvanura
40024029	“Samo ka nakken gola llivesa dukkake, o kkam ka cherdol truñariko, o chon ni ka klichil, e cheraia ka peren katar o miloso ta e zor e milosoki ka izdral.
40024030	Ondaka ka dikkol ando miloso sar ka avel o Chavo e manuseko, ta sa e ppuvia ka roven daratar ta ka dikken sar ka avel o Chavo e manuseko pe oblakura e milosoke zoriaia ta barimaia.
40024031	Ta vou ka bichalel pe suechonen iekke bare taturugaia te chiden e llenen kai esvirisarda katar e star riga e ppuviake katar iek rig e milosoki llik kai o goia rig
40024032	“Sikon katar o kas e simochinengo: Kana leke krangura si kovle, ta zelenil ta liken e patra, tumen llanen kai o milai si pase.
40024033	Isto gia, kana tumen ka dikken sa gala ezgode, ka llanen kai o Chavo e Devleko si po udar.
40024034	Chachimaia ppenau tumenge kai sa gala ezgode ka avenpe bi te nakkel gaia vicha.
40024035	O miloso ta e ppuv ni ka aven ios, a me alava si te cherdon.
40024036	“A cheres o llive ta o saiato, niko ni llanel le, ni e suechura e milosoke, ni o Chavo. Samo mo Dad llanel le
40024037	“Gia sar saia ande llivesa e Noeeke, isto gia si te avelpe kana ka irilpe o Chavo e manuseko.
40024038	Ande gua vreme mai anglal te perel o baro bursin, ta llik kai o llive kana o Noe dia ande bari llimia, o sueto jala ta piela ta zininape.
40024039	Ta o llive kana von ni mislinape, avilo o baro bursin ta inllarda peke saurren. Isto gia ka avel pe kana ka avel o Chavo e manuseko.
40024040	Ande gua vreme dui llene kai ka aven ande umalia: iek ka avel inllardo a o gua ka avel muklo.
40024041	Katar dui diskinie kai moren e simiche, iek ka avel inllardi a o goia ka avel mukli
40024042	“Achen llungade, soke ni llanen savo llive ka avel tumaro Gazda.
40024043	A sikon gaia ezgoda, o gazda iekke chereko te llanela ande savo saiato e rachako ka avel o chor, achela llungado ta ni mukela nika te del ande leko cher te lel peke leke ezgode.
40024044	Goleke i tumen morabi te aven lacharde, soke o Chavo e manuseko ka avel ando saiato kai tumen ni llanen
40024045	“¿Ko si o esluga chacho ta bizai, kai leko gazda mukel lete e llenen katar po cher, te sai den len te jan orta po vreme?
40024046	Blagosime o esluga kai kana avel leko gazda malavel le kai cherel po rado.
40024047	Chachimaia ppenau tumenge kai o gazda ka ttovel tala leko va sa so si le
40024048	A o gua esluga te mislilape kai leko gazda ni ka avel oma,
40024049	ta te ttovelape te avel bilacho ogole eslugenchar, ta chidiniaola e matarnenchar te jal ta te piel,
40024050	ondaka ka avel leko gazda o llive kana vou ni mislilape ta o saiato kai vou ni llanel,
40024051	ka dukkavel le, ta ka ttovel le e manusenchar kojamne; kote ka avel o roipe ta e bari dar.”
40025001	“Ondaka e charoina e milosoki ka avel sargo des chea kai avile te maladon e llenea kai saia te zinilpe.
40025002	Panch sea bizai a panch sea dile.
40025003	E dile inllarde pe lampare a ni inllarde o zeitino;
40025004	a e bizai inllarde zeitino te pperen pale pe lampare.
40025005	A sar o lleno kai saia te zinilpe lenchar ni avela, lia len e lindri ta saurre ttodepe te soven.
40025006	Pasa e desudui e rachake, asundilo iek urkipe: ‘¡Avel o lleno kai si te zinilpe! ¡Aven te maladon lea!’
40025007	Sa e chea ustile ta ttode te lacharen pe lampare
40025008	Ondaka e panch dile ppende e panlle bizaienge: ‘Den amen cherricha katar tumaro zeitino soke amare lampare meren.’
40025009	A e bizai ppende: ‘Nasti, soke gia ni amenge ta ni tumenge ni ka resel. Llan kote kai bichinen, ta chinen isto tumenge.’
40025010	A e panch chea kana llele te chinen zeitino, avilo o lleno kai saia te zinilpe, a e bizai die lea po biau ta ppanglilo o udar
40025011	Mapalal avile ogola chea, ta ppenena: ‘¡Gazda, Gazda, putar amenge!’
40025012	A vou ppenda lenge: ‘Me ni pinllarau tumen.’
40025013	“Goleke achen llungade, soke ni llanen o llive ta ni o saiato kana o Chavo e manuseko ka avel
40025014	“E charoina e Devleki si sargo iek manus kai kana llelotar ande aver ppuvia, ikkarda pe eslugen ta ppenda lenge te arakken leke love.
40025015	Iekke dia panch milie tolaria, avere dui milie a o gole miliaki; dia suakone llene prema so sai cherena, ta mapalal llelotar ande aver ppuvia
40025016	O esluga kai lia panch milie tolaria, radisarda e lovenchar ta cherda faidava aver panch milie.
40025017	Isto gia o gua kai lia dui milie, cherda faidava aver dui milie.
40025018	A gua kai lia miliaki, guruda e love ande ppuv.
40025019	“Pala but vreme avilo o gazda katar gola esluge, ta ttodape te llinel lenchar pi faidava
40025020	Mai anglal avilo gua kai liaia panch milie tolaria, ta dia kai po gazda aver panch milie, ta ppenda leke: ‘Gazda, tu dian man panch milie tolaria, etalen kate aver panch milie kai cherdem faidava.’
40025021	O gazda ppenda leke: ‘Sukar, tu san iek esluga lacho ta chachuno; ta soke sana chacho pe cherricha ka ttovau tut pe mai but. Nak ta veselisao manchar.’
40025022	Pala gua avilo o esluga kai liaia dui milie tolaria, ta ppenda: ‘Gazda tu diam man dui milie etalen kate e dui milie kai cherdem faidava.’
40025023	O gazda ppenda leke: ‘Sukar, tu san iek esluga lacho ta i chachuno; ta soke sana chacho pe cherricha, ka ttovau tu pe mai but. Nak ta veselisao manchar.
40025024	“A kana avilo o esluga kai liaia miliaki, ppenda pe eslugake: ‘Gazda, me llanava kai tu san iek lleno zuralo, kai le septelie kote kai ni chudian simiche ta kai le kote kai ni rispisardan,
40025025	goleke saia mange dar, ta llelem ta gurudem che love ande ppuv. Ta etalo kate so si chiro.
40025026	O gazda ppenda leke: ‘Tu san iek esluga bilacho ta leno; tu llanea kai me lau septelie kote kai ni chudiem simiche ta kai lau kote kai ni rispisardem,
40025027	goleke tu saia te inllare me love ando banko, ta me kana irisailema, diea mande me love ta i mi faidava.
40025028	Ta ppenda e llenenge kai sea kote: ‘Len letar e milia tolaria, ta denlen goleke kai si le des milie.
40025029	Soke ko si le, ka avel leke dino mai but ta ka avel le ios mai but; a gole kai inai le i so si le ka avel letar ikando.
40025030	Ta gale esluga bilacho, chuden le avri, ando truñariko kote kai ka avel o roipe ta e bari dar.
40025031	“Kana o Chavo e manuseko ka avel maskaral katar o villelo ta sa leke suechura, ka besel pe po trono barimako.
40025032	E manusa katar sa e ppuvia ka chidiniaon angla le, ta vou ka fulavel iek avere, sargo o chobano kai fulavel e bakren katar e busne.
40025033	Ka ttovel e bakren pe pi rig e chachi a e busnen pe po stingo
40025034	Ta o charo ka ppenel golenge kai si pe leki rig e chachi: ‘Aven tumen kai sen blagosime me Dadetar; len e charoina kai si cherdi tumenge sar kana o Del cherda e sueto.
40025035	Soke sema bokkalo, ta tumen dien man te jau; sema trusalo, ta tumen dien man te piau; sema sargo iek lleno kai inai le kai te sovel, ta tumen dien man kai te sovau.
40025036	Ni saia man patave, ta tumen dien len mange; sema nasualo, ta tumen avilen mande; sema ande rubie, ta tumen avilen te dikken man.
40025037	Ondaka e llene chache ka puchen le: ‘Gazda, ¿Kana dikklam tut bokkalo, ta diam tut te ja? ¿A kana dikklam tut trusalo, ta diam tut te pie?
40025038	¿A kana dikklam tut kai tut ni saia kai te sove, ta diam tut kai te sove, o kai ni saia tut patave, ta diam len chuke?
40025039	¿A kana dikklam tut nasualo o ande rubie, ta llelam te dikka tut?’
40025040	O charo ka ppenen lenge: ‘Chachimaia ppenau tumenge kai sogo cherden pala iek katar me pplal ka si mai prosto, isto mange cherden le.
40025041	“Ondaka o charo ka ppenel golenge kai si pe leko stingo: ‘Llantar mandar tumen proketime; llantar ando tufano ostade cherdo e llavoloke ta i leke suechonenge.
40025042	Soke sema bokkalo, ta tumen ni diem man te jau; sema trusalo, ta tumen ni dien man te piau;
40025043	ni saia man kai te sovau, ta tumen ni dien man kai te sovau. Ni saia man patave, ta tumen ni dien len mange; sema nasualo, ta ande rubie, ta tumen ni avilen mande.’
40025044	Ondaka von ka puchen le: ‘Gazda, ¿Kana dikklam tut bokkalo, trusalo, bi patavengo, nasualo, ande rubie, ta ni pomozisardam tut?’
40025045	O charo ka ppenel lenge: ‘Chachimaia ppenau tumenge kai sa e ezgode kai ni cherden pala iek katar gala llene mai proste, ni mange ni cherden le.’
40025046	Gala ka llan kai e duk ostade, a e chache ka llan kai o zivoto ostade.”
40026001	Kana o Jesus dia sa gala orbe, ppenda pe disipulonenge
40026002	—Gia sar tumen llanen, katar dui llive ios ka avel e Paskua, ta o Chavo e manuseko ka inllaren le te kruston le
40026003	Ondaka e mai preche popura chidinaile ando cher e Kaifaseko, o mai baro popo,
40026004	ta achile pe orba te ppanden e Jesuse kojaimaia, ta te mundaren le.
40026005	Ta ppenena —Na pe Paskua te na joliaol o foro
40026006	O Jesus saia ande Betania, ando cher e Simonoko, kai ikkarena le o leproso;
40026007	ta avili iek diskinia kai inllarela iek taso alabastrako pperdo meriso kai saia but kuch. Kana o Jesus saia po stali, voi ttoda o meriso upral pe leko soro.
40026008	E disipulura, kana dikkle jolaile ta ttodepe te ppenen —¿Soke chuden o meriso?
40026009	Gava meriso sai bichindeale pe but love, te pomozilpe gole lovenchar e llenen kai si chorre
40026010	O Jesus asunda, ta ppenda lenge —¿Soke cheren gia gale diskiniaia? Voi cherda manchar iek lachi ezgoda.
40026011	Soke e chorre ka aven suako llive tumenchar, a me ni ka avau suako llive tumenchar.
40026012	So cherda gaia diskinia, kana chudia pe ma gava meriso, gua si kai voi lacharel man e merimake.
40026013	Chachimaia ppenau tumenge kai ande varesavi ppuv kana ka ppenen gaia lachi viasta, ka den orba i katar so cherda gaia diskinia, ta gia ka denpe golli latar
40026014	Iek katar e desudui disipulura, kai ikkardola Judas Iskariote, llelo te dikkel e mai preche poponen.
40026015	Ta ppenda lenge —¿Pe gachin mangen te den man, ta me ka dau tumen e Jesuse Von ppende leke pe gachin ka den le: Tranda tolaria rupune.
40026016	Ta kotar angle vou rodela te sai ppandel e Jesuse.
40026017	O purvo llive katar e eslava kana jalpe o marrno kai inai le levadura, e disipulura avile pasa o Jesus ta puchle le —¿Kai mange te lachara e sinia katar e Paskua
40026018	Vou ppenda lenge —Llan ando foro, kai iek lleno ta ppenen leke: ‘O Kovachi ppenel: Mo vreme si pase, ta llau kai cho cher te nakkau e Paskua me disipulonenchar.
40026019	E disipulura cherde gia sar o Jesus ppenda lenge, ta lacharde e sinia katar e Paskua.
40026020	Kana peli e riat, o Jesus saia pe sinia pe desuduie disipulonenchar.
40026021	Ta kana von jana, ppenda lenge —Chachimaia ppenau tumenge iek tumendar ka bichinel man
40026022	Von tristosaile but, ta ttode te puchen le —Gazda ¿Sem me
40026023	O Jesus ppenda lenge —Gua kai chingarel o marrno isto ande gua charo kai me chingarau, gua ka bichinel man.
40026024	O Chavo e manuseko morabi te llal po drom kai ppenel o Pisipe; a tesko goleke kai bichinel le. Mai sukar avilaia leke te na biandiloia
40026025	Ondaka o Judas gua kai mangela te bichinel le, puchla le —Gazda, ¿Sai avelpe kai sem me —O Jesus ppenda Tu ppendanle gua ppenda leke o Jesus.
40026026	Kana jana, o Jesus lia o marrno ta dia fala e Devle, ppagla le ta diale kai e disipulura, ta ppenda —Jan; gaia si mi esnaga
40026027	Mapalal lia iek taso, dia fala e Devle, diale lende ta ppenda Pien saurre katar gava taso,
40026028	gava si mo rat katar o nevo alau, kai chordol pala but llene te sai aven prostime katar o bilachipe.
40026029	A ppenau tumenge kai ni ka piau ios katar gaia septelia drakkaki lligo ni ka avel o llive kana ka piau tumenchar e nevi mol ande charoina me Dadeki
40026030	Kana von llilabie e salmura, lleletar kai o burdo e Maslinkengo,
40026031	Ondaka o Jesus ppenda lenge —Sa tumen ka jasaren o pachape ande ma gaia riat. Soke gia si pisime: ‘Ka mundarau e chobano ta e bakre ka aven rispime.’
40026032	A kana me ka ustau katar o meripe, ka llau ande Galilea mai oma tumendar
40026033	O Pedro ppenda leke —A sa te jasarena o pachape ande tute, me ni ka jasaraule
40026034	O Jesus ppenda leke —Chachimaia ppenau chuke kai isto gaia riat mai anglal te basel o basno ka ppene trin droma kai ni pinllare man
40026035	O Pedro ppenda —I te merava tuia, ni ka ppenau kai ni pinllarau tut Ta sa e disipulura ppenena isto gia.
40026036	Mapalal o Jesus llelo pe disipulonenchar pe iek rig kai ikkardol Jetsemani, ta ppenda lenge —Besen kate, kai me llau te moliuman
40026037	Ta inllarda pea e Pedro ta e duie chaven e Zebedeoke, ta tristosailo but ta i brigisailo.
40026038	Ondaka o Jesus ppenda lenge —Si ande mo zivoto iek zalba merimaki. Achen tumen kate, ta achen llungade manchar.
40026039	Ondaka o Jesus llelo mai angle, bangilo llik te ttovel po chikat pe ppuv, ta ppenda molimaia Dade, te sai avelpe, le mandar gaia buka cherki; a te na cherdol so me mangau, te cherdol so tu mange
40026040	O Jesus irisailo oma kote kai sea e disipulura, ta malada len kai sovena ta ppenda e Pedroke —¿Nasti achilen iek saiato llungade manchar?
40026041	Achen llungade ta molintumen, te na peren ando zumadipe. Tumen mangen, a e esnaga inai la zor
40026042	Pale o duito llelotar, ta molisailo gia “Dade, te nasti lelpe mandar gaia duk kai si te nakkau, te cherdol chi volia ”
40026043	Kana irisailo, malada pale kai e disipulura sovena, soke lenge akka ppangliona lindratar.
40026044	Mukla len ta llelo te molilpe o trito drom, ta ppenda isto gola alava.
40026045	Ondaka irisailo kai sea e disipulura, ta ppenda lenge —¿Pale ttoden tumen te soven? Avilo o vreme kai o Chavo e manuseko ka avel dino ande va e bilachenge.
40026046	Usten, aventar; etalo pase gua kai ka bichinel man
40026047	O Jesus dela orba kana o Judas, iek katar e desudui disipulura, avilo bute llenenchar kai avena jarnienchar ta kastenchar. Von sea bichalde katar e mai preche popura ta i katar e ppure e foroke.
40026048	O Judas, gua kai ppukavela le, ppendaia lenge gia “Gole kai me ka chumidau, gua si; ppanden le.
40026049	Goleke, kana avilo pasa o Jesus ppenda —¡Lachi chi riat kovachi Ta chumidia le.
40026050	O Jesus ppenda leke —Amala, so avilan te chere, cherle Ondaka e llene avile pasa le, ta ttode o va pe lete ta ppangle le.
40026051	Kana nakkena gala ezgode, iek lleno kai saia e Jesusea ikanda po jarni ta chinda o kan katar iek esluga e mai bare popoko.
40026052	O Jesus ppenda leke —Guruv cho jarni pe pi rig. Soke sa gola kai marenpe e jarniea isto e jarniea ka meren.
40026053	¿Ni llane kai isto me sai mangau me Dadetar ta vou isto akana sai bichalel mange desudui milie suechura?
40026054	A te cherava gaia ezgoda ¿sar ka cherdon e alava kai si pisime
40026055	Ondaka o Jesus ppenda e llenenge —¿Soke tumen avilen jarnienchar ta kastenchar te ppanden man sargo kana me sem iek chor? Suako llive sikavava ando cher e Devleko ta nikada ni ppanglen man.
40026056	A sa gala ezgode nakken te sai cherdol gia sar ppende e poraukura ando Pisipe Ondaka sa e disipulura mukle korkorre e Jesuse ta nasle.
40026057	Gola kai ppanglea e Jesuse inllarde le ando cher e Kaifaseko, o mai baro popo, kote kai e kovacha sikaven o zakono ta e ppure sea chidine.
40026058	O Pedro llelo pala lende duratar llik pasa o cher katar o mai baro popo. Nakklo, ta achilo besindo e llenenchar kai arakkena o cher e Devleko, te sai dikkel so ka avelpe
40026059	E gazda e poponenge ta sa e mai bari kris rodela varesavi dos ando Jesus te sai mundaren le,
40026060	ta ni malade nisavi dos, a but llene avile pe kris te dosaren le. Pala sa gala ezgode avile ios dui llene,
40026061	kai ppenena —Gava manus ppenda: ‘Me sai zatriu o cher e Devleko ta sai vazdaule ande trin llive.’
40026062	Ondaka o mai baro popo ustilo ta puchla e Jesuse —¿Ni ppene niso? ¿So si gava kai ppenen tutar
40026063	A o Jesus ni ppenda niso. Ondaka o mai baro popo ppenda leke —Ando anau katar o Del o llundo ppenau chuke te ppene o chachipe. Ppen amenge: San tu o Mesias, o Chavo e Devleko
40026064	O Jesus ppenda leke —Tu ppendanle. Ta me ppenau tumenge kai tumen ka dikken e manuseke Chave besindo pe Devleki rig e chachi, ta sar ka avel pe oblakura e milosoke
40026065	Ondaka o mai baro popo pparrada pe patave te sai llanen kai saia joliariko, ta ppenda: —¡Gale alavenchar kusel e Devle! Ia ni trubun ios llene te dosaren le. Tumen asunden gala alava bilache;
40026066	¿So mislin tumen Von ppende —Vou si dosalo, morabi te merel
40026067	Ondaka chungardie le po mui ta marde le. Aver chalade le po mui,
40026068	ta ppenena leke —Tu kai san o Mesias, ¡apogodisar, ko chalada tut
40026069	O Pedro, saia besindo avri katar o cher. Ondaka iek diskinia esluga avili pasa le ta ppenda leke —I tu llaia e Jesusea, gua katar e Galilea
40026070	A o Pedro angla sa ppenda kai ni pinllarela le ta ppenda —Me ni llanau savi orba de
40026071	Mapalal llelotar kai o udar, kote aver diskinia dikkla le ta ppenda ogolenge —Gava llala e Jesusea, gua katar o Nazaret
40026072	Pale o Pedro ppenda kai ni pinllarela le, ta jala sovel ta ppenela gia —¡Ni pinllarau gole manuse
40026073	Mapalal e llene kai sea kote avile pasa o Pedro ta ppende leke —O chachipe i tu san iek lendar. I sar de orba achardol chuke
40026074	Ondaka ttoda te jal sovel ta ppenela —¡Me ni pinllarau gole llene Ondaka isto kote baslo o basno,
40026075	Ondaka o Pedro diape golli so ppendaia leke o Jesus: “Mai anglal te basel o basno, ka ppene trin droma kai ni pinllare man. Ta o Pedro likisto kotar, ta rovda zalbaia.
40027001	Ttiarinako rano avile sa e mai preche popura ta i e ppure e foroke, ta chidinaile te denpe orba te sai mundaren e Jesuse.
40027002	Ta inllarde le ppanglo ta diele kai o Ponsio Pilato, gua kai gazdarila goia ppuv.
40027003	Ondaka o Judas, gua kai bichinda e Jesuse, kana dikkla kai mangena te mundaren le, irisarda keime e tranda tolaria rupune kai e mai preche popura ta i kai e ppure.
40027004	Ta ppenela —Me cherdem bilachipe soke dien o rat kai ni saia dos pe lete A von ppende leke —¿A so chitilpe amenge? ¡Dik tu so ka chere
40027005	Ondaka o Judas chudia e tolaria rupune ando cher e Devleko; likisto kotar ta umbladape.
40027006	E mai preche popura lie e tolaria rupune ta ppende —Inai sukar te ttova gala love ande ogola love kai chidiniaon ando cher e Devleko soke si love kai lenchar pochinde rat
40027007	Kana diepe orba chinde gole lovenchar e umal katar o manus kai cherel piria chikake te sai cheren limoria gole llenenge kai aven avere ppuviatar.
40027008	Goleke goia umal ikkardol llik allive: Umal rateki.
40027009	Gia cherdile e alava kai ppendaia katar o porauko Jeremias kana ppenda “Ta lie e tranda kotora rupune; gua saia so chinadea e israelitura te pochinen gole kai mol le but;
40027010	Ta die e tolaria pe umal katar o manus kai cherel piria chikake gia sar ppendaia mange o Gazda.
40027011	O Jesus saia pe porrne angla o Pilato ta o Pilato puchla le —¿San tu o charo e judionengo O Jesus ppenda leke —Tu ppendanle
40027012	Sa e mai preche popura ta i e ppure dosarena le a o Jesus ni ppenela niso lenge.
40027013	Ondaka o Pilato ppenda leke —¿Ni asune pe gachin ezgode ppenen te dosaren tut
40027014	A o Jesus ni ppenda niso leke pe sa e orbe kai puchenale. Pala gua o Pilato chudilape but.
40027015	A po llive katar e Paskua, o Pilato saia sikado te mukel e foroke iekke ppangle save von mangena.
40027016	Ondaka sar saia iek ppanglo but asundo kai ikkardola Barrabas;
40027017	sar o sueto saia chidino, o Pilato puchla len —¿Ka mangen te mukau tumenge: e Barrabase o e Jesuse kai ikkaren le o Mesias?
40027018	Soke o Pilato llanela kai von inllardea lete e Jesuse te ppanden le soke von murzina po Jesus.
40027019	Ta kana o Pilato besela pe kris leki lluvli bichalda te ppenen leke “Te na ami tut niso gale chache manusea soke allive but dukkadi sema ande sune pala gava manus.
40027020	A e mai preche popura ta e ppure cherde sa e sueto te mangen a Barrabase a e Jesuse te mundaren.
40027021	O Pilato ppenda lenge —¿Savo katar e dui mangen te mukliarau tumenge A von ppende ¡E Barrabase
40027022	O Pilato ppenda lenge —¿A so ka cherau e Jesusea kai ikkaren le o Mesias A saurre ppend —¡Te avel krustome
40027023	O Pilato ppenda lenge —¿A savo bilachipe cherda A von ios urkina ta ppenena —¡Te avel krustome
40027024	Sar o Pilato dikkela kai ni blazila leke e orba kai dela ta kai o sueto mai but urkila, lia pai ta jalada pe va angla o foro ta ppenda —Me ni sem dosalo katar o rat katar gava manus chacho; dikken tumen so ka cheren.
40027025	Sa o sueto ppenda —¡Leko rat te perel pe amende ta pe amare chaurre
40027026	Ondaka mukla lenge e Barrabase; mapalal ppenda te chalaven e Jesuse e bichoia ta diale te kruston le.
40027027	Ondaka e boñikura katar o Pilato inllarde e Jesuse kai e krisako cher ta chidie truial lete sa e boñikonen;
40027028	ta sar nangarde le, chudie upral pe lete iek gertachi lolo.
40027029	Ta cherde iek korona katar e karrne ta ttodela pe leko soro, ta ttode ande leko va o chacho iek kas; ta die te nemava angla le, ta espurniaia ppenena —¡Salve, charo e judionengo
40027030	Ta chungardena le ta isto e kastea chalavena le po soro
40027031	Ta kana marde espurnia, lie letar o gertachi, ttode leke patave, ta inllarde le te kruston le.
40027032	Kana likena, malade iekke manuse katar o Sirene kai ikkardola Simono; gale llene pe zor cherde le te inllarel o krusto.
40027033	Ta kana avile pe iek rig kai ikkardola Golgota, (gua alau si: “E rig katar e kokala”),
40027034	die le te piel vinagre amime patrenchar cherke; a kana o Jesus zumada ni kamla te piel
40027035	Kana kafrosarde le, e boñikura fulade maskar pete leke patave, ta chelenape te dikken ko ka achel leke patavenchar, te sai cherdol so ppendaia o porauko: “Fulade maskar pete me patave ta cheldepe ko ka achel me patavenchar.”
40027036	Ondaka besle kote te arakkenle.
40027037	Ta upral katar saia leko soro ttode gala alava pisime: “Gava si o Jesus, o charo e judionengo.”
40027038	Ondaka krustosarde lea duie choren, iek pe rig e chachi ta aver po stingo.
40027039	A e llene kai nakkena angla le marena mui letar,
40027040	ta ppenena —¡Tu kai perave o cher e Devleko ta ande trin llive vazdele! ¡Braduisar isto tut te san o Chavo e Devleko ta fulie katar o krusto
40027041	Ta isto gia e mai preche popura, marena mui letar ta i e kovacha e zakonoke ta e fariseura ta i e ppure ppenena
40027042	—Averen braduisarda, a vou pe nasti braduil; te si o charo katar o Israel, te fuliel akana katar o krusto, ta ka pacha ande le.
40027043	Pachaia ando Del; ¡o Del te braduil le, soke ppenda: Me sem o chavo e Devleko
40027044	Ta i e chor kai sea krustome pasa le kusena le.
40027045	De katar e desudui e lliveseke llik kai e trin sae ppuv achili ando truñariko.
40027046	Ande gua saiato, o Jesus bare avazea ppenda: “Eli, Eli, ¿lama sabaktani? (gava si Murno Del, Murno Del, ¿soke muklan man?
40027047	Nesave llene kai sea kote, asunde le, ta ppende —Gava ikkarel e porauko e Eliase
40027048	Ta isto kote prastia iek lendar, lia iek pamuko, ta chingardale e vinagrea kai saia amime e patrenchar cherke ta ttodale pe iek kas ta diale te piel.
40027049	A ogola llene ppenena: —Muk, dikka o ka avel o Elias te braduil le
40027050	A o Jesus pale urkisarda ando baro avazi, ta mulo
40027051	Ta o gertachi katar o cher e Devleko chindilo pe dui kotora upral llik tele; ta e ppuv dermosaili ta e barra ppagona;
40027052	ta e limoria putaile, ta e esnage bute santonenge kai mulea, ustile;
40027053	ondaka kana o Jesus ustilo katar o meripe, von llele ando foro santo katar o Jerusalem, ta sikadile bute llenenge.
40027054	O boñiko ta i gola kai arakkena e Jesuse, kana dikkle kai e ppuv dermosaili, ta e ezgode kai nakklea, avila lenge bari dar ta ppende: —¡Chachimaia gava saia o Chavo e Devleko
40027055	Kote sea but diskinie kai dikkena duratar, gola diskinie llelea pala o Jesus ta pomozisardea le llik katar e Galilea,
40027056	Maskar gola diskinie saia e Maria Magdalena, e Maria e dei katar o Santiago ta i katar o Jose, ta e dei katar e chaurre katar o Zebedeo.
40027057	Kana avili e riat, avilo iek lleno barvalo katar e Arimatea kai ikkardola Jose; i vou saia iek katar e llene kai llana pala o Jesus.
40027058	Llelo kai o Pilato ta mangla letar e esnaga e Jesuseki. Ondaka o Pilato ppenda te denla leke.
40027059	Kana o Jose lia e esnaga e Jesuseki ulisardale ande iek chiti jalado,
40027060	ta ttodale ande piro limori nevo kai diaia te cherdol andre ando barr. Kana o Jose ppangla iekke bare barrea o limori llelotar.
40027061	Ta sea kote e Maria Magdalena, ta o goia Maria, besindo angla o limori
40027062	Ttiarinako katar gua llive ando sabado chidinaile e mai preche popura ta i e fariseura angla o Pilato,
40027063	ta ppende leke —Gazda, diam amen golli kai gua kojamno ppendaia kana saia llundo: Kai pala e trin llive ka ustel katar o meripe.
40027064	Bichal akana te arakken o limori llik kai e trin llive, soke sai aven leke disipulura orachaia ta sai vazden leki esnaga ta mapalal sai ppenen e foroke kai vou ustilo katar o meripe ta gava kojaipe sai avel mai baro neko o purvo
40027065	O Pilato ppenda lenge —Kote si tumen iek boñikura; llan ta arakken o limori
40027066	Ondaka von llele kai o limori, ta ppangle o limori iekke barrea ta ttode e boñikonen te arakken le.
40028001	Kana nakklo o sabado kana llivosaola o purvo llive, e Maria Magdalena ta o goia Maria llele te dikken o limori
40028002	Ta ondaka dermosaili e ppuv but zurale soke iek suecho e Devleko fulisto katar o miloso ta ikanda o barr kai saia po udar katar o limori, ta beslo upral po barr.
40028003	O suecho saia sargo iek esterlicha ta leke patave parne sargo o iiv.
40028004	E boñikura izdraie daratar ta achile sargo mule.
40028005	A o suecho ppenda e diskinienge —Tumen na daran soke me llanau kai tumen roden e Jesuse kai krustosarde.
40028006	Vou inai kate soke ustilo katar o meripe gia sar ppendaia; aven dikken kote kai ttode e Gazda.
40028007	Akana llan oma ta ppenen leke disipulonenge kai ustilo katar o meripe ta llal angla tumende ande Galilea, kote ka dikken le; gala alava me saia te ppenau tumenge;
40028008	Ondaka von lleletar daraia katar o limori ta i bare veselimaia lleletar prastindo te ppenen e disipulonenge.
40028009	A kana von llana te ppenen e disipulonenge, o Jesus llelo te maladol lenchar ta ppenda lenge Salami a von avile pase pasa leke porrne ta dodisardelen ta blagosisarde le.
40028010	Ondaka o Jesus ppenda lenge —Na daran llan ppenen e viasta me pplalorrenge te sai llan ande Galilea ta kote ka dikken man
40028011	Kana von llana nesave katar e boñikura llele ando foro ta ppende e mai preche poponenge sa e ezgode kai nakklea.
40028012	Von chidinaile e ppurenchar ta achile pe orba ta die but love e boñikonen.
40028013	Ta ppende lenge —Tumen ka ppenen gia kai leke disipulura avile orachaia ta vazdiele kana amen sovaia.
40028014	A te asunda gava o Pilato amen ka ppena leke te na cherel tumenge niso
40028015	Von lie e love ta cherde isto gia sar ppendea lenge; ta gaia si e viasta kai lleli maskar e judiura llik allive.
40028016	A e desuiek disipulura lleletar ande Galilea, po burdo kote kai o Jesus ppendaia lenge.
40028017	Kana dikkle e Jesuse blagosisarde le, a nesave ni pachana.
40028018	O Jesus avilo mai pase ta dia lenchar orba ta ppenda lenge Sa e zor si dini mange ando miloso ta i pe ppuv.
40028019	Goleke llan ta cheren disipulura pe sa e ppuvia ta kristin len ando anau e Dadeko e Chaveko ta ande Santone Duoko.
40028020	Ta sikaven len te arakken sa ezgode kai ppendem te cheren, ta me sem tumenchar suako llive llik o son e suetoko. Gia te avelpe.
41001001	Gia si sar lleli angle e lachi viasta e Jesukristoki, e Devleko Chavo.
41001002	Gia sar pisisarda o porauko o Isaias “Bichalau me porauko angla tu, te lacharel chuke o drom.
41001003	iek lleno urkil po pusto: ‘Lacharen o drom e Gazdako; putaren leke iek drom orta.’
41001004	Ande gola llivesa o Juan gua kai kristila sikadilo po pusto ta ppenela e llenenge kai saia te irinpe katar pe bilache droma ta te kristinpe, te sai avel prostime lengo bilachipe.
41001005	Ta avena lete sa e llene katar e ppuv e Judeaki ta katar o Jerusalem te asunen le, ta ppenena sa po bilachipe, ta o Juan kristisarela len ando pai katar e len kai ikkardol Jordan.
41001006	E Juaneke patave sea cherde katar e bal e devake, ta saia le iek kavisi morchako truial katar leke zea, ta jala langoste ta aullin kai malavela pe burdura.
41001007	Ta ppenela Mapalal mandar avel iek kai si mai zuralo neko me, kai ni sem lacho ni te bangivau te putarau o kavisi katar leke sinele.
41001008	Me kristisardem tumen e paiea; a vou ka kristil tumen e Santone Duoia
41001009	Ande gola llivesa, o Jesus avilo katar o Nazaret kai achela ande ppuv e Galileaki, ta o Juan kristisarda le ando Jordan.
41001010	Ta kana likisto katar o pai, o Jesus dikkla sar putailo o miloso, ta dikkla kai o Duo fuliela upral pe lete sargo iek gulubo
41001011	Ta asundilo iek avazi katar o miloso kai ppenela “Tu san mo Chavo gole kai voliu; ande tu si man veselia.
41001012	Mapalal o Duo e Devleko inllarda e Jesuse po pusto.
41001013	Kote achilo saranda llive, ta o Satanas zumavela le, ta o Jesus saia maskar e zivirinie dive; ta e suechura arakkena le.
41001014	Kana ppangle e Juane, o Jesus llelotar ande Galilea ta ppenela e lachi viasta katar e Devleki charoina,
41001015	ta ppenela “Avilo o vreme ta e charoina e Devleki si pase; irin tumen karing o Del ta pachan ande lachi viasta.
41001016	O Jesus nakkela pasa e mora e Galileaki ta dikkla e Simono ta leke pplale e Andrese. Von sea macharia ta chudena e mreza ande mora.
41001017	Ta o Jesus ppenda lenge —Aven pala ma ta ka cherau tumen macharia manusenge
41001018	Ondaka von mukle isto kote pe mreze, ta lleletar lea.
41001019	O Jesus llelo mai angle ta dikkla e Santiago ta e Juane chave e Zebedeoke, von sea ande iek llimia ta lacharena pe mreze.
41001020	Kana ikkarda len, von mukle ande llimia pe dade e llenenchar kai radina leke, ta llele pala o Jesus
41001021	O Jesus ta leke disipulura avile ando Kafarnaum, ta ando llive sabado o Jesus dia ande kkanlliri e judionengi ta sikavela.
41001022	E llene chudinape sar sikavela len, soke dela lenge orba gazdarimaia, a na sargo e kovacha e zakonoke.
41001023	Ande lengi kkanlliri saia iek murus kai saia ande le iek duo bilacho kai urkila ta ppenela
41001024	—¡Ioi! ¿So si chuke amenchar Jesus katar o Nazaret? ¿Avilan te zatrisare amen? me llanau ko san: tu san o Santo e Devleko
41001025	A o Jesus silnosailo pe lete ta ppenda leke —¡Ppande cho mui ta like letar
41001026	Ondaka o duo bilacho, dermosarda gole llene, ta urkisarda bare avazea, ta o duo bilacho likisto letar.
41001027	Gia baro saia e llenengo chudo kai denape orba, ta ppenena —¿So si gava? ¿Savo nevipe sikavel kai gazdaril llik pe duura bilache, ta kanden le?
41001028	Ta but oma cherdilo pinllardo ande sa e ppuv e Galileaki.
41001029	Kana likiste katar e kkanlliri e judionengi, o Jesus llelo e Santiagoia ta e Juanea kai o cher e Simonoko ta e Andreseko.
41001030	Ta e sasui e Simonoki ppabola ande postelia nasualimatar. Ta ppende e Jesuseke so saia lake.
41001031	Ondaka o Jesus avilo pasa la, istarda lako va, ta cherda la te ustel; ta isto kote liape latar o nasualipe, ta voi ttoda te radil leke
41001032	Kana peli e riat ande sa e nasualen kai o Jesus, ta i golen kai sea ande lende llavolura,
41001033	ta sa o foro chidinailo po udar e chereko.
41001034	Ta sastarda bute llenen kai sea nasuale katar but muke, ta ikanda but llavolura e llenendar; ta ni mukla len te den orba soke e duura pinllarena le
41001035	Ttiarinako rano, ande kale zore, o Jesus ustilo ta likisto katar o foro, ta llelo te molilpe korkorre pe iek ttan.
41001036	O Simono ta e llene kai sea lea llele te roden le.
41001037	Ta kana malade le ppende leke —Sa roden tut
41001038	Vou ppenda lenge —Aven kai aver forichura kai si pase te ppenau i kote e lachi viasta, soke goleke avilem.
41001039	Ta o Jesus ppirda sa e Galilea, ta ppenela e lachi viasta ande kkanllira e judionenge pe suako rig, ta tradela e llavolonen.
41001040	Avilo lete iek leproso ta ttodape pe pe changa, ta ppenda leke —Te mangea, sai sastare man katar mo nasualipe
41001041	E Jesuseke avila but zalba letar; dodisarda le pe vastea, ta ppenda leke —Mangau. ¡Sastiu
41001042	Ta kana vou ppenda gua, isto kote sastilo.
41001043	Ondaka ppenda leke so te cherel alau po alau, ta kana llalatar, o Jesus ppenda leke
41001044	—Na ppen nikake so avilape tuia, lla ta sikado e popoke, ta de kurbano pala cho sastipe gia sar ppenda o Moises te cheren, te sai dikken e popura kai sastilan
41001045	A samo llelotar, ttoda te ppenel saurrenge so vou nakkla, goleke o Jesus nasti dela ande forura, ta achela avri ande ttana puste, ta avena lete llene katar suako rig
41002001	Nakkle nesave llivesa, ta o Jesus dia pale ando Kafarnaum. Ta asundilo kai vou avilo chere.
41002002	Ta chidinaile but llene, gachin kai ni resena ni kai o udar; ta vou ppenela lenge e lachi viasta
41002003	Ondaka avile star llene ta inllarde lete iekke llene kai nasti ppirela.
41002004	Ta sar nasti ttovena le pasa o Jesus soke sea but llene chidine, cherde iek putardipe upral po cher ta fuliarde gole bange ande iek postelia.
41002005	Kana o Jesus dikkla lengo pachape, ppenda e bangeke —Chavea, cho bilachipe si prostime
41002006	A nesave llene katar e kovacha e zakonoke kai besena kote, mislisaile
41002007	“¿Soke gava del gola orbe? Pe alavenchar kusel e Devle. Samo o Del sai prostil o bilachipe.
41002008	A o Jesus llangla so mislina, ta puchla len —¿Soke mislin tumen gia?
41002009	¿So si mai lesno, te ppene e bangeke: ‘Cho bilachipe si prostime’, o te ppene leke: ‘Uste, le chi postelia ta ppir’?
41002010	Goleke ka sikavau tumenge kai o Chavo e manuseko si le e zor pe ppuv te prostil o bilachipe Ondaka ppenda e bangeke
41002011	—Chuke ppenau, uste, le chi postelia ta llatar kai cho cher
41002012	Ondaka isto kote ustilo o nasualo, lia pi postelia ta llelotar kotar, angla sa e llene. Saurre chudisaile, ta blagosisarde e Devle, ta ppenena —Nikada ni dikklam iek ezgoda sargo gaia
41002013	Mapalal o Jesus pale llelo pasa e mora; ta sa e llene avena lete, ta vou sikavela len.
41002014	Kana nakkela, dikkla e Mateo o chavo e Alfeoko, kai besela po stali, kote kai pochindol e love e ppuviake. O Jesus ppenda leke —Aide pala ma O Mateo ustilo ta llelo pala le.
41002015	Iek llive kai o Jesus saia besindo pe sinia ande Mateoko cher, ta publikanura ta i bilache llene besena lenchar, soke but llene llana pala le.
41002016	Nesave kovacha e zakonoke, kai sea fariseura, kana dikkle kai o Jesus jala gole llenenchar, puchle e disipulonen —¿Soke tumaro kovachi jal e publikanonenchar ta i e bilache llenenchar
41002017	Kana o Jesus asunda len, ppenda lenge —E llene kai si saste ni trubul len doktori, ka trubul doktori, si e nasualen. Me ni avilem te ikkarau e chachen, me avilem te ikkarau e bilachen
41002018	Iek llive e disipulura katar o Juan kai kristila ta e disipulura katar e fariseura allunina, ta avile nesave llene kai o Jesus ta puchle le —E disipulura e Juaneke ta i katar e fariseura allunin, ¿A soke chire disipulura ni cherenle
41002019	O Jesus ppenda lenge —¿Sai allunin gola kai si ikkarde pe iek biau kana si lenchar o chavo kai zinilpe? Kana si lenchar o chavo kai zinilpe nasti allunin.
41002020	A ka avel o llive kana ka len lendar gole kai zinilpe, ondaka von ka allunin
41002021	“Niko ni ttovel iek kotor chiti nevo pe iek fistano purano, soke o kotor o nevo chikniol ta chirdel, ta cherel te chindol ios mai but o chiti o purano.
41002022	Ta ni ttodol e mol nevi ande morcha purane, soke e mol e nevi cherel te pparron e morcha, ta jasaon e mol ta i e morcha. Goleke si te ttodol e mol e nevi ande morcha neve.
41002023	Iek llive sabado o Jesus ppirela maskar o lliu, leke disipulura ppirena ta chirdena ta ikanena o lliu.
41002024	Ondaka e fariseura ppende leke —¿Soke che disipulura cheren ando llive sabado so nasti cherdol
41002025	A vou ppenda lenge —¿Nikada ni chitisarden so cherda o David kana vou ta i gola kai sea lea nakkena pe nuzda ta sea bokkale?
41002026	Sar dia andre ando cher e Devleko kana o Abiatar saia o mai baro maskar e popura, ta jala e marrne kai sea chinade e Devleke, kai samo e popura sai jana gua marrno, a vou dia te jan gua marrno i e llenen kai sea lea
41002027	Ta i ppenda lenge —O sabado cherdilo e manusenge, a na e manusa e sabadoke.
41002028	Goleke, o Chavo e manuseko si Gazda i po sabado.
41003001	O Jesus pale dia ande kkanlliri e judionengi; ta kote saia iek lleno kai leko va saia bango.
41003002	Ta prezona e Jesuse te dikken dal ka sastarel le ando llive sabado, ta gia te avel len iek orba te dosaren le.
41003003	O Jesus ppenda e lleneke kai saia leko va bango —Uste ta ttou tut po maskaral
41003004	Ta puchla ogole llenen —¿So sai cherdol ando sabado: o lachipe o o bilachipe? ¿Te bradui iek zivoto o te zatri le A von ni ppende niso.
41003005	Ondaka dikkla jolinaia pe llene kai sea truial ta i zalbaia soke lenge lie sea zurale, ta ppenda gole manuseke —Inzar cho va Ta gua manus inzarda po va, ta leko va sastilo.
41003006	Samo so e fariseura lleletar, diepe orba e llenenchar kai llana pala o Erodes te sai mundaren e Jesuse.
41003007	O Jesus llelo pasa e mora pe disipulonenchar, ta but llene katar e Galilea llele pala le.
41003008	Kana llangle katar e bare ezgode kai cherela, llele te dikken le but llene katar e Judea, katar o Jerusalem, katar e Idumea, katar o goia rig e Jordaneki, ta i truial katar o Tiro ta o Sidon
41003009	Goleke, o Jesus ppenda pe disipulonenge te lacharen leke iek llimia, te na espiden le soke sea but llene.
41003010	O Jesus sastarda pe gachin llenen, kai sa e nasuale chidinaile truial letar ta mangena te dodin le te sai saston.
41003011	Kana dikkena le e duura bilache, dena changa angla le ta urkina ta ppenena —¡Tu san o Chavo e Devleko
41003012	A o Jesus dela pe lende silnomaia te na den orba letar angla e llene.
41003013	Mapalal likisto po burdo, ta ikkarda golen kai vou mangla, ta avile lete.
41003014	Esvirisarda desuduien te aven lea, ta te bichalel len te ppenen e lachi viasta. Ta ttoda lengo anau apostolura.
41003015	Ta dia len e zor te chuden avri e llavolonen
41003016	Gala si e desudui kai esvirisarda o Jesus: e Simono, kai ttoda leko anau Pedro.
41003017	E Santiago, chavo e Zebedeoko, ta e Juane pplal e Santiagoko, ta ttoda lengo anau Boanerjes (kai gua si, “Chave katar o Girmipe”);
41003018	e Andrese, e Felipe, e Bartolomee, e Mateo, e Tomase, e Santiago chavo e Alfeoko, e Tadeo, e Simono o kananeo,
41003019	ta e Judase o Iskariote, gua kai ppukada e Jesuse
41003020	Mapalal o Jesus dia ande iek cher, ta pale chidinaile pe gachin llene kai vou ta leke disipulura nasti jana ni marrno.
41003021	Kana e familia e Jesuseki asunda so cherela, avile te inllaren le pea, soke ppenena kai dilailo.
41003022	Ta i e kovacha e zakonoke kai avile katar o Jerusalem ppenena “O Beelzebu, isto o gazda e llavolonengo diale e zor te chudel avri e llavolonen.”
41003023	Ondaka o Jesus ikkarda len, ta ppenda lenge ande iek paramiche —¿Sar o Satanas ka chudel avri isto vou pe?
41003024	Iek ppuv kai si fuladi voi pea zatrilpe, ta nisavo foro kai si fulado vou pea ni ka achel;
41003025	ta iek familia kai si fuladi voi pea ni ka achel.
41003026	A isto gia, o Satanas te marelpe ta te fuladol isto vou pea, vou ka zatrilpe, ta ka merel
41003027	“Niko nasti del ando cher katar iek lleno zuralo ta te lel leke ezgode, te na ppandelale mai anglal; a te ppanglale, ondaka sai ka lel leke ezgode katar leko cher.
41003028	“Chachimaia ppenau tumenge kai o Del prostil sa lengo bilachipe ta e bilache alava kai ka ppenen:
41003029	A o lleno kai ka del orbe bilache katar o Santo Duo, ni ka avel prostime nikada, ta si dosalo ostade.
41003030	O Jesus ppenda gua soke von ppende kai ande le saia iek duo bilacho
41003031	Ondaka avili e dei ta e pplal e Jesuseke, ta achile avri ta bichalde te ikkaren le.
41003032	A e llene kai besena truial katar o Jesus ppende leke —Chi dei ta che pplal etalen avri ta roden tut
41003033	Vou ppenda lenge —¿Ko si mi dei ta me pplal
41003034	Ta dikkla e llenen kai besena truial letar, ta ppenda —Etalen kate mi dei ta me pplal.
41003035	Soke varesavo lleno kai cherel e volia e Devleki, gola si mo pplal, mi ppei, ta mi dei.
41004001	O Jesus pale sikavela pasa e mora, ta sar chidinaile but llene, o Jesus likisto ande iek llimia kai saia ande mora, ta beslo andre, a e llene besena pe ppuv.
41004002	Ondaka ttoda te sikavel len but ezgode ande paramiche. Kana sikavela len ppenela lenge gia
41004003	“Asunen: Iek simichari llelo te ttovel e simiche ande ppuv.
41004004	Ta kana ttovela len, nesave simiche peletar pasa o drom, ta avile e chiriklia ta jale e simiche.
41004005	Aver simiche peletar maskar e barra, kote kai ni saia but chik; goleke goia simicha barili oma soke ni saia but chik,
41004006	a kana o kkam likisto, ppabarda la ta sukili, soke ni saia la zile
41004007	Aver simiche peletar maskar e karrne, ta kana e karrne barile tasade la ta ni dia septelie.
41004008	A aver simiche peletar ande lachi ppuv, ta dia septelie soke barili; ta nesave die stotina, aver sovardes, aver tranda katar iek.
41004009	Ta o Jesus ppenda lenge Ka si len kan te asunen
41004010	Kana o Jesus achilo korkorre, gola kai sea pasa e desudui disipulura puchle le so mangela te ppenel gole paramichaia.
41004011	Vou ppenda lenge “O Del sikavel tumenge so si gurudino katar pi charoina; a golenge kai si avri ppendolpe sa e ezgode ande paramiche.
41004012	Ta gia, mai te dikken, ni ka dikken, ta mai te asunen, ni ka acharen, te na irin pe kai o Del te prostil len.
41004013	O Jesus ppenda lenge “¿Ni acharen so ppenel gaia paramichi? ¿A sar ka acharen so ppenen sa ogola paramiche?
41004014	O simichari si sargo o lleno kai inllarel o ppenel e lachi viasta.
41004015	Si llene kai si sargo e simicha kai pelitar po drom: Asunen e lachi viasta ta samo so asunen la, avel o Satanas ta ikanel lendar e lachi viasta kai saia ttodi ande lengo lio.
41004016	Aver llene si sargo e simicha kai pelitar maskar e barra: Asunen e lachi viasta ta len la veselimaia,
41004017	a sar inai len zile, oma muken o drom e Devleko ta kana avel e patnia ta kana mangen te maren len cheres e orba e Devleki, jasaren po pachape
41004018	Aver llene si sargo e simicha kai pelitar maskar e karrne: asunen e lachi viasta,
41004019	a e bucha gale zivotoke brigin len but, ta kojadon soke volin o barvalipe ta mangen te avel len sa e ezgode. Ta sa gala ezgode den ande lengo lio, ta tasaven o alau ta ni mukel len te den septelie.
41004020	A si llene kai asunen e lachi viasta, ta len la, ta den petar lache septelie, sargo e lachi simicha kai pelitar ande lachi ppuv. Katar gola simiche nesave den petar tranda, ta sovardes, ta stotina katar iek.
41004021	O Jesus ppenda lenge “¿A so, tu ppabare iek memeli te uchare la varesoia o te ttovela telal tala o kerveto? Iok, iek memeli si te ttodol upre te kletosarel.
41004022	Soke sogo si gurudino ka sikadol, ta sa so cherdol po chorial ka llangliolpe.
41004023	Gola kai si len kan, te asunen.
41004024	Ta i ppenda lenge —Ttoven sama so asunen. Gia sar tumen den averen, isto gia o Del ka del tumen, ta ios mai but.
41004025	Soke gole kai si le, ka avel leke dino mai but; a gole kai inai le, i so si le ka avel letar ikando
41004026	O Jesus ppenda “Isto gia si e charoina e Devleki, sargo iek manus kai ttovel e simiche ande ppuv:
41004027	ta ni chitilpe te sovela o te avela llungado o simichari, avela ollivesea o avela orachaia, e simicha sa iek bariol, ta vou ni llanel sar.
41004028	Gua si soke e ppuv del petar korkorre: Mai anglal likel o zelenipe, mapalal galbenil, ta ondaka pperdol kucha ta dikkol o lliu.
41004029	Ta kana o lliu si reslo, ondaka chiden le soke avilo o vreme kai si te chindol o lliu.
41004030	Ta i ppenela o Jesus —“¿Pe so mizil e charoina e Devleki, o prema so ka ppena kai si?
41004031	E charoina e Devleki si sargo e simicha katar e mostasa, voi si e mai minoni katar sa e simiche kai si pe ppuv:
41004032	a kana si ttodi ande ppuv, bariol ta cherdol e mai bari katar o vostano, ta cherdon bare krangrura gia bare kai e chiriklia cheren pe kuibura telal katar laki senka.”
41004033	Ta o Jesus sikavela len e porouka ande but paramiche sargo gaia, prema so sai acharena.
41004034	Suako drom kai sikavela len cherelale samo e paramichenchar, a pe disipulonen sikavela len sa po chorial.
41004035	Isto gua llive, kana peli e riat, o Jesus ppenda pe disipulonenge —Aven pe o goia rig e moraki
41004036	Ondaka mukle e llenen ta inllarde e Jesuse isto ande llimia kai vou saia, ta i sea aver llimie kai llana lea
41004037	Ta avilo iek baro bursin balaviaia kai cherela te den e valura andre ande llimia, pe gachin kai pperdola.
41004038	A o Jesus sovela palal pe iek serand. Llungade le ta ppende leke: —¡Kovachi! ¿Inai chuke briga kai tasiva
41004039	O Jesus ustilo ta dia pe balavia, ta ppenda e morake —¡Achi! ¡Na miskosao Ta ni asundili ios e balau, ta avilape iek baro esmiripe.
41004040	Ta o Jesus ppenda e disipulonenge —¿Soke darailen? ¿Llik kate inai tumen pachape
41004041	Ondaka avila lenge but bari dar, ta chudinape ta ppenena iek avereke —¿Ko si gava kai llik e balau ta e mora kanden le?
41005001	Avile pe o goia rig katar e mora, ande ppuv katar e Jerasa.
41005002	Samo so fulisto o Jesus katar e llimia, avilo lete iek lleno kai saia ande le iek duo bilacho, gava lleno likistoia katar e limoria,
41005003	soke vou zivila andre. Ta niko nasti istarela le, ni lanchonenchar.
41005004	But droma ppanglea leke va ta i leke porrne lanchonenchar, a vou suako drom drobosarela e lanchura, ta niko nasti achavela le
41005005	Ta sorro llive ta sorro riat urkila maskar e burdura ta maskar e limoria ta chalavelape e barrenchar.
41005006	A kana dikkla e Jesuse duratar, prastio, ta dia changa angla le,
41005007	ta urkisarda zurale —¡Na amisao manchar, Jesus, Chavo katar o Del e milosoko! ¡Mangau tutar ando anau e Devleko te na patisare man
41005008	Vou dela orba gia soke o Jesus ppenela leke —¡Like katar gava lleno, duo bilacho
41005009	Ta puchla le —¿Sar ikkardo Vou ppenda —Mo anau si lejion, soke sam but
41005010	Ta mangla but e Jesusetar te na bichalel e duonen avri katar gua foro.
41005011	A sar kotar pase, pe iek rig e burdoki, sea but bale kai jana,
41005012	e duura mangle letar, ta ppende leke: —Bichal amen ande bale ta muk amen te da ande lende
41005013	O Jesus mukla len te den ande bale, ta gola duura likiste katar gua lleno ta die ande bale. Ta e bale sea preko dui milie, prastie karing e mora katar iek jar, ta kote ande mora tasile
41005014	E llene kai arakkena e balen nasle, ta llele te ppenen ando foro ta pe droma so von nakkle ta e llene avile te dikken so avilaiape.
41005015	Ta kana avile kai o Jesus, dikkle gole llene kai saia ande le o llavolo ta e lejion e Duonengi, kai saia besindo, furiado, ta ande pi golli, ta e llene daraile
41005016	ta gola llene kai dikkle so nakkla o lleno kai saia ande le e llavolura, ta so avilape e balenchar, ppende avere llenenge so nakkle.
41005017	Ondaka mangle e Jesusetar te llaltar kotar.
41005018	Kana o Jesus irisailo kai e llimia, o lleno kai saia ande le e llavolura mangla letar te llal lea.
41005019	A o Jesus nikamla, ta ppenda leke —Llatar kai cho cher, kai chi familia, ta ppen lenge sa so cherda chuke o Gazda, ta sar avila leke zalba tutar
41005020	Gua lleno llelotar ta ttodape te ppenel ande forura katar e Dekapolis so cherda o Jesus pala le; ta sa chudisaile.
41005021	Kana o Jesus irisailo ande llimia pe o goia rig katar e mora, chidinaile but llene, ta vou achilo pasa e mora.
41005022	Ta avilo iek katar gola kai gazdarin ande kkanlliri e judionengi kai ikkardola Jairo; ta kana dikkla e Jesuse chudiape pe leke porrne,
41005023	ta mangla letar but, ta ppenela leke —Mi chorri merel; aide te ttove che va pe late, te sai sastol ta te zivil
41005024	O Jesus llelo lea, ta but llene llana truial letar.
41005025	A maskar o sueto saia iek diskinia kai saia nasuali, ta cherela desudui burs kai peravela rat.
41005026	Nakkla bari patnia bute doktorenchar, ta jalaia sa pe love lenchar, ta nasti sastarde la, ta llala lake ios mai gore.
41005027	Kana asunda kai dena e Jesuseki orba, goia diskinia avili maskar e llene ta ttodape pase pala o Jesus ta dodisarda leko gertachi.
41005028	Soke ppenela voi peke “Samo te dodiu leko gertachi ka sastivau.
41005029	Ta isto kote o rat achilo, ta acharda pe pi esnaga kai sastili katar po nasualipe.
41005030	Ondaka o Jesus ttoda sama kai likista letar zor, boldinailo te dikkel pe llene, ta puchla: —¿Ko dodisarda mo gertachi
41005031	Leke disipulura ppende leke —Dikke kai o sueto espidel tut katar suako rig, a puche: ‘¿Ko dodisarda tut?
41005032	A o Jesus pale prezola truial pe, te dikkel ko dodisardaia le.
41005033	Ondaka e diskinia, izdrala daratar, soke llanela so avilape laia, lleli ta dia changa angla le, ta ppenda leke sa o chachipe.
41005034	A o Jesus ppenda lake —Chorrie, pala cho pachape avilan sastardi. Llatar esmiro ta sasti katar cho nasualipe
41005035	Ta kana o Jesus dela orba, avile nesave llene katar o cher e Jairoko; O Jairo saia iek katar e llene kai gazdarina ande kkanlliri e judionengi, ta ppende e Jairoke —Chi chorri mulitar. ¿Na joliar ios e Gazda
41005036	A o Jesus ni ttoda lenge sama, ta ppenda e Jairoke —Na dara; samo pacha
41005037	Ta ppenda te llan lea samo o Pedro, o Santiago ta o Juan, o pplal e Santiagoko.
41005038	Kana avile kai o cher e Jairoko ta dikkle e burkania ta e llenen kai rovena ta urkina,
41005039	o Jesus dia andre ta ppenda lenge —¿Soke cheren gachin burkania ta roven gia? E minoni inai muli, voi sovel
41005040	E llene asaie e Jesusetar, a vou cherda te liken sa avri, ta lia e dade, ta e dea ta e llenen kai sea lenchar, ta die andre kote kai saia e minoni.
41005041	Istarda la e vastetar ta ppenda lake —Talita, kumi (kai gua si “Chorrie, chuke ppenau, uste”)
41005042	Ondaka e chorri, kai sea lake desudui burs, ustili ta ttoda te ppirel. Ta e llene chudisaile but.
41005043	A o Jesus ppenda lenge te na ppenen le nikake, ta mapalal ppenda te den la te jal.
41006001	O Jesus llelotar kotar karing po foro o Nazaret, ta leke disipulura llele lea
41006002	Kana avilo o sabado, ttoda te sikavel ande kkanlliri e judionengi. Ta but llene kana asunde e Jesuse, chudisaile ta puchenape —¿Kai sikilo gava lleno pe gachin ezgode? ¿Ta katar ikanda gua bizaipe ta gola bare ezgode kai cherel
41006003	¿Inai gava o lleno kai cherel ezgode kastune, ta si chavo e Mariako ta pplal e Santiagoko, e Joseeko, e Judaeko ta e Simonoko? ¿Ta ni zivin kate maskar amende i leke pplal Ta ni pachana ande lete.
41006004	A o Jesus ppenda lenge —Pe suako rig den liubao iekke porauko. Samo ande leki ppuv ni den le liubao, ni maskar pi familia ta ni ande leko cher
41006005	Kote nasti cherda ni iek bari ezgoda Devlikani, samo ttoda pe va pe nesave nasuale ta sastarda len.
41006006	Ta chudisailo soke gola llene ni pachana ande le ta o Jesus llala kai e forichura kai sea truial ta sikavela
41006007	Ikkarda e desuduie disipulonen, ta ttoda te bichalel len po dui llene, ta dia len te gazdarin pe duura bilache.
41006008	Ta ppenda lenge te na inllaren niso e dromeke, samo iek rovli. Ta saia te na inllaren ni jape ni love.
41006009	Sai ttovena sinele, a nasti inllarena premena.
41006010	Ta i ppenda lenge o Jesus —Kana tumen ka den ande iek cher, racharen kote lligo ni ka llantar katar gua ttan.
41006011	A varende te na avile tumenchar pachivale, ta te na mangle ni te asunen tumen, liken kotar ta chinosaren o prajo katar tumare porrne te dikken kai ni avila tumenge drago so cherde tumenchar
41006012	Ondaka e disipulura llele te ppenen e llenenge te irinpe karing o Del.
41006013	Ta i tradie bute llavolonen, ta ttovena zeitino pe but nasuale ta sastarena len.
41006014	O charo o Erodes asunda kai dena orba katar o Jesus, soke leki viasta llelia pe suako rig. A Nesave llene ppenena “O Juan gua kai kristila ustilo katar o meripe, ta goleke vou sai cherel gala bare ezgode.”
41006015	Aver llene ppenena “Vou si o porauko o Elias A aver ppenena “Vou si iek porauko, sargo e purane poraukura.
41006016	Kana o Erodes asunda so ppenena e llene, ppenda —Gua lleno si o Juan. Me bichaldem te chinen leko soro ta akana ustilo katar o meripe.
41006017	O Erodes cheres e Erodias, bichaldaia te ppanden e Juane, ta ppenda te ppanden le lanchonenchar ande rubie. E Erodias saia zinime e Filipoia, pplal e Erodeseko, a o Erodes zinisailoa laia.
41006018	A o Juan ppendaia e Erodeseke “Tu nasti chere chiri e romi che pplaleki.
41006019	Goleke e Erodias murzila po Juan, ta mangela te mundarel le; a nasti cherela le,
41006020	soke o Erodes darala letar, soke llanela kai o Juan saia iek manus chacho ta Santo, ta vou arakkela le. Kana o asunela le ni acharela leke so ppenela, a e Erodeske saia drago kana asunela le
41006021	A e Erodias dikkla kai sai cherel pe piro soke o Erodes nakkela iek burs ios sar kana biandiloia, ta cherda iek baro jape pe mai bare sudonenge ta e llenenge kai sea mai asunde ande Galilea.
41006022	Ondaka e chei e Erodiaski dia kote kai jana ta chelda, ta avila gia drago e Erodeseke ta e llenenge kai besena lea pe sinia, kai o charo ppenda e cheake —Mang mandar sogo kamea, ta me ka dau le chuke
41006023	Ta jala lake sovel but droma kai ka del la sogo voi mangela letar, i dopas katar o foro kai vou gazdarila
41006024	E chei likisti kotar, ta puchla pe da —¿So ka mangau letar A laki dei ppenda lake —Mang letar o soro katar o Juan kai kristil
41006025	E chei lleli oma kai o charo, ta ppenda leke —Mangau te ane isto akana ande iek tepsia o soro katar o Juan kai kristil
41006026	O charo tristosailo but a pala po alau kai diaia la ta i pala e llene kai sea lea pe sinia, ni kamla te ppenel lake iok pe so voi mangla letar.
41006027	Ondaka bichalda iekke boñiko te anen lete o soro e Juaneko. O boñiko llelo ande rubie, chinda e Juaneko soro
41006028	ta inllarda o soro ande iek tepsia, ta diale e cheake, ta e chei diale kai pi dei.
41006029	Kana e disipulura e Juaneke llangle kai vou mulo, lie leki esnaga ta inllarde le te prajon le.
41006030	Mapalal, e disipulura chidinaile e Jesusea ta ppende leke sa so von cherde ta so von sikade.
41006031	O Jesus ppenda lenge —Aven, samo amen te lelpe amendar o chiñipe pe iek ttan mai esmiro Soke sea pe gachin llene kai llana ta avena kai ni resela len o vreme ni te jan.
41006032	Ondaka o Jesus ta leke disipulura llele dur ande iek llimia
41006033	A but llene dikkle len kana llanatar, ta pinllarde len. Ondaka katar sa e forura prastie incha, ta avile mai oma neko von.
41006034	Kana o Jesus fulisto katar e llimia, dikkla e sueto, ta avila leke zao lendar, soke sea sargo bakre kai inai len chobano; ta ttodape te sikavel len but ezgode.
41006035	Pasa e riat, avile kai o Jesus leke disipulura ta ppende leke —Gava ttan kai sam si pusto ta lel te perel e riat.
41006036	Ppen e llenenge te llantar pe droma ta ande forichura kai si truial te chinen peke vareso te jan
41006037	A o Jesus ppenda lenge —Den len tumen te jan Von ppende leke —¿Mange te lla te china marrno kai mol le o rado iekke burseko te da len te jan
41006038	O Jesus ppenda lenge —¿Pe gachin marrne si tumen? Llan te dikken Kana dikkle, ppende leke —Panch marrne ta dui mache
41006039	Ondaka ppenda te cheren e llenen te besen pe char zeleni, nesave pe iek rig a averen pe aver rig.
41006040	Ta besle po stotina ta po pinda llene.
41006041	Ta o Jesus lia ande pe va e panch marrne ta e dui mache, dikkla ando miloso ta molisailo, ppagla e marrne ta dia len kai pe disipulura te fulaven len e llenenchar. Ta fulada i e dui mache sa e llenenchar.
41006042	Saurre jale ta chalile;
41006043	ta katar e kotora kai achile katar o marrno ta e mache pperde lenchar desudui kotariche.
41006044	Gola kai jale katar e marrne sea preko panch milie murusa.
41006045	Mapalal, o Jesus cherda te liken leke disipulura ande llimia te nakken pe o goia rig katar e mora mai oma neko vou, karing e Betsaida, a vou achilo e llenenchar kai llanatar.
41006046	Ta kana lleletar e llene, llelo po burdo te molilpe
41006047	Kana peli e riat, e llimia saia po dopas katar e mora. A o Jesus achilo korkorre pe ppuv,
41006048	ta dikkla kai nasti cherena te llal angle e llimia soke e balau chalavela lenge anglal. A kana lena te pparron e zore llelo lende o Jesus ppirindo upral pe mora, ta lela te nakkel pasa lende,
41006049	kana dikkle kai ppirela upral pe mora, mislisaile kai saia iek chojano, ta urkisarde;
41006050	soke sa dikkena le ta daraile. A o Jesus ppenda lenge —¡Cheren tumenge zor! ¡Me sem: na daran
41006051	Likisto ande llimia, ta e balau achili, ta von chudisaile but;
41006052	soke ni achardea e bari ezgoda kai cherdaia e marrnenchar, soke lengo mislo saia ando truñariko
41006053	Nakkle pe o goia rig katar e mora ta avile ando Jenesaret, ta ppangle e llimia pasa e ppuv.
41006054	Samo so fuliste katar e llimia, e llene pinllarde e Jesuse.
41006055	Ppirde sa goia ppuv, ta anena e nasualen ande postelie kote kai asunena kai si o Jesus.
41006056	Ta kai go llala o Jesus, ande forichura, forura o pe droma, ttovena e nasualen po drom ta molinape leke te mukel len samo te dodin iek rig katar leko gertachi; ta sa gola kai dodina le, sastona.
41007001	Avile e fariseura kai o Jesus, iekke llenenchar kai sea kovacha e zakonoke kai avilea katar o Jerusalem.
41007002	Gala llene, kana dikkle kai nesave disipulura e Jesuseke jana ta lenge va sea melale, soke ni jaladea pe va gia sar ppenel o zakono (te cherenle).
41007003	(Soke e fariseura ta sa e judiura cheren prema o zakono e puranengo, ni jan lligo ni jalaven pe va but droma sar si te cherdol.
41007004	Ta kana irinpe katar o foro ni jan lligo ni jalaven pe va sar ppenel o zakono e jaladimako. Ta si sikade te cheren i aver but zakonura, te jalaven e tasura, e bralla, e piria sastrune ta i o ttan kai soven)
41007005	Goleke, e fariseura ta e kovacha e zakonoke puchle le ta ppende leke —¿Soke che disipulura ni cheren prema so sikade amen e purane, ta jan a lenge va si melale
41007006	O Jesus ppenda lenge —Orta dia orba o porauko Isaias kana ppenda kai sen kojamne ta pisisarda gia: “Gava foro del man liubao pe alavenchar, a lengo lio si dur mandar.
41007007	Samo gia den man liubao, soke so tumen sikaven si zakonura manusenge.”
41007008	Tumen ppagen o zakono e Devleko te sai llan pala e zakonura e manusenge
41007009	Ta i ppenda lenge —Tumen nakklen upral po zakono e Devleko te sai cheren tumare zakonura.
41007010	Soke o Moises ppenda “De liubao che dade ta i che da,”, a “ko dela armaia pe dade o pe da trubul te merel.”
41007011	A tumen ppenen kai iek manus sai ppenel pe dadeke o pe dake: “Nasti pomoziu tut, soke sa so si man si te daule kurbano e Devleke.”
41007012	Ta i ppenen kai ko ppenel gola alava inai soke te del liubao pe dade ta ni pe da.
41007013	Ta gia sar tumen cheren, ppagen o zakono e Devleko gale zakonoia kai tumen sikaven iek avere, ta cheren ios mai but ezgode sargo gala
41007014	Mapalal o Jesus ikkarda e llenen, ta ppenda lenge —Asunen man saurre ta acharen:
41007015	Niso katar so jal o manus nasti meliarel e manuse. So likel katar e manuseko lio gua si so meliarel le.
41007016	Vareka te si kan, te asunel.
41007017	Kana o Jesus mukla e llenen ta dia ando cher, leke disipulura puchle le katar e orba kai ppendaia lenge.
41007018	Vou ppenda lenge —¿A ni tumen ni acharen? ¿kai niso katar so si avri ta del ando manus nasti meliarel e manuse,
41007019	soke ni del ando lio, del ando lli, ta mapalal likel katar e esnaga Gale orbaia o Jesus mangla te ppenel kai sa o jape si chisto.
41007020	Ta i ppenda —So likel katar o manus, gua si so cherel le te avel melalo.
41007021	Soke andral katar o lio e manusengo liken e bilache mislura, o kurvaluko, o vazdinipe, o mundaripe,
41007022	o zelnipe pe averenge ezgode, o bilachipe, o kojaipe, o blagosipe pe bilache ezgode, e joli kana avere si vareso, e bune, o istardipe ta o dilipe.
41007023	Sa gala ezgode bilache liken andral, ta gua si so meliarel e manuse
41007024	O Jesus llelotar kotar ande ppuv katar o Tiro. Dia ande iek cher, ta ni kamela te llanel niko kai vou saia kote; a nasti gurudilo ande gua cher.
41007025	Iek diskinia kai ande laki chei saia iek duo bilacho, llangla kai o Jesus avilo kote ta lleli ta dia changa angla le.
41007026	Goia diskinia ni saia judia, voi saia katar e ppuv katar e Fenisia. Lleli ta molisali e Jesuseke te tradel katar laki chorri e llavolo.
41007027	A o Jesus ppenda lake —Muk te jan mai anglal e chave, soke inai sukar te lelpe o marrno katar e chaurre ta te chudelpe e llukelorrenge
41007028	Voi ppenda leke —Gazda, gua si o chachipe, a llik e llukelorra jan telal katar o stali e kotora kai muken te peren e chaurre
41007029	O Jesus ppenda lake —Soke dian orba gia, llatar esmiro. O llavolo likisto katar chi chorri
41007030	Ta kana e diskinia avili kai po cher, malada e minona pe postelia; soke o llavolo likistoia latar.
41007031	O Jesus pale likisto katar o Tiro ta nakklo katar o Sidon ta avilo kai e mora e Galileaki, ande ppuv katar e Dekapolis.
41007032	Kote ande lete iekke manuse kai saia kasuko ta i nemao ta mangle katar o Jesus te ttovel po va pe lete ta te sastarel le.
41007033	O Jesus inllarda le pe iek rig, dur e llenendar, ttoda pe naia ande leke kan ta ttoda pe leki chib chungar.
41007034	Ondaka, dikkla upre ando miloso, lia peke duo, ta ppenda e nemaveke “¡Efata! (Gua si “¡Putao!”
41007035	Ondaka, e kan e kasukeke putaile, ta putaili leki chib ta dia orba sukar.
41007036	O Jesus ppenda lenge te na ppenen le nikake; a von ios mai but ppenena le e llenenge.
41007037	A von chudisaile but, ta ppenena “Sogo cherel si sukar. ¡Cherel llik e kasuke te asunen ta e nemave te den orba!”
41008001	Iek llive kana chidinaile pale but llene ta ni saia len so te jan, o Jesus ikkarda pe disipulonen ta ppenda lenge
41008002	—Si mange zao katar gala llene, soke cherel trin llive kai von si kate manchar ta inai len so te jan.
41008003	A te bichaldem len bokkale kai pe chera, sai baldinpe e dromea, soke nesave llene avile duratar
41008004	Leke disipulura ppende leke —¿A sar ka da len te jan pe iek ttan sargo gava, kana kate ni zivil niko
41008005	O Jesus puchla len —¿Pe gachin marrne si tumen —Von ppende Efta
41008006	Ondaka o Jesus ppenda e llenenge te besen pe ppuv, lia ande pe va e efta marrne ta dia fala e Devle, ppagla len, ta dia len kai pe disipulura, te fulaven len von maskar e llene, ta von cherde sar ppenda lenge o Jesus.
41008007	Ta I saia len nesave machorre; molisailo pe lende ta ppenda te fulaven i gola machorre
41008008	Saurre jale ta chalile, ta chidie e kotora kai achile ande efta kotariche.
41008009	Gola kai jale sea preko star milie llene. Mapalal o Jesus ppenda lenge te llantar,
41008010	likisto ande llimia pe disipulonenchar ta llelotar ande ppuv katar e Dalmanuta
41008011	Avile e fariseura ta ttode te janpe e Jesusea, te sai cheren le te kojadol, ta mangle letar te cherel iek bari ezgoda Devlikani ta gia te sikavel kai vou avela bichaldo e Devletar.
41008012	O Jesus lia peke duo zurale ta ppenda —¿Soke mangen gala llene iek bari ezgoda Devlikani? Chachimaia ppenau tumenge kai ni ka cherau so von mangen
41008013	Ondaka mukla len kote, likisto ande llimia ta llelotar pe o goia rig katar e mora.
41008014	E disipulura bristrailea te inllaren vareso te jan, ta saia len samo iek marrno ande llimia.
41008015	O Jesus ppenda lenge —Arakken tumen katar e levadura e fariseonengi ta katar e levadura e Erodeseki
41008016	E disipulura denape orba maskar pete ta ppenena kai ni saia len marrno
41008017	O Jesus acharda ta ppenda lenge —¿Soke ppenen kai inai tumen marrno? ¿Llik akana ni acharen? ¿Gia ppangle si tumare mislura?
41008018	¿Si tumen akka ta ni dikken? ¿Si tumen kan ta ni asunen? ¿Ni den tumen golli?
41008019	Kana fuladem e panch marrne maskar e panch milie llene, ¿pe gachin kotariche pperden e kotorenchar kai achile Von ppende —Desudui
41008020	—Ta kana fuladem e efta marrne maskar star milie llene, ¿pe gachin kotariche pperde chidien Von ppende —Efta
41008021	Ondaka o Jesus ppenda lenge —¿Ni ios ni acharen
41008022	Kana avile ande Betsaida, nesave llene inllarde iekke korre kai o Jesus, ta molisaile leke te dodil le
41008023	O Jesus istarda e korre e vastetar ta inllarda le avri katar o foro. Chingarda leke akka e chungarea, ttoda pe va pe lete ta puchla le dal dikkela vareso
41008024	O korro lia te dikkel, ta ppenda —Dikkau e manusen, kai dikkon sargo kasta kai ppiren
41008025	O Jesus ttoda pale pe va pe leke akka, ta o korro ttoda sama, ta dikkla ta sastilo. Ta dikkla sa bristomaia.
41008026	Ondaka o Jesus bichalda le chere, ta ppenda leke —Na irisao ando foro
41008027	O Jesus ta leke disipulura llele ande forichura kai sea pasa ppuv katar e Sesarea katar o Filipo. E dromea o Jesus puchla pe disipulonen ta ppenda lenge —¿Ko ppenen e llene kai sem me
41008028	Von ppende leke —Nesave llene ppenen kai tu san o Juan, gua kai kristil, aver llene ppenen kai tu san o Elias a aver llene ppenen kai tu san iek katar e poraukura
41008029	Ondaka o Jesus puchla le —A tumen ¿ko ppenen kai sem me O Pedro ppenda leke —Tu san o Mesias
41008030	A o Jesus ppenda lenge te na den leki orba nikake.
41008031	O Jesus ttodape te sikavel kai o Chavo e manuseko ka nakkel but bari patnia, ta kai ka avel tradino katar e ppure, katar e gazda e poponenge ta i katar e gazda e zakonoke. Ta ppenda lenge kai ka mundaren le, ta kai pala e trin llive ka ustel katar o meripe.
41008032	Sa goia orba dia lenge bristomaia. Ondaka o Pedro inllarda e Jesuse pe iek rig, ta ttoda te del pe lete.
41008033	A o Jesus boldinailo, dikkla pe disipulura ta dia po Pedro, ta ppenda leke —¡Le tut mandar Satanas! Tu ni dikke e ezgode sargo o Del, tu dikke len sargo manus.
41008034	Ondaka o Jesus ikkarda pe disipulonen ta e llenen, ta ppenda lenge —Vareko te mangela te avel mo disipulo, si te bristarelpe vou petar, ta te inllarel po krusto ta te llal pala ma.
41008035	Soke o lleno kai mangela te braduil po zivoto, ka jasarel le: A o lleno kai jasarel o zivoto pala ma ta pala e lachi viasta kai lia, ka braduil po zivoto.
41008036	¿So blazil e manuseke te dobil sogo si po sueto, ta te jasarel po zivoto?
41008037	O ¿pe gachin sai pochinel o manus pala po zivoto?
41008038	Vareko te avel leke lallao mandar ta katar me alava angla gala llene kai inai chache ta si bilache, i o Chavo e manuseko ka avel leke lallao lendar kana ka avel ando blagosipe leke Dadeko ta e santone suechonenchar
41009001	Ta i ppenda lenge o Jesus —Chachimaia ppenau tumenge kai nesave llene kai akana si kate, ni ka meren lligo ni ka dikken sar ka avel zoriaia e charoina e Devleki
41009002	Nakkle sou llive kotar, ta o Jesus llelotar pe iek burdo baro ta inllarda pea samo e Pedro, e Santiago ta e Juane. Kote angla lende cherdilo sargo aver.
41009003	Leke patave klichisarde ta cherdile gia parne kai niko i mai te jalavel len nasti muklaia len gia parne.
41009004	Ta dikkle e Eliase ta e Moisese kai dena orba e Jesusea.
41009005	Ondaka o Pedro ppenda e Jesuseke —Kovachi, ¡Gia sukar kai sam kate! Ka chera trin cherorra e patrenchar: Iek chuke, aver e Moiseseke ta aver e Eliaseke
41009006	E disipulura daraile but, ta o Pedro ni llanela so ppenela.
41009007	Ondaka avilo iek oblako ucharda len. Ta asundilo iek avazi katar o oblako, kai ppenela “Gava si mo Chaurro kai voliu le. Le asunen.
41009008	Ondaka kana dikkle truial petar ni dikkle nika, samo e Jesuse.
41009009	Kana fuliena katar o burdo, o Jesus ppenda lenge te na ppenen nikake so dikkle, lligo ni ka ustel katar o meripe o Chavo e manuseko.
41009010	Goleke gurude goia orba maskar pete, a puchena iek avere so sai avel goia orba kai ka ustel katar o meripe.
41009011	Ondaka puchle e Jesuse —¿Soke e kovacha e zakonoke ppenen kai mai anglal si te avel o Elias
41009012	O Jesus ppenda lenge —Gua si o chachipe, o Elias avel mai anglal ta ka lacharel sa e ezgode. ¿A soke e Devleke alava ppenen kai o Chavo e manuseko ka nakkel patnia ta, niko ni ka mangel le?
41009013	A me ppenau tumenge kai o Elias ia avilo, ta von ni pinllarde le, ta cherde lea sogo mangle, isto gia sar ppenen e Devleke alava
41009014	Kana irisaile kote kai sea e disipulura, dikkle kai truial lendar sea but llene, ta nesave kovacha e zakonoke janape e disipulonenchar.
41009015	Kana dikkle e Jesuse, sa e llene veselisaile ta prastie lete te den lea orba.
41009016	O Jesus puchla len —¿Pala savi orba jan tumen lenchar
41009017	Iek katar e llene kai sea kote ppenda —Kovachi, andem tute me chaurre, soke ande lete si iek duo kai mukla le nemao.
41009018	Kai go te avela vou, o duo istarel le ta peravel le pe ppuv; ta chudel o chungar katar po mui, kirchin leke danda, ta chapenilpe leki esnaga. Manglem katar che disipulura te traden letar gole duo, a von nasti cherde le
41009019	O Jesus ppenda —¡Manusalen bi pachamake! ¿Pe gachin ios morabi te avau tumenchar? ¿Pe gachin ios morabi te terpiu tumen? Anen mange kate e chaurre
41009020	Ondaka inllarde e chaurre kai o Jesus. A kana o duo dikkla e Jesuse, cherda e chaurre te perel bengendar, ta te taulilpe pe ppuv ta te chudel chungar katar po mui.
41009021	O Jesus puchla e chaurreke dade —¿Sar kana si gua che chaurreke O dad e chaurreko ppenda —Sar kana saia minono.
41009022	Ta but droma gua duo chudela le ande iag ta ando pai, te mundarel le. A te sai chere vareso pala le, te avel chuke zalba amendar ta pomozisar amen
41009023	O Jesus ppenda leke —¿Soke ppene “te sai chere”? ¡Sa sai cherdol gole lleneke kai pachal
41009024	Ondaka o dad e chaurreko urkisarda —Me pachau ¡Pomozisar man te pachau mai but
41009025	Kana dikkla o Jesus kai chidiniaona but llene, dia pe gua duo bilacho ta ppenda leke: —Duo nemavo ta kasuko, me ppenau chuke te like katar gava chaurro ta te na de ios ande lete
41009026	O duo urkisarda ta cherda e chaurre te perel pale bengendar. Ondaka likisto letar, ta mukla le sargo mulo, ta but llene ppenena kai saia mulo
41009027	A o Jesus, istarda le e vastetar, vazdia le; ta o chaurro ustilo pe porrne.
41009028	Mapalal o Jesus dia ande iek cher, ta leke disipulura puchle le korkorre ta ppende leke —¿Soke amen nasti tradiam gole duo
41009029	A o Jesus ppenda lenge —Gala duura sai tradiniaon samo e molimaia
41009030	Kana lleletar kotar, nakkle katar e Galilea. A o Jesus ni kamla te llanel le niko,
41009031	soke sikavela pe disipulonen ta ppenela lenge gia —O Chavo e manuseko si te avel dino ande va e manusenge, ta ka mundaren le; a pala e trin llive ka ustel katar o meripe
41009032	Von ni acharena so ppenela lenge o Jesus, ta darana te puchen le
41009033	Avile ando Kafarnaum. Ta kana sea ando cher, o Jesus puchla len —¿Save orbe dena tumen e dromea
41009034	A von ni ppende niso, soke e dromea janape ko saia maskar lende o mai baro.
41009035	Ondaka o Jesus beslo, ikkarda e desuduien ta ppenda lenge —Vareko te mangela te avel o mai angluno, morabi te avel o mai paluno, ta te radil saurrenge
41009036	Mapalal ttoda iekke minone po maskaral lendar, istarda le ande pe va ta ppenda lenge:
41009037	—Ko lela ande mo anau iekke minone sargo gale, man lel, ta ko lel man, ni lel samo man, lel i gole kai bichalda man
41009038	O Juan ppenda leke —Kovachi, dikklam iekke llene kai tradela e llavolonen ande cho anau, ta amen achavaia le, soke inai iek amarendar
41009039	O Jesus ppenda leke —Muken le, soke nisavo lleno kai cherel iek bari ezgoda Devlikani ande mo anau, ni del bilache orbe mandar mapalal.
41009040	Ko ni marelpe amenchar, si amenchar.
41009041	Vareko te del tumen, makar avela iek taso pai, samo soke sen manusa e Kristoke, chachimaia ppenau tumenge kai ka avel le so te dobil
41009042	“A vareko te cherela te perel ando bilachipe iek katar gala minone kai pachan ande ma, avela leke mai lache te chuden le ande mora ppanglo e korratar pe iek baro barr.
41009043	Te si cho va kai cherel tut te pere ando bilachipe, chin le; soke mai lache si te de ando zivoto iekke vastea, neko te ave ando tufano e duie vastenchar, kote kai e iag nasti mundardol,
41009044	kote kai e cherme ni meren ta e iag nikada ni merel.
41009045	A te cherela tut cho porrno te pere ando bilachipe, chin le; soke mai lache si te de iekke porrnea ando zivoto neko te ave chudino e duie porrnenchar ando tufano, kote kai e iag nikada nasti mundardol,
41009046	kote kai e cherme ni meren ta e iag nikada ni merel
41009047	A chi iak te cherel tut te pere ando bilachipe, ikanla; soke mai lache si te de iekke akkaia ande Devleki charoina, neko e duie akkenchar te ave chudino ando tufano,
41009048	kote kai e cherme ni meren ta e iag ni merel.
41009049	“Soke sa e manusa si te aven londe e iagaia.
41009050	O lon si lacho, a te jasarel po londipe, ¿sar ka cheren te avel londo pale? Isto gia si te avel lon ande tumende, ta ka avel tumen pas iek averea.”
41010001	O Jesus likisto katar o Kafarnaum, ta llelo karing e ppuv katar e Judea ta pe ppuv kai si pe o goia rig katar o Jordan. Ta kote pale chidinailo o sueto te asunel le, ta sikavela len sar cherela suako drom.
41010002	Ondaka nesave fariseura avile pasa o Jesus ta te zumaven le puchle le dal o rom sai mukelpe katar pi romi
41010003	Vou ppenda lenge —¿So ppenda o Moises te cheren
41010004	Von ppende —O Moises mukla te chinen kris, ta gia te del la iek lil kai mukelpe latar
41010005	Ondaka o Jesus ppenda lenge —O Moises dia tumen gua zakono soke tumaro lio si zuralo.
41010006	A kana o Del iakom cherela e sueto “cherda len murus ta diskinia.
41010007	Pala gaia ezgoda o murus ka mukel pe dade ta pe da te avel pe romiaia,
41010008	ta e dui ka aven sargo iek manus.” Goleke von inai dui, akana von si iek.
41010009	Goleke o manus morabi te na fulavel so o Del ttoda ande iek ttan
41010010	Kana avile ando cher, e disipulura pale puchle le katar goia orba.
41010011	Ondaka o Jesus ppenda lenge —Gua kai mukelpe katar pi romi ta zinilpe averiaia, cherel kurvaluko golake kai saia leki romi mai anglal;
41010012	a e romi te mukel pe rome ta te zinilpe averea, i voi cherel kurvaluko.
41010013	Ondaka ande kai o Jesus nesave minonen te ttovel pe va pe lengo soro ta te blagosil len; a e disipulura die pe llene kai anena e minonen.
41010014	Kana o Jesus dikkla so cherena, jolailo ta ppenda lenge —Muken e minonen te aven mande, ta na achaven len, soke e charoina e Devleki si golengi kai si sargo minone.
41010015	Chachimaia ppenau tumenge, kai kogo ni lel e charoina e Devleki sargo iek minono, ni ka del andre
41010016	Ta lia e mimonen ande pe va ta ttoda upral pe lende pe va ta blagosisarda len.
41010017	Kana o Jesus llalatar kotar, avilo lete iek lleno prastindo ta dia changa angla le ta puchla le —Kovachi lachea, ¿so morabi te cherau te lau o zivoto ostade
41010018	O Jesus ppenda leke —¿Soke ikkare man lacho? Samo iek si lacho, o Del.
41010019	Tu llane e zakonura: ‘Na mundar, na cher kurvaluko, na chor, na ikan bune, na kojau, de liubao che dade ta che da.
41010020	Gua lleno ppenda leke gia —Kovachi, sa gola ezgode cherdemlen sar kana sema ternorro
41010021	O Jesus dikkla pe lete volimaia, ta ppenda leke —Iek ezgoda trubul tut te chere: Lla, ta bichin sa so si tut ta dele e chorrenge. Gia ka avel tut barvalipe ando miloso. Ondaka aide ta lla pala ma
41010022	Gua manus tristosailo kana asunda gaia orba; llelotar zalbaia, soke saia but barvalo.
41010023	O Jesus ondaka dikkla truialpe, ta ppenda pe disipulonenge —¡Gia trudno ka avel e barvalenge te den ande charoina e Devleki
41010024	Gala alava cherde te chudinpe e disipulura, a o Jesus pale ppenda lenge —Chavalen, ¡gia trudno si te den ande charoina e Devleki sa gola kai uzdinpe ande love!
41010025	Mai lesno si iekke devake te nakkel katar e iak iekke suviaki, neko te del iek barvalo ande charoina e Devleki
41010026	Kana asunde le, chudisaile ios mai but, ta puchena iek avere —¿A ko ka avel braduime
41010027	O Jesus dikkla pe lende ta ppenda lenge —E manusa nasti cheren gaia ezgoda, a o Del sai, soke o Del sa sai cherel
41010028	O Pedro ttoda te ppenel e Jesuseke —Amen muklam sa so saia amen, ta llelam pala tu
41010029	O Jesus ppenda lenge —Chachimaia ppenau tumenge kai varesavo lleno kai pala ma ta pala e lachi viasta mukla cher, o pplalen, o ppiorren, o dea, o dade, o chaurren, o ppuvia,
41010030	ka len akana ande gava zivoto stotina droma mai but chera, pplal, ppiorra, dea, chaurre ta ppuvia, makar nakkena patnia pe dusmanonenchar. Ta ando zivoto kai si te avel ka len o zivoto ostade.
41010031	A but llene kai akana si mai anglal, ka aven e mai palal; a but llene kai akana si mai palal, ka aven e mai anglal
41010032	E disipulura ppirena karing o Jerusalem, ta o Jesus ppirela angla lende. Lenge saia chudo, ta ogola kai avena palal darana. O Jesus pale ikkarda pe iek rig e desuduie disipulonen, ta ttoda te ppenel lenge so saia te nakkel vou ta ppenda gia
41010033	Gia sar tumen dikken, akana lla ando Jerusalem, kote kai o Chavo e manuseko ka avel dino kai e gazda e poponenge ta kai e kovacha e zakonoke, ta ka chinaven leke o meripe ta ka den le kai e llene kai inai judiura.
41010034	Ka maren letar espurnia, ka chungarden le, ka chalaven le ta ka mundaren le; a pala e trin llive ka ustel katar o meripe
41010035	O Santiago ta o Juan, chave e Zebedeoke, avile pasa o Jesus ta ppende lek : —Kovachi, manga tutar te chere amenge o sebapi kai ka manga tutar
41010036	Vou ppenda lenge —¿So mangen te cherau tumenge
41010037	Von ppende leke —Cher te besa ande chi charoina e bari iek pe chi rig e chachi ta aver pe cho estingo
41010038	Ondaka o Jesus ppenda leng : —Tumen ni llanen so mangen. ¿Sai pien o cherkipe kai si te piau me, ta te len o kristope kai si te lau me
41010039	Von ppende —Sai O Jesus ppenda lenge Tumen ka pien gava cherkipe, ta ka len o kristope kai me ka lau
41010040	a te besen pe mi chachi ta pe mo estingo inai ande mo va te dau le, gua ka delpe e llenenge kai si lachardo te delpe
41010041	Kana ogola des disipulura asunde goia orba, jolaile e Santiagoia ta e Juanea
41010042	A o Jesus ikkarda len, ta ppenda lenge —Tumen llanen kai maskar e llene kai ni pachan ando Del si gazde kai misin kai sai gazdarin silnomaia pe llene kai zivin ande gola ppuvia ta e bare cheren sogo mangen lenchar.
41010043	A maskar tumende nasti avelpe gia. A ko mangela te cherdol baro maskar tumende, morabi te avel tumaro esluga,
41010044	a kogo mangela te avel mai anglal maskar tumende, morabi te avel esluga saurengo.
41010045	Soke llik o Chavo e manuseko ni avilo te radin leke, vou avilo te radil, ta te del po zivoto, ta pe zivotoia te sai pochinel amen
41010046	O Jesus ta leke disipulura avile ando Jeriko. Ta kana o Jesus likela katar gua foro pe disipulonenchar ta bute llenenchar, iek lleno kai mangela esmola vou saia korro ta ikkardola Bartimeo chavo e Timeoko, ta besela pasa o drom.
41010047	Kana asunda kai avela o Jesus o Nazareno, o korro ttoda te urkil —¡Jesus, Chavo e Davideko, te avel chuke zalba mandar
41010048	A but llene dena po korro te achel, a vou urkila ios mai zurale —¡Chavo e Davideko, te avel chuke zalba mandar
41010049	Ondaka o Jesus achilo, ta ppenda —Ikkaren le Ikkarde e korre ta ppende leke —Cher chuke zor, uste, ikkarel tut
41010050	Ondaka o korro chudia pe patave ta, jutlo ta llelo pasa o Jesus.
41010051	O Jesus puchla le —¿So mange te cherau pala tu O korro ppenda leke —Kovachi, mangau te dikkau
41010052	O Jesus ppenda leke —Sai llatar; pala cho pachape avilan sastardo Ondaka o korro dikkla, ta llelo e dromea pala o Jesus
41011001	Kana avile pasa o Jerusalem, pasa e forura katar o Betfage ta e Betania, po burdo e Maslinkengo, o Jesus bichalda duien katar pe disipulura,
41011002	ta ppenda lenge —Llan ando forichi kai si anglal, ta kana ka aven ka malaven iek magarcho ppanglo, kai niko ni likisto pe lete. Putaren le ta anen le.
41011003	A te puchla tumen vareko soke cheren gua, ppenen leke kai trubul e Gazda, ta kai ka iril le oma
41011004	Von llele, ta malade e magarcho ppanglo avri po drom, pasa iek udar, ta putarde le.
41011005	Nesave llene kai sea kote ppende lenge —¿So cheren? ¿Soke putaren e magarcho?
41011006	Ondaka von ppende isto gia sar ppendaia lenge o Jesus. Ta mukle len te llantar.
41011007	Von inllarde e magarcho kai o Jesus, ta ttode pe gertacha upral po magarcho ta o Jesus likisto upral.
41011008	Ta but llene inzarde pe gertacha po drom, a aver llene chinde krangura katar e kasta ta ttode len po drom.
41011009	E llene kai llana anglal ta i e llene kai llana palal, ttode te urkin —¡Blagosime gua kai avel ando anau e Devleko!
41011010	¡Blagosime e charoina kai avel, e charoina katar amaro dad o David! ¡Blagosime te avel o Del
41011011	O Jesus dia ando Jerusalem, ta i ando cher e Devleko dikkla pe suako rig ta mapalal llelotar e desuduie disipulonenchar ande Betania, soke lela te perel e riat.
41011012	Ttiarinako, kana likena katar e Betania, o Jesus bokkailo.
41011013	Dikkla duratar iek kas simochinengo kai saia le patra, ta avilo pase te dikkel dal saia le simochine, a malada samo e patra, soke ni saia o vreme e simochinengo.
41011014	Ondaka o Jesus ppenda e kasteke —¡Daboida te na jal niko nikada che simochine Leke disipulura asunde so ppenda.
41011015	Kana avile ando Jerusalem, o Jesus dia ando cher e Devleko ta ttoda te tradel sa e llenen kai chinena ta bichinena ta dia tele moia e stalia golenge kai pparruvena e love e suetoke, ta i e ttana golenge kai bichinena e gulubura;
41011016	ta ni mukela nika te nakkel katar o cher e Devleko ezgodenchar,
41011017	Ta ttodape te sikavel, ta ppenela —Ando Pisipe ppenel gia: ‘Mo cher ka ikkardol cher e molimako sa e ppuvienge’ a tumen cherden letar iek ttan kai gurudon e chorane
41011018	A e gazda e poponenge ta e kovacha e zakonoke asunde e Jesuse ta ttode te roden sar te mundaren le, pala e dar kai saia lenge letar, soke sa e llene chudisailea katar leko sikadipe.
41011019	Kana peli e riat o Jesus ta leke disipulura lleletar katar o foro.
41011020	Ttiarinako rano, nakkle pasa o kas e simochinengo ta dikkle kai sukiloia sa llik leke zile.
41011021	Ondaka o Pedro diape golli, ta ppenda e Jesuseke —Kovachi, dik, o kas kai dian le armaia, sukilo.
41011022	O Jesus ppenda lenge —Pachan ando Del.
41011023	Soke chachimaia ppenau tumenge, kai varesavo lleno te ppenela gale burdoke: “Le tut kotar, ta chude tut ande mora,” ta te pachala ande po lio kai gua sai avelpe, ta pachala kai so ppenda ka cherdol, ondaka gia ka avelpe.
41011024	Goleke ppenau tumenge kai sogo tumen mangena ando molipe, pachan kai ia si tumenge dino, ta gia ka avelpe.
41011025	Ta kana ka molintumen, ta te si tumen varesavi joli pe vareka, prostisaren le, te prostil i tumaro bilachipe tumaro Dad kai si ando miloso.
41011026	Soke tumen te na prostisaren, ni tumaro Dad kai si ando miloso ni ka prostil tumenge tumaro bilachipe.
41011027	Mapalal katar gala ezgode irisaile ando Jerusalem. Ta kana o Jesus ppirela ando cher e Devleko, avile lete e gazda e poponenge, e kovacha e zakonoke ta e ppure,
41011028	ta puchle le —¿Save gazdarimaia chere gala ezgode? ¿Ta ko dia tut o gazdaripe te cherele
41011029	O Jesus ppenda lenge —I me ka puchau tumen iek ezgoda: Ta te ppenden mange, i me ka ppenau tumenge save gazdarimaia cherau gala ezgode.
41011030	¿Ko bichalda e Juane te kristil, o Del, o e manusa? Ppenen mange
41011031	Von ttode te den orba iek averea ta ppenena Te ppendam kai bichalda le o Del, vou ka ppenel: ¿A soke ni pachaien le?
41011032	¿A sar ka ppena kai bichalde le e manusa Von ppenena gua soke darana katar o foro, soke sa pachana kai o Juan saia iek porauko.
41011033	Goleke von ppende e Jesuseke —Ni llana Ondaka o Jesus ppenda lenge —Ni me ni ka ppenau tumenge save gazdarimaia cherau gala ezgode.
41012001	O Jesus ttoda te del lenge orba e paramichenchar. Ta ppenda lenge “Iek lleno ttoda te barion drakka ande iek vostano, ta ppangla o vostano truial; ta lacharda iek ttan te cherel mol ta vazdia iek cher ta mukla gua vostano drakkako kai iek manus te cheren buchi ta llelotar dur.
41012002	Kana avilo o vreme, bichalda iekke esluga te mangel katar e llene kai radina e ppuv o chari kai perela le.
41012003	A von ttode o va po esluga, marde le, ta tradie le chuche vastengo
41012004	Ondaka o gazda bichalda avere esluga, a gole chalade le ando soro ta kusle le.
41012005	Bichalda avere, ta gole mundarde le; mapalal bichalda bute llenen ios, nesaven marde len a averen mundarde len
41012006	“Ondaka achela samo iek kai saia isto leko chavo, gole kai volila but: Ta bichalda le, ta mislilape gia: Chachimaia ka den liubao me chaurre.
41012007	A e llene kai radina e ppuv ppenena iek avereke: ‘Gava si o lleno kai kana ka merel leko dad vou ka cherdol gazda; aven te mundara le ta goia ppuv ka avel amari.’
41012008	Istarde le, mundarde le, ta chudie leki esnaga avri katar e ppuv kai sea e drakka.
41012009	“¿A tumen so mislin kai ka cherel o gazda gole ppuviako? Ka llal te mundarel gole llenen kai radina goia ppuv, ta ka del e ppuv e drakkenchar kai aver llene
41012010	“¿Ni chitisarden so ppenel ando Pisipe? Ppenel gia: ‘O barr kai mukle le pe iek rig ta ni ttode leke sama, e llene kai cheren chera cherdilo o barr mai glamno e chereko.
41012011	Gaia ezgoda cherdala o Gazda, ta chudiamen katar so dikka.’
41012012	Ondaka mangle te ppanden e Jesuse, soke llanena kai dela orba lendar ande goia paramichi, a sar darana katar e llene mukle le, ta lleletar.
41012013	Bichalde kai o Jesus nesave llene katar e fariseura ta i nesave llenen kai sea e Erodeseke te sai dosaren le pe fisavi orba.
41012014	Gola llene llele ta ppende leke gia —Kovachi, llana kai san chacho, ta ni dara katar e llene kai asunen tut, soke ni ppene lenge alava te perel lenge drago. Tu sikave chachimaia o drom e Devleko. ¿Ppen amenge si orta te pochina e love kai mangel o Sesar o iok? ¿Ka pochina o ni ka pochina
41012015	A o Jesus, sar pinllerela lengo kojaipe, ppenda lenge —¿Soke zumaven man? Anen mange iek tolari te dikkaule
41012016	ande o tolari lete, ta o Jesus ppenda lenge —¿Kako mui ta kako anau si pisime po tolari Von ppende —E Sesareko
41012017	Ondaka o Jesus ppenda lenge —Den e Sesare so si e Sesareko, ta den e Devle so si e Devleko A von chudisaile letar.
41012018	Nesave Saduseura, kai ni pachan kai e mule ka usten katar o meripe, llele te dikken e Jesuse, ta ppende leke gia
41012019	—Kovachi, o Moises mukla amenge pisime kai kana iek murus zinime merel ta ni avila le porodo pe romiaia, gole muruseko pplal morabi te lel pala pe gole ppivlia, ta te del minonen pe pplale kai mulo
41012020	Ondaka e saduseura ppende gia e Jesuseke: sea efta pplal, o purvo lendar zinisailo, ta mulo ta ni mukla porodo.
41012021	O duito zinisailo e ppivliaia, ta i vou ni mukla porodo. Ta isto gola ezgode nakkla o trito,
41012022	ta isto gia avilape i ogole pplalenchar; ta ni iek lendar ni avila le porodo. Mapalal muli i e romi.
41012023	Kana ka usten katar o meripe ta ka zivin pale, ¿save pplaleki romi ka avel voi, kana e efta sea zinime laia
41012024	O Jesus ppenda lenge —Tumen sen ando kojaipe, soke ni pinllaren o Pisipe ta ni e Devleki zor.
41012025	Soke kana e mule ka usten katar o meripe, e murusa ta e diskinie ni ka zininpe, soke ka aven sargo e suechura kai si ando miloso.
41012026	A katar e orba kai e mule ka usten, ¿tumen ni chitisarden so pisisarda o Moises katar e karrne kai ppabona? O Del ppenda e Moiseseke: ‘Me sem o Del katar o Abraam, katar o Isaak ta i katar o Jakob.’
41012027	¡Ta vou inai Del e mulengo, vou si Del e llundengo! Tumen sen ande iek baro kojaipe
41012028	Kana dikkle kai o Jesus dia orba sukar, iek katar e kovacha e zakonoke, kai asundaia kana denape orba, avilo pasa le, ta puchla le —¿Savo katar sa si o zakono mai baro
41012029	O Jesus ppenda leke —O zakono mai baro si gava: Asun, Israel: O Gazda amaro Del si o edino Gazda.
41012030	Volisar e Gazda kai si cho Del sa che liea, sa che duoia, sa che misloia ta sa che zoriaia.
41012031	A si iek zakono ios: Volisar avere sar voli tu tut. Nisavo aver zakono inai mai baro neko gala
41012032	O kovachi e zakonoko ppenda leke —So ppene si o chachipe ta si sukar: Samo iek Del si ta inai aver.
41012033	Ta te voli e Devle sa che liea, sa che misloia ta sa che zoriaia, ta te voli suakone llene sar voli isto tut, mol le mai but neko sa e kurbanura
41012034	Kana o Jesus dikkla kai o kovachi dia orba bizaimaia, ppenda leke —Ni san dur katar e charoina e Devleki Ta niko ni tromala te puchel le niso
41012035	O Jesus sikavela ando cher e Devleko, ta puchla —¿Soke ppenen e kovacha e zakonoke kai o Mesias avel katar e vicha e Davideki?
41012036	Soke isto o David ando Santo Duo ppenda: ‘O Gazda ppenda me Gazdake: Bes pe mi rig e chachi, llik kana me ka ttovau che dusmanonen telal tala che porrne.’
41012037	¿A sar sai avel o Mesias katar e vicha e Davideki, kana isto o David ikkarel le Gazda —Kote sea but llene ta asunena e Jesuse dragostimaia.
41012038	Kana o Jesus sikavela ppenela gia arakken tumen katar e kovacha e zakonoke, soke drago lenge te ttoven patave barikane pe pete, ta te den lenchar orba liubaimaia ando foro.
41012039	Ta roden e estoliche mai anglune ande kkanlliri e judionengi ta e mai lache ttana kana si varesavo jape;
41012040	ta len katar e ppivlia lengo lachipe, ta molinpe but te na achardol o bilachipe kai cheren. Von si te len mai bari duk
41012041	Iek llive o Jesus besela angla e baulia kote kai chidena e love katar o cher e Devleko, ta dikkela sar ttovena e love. Ta but barvale ttovena but love.
41012042	Ta avili iek ppivli chorri, ta ttoda dui tolaricha jarkune, kai ni mol len but.
41012043	Ondaka o Jesus ikkarda pe disipulonen, ta ppenda lenge —Ppenau tumenge kai gaia ppivli chorri dia mai but neko sa ogola llene kai ttovena e love ande baulia;
41012044	soke sa die katar so ni trubul len, a voi ande po chorripe, dia sa so saia la te pravarelpe.
41013001	Kana o Jesus likisto katar o cher e Devleko, iek katar leke disipulura ppenda leke —¡Kovachi, dik save barra ta save chera
41013002	O Jesus ppenda leke —¿Dikke gala bare chera? Ni ka achel lendar ni iek barr upral pe aver. Sa ka avel zatrime
41013003	Mapalal lleletar po burdo e Maslinkengo, kai si angla o cher e Devleko. O Jesus beslo, ta o Pedro, o Santiago, o Juan ta o Andres puchle le po choria
41013004	kana saia te aven gala ezgode, ta pe savi ezgoda ka llangliolpe kai gola ezgode si te getonpe
41013005	A o Jesus ppenda lenge “Arakken tumen te na kojavel tumen niko.
41013006	Soke ka aven but llene kai ka ppenen kai sem me. Ta ka ppenen: ‘Me sem; ta ka kojaven bute llenen.
41013007	“A kana tumen ka asunen kai marenpe e ppuvia pe suako rig, na daran. Gia trubul te nakken sa gala ezgode; a ni ios inai o son
41013008	Soke iek charoina ka marelpe averiaia ta iek ppuv ka marelpe avere ppuviaia; ta e ppuv ka dermolpe pe but ttana, ta ka avel bok. Ta gua si samo e purve dukka e suetoke
41013009	“Arakken tumen soke ka den tumen kai e sudura; ta ka maren tumen ande kkanllira e judionenge. Ta ka ttoven tumen angla e sudura ta angla e kraliura te sai ppenen e orba e chachi mandar te sai asunen von.
41013010	A mai anglal te avel o son e suetoko, morabi te ppendol e lachi viasta ande sa e ppuvia
41013011	A tumen na brigin tumen katar so si te ppenen kana ka den tumen ande va e sudonenge, soke ande gua vreme o Del ka ppenel tumenge so si te ppenen ta tumen ni ka den orba, ko ka ttovel alava ande tumaro mui si o Santo Duo.
41013012	E pplal ka den ando meripe isto pe pplalen, ta e dada pe chaven; ta e chave ka murzin pe pe dada ta ka mundaren len.
41013013	Sa o sueto ka murzil pe tumende pala mo anau; a ko llala llik kai o son ta ni achela, ka avel braduime
41013014	“Kana ka dikken kai cherdol o baro bilachipe po ttan kai ni trubulpe te cherdol—gua kai chitil, te acharel—, ondaka gola kai si ande Judea, morabi te nasen pe burdura;
41013015	ta o lleno kai si upral pe po cher, te na ni fuliel te ikanel niso andral.
41013016	Ta o lleno kai si ande umalia, te na irilpe ni te lel pe patave
41013017	¡Tesko gole diskinienge kai ande gola llivesa ka aven kkamne, o avela len minone kai pien kolin!
41013018	Mangen e Devletar te na aven gala ezgode ando viend,
41013019	soke ande gola llivesa ka avel iek patnia sar kai ni avila nikada; sar kana o Del cherda e sueto llik akana, ta sar ni ka avel nikada
41013020	A o Gazda te na chikniavela gua vreme, niko ni avela braduime, a gua vreme chikniardale pala o volipe kai si le e llenendar kai vou esvirisarda.
41013021	Ta ondaka, vareko te ppenela tumenge: ‘Dikken, etalo kate o Mesias’, o ‘Dikken etalo incha’, te na pachan.
41013022	Soke ka aven kojamne mesias ta kojamne poraukura: Ta ka cheren bare ezgode, te sai kojaven te avelape llik e llenen kai isto o Del esvirisarda.
41013023	¡Arakken tumen! Soke sa gaia orba ppendemla tumenge mai anglal te nakkel.
41013024	“A ande gola llivesa, kana ka nakkel o vreme katar e patnia, o kkam ka cherdol truñariko, ta o chon ni ka klichil,
41013025	e cheraia ka peren katar o miloso ta e zor e milosoki ka izdral.
41013026	Ondaka ka dikkol o Chavo e manuseko kai avel pe oblakura, bare zoriaia ta barimaia.
41013027	Vou ka bichalel e suechonen, ta ka chidel e llenen kai esvirisarda katar e star riga e ppuviake katar suako ttan e ppuviako ta e milosoko
41013028	“Sikon katar o kas e simochinengo: Kana leke krangura si kovle, ta zelenil ta liken e patra, tumen llanen kai o milai si pase.
41013029	Isto gia, kana tumen ka dikken sa gala ezgode, ka llanen kai o Chavo e Devleko si po udar.
41013030	Chachimaia ppenau tumenge kai sa gala ezgode ka avenpe bi te nakkel gaia vicha.
41013031	O miloso ta e ppuv ni ka aven ios, a me alava si te cherdon
41013032	“A cheres o llive ta o saiato, niko ni llanel le, ni e suechura e milosoke, ni o Chavo. Samo mo Dad llanel le.
41013033	“Goleke tumen morabi te aven llungade ta te prezon, soke ni llanen kana ka avel gua vreme.
41013034	Tumen morabi te cheren sargo iek lleno kai mai anglal te llaltar ande aver foro, ppenda pe eslugenge te arakken leko cher. Suakone diale iek rado, ta ppenda te prezol goleke kai arakkela o udar
41013035	Achen llungade, soke ni llanen kana ka avel o gazda e chereko, sai avel kana perel e riat, o po dopas katar e riat, o ttiarinako rano.
41013036	Ta gia kana ka avel, te na malavel tumen sovindo.
41013037	So ppenau tumenge, ppenaule saurrenge: ¡Achen llungade!”
41014001	Achena dui llive te avel e Paskua, kana jalpe o marrno kai inai le levadura. Ta e gazda e poponenge ta e kovacha e zakonoke rodena sar te ppanden e Jesuse kojaimaia, ta te mundaren le.
41014002	Soke nesave llene ppenena —Cherale kana ka nakkel e Paskua, te na avelpe burkania maskar e llene
41014003	O Jesus lleloia ande Betania, kai o cher e Simonoko, gua kai ppenena leke o leproso. Kana beslo pe sinia, avili iek diskinia kai inllarela iek taso alabastrako pperdo meriso kai molale but, ppagla o taso ta mukla te perel o meriso pe Jesuseko soro.
41014004	Nesave llene kai sea kote jolaile, ta ppenena iek avereke —¿Soke chudiniaol gava meriso?
41014005	Sai bichindiloia pe so mol o rado iekke burseko ta te pomozilpe gole lovenchar e llenen kai si chorre A von jolaile laia ta dena laki orba.
41014006	A o Jesus ppenda lenge —Muken la; ¿soke den la joli? Voi cherda manchar iek lachi ezgoda.
41014007	Soke e chorre ka aven tumenchar suako llive, ta sai ka pomozin len kana tumen mangena; a me ni ka avau tumenchar sa o vreme.
41014008	Gaia diskinia cherda sa so sai cherel: Soke sigarda te ttovel pe ma o meriso me limoreke.
41014009	Chachimaia ppenau tumenge kai ande varesavi ppuv kana ka ppenen e lachi viasta, ka den orba i katar so cherda gaia diskinia, ta gia ka denpe golli latar
41014010	O Judas Iskariote, iek katar e desudui disipulura, llelo kai e gazda e zakonoke te ppukavel e Jesuse
41014011	Kana asunde le, veselisaile ta diele po alau kai ka den le love e Judase, ta o Judas kotar angle rodela te sai ppandel e Jesuse.
41014012	O purvo llive katar e Paskua kana jalpe o marrno kai inai le levadura, ta kana mundardol o bakro katar e Paskua, e disipulura puchle e Jesuse —¿Kai mange te chera o jape katar e Paskua
41014013	Ondaka bichalda duien katar pe disipulura, ta ppenda lenge —Llan ando foro. Kote ka malaven iekke llene kai inllarel iek bure paieko. Llan pala le,
41014014	ta kote kai ka del, ppenen e lleneke kai si gazda katar gua cher, kai o Kovachi ppenel gia: ¿Savi si e soba kai ka jau me disipulonenchar o jape katar e Paskua?
41014015	Vou ka sikavel tumenge iek soba bari kai si upre ando cher, kai si lachardi. Kote cheren o jape.
41014016	E disipulura llele ando foro. Ta malade sa sar ppendaia lenge o Jesus, ta cherde o jape katar e Paskua.
41014017	Kana peli e riat o Jesus avilo pe disipulonenchar.
41014018	Ta kana besle pe sinia ta jana, o Jesus ppenda lenge —Chachimaia ppenau tumenge kai iek lleno tumendar, kai jal manchar, ka ppukavel man
41014019	Von tristosaile, ta ttode te puchen le iek po iek —¿Sem me gua lleno
41014020	O Jesus ppenda lenge —Si iek katar e desudui kai chingarel o marrno isto ande gua charo kai me chingarau.
41014021	O Chavo e manuseko morabi te llal po drom kai ppenel o Pisipe; a tesko goleke kai bichinel le. Mai sukar avilaia leke te na biandiloia
41014022	Kana jana, o Jesus lia o marrno ande pe va ta dia fala e Devle, ppaglale ta diale kai pe disipulura ta ppenda —Len, gaia si mi esnaga
41014023	Mapalal lia iek taso, dia fala e Devle, diale lende, ta saurre pile.
41014024	O Jesus ppenda lenge —Gava si mo rat katar o nevo alau, kai chordol pala but llene te sai aven braduime.
41014025	Chachimaia ppenau tumenge kai ni ka piau ios katar so del e drak lligo ni ka avel o llive kai ka piau e nevi mol ande charoina e Devleki
41014026	Kana von llilabie e salmura, lleletar kai o burdo e Maslinkengo.
41014027	Ondaka o Jesus ppenda lenge —Sa tumen ka jasaren tumaro pachape ande mande. Gia ppenen o Pisipe: ka mundarau e chobano, ta e bakre ka rispinpe.
41014028	A kana me ka ustau katar o meripe, ka chidau tumen pale ande Galilea
41014029	O Pedro ppenda leke —I te jasarena sa po pachape, me ni ka jasarau le
41014030	O Jesus ppenda leke —Chachimaia ppenau chuke kai mai anglal te basel o basno pale o duito, tu ka ppene kai ni pinllare man trin droma
41014031	A vou pale ppenela leke —I te trubula te merau tuia, ni ka ppenau kai ni pinllarau tut Ta saurre ppenena leke isto gola alava
41014032	Mapalal llele pe iek ttan kai ikkardol Getsemani, ta o Jesus ppenda pe disipulonenge —Besen kate, so me llau te moliuman
41014033	Ta inllarda e Pedro, e Santiago ta e Juane, ta avila leke but bari zalba.
41014034	Ondaka o Jesus ppenda lenge —Si ande mo zivoto iek zalba merimaki. Achen tumen kate, ta achen llungade.
41014035	Ondaka o Jesus llelo mai angle, bangilo llik te ttovel po chikat pe ppuv, ta mangla e Devletar te na nakkel goia patnia.
41014036	Ta kana molilape ppenela “Abba, Dade, tu sa sai chere, le mandar gaia buka cherki; a te na cherdol so me mangau, te cherdol so tu mange.
41014037	Mapalal irisailo lende, ta malada len kai sovena, ondaka ppenda e Pedroke —Simono, ¿sove? ¿nasti achilan llungado ni iek saiato?
41014038	Achen llungade ta molintumen, te na peren ando zumadipe. Tumen mangen, a e esnaga inai la zor.
41014039	Ondaka o Jesus pale llelo, ta molisailo isto gole alavenchar.
41014040	Kana irisailo, malada pale kai e disipulura sovena, soke lenge akka ppangliona lindratar. Ta ni llanena so ka ppenen leke.
41014041	Kana avilo pale o trito drom, ppenda lenge —¿Pale inzon ta soven? Dosta, avilo o vreme kai o Chavo e manuseko ka avel dino ande va e bilachenge.
41014042	Usten, aven; soke avel gua kai ka ppukavel man
41014043	O Jesus dela orba kana o Judas, iek katar e desudui disipulura, avilo bute llenenchar kai avena jarnienchar ta kastenchar. Von sea bichalde katar e mai preche popura, e gazda katar e kovacha e zakonoke, ta e ppure.
41014044	O Judas, gua kai ppukavela le, ppendaia lenge gia “Gole kai ka chumidau, gua si. Ppanden le ta arakken le te na nasel.
41014045	Kana avilo o Judas llelo pasa o Jesus ta ppenda leke —¡Kovachi Ta chumidia le.
41014046	Ondaka istarde e Jesuse, ta inllarde le ppanglo.
41014047	A iek katar e llene kai sea kote, ikanda po jarni ta chinda o kan katar o esluga e mai bare popoko.
41014048	Ondaka o Jesus puchla e llenen —¿Soke avilen jarnienchar ta kastenchar te ppanden man, sargo kana me sema iek kochkari?
41014049	Suako llive sema maskar tumende ta sikavava ando cher e Devleko, ta nikada ni inllarden man ppanglo. A sa gala ezgode nakken te sai cherdol so si pisime ando Pisipe
41014050	Sa e disipulura mukle e Jesuse korkorre, ta nasle.
41014051	A iek lleno terno llala pala lende uchardo samo iekke chitea. Gole llene istarde le,
41014052	a vou mukla o chiti ta naslo nango.
41014053	Ondaka inllarde e Jesuse kai o mai baro popo, ta chidinaile sa e gazda e poponenge, ta e ppure ta i e kovacha e zakonoke
41014054	O Pedro llelo pala le duratar llik andre ande barr katar o cher e mai bare popoko, ta achilo besindo e llenenchar kai arakkena o cher e Devleko, ta ttodepe pasa e iag te lelpe lendar o sil.
41014055	E gazda e poponenge ta sa e mai bari kris rodela varesavi dos ando Jesus te sai mundaren le; a ni malavena niso.
41014056	Soke but llene ikanena bune pe lete, ta isto von kojadona ande pe orbe kai dena iek averea.
41014057	Ondaka nesave llene ustile pe porrne ta dosarena le kojaimaia, ta ppenena
41014058	—Amen asundam le kai ppenela: Me ka peravau gava cher e Devleko kai cherde e manusa, ta ande trin llive ka vazdau aver kai inai cherdo e manusendar
41014059	A gola kai dosarena e Jesuse nasti lacharena pe orbe maskar pete pe so ppenena.
41014060	Ondaka o mai baro popo ustilo po maskaral katar sa e llene, ta puchla e Jesuse —¿Ni ppene niso? ¿So si gava kai ppenen tutar
41014061	A o Jesus ni ppenda niso. O mai baro popo puchla le pale ta ppenda —¿San tu o Mesias, o Chavo katar o Del o blagosime
41014062	O Jesus ppenda leke —Ea, me sem. Ta tumen ka dikken sar o Chavo e manuseko besel pe rig e chachi katar o Del kai si le sa e zor, ta ka dikken le sar ka avel pe oblakura e milosoke
41014063	Ondaka o mai baro popo pparrada pe patave te sai llanen kai saia joliariko, ta ppenda —Ni trubul amen ios te asuna avere llenen.
41014064	Tumen asunden sar kusla e Devle gole alavenchar. ¿So ppenen tumen Sa ppende kai saia dosalo ta kai saia te merel.
41014065	Nesave llene ttode te chungarden le, ta ppandena leke akka ta chalavena le dumukkenchar ta ppenena leke —¡Apogodisar ko chalada tut Ta gola kai arakken o cher e Devleko chalade le pe leko mui.
41014066	O Pedro saia tele ande bar. Ta avili iek katar e esluge e mai bare popoke;
41014067	ta kana dikkla e Pedro, kai tatola pe iag, dikkla pe lete, ta ppenda leke —I tu llaia e Jesusea, gua lleno katar o Nazare
41014068	O Pedro ppenda iok ta ppenda —Ni pinllarau le, ta ni llanau savi orba de Ta likisto avri po udar. Ondaka baslo iek basno
41014069	E esluga pale dikkla e Pedro ta ttoda te ppenel e llenenge kai sea kote —Gava si iek lendar
41014070	A o Pedro pale ppenda kai ni pinllarel e Jesuse. Mapalal, e llene kai sea kote pale ppende e Pedroke —Chachimaia tu san iek lendar, soke i tu san katar e Galilea.
41014071	Ondaka o Pedro ttoda te jal sovel ta ppenela ¡Me ni pinllarau gole llene kai tumen den leki orba
41014072	Ondaka isto kote baslo pale o duito o basno, ta o Pedro diape golli kana o Jesus ppendaia leke “Trin droma ka ppene kai ni pinllare man, ta mapalal ka basel o basno pale o duito. Ta vou ttoda te rovel
41015001	Ttiarinako rano chidinaili e mai bari kris kai sea e gazda e poponenge, e ppure, ta e kovacha e zakonoke, ta inllarde e Jesuse ppanglo ta die le kai o Pilato.
41015002	O Pilato puchla le —¿San tu o Charo e judionengo O Jesus ppenda leke —Tu ppendanle
41015003	A e gazda e zakonoke dosarena le katar but ezgode,
41015004	O Pilato pale puchla le —¿Ni ppene niso? Dik pe gachin orbe ikanen pe tute
41015005	A sar o Jesus ni ppenda leke niso, o Pilato chudisailo.
41015006	Pe suako Paskua, o Pilato mukliarela iekke ppangle, gole kai o foro mangela.
41015007	Ondaka saia ppanglo iek lleno kai ikkardola Barrabas, vou saia ppanglo ande rubie avere llenenchar soke mundardea iekke llene kana mardepe cheres e murzania kai saia len pe sudura romanura.
41015008	Avile e llene kai o Pilato ta ttode te mangen letar te cherel isto gia sar cherela suako burs.
41015009	A o Pilato ppenda lenge —¿Mangen te mukliarau e Charo e judionengo
41015010	Soke vou acharela kai cheres e murzania kai saia len po Jesus dieale lete.
41015011	A e gazda e zakonoke divosarde e llenen te sai mangen te mukliaren e Barrabase.
41015012	O Pilato pucha len —¿A so mangen te cherau gale llenea kai tumen ppenen leke o Charo e judionengo?
41015013	Von ppende leke urkindo —¡Krustosaren le
41015014	O Pilato ppenda lenge —¿Savo bilachipe cherda A von pale urkisarde —¡Krustosaren le
41015015	Ondaka o Pilato, sar mangela te achel lacho e llenenchar, mukliarda e Barrabase ta bichalda te maren e Jesuse e bichoia, ta mapalal diale te krustosaren le.
41015016	Ondaka e boñikura inllarde e Jesuse ande chereki bar kai ikkardol pretorio, ta chidie sa e boñikonen.
41015017	Ta ttode pe lete iek chiti lolo, kkuvde iek korona e karrnenchar ta ttodela pe leko soro.
41015018	Mapalal ttode te urkin —¡Te avel bajtalo o Charo e judionengo
41015019	Chalavena le ando soro iekke kastea, chungardena le, dena changa angla le, ta i dena tenemava.
41015020	Ta kana marde letar espurnia ikande letar o chiti lolo, ta ttode pe lete isto leke patave ta inllarde le avri te krustosaren le.
41015021	Iek lleno katar o Sirene, kai ikkardola Simono, o dad e Alejandroko ta e Rufoko, kai avela katar e droma. Kana nakkela kotar, ttode le pe zor te inllarel o krusto e Jesuseko
41015022	Inllarde e Jesuse pe iek ttan kai ikkardol Golgota ( kai gua si: “O ttan e kokalengo”);
41015023	ta dena le te piel mol ta e mirra amime, a o Jesus ni pila
41015024	Ondaka krustosarde le. Ta e boñikura fulade maskar pete leke patave, ta chelenape te dikken ko ka achel leke patavenchar
41015025	Saia ande inia e ttiarinake kana krustosarde le.
41015026	Ta ttode po krusto pisime “O Charo e judionengo.” Soke von ppenena kai goia saia leki dos.
41015027	Ta krustosarde pasa le duie llenen kai sea kochkaria, iek pe leki chachi, ta o gua pe leko estingo.
41015028	Ta gia cherdilo so ppenel ando Pisipe kote kai ppenel gia ‘Ta saia llindo e bilachenchar.
41015029	E llene kai nakkena kusena le, miskona po soro ta ppenena —¡Bre, tu kai perave o cher e Devleko ta ande trin llive vazdele pale,
41015030	braduisar isto tu tut, ta fulie katar o krusto
41015031	Ta isto gia marena letar espurnia i e gazda e poponenge ta e kovacha e zakonoke. Ta ppenena —¡Braduisarda averen, a vou pe nasti braduil!
41015032	¡Te fuliel katar o krusto gua Mesias Charo katar o Israel, te dikka ta te pacha Ta i gola kai sea krustome pasa le kusena le.
41015033	Kana saia ande desudui e ttiarinake, sa e ppuv achili ando truñariko trin saiata.
41015034	Isto ande gua saiato o Jesus urkisarda zurale, ta ppenda “Eloi, Eloi, ¿lama sabaktani? (gua si “Devla, Devla, ¿soke muklan man?”
41015035	A Nesave llene kai sea kote, asunde le, ta ppende —Asunen, ikkarel e porauko e Eliase
41015036	Ondaka iek lendar prastio, chingarda iek pamuko ande mol cherki, ppanglala pe iek kas ta resadale kai o Jesus te piel, ta ppenda —Muken le te dikka dal o Elias ka fuliarel le katar o krusto
41015037	A o Jesus urkisarda ando baro avazi, ta mulo.
41015038	Ta o chiti kai si andre ando cher e Devleko chindilo po dopas, upral tele.
41015039	Ta kana o sudo romano kai saia angla o Jesus dikkla kai mulo, ppenda —Gava manus chachimaia saia e Devleko Chavo
41015040	Ta i kote sea nesave diskinie kai dikkena duratar; maskar lende saia e Maria Magdalena, e Maria e dei e Santiagoki o mai terno ta i e Joseeki, ta e Salome.
41015041	Gala diskinie llelea pala o Jesus ta pomozisardea le kana vou saia ande Galilea. Ta i sea kote but aver diskinie kai llelea lea ando Jerusalem
41015042	Gua llive saia iek llive palal katar o sabado pasa e riat ta lacharena sa e ezgode soke saia pase o sabado.
41015043	O Jose katar e Arimatea kai vou saia but glamno ande lengi kris, ta i vou aduricharela e charoina e Devleki, llelo tromanimaia kai o Pilato ta mangla e esnaga e Jesuseki.
41015044	O Pilato, chudisailo kai gia oma muloa o Jesus, ta ikkarda e sudo te puchel le gachin cherela kai muloa
41015045	Ta kana o sudo ppenda leke, o Pilato dia e esnaga e Jesuseki kai o Jose.
41015046	Ondaka o Jose chinda iek chiti parno, fuliarda e Jesuse katar o krusto, ta ulisarda le ando chiti. Mapalal ttoda le ande iek limori kai saia anado ande iek pechina, mapalal ppangla o limori iekke barrea.
41015047	E Maria Magdalena ta e Maria e dei e Joseeki, dikkena kai ttovena le.
41016001	Kana peli e riat ta nakklo o sabado, e Maria Magdalena, e Maria e dei e Santiagoki ta e Salome, chinde merisura te ttoven pe esnaga e Jesuseki.
41016002	Ttiarinako rano kana pparrona e zore katar o purvo llive katar e efta, llele kai o limori.
41016003	Ta ppenena iek averiake —¿Ko ka ikanel o barr katar o udar e limoreko
41016004	A kana dikkle, ttode sama kai gua barr kai saia but baro, ni saia pe po ttan.
41016005	Ta kana die ando limori dikkle, kai pe rig e chachi besela iek lleno terno kai saia furiado ande patave parne ta lunge. Ta e diskinie daraile,
41016006	a gua lleno ppenda lenge —Na daran. Tumen roden e Jesuse katar o Nazaret, gole kai krustosarde le. Vou ustilo katar o meripe ta inai talo kate. Dikken o ttan kai ttode le.
41016007	Llan ta ppenen leke disipulonenge ta e Pedroke kai o Jesus llal ande Galilea te chidel tumen pale; ta kote ka dikken le, isto gia sar ppenda tumenge
41016008	Ondaka e diskinie nasle katar o limori, soke izdrana daratar. Ta ni ppende niso nikake, soke darana.
41016009	Kana o Jesus ustilo katar o meripe ttiarinako rano ando purvo llive katar e efta, mai anglal sikadilo e Mariake e Magdalena, kai tradiaia latar efta llavolonen.
41016010	Voi avili kai e disipulura ta von rovena soke o Jesus muloa, a voi ppenda lenge kai o Jesus saia llundo.
41016011	Kana von asunde kai o Jesus zivila ta kai voi dikkla le, ni pachaie la.
41016012	Mapalal o Jesus sikadilo duie disipulonenge kai ppirena karing e droma.
41016013	Gala dui disipulura llele ta ppende ogolenge; a ni len ni pachaie.
41016014	Mapalal, o Jesus sikadilo e desuiekke disipulonenge, kana von besena pe sinia. Vou dia pe lende soke ni saia len pachape ta ni kandena, soke ni pachaie golen kai dikklea le kana ustilo katar o meripe.
41016015	Ta ppenda lenge “Llan ande sa e ppuvia ta ppenen saurrenge e lachi viasta.
41016016	Gua kai ka pachal ta ka avel kristime ka avel braduime; a gua kai ni ka pachal, ni ka avel braduime.
41016017	Ta gola llene kai ka pachan ka cheren bare ezgode ande mo anau, ka traden e llavolonen; ka den orba ande neve chibia;
41016018	ka istaren ande pe va e sapen; ta te piena vareso kai sai mundarel len, ni ka cherel lenge niso; ka ttoven pe va pe nasuale ta e nasuale ka saston.”
41016019	A kana o Gazda o Jesus dia lenchar orba, avilo vazdino ando miloso ta beslo pe rig e chachi e Devleki.
41016020	Von llele te ppenen e lachi viasta pe suako rig; ta o Gazda pomozila len e bare ezgodenchar Devlikane kai cherena.
42001001	But llene mangle te ppenen ando Pisipe sa e ezgode kai o Del cherda maskar amende,
42001002	isto gia sar ppendelen amenge gola kai ande gua vreme sea kote ta kai pomozisarde te ppendol e porouka.
42001003	Glamno Teofilo, i me rodiem sa prezomaia sar kana lie te llan angle gala ezgode ta avila mange sukar te pisiulen chuke isto gia sar nakkle,
42001004	te sai pinllare o chachipe katar so sikade tut
42001005	Kana o Erodes saia charo katar e Judea, saia iek popo kai ikkardola Zakarias, kai saia iek katar e llene e Abdiaseke. Leki romi ikkardola Elisabet, ta i voi saia katar e vicha e Aaronoki.
42001006	E li dui sea chache angla o Del ta cherena sa prema e zakonura ta niko nasti dosarela len katar niso.
42001007	A len ni saia len minone, soke e Elisabet nasti achela ppari, ta e dui sea but ppure
42001008	Iek llive kana avilo o vreme te cheren po rado angla o Del e llene kai sea popura e Zakariaseke,
42001009	Ta gia sar sea sikade e popura, esvirisarde maskar pete ta likisto o Zakarias te del ando santuario katar o cher e Devleko te ppabarel o taimano.
42001010	Ta kana ppabola o taimano, sa e llene molinape avri.
42001011	Ondaka sikadilo e Zakariaske iek suecho e Devleko, pe porrne, pe rig e chachi katar o ttan kai ppabardola o taimano.
42001012	Kana dikkla e suecho, o Zakarias ni llangla so te cherel ta darailo but.
42001013	A o suecho ppenda leke —Zakarias, na dara, soke o Del asunda cho molipe, ta chi romi e Elisabet ka avel la iek minono, ta ka ttove leko anau Juan.
42001014	Ka ave but veselo, ta but llene ka veselinpe kana ka biandol,
42001015	soke cho chaurro ka avel baro angla o Gazda. Ni ka piel mol ni rachia, ta mai anglal te biandol ia ka avel pperdo katar o Santo Duo
42001016	Ka cherel te irinpe kai o Gazda lengo Del but llene katar o Israel.
42001017	Gava Juan ka llal angla o Gazda, ta ka avel le o Duo ta e zor katar o porauko o Elias, te sai ttovel e daden ande veselia pe chaurrenchar, ta e llene kai ni kanden te sikon te kanden. Gia ka sikavel e llenen te len e Devle
42001018	O Zakarias puchla e suecho —¿Sar sai llanau chachimaia gava? Soke me sem but ppuro ta i mi romi
42001019	O suecho ppenda —Me sem o Gabriel, ta radiu e Devleke; vou bichalda man te dau tuia orba ta te dau tut gala lache viaste.
42001020	A akana sar ni pachaian so ppendem chuke ka ache nemao ta nasti ka de orba lligo ni ka avel o vreme te cherdon sa gala ezgode
42001021	A llene sea avri ta aduricharena e Zakariase ta chudinape soke ni likela katar o cher e Devleko.
42001022	Kana o Zakarias likisto, nasti dela lenchar orba. Ondaka acharde kai dikklaia vareso ando cher e Devleko ta dela lenchar orba e vastenchar soke achiloia nemao.
42001023	Kana nakkle e llivesa kai o Zakarias saia te radil ando cher e Devleko llelotar kai po cher.
42001024	Mapalal leki romi e Elisabet achili kkamni, ta panch chon ni likisti katar po cher ta mislilape
42001025	O Del cherda mange gava akana te na den man ios ando lallao e llene
42001026	Pala e sou chon o Del bichalda e suecho o Gabriel ande iek foro katar e Galilea kai ikkardol Nazaret,
42001027	kote zivila iek diskinia kai ikkardola Maria; voi saia mangli te zinilpe pala o Jose kai saia katar e vicha katar o charo o David.
42001028	O suecho dia kote kai saia voi ta ppenda lak —¡But blagosime san! O Del si tuia
42001029	A kana voi dikkla e suecho chudisaili katar leke alava ta puchlape soke dela laia orba gia.
42001030	Ondaka o suecho ppenda lake —Maria na dara, soke maladan dragostia angla o Del.
42001031	Akana ka ache kkamni ta ka avel tut iek minono ta ka ttove leko anau Jesus.
42001032	Vou ka avel but pinllardo, ka ikkaren le chavo katar o Del e milosoko ta o Del o Gazda, ka cherel le charo, sargo e Davide kai saia katar leki vicha,
42001033	te gazdaril ostade po foro katar o Israel, ta leko gazdaripe ni ka merel nikada
42001034	Ondaka e Maria ppenda e suechoke —¿Sar sai avelpe gava, kana me ni sem zinime
42001035	O suecho ppenda lake —O Santo Duo ka avel upral pe tute ta e zor katar o Del e milosoko ka ucharel tut sargo iek oblako. Goleke o minono kai ka biandol ka avel Santo Chavo e Devleko.
42001036	Ta i e Elisabet kai si katar chi vicha ka avel la iek minono, isto gia sar si ppuri, goia kai ppenena latar kai nasti avena la minone, cherel sou chon sar kai si kkamni.
42001037	O Del sai cherel sa
42001038	Ondaka e Maria ppenda —Me sem esluga e Gazdaki; te cherel manchar o Del isto sar ppendan mange Ta o suecho llelotar kotar.
42001039	Ande gola llivesa e Maria lleli oma ande iek foro kai achela pe burdura katar e Judea,
42001040	dia ando cher e Zakariaseko ta o Zakarias ppenda lake sar san.
42001041	Kana e Elisabet asunda lako avazi, o baiato miskosailo ande lako lli, ta voi pperdili katar o Santo Duo.
42001042	Ondaka dia orba zurale, ta ppenda —¡O Del blagosisarda tut mai but neko sa e diskinien, ta blagosisarda che minone!
42001043	¿Ko sem me te avel mande e dei katar mo Gazda?
42001044	Samo asundem cho avazi, mo chaurro miskosailo ande mo lli.
42001045	¡Veselime tu soke pachaian, soke ka cherdol so ppenda chuke o Gazda
42001046	Ondaka e Maria ppenda Mo duo blagosil e Gazda.
42001047	Mo duo veselilpe ando Del kai braduil man.
42001048	Soke o Del dikkla pe mande, leki mai minoni esluga, ta katar angle e llene ka ppenen mange veseli;
42001049	soke o Del cherda mange bare ezgode ¡leko anau si Santo!
42001050	E Devleko volipe nikada ni merel pala e llene kai blagosin le
42001051	O Del sikavel pi zor: achavel e llenen kai istardon
42001052	fuliarda e zuralen katar lenge estoliche, A e llenen kai ni istardon ttoda len upre.
42001053	Pperda lachipe e llenen kai sea bokkale ta tradia e barvalen ta mukla len chuche vastenge.
42001054	Pomozisarda e foro katar o Israel, kai si leko esluga, ta ni bristrailo te avel leke zalba letar.
42001055	Gia dia po alau amare puranenge, e Abraameke ta golenge kai ka aven leko porodo ostade
42001056	E Maria achili e Elisabetaia preko trin chon, ta mapalal irisali kai po cher.
42001057	Kana avilo o vreme te maladol e Elisabetake, avila la iek minono
42001058	E llene kai zivina pase ta laki familia veselisaile but soke llangle kai o Del saia gia lacho laia
42001059	Pala e ojto llive, llele te cheren leke e sirkunsision, ta mangena te ttoven leko anau sargo leke dadeko, o Zakarias.
42001060	A leki dei ppenda —Iok. Vou si te ikkardol Juan
42001061	Von ppende lake —Niko ni ikkardol gia ande chi familia
42001062	Ondaka puchle e vastenchar, e minoneke dade te llanen savo anau mangela te ttovel vou.
42001063	Ondaka o dad e minoneko mangla te pisil leko anau pe iek kotor kas, ta pisisarda: “Leko anau si Juan.” Ta sa chudisaile.
42001064	Isto ondaka o Zakarias pale dia orba ta blagosila e Devle.
42001065	Sa e llene kai zivina pase chudisaile, ta ande sa e ppuv e burdonengi katar e Judea dena goia orba.
42001066	Sa e llene kai asunena, mislinape ta puchenape ¿sar ka avel gava minono kana ka avel baro Soke chachimaia o Del blagosila le.
42001067	O Zakarias, o dad e minoneko, pperdo katar o Santo Duo dia orba sargo iek porauko, ta ppenda
42001068	“¡Blagosime te avel o Gazda, o Del katar o Israel, soke avilo te braduil pe foro!
42001069	Bichalda amenge iek zuralo Braduimari.
42001070	Gua si so ppendaia tumenge omanglal kana dia po alau ta ppenda pe santone poraukonanchar:
42001071	Kai ka braduil amen katar amare dusmanura ta katar sa gola kai murzin pe amende,
42001072	ta kai ka avel leke zalba katar amaro foro ta kai ni bristarelpe katar po Santo alau kai dia amen.
42001073	Gia ppenda o Del kana dia po alau amare dadeke o Abraam: kai ka mukel amen
42001074	te zivi bi darako, ka tradel amendar amare dusmanonen, te radi leke bi darako,
42001075	te zivi samo leke ta ando chachipe, ta te ava lea sa amaro zivoto
42001076	A tu, chaurrea, ka ikkaren tut porauko katar o Del e milosoko, soke ka lla angla o Gazda ta ka lachare leke droma,
42001077	te sai cherel te llanel leko foro kai lengo bilachipe ka avel prostime, ta kai del len o braduipe.
42001078	Soke pala e zalba kai avila e Devleke, anel amenge upral iek Braduimari sargo kana si o kkam katar iek nevo llive,
42001079	te del villelo golen kai zivin ando mai baro truñariko, ta te inllarel amare estope po drom e lachimako.”
42001080	Ta o minono bariola ta cherdola zuralo ando Duo, ta zivisarda po pusto llik kai o llive kai sikadilo e llenenge katar o foro katar o Israel.
42002001	Ande gola llivesa o charo o Augusto bichalda te llinen sa e manusen.
42002002	Gava purvo llindipe cherdele kana o Sirenio gazdarila ande Siria.
42002003	Sa e llene saia te llantar isto ande pe forura te llinen len.
42002004	Goleke o Jose likisto katar o foro o Nazaret, kai achel ande Galilea ta llelo ande Judea, ando foro o Belen kote kai biandiloia o David, soke o Jose saia katar e vicha e Davideki.
42002005	Llelo ando Belen pe romiaia e Mariaia te llinen le
42002006	Ta kana sea ando Belen, avilo o vreme te maladol e Mariake.
42002007	Kote maladilo lako purvo minono, ta ulisarda le ande pelene ta inzarda le andre ando cher kote kai ttovena e bakren soke ni saia kai te nakken e riat
42002008	Kotar pase sea nesave chobanura kai nakkena e riat ando vos ta arakkena pe bakren.
42002009	Ta sikadilo lenge iek suecho e Devleko, ta o blagosipe e Devleko klichisarda truial lende; ta daraile but.
42002010	A o suecho ppenda lenge —Na daran soke anau tumenge iek lachi viasta, kai ka anel but veselia saurrenge:
42002011	Allive biandilo ando foro e Davideko iek Braduimari, kai si o Kristo, o Gazda.
42002012	Ka malaven e minone pachardo ande pelene, inzardo kote kai ttoven e bakren, kote ka llanen kai vou si
42002013	Ondaka sikadile but suechura katar o miloso, kai blagosina e Devle ta ppenena:
42002014	Blagosime o Del ando miloso ¡ta pas e llenenge kai o Del volil
42002015	Kana e suechura irisaile ando miloso, e chobanura ttode te ppenen iek avereke —Aven ando Belen te dikka gaia ezgoda kai o Gazda ppenda amenge kai si te avelpe.
42002016	Sigarde ta malade e Maria ta e Josee ta e minone inzardo kote kai guruvena e bakren.
42002017	Kana dikkle le, ppende so ppenda lenge o suecho katar o minono,
42002018	ta sa gola kai asunde e chobanonen chudisaile katar so ppenena.
42002019	A e Maria chudisali but, ta suako llive mislilape ande goia ezgoda.
42002020	E chobanura irisaile ta blagosina e Devle pala sa so asunde ta so dikkle, soke sa e ezgode nakkle isto gia sar ppendilo lenge
42002021	Pala e ojto llive cherde leke e sirkunsision ta ttode leko anau Jesus, isto gua anau kai ppendaia lake o suecho kana voi ni saia kkamni.
42002022	Kana nakkle e llivesa kai von saia te chistonpe prema o zakono e Moiseseko, inllarde e minone ando Israel te sikaven le e Devleke.
42002023	Von cherde gava soke ando zakono e Devleko si pisime kai o “purvo murus kai biandola ka avel chinado e Devleke.
42002024	Llele te cheren iek kurbano sar ppenel o zakono e Devleko dui tortole o dui gulubura
42002025	Ande gola llivesa saia ando Jerusalem iek lleno kai ikkardola Simeon. Vou saia iek manus but lacho, kai blagosila e Devle ta aduricharela te avel braduime o Israel. O Santo Duo saia lea,
42002026	ta ppendaia leke kai ni ka resel kai o meripe lligo ni ka dikkel e Kristo, gole kai o Gazda saia te bichalel
42002027	O Santo Duo cherda le te llal ando cher e Devleko; ta kana e dada katar o minono Jesus die ando cher e Devleko te cheren lea sar ppenela o zakono,
42002028	O Simeon istarda le ande pe va blagosisarda e Devle ta ppenda
42002029	Akana, Gazda, cherdilo so ppendan, sai muke man te merau ande pas:
42002030	Soke dikklem me akkenchar e manuse kai ka braduil amen
42002031	gole kai tu bichaldan ta sa e forura ka dikken le,
42002032	vou si o villelo kai si te kletosarel po sueto, ta ka avel o baripe katar o Israel
42002033	O Jose ta e Maria chudisaile katar so ppenda o Simeon e minonetar.
42002034	Ondaka o Simeon blagosisarda len, ta ppenda e Mariake e dei e Jesuseki —Gale minoneke si chinado te cherel te peren o te usten bute llenen ando Israel. Vou ka avel iek señal kai but llene ni ka mangen,
42002035	ta gia ka llangliolpe so mislinpe suako lleno ande po lio
42002036	I kote saia iek porauka kai ikkardola Ana, lako dad saia o Penuel katar e vicha e Asereki. Voi saia but ppuri ta zinisalia but terni, ta zivisarda pala po rom efta burs;
42002037	cherena ojtovardes ta star burs kai achilia ppivli. Ni likela katar o cher e Devleko soke radila ollivesea ta i o riat e Devleke, allunila ta molilape
42002038	E Ana avili isto ondaka, dia fala e Devle ta lia te del orba katar o Jesus sa e llenenge kai aduricharena te avel braduime o Jerusalem.
42002039	Ondaka kana cherde sa so ppenel o zakono e Gazdako, irisaile ande Galilea, kai po foro o Nazaret.
42002040	Ta o minono bariola ta cherdola mai zuralo, ta saia but bizai ta o Del blagosila le
42002041	Leke dada llana suako burs ando Jerusalem kana saia e eslava e Paskuaki.
42002042	Kana o Jesus reslo kai e desudui burs, sa llele pe goia eslava ando Jerusalem sar sea sikade.
42002043	A kana nakkle gola llivesa, von irisaile kai po cher, a o minono Jesus achilo ando Jerusalem, a leke dada ni ttode sama.
42002044	Mislina kai o Jesus avela maskar sa e llene, ta gia ppirde sorro llive; a kana rodie le maskar pi familia ta maskar pe pinllarde,
42002045	ni malade le. Ondaka irisaile ando Jerusalem te roden le kote
42002046	Nakkle trin llive kotar ta malade le ando cher e Devleko, besindo maskar e kovacha e zakonoke, asunela len ta puchela len.
42002047	Ta sa gola kai asunena le chudinape katar leko bizaipe ta katar so ppenela lenge.
42002048	Kana dikkle le leke dada, chudisaile ta leki dei ppenda leke —Chaurrea, ¿soke cherdan amenge gava? Cho dad ta me saia amenge but briga ta rodaia tut
42002049	Ondaka o Jesus ppenda lenge —¿Soke rodena man? ¿Ni llanen kai si te avau ando cher me Dadeko
42002050	A von ni acharde so ppenela lenge.
42002051	Ondaka irisailo lenchar ando Nazaret, ta cherela sa so ppenena leke. A leki dei mislilape ande sa gala ezgode kai nakkela.
42002052	A o Jesus bariola ios ande esnaga ta i ando bizaipe, ta blagosila le o Del ta i e manusa.
42003001	Ando burs desupanllengo katar o gazdaripe e charoko o Tiberio, o Ponsio Pilato gazdarila ande Judea, o Erodes gazdarila ande Galilea, leko pplal o Felipe gazdarila ande Iturea katar e Trakonitide, ta o Lisanias gazdarila ande Abilinia.
42003002	O Anas ta o Kaifas sea e mai bare popura. Ande gola llivesa o Del dia orba po pusto e Juaneke o chavo e Zakariaseko,
42003003	ta o Juan nakklo katar sa e ttana kai si pasa e Jordaneki len, ta ppenela e llenenge kai saia te irinpe katar pe bilache droma ta te kristinpe, te sai avel prostime lengo bilachipe.
42003004	Ta sa gola ezgode nakkle isto sar pisisarda o porauko o Isaias “iek lleno urkil po pusto: ‘Lacharen o drom e Gazdako; putaren leke iek drom orta.
42003005	Suako jar ka avel pperdi, suako burdo ka avel ortome, e droma bange ka aven ortome, e droma krupne ka aven ortome
42003006	Sa o sueto ka dikkel o braduipe kai bichalel o Del.’ ”
42003007	Kana e llene likena te kristil len o Juan, vou ppenela lenge “¡Vicha sapengi! ¿Ko ppenda tumenge kai ka kurtulin tumen katar e bari patnia kai avel?
42003008	Cheren ezgode te sai dikkol bristomaia kai irisailen kai o Gazda, ta na ppenen maskar tumende: ‘Amen sam katar e vicha e Abraameki.’ Soke chachimaia ppenau tumenge kai llik katar gala barra o Del sai cherel llenen katar e vicha e Abraameki.
42003009	O tover si gotovo te chindol lea e kasta katar lenge zile. Suako kas kai ni del lache septelie chindol ta chudiniaol ande iag.
42003010	Ondaka e llene puchle le —¿So morabi te chera
42003011	O Juan ppenda leke —Gole kai si le dui gada, si te del gole kai inai le ni iek; ta gole kai si le jape, morabi te del gole kai inai le
42003012	Avile nesave publikanura te kristinpe, ta puchle e Juane —Kovachi, ¿so si te chera amen
42003013	O Juan ppenda lenge —Na len mai but love katar so si te len
42003014	Ta i nesave boñikura puchle le —A amen, ¿so si te chera Vou ppenda lenge —Na len nikatar niso pezor, ta na dosaren nika katar so ni cherda. Ta veselin tumen gole lovenchar kai len
42003015	E llene mangena te llanen, ta mislina kai o Juan saia o Kristo
42003016	a o Juan ppenda saurrenge —“Me, chachimaia kristiu tumen e paiea; a avel pala ma iek kai ka kristil tumen e Duoia ta e iagaia. Le si mai but zor neko man, a me ni sem lacho ni te putarau o kavisi katar leke sinele.
42003017	Ande leko va si o kas kai chudel lea upre o lliu te chistol le, ta ka fulavel le katar e char suki. Ka guruvel o lliu ande po cher kai gurudol o lliu, a e char suki ka ppabarel la ande iek iag kai nikada ni merel.
42003018	Ta gia sikavela o Juan e llenenge e lachi viasta, ta i avere orbenchar.
42003019	Ta i dia po charo o Erodes, soke zinisailoa pala e Erodias kai saia zinime e Felipea, leko pplal, ta i pala aver ezgode bilache kai cherdaia.
42003020	A o Erodes ni ttoda leke sama ta cherda aver ezgoda bilachi: ta ppangla e Juane ande rubie.
42003021	Kana o Juan kristisarela sa e llenen, i o Jesus kristisailo ta kana vou molilape, o miloso putailo
42003022	ta o Santo Duo fuliela upral pe lete sargo iek gulubo, ta asundilo iek avazi katar o miloso kai ppenenela —Tu san mo Chavo kai voliu; ande tu si man veselia
42003023	E Jesuseke sea preko tranda burs kana lia te cherel pi buchi. Prema so ppenena, saia chavo e Joseeko. O Jose saia chavo e Elieko,
42003024	kai saia chavo e Matateko, kai saia chavo e Levieko, kai saia chavo e Melkieko, kai saia chavo e Janaeko, kai saia chavo e Joseeko,
42003025	kai saia chavo e Matateko, kai saia chavo e Amoseko, kai saia chavo e Najumeko, kai saia chavo e Eslieoko, kai saia chavo e Nagaieko,
42003026	kai saia chavo e Maateko, kai saia chavo e Matatiaseko, kai saia chavo e Semeiteko, kai saia chavo e Joseeko, kai saia chavo e Joiadaeko
42003027	kai saia chavo e Joanaeko, kai saia chavo e Resaeko, kai saia chavo e Zorobabeleko, kai saia chavo e Salatieleko, kai saia chavo e Nerieko,
42003028	kai saia chavo e Melkieko, kai saia chavo e Adieko kai saia chavo e Kosameko, kai saia chavo e Elmadameko, kai saia chavo e Ereko,
42003029	kai saia chavo e Josueeko, kai saia chavo e Eliesereko, kai saia chavo e Jorimeko, kai saia chavo e Matateko,
42003030	kai saia chavo e Levieko, kai saia chavo e Simeoneko, kai saia chavo e Judaeko, kai saia chavo e Joseeko, kai saia chavo e Jonaseko, kai saia chavo e Eliakimeko,
42003031	kai saia chavo e Meleaeko, kai saia chavo e Menaeko, kai saia chavo e Matataeko, kai saia chavo e Nataneko
42003032	kai saia chavo e Davideko, kai saia chavo e Nataneko, kai saia chavo e Jeseeko, kai saia chavo e Obedeko, kai saia chavo e Boseko, kai saia chavo e Selaeko, kai saia chavo e Naasoneko,
42003033	kai saia chavo e Aminadabeko, kai saia chavo e Ersoneko, kai saia chavo e Esromeko, kai saia chavo e Fareseko, kai saia chavo e Judaeko,
42003034	kai saia chavo e Jakoboko, kai saia chavo e Isakeko, kai saia chavo e Abraameko, kai saia chavo e Teraeko, kai saia chavo e Naoreko
42003035	kai saia chavo e Serugeko, kai saia chavo e Ragaueko, kai saia chavo e Pelegeko, kai saia chavo e Ebereko, kai saia chavo e Salaeko,
42003036	kai saia chavo e kainaneko, kai saia chavo e Arfaksadeko, kai saia chavo e Semeeko, kai saia chavo e Noeeko, kai saia chavo e Lamekeko,
42003037	chavo e Matusalemeko, kai saia chavo e Enokeko, kai saia chavo e Jaredeko, kai saia chavo e Majalaleeleko, kai saia chavo e kainaneko,
42003038	kai saia chavo e Enoseko, kai saia chavo e Seteko, kai saia chavo e Adaneko, kai saia chavo e Devleko.
42004001	O Jesus pperdo katar o Santo Duo, irisailo katar o Jordan, ta o Santo Duo inllarda le po pusto.
42004002	Kote achilo saranda llive, ta o llavolo zumavela le. Ni jala niso gola llivesa, ta bokkailo.
42004003	Ondaka o llavolo ppenda leke —Te san chachimaia o Chavo e Devleko, ppen gale barreke te cherdol marrno
42004004	O Jesus ppenda leke —Ando Pisipe ppenel: “Na samo e marnetar ka zivil o manus.
42004005	Mapalal o llavolo inllarda le pe iek baro burdo, ta sikada leke sa e ppuvia e suetoke.
42004006	Ta ppenda leke —Me ka dau tut sa gala ppuvia ta sa lengo barvalipe. Soke me liem sa gala ezgode ta daulen kake me mangava te daulen.
42004007	Te dea changa ta te blagosia man, sa ka avel chiro.
42004008	A o Jesus ppenda leke —Llatar mandar, Satanas, soke ando Pisipe ppenel: ‘Blagosisar e Gazda cho Del, ta radisar samo leke.
42004009	Mapalal o llavolo inllarda le ando Jerusalem, ttoda le upral po ttan mai vazdino katar o cher e Devleko ta ppenda leke —Te san chachimaia o Chavo e Devleko, chude tut tele;
42004010	soke ando Pisipe ppenel gia: ‘O Del ka bichalel pe suechonen te arakken tut.
42004011	Ka vazden tut pe vastenchar, te na eskombal cho porrno pe ni iek barr.
42004012	A o Jesus ppenda leke —Ta i ando Pisipe ppenel gia: ‘Na ttou ando zumadipe e Gazda kai si cho Del.
42004013	Ta sar o llavolo nasti ttoda e Jesuse ios ando zumadipe, llelotar letar nesavo vreme.
42004014	O Jesus irisailo ande Galilea pperdo katar e zor e Santone Duoki, ta dena leki orba ande sa e forura kai sea truial.
42004015	Sikavela ande kkanllira e judionenge katar suako rig ta sa blagosina le
42004016	Ondaka o Jesus llelo ando Nazaret, kote kai barilo. Ando llive o sabado dia ando cher e Devleko, sar saia sikado, ta ttodape pe porrne te chitil e Devleke alava.
42004017	Die lete te chitil o lil katar o porauko o Isaias, ta kana putardale, malada kote kai ppenela gia
42004018	O Duo e Devleko si upral pe mande, soke blagosisarda man te dau lache viaste e chorren; bichalda man te sastarau e llenen kai si lenge zalba ando lio, te ppenau e ppanglenge kai ka liken katar o ppandipe ta te cherau te dikken e korre; te ikanau e llenen katar o bilachipe kai nakken;
42004019	te ppenau o lacho vreme e Devleko kai avel
42004020	Ondaka o Jesus ppangla e Devleke alava, dialen kai o lleno kai pomozil ando cher e Devleko ta beslo. Sar sa e llene dikkena pe lete,
42004021	vou dia lenge orba ta ppenda —Isto allive cherdilo so si pisime angla tumende
42004022	Saurre dena lache orbe e Jesuseke, ta saia lenge chudo katar e sukar alava kai ppenela lenge. Ta puchena pe —¿Inai gava o chavo e Joseeko
42004023	O Jesus ppenda lenge —Akana tumen ka ppenen mange so ppenen but llene: “Doktori, sastar isto tu tut.” Ta ka ppenen mange: “So asundam kai cherdan ando Kafernaum cherle i kate isto ande chi ppuv.
42004024	Ondaka pale dia orba ta ppenda lenge —Chachimaia ppenau tumenge, kai ni iekke poraukoia inai lea pachivale isto ande leki ppuv.
42004025	Chachimaia ppenau tumenge kai sea but ppivlia ando foro o Israel kana o porauko o Elias saia llundo, kana ni dia peke trin burrs ta dopas ta saia but bok ande sa o foro,
42004026	a o Elias ni saia bichaldo kai ni iek katar gola ppivle kai zivina ando Israel, a pomozisarda iekka kai zivila ande Sarepta, pasa o foro o Sidon.
42004027	Ta i ando Israel sea but nasuale katar e lepra kana o porauko o Elias saia llundo, a ni iek lendar ni avila sastardo, samo o Naaman, kai saia katar e Siria
42004028	Kana asunde gala ezgode sa e llene kai sea ando cher e Devleko jolaile but.
42004029	Ustile ta chudie e Jesuse avri katar o foro, ta inllarde le llik upre po burdo kote kai saia o foro te chuden le tele.
42004030	A o Jesus nakklo maskar lende ta llelotar
42004031	Ondaka o Jesus llelo ando Kafernaum, iek foro katar e Galilea, ta kote ttodape te sikavel e llenen ando llive o sabado.
42004032	Ta e llene chudinape sar sikavela len, soke dela lenge orba gazdarimaia.
42004033	Ande kkanlliri e judionengi saia iek manus kai saia ande le iek duo bilacho kai urkisarda ta ppenda
42004034	—¡Muk amen! ¿Soke amito amenchar, Jesus katar o Nazaret? ¿Ave te zatri amen? Me pinllarau tut, ta llanau kai san o Santo e Devleko
42004035	O Jesus dia po duo bilacho ta ppenda leke —¡Achi, ta muk gale manuse Ondaka o duo bilacho chudia e manuse pe ppuv angla lende, ta likisto letar ta ni cherda leke nisavo bilachipe.
42004036	Sa daraile, ta ppenena iek avereke —¿Save alava si gala? Gava manus del orba gazdarimaia ta zoriaia e bilache duonenge, ¡ta e duura llantar
42004037	Ta lleli e Jesuseki viasta pe suako rig katar gola forura.
42004038	O Jesus likisto katar e kkanlliri e judionengi ta dia ando cher e Simonoko. Ta e sasui e Simonoki ppabola but nasualimatar ta mangena letar te sastarel la.
42004039	O Jesus bangilo late ta ppenda e nasualimake te llaltar, ta o nasualipe liape latar. Isto kote voi ustili ta ttoda te radil leke.
42004040	Kana peli e riat sa e llene kai sea nasuale katar suako nasualipe, inllarde len kai o Jesus; ta vou ttoda pe va pe suako iek lendar, ta gia sastarda len.
42004041	Katar but nasuale likiste duura bilache, kai urkina ta ppenena —¡Tu san o Chavo e Devleko A o Jesus dia pe duura bilache ta ni mukela len te ppenen niso, soke llanena kai vou saia o Kristo.
42004042	Ttiarinako, o Jesus likisto avri katar o foro, pe iek rig korkorre. A e llene rodie le, ta avile kote kai saia vou. Mangena te achaven le, te na llaltar,
42004043	a o Jesus ppenda lenge —Morabi te inllarau e viasta katar e charoina e Devleki i ande ogola forura, soke goleke sem bichaldo
42004044	Ta gia llala o Jesus ta ppenela e lachi viasta ande kkanllira e judionenge katar e ppuv e Galileaki.
42005001	Iek drom o Jesus saia pasa e mora katar o Jenesaret, ta avile pe gachin llene kai chichidena le soke mangena te asunen e Devleke alava.
42005002	O Jesus dikkla dui llimie ando pai. E macharia fulistea andral te jalaven pe mreze.
42005003	O Jesus likisto ande iek llimia, kai saia e Simonoki, ta mangla letar te duriavel la katar e ppuv. Mapalal beslo ande llimia, ta andral sikavela e llenen.
42005004	Kana getosarda pi orba, ppenda e Simonoke —Inllar e llimia kote kai si mai but pai, ta kote chuden tumare mreze, te ikanen machen.
42005005	O Simon ppenda leke —Kovachi, radisardam sorro riat ta ni istardam ni iek macho; a soke tu mange amendar te cherale, ka chudau e mreza
42005006	Kana chudie e mreze, istarde pe gachin mache kai e mreze chindona.
42005007	Ondaka ikkarde e vastenchar e llenen kai radina lea zanio kai sea ande o goia llimia, te pomozin len. Ogola llele, ta pperde pe gachin e dui llimie kai lela te del o pai andre.
42005008	Kana o Simono Pedro dikkla gua, dia changa angla o Jesus ta ppenda leke —¡Le tut mandar, Gazda, soke sem iek bilacho
42005009	Gua saia soke o Simon ta sa ogola darailea soke istarde but mache.
42005010	Ta daraile i o Santiago ta o Juan, chave e Zebedeoke, kai radina zanio e Simonoia. A o Jesus ppenda e Simonoke —Na dara; katar angle ka ikane manusen
42005011	Ondaka inllarde e llimie pe ppuv, mukle sa ta lleletar lea.
42005012	Iek llive, o Jesus saia ande iek foro, ta avilo lete iek lleno kai saia pe lete e lepra. Kana dikkla e Jesuse, chudiape tele moia pe ppuv ta molisailo leke —Gazda, te mangea, sai sastare man katar mo nasualipe
42005013	O Jesus dodisarda le pe vastea ta ppenda —Mangau. ¡Sastiu Ta isto kote o nasualo sastilo katar e lepra,
42005014	ta o Jesus ppenda leke —Na ppenle nikake; lla ta sikado samo e popoke, ta inllar pala cho chistope so ppenda o Moises te inllare, te dikken e popura
42005015	Ta o Jesus cherdola ios mai pinllardo, ta but llene chidiniaona te asunen le ta te sastarel lengo nasualipe.
42005016	A o Jesus llala te molilpe kote kai ni saia niko.
42005017	Iek llive kana o Jesus sikavela, besena kote nesave fariseura ta i nesave kovacha e zakonoke kai avena katar suako rig e Galileaki, ta i katar e Judea ta katar o Jerusalem. Ta e zor e Gazdaki sikadola ando Jesus kana sastarela e nasualen
42005018	Ondaka avile nesave llene kai anena ande iek postelia iekke llene kai nasti ppirela. Mangena te ttoven le andre ando cher angla o Jesus,
42005019	a ni malade katar te den andre, soke sea but llene. Likiste upral po cher, cherde iek putardipe ta kotar fuliarde gole bange ande iek postelia, ta ttode le maskar e llene, angla o Jesus.
42005020	Kana o Jesus dikkla lengo pachape, ppenda e bangeke —Amala, cho bilachipe si prostime
42005021	Ondaka e kovacha e zakonoke ta e fariseura mislisaile “¿Ko si gava kai ppenel gola bilache alava? Gava lleno kusel e Devle gole alavenchar.” Samo o Del sai prostil o bilachipe.
42005022	A o Jesus llangla so mislina, ta puchla len —¿Soke mislin tumen gia?
42005023	¿So si mai lesno, te ppendol: “Cho bilachipe si prostime,” o te ppendol: “Uste ta ppir”?
42005024	Goleke ka sikavau tumenge kai o Chavo e manuseko si le e zor pe ppuv te prostil o bilachipe Ondaka ppenda e bangeke —Uste, le chi postelia ta llatar kai cho cher
42005025	Ondaka, o lleno kai nasti ppirela ustilo angla sa e llene, lia e postelia kai vou inzola pe late, ta llelotar kai po cher ta blagosila e Devle.
42005026	Sa e llene chudisaile ta daraile ta blagosina e Devle ta ppenena Gia bare ezgode dikklam allive
42005027	Mapalal o Jesus, llelotar kotar ta dikkla iekke publikano. Gua lleno ikkardola Levi, ta besela po stali, kote kai pochindol e love e ppuviake. O Jesus ppenda leke —Aide pala ma.
42005028	Ondaka o Levi ustilo, mukla sa ta llelo pala le.
42005029	Isto gua llive ande po cher o Levi cherda pachiu e Jesuseke; ta but publikanura ta i aver llene, besena lenchar pe sinia.
42005030	A e fariseura ta e gazda e zakonoke dena lenge orbe ta ppenena —¿Soke tumen jan ta pien e publikanonenchar ta e bilache llenenchar
42005031	O Jesus ppenda lenge —E saste ni trubul len doktori, ka trubul o doktori si e nasualen.
42005032	Me ni avilem te ikkarau e chachen, me avilem te ikkarau e bilachen, te irinpe kai o Del
42005033	Ppende e Jesuseke —E disipulura e Juaneke ta i katar e fariseura allunin ta molinpe but, a che disipulura jan ta pien
42005034	O Jesus ppenda lenge —¿Sai cheren tumen te allunin e llene kai si ikkarde pe iek biau kana o chavo kai zinilpe si lenchar?
42005035	A ka avel o llive kana ka len lendar gole kai zinilpe, ondaka von ka allunin.
42005036	Ta i ppenda lenge gaia paramichi —Niko ni chinel iek kotor chiti katar iek fistano nevo te lacharel iek fistano purano. Soke te cherdol gia, murilpe o fistano nevo; ta o kotor nevo ni ka achel sukar po fistano purano.
42005037	Ta ni ttodol e mol nevi ande morcha purane, soke e mol nevi cherel te pparron e morcha, ta gia e mol ta i e morcha jasaon.
42005038	Goleke morabi te ttodol e mol nevi ande morcha neve.
42005039	Ta niko ni kamel e mol nevi kana piel e mol e purani, soke suako lleno kai piel mol purani mapalal ni kamel te piel e mol nevi soke ppenel gia: ‘E mol purani si mai sukar.’
42006001	Iek llive sabado o Jesus ppirela maskar o lliu. Ta leke disipulura ikanena lliu ta jana e kuchorra.
42006002	Ondaka nesave fariseura puchle len —¿Soke cheren so nasti cherdol ando llive sabado
42006003	O Jesus ppenda lenge —¿Tumen ni chitisarden so cherda o David kana vou ta leke amale sea bokkale?
42006004	Dia ando cher e Devleko ta lia e marrne kai sea chinade e Devleke ta jala ta dia i pe amalen te jan, kana gola marrne saia te jan len samo e popura
42006005	Ta i ppenda —O Chavo e manuseko si Gazda i po llive sabado
42006006	Aver llive sabado, o Jesus dia ande kkanlliri e judiononengi ta sikavela. Ta andre saia iek manus kai leko va o chacho saia suko ta bango;
42006007	ta e kovacha e zakonoke ta i e fariseura prezona e Jesuse te dikken dal ka sastarel le ando llive sabado, ta gia te avel len vareso te dosaren le.
42006008	A vou, sar llanela so mislinpe, ppenda e lleneke kai saia leko va bango —Uste ta ttou tut po maskaral O nasualo ustilo ta ttodape pe porrne,
42006009	ondaka o Jesus ppenda ogole llenenge —Ka puchau tumen iek ezgoda: ¿So sai cherdol ando llive sabado: O lachipe o o bilachipe? ¿Te bradui iek zivoto o te zatri le
42006010	Dikkla pe sa e llene kai sea truial, ta ppenda gole manuseke —Inzar cho va Ta gua manus inzarda po va, ta leko va sastilo.
42006011	A ogola llene jolaile but ta ttode te denpe orba te sai cheren vareso bilacho e Jesuseke
42006012	Ande gola llivesa, o Jesus llelo pe iek burdo te molilpe, ta molisailo e Devleke sorro riat.
42006013	Kana llivosaila, ikkarda pe disipulonen ta esvirisarda desuduien lendar, ta ttoda lengo anau apostolura.
42006014	Gola llene sea: O Simon, kai ttoda leko anau i Pedro, o Andres, o pplal e Simonoko, o Santiago, o Juan, o Felipe, o Bartolome,
42006015	o Mateo, o Tomas, o Santiago chavo e Alfeoko, o Simon, gua kai ppenena leke Selote.
42006016	O Judas, chavo e Santiagoko, ta o Judas Iskariote, gua kai ppukada e Jesuse
42006017	O Jesus fulisto katar o burdo lenchar ta achilo pe iek bari umal. Chidinailea but llene kai llana pala le ta but llene katar sa e forura e judeake, katar o Jerusalem ta katar o Tiro ta o Sidon kai si pasa e mora.
42006018	Avilea te asunen e Jesuse ta te sastarel len katar lengo nasualipe. Ta i gola kai sea ande lende duura bilache sastona.
42006019	Ta sa e llene mangena te dodin e Jesuse, soke suako lleno kai dodila le sastola pala e zor kai likela letar.
42006020	O Jesus dikkla pe disipulura ta ppenda lenge “Blagosime tumen e chorre, soke tumari si e charoina e Devleki.
42006021	“Blagosime tumen kai akana sen bokkale, soke ka achen chalie. Blagosime tumen kai akana roven, soke mapalal ka asan.
42006022	“Blagosime te aven tumen kana e llene ka murzin pe tumende, kana ka traden tumen, kana ka kusen tumen kana ka murzin pe tumaro anau sargo kana si iek ezgoda bilachi, pala o Chavo e manuseko.
42006023	Veselin tumen but, ande gua llive pperdon veselia, soke so si te dobin ando miloso si baro, soke isto gia cherde e poraukonenchar lenge ppure
42006024	“A ¡tesko tumenge barvalalen, soke ia saia tumen tumari veselia!
42006025	“¡Tesko tumenge kai akana sen chalie, soke ka avel tumenge bok! “¡Tesko tumenge kai akana asan, soke ka roven zalbatar!
42006026	“¡Tesko tumenge kana sa e llene ka blagosin tumen, soke isto gia cherena tumare purane e llenenchar kai sea poraukura kojamne
42006027	“A tumenge kai asunen ppenau: Volisaren tumare dusmanonen, cheren o lachipe golenge kai murzin pe tumende,
42006028	blagosisaren golen kai ppenen tumenge bilache alava, molintumen pala gola kai kusen tumen.
42006029	Te chalavela tut vareko pe chi cham, ttou te chalavel tut i pe o goia; a vareko te lela tutar cho gertachi, muk te inllarel i cho gad.
42006030	A vareko te mangela tutar vareso, de le leke, ta ko lela tutar so si chiro, na mangle letar.
42006031	Cheren e llenenchar isto gia sar mangen te cheren tumenchar
42006032	“Te volina tumen samo e llenen kai si len volipe pala tumende, ¿savi bari ezgoda cheren? I e llene bilache cheren gia.
42006033	A te cheren o lachipe samo e llenenge kai i von cheren o lachipe tumenchar, ¿savi bari ezgoda cheren? I e llene bilache cheren gia.
42006034	A te den unllile samo golen kai mange te le lendar i tu vareso, ¿savi bari ezgoda cheren? I e bilache den pe unllile maskar pete, te len chari iek averetar
42006035	Tumen morabi te volisaren tumare dusmanonen, ta te cheren o lachipe, ta te na mangen chari kana den unllile, ta gia ka avel baro tumaro chari, ta tumen ka aven chave katar o Del e milosoko, kai si lacho i e llenenchar kai ni den fala ta e bilachenchar
42006036	Si te avel tumen zalba, sargo i tumaro Dad kai si leke zalba tumendar.
42006037	“Na krisin averen, ta ni o Del ni ka krisil tumen, na dosaren averen, ta o Del ni ka dosarel tumen. Prostin, ta o Del ka prostil tumen.
42006038	Den averen, ta o Del ka del tumen. Ka del tumen so trubul tumen. Isto gia sar tumen den averen, o Del ka del i tumen.
42006039	O Jesus ppenda lenge iek paramichi Iek korro nasti inllarel avere korre, soke e dui ka peren ande iek jar.
42006040	Ni iek disipulo ni llanel mai but neko leko kovachi: Kana ka getol po sikadipe ka avel sargo po kovachi
42006041	“¿Soke dikke e truña kai si ande che pplaleki iak, a ni dikke o kas kai si ande chiri iak?
42006042	A te na acharea kai si iek kas ande chi iak, ¿sar ppene che pplaleke: ‘Pplala, muk te ikanau e truña kai si ande chi iak’? ¡Manus kojamno san! mai anglal ikan o kas kai si ande chiri iak, ta ondaka ka dikke sukar te ikane e truña katar e iak che pplaleki
42006043	“Ni iek kas lacho ni del bilache septelie, ni o kas bilacho ni del lache septelie.
42006044	Suako kas pinllardol pala pe septelie, ni ikandon simochine katar e kasta karrnale, ni drakka katar e karrne.
42006045	O manus lacho del orbe lache soke o lachipe si ande leko lio, a o manus bilacho del orbe bilache soke o bilachipe si ande leko lio. Soke o manus del orba katar so mai but si ande leko lio
42006046	“¿Soke ppenen mange tumen, ‘Gazda, Gazda’, a ni cheren so ppenau tumenge?
42006047	Ka ppenau tumenge sar si o lleno kai avel mande ta asunel man a ni cherel so ppenau:
42006048	gua lleno si sargo iek manus kai mai anglal anada but te vazdel po cher, ta vazdiale po barr. Kana barili e len, o pai chalada zurale pe gua cher, a ni miskosarda le, soke vazdieale po barr
42006049	A vareko kai asunel me alava ta ni cherel so ppenau, si sargo iek manus kai cherda po cher pe chisai ta ni anada te malavel e ppuv zurali. Ta kana e len barili ta chalada zurale ando cher, pelotar ta achilo sa pe kotora.”
42007001	Kana o Jesus dia orba e llenenge, llelo ando Kafernaum.
42007002	Ande gua foro zivila iek sudo romano kai saia le iek esluga kai vou volila but, ta saia nasualo po meripe.
42007003	Kana o sudo asunda kai dena e Jesuseki orba, bichalda nesave ppuren katar e judiura te molinpe leke te llal te sastarel leke esluga.
42007004	Von llele kai o Jesus ta molisaile leke but ta ppenena —Gale sudoke blazil te pomozi le,
42007005	soke volil amare ppuvia ta chereda amenge iek kkanlliri
42007006	O Jesus llelo lenchar, ta kana sea pasa o cher, o sudo bichalda nesave amalen te ppenen leke “Gazda, na brigisao, soke ni sem lacho te de ande mo cher.
42007007	Ni kamlem ni te avau te maladivau tuia. Samo ppen te sastol mo esluga.
42007008	Soke i me sem manus kai si man zor, ta si tala mo va boñikura, ta ppenau goleke lla, ta vou llal; a ogoleke: aide; ta vou avel. Ta kana me ppenau me eslugake cher gaia ezgoda, vou cherel la.
42007009	O Jesus chudisailo kana asunda gaia orba, ta dikkla pe llene kai llana pala le ta ppenda: —Chachimaia ppenau tumenge ka ni ando Israel ni maladem pe gachin pachape sargo ande gava manus
42007010	Kana irisaile kai o cher e llene kai o sudo bichaldaia, dikkle kai o esluga ia sastiloia.
42007011	Mapalal, o Jesus llelo karing o foro o Nain. Llana lea leke disipulura ta but llene.
42007012	Kana avile pasa o foro, dikkla kai inllarena te prajon iekke llene, edino chavo pe dako, kai saia ppivli. Ta but llene katar o foro avena laia.
42007013	Ta kana o Jesus dikkla la, avila leke zalba latar ta ppenda lake —Na rou
42007014	Avilo pase ta istarda e postelia kote kai inllarena e mule, ta e llene kai inllarena le achile. Ondaka o Jesus ppenda e lleneke kai muloia —Ternea, chuke ppenau: ¡Uste
42007015	Ondaka o lleno kai saia mulo beslo ta dia orba, ta o Jesus diale kai leki dei.
42007016	Sa e llene kai sea kote daraile ta blagosina e Devle, ta ppenena —Avilo iek baro porauko maskar amende Ta i ppenena: —O Del avilo te pomozil pe foro.
42007017	Ta ande sa e Judea ta ande forura kai sea truial llangle so cherda o Jesus.
42007018	O Juan llangla katar sa gola ezgode, soke e llene kai llana pala le ppenena leke so cherela o Jesus, goleke Ikkarda duien katar pe disipulura
42007019	ta bichalda len kai o Gazda, te puchen le: ¿San tu gua kai saia te avel o si te adurichara avere
42007020	E llene kai bichaldaia o Juan avile pasa o Jesus ta ppende leke —O Juan gua kai kristil bichalda amen te pucha tut dal san tu gua kai saia te avel o si te adurichara avere
42007021	Isto kote o Jesus sastarda bute llenen katar lengo nasualipe ta katar lengi patnia, ta katar e duura bilache, ta cherda bute korren te dikken.
42007022	Ta ppenda lenge —Llan ta ppenen e Juaneke so dikklen ta so asunden. Ppenen leke kai e korre dikken, e bange ppiren, e leprosura saston, e kasuke asunen, e mule llundinpe ta e chorrenge ppendol e lachi viasta.
42007023	¡Ta blagosime gua kai ni jasarel po pachape ande ma
42007024	Kana lleletar e llene kai bichalda o Juan, o Jesus dia orba e llenenge katar o Juan, ta ppenela “¿So llelen tumen te dikken po pusto? ¿Iek ran chinome e balaviatar?
42007025	A te inai gia ¿So llelen te dikken? ¿Iekke manuse furiado barimaia? Tumen llanen kai e llene kai furiadon gia ta si ande dragostia zivin samo ande chera e charoke
42007026	A ¿So llelen te dikken? ¿Iekke porauko? Ea, chachimaia, ta mai but neko iek porauko.
42007027	Soke o Juan si kai si pisime letar: ‘Me bichalau me porauko angla tu, te lacharel chuke o drom.’
42007028	Ppenau tumenge kai maskar sa e manusa, ni iek ni saia mai baro neko o Juan; a o mai minono ande charoina e Devleki si mai baro neko vou.
42007029	Sa e llene kai asunde e Juane ta i e publikanura, kristisarda len vou, ta cherena so mangela lendar o Del;
42007030	a e fariseura ta e kovacha e zakonoke ni kamle te kristil len o Juan ta ni kamle te cheren so mangela lendar o Del
42007031	“¿A pe ka ka ppenau kai si chuti gaia vicha? ¿Pe so mizil
42007032	Von si sargo e minone kai besen po maskar katar o foro ta urkin ogole minonenge kai llan lenchar ta ppenen lenge. ‘Basaldan tumenge ande firura ta ni chelden; llilabiam tumenge llilia zalbake ta ni rovden.’
42007033	Soke avilo o Juan gua kai kristil kai ni jal marrno ta ni piel mol, a tumen ppenen kai ande le si iek llavolo.
42007034	Mapalal avilo o Chavo e manuseko kai jal ta piel ta ppenen letar, gava si iek lleno kai samo jal ta piel mol ta kai si amal e llenenchar kai si publikanura ta e manusenchar kai si bilache.
42007035	A o chachipe e Devleko dikkol ande leke chave.
42007036	Iek fariseo ikkarda e Jesuse te jal, ta o Jesus llelo ande leko cher. Ta beslo pe sinia,
42007037	ondaka avili iek diskinia kai zivila isto ande gua foro ta llanglaia kai o Jesus lleloia te jal ando cher e fariseoko, anda pea iek taso alabastroko pperdo meriso.
42007038	Rovindo ttodape kai e porrne e Jesuseke, pegachin rovela kai lake ausa perena pe jesuseke porrne. Ta mapalal sukarda len pe balenchar, chumidia len ta ttoda pe lende meriso.
42007039	O fariseo kai ikkardaia e Jesuse te jal, kana dikkla gua, mislisailo “Gava lleno te aviloia chachimaia iek porauko, llanglaia savi diskinia bilachi si gaia kai dodil le.
42007040	Ondaka o Jesus ppenda e fariseoke —Simon, si te dau tuia iek orba O fariseo ppenda leke —Ppen mange, Kovachi
42007041	O Jesus ppenda leke —Dui llene sea unllile iekke lleneke kai dela unllile ta pe gua radila. Iek saia leke unllile panch stotine denariura, a o gua pinda;
42007042	ta sar nasti pochinena leke, o lleno kai dela unllile prostisarda e duienge lengo dugo. Akana ppen mange tu: ¿Savo katar e dui ka del le mai but fala
42007043	O Simon ppenda leke —Me acharau kai gua kai saia leke unllile mai but O Jesus ppenda leke —O chachipe ppenda
42007044	Ondaka, o Jesus dikkla pe diskinia ta ppenda e Simonoke —¿Dikke gale diskinia? Kana diem ande cho cher tu ni diam man pai me porrnenge; a gaia diskinia jalada me porrne pe ausenchar ta sukarda len pe balenchar.
42007045	A tu ni ppendan mange sar san ta ni chumidian man, a voi sar kai diem ande cho cher, ni achile te chumidel me porrne.
42007046	Ni ttodan pe mo soro zeitino, a voi ttoda meriso pe me porrne.
42007047	Goleke ppenau chuke kai lako bilachipe kai si but si prostime, soke dia mai but fala; a o manus kai inai but prostime ni del but fala
42007048	Mapalal ppenda e diskiniake —Cho bilachipe si prostime
42007049	Ogola llene kai sea gostura kote, ppenena iek avereke —¿Ko si gava, kai llik o bilachipe prostil
42007050	A o Jesus ppenda e diskiniake —Tu avilan braduime soke pachaian; lla esmiro
42008001	Mapalal, o Jesus llelo ande but forura ta forichura minone ta ppenela e lachi viasta katar e charoina e Devleki. E desudui apostolura llana lea,
42008002	ta i nesave diskinie kai vou sastardaia katar e duura bilache ta katar o nasualipe. Lenchar llala e Maria, kai ppenena lake Magdalena,
42008003	ta i e Juana, kai saia zinime pala o Kusa, kai radila e Erodeseke. Ta e Susana, ta aver but diskinie kai pomozina le e lovenchar kai saia len
42008004	But llene likiste katar e forura te dikken e Jesuse, ta chidiniaona but llene. Ondaka ppenda lenge gaia paramichi
42008005	“Iek simichari llelo te ttovel e simiche ande ppuv. Ta kana ttovela e simiche, nesave simiche peletar po drom, ta ustadelen ta jalelen e chiriklia.
42008006	Nesave peletar maskar e barra. Ta kana lie te barion, sukile soke ni saia len pai.
42008007	Aver simiche peletar maskar e karrne. Ta bariona lenchar, ta e karrne tasade len.
42008008	A nesave peletar pe lachi ppuv ta barile, ta die petar but lliu, stotina katar iek. Gava ppenda o Jesus ando baro avazi “¡Ka si len kan te asunen!
42008009	E disipulura puchle e Jesuse so mangela te ppenel gole paramichaia
42008010	Vou ppenda lenge “O Del sikavel tumenge so si gurudino katar pi charoina; a ogole llenenge dau orba ande paramiche, gia mai te dikken, ni ka dikken, ta mai te asunen, ni ka acharen
42008011	“Gava si so ppenel e paramichi: E simicha si o alau e Devleko.
42008012	A e simiche kai peletar po drom si e llene kai asunen o alau, a avel o llavolo ta ikanel o alau katar lengo lio te na pachan ta te na braduinpe.
42008013	E simicha kai peli maskar e barra si sargo gola llene kai: Asunen e lachi viasta ta len la veselimaia, a inai len but zile. Pachan nesavo vreme, a kana avel o zumadipe jasaon
42008014	E simiche kai peletar maskar e karrne si e llene kai asunen, a sa poloke muken te tason pala e brige, o barvalipe ta o lachipe e zivotoko, ta ni resen te den septelie.
42008015	A e simiche kai peletar pe lachi ppuv, si e llene kai iekke lache liea mangen te asunen ta cheren so ppenel o alau ta llan orta, ta den petar lache septelie
42008016	“Niko ni ppaberel iek memeli te uchare la varesoia o te ttovel la telal tala o kerveto, kai morabi te ttodol si upre te kletosarel, ta gola kai ka den andre ka dikken o villelo.
42008017	Isto gia, sogo si uchardo ka sikadol, ta sogo si gurudino, ka avel pinllardo ta ka sikadol.
42008018	“Goleke, asunen, soke gole kai si le ka avel le dino mai but; a gole kai inai le, so mislil kai si le ka avel letar ikando.
42008019	E dei ta e pplal e Jesuseke llele kote kai vou saia, a nasti avile pasa le soke sea but llene.
42008020	Vareko ppenda e Jesuseke —Chi dei ta che pplal etalen avri ta mangen te dikken tut
42008021	Vou ppenda —Gola kai asunen ta cheren so ppenen e Devleke alava, gola si mi dei ta me pplal
42008022	Iek llive o Jesus likisto ande iek llimia pe disipulonenchar, ta ppenda lenge —Aven pe o goia rig e paieki Ta lleletar,
42008023	ta kana nakkena o pai, o Jesus sovtotar. Ta avilo iek baro bursin po pai, ta o pai dela andre ande llimia ta e disipulura mislina kai ka tason.
42008024	Ondaka llele te llungaven e Jesuse, ta ppenena —¡Kovachi! ¡Kovachi! ¡Ka tasiva O Jesus ustilo ta dia pe balau ta pe valura, ta sa achilo esmiro.
42008025	Mapalal ppenda e disipulonenge —¿A tumaro pachape kai talo A von, daraile ta chudinape, ta ppenena iek avereke —¿Ko si gava lleno, kai del pe balau ta po pai, ta kanden le
42008026	Avile ando foro katar e Gerasa, kai si pe o goia rig e paieki, angla e Galilea
42008027	Kana o Jesus fulisto pe ppuv, likisto katar o foro iek lleno kai ande le sea llavolura, ta avilo pasa le. Cherela but vreme kai gua lleno llala bi patavengo ta ni zivila ande iek cher, vou zivila maskar e limoria.
42008028	Kana dikkla e Jesuse, pelotar pe pe changa angla le, ta urkila —¡Na amisao manchar, Jesus, Chavo katar o Del e milosoko! ¡Mangau tutar te na pati man
42008029	Vou ppenda gua soke o Jesus ppendaia e bilache duoke te likel letar. A but droma o llavolo gazdarisardaia pe gua lleno a llene ppandena leke va ta i leke porrne lanchonenchar te istaren le, a vou chinela e lanchura ta o llavolo cherela le te nasel ta te llal pe iek ttana puste.
42008030	O Jesus puchla le —¿Sar ikkardo Ta vou ppenda —Mo anau si Lejion Vou ppenda gua soke sea but e llavolura kai diea ande le,
42008031	ta mangle letar te na chudel len ande bari jar
42008032	Sar sea but bale kai jana po burdo, e duura mangle letar te den ande gola bale; ta o Jesus mukla len
42008033	Ondaka e llavolura likiste katar gua lleno ta die ande bale, ta e bale prastie katar o burdo tele llik kai o pai, ta kote tasile.
42008034	E llene kai arakkena balen, kana dikkle so nakkla kote, nasle kotar ta llele ando foro ta ando vos ta ppende sa so nakkle.
42008035	E llene likiste avri te dikken so saia. Ta kana avile kote kai saia o Jesus, dikkle kai besela pasa e Jesuseke porrne o lleno kai likistea letar e llavolura, furiado ta ande pi golli. Ta daraile
42008036	Ta e llene kai dikklea so nakklaia, ppende sa e llenenge sar sastiloia o lleno kai saia ande le e llavolura.
42008037	Ondaka sa e llene katar e Gerasa mangle katar o Jesus te llaltar kotar, soke darana but. Ondaka o Jesus likisto ande llimia ta llelotar.
42008038	O lleno kai likistea letar e llavolura mangla letar te llal lea, a o Jesus ppenda leke te achel, ta ppenda leke
42008039	—Lla kai cho cher ta ppen sa so cherda o Del pala tu Gua manus llelo ta ppenda sa e foroke so cherda o Jesus pala le.
42008040	Kana o Jesus irisailo pe o goia rig e paieki, e llene sea pachivale lea ta vesele soke sa aduricharena le.
42008041	Ondaka avilo iek lleno kai ikkardola Jairo, kai saia gazda katar e kkanlliri e judionengi. Gava lleno dia changa kai e porrne e Jesuseke ta mangla letar te llal kai leko cher,
42008042	soke leki edini chorri desuduie bursengi saia po meripe. Ta kana o Jesus llala, but sueto kai llala pala lete chidinailo truial lete ta chichidena le
42008043	Maskar e llene saia iek diskinia kai cherela desudui burs kai saia nasuali ta peravela rat, ta sa pe love diaialen ande doktoria, ta ni iek katar gola doktoria nasti sastarda la.
42008044	Gaia diskinia avili pase pala o Jesus ta dodisarda leko gertachi, ta isto kote o rat achilo.
42008045	Ondaka o Jesus puchla —¿Ko dodisarda man Ta sar niko ni ppenela kai dodisarda le, o Pedro ppenda —Kovachi, e llene chichiden tut ta espiden tut katar suako rig
42008046	A o Jesus pale ppenda —Vareko dodisarda man, soke achardem kai likista mandar zor
42008047	Kana e diskinia dikkla kai nasti gurudola, izdrala ta lleli te del changa kai e Jesuseke porrne. Ta ppenda leke angla sa e llene soke dodisarda le, ta sar sastili isto kote.
42008048	O Jesus ppenda lake —Chorrie, pala cho pachape sastilan. Llatar esmiro
42008049	Ta kana o Jesus dela orba, avilo iek lleno bichaldo ta ppenda e gazdake katar e kkanlliri e judionengi —Chi chorri muli. Na joliar ios e Kovache
42008050	A o Jesus asunda le ta ppenda leke —Na dara samo pacha, ta chi chorri ka braduilpe
42008051	Kana avilo kai o cher, ni mukla te del andre nika samo e Pedro, e Santiago ta e Juane, ta die andre lenchar o dad ta e dei e minonake.
42008052	Sa rovena ta kukina cheres e minoni, a o Jesus ppenda lenge —Na roven; e chorri inai muli, voi sovel
42008053	Sa asaie letar, soke llanena kai e minoni mulia.
42008054	Ondaka o Jesus istarda lako va ta ppenda zurale —¡Chorrie, uste
42008055	Ta voi zivisarda pale; ta isto kote ustili, ta o Jesus ppenda te den la te jal.
42008056	Lako dad ta laki dei chudisaile but; a o Jesus ppenda lenge te na ppenen nikake so nakkla
42009001	O Jesus chidia pe desuduie disipulonen, ta dia len zor ta o gazdaripe te traden suako llavolonen ta i te sastaren suako nasualipe.
42009002	Bichalda len te ppenen e lachi viasta katar e charoina e Devleki ta te sastaren e nasualen.
42009003	Ppenda lenge —Na inllaren niso e dromeke: Ni rovli, ni galavo ni marrno ni love, ni premena.
42009004	Kana ka aven ande varesavo cher, achen kote lligo ni ka llantar katar gua ttan.
42009005	A ande varesavo foro te na mukle tumen te achen, liken letar ta chinosaren o prajo katar tumare porrne, te dikken kai ni avila tumenge drago so cherde tumenchar
42009006	Von likiste ta llele kai sa e forichura, ta ppenena e lachi viasta ta sastarena e nasualen.
42009007	O charo o Erodes asunda kai dena orba katar sa so cherela o Jesus; ta ni llanela so ka mislil, soke nesave llene ppenena kai o Juan ustiloia katar o meripe
42009008	aver llene ppenena kai avilo o porauko o Elias, a aver llene ppenena kai saia iek katar e purane poraukura. kai ustiloia katar o meripe
42009009	A o Erodes ppenda —Isto me bichaldem te chinen e Juaneko soro. ¿Ko si gava lleno Goleke o Erodes mangela te dikkel e Jesuse.
42009010	Kana e apostolura irisaile ta ppende e Jesuseke sa so von cherde. Vou, ikkarda len pe iek rig, inllarda len ande iek foro kai ikkardol Betsaida.
42009011	A kana e llene llangle, llele pala le; ta o Jesus avila lenchar pachivalo ta dia lenge orba katar e charoina e Devleki ta sastarda e nasualen.
42009012	Kana lela te perel e riat, avile e desudui disipulura pasa o Jesus ta ppende leke —Ppen e llenenge te llantar, te roden kai te nakken e riat ta te roden so te jan ande forichura ta pe droma kai si pase, soke kate inai niso
42009013	O Jesus ppenda lenge —Den len tumen te jan Von ppende leke —Samo panch marrne ta dui mache si amen, a te jan sa gala llene morabi te lla te china.
42009014	A kote sea preko panch milie murusa. A o Jesus ppenda pe disipulonenge —Ttoven len te besen po pinda llene
42009015	Von cherde so ppenda o Jesus, ta cherde te besen sa e llene.
42009016	Ta o Jesus lia ande pe va e panch marrne ta e dui mache, dikkla ando miloso, molisailo pe lende, ppagla len ta dia len kai pe disipulura te fulaven len maskar e llene.
42009017	Saurre jale ta chalile, ta chidie ande desudui kotariche e kotora kai achile.
42009018	Iek llive kana o Jesus molilape korkorre ta leke disipulura sea lea, puchla len —¿Ko ppenen e llene kai sem me
42009019	Von ppende —Nesave llene ppenen kai tu san o Juan gua kai kristil, aver llene ppenen kai san o Elias, a aver llene ppenen kai san iek katar e purane poraukura, kai ustilo katar o meripe
42009020	—A tumen ¿ko ppenen kai sem me O Pedro ppenda leke —Tu san o Mesias e Devleko
42009021	A o Jesus mangla lendar te na ppenen gua nikake.
42009022	Ta ppenda lenge —O Chavo e manuseko si te nakkel but patnia, ta e ppure, ta e gazda e poponenge ta e kovacha e zakonoke ni ka mangen le. Ta ka mundaren le, a pala e trin llive ka ustel katar o meripe
42009023	Mapalal ppenda saurrenge —Vareko te mangela te avel mo disipulo, si te bristarelpe vou petar, ta te inllarel po krusto suako llive ta te llal pala ma.
42009024	Soke o lleno kai mangela te braduil po zivoto, ka jasarel le; a o lleno kai jasarel po zivoto pala ma, ka braduil le.
42009025	¿So blazil e manuseke te dobil sogo si po sueto, ta te jasaol ta te zatril isto vou pe
42009026	Vareko te avel leke lallao mandar ta katar me alava, i o Chavo e manuseko ka avel leke lallao letar kana ka avel ande po blagosipe ta ando blagosipe leke Dadeko ta e santone suechonengo.
42009027	Chachimaia ppenau tumenge kai nesave llene kai si kate, mai anglal te meren ka dikken e charoina e Devleki
42009028	Nakkle preko ojto llive katar goia orba, ta o Jesus likisto pe iek burdo te molilpe, llelo e Pedroia, e Santiagoia ta e Juanea.
42009029	Kana molilape, leko mui cherdilo aver, ta leke patave cherdile but parne ta klichina
42009030	ta dui llene kai dena orba lea. Gola sea o Moises ta o Elias,
42009031	ta truial lendar saia iek villelo blagosime ta ppenena kai o Jesus ka llaltar katar gava sueto, ta goia ezgoda saia te avelpe ando Jerusalem.
42009032	O Pedro ta leke amal saia lenge but lindri, a achile llungade, ta dikkle o blagosipe e Jesuseko ta e duie llenen kai sea lea.
42009033	Kana gala llene llanatar katar o Jesus, o Pedro ppenda leke —Kovachi, ¡Gia sukar kai sam kate! Ka chera trin cherorra e patrenchar: Iek chuke, aver e Moiseseke ta aver e Eliaseke A o Pedro dela orba ta ni llanela so ppenel.
42009034	Kana dela orba iek oblako ucharda len, ta kana dikkle kai i von sea andre ando oblako daraile.
42009035	Ondaka katar o oblako likisto iek avazi kai ppenda “Gava si mo Chavo, kai me esvirisardem: asunen le.
42009036	Kana asundilo gua avazi, o Jesus achilo korkorre. A von mukle maskar pete sa gala ezgode, ta ande gola llivesa ni ppende nikake so von dikklea.
42009037	Ttiarinako, kana fuliste katar o burdo, but sueto likisto te maladol e Jesusea.
42009038	Ta iek manus maskar e llene bare avazea ppenda —Kovachi, me moliuman chuke, dik pe mo chaurro kai si o edino kai si man;
42009039	iek duo istarel le ta cherel le te urkil ta te perel bengendar ta te chudel katar po mui o chungar, chalavel le ta ni kamel mukel le.
42009040	Manglem but katar che disipulura te traden letar gole duo, a von nasti cherde le
42009041	O Jesus ppenda —¡Ioi manusalen kai inai tumen pachape ta sen bilache! ¿Pe gachin ios si te avau tumenchar ta te terpiu tumen? An kate che chaurre
42009042	Kana o terno avela pasa le, o llavolo perada le pe ppuv ta cherda pale te perel bengendar; a o Jesus dia po duo bilacho, sastarda e terne ta diale kai leko dad.
42009043	Ta sa chudisaile katar e Devleki zor. Kana sa chudinape katar so cherela o Jesus, vou ppenda pe disipulonenge
42009044	—Asunen so ka ppenau ta na bristaren tumen: —O Chavo e manuseko si te avel dino ande va e manusenge
42009045	A von ni acharena so ppenela lenge, soke ni ios ni putailoa lengo mislo te acharen le; ta darana te mangen letar te ppenel lenge so saia gua.
42009046	Ondaka e disipulura ttode te den pe orba te llanen ko ka avel o mai baro maskar lende.
42009047	O Jesus kana ttoda sama so mislinape, lia pasa pe iekke minone
42009048	ta ppenda —Ko lela gale minone ande mo anau, lel man; ta ko lel man lel i gole kai bichalda man. Goleke o mai minono tumendar, gua si o mai baro
42009049	O Juan ppenda leke —Kovachi, dikklam iekke llene kai tradela e llavolonen ande cho anau, ta amen achavaia le, soke gua lleno inai iek amarendar
42009050	O Jesus ppenda leke —Na achaven le, soke ko ni marelpe amenchar, si amenchar
42009051	Kana avela pase o vreme kai o Jesus saia te llal ando miloso, llelo karing o Jerusalem tromanimaia.
42009052	Ta bichalda llenen, te llan ande iek forichi katar e Samaria samo te malaven kai ka nakkel e riat.
42009053	A e Samaritanura ni kamle te avel lende soke llanena kai llala karing o Jerusalem.
42009054	Kana ppende leke gua o Santiago ta o Juan kai sea leke disipulura dikkle so nakklaia, ppende leke —Gazda. ¿Mange te ppene te fuliel iag katar o miloso, ta te mundarel len gia sar cherda o Elias
42009055	A o Jesus boldinailo ta dia pe lende
42009056	Mapalal llele ande aver forichi.
42009057	Kana llana e dromea, iek lleno ppenda e Jesuseke: —Gazda, mangau te llau pala tu kai go te llaia
42009058	O Jesus ppenda leke —E lisiche si len kai te gurudon, ta i e chiriklia e milosoke si len kuibura; a o Chavo e manuseko inai le kai te ttovel po soro
42009059	O Jesus ppenda avereke —Aide pala ma A vou ppenda leke —Gazda, muk man mai anglal te prajou me dade
42009060	O Jesus ppenda leke —Muk e llenen kai si mule te prajon pire mulen; a tu lla ta de orba katar e charoina e Devleki
42009061	Aver lleno ppenda leke —Gazda, mangau te llau pala tu, muk te llau mai anglal kai mi familia te ppenau lenge kai ka llautar
42009062	O Jesus ppenda leke —Gua kai lel o kas te putarel lea e ppuv ta dikkel pala pe, inai letar e charoina e Devleki.
42010001	Mapalal o Gazda esvirisarda i avere eftavardes ta duie llenen, ta bichalda len dui po dui angla le te llan ande sa e forura ta kai suako rig kai vou saia te llal.
42010002	Ta ppenda lenge —Chachimaia o lliu si but a cherricha e manusa kai radin. Goleke molintumen e Gazdake te bichalel llenen kai radin te chiden o lliu.
42010003	Llan tumen; ttoven sama kai bichalau tumen sargo bakrorre maskar e ruva.
42010004	Na inllaren love ni jape ni minie; ta na den orba nikaia e dromea
42010005	Kana ka den ande iek cher, mai anglal ppenen sar san, ‘e Pas te avel ande gava cher.’
42010006	A te avena kote llene pachivale, so manglen lenge ka cherdol; a te na avela gia, tumen ni ka jasaren niso.
42010007	Achen isto ande gua cher, jan ta pien katar so si len, soke gua kai radil morabi te pochindol leke. Na llan cher cherete
42010008	Kana ka aven ande iek foro kai ka aven tumenchar pachivale, jan so ka den tumen.
42010009	Sastaren e nasualen kai si kote ta ppenen lenge: ‘E charoina e Devleki ia si pasa tumende.’
42010010	A te avilen ande iek foro kai ni ka aven tumenchar pachivale, liken pe droma ta ppenen:
42010011	‘¡Llik o prajo tumare foroko kai lipisailo pe amare porrne chinosarale, te llanen kai ni avilen amenchar pachivale! A llanen gava, kai e charoina e Devleki ia si pasa tumende.’
42010012	Ppenau tumenge kai ande gua llive, e duk kai ka delpe gole foroke ka avel mai bari neko e llenenge kai zivina ande Sodoma
42010013	“¡Tesko chuke, Korazin! ¡Tesko chuke Betsaida! Soke te cherdilea ando Tiro ta ando Sidon e bare ezgode Devlikane kai cherdile tumende, von ollikana irisailea katar pe bilache droma ande patave zalosne ta chudiea prajo pe po soro.
42010014	A ando llive e krisako tumen ka aven mai dukkade neko e llene katar o Tiro ta katar o Sidon.
42010015	A tu, foro katar o Kapernaum, ¿misli kai ka ave vazdino llik ando miloso? Ka fulie llik kai e charoina e merimaki.
42010016	“Gua kai asunel tumen, asunel man; ta gua kai ni kamel tumen, ni kamel man; ta ko ni kamel man, ni kamel gole kai bichalda man.
42010017	E eftavardes ta dui irisaile but vesele ta ppenena —¡Gazda, llik e duura bilache kanden amen ande cho anau
42010018	O Jesus ppenda lenge —Ea, me dikklem sar o Satanas pelotar katar o miloso sargo iek esterlicha.
42010019	Me diem tumen zor te nakken upral pe sapa ta pe alakranura, ta suako zor e dusmanoki te jasarel tumenchar, ta te na nakke ni iek duk.
42010020	A na veselin tumen kai e duura kanden tumen, veselin tumen soke tumaro anau si pisime ando miloso
42010021	Ondaka o Jesus veselime katar o Santo Duo ppenda “Blagosiu tut, Dade, Gazda e milosoko ta i e ppuviako, soke gurudan gala ezgode katar e bizai ta katar e llangle ta sikadanlen e minonenge. Ea Dade, soke gia avila chuke drago te cherele
42010022	“Mo Dad dia mande sa e ezgode. Niko ni llanel ko si o Chavo, samo o Dad, ta niko ni llanel ko si o Dad, samo o Chavo ta o Chavo sikavel le kake vou mangela.”
42010023	Ondaka dikkla pe disipulura, ta ppenda samo lenge “Vesele gola kai ka dikken so tumen dikken;
42010024	goleke ppenau tumenge kai but poraukura ta charura mangle te dikken so tumen dikken, ta ni dikkle; ta te asunen so tumen asunen, ta ni asunde.
42010025	Iek kovachi e zakonoko llelo te del orba e Jesusea, ta te zumavel le puchla le —Kovachi, ¿so morabi te cherau te lau o zivoto ostade
42010026	O Jesus ppenda leke —¿So si pisime ando zakono? ¿Sar chitisarele
42010027	O kovachi e zakonoko ppenda —‘Volisar e Gazda cho Del sa che liea, sa che duoia, sa che zoriaia, ta sa che misloia’; ta volisar avere sar voli tu tut.
42010028	O Jesus ppenda leke —Sukar dian orba. Te cherdan gua ka avel tut o zivoto
42010029	A o kovachi e zakonoko mangela te chacharel so puchla, ta ppenda e Jesuseke —¿A ko si e llene kai si pasa ma
42010030	Ondaka o Jesus ppenda leke —Iek manus fuliela katar o drom kai llal katar o Jerusalem llik kai o Jeriko, ta jutle pe lete iek kochkaria kai chorde letar sa llik leke patave. Marde le ta lleletar ta mukle le sargo mulo.
42010031	Ondaka iek popo nakkela isto katar gua drom; ta kana dikkla le, nakklo truial le ta llelotar.
42010032	Ta i iek levita avilo kote, ta kana dikkla le nakklo truial le ta llelotar
42010033	A iek manus katar e Samaria kai llala isto katar gua drom, kana dikkla le, avila leke zalba.
42010034	Ondaka avilo pasa le sastarda lake rane zeitinoia ta moliaia, ta ulisarda le e kirpenchar. Mapalal ttoda le isto pe piri zen, inllarda le kai iek cher te sovel, ta arakkla le.
42010035	Ttiarinako, o Samaritano ikanda love kai mola len dui llive radoke ta dialen kai o gazda e chereko ta ppenda leke: ‘Arak gale manuse, ta te dian mai but love, ka pochinau chuke kana me ka iriuman.’
42010036	¿Savo katar gala trin cherdilo o lleno kai saia pasa gua kai marde le e kochkaria
42010037	O kovachi e zakonoko ppenda —Gua kai avila leke zalba letar O Jesus ppenda leke —Lla ta cher tu isto gua
42010038	O Jesus llelotar kotar ta avilo ande iek forichi, kote iek diskinia kai ikkardola Marta lia le ande po cher.
42010039	E Marta saia la iek ppei kai ikkardola Maria, ta e Maria besli kai e porrne e Jesuseke te asunel so vou ppenela.
42010040	A e Marta izdrala soke saia la but rado, ta avili pasa o Jesus ta ppenda leke —Gazda, ¿Inai chuke briga kai mi ppei mukel man korkorre sa e radoia? ppen lake te pomozil man
42010041	A o Jesus ppenda lake Marta, Marta, chuke si briga ta izdra pala but ezgode,
42010042	a si samo iek ezgoda kai trubul. E Maria esvirisarda e mai lachi, ta niko ni ka lel le latar.
42011001	Iek llive o Jesus molilape pe iek rig; ta kana achilo te molilpe, iek katar leke disipulura puchla le —Gazda, sikau amen te moli amen, isto gia sar sikada o Juan pe disipulonen
42011002	O Jesus ppenda lenge —Kana ka molintumen ppenen gia: ‘Dade, blagosime te avel cho anau, Te avel chi charoina.
42011003	De amen o marrno kai trubul amen suako llive.
42011004	prostisar amenge amaro bilachipe, soke i amen prostisara sa golen kai cherde amenge o bilachipe. Na ttou amen ando zumadipe.
42011005	Ta i ppenda lenge —Misli amen kai iek tumendar si le iek amal, ta pe dopas e rachaki llal kai cho cher ta ppenel chuke: ‘Amala, de man unllile trin marrne,
42011006	soke iek amal murno ladela ta si mande gosto, ta inai man niso te dau le.’
42011007	Chachimaia o gua ni ka ppenel leke andral: ‘Na de man joli; o udar si ppanglo, ta me chaurre ta i me pelam amenge; nasti ustau te dau tut niso.
42011008	Ppenau tumenge kai makar ni ustela te del le vareso kai si leko amal, ka ustel samo te na del le joli, ta ka del le sa so trubul le.
42011009	Goleke me ppenau tumenge: Mangen ta ka avel tumenge dino, roden ta ka malaven, maren po udar ta ka putaol tumenge.
42011010	Soke gua kai mangel, lel; ta gua kai rodel malavel; ta gua kai marel po udar, putaol leke
42011011	“¿A vareko tumendar kai si dad, tromal te del pe chaurre iek sap kana mangel letar iek macho,
42011012	o te del le iek alakran kana mangel letar iek arrno?
42011013	A tumen, kai sen bilache ta llanen te den lache ezgode tumare chaurren, ¡pe gachin mai but o Dad kai si ando miloso ka del o Santo Duo golen kai mangen le letar!
42011014	O Jesus tradela iekke llavolo kai muklaia nemao iekke llene; ta kana o llavolo likisto, o nemao dia orba. E llene chudisaile pala gua,
42011015	a nesave llene ppende “O Beelzebu, o gazda e llavolonengo diale e zor te chudel avri e llavolonen.
42011016	Aver llene, te zumaven le, mangle letar te cherel iek ezgoda Devlikani te chacharel kai saia bichaldo e Devletar.
42011017	A vou, sar llanela lenge mislura ppenda lenge “Suako ppuv kai si fuladi voi pea zatrilpe, ta nisavo foro o cher kai si fulado vou pea ni ka achel ta sa lenge chera peren iek upral pe aver.
42011018	A isto gia, o Satanas te fuladol isto vou pea, ¿sar ka achel leki zor? Gua ppenau tumenge soke tumen ppenen kai me tradau e llavolonen pala e zor katar o Beelzebu;
42011019	a te si gia, ¿ko del e zor e llenen kai llan pala tumende te chuden avri e llavolonen? Goleke isto von ka proketin tumen.
42011020	Me te tradau e llavolonen ando anau e Devleko, gua si soke e charoina e Devleki avili tumende
42011021	“Kana iek lleno zuralo si le iek jarni ta arakkel po cher, so si le andre si arakkado.
42011022	Ta avel iek lleno mai zuralo letar, marel le, lel letar o jarni, ande so uzdilape, ta cherel sogo kamel leke ezgodenchar.
42011023	“Kogo inai manchar, marelpe manchar, a kogo ni chidel manchar, rispil
42011024	“Kana iek duo bilacho likel katar iek lleno, llal pe ttana suke ta rodel kai te besel te lelpe letar o chiñipe; ta kana ni malavel kai, mislilpe: ‘Ka iriuman kai mo cher katar likistem.’
42011025	Ta kana irilpe, malavel gole llene sargo iek cher metime ta lachardo.
42011026	Ondaka llal ta anel efta duonen mai bilache neko vou, ta sa den te zivin ande gua lleno, ta achel mai bilacho neko omanglal.
42011027	Kana o Jesus ppenela gala alava, maskar e llene iek diskinia urkisarda —¡Blagosime e diskinia kai bianda tut ta bariarda tut
42011028	Vou ppenda —¡Mai blagosime si e llene kai asunen so ppenel o Del, ta cheren so vou ppenel
42011029	Sa mai chidiniaona e llene truial o Jesus, ta vou ppenda lenge “E llene katar gava vreme si bilache; mangen te dikken iek bari ezgoda Devlikani, a so ka delpe lenge te dikken si so avilape e Jonasea.
42011030	Soke isto gia sar o Jonas saia iek ezgoda kai dikkol e llenenge katar o foro Ninive, i o Chavo e manuseko ka avel iek ezgoda kai dikkol e llenenge katar gava vreme
42011031	Ando llive e krisako e charoina katar o Sur ka ustel gale vichaia ta ka dosarel la soke voi avili katar o goia rig e ppuviaki te sai asunel o bizaipe katar o Salomon, a so si kate si mai baro neko o Salomon.
42011032	Ta i e llene katar o Ninive ka usten ando llive e krisako, kana ka chindol kris e llenenge katar gava vreme, ta ka proketin la; soke e llene katar o Ninive irisaile kana asunde so ppenela o Jonas, ta so si kate si mai baro neko o Jonas
42011033	“Niko ni ppabarel iek memeli ta ttovel la pe iek ttan gurudino, o telal tala iek kavi, morabi te ttodol upre, te sai avel villelo golen kai den andre.
42011034	Che akka si o villelo e esnagako; te si che akka lache, sa chi esnaga ka avel la villelo; a te si bilachi, chi esnaga ka avel ando truñariko
42011035	Arak o villelo kai si ande tu te na avel truñariko.
42011036	Te avela sa che esnaga villelo ta inai ande le nisavo truñariko, ka dikke sa bristomaia, sargo iek memeli kai kletosarel pe villeloia.
42011037	Kana o Jesus achilo kai dela orba, iek fariseo ikkarda e Jesuse te jal kai po cher, ta o Jesus dia ande leko cher ta beslo pe sinia.
42011038	O Fariseo chudisailo kai o Jesus ni cherda prema sar cheren e judiura kai jalaven pe va mai anglal te jan marrno.
42011039	A o Gazda ppenda leke —Tumen e fariseura jalaven avrial o taso ta o charo, a andral tumen sen chorane ta bilache.
42011040	¡Dilalen! ¿Ni llanen kai ko cherda so si avrial, cherda i so si andral?
42011041	Den tumari esmola katar so si tumen andral, ta gia ka achel sa chisto
42011042	“¡Tesko tumenge, fariseura!, kai ikanen e Devleke o desengo katar e menta, katar e ruda ta katar suako zelenipe, a ni ttoven sama katar o chachipe ta katar o volipe e Devleko. Gava si te cheren, ta te na muken te cheren i ogola ezgode.
42011043	“¡Tesko tumenge, fariseura!, kai mangen te den tumen e estoliche mai anglune ande kkanllira e judionenge, ta kana ppiren pe droma mangen te den tumenchar orba e llene liubaimaia.
42011044	“¡Tesko tumenge, kai sen sargo limoria kai ni dikkon, ta e llene ni llanen ta ustaven len!”
42011045	Ondaka iek katar e gazda e zakonoke ppenda leke —Kovachi, kana tu ppene gua e fariseonenge dukkave i amen
42011046	A o Jesus ppenda lenge —¡Tesko i tumenge, kovache e zakonoke!, kai ttoven pe averenge zea o pparipe kai niko nasti inllarel, a tumen ni kamen te dodin gua pparipe ni iekke naiea.
42011047	“¡Tesko tumenge!, kai cheren e limoria e poraukonenge isto golenge kai tumare purane mundarde len.
42011048	Golea achardol kai si tumenge drago so cherde tumare purane, soke von mundarde len a tumen cheren lenge limoria
42011049	“Goleke, o Del ande po bizaipe ppenda: ‘Ka bichalau tumenge poraukura ta apostolura, ta ka mundaren nesaven ta ka mangen te maren averen.’
42011050	O Del ka mangel e llenendar kai zivin ande gava vreme te pochinen o rat sa e poraukonengo sar kana cherdili e ppuv,
42011051	katar o rat e Abeleko llik kai e Zakariaseko, gole kai mundarde maskar o ttan e kurbanengo ta o santuario. Goleke ppenau tumenge kai o Del ka mangel katar e llene gale vremeke te pochinen lengo meripe
42011052	“¡Tesko tumenge, kovacha e zakonoke!, kai lien tumenge o klucho e bizaimako; a isto tumen ni den andre ta ni muken te den andre golen kai len te den.
42011053	Kana o Jesus likisto kotar, e kovacha e zakonoke ta e fariseura jolaile but, ta ttode te joliaven le ta te puchen le but ezgode,
42011054	ta golea mangena te kojadol isto ande pire alava.
42012001	Chidinailo but baro sueto, pe gachin kai ustavena iek avere. O Jesus dia orba mai anglal pe disipulonenchar ta ppenda lenge “Arakken tumen katar o kojaipe e fariseonengo.
42012002	Soke sogo si gurudino ka sikadol, ta sa so cherdol po chorial ka llangliolpe.
42012003	Goleke, sogo ppendem tumenge ando truñariko, ka asundol ando villelo. Ta sogo ppenden po chorial ppangle udarea, ka urkinle upral pe chera.
42012004	“Amalen, tumenge ppenau, morabi te na daran katar e llene kai mundaren e esnaga, soke mapalal nasti cheren tumenge niso ios.
42012005	Me ka ppenau tumenge katar morabi te daran: tumen morabi te daran katar gua kai lel o zivoto ta mapalal si gazda te chudel le ando tufano. Ea, katar gua si te daran.
42012006	“¿Ni bichindon panch chirikliorra pe dui tolaricha? A o Del ni bristarelpe katar ni iek lendar.
42012007	A llik e bal tumare soreke si llinde e Devletar iek po iek. Goleke na daran: Mai mol tumen neko but chirikliorra
42012008	“Ppenau tumenge kai vareko te ppenela kai pinllarel man angla e llene, i o Chavo e manuseko ka ppenel kai pinllarel le angla e suechura e Devleke.
42012009	A o lleno kai ppenela kai ni pinllarel man angla e llene, i o Chavo e manuseko ka ppenel kai ni pinllarel le angla e suechura e Devleke.
42012010	“O Del ka prostil llik gole llene kai kusela e Chave e manuseke; a ni ka prostil gole llene kai kusela e Santone Duo
42012011	“Kana ka inllaren tumen ande kkanllira e judionenge, o angla e llene kai chinen e krisa ta angla e sudura, na daran sar ka chacharen tumen o so ka ppenen,
42012012	soke kana ka avel gua vreme te den orba, o Santo Duo ka sikavel tumen so te ppenen.
42012013	Iek lleno maskar e llene ppenda e Jesuseke —Kovachi, ppen me pplaleke te del man e love kai peren man katar so mukl amenge amaro dad
42012014	A o Jesus ppenda leke —¿Ko ppenda tumenge kai me ka chinau tumenge e kris o kai me ka lacharau gala ezgode maskar tumende
42012015	Ta i ppenda —Arakken tumen katar llia e lovengi. Soke o zivoto ni istardol pe ezgode kai si e manuse.
42012016	Ondaka o Jesus ppenda lenge gaia paramichi “Saia iek lleno barvalo, kai leki ppuv dia but lliu.
42012017	O barvalo ttoda te mislilpe: ‘¿So ka cherau? Inai man kai te guruvau mo lliu.’
42012018	Ta ppenda vou peke: ‘ ia llanau so ka cherau. Ka peravau gala chera kai si man te guruvau o lliu, ta ka cherau aver mai bare, te guruvau sa mo lliu ta sa so si man.
42012019	Ta mapalal ka ppenau me mange: Amala, si tut but ezgode gurudine bute bursenge, muk te lelpe tutar o chiñipe, ja, pi, ta veselisar cho zivoto.’
42012020	A o Del ppenda leke: ‘Dilea, isto allive ka mere, a so si tut gurudino ¿kake ka achel?’
42012021	Isto gia cherel o lleno kai chidel o barvalipe vou peke, a angla o Del vou si chorro.”
42012022	Mapalal o Jesus ppenda pe disipulonenge “Gava ppenau tumenge: Na brigin tumen pala so ka jan te zivin, ni pala e patave soia ka premenin tumen.
42012023	O zivoto mol le mai but neko o jape, ta e esnaga mai mol neko e patave.
42012024	Dikken pe chiriklia: Ni ttoven e simiche ande ppuv ta ni ikanen o lliu kana bariol, ta inai len chera te guruven o lliu, a o Del sa iek del len te jan. ¡Ni mol tumen mai but neko e chiriklia!
42012025	A o manus mai te brigilpe, ¿sai ka cherel te zivil iek llive mai but?
42012026	A te nasti cheren ni e ezgoda mai minoni, ¿soke brigin tumen pala ogola ezgode?
42012027	“Ttoven sama sar barion e lulunlla kai ni radin ta ni cheren peke patave. A ppenau tumenge kai ni o charo o Salomon sa pe barimaia ni furiadilo sargo iek lulunllin.
42012028	A o Del te furiavel gia o zelenipe, kai allive si ando vos ta kai ttiara ka ppabardol ande furnava, ¡Pe gachin mai but ka furiavel tumen, manusalen kai inai tumen pachape!
42012029	Goleke, na llan brigime, te roden so ka jan ta so ka pien.
42012030	Soke gala si e ezgode kai brigin e llenen e suetoke, a tumen si tumen iek Dad kai llanel sa so trubul tumen
42012031	Goleke, roden e charoina e Devleki, ta ka len sa gala ezgode.
42012032	“Tumen sen me bakre, na daran. Tumen ni sen but, a o Dad, kai si lacho, mangla te del tumen e charoina.
42012033	Bichinen so si tumen, ta den golen kai trubul len. Cheren tumenge anbave kai ni ka pparradon ta barvalipe ando miloso kote kai inai o son, kai o chorano nasti del andre ta kai ni e papuruga nasti zatril.
42012034	Soke kote kai si tumaro barvalipe, i kote ka avel tumaro lio.
42012035	“Si te aven lacharde ta tumare lampare ppabarde;
42012036	sargo esluge kai aduricharen te irilpe lengo gazda katar o biau, ta gia kana ka irilpe ka marel po udar, te putaren leke oma.
42012037	Blagosime e esluge kai ka aven llungade kana ka irilpe lengo gazda. Chachimaia ppenau tumenge kai isto o gazda ka ppenel lenge te besen pe sinia ta ka ttovel angla lende o jape.
42012038	Blagosime si von, te malada len llungade makar avela po dopas e riateki o mai anglal te llivosaol.
42012039	Ta llanen gaia ezgoda, o gazda iekke chereko te llanela ande savo saiato ka avel o chor, ni mukela nika te del ande leko cher te choren le.
42012040	I tumen morabi te aven lacharde, soke o Chavo e manuseko ka avel ando saiato kai tumen ni llanen
42012041	O Pedro puchla le —Gazda, ¿gaia paramichi ppendan la amenge o saurrenge
42012042	O Gazda ppenda “¿Ko si o esluga chacho ta vreno kai leko gazda mukel lete e llenen katar po cher, te sai den len te jan orta po vreme?
42012043	Blagosime o esluga kai kana avel leko gazda malavel le kai cherel po rado.
42012044	Chachimaia ppenau tumenge kai o gazda ka ttovel le te gazdaril pe sa leko lachipe
42012045	A gua esluga te mislisailo kai o gazda ni ka avel gia oma, ta marel ogole eslugen ta i e diskinien, ta ttovelpe te jal ta te piel ta te matol,
42012046	ondaka ka avel leko gazda o llive kana vou ni mislilape ta o saiato kai vou ni llanel, ta ka dukkavel le, ta ka avel sargo e llene kai ni pachan
42012047	“O esluga kai llanel so mangel leko gazda, a ni prezol ta ni kandel le, ka avel but mardino.
42012048	A o esluga kai ni llanel ta cherel ezgode kai mapalal trubul te mardol, ni ka avel but mardino. Soke goleke ka si dino but, i ka mangelpe letar but. Ta gua kai arakkel but, si te radil ios mai but.
42012049	“Me avilem te ppabarau iag pe ppuv; ¡ta gia volisardema te avilia ppabardi
42012050	Si te nakkau katar iek baro zumadipe; ¡ta gia bari duk si mange kai aduricharau te nakkau la!
42012051	¿Tumen mislin kai avilem te anau e pas pe ppuv? Ppenau tumenge kai iok, me avilem te fulavau e llenen.
42012052	Soke katar angle, panch llene katar iek familia ka aven fulade, trin ka murzin pe dui.
42012053	O dad ka murzil pe po chaurro, a e chorri ka avel ande joli pe daia, ta e bori ka avel ande joli pe sasuiaia
42012054	O Jesus ppenda e llenenge “Kana tumen dikken kai liken e oblakura kotar katar perel o kkam, ppenen kai ka del peke, ta del peke.
42012055	A kana e balau avel katar o sur, tumen ppenen kai ka cherel tatipe, ta cherel tatipe.
42012056	¡Kojamnalen! gia sar llanen prema o miloso sar ka avel o llive, ¿sar ni llanen te pinllaren o vreme kai zivin
42012057	“¿Soke ni chine isto tu e kris katar so si orta?
42012058	Te ttovela tut vareko ande kris, ta lla lea kote kai chinen e krisa, cher te lachardo lea mai anglal te ave kote soke si tut vreme, te na inllarel tut angla o krisari. Soke te na cherdan gia, o krisari ka ttovel tut ande sudonenge va, ta e sudura ka ttoven tut ande rubie.
42012059	Ppenau chuke kai ni ka like kotar lligo ni ka pochine suako groso.
42013001	Isto ande gua vreme llele nesave llene te dikken e Jesuse, ta ppende leke kai o Pilato bichaldaia te mundaren bute llenen kai sea katar ppuv katar e Galilea. Gaia ezgoda avilape kana von dena kurbano e Devleke.
42013002	O Jesus ppenda lenge “¿Tumen mislin kai gala llene Galileura von mule soke sea mai bilache neko ogola llene katar lengo foro?
42013003	Ppenau tumenge kai iok; a i tumen te na irisailen kai o Del, i tumen ka meren.
42013004	¿A so mislin kai gola desojto kai mule kana o cher katar o Siloe pelotar upral pe lende sea mai dosale neko ogola kai zivina ando Jerusalem?
42013005	Ppenau tumenge kai iok; a i tumen te na irisailen kai o Del, i tumen ka meren.
42013006	O Jesus ppenda lenge gaia paramichi “Iek lleno saia le iek kas simochinengo kote kai bariarela e drakka, ta llelo te dikkel dal sea simochine po kas, a ni malada ni iek.
42013007	Ta ppenda e lleneke kai arakkela e drakka: ‘Cheren trin burs kai me avau kai gava kas pala e simochine, a nikada ni maladem ni iek. Chinle, soke samo gia si ttodo ande ppuv.’
42013008	A o lleno kai arakkela e ppuv ppenda leke: ‘Gazda, mukle gava burs; ka mukliarau e chik kai si truial letar ta ka ttovau gosnia ande ppuv.
42013009	Golea sai del simochine; a te na dia, ondaka chinle.’
42013010	Iek llive sabado o Jesus sikavela ande iek kkanlliri e judionengi;
42013011	ta kote saia iek diskinia kai saia nasuali desojto burs. Iek duo bilacho muklaia lake zea bange, ta nasti ortolape.
42013012	Kana o Jesus dikkla la, ikkarda la ta ppenda lake —Chei, ia san sasti katar cho nasualipe
42013013	Ttoda pe va upral pe la, ta isto kote e diskinia ortosaili ta ttoda te blagosil e Devle.
42013014	A o gazda katar e kkanlliri e judionengi jolailo, soke o Jesus sastarda la ando llive sabado, ta ppenda e llenenge —Si sou llive te radi; aven ande gola llivesa te aven sastarde, a na ando llive sabado
42013015	O Gazda ppenda leke —Kojamnalen, ¿vareko tumendar ni putarel pe guruve ta pe magarche ando llive o sabado, te inllarel le te piel pai?
42013016	Gaia diskinia kai si katar e vicha e Abraameki ta kai o Satanas ppanglaia la gale nasualimaia cherel desojto burs, ¿saia te na sastardol makar avela ando llive sabado
42013017	Kana o Jesus dia goia orba leke dusmanura achile ando lallao; a sa e llene veselinape kana dikkena e bare ezgode kai vou cherela.
42013018	O Jesus ppenda —“¿Pe so mizil e charoina e Devleki ta prema so sai ppene kai si?
42013019	“E charoina e milosoki si sargo e simicha katar e mostasa kai iek manus lia la ta ttoda la ande chik katar pi umal, ta cherdol sargo iek kas, gia baro kai e chiriklia cheren pe kuibura pe leke krangura.
42013020	O Jesus ppenda “¿Pe so mizil e charoina e Devleki?
42013021	E charoina e Devleki si sargo e levadura kai lia iek diskinia ta ttoda la ande iek umpa arina ta sa goia arina ppukkili.
42013022	Kana o Jesus llala karing o Jerusalem, sikavela ande forura ta ande forichura katar vou nakkela.
42013023	Iek lleno puchla le —Gazda, ¿cherricha si e llene kai ka braduin pe Vou ppenda
42013024	—Cheren te den katar o udar o tanguno; soke ppenau tumenge kai but llene ka mangen te den, ta nasti ka cherenle.
42013025	Kana o gazda e chereko ka ustel ta ka ppandel o udar, tumen, gola kai sen avri, ka maren po udar ta ka ppenen: ‘Gazda, putar amenge.’ A vou ka ppenel tumenge. ‘Ni llanau katar sen tumen.’
42013026	Ondaka tumen ka ppenen: ‘Jalam ta pilam tuia, ta tu sikadan pe droma amare foroke.’
42013027	A vou ka ppenel: ‘Ni llanau katar sen tumen. ¡Durion mandar, bilache llene!
42013028	Ondaka kote ka avel o roipe ta e bari dar, soke ka dikken e Abraame, e Isaake ta e Jakobo ta sa e poraukonen ande charoina e Devleki, ta ka dikken sar sen chudine avri.
42013029	Soke ka aven llene katar suako rig, te besen te jan ande charoina e Devleki.
42013030	Ondaka nesave llene kai akana si palune ka aven e purve, ta nesave llene kai akana si e purve ka aven e palune
42013031	Ta i avile nesave fariseura, ta ppende e Jesuseke —Llatar katar, soke o Erodes mangel te mundarel tut
42013032	Vou ppenda lenge —Llan ta ppenen gole lisichake kai: ‘Allive ta ttiara ka tradau e llavolonen ta ka sastarau e nasualen, ta kai aver ttiara ka getosarau.’
42013033	A allive si te ppirau, ta ttiara ta i aver ttiara, soke inai sukar te merel iek porauko avri katar o Jerusalem
42013034	“¡Jerusalem, Jerusalem, kai mundare e poraukonen ta chalave e barrenchar e llenen kai o Del bichalel chuke! ¡Pe gachin droma manglem te chidau che chaurren, gia sar e kkañi chidel pe pilichonen telal tala pe pakka, a tumen ni kamlen!
42013035	Asunen, tumaro cher ka achel pusto; ta ppenau tumenge kai ni ka dikken man pale lligo ni ka avel o vreme kai ka ppenen tumen: ‘¡Blagosime gua kai avel ando anau e Devleko!’ ”
42014001	Iek llive sabado o Jesus llelo te jal ando cher katar iek gazda e fariseonengo, ta aver fariseura dikkena po chorial.
42014002	Ta i kote angla le saia iek lleno kai suvliola leki esnaga.
42014003	O Jesus dikkla pe kovacha e zakonoke ta pe fariseura, ta puchla len —¿Sai sastardol iekke nasuale ando llive sabado, o nasti
42014004	A von ni ppende niso. Ondaka vou lia e nasuale, sastarda le ta ppenda leke te llaltar.
42014005	—¿Ko tumendar te perel leko chaurro o leko guruv ande iek bunari ni ka ikanel le oma, makar avela ando llive sabado
42014006	A von nasti ppende leke niso.
42014007	Kana o Jesus dikkla sar e llene kai sea ikkarde esvirina e estoliche e mai glamne pe sinia, ppenda lenge
42014008	—Kana vareko ka ikkarel tut te ja pe iek biau, na bes po ttan o mai angluno soke sai avel aver lleno kai si mai glamno neko tu;
42014009	ta o lleno kai ikkarda e duien sai avel te ppenel chuke: ‘De cho ttan kai gava lleno.’ Ondaka lallaimaia morabi te bese po ttan kai si mai dur
42014010	A so morabi te chere si gava: Kana ka ikkaren tut, bes po ttan kai si mai dur, ta kana ka avel o lleno kai ikkarda tut, ka ppenel chuke: ‘Amala, bes pe iek ttan mai glamno.’ Gia ka ave glamno maskar e llene kai besen tuia pe sinia.
42014011	Soke gua kai bariarel vou pe, ka avel ttodino ando lallao; a o lleno kai cherel vou pe minono, ka avel bariardo
42014012	Ta i ppenda e lleneke kai ikkarda le —Kana ka chere iek jape na ikkar che amalen, ni che pplale, ni che familia ni e barvale llene kai zivin pasa tu; soke i von ka ikkaren tut ta gia ka pochinen chuke.
42014013	Mai sukar si kana ka chere iek jape, ikkar golen kai inai len love, e llenen kai inai len porrne kai si korre;
42014014	ta ka ave veselo. Soke von nasti pochinen chuke, a chuke ka pochindol o llive kana e llene lache ka usten katar o meripe
42014015	Kana asunda gaia orba iek lleno kai besela pe sinia, ppenda e Jesuseke —¡Blagosime o lleno kai ka besel pe sinia katar e charoina e Devleki
42014016	O Jesus ppenda —Iek lleno cherda iek baro jape, ta bichalda te ikkaren bute llenen.
42014017	Kana avilo o vreme te jan bichalda pe esluga te ppenel e llenenge kai ikkarda: ‘Aven, soke o jape si ttodo pe sinia.’
42014018	A sa e llene ppende te prostil len soke nasti ka llan. O purvo ppenda: ‘Akana chindem iek umal, ta si te llau te dikkau la. Mangau tutar te prosti man.’
42014019	Aver lleno ppenda: ‘Chindem des guruva ta llau te zumavau len. Mangau tutar te prosti man.’
42014020	Ta aver ppenda: ‘Akana zinisailem, ta nasti llau.
42014021	O esluga irisailo ta ppenda sa pe gazdake. Ondaka o gazda jolailo, ta ppenda e eslugake: ‘Lla oma pe droma ta pe dromorra e foroke, ta an kate e llenen kai inai len love, ta e bangen ta e korren.’
42014022	Kana o esluga irisailo, ppenda. ‘Gazda cherdem so ppendan mange, ta achen ttana pe sinia.
42014023	Ondaka o gazda ppenda e eslugake: ‘Lla pe droma ta pe dromorra, ta an pe zor avere llenen te den, te pperdol mo cher.
42014024	Ppenau tumenge kai ni iek katar e purve llene kai ikkardem ni ka jan mo jape.
42014025	But llene llana pala o Jesus; vou dikkla pe lende ta ppenda lenge
42014026	“Te avela vareko mande ta ni volil man mai but neko pe dade, pe da, pe romia, pe chaurren, pe pplalen ta pe ppiorren, ta neko isto vou pe, nasti avel mo disipulo.
42014027	Ta ko ni lel isto piro krusto ta ni llal pala ma, nasti avel mo disipulo
42014028	Vareko tumendar te mangel te cherel iek cher, ¿ni ka besel mai anglal ta ka llinel pe gachin love ka del, te dikkel dal si le soia te getol le?
42014029	Te na cherda gia, ta te ttoda e barra kai llan ande ppuv ta mapalal nasti getol le, kogo ka dikkel le ka marel letar espurnia,
42014030	ta ka ppenen gia: ‘Gava lleno ttoda te vazdel po cher, ta nasti getosarda le.
42014031	O varesavo charo te si te llal te marelpe avere charoia, ¿ni ka besel mai anglal te dikkel dal leke des milie boñikura sai ka marenpe ogolenchar kai si bis milie boñikura?
42014032	A te nasti marelpe lenchar, kana o gua charo ka avel dur, ka bichalel llenen te ppenen leke kai ni kamel te marelpe.
42014033	Goleke, vareko tumendar te na mukela sa so si le, nasti avel mo disipulo
42014034	“O lon si lacho, a te jasarel po londipe, ¿sar ka avel pale londo?
42014035	Ni trubul ni e ppuviake ni e gosnienge kai si pe umpa. Samo si te chudiniaol ando llubri. Golen kai si len kan, te asunen.”
42015001	Sa e publikanura ta aver llene kai lengi viasta saia bilachi avena kai o Jesus te asunen le.
42015002	E fariseura ta e kovacha e zakonoke dena leke orbe pala gua, ta ppenena —Gava si pachivalo e llenenchar kai si bilache ta i jal lenchar
42015003	Ondaka o Jesus ppenda lenge gaia paramichi
42015004	“¿Ko tumendar, te si le stotina bakre ta te jasaol leke iek lendar, ni mukel ogole iniavardes ta inia ando vos ta llal pala o bakro o jasardo, lligo ni malavel le?
42015005	Ta kana malavel le veselimaia ttovel le pe pe dume,
42015006	ta kana avel kai po cher ikkarel pe amalen ta e llenen kai zivin pasa le, ta ppenel lenge: ‘Veselin tumen manchar, soke ia maladem e bakre kai jasailoa mange.’
42015007	Ppenau tumenge kai isto gia si mai but veselia ando miloso pala iek lleno bilacho kai del pe kai o Del neko pala iniavardes ta inia llene chache kai ni trubul len te irinpe katar pe bilache droma
42015008	O Jesus ppenda lenge aver paramichi: “¿Savi diskinia kai si la des tolaria ta jasarel iek lendar, ni ppabarel iek memeli ta metil o cher ta rodel prezomaia lligo ni malavel le?
42015009	Ta kana malavel le, ikkarel pe amalen ta e diskinien kai zivin pasa la, ta ppenel lenge: ‘Veselin tumen manchar, soke ia maladem o tolari kai jasardema.’
42015010	Ppenau tumenge kai isto gia si veselia maskar e suechura e Devleke pala iek bilacho kai lel e Devle.
42015011	O Jesus ppenda i gaia orba “Iek lleno saia le dui chaurre,
42015012	ta o mai terno ppenda pe dadeke: ‘Dade, de man akana e love kai ka peren man kana ka mere.’ Ondaka o dad fulada so saia le e duienchar.
42015013	Nakkle nesave llivesa ta o chavo o mai terno bichinda so pelaia le, ta gole lovenchar llelotar dur, ande aver ppuv, ta zatrisarda sa ando bilachipe.
42015014	A kana zatrisarda sa so saia le, avila but bok ande goia ppuv, ta ni saia len so te jan ta vou nakkela bok.
42015015	Llelo te mangel rado katar iek lleno katar gua foro ta bichalda le ando vos te arakkel e balen.
42015016	A vou saia gia bokkalo kai mangela te jal so jana e bale ta te pperdol leko lli, a niko ni dela le
42015017	Ondaka avilo vou pete ta mislisailo: ‘¡Pe gachin llene kai radin ande me dadeko cher si len sa o jape kai mangena, a me kate merau bokkatar!
42015018	Ka iriuman kai me dadeko cher, ta ka ppenau leke: Dade, cherdem o bilachipe e Devleke ta i chuke;
42015019	ia ni sem lacho te avau cho chaurro; cher man sargo iek katar e llene kai radin chuke.
42015020	Ondaka llelo ta irisailo kai o cher pe dadeko. “Kana vou saia dur, leko dad dikkla le ta avila leke zao letar. Prastio lete, ta lipisarda le pe pete ta chumidia le.
42015021	O chavo ppenda leke: ‘Dade, cherdem o bilachipe e Devleke ta i chuke; ia ni sem lacho te avau cho chaurro.
42015022	A o dad ppenda pe eslugenge: ‘Ikanen oma e mai lache patave ta ttoven len pe lete; ta ttoven i iek angrusti ande leko nai ta minie ande leke porrne.
42015023	Ta anen e guruve e mai ttule ta mundaren le. ¡Ta chera iek pachiu!
42015024	Soke gava chaurro murno saia mulo ta zivisarda pale. Jasailoa ta maladam le.’ Ta cherde e pachiu
42015025	“A o pplal o mai purano saia ando vos. Kana irisailo ta avilo pasa o cher, asunda e llilia ta o chelipe.
42015026	Ondaka ikkarda iekke llene katar e esluge ta puchla le so cherena.
42015027	O esluga ppenda leke: ‘Cho pplal irisailo. Ta cho dad ppenda te mundaren e guruve e mai ttule, soke malada le sasto.
42015028	Ondaka o pplal o mai purano jolailo pe gachin kai ni kamela te del andre, ta leko dad saia te likel avri te mangel letar te del.
42015029	Vou ppenda pe dadeke: ‘Tu llane pe gachin burs radisardem chuke, ta cherdem sa so ppendan mange, ta nikada ni dian man ni iek busnorro te cherau iek japorre me amalenchar.
42015030	A akana kai avilo gava chaurro chiro, kai zatrisarda che love e bilache diskinienchar, mundare leke o guruv mai ttulo.
42015031	“O dad ppenda leke: ‘Chavea murno, tu san manchar suako llive, ta sa so si man si chiro.
42015032	A saia te chera gava iekke jamaia ta te veseli amen, pala cho pplal, soke saia mulo, ta zivisarda pale. Jasailoa ta maladam le.’ ”
42016001	Ta i ppenda o Jesus pe disipulonenge “Saia iek lleno barvalo kai saia le iek esluga; ta avile te ppenen leke kai o esluga zatrila leko barvalipe.
42016002	Ondaka o gazda ikkarda le ta ppenda leke: ‘¿Soke ppenen mange gala orbe tutar? ppen mange katar cho rado, soke ia nasti ave ios mo esluga,’
42016003	O esluga mislisailo: ‘¿So ka cherau akana kai mo gazda mukel man bi radoia? Inai man zor te radiu ande ppuv, ta lallao mange te mangau esmola.
42016004	Ia llanau so ka cherau te avel man kate te llau kana ka achau bi radoko.
42016005	Ondaka ikkarda iekke po iekke golen kai sea unllile leke gazdake. Puchla e purvo: ‘¿Pe gachin san unllile me gazdake?’
42016006	Gua lleno ppenda leke: ‘Sem leke unllile stotina burure zeitino.’ O esluga ppenda leke: ‘Etalo kate cho lil kai san leke unllile; bes oma ta pisisar kai san leke samo pinda.
42016007	Mapalal puchla avere: ‘A tu, ¿pe gachin san leke unllile?’ Vou ppenda leke: ‘Stotina vreche lliu.’ O esluga ppenda leke: ‘Etalo kate cho lil kai san leke unllile; pisisar kai san leke samo ojtovardes.’
42016008	O gazda llangla kai o bilacho esluga saia bizai prema sar cherda e ezgode. Gua si soke kana o manus cherel pire bucha, e llene kai si e suetoke si mai bizai neko e llene kai si e villeloke.
42016009	“Ppenau tumenge te dobin amalen e kojamne barvalimaia kai si ande gava sueto, ta gia kana o barvalipe kojamno ni ka avel ios, ka avel tumen ko te lel tumen ande chera kai si ando miloso
42016010	“Gua kai arakkel so si eftino, arakkel i so si kuch; a ko inai chacho pe so si eftino, inai chacho pe so si kuch.
42016011	Te na avilen chache e barvalimaia kai si kojamni, ¿ko ka del tumende o chacho barvalipe?
42016012	A te na avilen chache pe so si averengo, ¿ko ka del tumen so si tumaro
42016013	“Ni iek esluga nasti radil duie gazdenge; soke ka murzil pe iek ta ka volil ogole, o ka kandel iekke a ogoleke ni ka ttovel sama. Nasti radilpe e Devleke ta i e barvalimake.
42016014	E fariseura, kai volina but e love, kana asunde sa e orba marde espurnia e Jesusetar.
42016015	A o Jesus ppenda lenge “Tumen cheren tumen chache angla e llene, a o Del pinllarel tumare lie; soke so e manusenge si kuch, e Devleke ni mol le niso.
42016016	“O zakono ta e poraukura resen llik kai o Juan. Ta sar kotar ppendol e lachi viasta katar e charoina e Devleki, ta sa cheren zor te den andre
42016017	“Mai lesno si te na avel ios o miloso ta e ppuv, neko te na cherdol e ezgoda mai minoni kai si pisime ando zakono.
42016018	“Iek lleno te mukelpe katar pi romi ta te zinilpe averiaia, cherel kurvaluko, a gua kai zinilpe iekke mukliaia, i vou cherel kurvaluko.
42016019	“Saia iek lleno barvalo, kai ttovela pe pete patave lache ta barikane ta suako llive cherela iek glamno jape.
42016020	Saia i iek lleno chorro kai ikkardola Lasaro, ta leko mas saia sa chindo ta besela pe ppuv angla o udar e barvaleko.
42016021	Gava lleno chorro mangela te jal so perela katar e sinia e barvaleki ta te pperel po lli; ta e llukela avena te charran o chindipe katar leko mas
42016022	Iek llive o lleno chorro mulo, ta e suechura inllarde le te besel te jal pasa o Abraam. Mapalal i o barvalo mulo, ta prajosarde le.
42016023	“Ta kana o barvalo patilape kote kai llan e llene kai maren, dikkla upre ta dikkla duratar e Abraame ta e Lasaro kai besela pasa le.
42016024	Ondaka urkisarda: ‘¡Dade Abraam, te avel chuke zalba mandar! Bichal e Lasaro te chingarel po nai ando pai ta te sudravel mi chib, soke nakkau bari patnia ande gaia iag.’
42016025	A o Abraam ppenda leke: ‘Chavea, de tut golli kai kana sana llundo lian o lachipe kai perela tut, ta o Lasaro lia o bilachipe kai perela le. Akana vou lel o lachipe kate, ta tu nakke patnia.
42016026	Ta i maskar amende ta tumende si iek bari jar; ta gola kai mangen te nakken katar incha, nasti cherenle, ni okotar nasti nakken karinga.
42016027	“O barvalo ppenda: ‘Dade Abraam, mangau tutar te bichale e Lasaro kai me dadeko cher,
42016028	kote si man panch pplal, te del pe lende, ta gia te na aven i von pe gava ttan e dukkengo.’
42016029	O Abraam ppenda leke: ‘Len ia si so pisisarda o Moises ta e poraukura: ¡cheren so si pisime!’
42016030	O barvalo ppenda: ‘Dade Abraam, ni resel samo golea; a te ustel iek mulo katar o meripe ta te sikadol lenge, von irinape katar pe bilache droma.’
42016031	A o Abraam ppenda leke: ‘Te na mangena te cheren so ppenda o Moises ta e poraukura, ni ka pachan ni te ustel katar o meripe iek mulo.’ ”
42017001	O Jesus ppenda pe disipulonenge “Nasti achave e ezgode gale suetoke kai cheren e llenen te peren ando bilachipe; a ¡tesko e lleneke kai cherel averen te peren ando bilachipe!
42017002	mai lache avela gole lleneke te chuden le ande mora ppanglo e korratar pe iek baro barr, neko te cherel te perel ando bilachipe iek katar gala minonorre.
42017003	¡Arakken tumen! “Te cherela cho pplal o bilachipe, de pe lete; a te keilape, prostisar le.
42017004	Makar cherela o bilachipe chuke efta droma ando llive, te avela tute efta droma te ppenel chuke: ‘Ni ka cherau le pale,’ morabi te prosti le.”
42017005	E apostolura ppende e Gazdake —De amen pachape
42017006	O Gazda ppenda lenge —Te avilaia tumaro pachape, sargo iek simicha mostasaki, sai ppendena gale kasteke: ‘Le tut katar ta ttou tut ande mora’, ta o kas kandiaia tumen
42017007	“Iek tumendar te si le iek esluga kai radisarda e ppuv ta arakkla e guruven ta irilpe katar o vos, ¿tumen ka ppenen leke: ‘Aide andre ta bes te ja?’
42017008	Iok, so ppenel leke si: ‘Cher mange te jau, ta kana me ka jau ta ka piau radisar mange. Mapalal tu sai ka ja ta ka pie.’
42017009	Ta ni del le ni fala gole esluga kai cherda so ppenda leke.
42017010	Isto gia tumen, kana ka cheren sa so ppenda tumenge o Del, morabi te ppenen: ‘Esluge bilache sam, soke cherdam samo so saia te chera.’
42017011	Kana o Jesus llala karing o Jerusalem, nakklo katar e Samaria ta katar e Galilea.
42017012	Ta avilo ande iek forichi, kote avile lete des llene kai saia pe lende e lepra, ta ttodepe dur letar
42017013	ta urkina —¡Jesus, Kovachi, te avel chuke zalba amendar
42017014	Kana o Jesus dikkla len, ppenda lenge —Llan te dikken tumen e popura Ta kana llana e dromea, sastile katar po nasualipe.
42017015	Iek lendar, kana dikkla kai sastilo, irisailo ta blagosila e Devle bare avazea,
42017016	ta dia changa angla o Jesus, ta leko mui reslo llik pe ppuv te del le fala. Gava lleno saia katar e Samaria.
42017017	O Jesus ppenda —¿Inai sena des gola kai sastilen katar tumaro nasualipe? ¿Kai talen ogola inia?
42017018	¿Samo gava lleno kai inai katar gaia ppuv irisailo te blagosil e Devle
42017019	O Jesus ppenda gole lleneke —Uste ta llatar; pala cho pachape avilan sastardo
42017020	E fariseura puchle e Jesuse kana saia te avel e charoina e Devleki, a vou ppenda lenge —Kana ka avel e charoina e Devleki inai iek ezgoda kai sa o sueto sai ka dikkel.
42017021	Ni ka ppenen: ‘Etalo kate’ o ‘Dikkle incha’; soke e charoina e Devleki ia si maskar tumende.
42017022	Ta ppenda pe disipulonenge —Ka avel o vreme kai tumen ka mangen te dikken samo iek llive katar o Chavo e manuseko, ta ni ka dikken le.
42017023	Nesave llene ka ppenen: ‘Etalo kate’ o ‘Dikkle incha’; na llan incha ta na llan pala lende.
42017024	Soke isto gia sar e esterlicha, kai kana klichil, del po villelo pe sa o miloso katar iek rig llik kai o goia, isto gia ka avel o llive kana ka irilpe o Chavo e manuseko
42017025	A mai anglal si te nakkel but bari patnia ta e llene katar gava vreme ni ka mangen le.
42017026	Ta isto gia sar saia ande llivesa e Noeeke, isto gia ka avelpe kana ka avel o Chavo e manuseko.
42017027	O sueto jala ta piela ta zininape, llik kana o Noe dia ande bari llimia, ta avilo o bursin ta sa mule
42017028	Isto gia saia ande llivesa e Loteke: E llene jana ta piena, chinena ta bichinena, ttovena e simiche ande ppuv ta cherena chera;
42017029	a kana o Lot likisto katar o foro o Sodoma, katar o miloso peli e iag ta o asufre, ta sa mule.
42017030	Gia ka avel kana o Chavo e manuseko ka sikadol.
42017031	“Ande gua llive, ko ka avel upral po cher ta leke ezgode si andre ando cher, te na fuliel te lel len. Ta ko si ando vos, te na irilpe kai po cher.
42017032	De tut golli katar e romi e Loteki
42017033	O lleno kai mangela te braduil po zivoto, ka jasarel le; a o lleno kai ka jasarel le, ka braduilpe.
42017034	“Ppenau tumenge kai ande goia riat, katar dui llene kai ka aven ande iek kerveto, iek ka avel inllardo a o gua ka avel muklo.
42017035	Katar dui diskinie ka moren e simiche, iek ka avel inllardi a o goia ka avel mukli.”
42017036	Dui ka aven ando vos, iek ka avel inllardo a o gua ka avel muklo
42017037	Ondaka puchle le —¿Kai si te nakken gala ezgode, Gazda A o Jesus ppenda lenge —Kote kai ka avel e esnaga muli, kote ka aven e garvanura.
42018001	O Jesus ppenda lenge iek paramichi te sikavel len kai morabi te molinpe sa o vreme, ta te na jasaren pi zor.
42018002	Ppenda lenge “Ande iek foro saia iek krisari kai ni darala e Devletar ta ni saia le liubao e llenenchar.
42018003	Isto ande gua foro saia iek ppivli kai saia la iek chingar ta lleli kai gua krisari te mangel letar te chinel iek chachi kris pe lako dusmano.
42018004	Nakklo but vreme ta o krisari ni kamela te del laia orba, mapalal mislisailo: ‘Makar ni darau e Devletar ta ni dau liubao e llenen,
42018005	a sar gaia ppivli del man pe gachin joli, ka chinau laki kris te na joliavel man ios.’
42018006	O Gazda ppenda “Gua si so ppenda o bilacho krisari.
42018007	¿A so mislin tumen kai o Del ni ka arakkel i pe llenen kai esvirisarda, kai mangen letar o riat ta ollivesea? ¿Ka mukel len te aduricharen?
42018008	Ppenau tumenge kai pomozil len oma. A kana ka avel o Chavo e manuseko, ¿ka malavel llenen pe ppuv kai si len pachape?
42018009	O Jesus dia orba nesave llenenchar kai saia len but vera ande pete soke mislina kai von si chache, ta ni ttovena sama nikake. Gale llenenge o Jesus ppenda gaia paramichi:
42018010	“Dui llene llele ando cher e Devleko te molinpe: Iek saia fariseo, a o gua saia publikano.
42018011	O fariseo molilape pe porrne ta ppenela gia: ‘Ioi Devla, dau tut fala soke ni sem sargo ogola llene kai si chorane bilache ta llan avere romienchar, ta kai ni sem sargo gava publikano.
42018012	Me alluniu dui droma ande efta llive ta dau tut des katar e stotina katar sa so lau.
42018013	A o publikano achilo mai palal ta ni tromala ni te dikkel upre po miloso, a marelape ando kolin ta ppenela: ‘¡Ioi Devla, te avel chuke zalba mandar, kai sem iek bilacho!’
42018014	Ppenau tumenge kai gava lleno kai chidel love irisailo kai po cher llindo chacho, a o fariseo iok. Soke gua kai bariarel vou pe, ka avel ttodo ando lallao. A ko cherela vou pe mai minono, ka avel bariardo.
42018015	Anena kai o Jesus i minonen te ttovel pe va pe lende; a kana e disipulura dikkle, die pe llene kai anena e minonen.
42018016	Ondaka o Jesus ikkarda len ta ppenda lenge —Muken te aven mande e minone ta na achaven len, soke e charoina e Devleki si golengi kai si sargo von.
42018017	Chachimaia ppenau tumenge kai kogo ni lela e charoina e Devleki sargo iek minono, ni ka del andre
42018018	Iek katar e gazda puchla e Jesuse —Kovachi lachea, ¿so morabi te cherau te lau o zivoto ostade
42018019	O Jesus ppenda leke —¿Soke ikkare man lacho? Samo iek si lacho, o Del.
42018020	Tu llane e zakonura: ‘Na cher kurvaluko, na mundar, na chor, na ikan bune ta de liubao che dade ta che da.
42018021	Gua lleno ppenda leke —Sa gola ezgode cherdemlen sar kana sema ternorro
42018022	Kana asunda goia orba o Jesus ppenda leke —Iek ezgoda trubul tut te chere: bichin sa so si tut ta dele e chorrenge. Gia ka avel tut barvalipe ando miloso. Ondaka aide ta lla pala ma
42018023	A kana gua lleno asunda goia orba, tristosailo but, soke saia but barvalo.
42018024	Kana dikklale gia, o Jesus ppenda leke —¡Gia trudno si e barvalenge te den ande charoina e Devleki!
42018025	Mai lesno si iekke devake te nakkel katar e iak iekke suviaki, neko te del iek barvalo ande charoina e Devleki.
42018026	E llene kai asunde le ppende —¿A ko ka avel braduime
42018027	O Jesus ppenda lenge —So e manusa nasti ka cheren nikada o Del sai cherel le
42018028	O Pedro ppenda leke —Gazda, amen muklam sa amare ezgode ta llelam pala tu.
42018029	Vou ppenda lenge —Chachimaia ppenau tumenge kai varesavo lleno kai pala e charoina e Devleki mukela cher, o romia, o pplal, o dade ta dea, o chaurren,
42018030	ka lel ios mai but ande gava zivoto, ta ando zivoto kai avel ka len o zivoto ostade
42018031	O Jesus ikkarda pe iek rig e disipulonen, ta ppenda lenge “Akana aven ando Jerusalem, kote kai si te cherdol sa so pisisarde e poraukura katar o Chavo e manuseko.
42018032	Ka den le kai e sudura romanura, ta ka maren letar espurnia, ka kusen le ta ka chungarden le.
42018033	Ka chalaven le ta ka mundaren le; a pala e trin llive ka ustel katar o meripe.
42018034	Von ni acharde niso katar goia ezgoda, ta ni llanena katar so dela lenge orba, soke gola sea ezgode kai nasti acharena len.
42018035	Kana o Jesus avela pasa o Jeriko, iek korro kai besela pasa o drom ta mangela esmola,
42018036	kana asunda kai nakkena but llene, puchla so saia.
42018037	Ppende leke kai o Jesus katar o Nazaret nakkela kotar
42018038	ondaka vou urkisarda ¡Jesus, Chavo e Davideko te avel chuke zalba mandar
42018039	E llene kai llana anglal dena po korro te achel, a vou urkila ios mai zurale —¡Chavo e Davideko, te avel chuke zalba mandar
42018040	O Jesus achilo ta ppenda te anen le lete. Kana avilo pase, puchla le
42018041	—¿So mange te cherau pala tu O korro ppenda —Gazda, mangau te dikka
42018042	O Jesus ppenda leke —¡Akana ka dikke! Pala cho pachape sastilan
42018043	Ondaka isto kote, o korro dikkla, ta llelo pala o Jesus ta blagosila e Devle. Ta sa e llene kai dikkle gua, i von blagosina e Devle
42019001	O Jesus dia ando Jeriko ta ppirda maskar o foro.
42019002	Kote zivila iek lleno barvalo kai ikkardola Sakeo, vou saia gazda katar e publikanura.
42019003	Mangela te pinllarel e Jesuse, ta nasti dikkela le soke sea but llene, ta e Sakeoki esnaga saia minoni.
42019004	Goleke prastio angle ta, te dikkel le, likisto pe iek kas kai saia pase katar saia te nakkel o Jesus.
42019005	Kana o Jesus nakklo kotar, dikkla upre ta ppenda leke —Sakeo, fulie oma, soke allive ka achau ande cho cher
42019006	O Sakeo fulisto oma ta veselimaia avilo pachivalo e Jesusea ande po cher.
42019007	Kana dikkle gua, sa die e Jesuseke orbe, ta ppenena kai llelo te achel ando cher iekke bilacheko.
42019008	Ondaka o Sakeo ustilo ta ppenda e Gazdake —Gazda, ka dau e chorren dopas katar sa so si man; ta te chordem vareka, ka iriu leke star droma mai but
42019009	O Jesus ppenda —Allive avilo o braduipe ande gava cher, soke i gava lleno si katar e vicha e Abraameki.
42019010	Soke o Chavo e manuseko avilo te rodel ta te braduil so jasailoa
42019011	E llene asunena sar o Jesus ppenela gala alava, ta vou ppenda lenge iek paramichi, soke ia saia pasa o Jerusalem ta von mislina kai e charoina e Devleki ka avel isto ondaka.
42019012	Ppenda lenge “Saia iek lleno kai saia katar e vicha e charonengi, kai llelotar dur ande aver foro, te cheren le charo ta te irilpe.
42019013	Ta kana llalatar, ikkarda desen katar leke esluge, ta ppenda lenge: ‘Radisaren gale lovenchar lligo ni ka iriuman.’
42019014	A e llene katar leki ppuv murzina pe lete, ta bichalde pala le nesave llenen te ppenen: ‘Ni kama gava lleno te avel amaro charo.’
42019015	“A gole llene cherde le charo, ta irisailo kai pi ppuv. Kana avilo, ppenda te ikkaren e eslugen kai diaia lende e love te radin, te llanel pe gachin chari cherdaia suako iek
42019016	O purvo avilo lete ta ppenda: ‘Gazda, che love cherden len des droma mai but.’
42019017	O charo ppenda leke: ‘But sukar, san iek lacho esluga; soke avilan chacho pe iek ezgoda gia minoni, Ka dau tut te gazdari pe des forura.
42019018	Avilo i o gua esluga ta ppenda: ‘Gazda, che love cherdem len panch droma mai but.’
42019019	Ta i goleke ppenda: ‘Ka gazdari pe panch forura.’
42019020	“Ta avilo aver ta ppenda: ‘Gazda, etalen kate che love. Gurudem len ande iek dikklo;
42019021	soke darailem tutar, soke tu san iek lleno zuralo, kai le septelie kote kai ni chudian simiche ta chide o lliu kotar katar ni ttodan e simicha.
42019022	Ondaka o charo ppenda leke: ‘Esluga bilacho, isto che alavenchar dosare tut. Llanea kai sem iek lleno silno, ta kai chidau katar ni diem ta kai ikanau o lliu kotar katar ni ttodem e simicha ande ppuv,
42019023	¿soke ni ttodan me love ando banko, ta gia diea tut chari kana me irisailema chere?
42019024	Ta ppenda e llenenge kai sea kote: ‘Len letar e love ta den le kai o lleno kai dobisarda des droma mai but.’
42019025	Von ppende leke: ‘Gazda, ¡le ia si des droma mai but!’
42019026	O Charo ppenda: ‘Ppenau tumenge kai gole kai si le, ka avel leke dino mai but; a gole kai inai le, i so si le ka avel letar ikando.
42019027	A me dusmanura kai nikamena te avau lengo charo, anen len kate ta mundaren len angla ma.’
42019028	O Jesus dia goia orba ta mapalal llelo karing o Jerusalem.
42019029	Kana aviloa pasa o Betfage, ta pasa e Betania pasa o burdo kai ikkardol e Maslinkengo, bichalda duien katar pe disipulura,
42019030	ta ppenda lenge —Llan kai e forichura kai si anglal, ta kana ka aven ka malaven iek magarcho ppanglo, kai niko ni likisto pe lete ni ios, Putaren le ta anen le.
42019031	A te puchla tumen vareko soke putaren le, ppenen leke kai trubul e Gazda
42019032	E disipulura llele ta malade sa isto gia sar ppendaia lenge o Jesus.
42019033	Kana putarena e magarcho, avile e gazda ta puchle len —¿Soke putaren le
42019034	Von ppende —Soke trubul e Gazda
42019035	Ttode pe gertacha po magarcho, inllarde le kai o Jesus ta pomozisarde e Jesuse te likel pe lete.
42019036	Ta kana o Jesus llala, e llene buliarena pe gertacha po drom.
42019037	Ta kana reslo kote kai o drom fuliel katar o burdo e Maslinkengo, sa e llene kai llana pala le urkisarde veselimatar ta blagosina e Devle pala e bare ezgode Devlikane kai von dikkle.
42019038	Ta ppenena —¡Blagosime o Charo kai avel ando anau e Devleko! ¡pas ando miloso ta blagosipe upre!
42019039	Ondaka nesave fariseura kai sea maskar e llene puchle le —Kovachi, de pe llene kai llan pala tu
42019040	A o Jesus ppenda lenge —Ppenau tumenge kai gala llene te achen, e barra ka urkin
42019041	Kana avilo pasa o Jerusalem, ta dikkla po foro, o Jesus rovda pala le,
42019042	ta ppenda “¡Te achardana i tu allive so sai del tut pas! A akana gava si tutar gurudino ta nasti dikke le.
42019043	Soke ka aven chuke llivesa bilache, kai che dusmanura ka cheren iek zido truial tutar, ta ka ttoven pe truial ta ka chalaven tut katar suako rig,
42019044	ta ka zatrin tut chitavo. Ka mundaren e llenen kai zivin andre katar che zidura, ta ni ka muken barr upral po barr, soke ni acharden o vreme kana o Del avilo tumende.
42019045	Mapalal, o Jesus dia ando cher e Devleko ta ttoda te tradel sa e llenen kai chinena ta bichinena andre,
42019046	ta ppenda lenge —Ando Pisipe ppenel gia: ‘Mo cher ka ikkardol cher e molimako’, a tumen cherden letar iek ttan kai gurudon e chorane
42019047	Suako llive o Jesus sikavela ando cher e Devleko, a e gazda e poponenge, e kovacha e zakonoke ta i e gazda e foroke rodena sar ka mundaren le.
42019048	A ni malavena sar te cheren le, soke sa e llene prezona so ka ppenel o Jesus.
42020001	Iek llive, kana o Jesus saia ando cher e Devleko ta sikavela e llenen ta ppenela e lachi viasta, avile e gazda e poponenge ta e kovacha e zakonoke, e ppurenchar,
42020002	ta ppende leke —¿Save gazdarimaia chere gava? ¿Ko dia tut gua gazdaripe
42020003	O Jesus ppenda lenge —I me ka puchau tumen iek ezgoda. Ppenen mange:
42020004	¿Ko bichalda e Juane te kristil, o Del o e manusa
42020005	Von diepe orba maskar pete ta ppenena “Te ppendam kai bichalda le o Del, vou ka ppenel: ‘¿Soke ni pachaien le?’
42020006	A nasti ppena kai bichalde le e manusa, soke sai mundaren amen e barrenchar soke sa e llene pachan kai o Juan saia iek porauko.
42020007	Goleke von ppende kai ni llanena ko bichalda e Juane te kristil.
42020008	Ondaka o Jesus ppenda lenge —Ni me ni ka ppenau tumenge save gazdarimaia cherau gava
42020009	Mapalal o Jesus dia orba e llenenge, ta ppenda gaia paramichi “Iek manus ttoda te bariol e drak ande pi umal, chinadala iekke llenenge kai radin e ppuv ta llelotar but dur
42020010	Kana avilo o vreme, bichalda iekke esluga te mangel katar e llene kai radina e ppuv o chari kai perela le katar e drak; a von marde le ta bichalde le chuche vastengo.
42020011	Ondaka o gazda bichalda avere esluga. A i gole kusle le, chalade le ta bichalde le chuche vastengo.
42020012	Bichalda avere, a e llene kai radin e ppuv i gole ranisarde le ta chudie le avri
42020013	“O gazda e ppuviako ppenda: ‘¿So ka cherau? Ka bichalau me chave kai voliu. Le ka kanden.’
42020014	A kana e llene kai radin e ppuv dikkle le, ppende iek avereke: ‘Gava si o lleno kai ka achel leke sa gaia ppuv; mundara le ta gia e ppuv ka achel amenge.’
42020015	Ta ikande le katar e ppuv e drakkengi ta mundarde le. “¿A tumen so mislin kai ka cherel o gazda katar e ppuv e drakkengi?
42020016	Ka llal ta ka mundarel gole llenen kai radin e ppuv. Kana asunde gua, ppende —¡Gua ni ka avelpe nikada
42020017	A o Jesus dikkla pe lende ta ppenda —¿A soke ando Pisipe ppenel gia?: ‘O barr kai ni ttode leke sama e llene kai vazden chera cherdilo o barr mai preche. Gava cherda o Del, ta amen chudi amen.’
42020018	Vareko te perel pe gua barr, ka cherdol sa ande kotora; a o barr te perel upral pe varesavo lleno, ka cherel le prajo
42020019	E gazda e poponenge ta e kovacha e zakonoke mangena te ppanden e Jesuse isto kote, soke acharde kai gole paramichaia dela orba lendar. A darana e llenendar.
42020020	Bichalde iekke llenen kai cherenape lache manusa, samo te cheren e Jesuse te kojadol ande pe alava ta gia te avel len varesavi dos te sai ttoven le ando va e lleneko kai gazdaril e romanonen.
42020021	Gala llene puchle le —Kovachi, llana kai so ppene ta so sikave si o chachipe, ta kai ni rode te ave lenge drago. Tu sikave chachimaia o drom e Devleko.
42020022	¿Si sukar te da amare love kai o lleno kai gazdaril pe romanura, o iok
42020023	A o Jesus, sar pinllerela lengo kojaipe, ppenda lenge
42020024	—Sikaven mange iek tolari. ¿Kako si o mui ta kako anau si pisime po tolari Von ppende —E Sesareko
42020025	O Jesus ppenda lenge —Den e Sesare so si e Sesareko, ta den e Devle so si e Devleko
42020026	Ta ande sa so vou ppenda angla e llene ni malade ni iek dos te sai ppanden le, ta chudisaile letar ta ni ppende niso
42020027	Mapalal nesave saduseura llele te dikken e Jesuse. E saduseura ni pachan kai e manusa ka usten katar o meripe; goleke ppende leke gia
42020028	—Kovachi, o Moises mukla amenge pisime kai kana iek murus zinime merel ta ni avile le minone pe romiaia, o pplal gole lleneko kai mulo morabi te zinilpe e ppivliaia te del minonen pe pplale kai mulo.
42020029	Ondaka e saduseura ppende gia e Jesuseke: sea efta pplal, o purvo lendar zinisailo, ta mulo ta ni mukla porodo.
42020030	O duito
42020031	ta i o trito zinisaile laia, ta i ogola zinisaile laia, a e li efta mule ta ni avila le porodo.
42020032	Mapalal muli i e romi.
42020033	Kana ka usten katar o meripe, ¿save pplaleki romi ka avel voi, kana e efta sea zinime laia
42020034	O Jesus ppenda lenge —Ande gava zivoto, e murusa ta e diskinia zininpe;
42020035	a gola kai o Del ka chinavel lenge te usten katar o meripe, ta kana ka avel gua vreme avena murusa o diskinie, ni ka zininpe ios
42020036	ta ni ka meren. Soke von ka aven sargo e suechura, ta ka aven chave e Devleke soke ustile katar o meripe
42020037	Isto o Moises, kana pisisarda katar e karrne kai ppabona, ppenel amenge kai e mule ka usten katar o meripe. Kote ppenel kai o Gazda si o Del katar o Abraam, katar o Isaak ta i katar o Jakob.
42020038	¡Ta vou inai Del e mulengo, vou si Del e llundengo, soke e Devleke saurre si llunde
42020039	Ondaka nesave kovacha e zakonoke ppende —Sukar ppendan, kovachi
42020040	Ta ni tromana te puchen le niso ios.
42020041	O Jesus puchla len —¿Soke ppenen kai o Mesias avel katar e vicha e Davideki?
42020042	A isto o David, ande Salmura, ppenel: ‘O Gazda ppenda me Gazdake: Bes pe mi chachi,
42020043	lligo ni ka ttovau che dusmanonen telal tala che porrne’.
42020044	¿Sar ka avel o Mesias katar e vicha e Davideki kana isto o David ikkarel le Gazda
42020045	Sa e llene asunena, ta o Jesus ppenda pe disipulonenge
42020046	“Arakken tumen katar e kovacha e zakonoke, soke drago lenge te ttoven pe pete e bare fistanura, ta mangen te den lenchar orba liubaimaia kana llan ando foro. Roden e estoliche mai barikane ande kkanllira e judionenge ta e mai lache ttana kana si varesavo jape;
42020047	ta len katar e ppivlia so si len, ta te na llanel le niko molinpe but. Von ka len mai bari duk.”
42021001	O Jesus dikkela sar e llene barvale ttovena love ande baulicha kote kai llan e love dine,
42021002	ta i dikkla kai iek ppivli chorri ttovela dui tolaricha jarkune.
42021003	Ondaka ppenda —Chachimaia ppenau tumenge kai gaia ppivli dia mai but neko sa e llene;
42021004	soke sa die katar so ni trubula len, a voi, ande po chorripe, dia sa so saia la te zivil
42021005	Nesave llene dena orba katar o cher e Devleko, katar o sukaripe katar leke barra ta katar e ezgode dine kai sea pe lende. O Jesus ppenda
42021006	—Ka aven llivesa kai sa gava kai tumen dikken ni ka achel iek barr upral pe aver. Sa ka avel zatrime
42021007	Ondaka puchle le —Kovachi, ¿kana ka aven gala ezgode ta save ezgode ka sikaven kai sa gava si pase te avelpe
42021008	O Jesus ppenda “Arakken tumen te na kojadon. Soke ka aven but llene kai ka ppenen kai sem me. Ta ka ppenen: ‘Me sem’ ta ‘akana si o vreme.’ Tumen morabi te na llan pala lende.
42021009	Ta kana ka asunen kai e ppuvia marenpe ta si burkania, na daran, soke gala ezgode trubul te nakken mai anglal; a ni ios ni ka avel o son.
42021010	Ppenda lenge “Iek charoina ka marelpe averiaia ta iek ppuv ka marelpe avere ppuviaia.
42021011	E ppuv ka dermolpe but zurale, ka avel bok ta nasualipe pe suako rig, ta ando miloso ka dikkon bare ezgode darane.
42021012	“A mai anglal, ka ttoven o va pe tumende ta ka roden te maren tumen. Ka chinen kris pe tumende ande kkanllira e judionenge, ka ttoven tumen ande rubie ta cheres ma ka inllaren tumen kai e charura ta kai e llene kai gazdarin.
42021013	Ta gia tumen ka den e orba chachi mandar
42021014	Na mislin tumen so ka ppenen,
42021015	soke me ka dau tumen alava gia pperde bizaipe kai ni iek katar tumare dusmanura ni ka terpin len ta nasti ka ppenen kai tumen kojaven.
42021016	A ka ppukaven tumen isto tumare dada, tumare pplal, tumari familia ta tumare amale. Nesave tumendar ka aven mundarde,
42021017	ta sa o sueto ka murzil pe tumende pala mo anau;
42021018	a ni ka jasaol ni iek bal katar tumaro soro.
42021019	¡Goleke morabi te aven zurale, te sai braduin tumen
42021020	“Kana ka dikken kai truial o Jerusalem si e boñikura, llanen kai oma ka avel peradini.
42021021	Ondaka, gola kai ka aven ande Judea, morabi te nasen pe burdura; a gola kai ka aven ando Jerusalem, morabi te liken katar o foro, ta gola kai ka aven ando vos, te na irinpe ando foro.
42021022	Soke gola llivesa ka aven patniake, ta ka cherdol sa so si pisime ando Pisipe.
42021023	¡Tesko gole diskinienge kai ande gola llivesa ka aven kkamne o ka avel len minone kai den len kolin! Soke ka avel but duk ande ppuv, ta iek patnia but bari gale foroke.
42021024	Nesave ka aven mundarde e jarnienchar a averen ka inllaren len ppangle ppuv ppuviate; ta e llene kai inai judiura ka len peke o Jerusalem lligo ni ka getolpe o vreme kai si chinado e llenenge kai inai judiura
42021025	“Ka dikkon bare ezgode ando kkam, ando chon ta ande cheraia; ta pe ppuv o sueto ni ka llanel so te cherel ta ka daran katar e mora ta e valura kai ka basen zurale.
42021026	E llene ka baldinpe daratar kana ka mislinpe so ka avelpe e suetotar; soke llik e zor e milosoki ka izdral.
42021027	Ondaka ka dikkol o Chavo e manuseko kai avel ande iek oblako bare zoriaia ta barimaia.
42021028	Kana gala ezgode ka aven, den tumen zor ta dikken upre, soke but oma ka aven tumaro braduipe.
42021029	Ta i ppenda lenge gia “dikken po kas e simochinengo, o pe varesavo aver kas.
42021030	Kana dikken kai liken e patra, tumen acharen kai o milai si pase.
42021031	Isto gia, kana tumen ka dikken sa gala ezgode, ka llanen kai e charoina e Devleki si pase.
42021032	“Chachimaia ppenau tumenge kai sa gala ezgode ka avenpe bi te nakkel gaia vicha.
42021033	O miloso ta e ppuv ni ka aven ios, a me alava si te cherdon
42021034	“Arakken tumen ta na muken te zuriaon tumare lie pala e ezgode bilache kai nasti mukenpe, pala o matipe ta e brige gale zivotoke, te na perel pe tumende gua llive kana tumen ni ka mislin
42021035	sargo iek prevarka. Soke ka avel pe sa o sueto.
42021036	Prezosaren, ta molintumen sa o vreme, te nasen katar sa gala ezgode kai ka avenpe ta te sai aven angla o Chavo e manuseko.
42021037	O Jesus sikavela ollivesea ando cher e Devleko, ta o riat achela po burdo kai ppenen leke katar e Maslinke.
42021038	Ta sa e llene llana rano ando cher e Devleko.
42022001	Saia pase e eslava kai jalpe o marrno kai inai le levadura, e eslava e Paskuaki.
42022002	E gazda e poponenge ta e kovacha e zakonoke, darana katar e llene, ta rodena sar ka mundaren e Jesuse
42022003	Ondaka o Satanas dia ando Judas, iek katar e desudui disipulura kai ppenena leke Iskariote.
42022004	Vou llelo kai e gazda e poponenge ta kai e llene kai arakkena o cher e Devleko, te achel lenchar pe orba te sai ppukavel e Jesuse.
42022005	Von veselisaile ta diele po alau kai ka den le love e Judase.
42022006	Ta vou mangla ta ttodape te rodel o vreme, kana ni ka aven llene, te del lende e Jesuse
42022007	O llive katar e eslava kana jalape o marrno kai inai le levadura, kana mundardola o bakro e Paskuako.
42022008	O Jesus bichalda e Pedro ta e Juane, ta ppenda lenge —Llan te lacharen e sinia e Paskuaki
42022009	Von puchle le —¿Kai mange te ttova e sinia
42022010	O Jesus ppenda lenge —Kana tumen ka den ando foro, ka malaven iekke muruse kai inllarel iek bardako e paieke. Llan pala le llik ando cher kai ka del,
42022011	ta ppenen e lleneke katar o cher: ‘O Gazda puchel: ¿Savi si e soba kai ka jau me disipulonenchar o jape e Paskuako?’
42022012	Vou ka sikavel tumenge iek soba bari kai si upre ando cher ta lachardi e jamake. Cheren kote so trubul
42022013	Von llele ta malade isto sar ppendaia lenge o Jesus, ta cherde o jape katar e Paskua.
42022014	Kana avilo o vreme, o Jesus ta e apostolura besle pe sinia.
42022015	O Jesus ppenda lenge: —¡Gia zeliva te cherau tumenchar gava jape e Paskuako mai anglal katar mo meripe!
42022016	Soke ppenau tumenge kai ni ka cherau le pale lligo ni ka cherdol ande charoina e Devleki
42022017	Ondaka lia ande pe va o taso dia fala e Devle, ta ppenda Len gava ta fulaven le maskar tumende;
42022018	soke ppenau tumenge kai ni ka piau pale katar so del e drak, lligo ni ka avel e charoina e Devleki
42022019	Mapalal lia ande pe va o marrno dia fala e Devle, ppagla le diale lende ta ppenda —Gava si mi esnaga, dini pala tumende. Cheren gava ande mo anau
42022020	Kana jale pale cherda isto gua e tasoia, ta ppenda —Gava taso si o nevo alau chachardo me ratea, rat kai chordol pala tumende.
42022021	A akana mo va ta o va goleko kai ka pukkavel man, si upral pe sinia.
42022022	Chachimaia o Chavo e manuseko ka ppirel po drom kai si leke chinado, a ¡tesko goleke kai ka ppukavel le!
42022023	Ondaka ttode te puchen iek avere ko si gua kai ka ppukavel.
42022024	E disipulura denape orba ta mangena te llanen ko si mai baro lendar.
42022025	O Jesus ppenda lenge “Maskar e llene kai ni pachan, e charura gazdarin silnomaia pe llene kai zivin ande gola ppuvia, ta e llene kai gazdarin ppenen e llenenge kai von si lache lenchar.
42022026	Tumen morabi te na aven gia. Soke o mai baro maskar tumende si te cherdol sargo o mai terno, ta gua kai gazdaril si te cherdol sargo gua kai radil tumenge.
42022027	Soke ¿ko si o mai baro, gua kai besel pe sinia te jal o gua kai ttovel o jape angla lete? ¿Inai mai baro gua kai besel? A me sem maskar tumende sargo o lleno kai radil tumenge
42022028	“Tumen sena manchar suako drom ande mo zumadipe.
42022029	Goleke, me dau tumen iek charoina, gia sar mo Dad diala mange,
42022030	ta tumen ka jan ta ka pien pe mi sinia ande mi charoina, ta ka besen pe tronura barimake te chinen e kris pe desudui viche katar o Israel.
42022031	Ta i ppenda o Gazda —Pedro, Pedro, o llavolo mangla tumen te chinol tumen sargo kana tumen sena lliu;
42022032	a me manglem pala tu, te avel tut pachape. A tu kana ka iri tut mande, pomozisar che pplalen te na jasaren po pachape
42022033	O Pedro ppenda leke —Gazda, te si te llau tuia ande rubie, ta i te merau tuia ka merau
42022034	O Jesus ppenda leke —Pedro, ppenau chuke kai isto allive, mai anglal te basel o basno, tu ka ppene trin droma kai ni pinllare man
42022035	Mapalal o Jesus puchla len —Kana bichaldem tumen bi lovenchar bi jamaia ta bi minienchar ¿trubusarda tumen vareso Von ppende —Niso
42022036	Ondaka ppenda lenge —A akana, ka si love, te anel len, ta te anel i jape; ta gole kai inai le jarni, te bichinel po gertachi ta te chinel peke iek.
42022037	Soke ppenau tumenge kai si te cherdol manchar so ppenel o Pisipe: ‘Ta saia llindo sargo iek bilacho manus.’ Soke sa so si pisime mandar, si te cherdol
42022038	Ondaka von ppende —Gazda, kate si dui jarnia A vou ppenda —Na de orba ios
42022039	Mapalal o Jesus likisto kotar ta llelo po burdo e Maslinkengo sar cherela suako drom; ta e disipulura llele pala le.
42022040	Kana avilo kote, ppenda lenge —Molintumen, te na peren ando zumadipe
42022041	O Jesus durilo lendar, ta dia changa te molilpe.
42022042	Ta ppenda “Dade, te kamea, na muk te nakkau gaia patnia, a mai lache si te cherdol chiri volia a na murni.
42022043	Ondaka avilo lete iek suecho e milosoko, te del le zor.
42022044	Ande leki bari patnia, o Jesus molilape ios mai but, ta leko esniovo perela pe ppuv sargo rat.
42022045	Kana ustilo katar po molipe, ta irisailo kai e disipulura, malada len kai sovena, chinie katar e zalba.
42022046	O Jesus ppenda lenge —¿Soke soven? Usten ta molintumen, te na peren ando zumadipe
42022047	O Jesus dela orba, kana avile but llene. Gua kai ikkardola Judas, kai saia iek katar e disipulura, llala angla lende. Avilo pasa o Jesus te chumidel le,
42022048	A o Jesus ppenda leke: —Judas, ¿ande iek chumidipe pukkave e chave e manuseke
42022049	E llene kai sea e Jesusea, kana dikkle so llalape kote, puchle le —Gazda, ¿ka chalava len e jarnienchar
42022050	Ta iek lendar chinda o kan o chacho katar o esluga e mai bare popoko.
42022051	O Jesus ppenda —Muken len; dosta Ta dodisarda e eslugako kan, ta sastarda le.
42022052	Mapalal ppenda e gazdenge katar e zakonura, e llenenge kai arakken o cher e Devleko ta e ppurenge, kai avilea te inllaren le: —¿Soke avilen jarnienchar ta kastenchar sargo kana me sema iek kochkari?
42022053	Suako llive sema tumenchar ando cher e Devleko, ta ni ppanglen man. A akana si tumaro vreme, o vreme kana gazdaril o truñariko
42022054	Ppangle e Jesuse ta inllarde le ando cher e mai bare popoko. O Pedro llala pala lende duratar.
42022055	Kote, po dopas katar e bar e chereki, cherdea iag, ta e llene beslea truial; ta i o Pedro beslo lenchar.
42022056	Avili iek esluga diskinia, ta kana dikkla le kai besela pasa e iag, dikkla ios pe lete ta ppenda —I gava saia lea
42022057	A o Pedro ppenda —Chei, me ni pinllarau le
42022058	Ni nakkla but kotar, ta aver lleno dikkla le ta ppenda —I tu san iek lendar O Pedro ppenda —Iok, bre, me ni sem
42022059	Nakkla iek saiato ta aver lleno ppenda —Chachimaia i gava saia lea, soke vou si katar e Galilea
42022060	A vou ppenda —Bre, me ni llanau savi orba de Isto kote, kana o Pedro dela orba, baslo o basno.
42022061	Ondaka o Jesus boldinailo ta dikkla po Pedro, ta o Pedro diape golli kai o Jesus ppendaia leke “Allive, mai anglal te basel o basno tu ka ppene trin droma kai ni pinllare man.
42022062	Ta o Pedro llelotar kotar ta rovda but zalbaia.
42022063	E llene kai dikkena so cherel o Jesus marena letar espurnia ta chalavena le.
42022064	Ucharena leke akka, ta puchena le. ¡Apogodisar ko chalada tut
42022065	Ta kusena le bute alavenchar.
42022066	Kana peli e riat, chidinaile e ppure e Judionenge, e gazda e poponenge ta e kovacha e zakonoke, ta inllarde e Jesuse kai e kris. Kote puchle le:
42022067	—Ppen amenge, ¿san tu o Mesias Vou ppenda lenge —Te ppendem tumenge kai ea, ni ka pachan man.
42022068	Ta te puchlem tumen vareso, ni ka ppenen mange.
42022069	A katar angle o Chavo e manuseko ka besel pe rig e chachi katar o Del o zuralo
42022070	Mapalal sa puchle le —¿Tu san e Devleko Chavo O Jesus ppenda lenge —Isto tumen ppenden kai me sem
42022071	Ondaka von ppende —Ni trubul amen ios llene te asunen. Isto amen asundam le isto katar leko mui.
42023001	Sa ustile, ta inllarde e Jesuse kai o Pilato.
42023002	Angla o Pilato ttode te ppenen —Dikklam gale llene kana divola e llenen katar amari ppuv. Ta ppenel te na da love kai o kralio, ta i ppenel kai vou si o Mesias, o Charo
42023003	O Pilato puchla le —¿San tu o Charo e Judionengo —Tu ppendanle
42023004	Ondaka o Pilato ppenda e gazdenge katar e zakonura ta e llenenge —Ni malavau niso ande gava lleno te dosarau le
42023005	A von ios mai but orbe dena ta ppenena —Pe sikadimaia divol sa e foro. Cherda le ande Galilea, ta akana cherel le kate, ande Judea
42023006	Kana asunda gua, o Pilato puchla dal gua manus saia katar e Galilea.
42023007	Ta kana asunda kai o Jesus avela kotar katar gazdarila o Erodes, bichalda le lete, soke o Erodes ande gola llivesa saia ando Jerusalem.
42023008	Kana dikkla e Jesuse, o Erodes veselisailo but, soke cherela but vreme kai mangela te dikkel le, soke asundaia kai den leke orbe ta mangela te dikkel sar cherel varesavi bari ezgoda Devlikani.
42023009	Puchla le but ezgode a vou ni ppenda leke niso
42023010	Kote saia i o gazda e poponengo ta e gazda e zakonoke, ta dosarena le but.
42023011	Ondaka o Erodes ta leke boñikura avile lea bilache, ta te maren letar espurnia ttode pe lete patave barikane, sargo charoke. Mapalal o Erodes bichalda le pale kai o Pilato.
42023012	Gua llive o Pilato ta o Erodes cherdile amal, soke omanglal jaleape.
42023013	O Pilato chidia e gazden katar e popura, e sudonen ta e foro,
42023014	ta ppenda lenge —Tumen anden gale llene, ta ppenen kai divol e foro, a me andem le angla tumende ta ni maladem le dosalo ande ni iek ezgoda kai ppenen letar.
42023015	Ta ni o Erodes, soke irisarda le amende. Ni cherda niso te mundaren le.
42023016	Ka ppenau te chalaven le ta mapalal ka mukliarau le
42023017	O Pilato ppenda gua, soke pe suako Paskua saia te mukliarel iekke ppangle.
42023018	A sa e llene urkisarde —¡Nikama gole! ¡Mukliaren amenge e Barrabase
42023019	Gale Barrabase ppanglea le soke mardaiape ando foro e llenenchar kai gazdarina e foro, ta soke mundardaia iekke llene
42023020	O Pilato, mangela te mukliarel e Jesuse, ta dia lenchar orba pale;
42023021	a von urkisarde ios mai zurale —¡Krustosaren le! ¡Krustosaren le
42023022	Pale e trito drom o Pilato ppenda lenge —¿Savo bilachipe cherda? Me ni dikkau niso bilacho ande gava lleno te sai avel mundardo. Ka ppenau te chalaven le ta mapalal ka mukliarau le
42023023	A von pale urkina, ta mangena te krustosaren le; ta pe gachin urkisarde kai cherde pe piro.
42023024	O Pilato mangla te cherel so mangle letar.
42023025	Mukliarda gole llene kai von esvirisarde, gua kai saia ande rubie soke mardaiape ta mundarda, ta mukla e llenen te cheren so von mangena e Jesusea
42023026	Kana inllarde e Jesuse te krustosaren le, istarde iekke llene kai saia katar o foro Sirene kai ikkardola Simon, kai avela katar o vos, ta cherde te inllarel o krusto palal pala o Jesus.
42023027	But llene ta but diskinie llana pala le, rovena ta urkina zalbatar pala so vou nakkela.
42023028	A o Jesus dikkla pe lende ta ppenda lenge —Diskinie katar o Jerusalem, na roven pala ma, roven isto pala tumende ta pala tumare minone.
42023029	Soke ka aven llivesa kai ka ppendolpe: ‘Blagosime e diskinie kai nasti avel len minone, gola kai ni biande ni gola kai ni bariarde minonen.’
42023030	Ondaka e llene ka ppenen e burdonenge: ‘¡Peren upral pe amende ta guruven amen!
42023031	Soke te cheren gava e zelene kastea, ¿So ni ka cheren e suke kastea?
42023032	Ta i inllarena duie bilache llenen, te krustosaren len e Jesusea.
42023033	Kana avile kote kai ikkardol o ttan e kokalengo, krustosarde e Jesuse ta duie bilache llenen, iek pe leki chachi ta ogole pe leko estingo.
42023034	O Jesus ppenda “Dade, prostisar len soke ni llanen so cheren. Ta e boñikura fulade maskar pete leke patave, ta chelenape te dikken ko ka achel leke patavenchar.
42023035	E llene kai sea kote dikkena peke; ta llik e sudura marena letar espurnia, ta ppenena —Braduisarda averen; te braduil isto vou pe akana, te si chachimaia o Mesias e Devleko esvirime
42023036	I e boñikura marena espurnia katar o Jesus. Avena pasa le ta dena le te piel mol cherki,
42023037	ta ppenena leke —¡Te san tu o Charo e Judionengo, braduisar tu tut
42023038	Ta upral po krusto saia pisime: “Gava si o Charo e Judionengo.”
42023039	Iek katar e dui llene bilache kai saia krustome kusela le ta ppenela —¡Te san tu o Mesias, braduisar tu tut ta braduisar i amen
42023040	A o gua lleno dia pe lete, ta ppenda leke —¿Ni dara e Devletar, tu kai san isto ande goia patnia?
42023041	Amen nakka gaia duk, soke chachimaia pochina so cherdam, a gava lleno ni cherda nisavo bilachipe
42023042	Ta ppenda —Jesus, de tut golli mandar kana ka gazdari ande chi charoina
42023043	O Jesus ppenda leke —Chachimaia ppenau chuke kai allive ka ave manchar ando paraiso
42023044	Kana nakkle e desudui e ttiarinake llik kai e trin e lliveseke, sa e ppuv achili ando truñariko.
42023045	O kkam ni kletosarda, ta o chiti kai si ando cher e Devleko chindilo po dopas.
42023046	O Jesus urkisarda zurale ta ppenda —¡Dade, ande che va mukau mo duo Ta kana ppenda gua, mulo.
42023047	Kana o boñiko romano dikkla so avilape, blagosisarda e Devle, ta ppenda —Chachimaia, gava manus saia chacho
42023048	Sa o sueto kai saia kote kai dikkle so avilape, lleletar kotar ta chalavenape ande po kolin.
42023049	Sa e llene kai pinllarena e Jesuse sea dur letar; ta i e diskinie kai llelea pala le katar e Galilea sea kote ta dikkena
42023050	Saia iek manus lacho ta chacho kai ikkardola Jose, vou saia katar e Arimatea, iek foro katar e Judea kai i vou saia iek lleno katar e kris e judionengi.
42023051	Gava Jose, aduricharela e charoina e Devleki ta ni saia leke drago so cherda lengi kris,
42023052	llelo kai o Pilato ta mangla letar e esnaga e Jesuseki
42023053	Kana fuliarda le katar o krusto, ulisarda le ande iek chiti ta ttoda le ande iek limori kai saia anado ande iek pechina, ande gua limori nikada ni prajosardea nika.
42023054	Gua llive lacharena sa soke ia dena ando sabado.
42023055	E diskinie kai llelea pasa o Jesus katar e Galilea, llele te dikken o limori, ta dikkle sar ttode leki esnaga.
42023056	Kana irisaile chere, cherde merisura. E diskinie ni radisarde o llive sabado, gia sar ppenel o zakono,
42024001	a o purvo llive katar e efta irisaile kai o limori but rano, ta inllarena e Merisura kai cherdea.
42024002	Kana avile, dikkle o barr kai ni saia pe po ttan;
42024003	ta die andre, a ni malade e esnaga e Jesuseki.
42024004	Ni llanena so ka cheren. Ta dikkle duie llenen pe porrne pasa lende, ta lenge patave kai klichina.
42024005	E diskinie gia daraile kai die changa ta lengo chikat dodisarda e ppuv; a gola dui llene ppende lenge —¿Soke tumen roden maskar e mule gole kai si llundo?
42024006	Inai kate, vou ustilo katar o meripe. Den tumen golli so ppenda tumenge kana saia ande Galilea:
42024007	kai o Chavo e manuseko ka avel dino ande va e bilachenge, kai ka mundaren le ta kai pala e trin llive ka ustel katar o meripe
42024008	Ondaka von die pe golli katar so ppenda lenge o Jesus,
42024009	ta kana irisaile kotar ppende sa e desuiekke apostolenge ta sa ogolenge.
42024010	Gola kai inllarde e viasta e apostolenge sea e Maria Magdalena, e Juana, e Maria e dei e Santiagoki, ta ogola diskinie,
42024011	A e apostolura mislina kai so ppenena saia dilipe, ta ni kamena te pachan len
42024012	A o Pedro llelo prastindo kai o limori; ta kana dikkla andre, dikkla samo o chiti. Ondaka irisailo chere, ta chudisailo katar gala ezgode kai nakkle
42024013	Isto gua llive, dui katar e disipulura llana karing o Emaus, des kilometrura katar o Jerusalem.
42024014	Dena orba katar sa so avilape.
42024015	Ta kana dena orba, isto o Jesus avilo pasa lende ta ppirda lenchar.
42024016	A makar dikkena le, vareso ni mukela te llanen ko saia vou.
42024017	O Jesus puchla len —¿Savi orba si tumen e dromea Zalbaia achile,
42024018	ta iek lendar, kai ikkardola Kleofas, ppenda leke —¿Samo tu san ando Jerusalem kai ni llanel so avilape kote ande gala llivesa
42024019	Vou puchla len —¿So avilape Von ppende leke —So nakkla o Jesus katar o Nazaret, kai saia iek porauko zuralo ande so cherela ta ande so ppenela angla o Del ta angla sa o foro;
42024020	ta sar e gazda e zakonoke ta amare sudura chinde leke pe kris te krustosaren le ta te merel.
42024021	A amen uzdisailam kai vou ka mukliarel e foro katar o Israel. A cherel trin llive kai sa gala ezgode nakkle
42024022	A nesave diskinie kai si amenchar darade amen, soke llelea ttiarinako rano kai o limori,
42024023	ta sar ni malade e esnaga, irisaile chere. Ta ppenen kai iek suechura avile lende ta ppende lenge kai o Jesus zivil.
42024024	Nesave llene amare llele mapalal kai o limori ta malade isto gia sar ppendea e diskinie, a e Jesuse ni dikkle le
42024025	Ondaka o Jesus ppenda lenge —¡Inai tumen bizaipe ta gia poloke pachan ande sa so ppende e poraukura!
42024026	¿A ni saia te nakkel gala ezgode o Mesias ta mapalal te avel blagosime ando miloso
42024027	Mapalal ppenda lenge sa so ppenena letar e alava e Devleke, katar o Moises llik kai sa e poraukura.
42024028	Kana avile ando foro kai llana, o Jesus cherda sargo kana llala ios e dromea.
42024029	A von pe zor cherde le te achel, ta ppende leke —Achi amenchar, soke nakkle but saiata. Ta lel te perel e riat O Jesus dia andre, te achel lenchar.
42024030	Kana besle pe sinia, lia ande pe va o marrno, dia fala e Devle, ta diale lende
42024031	Ondaka putaile lenge akka ta llangle kai saia o Jesus; a vou sumbisailo.
42024032	Ta ppende iek avereke —¿Ni ppabola amaro lio kana dela amenge orba e dromea ta kana sikavela amenge so ppenel ando Pisipe
42024033	Ni aduricharde ios ta irisaile ando Jerusalem, ta malade e desuiekke apostolonen ta ogole llenen kai sea lenchar,
42024034	kai ppende lenge —De istina o Gazda ustilo katar o meripe, ta sikadilo e Simonoke
42024035	Ondaka von ppende so nakkle e dromea, ta sar llangle kai saia o Jesus kana ppagla o marrno.
42024036	Von dena orba katar gola ezgode, kana o Jesus ttoda pe po maskaral lendar ta ppenda lenge —Pas tumenge
42024037	Von daraile but, soke mislina kai iavilape.
42024038	A o Jesus ppenda lenge —¿Soke daran? ¿Soke inai tumen pachape ande tumare lie?
42024039	dikken pe me va ta pe me porrne. Isto me sem. Dodisaren man ta dikken: iek duo inai le mas ni kokala, sa tumen dikken kai si man
42024040	Kana ppenda gua, sikada lenge pe va ta pe porrne.
42024041	A sar von ni pachana, katar e veselia ta o chudo kai saia lenge, o Jesus puchla len —¿Si tumen kate vareso te jalpe
42024042	Von ppende leke iek kotor macho peko,
42024043	vou liale ta jalale angla lende.
42024044	Mapalal ppenda lenge —So avilape manchar si so ppenava tumenge kana sema tumenchar: kai saia te cherdol sa so si pisime mandar ando zakono e Moiseseko, ando pisipe e poraukonengo ta ande salmura
42024045	Ondaka cherda te acharen e alava e Devleke,
42024046	ta ppenda lenge —Pisime si kai o Mesias saia te merel, ta kai saia te ustel katar o meripe pala e trin llive,
42024047	ta kai ande leko anau ka ppendol pe sa e suetoke te irinpe kai o Del, te prostil lengo bilachipe. Katar o Jerusalem ta kotar angle,
42024048	tumen morabi te ppenen gala ezgode.
42024049	Ta me ka bichalau pe tumende so ppenda tumenge mo Dad. A tumen ka achen kate ando foro katar o Jerusalem, lligo ni ka len e zor kai avel katar o miloso
42024050	Mapalal o Jesus inllarda len avri katar o foro, llik ande betania, ta pe vastenchar upre blagosisarda len.
42024051	Ta kana blagosila len, durilo lendar ta avilo inllardo ando miloso.
42024052	Blagosisarde le ta mapalal, irisaile ando Jerusalem but vesele.
42024053	Ta von sea sa o vreme ando cher e Devleko, ta blagosina e Devle.
43001001	Mai anglal saia o Alau, ta o Alau saia e Devlea ta o Alau saia o Del.
43001002	Vou saia mai anglal e Devlea.
43001003	Sa e ezgode letar cherdile, a bi leko niso katar so si cherdo ni cherdiloia.
43001004	Ande le saia o zivoto, ta o zivoto saia o villelo e manusengo.
43001005	O villelo ando truñariko klichil, ta o truñariko nasti mundarda le
43001006	Saia iek manus bichaldo e Devletar, kai ikkardola Juan.
43001007	Vou avilo pala e orba e chachi, te sai del e orba e chachi katar o villelo, te sai pachan ande le sa e manusa pala e orba kai vou dela.
43001008	Vou ni saia o villelo, vou avilo te sai del orba chachi katar o villelo.
43001009	O villelo chachuno kai kletosarel suakone llene avela pe gava sueto
43001010	Ando sueto saia, ta o sueto letar cherdilo; a o sueto ni llangla ko saia vou.
43001011	Pala piro avilo, a leke ni lie le.
43001012	A sa golen kai lie le, golen kai pachan ande leko anau dia len e dragostia te sai cherdon chave e Devleke.
43001013	Von ni biandile katar e volia e maseki, ni rateki, ni e manuseki, von biandile e Devletar
43001014	Ta gua Alau cherdilo manus, ta inzarda pi chara maskar amende, pperdo volipe ta chachipe; ta dikklam leki dragostia, dragostia sar o edino Chavo e Devleko.
43001015	O Juan dia orba chachi letar kana ppenda Gava si kai me ppenava letar: “Kai avel pala mande, kai si mai anglal mandar, soke saia mai anglal mandar.
43001016	Soke saurre liam katar leko barvalipe ta katar leko chachipe,
43001017	soke o zakono diale katar o Moises, a o volipe ta o chachipe avile katar o Jesukristo.
43001018	E Devle niko ni dikkla le nikada; o edino Chavo, kai si lea, vou diale te pinllardol.
43001019	Gaia si e orba e chachi katar o Juan, kana e judiura bichalde katar o Jerusalem poponen ta levituria te puchen le —¿Tu, ko san
43001020	Ta chachimaia ppenda lenge —Me ni sem o Mesias
43001021	Pale puchle le —¿Ko san tu, o Elias O Juan ppenda lenge —Inai sem o Elia —¿A ko san tu, o porauko O Juan ppenda —Io
43001022	Ppende leke —¿A ko san? Si te ppena vareso golenge kai bichalde amen. ¿Ppen amenge ko san tu?
43001023	O Juan ppenda —Me sem o avazi katar iek lleno kai urkil po pusto: ‘Ortosaren e Gazdako drom,’ gia sar ppenda o porauko Isaias
43001024	A gola llene kai sea bichalde te den orba e Juanea, sea katar fariseura.
43001025	Ta puchle le —¿Soke kristisare, kana tu inai san o Kristo, ni o Elias, ni o porauko
43001026	O Juan ppenda lenge —Me kristiu tumen e paiea, a maskar tumende si iek kai tumen ni pinllaren.
43001027	Gava si gua kai avel mapalal mandar, me ni sem lacho ni te putarau o kavisi leke miniengo.
43001028	Gala ezgode nakkle ande Betania, pe o goia rig katar o Jordan, kote kai o Juan kristila.
43001029	Ttiarinako o Juan dikkla kai o Jesus avela lete, ta ppenda “¡Etalo kote e Devleko Bakro, kai ikanel o bilachipe e suetotar!
43001030	Letar dava orba kana ppendem: ‘Pala mande avel iek lleno kai si mai baro mandar, soke vou zivila mai anglal te biandivau me.’
43001031	Ta ni me ni pinllarava le; goleke avilem te kristisarau e paiea, te sai pinllarel le o Israel”
43001032	Ta o Juan ppenda “Dikklem kai o Duo fuliela katar o miloso sargo iek gulubo, ta achilo upral pe lete.
43001033	Me ni pinllarava le; A gua kai bichalda man te kristisarau e paiea, ppenda mange ‘Pe gua kai ka dikke kai fuliel o Duo ta kai achel pe lete, gua si kai kristisarel e Santone Duoa.’
43001034	Ta me dikklem le, ta ppenau kai vou si e Devleko Chavo.
43001035	Ttiarinako pale saia o Juan, ta dui katar leke disipulura.
43001036	Ta kana dikkla kai o Jesus llala kotar, ppenda “¡Etalo kote e Devleko Bakro!
43001037	E dui disipulura e Juaneke kana asunde so ppenda o Juan lleletar pala o Jesus.
43001038	Kana o Jesus boldinailo, ta dikkla kai llele pala lete, ppenda lenge —¿So roden Von ppende —Kovach, ¿kai zivi
43001039	O Jesus ppenda lenge —Aven te dikken Von llele ta dikkle kai zivila, ta achile lea gua llive.
43001040	O Andres, pplal katar o Simon Pedro, saia iek katar e dui kai asundea e Juane, ta kai llele pala o Jesus.
43001041	O Andres mai anglal llelo te rodel pe pplale e Simono, ta ppenda leke —Maladam e Mesiase (Mesias si “Kristo”).
43001042	Ta anda le kai o Jesus. Ta o Jesus dikkla pe lete, ta ppenda —Tu san o Simono, chavo e Juaneko; tu ka ikkardo Sefas Sefas si Pedro
43001043	Ttiarinako mangla o Jesus te llal ande ppuv e Galileaki; malada e Felipe ta ppenda leke —Aide pala ma
43001044	O Felipe saia katar e Betsaida, o foro e Andreseko ta e Pedroko.
43001045	O Felipe malada e Natanaele ta ppenda leke —Maladam gole kai o Moises pisisisarda letar ande lila e zakonoke, ta kai i e poraukura pisisarde letar: O Jesus, o chavo e Joseeko, katar o Nazaret
43001046	O Natanael ppenda leke —¿Sai liklel varesavo lachipe katar o Nazaret O Felipe ppenda leke —Aide ta dik
43001047	Kana o Jesus dikkla kai o Natanael avela karing lete, ppenda letar —¡Etalo kote avel iek chachuno lleno katar o Israel, kai ande lete inai kojaipe
43001048	O Natanael ppenda leke —¿Katar pinllare man O Jesus ppenda leke —Mai anglal te ikkarel tut o Felipe, kana sana telal katar e simochina, dikklem tut
43001049	O Natanael ppenda leke —¡Kovachi, tu san e Devleko Chavo! ¡Tu san o Charo e Israeleko
43001050	O Jesus ppenda leke —¿Soke ppendem chuke “Dikklem tut telal katar e simochina” pacha? Ezgode mai bare galendar ka dikke
43001051	Ta i ppenda leke —Chachimaia ppenau tumenge kai katar angle ka dikken o miloso putardo ta e Devleke suechura kai liklen ta fulien upral pe manuseko Chavo
43002001	Pala e trin llive cherde iek biau ando foro kai ikkardola Kana katar e ppuv e Galileaki. Kote saia e Jesuseki dei,
43002002	ta o Jesus ta leke disipulura sea ikkarde pe gua biau.
43002003	Ta kana trubula e mol, e dei e Jesuseki ppenda leke —Inai len mo
43002004	O Jesus ppenda lake —Chei ¿so si chuke? Ni ios ni avilo mo llive
43002005	A voi ppenda e eslugenge —Cheren sa so vou ka ppenel tumenge
43002006	Sea kote sou piria barrustune kai andre saia o pai kai e judiura cherena lea o zakono katar o chistope. Ande suako iek resena dui o trin bardakuria.
43002007	O Jesus ppenda e eslugenge —Pperen gala piria pa . Ta pperde len,
43002008	ondaka o Jesus ppenda lenge —Akana ikanen katar e piri, ta inllaren kai o lleno kai gazdaril po biau Ta von inllarde leke.
43002009	Kana o gazda e biaveko pila o pai kai cherdilo mol, vou ni llanela katar saia; a e esluge kai ikanena o pai llanena katar saia, ondaka o lleno kai gazdarila po biau ikkarda e chave kai zinilape,
43002010	ta ppenda leke —Suako lleno ttovel mai anglal e mai lachi mol, ta kana e llene pien goia mol, ondaka ttoven o goia mol, a tu muklan e mai lachi mol llik akana
43002011	Gaia si e purvo drom kai o Jesus cherda iek bari ezgoda Devlikani ando foro kai ikkardola Kana katar e ppuv e Galileaki, ta golea sikada pi zor, ta leke disipulura pachaie ande lete
43002012	Mapalal lleletar ando Kafarnaum, vou leki dei, leke pplal ta leke disipulura; ta achile kote nesave llivesa.
43002013	Kana saia pase e Paskua e judionengi; o Jesus llelotar ando Jerusalem
43002014	Ta malada ando cher e Devleko golen kai bichinena guruven, bakren ta guluburia, ta i golen kai pparruvena e love ta besena kote ta cherena po rado.
43002015	Kana o Jesus dikkla so cherena, cherda peke e solenchar iek bicho ta tradia katar o cher e Devleko sa gole llenen, golen kai andea pe bakren ta e guruven. Ta tradia golen kai pparruvena e love ta boldia lenge stalia.
43002016	Ta ppenda golenge kai bichinena guluburia —¡Ikanen gava katar! ¡Na cheren me Dadeko Cher iek duchano
43002017	Ondaka leke disipulura diepe golli katar o Pisipe kai ppenel “O volipe kai si man pala cho cher ppabarel man sargo e iag
43002018	Ta e judiura puchle le —¿Sikau amenge katar le e zor te gazdari pe gala ezgode
43002019	Ta o Jesus ppenda —Peraven gava cher e Devleko, ta ande trin llive me pale ka vazdaule
43002020	Ondaka e judiura ppende leke —Ande saranda ta sou burs vazdinailo gava cher e Devleko; ¿a tu ande trin llive mange vazdele
43002021	A o Jesus dela orba isto katar pi esnaga, kai si o cher e Devleko.
43002022	Goleke, kana ustilo katar o meripe, leke disipulura die pe golli kai vou ppendaia gava; ta pachaie ando Pisipe, ta ando alau kai ppendaia o Jesus.
43002023	Kana o Jesus saia ando Jerusalem ande llivesa katar e Paskua, but llene pachaie ande leko anau kana dikkena e ezgode kai vou cherela.
43002024	A isto e Jesuse ni saia le vera ande lende, soke pinllarela saurren,
43002025	ta ni trubulale te ppenel leke niko cheres nika, soke vou llanela so mislinape e manusa.
43003001	Saia iek lleno katar e fariseura kai ikkardola Nikodemo, kai saia but baro maskar e judiura.
43003002	Vou avilo iek riat kai o Jesus, ta ppenda leke —Kovachi, llana kai avilan e Devletar te sikave, soke niko nasti cherel bi e Devleko e bare ezgode Devlikane kai tu chere
43003003	O Jesus ppenda leke —Chachimaia ppenau chuke kai kogo ni biandola pale, nasti ka dikkel e charoina e Devleki
43003004	O Nikodemo puchla le —¿Sar iek lleno ande po ppuripe sai biandol pale? ¿sai del o duito drom ande pe dako lli?
43003005	O Jesus ppenda leke —Chachimaia ppenau chuke kai kogo ni biandola e paietar ta i e Duotar, nasti ka del ande charoina e Devleki.
43003006	So si masetar, mas si; a so si biando e Duotar, duo si.
43003007	Na chudisao kai ppenau chuke: ‘Sa trubun te biandon pale’.
43003008	E balau ppurdel katar mangel, ta tu asune la kana ppurdel, a ni llane katar avel ni kai llal. Isto gia si sa gola kai biandon e Duotar
43003009	Pale o Nikodemo puchla le —¿Sar sai avelape gava
43003010	O Jesus ppenda leke —¿Tu sikave ando Israel, ta ni llane gala ezgode?
43003011	Chachimaia ppenau chuke kai amen ppena so llana, ta i ppena so dikklam; a tumen ni pachan amen
43003012	Kana me ppenau tumenge e ezgode e ppuviake ni pachan man, ¿sar ka pachan te ppenava tumenge katar e ezgode e milosoke?
43003013	“Niko ni avilo katar o miloso, samo gua kai fulisto katar o miloso; e Manuseko chavo.
43003014	Ta gia sar o Moises vazdia e sape po pusto, isto gia o Chavo e manuseko si te avel vazdino upre,
43003015	gia suako lleno kai pachal ande mande te avel le zivoto ostade
43003016	“Soke pe gachin volisarda o Del e sueto, kai dia pe edine Chave, gia kogo pachal ande lete, te na jasaol, ta te avel le zivoto ostade.
43003017	Soke o Del ni bichalda pe Chave ando sueto te proketil e sueto, bichalda le te braduil e sueto.
43003018	“Kogo pachal ande Devleko Chavo, inai proketime; a gua kai ni pachal, proketime si, soke ni pachaia ando anau katar o edino Chavo e Devleko
43003019	Gola kai ni pachan proketime si, soke kana avilo o villelo ando sueto, von cherena ezgode bilache, ta von volisarde mai but o truñariko neko e villelo.
43003020	Sa gola llene kai cheren o bilachipe, murzin po villelo, ta ni aven kai o villelo, te na dikkon lenge bilache ezgode kai cheren.
43003021	A kogo cherel o lachipe, avel kai o villelo te sai dikkol kai cherel e Devleke ezgode.
43003022	Mapalal o Jesus llelo pe disipulonenchar ande ppuv katar e Judea, ta achilo kote ta kristila.
43003023	Ta i o Juan kristila ando foro kai ikkardol Enon, pasa o foro kai ikkardol Salim, soke kote saia but pai; ta avena ta kristinape.
43003024	Soke ni ios ni ppanglea e Juane.
43003025	Ondaka e disipulura e Juaneke ttode te janpe iekke judioia cheres o zakono katar o chistope,
43003026	ta avile kai o Juan ta ppende leke —Kovachi, o lleno kai saia tuia pe o goia rig katar o Jordan kaki orba tu dea, etalo kristisarel, ta saurre aven lete
43003027	O Juan ppenda lenge —Nika nasti avel le niso te na dela le o Del.
43003028	Isto tumen llanen kai me ppendem kai me ni sem o Mesias, me sem o bichaldo angla lete.
43003029	Goleke, pe iek biau ko zinilpe si o chavo ta o mai lacho amal e chaveko veselilpe samo kai asunel leko avazi. Isto gia veselo sem akana, soke o Mesias si kate.
43003030	Vou trubul te bariol, a me te chiknivau
43003031	“Gua kai avel upral si pe saurre. A gua kai si katar e ppuv, ppuviako si, ta e ezgode e ppuviake ppenel. A ko avel e milosotar si pe saurre,
43003032	ta ppenel so dikkla ta asunda; ta niko ni pachal le
43003033	A vareko te pachal le, llanel kai o Del si chachuno;
43003034	soke gole kai bichalda o Del, e Devleke alava ppenel; soke o Del ni del po Duo po cherricha.
43003035	Soke o Dad volil pe Chave, ta ttoda sa e ezgode ande leke va.
43003036	Gua kai pachal ande Devleko Chavo si le zivoto ostade; A gua kai ni kamel te pachal ando Chavo ni ka dikkel o zivoto, ta e joli e Devleki si pe lete.
43004001	E fariseure llangle kai o Jesus cherela ta kristila ios mai but disipulura neko o Juan
43004002	(A o Jesus ni kristila, samo leke disipulura)
43004003	Kana o Jesus llanglale, llelotar katar e Judea ta avilo pale ande ppuv katar e Galilea
43004004	Ta saia te nakkel ande Samaria.
43004005	Ta avilo kai iek foro katar e ppuv e Samariaki kai ikkardola Sikar, pasa e umal kai o Jakob dia pe chave e Josee.
43004006	Kote saia o bunari e Jakoboko. Ondaka o Jesus, chinio e drometar, beslo pasa o bunari, ta saia e desudui e ttiarinake.
43004007	Ta avili iek diskinia katar e Samaria te ikanel pai, ta o Jesus ppenda lake —De man te piau
43004008	A leke disipulura llele ando foro te chinen fiso te jan.
43004009	A goia diskinia ppenda e Jesuseke —¿Sar tu, kai san katar e Judea, mange mandar te pie pai, a sem iek diskinia katar e Samaria? Voi ppenda gua soke e judiura ta e samaritanura ni denpe orba.
43004010	O Jesus ppenda lake —Te llanglana so del o Del, ta ko mangel tutar pai, tu mangea letar, ta vou deia tut o pai o llundo
43004011	E diskinia ppenda leke —Gazda, inai tut soia te ikane o pai ta o bunari si baro: ¿Katar ka ikane o pai o llundo?
43004012	O Jakob mukla amenge, kai sam katar leki vicha, gava bunari katar pila vou leke chave ta leke stoka. ¿So san tu mai baro neko vou
43004013	O Jesus ppenda lake —Kogo ka piel katar gava pai, pale ka trusaol;
43004014	a gua kai ka piel katar o pai kai me ka dau le, nikada ni ka trusaol. Soke o pai kai me ka dau le ka ezvoril ta ka del le zivoto ostade
43004015	E diskinia ppenda leke —Bre, de man katar gua pai, te na avau ios trusali ta te na avau ios karinga ta ikanau le.
43004016	O Jesus ppenda lake —Lla ta ikkar che rome ta bolde karinga
43004017	E diskinia ppenda —Inai man ro . O Jesus ppenda lake —Sukar ppendan kai inai tut rom;
43004018	soke panch roma sea tut, a gava kai si pala tute inai cho rom. O chachipe ppendan
43004019	Kana voi asunda gava, ppenda leke —Misliu kai tu san porauko.
43004020	Amare purane, e samaritanuria, blagosisarde pe gava burdo; a tumen e judiura ppenen kai trubul te blagosil ando Jerusalem
43004021	O Jesus ppenda lake —Pacha man, kai avel o llive, kai ni pe gava burdo ni ando Jerusalem ni ka blagosisaren e Dade.
43004022	Tumen blagosin so ni llanen; a amen llana ka blagosisara, soke o braduipe avel katar e judiura.
43004023	A avel o llive, ta akana si, kana e llene chachune ka blagosin e Dade ando Duo ta ando chachipe; soke gia mangel o Dad te blagosin le gola llene.
43004024	O Del si Duo, ta gola kai blagosin le morabi ando Duo ta ando chachipe te blagosin le
43004025	E diskinia ppenda leke —Llanau kai si te avel o Mesias (gava si o Kristo kana vou ka avel ka bristol amenge sa gala ezgode
43004026	O Jesus ppenda lake —Gua sem me, kai del orba tuia
43004027	Ondaka avile leke disipulura, ta chudisaile soke dela orba iekke diskiniaia. A ni iek lendar ni puchla le so mangela voi, o katar so dela orba laia.
43004028	E diskinia mukla po bardako ta lleli ando foro, ta ppendale saurrenge
43004029	—Aven te dikken iekke llene kai ppenda mange sa sogo cherdem. ¿Sai avel gava o Mesias
43004030	Ondaka likiste katar o foro, ta avile kai o Jesus.
43004031	A leke disipulura molinape leke —Kovachi, ja vareso
43004032	Vou ppenda lenge —Man si man iek jape, kai tumen ni pinllaren
43004033	Ondaka e disipulura ttode te ppenen iek avereke —¿Sai avel kai ande leke vareso te jal
43004034	O Jesus ppenda lenge —Mo jape si te cherau e volia goleki kai bichalda man, ta te getosarau leki buchi.
43004035	Tumen ppenen: ‘Trubul star chon te avel e chidimake’; a me ppenau tumenge dikken po vostano, soke si reslo te sai chidiniaol.
43004036	Ta gua kai chidel pochindiniaol leke, ta chidel septelie ostade zivotoke, te sai o simichari veselilpe golea kai chidel e septelie.
43004037	Soke de istina si kana ppenen ‘Iek si gua kai ttovel e simicha ande ppuv, a o gua si kai chidel e septelie’.
43004038	Me bichalden tumen te chiden e septelie ande so tumen ni radisarden; aver si gola kai radisarde, a tumen lien lengo chari
43004039	A but samaritanura katar gua foro pachaie ando Jesus pala e alava gole diskiniake, soke voi ppenela: “Ppenda mange sa sogo cherdem”
43004040	Goleke kana avile e samaritanura, molisaile leke te achel lenchar. Ta vou achilo kote dui llive,
43004041	ta mai but llene pachaie ande lete pala e Jesuseke alava,
43004042	ta ppenena gole diskiniake —Akana amen pacha, na samo pala che alava soke isto amen asundam le, ta llana kai de istina vou si kai braduil e sueto
43004043	Nakkle dui llive ta o Jesus llelotar katar e ppuv katar e Samaria ta avilo ande ppuv katar e Galilea.
43004044	Soke isto vou ppendaia, iekke porauko ni blagosin le ande leki ppuv.
43004045	Kana avilo ande Galilea, e llene kai sea kotar lie le sukar, soke i von llelea pe llivesa katar e Paskua ando Jerusalem, ta dikkle e ezgode kai vou cherdaia
43004046	O Jesus avilo pale ando foro kai ikkardol Kana, kote kai cherdaia o pai mol. Ta saia kote iek sudo baro e charoko kai leko chaurro saia nasualo ando foro kai ikkardol Kafarnaum.
43004047	Kana o sudo asunda kai o Jesus aviloia katar e Judea ande Galilea, avilo lete, ta molilape leke te llal te sastarel leke chaurre, soke saia po meripe.
43004048	O Jesus ppenda leke —Tumen ni pachaiena te na dikklena e bare ezgode Devlikane
43004049	A o sudo ppenda leke —Lla, soke mo chaurro ka merel
43004050	Ondaka o Jesus ppenda —Irisao chere soke cho chaurro zivil A vou pachaia ando alau kai ppendaia leke o Jesus, ta llelotar.
43004051	Ta kana avilo kai po cher, leke esluge avile lete ta ppende leke: —¡Cho chaurro zivil!
43004052	Vou puchla len kana ttodaia te sastol leko chaurro, ta ppende leke —Arachi ande iek e lliveseko liape letar e muka
43004053	Ondaka o gua lleno acharda kai saia kana o Jesus ppendaia leke: “Cho chaurro zivil”; a vou ta sa leko porodo pachaie ando Jesus.
43004054	Gaia saia e duito bari ezgoda Devlikani kai cherdaia o Jesus kana avilo pale katar e Judea ande Galilea.
43005001	Mapalal e judiura eslavina e Devleke, ta o Jesus pale llelotar ando Jerusalem.
43005002	Ando Jerusalem pasa o udar kai ikkarena le o Udar e Bakrengo, si iek bunari kai ando ebreo ikkardol Betzata, gale si le panch udara.
43005003	Kote chidiniaona but nasuale, korre, bange ta i nasuale kai nasti ppirena kai sea inzarde pe ppuv ta aduricharena te miskolpe o pai.
43005004	Soke iek suecho nesave droma fuliela ando bunari, ta miskola o pai, ta o lleno kai mai anglal ttovelape ando pai, sastola katar po nasualipe.
43005005	Saia kote iek lleno kai cherela tranda ta ojto burs kai saia nasualo.
43005006	Kana o Jesus dikkla le inzardo ta llangla kai cherela but kai saia nasualo, puchla le —¿Mange te sasto
43005007	O nasualo ppenda leke —Inai man ko te ttovel man ando bunari kana miskolpe o pai. Suako drom kana me llau, avel aver ta ttovelpe mai anglal mandar
43005008	O Jesus ppenda leke —Uste, vazde chi postelia ta ppir
43005009	Isto kote gua lleno sastilo, lia pi postelia ta ppirda. A gua llive saia sabado,
43005010	goleke e judiura ppende gole lleneke kai sastiloia —Allive si sabado; nasti te inllare chi postelia
43005011	Gua lleno ppenda lenge —Gua kai sastarda man, isto vou ppenda mange: ‘Le chi postelia ta ppir.
43005012	Von puchle le —¿Ko si gua kai ppenda chuke: ‘Le chi postelia ta ppir’
43005013	Gua lleno ni llanela ko sastardaia le, soke o Jesus llelotar maskar e llene kai sea kote.
43005014	Mapalal o Jesus malada le ando cher e Devleko, ta ppenda leke —Dik, sastilan, na cher ios bilache ezgode, te na avel pe tute aver ezgoda ios mai bilachi
43005015	Gua lleno llelotar ta ppenda e judionenge kai o Jesus saia gua kai sastarda le.
43005016	Goleke e judiura murzina pe lete, soke cherela gala ezgode ando sabado.
43005017	A o Jesus ppenda lenge —Mo Dad radil ollikana, ta i me radiu
43005018	Goleke e judiura ios mangena te mundaren le, soke ni kandela e alava katar o sabado ta i ppenela kai leko dad saia o Del, ta cherelape sargo o Del
43005019	O Jesus ppenda lenge: “Chachimaia ppenau tumenge o Chavo nasti cherel niso vou petar; o Chavo cherel prema so dikkel kai cherel leko Dad. Sogo cherel o Dad, isto gua cherel o Chavo.
43005020	Soke o Dad volil pe Chave ta sikavel leke sa so cherel; ta mai bare ezgode galendar ka sikavel leke, te sai tumen chudin tumen.
43005021	Soke isto gia sar o Dad llungavel e mulen ta del len zivoto, isto gia o Chavo del zivoto ka vou mangel
43005022	O Dad ni krisil nika, soke dia kai po Chavo te gazdaril pe kris,
43005023	te blagosin saurre e Chave gia sar blagosin e Dade. Kogo ni blagosil e Chave ni blagosil e Dade kai bichalda le.
43005024	“Chachimaia ppenau tumenge kai kogo asunel mo alau ta pachala ande gua kai bichalda man, si le zivoto ostade; ta ni ka avel proketo soke katar o meripe nakklo kai o zivoto
43005025	Chachimaia ppenau tumenge kai avel o llive ta akana si, kana e mule ka asunen o avazi katar e Devleko Chavo; ta gola kai ka asunen leko avazi, ka zivin.
43005026	Soke gia sar o Dad si le zivoto isto ande pete, isto gia dia pe Chave te avel le zivoto ande pete,
43005027	ta dia lete te gazdaril pe kris, soke vou si e manuseko Chavo
43005028	Na chudin tumen katar gava, soke ka avel o llive kana sa e mule ka asunen leko avazi,
43005029	ta ka liken katar e limoria. Ta gola kai cherdea o lachipe ka usten katar o meripe te len o zivoto; a gola kai cherdea o bilachipe, ka usten katar o meripe te aven proketime.
43005030	“Me niso nasti cherau me mandar. Me chinau e kris prema so o Dad ppenel mange, a mi kris si chachi, soke ni rodau te cherau pe murno so me cherau si e volia e Dadeki kai bichalda man
43005031	Te diema orba chachi isto me mandar, tumen ppendena kai kojavau.
43005032	A si Aver kai del orba chachi mandar, ta llanau kai so ppenel mandar si chachipe.
43005033	Tumen bichalden llenen kai o Juan, ta i vou ppenda e chachi orba pala o chachipe.
43005034	A ni trubul man e chachi orba nikaki. Ppenau gava te sai aven tumen braduime.
43005035	O Juan saia sargo iek lampara kai ppabola ta kletosarela; a tumen mangena te veselin tumen nesavo vreme ande leko villelo
43005036	Me sai sikavau tumenge kai bichalda man o Dad pala sa e ezgode kai me cherau, ta ni o Juan nasti del orba mai lachi mandar, soke so me cherau si e ezgode kai o Dad ppenda mange te cherau, ta achardol pe gola ezgode kai o Dad bichalda man.
43005037	O Dad kai bichalda man ppenel e chachi orba mandar, a tumen nikada ni asunden leko avazi ta nikada ni dikklen le,
43005038	ta ni muklen leke alava te achen ande tumende soke ni pachan ande gua kai o Dad bichalda
43005039	Tumen roden te sikon ando Pisipe; soke tumen mislin kai ando Pisipe si tumen zivoto ostade; ta isto kote del orba chachi mandar,
43005040	ta ni kamen te aven mande te avel tumen o zivoto.
43005041	“Man ni trubul niko te del orba lachi mandar.
43005042	Soke me pinllarau tumen kai ni volin e Devle.
43005043	Me avilem ando anau me Dadeko, ta ni pachan man; te aviloa aver isto ando piro anau, gale pachaiena
43005044	¿A sar ka pachan kana tumenge si drago e llene te den orbe lache tumendar, a na o Del o edino?
43005045	Na mislin tumen kai me ka dosarau tumen angla mo Dad; si ko te dosarel tumen, o Moises, ande gua kai ttoden tumari vera.
43005046	Soke te pachaiena ando Moises, i ande mande pachaiena, soke vou pisisarda mandar.
43005047	A te na pachan ande so pisisarda vou, ¿sar ka pachan ande me alava?”
43006001	Ondaka o Jesus llelotar pe o goia rig katar mora e Galileaki, katar e ppuv e Tiberiaki.
43006002	Ta llana pala lete but llene, soke dikkena e bare ezgode Devlikane kai cherela e nasualenchar.
43006003	Ondaka o Jesus likisto pe iek burdo, ta beslo kote pe disipulonenchar.
43006004	Ta saia pase e Paskua e judionengi.
43006005	Kana o Jesus dikkla kai but llene avilea lete, ppenda e Felipeke —¿Kai ka china marrno te jan pe gachin llene
43006006	A vou ppenela gua te dikkel so ka ppenel o Felipe, soke o Jesus llanela so saia te cherel.
43006007	O Felipe ppenda leke —Dui stotine denariura marrno ni resel ni te jan suako lleno po cherricha
43006008	Ondaka o Andres, kai saia iek katar e disipulura ta i pplal katar Simon Pedro, ppenda lenge
43006009	—Kate si iek minono kai si le panch marrne ta dui mache; a ¿so si gava gachine llenenge
43006010	O Jesus ppenda leke —Ppen saurrenge te besen Kote saia but char, ta besle preko panch milie murusa.
43006011	O Jesus lia gola marrne, ta kana dia fala e Devle, fulada pe disipulonenchar ta e disipulura fulade len e llenenchar kai besena. Ta isto gia cherde e machenchar ta dia len pe gachin von mangena
43006012	Kana chalile, o Jesus ppenda pe disipulonenge —Chiden e kotororra kai achile, te na jasaol niso.
43006013	Von kana chidie len, pperde lenchar desudui kotariche katar so achilaia katar e panch marrne.
43006014	Gola llene, kana dikkle e bari ezgoda Devlikani kai o Jesus cherdaia, ppende: —Chache si, kai gava si o porauko kai saia te avel ando sueto
43006015	A kana o Jesus llangla kai mangena te len le pe zor te cheren le charo, pale llelotar po burdo, vou korkorre
43006016	Kana peli e riat, e disipulura e Jesuseke fuliste kai e mora,
43006017	likiste ande iek llimia ta nakkena e mora karing o Kafarnaum. Ia pelia e riat a o Jesus ni aviloia lende.
43006018	Ta e mora divosaili soke ppurdela iek balau zurale.
43006019	Kana llele panch o sou kilometrura, dikkle kai o Jesus ppirela upral pe mora ta avela kai e llimia, ta von daraile.
43006020	A o Jesus ppenda lenge —¡Me sem, na daran
43006021	Ondaka veselimaia lie le ande llimia, ta avile oma karing llana
43006022	Ttiarinako, e llene kai sea pe o goia rig e mora dikkle kai e disipulura lleletar ande purvi llimia kai saia kote ta kai o Jesus ni lleloiatar lenchar.
43006023	A aver llimie avilea kote katar o foro kai ikkardol Tiberias pasa o ttan kai jalea o marrno kana o Jesus diaia fala e Devle.
43006024	Kana dikkle kai o Jesus ni saia kote ni leke disipulura, likiste ande llimie, ta lleletar ando foro kai ikkardol Kafarnaum te roden le
43006025	Kana e llene malade e Jesuse pe o goia rig e mora, puchle le —Kovachi, ¿kana avilan karinga
43006026	O Jesus ppenda lenge —Chachimaia ppenau tumenge kai tumen ni roden man pala e bare ezgode Devlikane kai cherdem, tumen roden man pala o marrno kai jalen ta chalilen.
43006027	Na radisaren pala o jape kai jasaol, radisaren pala o jape kai inllarel karing o zivoto. Gava si o jape kai ka dau tumen me, o Chavo e manuseko, soke man esvirisarda o Dad, kai si o Del
43006028	Puchle le —¿Sar morabi te chera e Devleki buchi
43006029	O Jesus ppenda lenge —Gaia si e Devleki buchi, te pachan ande gua kai vou bichalda
43006030	Ondaka puchle le —¿Savi ezgoda Devlikani ka chere, te dikka ta te pacha tut? ¿Savi buchi chere?
43006031	Amare purane jale o mana po pusto, gia sar ppenel o Pisipe: ‘Dia len te jan marrno katar o miloso’
43006032	O Jesus ppenda lenge —Chachimaia ppenau tumenge kai o Moises ni dia tumen o marrno e milosoko, mo Dad del tumen o chacho marrno e milosoko.
43006033	Soke e Devleko marrno si gua kai fulisto katar o miloso ta del o zivoto e sueto
43006034	Von ppende leke —Gazda de amen suako llive gua marrno
43006035	O Jesus ppenda lenge —Me sem o marrno e zivotoko. Ko avel mande, nikada ni ka avel bokkalo; ta ko pachal ande mande, nikada ni ka trusaol.
43006036	A me ppendem tumenge, kai tumen dikken man ta ni pachan
43006037	Sogo del man o Dad, ka avel mande; ta kogo avel mande ni ka tradau le avri.
43006038	Soke fulistem katar o miloso, na te cherau so me mangau, avilem te cherau so mangel gua kai bichalda man.
43006039	Ta e volia katar gua kai bichalda man si te na jasarau ni iekke llene katar gola kai dia man; te sai vazdau len katar o meripe kana ka avel o son e suetoko.
43006040	Soke e volia me Dadeki si gaia: Sa gola kai dikken e Chave, ta pachan ande lete, te avel len zivoto ostade a me ka cherau len te usten katar o meripe kana ka avel o son e suetoko
43006041	Goleke e judiura jolaile lea, soke ppenela “Me sem o marrno kai fulisto katar o miloso.
43006042	Ta ppenena —¿Inai gava o Jesus e Joseeko chavo, kai amen pinllara leke dade ta i leke da ¿A sar ppenel kai vou fulisto katar o miloso
43006043	Ondaka o Jesus ppenda lenge —Na den bilache orbe mandar maskar tumende.
43006044	Niko nasti avel mande, te na anela le mo Dad kai bichalda man; ta me ka cherau te ustel katar o meripe kana ka avel o son e suetoko.
43006045	Ande lila kai e poraukura pisisarde ppenel: ‘O Del ka sikavel saurren’ Goleke suako lleno kai asunda e Dade, ta sikilo letar ka avel mande.
43006046	“Inai kai vareko dikkla e Dade; samo gua kai avel e Devletar dikkla le.
43006047	Chachimaia ppenau tumenge, kogo pachal ande mande, si le zivoto ostade
43006048	Me sem o marrno e zivotoko.
43006049	Tumare purane jale o mana po pusto, ta mule;
43006050	a me dau orba katar o marrno kai fulisto e milosotar; kogo jal letar, ni merel.
43006051	Me sem o marrno llundo kai fulisto katar o miloso; kogo jala katar gava marrno ka zivil ostade. A o marrno kai me ka dau si mo mas, kai me ka dau pala o zivoto e suetoke.
43006052	Ondaka e judiura ttode te janpe maskar pete —¿Sar sai del amen po mas te ja le
43006053	O Jesus ppenda —Chachimaia ppenau tumenge, te na jan o mas katar o Chavo e manuseko ta te na piena leko rat, ni ka avel tumen zivoto ande tumende.
43006054	Ta kogo jal mo mas ta piel mo rat, si le zivoto ostade; ta me ka cherau le te ustel katar o meripe kana ka avel o son e suetoko.
43006055	Soke mo mas si o chachuno jape, ta mo rat o chachuno pipe.
43006056	Kogo jala mo mas ta piela mo rat, ande mande si ta i me ande lete
43006057	Gia sar bichalda man o Dad ta me ziviu letar, isto gia gua kai pravarelpe mandar, i vou ka zivil mandar.
43006058	Gava si o marrno kai fulisto katar o miloso. Inai sargo o mana kai jale tumare purane ta mule; kogo ka jal katar gava marrno, ka zivil ostade
43006059	O Jesus ppenda gala alava ande kkanlliri e judionengi kai saia ando Kafarnaum.
43006060	Kana asunde e Jesuse but katar e disipulura ppende —Pparo alau si gava: ¿Ko sai pachal gala ezgode
43006061	Kana o Jesus llangla kai dena orbe bilache letar, puchla len —¿Gala alava peraven tumaro pachape?
43006062	¿A so avelape te dikklena man o Chavo e manuseko te likel kote kai saia omanglal?
43006063	O duo si kai del o zivoto; o mas ni blazil nisoke. E alava kai me ppendem si duo ta i zivoto.
43006064	A nesave tumendar ni pachan Soke o Jesus llanela mai anglal ko sea gola kai ni pachana, ta ko saia leko dusmano.
43006065	Ta i ppenda —Goleke ppendem tumenge kai niko nasti avel mande te na mukela le mo Dad.
43006066	Sar kotar but katar leke disipulura mukle le, ta ni llana ios lea.
43006067	Ondaka o Jesus puchla e desuduien —¿Mangen te llantar i tumen
43006068	O Simon Pedro ppenda —Gazda ¿Kate ka lla? Che alava si zivoto ostade.
43006069	Amen pachaiam ta llana kai tu san o Santo e Devleko
43006070	O Jesus ppenda lenge —¿A ni esvirisardem me tumen e desuduien?, ta iek tumendar si iek llavolo
43006071	Gava ppenela katar o Judas Iskariote, chavo e Simonoko, soke gava saia leko dusmano, ta i saia iek katar e desudui.
43007001	Mapalal katar gala ezgode o Jesus llala ande ppuv katar e Galilea. Ta ni kamela te llal katar e Judea, soke e judiura mangena te mundaren le.
43007002	Ta saia pase e eslava katar e cherorra kai cherdon katar e patra, iek eslava e judionengi,
43007003	ta leke pplal ppende leke —Na achi kate; llatar ande ppuv katar e Judea te dikken che disipulura e buchi kai chere.
43007004	Soke ko mangel te avel pinllardo, ni cherel niso po chorial. Te cherea gala ezgode, cher len angla sa o sueto
43007005	Von ppende gala orbe soke ni von ni pachana ande lete.
43007006	O Jesus ppenda lenge —Mo llive ni ios ni avilo, a tumenge suako llive kai avel si lacho.
43007007	O sueto nasti murzil pe tumende; a pe mande murzil, soke me sikavau bristomaia kai von cheren o bilachipe.
43007008	Llan tumen pe goia eslava; me ni llau, soke mo llive ni ios ni avilo
43007009	Ppenda lenge gava, ta achilo ande ppuv katar e Galilea.
43007010	Kana leke pplal lleletar, i o Jesus llelo pe eslava, ta llelo po chorial
43007011	E judiura rodena le pe eslava, ta ppenena —¿Kai talo
43007012	Ta saurre dena leki orba. Nesave ppenena “Lacho si” ta aver ppenena “Iok, kojavel e foro
43007013	Ta niko ni dela leki orba angla e llene soke darana katar e judiura.
43007014	Kana nakklia dopas katar e eslava, o Jesus dia ando cher e Devleko ta sikavela
43007015	E judiura chudinape ta ppenena —¿Sar llanel gava pe gachin ezgode kana nikada ni sikilalen
43007016	O Jesus ppenda lenge —So sikavau inai mandar, so sikavau avel goletar kai bichalda man.
43007017	Kogo mangela te cherel e volia e Devleki, ka pinllarel dal si e Devleko so me sikavau, o dal me ikanau gava me mandar.
43007018	Kogo ppenel vareso vou petar, rodel te falil vou pe; a me samo mangau te den liubao me Dade kai bichalda man; goleke suako drom ppenau o chachipe.
43007019	“¿Ni dia tumen o Moises o zakono? a niko tumendar nikamel te kandel so ppenel o zakono. ¿A soke roden te mundaren man?
43007020	E llene ppende leke —¡Ande tute si iek llavolo! ¿Ko rodel te mundarel tut
43007021	O Jesus ppenda lenge —Iek ezgoda cherdem ando sabado, ta saurre chudisailen.
43007022	De istina, o Moises dia tumen e sirkunsision (kai ni avili katar o Moises, avili katar e purane), a tumen sirkunsidin e muruse i ando sabado.
43007023	Te lela o murus e sirkunsision ando sabado, te na bangaren e Moiseseko zakono, ¿soke joliaon pe mande kai ando sabado sastardem iekke llene?
43007024	Na ttoven kris pe so tumen mislin kai gia si. Kana ka krisin cheren le chachimaia
43007025	Ondaka nesave llene katar o Jerusalem ppenena gia —¿Inai gava gole kai roden te mundaren le
43007026	Dikken, sar del orba angla saurre, ta ni ppenen leke niso, ¿Sai avelpe kai i e sudura pachan kai de istina vou si o Mesias
43007027	A amen llana katar si gava; kana ka avel o Mesias, niko ni ka llanel katar avel
43007028	O Jesus saia ando cher e Devleko kana asunda gala orbe ta ando baro avazi ppenda: —¡Tumen mislin kai pinllaren man ta mislin kai llanen katar avau! Me ni avilem me mandar, a gua kai bichalda man si chachuno, ta gale tumen ni pinllaren.
43007029	A me pinllarau le, soke letar avau, vou bichalda man
43007030	Ondaka mangena te ppanden le, ta niko ni ttoda o va pe lete, soke ni ios ni aviloia leko llive.
43007031	But llene pachaie ande lete, ta ppenena —Kana ka avel o Mesias, ¿ka cherel mai but bare ezgode Devlikane neko gala kai cherel gava
43007032	E fariseura asunde kai but llene ppenena gava letar; a von ta e mai preche popura bichalde e boñikura te ppanden e Jesuse.
43007033	Ondaka o Jesus ppenda lenge —Cherricha ios ka achau tumenchar, ta ka llautar golete kai bichalda man.
43007034	Ka roden man ta ni ka malaven man soke kote kai me ka avau tumen nasti ka llan
43007035	Ondaka e judiura ppenena maskar pete —¿Kai ka llal gava kai amen nasti ka malava le? ¿Ka llaltar kai e judiura kai si maskar e griegura, ta ka sikavel ande Gresia
43007036	¿So si gava kai ppenda ‘Ka roden man, ta ni ka malaven man, soke kote kai me ka avau tumen nasti te llan’
43007037	Ando mai baro llive e eslavako, o Jesus ustilo ta ando baro avazi ppenda Kogo si trusalo te avel mande.
43007038	Kogo pachal ande mande, sar ppenel o Pisipe, letar ka ezvoril o pai o llundo
43007039	Gava ppenda katar o Duo kai ka len gola kai ka pachan ande lete; soke ni ios ni diaia o Duo, ta ni ios o Jesus ni saia blagosime.
43007040	Neseve llene kai sea kote, kana asunde gala alava, ppende —Chache si gava o porauko
43007041	Aver ppenena —Gava si o Mesia A aver ppenena —Iok, soke o Mesias nasti te avel katar e Galilea.
43007042	Pisime si kai o Mesias si te avel katar e vicha Davideki, katar o foro kai ikkardol Belen, isto kotar katar saia i o David.
43007043	Ta fulade sea saurre cheres o Jesus.
43007044	Nesave llene lendar mangena te ppanden le, a niko ni ttoda o va pe lete.
43007045	E boñikura katar o cher e Devleko avile kai e mai bare popura ta e fariseura, ta puchle len —¿Soke ni anden e Jesuse
43007046	E boñikuria ppende —¡Nikada niko ni dia orba sargo gava
43007047	Ondaka e fariseura ppende lenge —¿I tumen kojadilen?
43007048	¿A so; vareko katar amare sudura pachaia ande lete, o varesavo fariseo?
43007049	Gala llene, kai ni pinllaren o zakono, von si proketime
43007050	O Nikodemo, o fariseo kai aviloa kai o Jesus iek drom, ppenda lenge
43007051	—Amaro zakono ppenel kai nasti dosara nika te na asunaia mai anglal gole llene, te sai llana so cherda
43007052	Ppende leke —¿I tu san katar e ppuv e Galileaki? Chitisar ta dik kai katar e Galilea nikada ni likisto ni iek porauko
43007053	Mapalal katar gala ezgode suako lleno llelotar kai po cher.
43008001	A o Jesus llelotar po burdo e Maslinkengo,
43008002	ta ttiarinako rano pale irisailo kai o cher e Devleko. E llene avile lete; ta vou besindo sikavela len.
43008003	Ondaka e kovacha e zakonoke ta e fariseura ande lete iekke diskinia kai maladela ando kurvaluko, ta ttode la po maskaral katar sa e llene,
43008004	ta ppende leke —Kovachi, maladam gale diskinia kana cherela kurvaluko.
43008005	Ando zakono, o Moises ppenel amenge te mundara barrenchar gale diskinien. ¿A tu so ppene
43008006	Von ppenena gava te zumaven le, te sai dosaren le. A o Jesus bangilo ta ttodape te pisil pe ppuv e naiea.
43008007	Ta sar von puchena le but droma, ortosailo ta ppenda lenge —Te chudel o purvo barr ko tumendar ni cherda bilachipe
43008008	Ta pale bangilo ta i pale ttoda te pisil pe ppuv.
43008009	Kana von asunde gava achardepe dosale ta ttode te llantar iek pala iek, katar o mai purano llik kai o mai terno. Kana o Jesus dikkla kai achilo samo vou ta e diskinia kai achilia po maskaral,
43008010	ortosailo ta puchla la —Chei ¿kai talen gola kai dosarena tut? ¿Niko ni dosarel tut
43008011	Voi ppenda —Ea Gazda niko ni dosarda man O Jesus ppenda lake —Ni me ni dosarau tut; llatar ta na cher ios bilachipe
43008012	O Jesus pale dia orba e llenenge, ta ppenda lenge —Me sem o villelo e suetoko; ko pachal ande ma, ni ka llal ando truñariko ta ka avel le o villelo e zivotoko
43008013	Ondaka e fariseura ppende leke —Tu de orba isto tutar: Gola orbe inai chache
43008014	O Jesus ppenda lenge —Te dau orbe chache isto me mandar, so ppenau si o chachipe, soke llanau katar avilem ta i kai llau; a tumen ni llanen le.
43008015	Tumen krisisaren sar krisisaren e manusa. Me ni krisisarau nika;
43008016	a te krisisarava, mi kris si chachuni, soke inai sem korkorre, soke o Dad kai bichalda man, i vou krisisarel manchar.
43008017	Ande tumaro zakono ppenel kai dui llene te dena isto iek orba gua si chachipe.
43008018	Isto me dau orba lachi me mandar, ta o Dad kai bichalda man, i vou del orba lachi mandar
43008019	Von puchle le —¿Kai talo cho dad —O Jesus ppenda lenge —Tumen ni pinllaren man, ta ni pinllaren me Dade; te pinllardena man, pinllardena i me Dade
43008020	O Jesus ppenda gala alava kana sikavela ando cher e Devleko kote kai guruvena e love kai dena e Devleke. Ta niko ni ppangla le soke ni ios ni aviloa leko llive.
43008021	O Jesus ppenda lenge pale —Me llautar, ta ka roden man, A ka meren ande tumaro bilachape, kote kai me llau tumen nasti llan
43008022	Ondaka e judiura ttode te ppenen —¿So, ka mundarel isto vou pe, soke ppenel: Kote kai me ka llau tumen nasti llan
43008023	O Jesus ppenda lenge —Tumen sen e ppuviake, me sem katar o miloso; tumen sen gale suetoke, me inai sem gale suetoko.
43008024	Goleke ppendem tumenge kai ka meren ande tumaro bilachipe; soke te na pachana kai me sem, ande tumaro bilachipe ka meren
43008025	Ondaka puchle le ¿Ko san tu O Jesus ppenda —Me sem so mai anglal ppendem tumenge.
43008026	Si man but ezgode te ppenau ta te krisiu tumendar, a gua kai bichalda man ppenel o chachipe, ta me so asundem letar, gua ppenau e suetoke
43008027	Ta von ni acharde kai dela lenge orba katar po Dad.
43008028	Goleke ppenda lenge —Kana ka vazden e Chave e manuseke, ondaka ka acharen kai me sem, ta kai niso ni cherau me mandar, soke so sikada man o Dad gua ppenau.
43008029	Soke gua kai bichalda man si manchar; mo Dad ni mukla man korkorre, soke me suako llive cherau so si leke drago.
43008030	Kana o Jesus ppenda gala ezgode, but llene pachaie ande le.
43008031	O Jesus ppenda e judionenge kai pachaiea ande lete —Te achena tumen ande mo alau, chache ka aven me disipulura;
43008032	ka pinllaren o chachipe, ta o chachipe ka braduil tumen
43008033	Von ppende leke —Amen sam katar e vicha e Abraameki ta nikada ni sama esluge nikake; ¿sar tu ppene kai amen ka ava braduime
43008034	O Jesus ppenda lenge —Chachimaia ppenau tumenge kai kogo cherel bilachipe, si esluga katar o bilachipe.
43008035	Iek esluga ni achel ostade ande iek familia; a o chavo achel ostade ande familia.
43008036	Goleke, te braduila tumen o Chavo, tumen ka aven de istina braduime.
43008037	Llanau kai tumen sen katar e vicha e Abraameki; a tumen mangen te mundaren man, soke tumen ni pachaien ande me alava.
43008038	Me ppenau so dikklem pasa mo Dad; isto gia, tumen ppenen so asunden pasa tumaro dad
43008039	Von ppende leke —¡Amaro dad si o Abraam O Jesus ppenda lenge —Te avilena tumen chave e Abraameke, cherdena so cherda o Abraam.
43008040	A akana mangen te mundaren man kana me ppendem tumenge o chachipe kai sikada man o Del. ¡O Abraam nikada ni cherda iek ezgoda gia!
43008041	Tumen cheren e buchi tumare dadeki Von ppende leke —¡Amen ni biandilam katar o kurvaluko; Iek Dad si amen, o Del
43008042	O Jesus ppenda lenge —Te aviloa tumaro dad o Del, tumen volisardena man, soke me avilem e Devletar. Ni avilem me mandar, o Del bichalda man.
43008043	¿Soke ni acharen so ppenau tumenge? Soke tumen nasti asunen me alava
43008044	Tumaro dad si o llavolo, ta so si leke drago gua si so tumen mangen te cheren. O llavolo suako llive mundarda, ta ni achilo ando chachipe, ta nikada ni ppenel o chachipe ta kana kojavel del orba prema so si vou soke si iek kojamno ta vou si o dad katar o kojaipe.
43008045	A me kai ppenau o chachipe, tumen ni pachan.
43008046	¿Ko tumendar sai ppenel savo bilachipe cherau? A te ppenava o chachipe ¿soke tumen ni pachan man?
43008047	Ko si e Devleko, asunel e Devleke alava; goleke tumen ni kamen te asunen len, soke ni sen e Devleke
43008048	Ondaka e judiura ppende e Jesuseke —Amen ppendam sukar kai tu san samaritano, ta kai iek llavolo si ande tute
43008049	O Jesus ppenda lenge —Ande mande inai o llavolo. Me dau liubao me Dade; a tumen ni den man liubao.
43008050	Me ni rodau te den orba lachi mandar e llene; o Del si gua kai mangel le gia, a vou si gua kai krisil.
43008051	Chachimaia ppenau tumenge, kai ko kandela mo alau, ni ka merel
43008052	E judiura ppende leke —Akana llana kai o llavolo si ande tute. O Abraam ta sa e poraukura mule, a tu ppene: ‘Kogo kandel mo alau ni ka merel’.
43008053	¿So san tu mai baro neko amaro dad o Abraam? Vou mulo ta i e poraukura mule. ¿Ko misli kai san tu
43008054	O Jesus ppenda —Te dau orba lachi isto me mandar, gua ni mol mange niso. Mo Dad si kai del orba lachi mandar, isto gua kai tumen ppenen kai si tumaro Del.
43008055	A tumen ni pinllaren le. Me pinllarau le; a te ppenava kai ni pinllarau le, avilema kojamno sargo tumen. A me pinllarau le ta kandau leko alau.
43008056	O Abraam tumaro dad, veselisailo soke saia te dikkel mo llive; ta dikkla le ta veselisailo
43008057	E judiura ppende e Jesuseke —Ni ios inai chuke ni pinda burs, ¿ta ppene kai dikklan e Abraame
43008058	O Jesus ppenda lenge —Chachimaia ppenau tumenge; kai me sem mai anglal neko o Abraam
43008059	Ondaka lie peke barra te chuden ande lete; a o Jesus gurudilo ta likisto katar o cher e Devleko.
43009001	Kana o Jesus avilo, dikkla iekke llene kai saia korro sar kai biandilo.
43009002	E disipulura puchle le —Kovachi, ¿soke gava lleno biandilo korro? ¿Ko cherda o bilachipe, vou o leke dada?
43009003	O Jesus ppenda lenge —Ni cherda ni vou ni leke dada o bilachipe; gaia ezgoda avilape gia te sai dikkol e Devleki buchi ande lete.
43009004	So si ollivesea, morabi te cherau e buchi goleki kai bichalda man; e riat avel kana niko nasti radil.
43009005	So avava ando sueto, o villelo e suetoko sem
43009006	Kana ppenda gava, chungardia pe ppuv ta cherda glibo pe chungarea ta ttoda le pe korreke akka.
43009007	Ta ppenda leke —Lla jalau tut ando bunari e Siloek (gava si: “Bichaldo”). O korro llelo ta jaladape, ta kana irisailo dikkela.
43009008	Ondaka gola kai zivina pasa lete ta i gola kai omanglal dikklea kai mangela esmola puchenape —¿Inai gava kai besela te mangel esmola
43009009	Nesave ppenena —Vou si Aver ppenena —Iok, sargo vou si A vou ppenela —Ea, me sem
43009010	Ondaka puchle le —¿Sar akana sai dikke
43009011	Vou ppenda lenge —Gua lleno kai ikkardol Jesus cherda glibo ta ttodale pe me akka, ta ppenda mange: ‘lla kai o bunari e Siloeko ta jalau tut’ Me llelem, ta kana jaladem man dikklem
43009012	Ondaka puchle le —¿Kai talo vou Vou ppenda lenge —Ni llanau
43009013	Inllarde angla e fariseura e llene kai saia korro.
43009014	Ando sabado saia kana o Jesus cherda glibo ta sastardaia leke akka,
43009015	a von puchle le sar kana dikkela. A vou ppenda lenge —Ttoda pe me akka glibo, jaladem man, ta akana dikkau
43009016	Nesave fariseura ppende —Inai e Devletar gua kai cherda gava soke ni kandel o sabado Aver ppenena —¿Sar sai cherel gala bare ezgode Devlikane te si bilacho Ta von janape maskar pete,
43009017	ta pale puchle gole kai saia korro —¿So ppene tu katar gua lleno kai putarda che akka Vou ppenda —Me ppenau kai vou si porauko
43009018	A e judiura ni pachana kai vou saia korro ta kai leke akka sastilea, ondaka ikkarde leke daden e korreke
43009019	ta puchle len —¿Vou si tumaro chaurro? ¿Tumen ppenen kai biandilo korro? ¿Sar akana dikkel?
43009020	Leki dei ta leko dad ppende —Amen llana kai vou si amaro chaurro ta i kai biandilo korro
43009021	A sar dikkel akana, ni llana, ta ko putarda leke akka ni gua ni llana. Puchen isto le; vou ia si baro, isto vou sai ppenel tumenge
43009022	Leki dei ta leko dad ppende gava, soke darana katar e judiura soke ppendea kai kogo ppenela kai o Jesus si o Mesias, ka traden le katar e kkanlliri e judionengi.
43009023	Goleke ppendea leko dad ta leki dei: “Puchen isto le, vou si baro.”
43009024	E judiura pale ikkarde gole llene kai saia korro, ta ppende leke —Ppen amenge o chachipe ando anau e Devleko. Amen llana kai gua lleno si bilacho
43009025	Vou ppenda —Te si vou bilacho, me ni llanau. Samo llanau kai sema korro ta akana dikkau
43009026	Pale puchle le —¿So cherda chuke? ¿Sar sastarda che akka
43009027	Vou ppenda lenge —Me ppendem tumenge sar, ta ni kamlen te asunen. ¿Soke mangen te ppenaule pale? ¿A so? ¿I tumen mangen te aven leke disipulura
43009028	Ondaka jolaile pe lete, ta ppende leke —Tu san leko disipulo, a amen sam e Moiseseke disipulura.
43009029	Amen llana kai o Del dia orba e Moisesea, a gua lleno ni llana katar si
43009030	O lleno kai saia korro ppenda lenge —¡Savo chudo si gava! Tumen ni llanen katar si vou, a vou sastarda me akka.
43009031	Saurre llana kai o Del ni asunel e bilachen; o Del samo asunel golen kai blagosin le ta kanden le.
43009032	Ta nikada ni asundilo kai vareko sastarda e akka iekke lleneke kai biandilo korro.
43009033	Gava lleno te na aviloa e Devletar, nasti cherdaia niso
43009034	Ondaka ppende leke —Tu biandilan ando bilachipe, ¿a tu ka sikave amen Ta tradie le katar e kkanlliri e judionengi.
43009035	O Jesus asunda kai tradie katar e kkanlliri e judionengi gole llene kai sastardaia leke akka; ta kana malada le, puchla le —¿Pacha tu ando Chavo e manuseko
43009036	Vou ppenda leke —¿Ppen mange ko si vou, te sai pachau ande lete
43009037	O Jesus ppenda leke —Tu dikklan le: Me sem kai dau tuia orba
43009038	Ondaka gua lleno dia changa angla o Jesus, ta ppenda —Pachau,Gazd ta blagosisarda le.
43009039	Ondaka o Jesus ppenda —Me avilem ande gava sueto te cherau kris, te sai dikken e korre, a gola kai dikken, te sai korraon
43009040	Nesave fariseura kai sea lea, kana asunde gaia orba puchle le —¿So i amen sam korre
43009041	O Jesus ppenda lenge —Te avilena korre, ni avilaia tumen bilachipe. A akana soke ppenen kai dikken, tumen sen dosale
43010001	Ondaka o Jesus ppenda lenge “Chachimaia ppenau tumenge kai kogo ni del katar o udar e rindoko, gua si chorano ta kochkari.
43010002	A gua kai del katar o udar e rindoko, gua si chobano e bakrengo.
43010003	Ta o lleno kai arakkel o udar putarel leke, ta o chobano ikkarel suakone bakre pe po anau; ta e bakre asunen leko avazi; ta ikanel len katar o rindo
43010004	ta kana ikanel saurren, llal angla lende ta e bakre llan pala lete soke pinllaren leko avazi.
43010005	A von ni ka llan pala iek lleno kai ni pinllaren, ta ka nasen letar soke ni pinllaren leko avazi.
43010006	Gaia paramichi ppenda lenge o Jesus, a von ni acharde e orba kai dela lenge.
43010007	O Jesus pale ttoda te ppenel lenge “Chachimaia ppenau tumenge: Me sem o udar e bakrengo.
43010008	Sa gola kai avile mai anglal mandar, sea chorane ta kochkaria a e bakre ni asunde len.
43010009	Me sem o udar: Ko nakkel mandar, ka avel braduime. Ta ka avel sargo iek bakro kai del andre ta likel, ta malavel char.
43010010	“A o chor avel samo te vazdel, te mundarel ta i te zatrisarel; a me avilem te avel tumen but zivoto
43010011	Me sem o lacho chobano. O lacho chobano po zivoto del pala e bakre;
43010012	A o lleno kai radil samo te pochinen leke, kana dikkel kai avel o ruv mukel e bakren ta nasel, soke vou inai o chobano, ta inai leke e bakre. A o ruv lel peke bakren ta cherel len te fuladon.
43010013	A gua lleno nasel soke chererle samo pala e love, ta ni chitilpe leke e bakre
43010014	“Me sem o lacho chobano, ta pinllarau me bakren, ta me bakre pinllaren man,
43010015	gia sar pinllarel man mo Dad ta me pinllarau le; ta ttovau mo zivoto pala e bakre.
43010016	Si man aver bakre kai inai katar gava rindo; i golen si te anau; von ka asunen mo avazi ta ka avel samo iek stoka, ta samo iek chobano
43010017	“Mo Dad volil man soke me dau mo zivoto te sai avel mange dino o zivoto pale.
43010018	Niko ni lel mandar mo zivoto, soke isto me mandar dau le. Soke mange si dino te dau le ta i mange si dino te lau le pale. Gala si e alava kai ppenda mange mo Dad te cherau.”
43010019	Kana e judiura asunde gala alava, pale jalepe maskar pete.
43010020	But llene lendar ppenena gia —¿Soke asunen le kana iek llavolo si ande lete ta dilailo
43010021	A aver ppenena —Iek lleno kai si ande lete iek llavolo nasti ppenel gala alava ¿Sai iek llavolo sastarel e akka iekke korreke
43010022	Ando Jerusalem cherena e eslava katar o cher e Devleko. Ta saia o viendea,
43010023	ta o Jesus llala ando cher e Devleko katar o udar kai ikkardola Salomon.
43010024	Truisarde le e judiura ta ppende leke —¿Pe gachin ios ka diliare amen? Te san tu o Mesias, ppen le amenge
43010025	O Jesus ppenda lenge —Me ppendemle tumenge, ta ni pachan. E bucha kai me cherau ando anau me Dadeko si kai den orba isto mandar;
43010026	A tumen ni pachan, soke ni sen katar me bakre sar ppendema tumenge.
43010027	Me bakre asunen mo avazi, ta me pinllarau len, a von llan pala mande.
43010028	Me dau len zivoto ostade, ta nikada ni ka meren, ta niko ni ka lel len katar mo va.
43010029	Mo Dad kai dia len mange, si o mai baro, ta niko nasti lel len katar me Dadeko va.
43010030	Me ta mo Dad sam iek
43010031	Ondaka e judiura pale lie peke barra te chuden ande lete,
43010032	A o Jesus ppenda lenge: —Me sikadem tumenge but lache bucha me Dadeke; ¿katar savi lendar mangen te chuden e barrenchar ande ma
43010033	E judiura ppende —Ni ka chuda e barrenchar ande tute pala nisavi lachi buchi kai cherdan, amen ka chuda barra ande tute soke che alavenchar kuslan e Devle; soke tu kai san manus chere tut o Del.
43010034	O Jesus ppenda lenge —Ande tumaro zakono si pisime: ‘Me ppendem kai tumen sen dela.’
43010035	Amen llana kai so si pisime ando zakono nasti ppagol, ta o Del ikkarda dela golen kai avila lende leko alau.
43010036	A me kai o Del bichalda man ando sueto, ¿sar tumen ppenen mange kai kojavau soke ppendem o Chavo e Devleko sem?
43010037	Te na cherava e bucha me Dadeke, na pachan man.
43010038	A te cherava len, ta te na pachana man, pachan ande ezgode kai cherau, te sai llanen kai o Dad si ande mande, ta me sem ando Dad
43010039	Pale mangena te ppanden le, a o Jesus naslo lendar.
43010040	Ta o Jesus pale llelotar pe o goia rig o Jordan, ta achilo po ttan kai o Juan kristila.
43010041	A but llene avena lete, ta ppenena —Chache si, kai o Juan ni cherda ni iek bari ezgoda Devlikani, a sa so ppendaia katar gava lleno, saia o chachipe
43010042	Ta kote, but llene pachaie ande lete.
43011001	Iek lleno kai ikkardola Lasaro saia nasualo, ta vou saia katar e Betania o foro e Mariako ta e Martako kai sea leke ppea.
43011002	Goia Maria kai lako pplal saia o Lasaro, saia goia kai jaladaia e Jesukristo e merisoia, ta koslaia leke porrne pe balenchar.
43011003	Ta e dui ppea bichalde te ppenen e Jesuseke —Gazda, cho amal kai voli si nasualo
43011004	O Jesus, kana asunda gava, ppenda —Gava nasualipe inai merimako, Gava nasualipe si te sikadol e zor e Devleki ta i leke Chaveki
43011005	Ta o Jesus volila e Marta, lake ppea ta e Lasaro,
43011006	kana ppende leke kai o Lasaro saia nasualo, achilo kote kai saia, dui llive ios.
43011007	Mapalal ppenda e disipulonenge —Aven pale ande Judea
43011008	A leke disipulura ppende leke —Kovachi, e judiura mangena te mundaren tut e barrenchar, ¿a tu pale mange lla incha?
43011009	O Jesus ppenda lenge —¿Inai e llivese desudui saiata? Ko llal ollivesea, ni perel soke dikkel o villelo gale suetoko;
43011010	a ko llal orachaia, perel, soke inai villelo
43011011	Mapalal katar gala orbe, ppenda lenge —Amaro amal o Lasaro sovel, a me ka llau te llungavau le
43011012	E disipulura ppende leke —Gazda, te sovela, ka sastol
43011013	A so ppenela lenge o Jesus saia kai o Lasaro muloia, a von mislina kai dela lenge orba katar e lindri kana o manus sovel.
43011014	Ondaka o Jesus ppenda lenge bristomaia —O Lasaro mulo.
43011015	Ta veseliu man kai me ni sema kote, pala tumende, te sai pachan. Akana aven lete
43011016	Ondaka o Tomas, kai ppenena leke Didimo, ppenda e disipulonenge —Aven i amen te mera lea
43011017	Kana avilo o Jesus, malada kai cherela star llive sar kana o Lasaro saia ando limori.
43011018	Betania saia pasa o Jerusalem preko trin kilometrura;
43011019	ta but katar e judiura avilea kai e Marta ta i e Maria te den len zor cheres lengo pplal.
43011020	Kana e Marta asunda kai avela o Jesus, lleli te malavel le; a e Maria achili ando cher.
43011021	Ondaka e Marta ppenda e Jesuseke —Gazda, te avilana kate, mo pplal ni muloa.
43011022	Ta me llanau kai sogo ka mange e Devletar ka del tut
43011023	O Jesus ppenda lake —Cho pplal pale ka zivil
43011024	E Marta ppenda leke —Ea, me llanau kai vou pale ka zivil kana ka usten e mule ando llive mai anglal.
43011025	Ondaka o Jesus ppenda lake —Me sem o llundipe ta o zivoto. Ko pachal ande mande, i te avela mulo, ka zivil;
43011026	ta i kogo zivil ta pachal ande mande, nikada ni ka merel. ¿Pacha gava
43011027	Voi ppenda leke —Ea, me pachau kai tu san o Mesias, o Chavo e Devleko kai saia te avel ando sueto.
43011028	Kana ppenda gava, e Marta lleli te ikkarel pe ppea e Maria, ta ppenda lake po chorial —O Kovachi si kate ta ikkarel tut
43011029	Kana e Maria asunda gava ustili oma, ta avili lete.
43011030	O Jesus ni resloia te del ando forichi; vou saia po ttan kai e Marta maladaia le.
43011031	Kana e judiura kai sea ando cher ta denala la zor, dikkle kai e Maria ustilia oma ta likistia, llele pala late soke mislina kai llala kai o limori te rovel
43011032	Kana e Maria avili kote kai saia o Jesus, dia changa angla leke porrne, ta ppenda leke: —Gazda, te avilana kate, mo pplal ni muloa
43011033	O Jesus kana dikkla kai e Maria rovela ta i e judiura kai avile laia rovena, izdraia ando duo ta tristosailo,
43011034	ta puchla len —¿Kai ttoden le Von ppende leke —Aide ta dik, Gazda
43011035	Ta o Jesus rovda.
43011036	Ondaka e judiura ppende —¡Dikken sar volila le
43011037	Ta nesave lendar ppenena —Gava, kai putarda e korreke akka, ¿ni sai cherdaia o Lasaro te na merel
43011038	O Jesus but tristome, avilo kai o limori. Kai saia ande iek anadipe ta iek pechina ucharela le.
43011039	O Jesus ppenda —Ikanen e pechina E Marta, e ppei goleki kai muloa, ppenda leke —Gazda, kkandel soke cheren star llive kai mulo
43011040	O Jesus ppenda lake —¿Ni ppendem chuke kai te pachaia, ka dikke e zor e Devleki
43011041	Ondaka ikande e pechina, ta o Jesus vazdia pe akka upre ta ppenda —Dade, dau tut fala soke asundan man.
43011042	Me llanau kai tu suako drom asune man, a ppendem le pala o sueto kai si kate, te pachan kai tu bichaldan man
43011043	Ta kana ppenda gava, urkisarda —¡Lasaro, like avri
43011044	A o Lasaro kai muloia, likisto, ta leke va ta i leke porrne sea ppangle e dorienchar, ta leko soro saia ulime iekke chitea. Ta o Jesus ppenda lenge —Putaren le ta muken le te llaltar
43011045	A but llene katar e judiura kai avilea e Mariaia pachaie, soke dikkle so cherdaia o Jesus.
43011046	A nesave llene llele kai e fariseura, ta ppende lenge so cherdaia o Jesus.
43011047	Ondaka e fariseura ta e mai preche popura chidie e kris, ta ppende —¿So ka chera? Gava lleno cherel but bare ezgode
43011048	Te mukaia le, sa ka pachan ande lete, ta ka aven e romanura ta ka zatrisaren amaro cher e Devleko ta amari ppuv
43011049	A iek lleno lendar, kai ikkardola Kaifas kai saia o mai baro popo gua burs, ppenda lenge —Tumen ni llanen niso,
43011050	ta ni mislin kai mai lache tumenge te merel samo iek lleno pala o foro, a na te zatrilpe sa amari ppuv
43011051	A o Kaifas ni ppenda gaia orba vou petar, soke gua burs vou saia o mai baro popo, ta kana ppenda kai o Jesus saia te merel pala e ppuv vou ppenda iek porouka;
43011052	ta inai kai o Jesus saia te merel samo pala e judiura, vou mulo i pala sa e chave e Devleke kai si ando sueto.
43011053	Sar kotar die pe orba te mundaren e Jesuse.
43011054	Ta o Jesus llala po chorial katar e judiura, goleke llelotar katar e ppuv e Judeaki ta llelo pasa o pusto ande iek foro kai ikkardola Efrain, ta kote achilo pe disipulonenchar
43011055	Saia pase e Paskua, ta but llene katar e forura llelea ando Jerusalem te sai chistonpe prema o zakono katar o jaladipe mai anglal te avel e Paskua.
43011056	Ta rodena e Jesuse ta puchena iek avere ando cher e Devleko —¿So mislin tumen? ¿Ka avel pe eslava o iok?
43011057	E fariseura ta e mai preche popura ppende kai te llanela vareko kai saia o Jesus te ppukavel le te sai ppande le.
43012001	Achena sou llive te avel e Paskua ta o Jesus avilo ande Betania, kote kai zivila o Lasaro, gua kai vou llungadaia le katar o meripe
43012002	Kote cherde e Jesuseke iek pachiu; e Marta ttoda e sinia a o Lasaro saia iek katar e llene kai besela pe sinia ta jala lea.
43012003	E Maria lia cherricha meriso, kai saia but kuch, ta ttoda pe Jesukristoke porrne ta kosla len pe balenchar. Ta sa o cher kkandela ando meriso.
43012004	Ondaka o Judas Iskariote, iek katar leke disipulura kai saia te ppukavel e Jesuse ppenda:
43012005	—¿Soke ni bichindinailo gava meriso pe so mol o rado iekke burseko ta te pomozilpe gole lovenchar e llenen kai si chorre
43012006	A o Judas ni ppenda gava soke saia leke zao katar e chorre, gua ppendale soke saia chor, ta lete saia e anbava kai ttovena e love ta chorela peke so ttovena andre.
43012007	O Jesus ppenda leke —Mukla, soke voi cherda gava pala o llive me limoreko.
43012008	Soke e chorre ka aven tumenchar suako llive, a me iok
43012009	But katar e judiura llangle kai o Jesus saia ande Betania ta avile, na samo pala o Jesus, avile te dikken e Lasaro gole kai o Jesus llungadaia katar o meripe.
43012010	Ondaka e mai preche popura chinade te mundaren i e Lasaro,
43012011	soke cheres lete but katar e judiura avenatar ta pachana ando Jesus
43012012	Ttiarinako but llene kai avilea pe Paskua llangle kai o Jesus avelatar ando Jerusalem.
43012013	Ondaka lie peke krangura katar e palmere ta lleletar angla lete, ta urkina —¡Hosana! ¡Blagosime gua kai avel ande Devleko anau, o Charo Israeleko
43012014	O Jesus malada iek magarcho ta likisto pe lete, sar ppenel ando Pisipe
43012015	“Na dara, chei e Sioneki; cho Charo avel, pe iek magarcho
43012016	Leke disipulura ni acharde gala ezgode; a kana o Jesus blagosisailo, llangle kai sa gala ezgode kai cherde leke, sea pisime ando Pisipe.
43012017	E llene kai sea e Jesusea kana ikkarda e Lasaro katar o limori ta llungada le, ppenena so dikkle
43012018	Goleke e llene avile angla lete, soke asundea kai o Jesus cherdaia gaia ezgoda.
43012019	A e fariseura ppenena iek avereke —Dikken gia amen ni ka dobi niso galea. Dikken ¡sa o sueto llaltar pala lete
43012020	Andar gola kai llelea ando Jerusalem te blagosisaren pe Paskua, sea nesave griegura.
43012021	Gala avile pasa o Felipe, kai saia katar e Betsaida e Galileaki, ta molisaile leke —Gazda, manga te dikka e Jesuse
43012022	O Felipe llelo kai o Andres ta ppenda leke gava, mapalal e dui avile kai o Jesus ta ppende leke gaia ezgoda.
43012023	O Jesus ppenda lenge —Avilo o llive te avel blagosime o Chavo e manuseko.
43012024	Chachimaia ppenau tumenge, e simicha katar o lliu te na perela pe ppuv ta te na merela, achela korkorre; a te merela, ka del but kuchorra.
43012025	O lleno kai volil po zivoto, ka jasarel le; a o lleno kai ni volil po zivoto ande gava sueto ka zivil ando zivoto ostade.
43012026	Gua kai mangel te avel mo esluga, morabi te llal pala mande; ta kai go te avava me, kote ka avel mo esluga. Kogo llal pala ma, mo Dad ka falil le
43012027	“¡Akana sem but tristome! ¿A so ka ppenau? ¿Ka ppenau, Dade: ‘braduisar man akana’? ¡A goleke avilem pe gava llive!
43012028	Dade, blagosisar cho Anau. Ondaka iek avazi avilo e milosotar kai ppenela “Blagosisardem le, ta pale ka blagosiu le
43012029	E llene kai sea kote ppenena kai so asundilo saia iek germipe ta nesave ppenena —Iek suecho dia orba
43012030	O Jesus ppenda lenge —Ni asundila pala mande o avazi, a cheres tumende.
43012031	Akana avili e kris pe gava sueto, a o llavolo tradiniaol avri.
43012032	A me kana ka avau vazdino katar e ppuv, ka anau tumen isto me mande
43012033	Ta ppenela gava te sai acharen sar saia te merel.
43012034	E llene ppende leke —Amen asundam e zakonotar kai o Mesias zivil ostade. ¿Sar ppene tu kai o Chavo e manuseko si te vazdinaol? ¿Ko si gava o Chavo e manuseko
43012035	O Jesus ppenda lenge —O villelo cherricha ios si tumenchar. Llan kana si tumenchar o villelo te na perel pe tumende o truñariko; soke ko llal ando truñariko ni llanel kai llal.
43012036	Pachan ando villelo akana kai o villelo si tumenchar, te aven e villeloke Kana ppenda gala ezgode o Jesus llelotar ta gurudilo lendar.
43012037	O Jesus cherda but bare ezgode, ta von ni pachana ande lete;
43012038	soke saia te cherdol so ppendaia o porauko o Isaias “Devla, ¿ko pachaia ande amaro alau? ¿Kake sikadilo e Devleko va?
43012039	Goleke nasti pachana soke o Isaias ppenda
43012040	“O Del korrada lenge akka ta zuriarda lengo lio, te na dikken te na acharen; te na keimpe, a me te sastarau len.
43012041	O Isaias ppenda gava kana dikkla e Jesuseki dragostia, ta ppendaia cheres lete.
43012042	Ta but judiura pachaie ando Jesus, ta i but katar e gazda e foroke, a ni ppenenale pala e fariseura, te na aven tradine katar e kkanllira e judionenge.
43012043	Soke mai but volina e murusengi dragostia neko e Devleki dragostia.
43012044	O Jesus ppenda ando baro avazi “Kogo pachal ande mande, ni pachal samo ande mande; pachal i ande gua kai bichalda man.
43012045	Kogo dikkel man, dikkel gole kai bichalda man.
43012046	Me, o villelo, avilem ando sueto te sai suako lleno kai pachal ande mande te na achel ando truñariko
43012047	Gua kai asunel me alava ta ni cherel len, ni ttovau pe lete kris; soke ni avilem te ttovau kris po sueto, me avilem te braduiu e sueto.
43012048	Gua kai ni kamel te guruvel me alava, si le ko te ttovel pe lete e kris; o alau kai me ppendem, vou ka ttovel pe lete e kris ando llive mai anglal.
43012049	Soke ni dau orba me mandar; o Dad, kai bichalda man, vou ppenda mange so si man te ppenau, ta so si man te sikavau.
43012050	A me llanau kai leko zakono si zivoto ostade. Goleke so ppenau me, o Dad ppenda mange te ppenaule.”
43013001	Achela cherricha llivesa te avel e Paskua, ta o Jesus llanela kai aviloa leko llive te llaltar katar gava sueto kai po Dad. Vou volisarda pe disipulonen kai sea ando sueto ta volisarda len llik kai o son.
43013002	O llavolo ttoda ando lio e Judaseko, chavo e Simonoko Iskariote, te ppukavel e Jesuse
43013003	a o Jesus llanela kai o Del ttodaia sa e ezgode tala leke va ta kai o Del bichalda le ta kai saia te llaltar kai o Del,
43013004	ustilo katar e sinia, ikanda po gertachi ta ppangla pe po maskar iek piskiri.
43013005	Mapalal ttoda pai ande iek tepsia ta ttoda te jalavel e disipulonenge porrne, ta te koslen len e piskirea.
43013006	Kana avilo kai o Simon Pedro te jalavel leke porrne, o Simon Pedro ppenda leke —Gazda, ¿tu ka jalave me porrne
43013007	O Jesus ppenda leke —Akana ni achare so cherau, a mapalal ka achare
43013008	O Pedro ppenda leke —¡Nikada ni ka mukau tut te jalave me porrne O Jesus ppenda leke —Te na jalavau len, ni ka ave katar murne llene
43013009	O Simon Pedro ppenda leke —¡Te si gia, na jalau samo me porrne, jalau me va ta i mo soro
43013010	O Jesus ppenda leke —Ko si jalado trubul te jalavel samo pe porrne, soke si jalado. A tumen sen jalade, A inai saurre jalade
43013011	Ta ppenda: “Inai jalade saurre”, soke llanela ko saia te ppukavel le.
43013012	Mapalal kana jalada lenge porrne, pale lia po gertachi, beslo pale pe sinia ta ppenda lenge —¿Llanen so si gua kai cherdem?
43013013	Tumen ikkaren man Kovachi ta Gazda; sukar ppenen, soke gua sem.
43013014	A me, o Kovachi ta o Gazda, jaladem tumare porrne, goleke i tumen si te jalaven tumare porrne iek avereke.
43013015	Me cherdem gava, te cherenle i tumen.
43013016	Chachimaia ppenau tumenge kai o esluga inai mai baro neko leko gazda, ni o bichaldo mai baro goletar kai bichalda le.
43013017	Te acharen gala ezgode, blagosime ka aven te cherenalen
43013018	“Ni ppenaule pala sa tumende; me llanau ka esvirisardem. A si te cherdol so si pisime: ‘Gua kai jal manchar marrno, vazdinailo pe mande.’
43013019	Ppenaule tumenge akana, gia kana ka avelpe gaia ezgoda, te pachan kai me sem.
43013020	Chachimaia ppenau tumenge kai kogo ka lel gole kai bichalau, man lel; ta kogo lel man, lel gole kai bichalda man.”
43013021	Kana o Jesus ppenda lenge gala orbe, tristosailo duotar ta ppenda lenge bristomaia —Chachimaia ppenau tumenge kai iek tumendar ka ppukavel man
43013022	Ondaka e disipulura ttode te dikken iek pe aver, ta ni llanena katar savo lleno dela orba.
43013023	Iek lendar, gole kai o Jesus volila but, saia inzardo pasa o Jesus kana von jana,
43013024	galeke o Simon Pedro cherda te puchel katar savo lleno dela orba.
43013025	Vou, kai inzola pasa o Jesus, puchla le —Gazda, ¿ko si gua lleno
43013026	O Jesus ppenda leke —Gole kai me ka dau o marrno chingo, gua si Ta chingarda o marrno ta diale kai o Judas, chavo e Simonoko Iskariote.
43013027	Ta kana jala o marrno, o llavolo dia ande leko lio. Ondaka o Jesus ppenda leke —So si te chere, cherle mai oma
43013028	A niko lendar kai besena pe sinia ni acharda soke ppendaia gava.
43013029	Soke o Judas inllarela e love, nesave mislina kai o Jesus ppendaia leke te chinel fiso kai trubula len e Paskuake, o te del vareso e chorren.
43013030	Kana o Judas jala, llelotar, ta pelia e riat.
43013031	Kana o Judas llelotar, o Jesus ppenda —Akana o Chavo e manuseko si blagosime, ta o blagosipe e Devleko sikadol ande le.
43013032	A te sikavel o Chavo e manuseko e Devleko blagosipe, i o Del ka sikavel e Chaveko blagosipe; ta ka cherel le oma.
43013033	Chavalen, ni ka avau tumenchar but vreme. Tumen ka roden man, A isto gua kai ppendem e judionenge, ppenaule akana tumenge: Tumen, nasti llan kote kai me ka llau
43013034	Iek nevo zakono dau tumen: Te volin tumen iek avere. Isto gia sar me voliu tumen, volisaren tumen, iek avere.
43013035	Cheres gava, saurre ka llanen kai tumen sen me disipulura, te volisarden iek avere
43013036	O Simon Pedro puchla e Jesuse —Gazda, ¿kai lla —Kote kai me llau nasti lla pala mande akana; mapalal ka lla pala mande
43013037	O Pedro ppenda leke —Gazda, ¿soke nasti llau pala tute akana? ¡Mo zivoto ka dau pala tute
43013038	O Jesus ppenda leke —¿De istina cho zivoto dea pala mande? Chachimaia ppenau chuke: Ni ka basel o basno, a tu ka ppene trin droma kai ni pinllare man.
43014001	“Te na tristolpe tumaro lio. Pachan ando Del, pachan i ande mande.
43014002	Ande me Dadeko cher si but ttana; te na avilaia gia, ppendemale tumenge, ka llau te lacharau ttan tumenge.
43014003	A te llelemtar ta te lachardem ttan tumenge, pale ka avau te inllarau tumen manchar, te aven kote kai me ka avau.
43014004	Tumen pinllaren o drom kai inllarel kote kai me llau.
43014005	O Tomas ppenda e Jesuseke —Gazda, ni llana kai lla, ¿sar ka pinllara o drom
43014006	O Jesus ppenda leke —Me sem o drom, o chachipe ta o zivoto; niko ni llal kai o Dad bi murno.
43014007	Te pinllaren man, i me Dade ka pinllaren; ta akana pinllaren le ta dikken le
43014008	O Felipe ppenda leke —Gazda, sikau amenge e Dade, ta golea si amenge dosta
43014009	O Jesus ppenda leke —Felipe, gachin cherel kai sem tumenchar, ¿ta ni pinllardan man? Kogo dikkla man, dikkla e Dade; ¿soke ppene: Sikau amenge e Dade?
43014010	¿Ni pacha kai me sem ando Dad a o Dad si ande mande? E alava kai me ppenau tumenge, ni ppenau len me mandar. O Dad kai zivil ande mande vou cherel e bucha.
43014011	Pachan man kai me sem ando Dad a o Dad si ande mande; a te na, pachan man isto pala e ezgode kai cherau
43014012	Chachimaia ppenau tumenge kai kogo pachal ande ma, e ezgode kai me cherau i vou ka cherel len; ta ios mai bare ka cherel len, soke me llautar kai o Dad.
43014013	Ta sogo tumen mangena e Dadetar ande mo anau, ka cherau le, te sai avel o Dad blagosime.
43014014	Te mangena vareso ande mo anau, ka cherau le
43014015	“Te volina man, cheren so ppenen me zakonura.
43014016	Me ka moliuman e Dadeke ta vou ka del tumen aver kai ka del tumen zor te avel tumenchar suako llive:
43014017	o Duo e chachimako, gole kai o sueto nasti lel, soke ni dikkel le, ta ni pinllarel le; A tumen pinllaren le, soke zivil tumenchar ta i ka avel tumenchar
43014018	“Ni ka mukau tumen bidadeko; ka avau tumenchar.
43014019	Cherricha ios, ta o sueto ni ka dikkel man ios; A tumen ka dikken man, ta ka zivin soke me ziviu.
43014020	Gua llive tumen ka llanen kai me sem ande mo Dad, a tumen ande mande, ta me ande tumende.
43014021	Gua kai si le me zakonura ta cherel len, gua si kai volil man. Ta mo Dad ka volil le, ta i me ka voliu le ta ka sikavau leke sar sem.
43014022	O Judas (na o Iskariote) puchla le —Gazda, ¿soke ka sikado amenge a e suetoke iok
43014023	O Jesus ppenda leke —Gua kai volil man cherel so ppenau; ta mo Dad ka volil le, ta mo Dad ta me ka ava lete ta ka zivisara ande lete.
43014024	Gua kai ni volil man, ni cherel so ppenau. O alau kai asunden inai murno, e Dadeko si kai bichalda man
43014025	“Ppenau tumenge gala ezgode akana kai sem tumenchar;
43014026	A o Santo Duo kai o Dad ka bichalel ande mo anau, vou ka sikavel tumen sogo si e ezgode ta ka cherel te den tumen golli sa so ppendem tumenge.
43014027	“E pas mukau tumenge. Murni pas dau tumen; ni dau la tumenge gia sar del la o sueto. Te na tristolpe tumaro lio, na daran
43014028	Asunden kai me ppendem tumenge kai ka llautar ta kai ka avau tumende. Te volisardena man veselisailena te llanen kai llautar kai o Dad, soke o Dad si mai baro mandar.
43014029	Akana ppenaule tumenge te sai pachan kana ka avenpe gala ezgode.
43014030	“Ni ka dau but orba tumenchar, soke avel gua kai gazdaril pe gava sueto. Lea inai man niso,
43014031	morabi te cherdol gia, te sai llanel o sueto kai me voliu e Dade, ta kai cherau so bichalda man. “Usten. Aventar katar
43015001	“Me sem o chachuno kas drakkengo, a mo Dad si ko arakkel le te bariol.
43015002	Iek krango kai ni del drak, chinel le; a gua kai del drak chistol le te del mai but drak.
43015003	Tumen akana sen chiste pala e alava kai me ppendem tumenge.
43015004	Achen ande mande gia sar me achau ande tumende. O krango nasti del drak vou petar te na avela po kas e drakkengo; isto gia tumen te na achena ande mande
43015005	“Me sem o kas drakkengo a tumen e krangura. Gua kai achel ande mande a me ande lete, gava del but drak; soke bi murno tumen nasti cheren niso.
43015006	Gua kai ni achel manchar ka chudau le avri sargo krango, ta ka sukol sargo krangura kai chiden len pe iek ttan ta chuden len ande iag te ppabon.
43015007	“Te achen ande mande, a me alava ande tumende, sogo te mangena ka dau tumen.
43015008	Ande gava sikadol me Dadeko blagosipe, te den but drak gia te aven me disipulura
43015009	Me voliu tumen gia sar mo Dad volil man; achen ande mo volipe.
43015010	Te kandena so ppenen me zakonura, ka achen ande mo volipe, gia sar me kandau so ppenen me Dadeke zakonura ta achau ande leko volipe.
43015011	“Gia dau orba tumenge te veselin tumen manchar, ta tumari veselia te avel pperdi.
43015012	Gava si murno zakono. Te volisaren tumen iek avere, gia sar me volisardem tumen.
43015013	O volipe mai baro si, o manus kai del po zivoto pala pe amal.
43015014	Tumen sen me amal, te cherden so ppenau tumenge
43015015	Ni ka ikkarau tumen ios esluga, soke o esluga ni llanel so cherel leko gazda. Me ikkarau tumen amal, soke sikadem tumenge suako ezgoda kai asundem me Dadetar.
43015016	Tumen ni esvirisarden man, me esvirisardem tumen, ta ttodem tumen te den ta te inllaren but drak, ta tumari drak te achel. Sogo ka mangen me Dadetar ande mo anau, vou ka del tumen.
43015017	Gava mangau te cheren: Te volisaren tumen iek avere
43015018	“Te murzisarela o sueto pe tumende, llanen kai pe mande murzisarda mai anglal.
43015019	Te avilena e suetoke, o sueto volisardaia tumen sar volil so si leko. A me esvirisardem tumen katar o sueto, goleke o sueto murzil pe tumende, soke ni sen e suetoke
43015020	Den tumen golli o alau kai me ppendem tumenge: ‘O esluga inai mai baro neko po gazda.’ Gia sar llele pala mande, isto gia ka llan pala tumende; a te cherde so ppenau, i tumaro alau ka kanden.
43015021	Sa gava ka cheren tumenge pala mo anau, soke o sueto ni pinllarel gole kai bichalda man.
43015022	“Von ni avena dosale te na avilema me te dau lenge orba. A akana inai len so te ppenen pala po bilachipe
43015023	soke gola kai murzin pe mande, i pe mo Dad murzin.
43015024	Ni avilaia len bilachipe, te na cherdema e bucha maskar lende, kai niko ni cherda omanglal; A dikkle gala ezgode kai cherdem ta murzin pe mande ta i pe mo Dad.
43015025	A gava avilape te sai cherdol so si pisime pe lengo zakono: ‘Pala niso murzisarde pe mande
43015026	“A kana ka avel o gua kai ka del tumen zor, gole kai me ka bichalau tumenge me Dadetar, o Duo e chachimako kai avel e Dadetar, vou ka ppenel mandar.
43015027	Ta i tumen ka ppenen mandar, soke sena manchar mai anglal.
43016001	“Me ppenau tumenge gala ezgode te na jasaren tumaro pachape ande ma.
43016002	Ka traden tumen katar e kkanllira e judionenge: Ta avel o llive kana vareko ka mundarel tumen ta ka mislil kai cherel pe Devleko.
43016003	Ka cheren gola ezgode soke ni pinllaren me Dade ni man.
43016004	Ppenau tumenge gava, te sai kana ka avel o llive, te den tumen golli kai me ppendemle tumenge. “Ni ppendem tumenge gala ezgode omanglal soke sema tumenchar
43016005	A akana llautar golete kai bichalda man, a niko tumendar ni puchel man kai llau;
43016006	a tumaro lio tristosailo soke ppendem tumenge gala ezgode.
43016007	Me ppenau tumenge o chachipe: Mai lache si tumenge te llautar. Soke te na llavatar, gua kai ka del tumen zor ni ka avel tumende; a te llelemtar, ka bichalaule tumenge
43016008	Kana vou ka avel ka sikavel e sueto ko si bilacho, ko si lacho, ta ko si krisime e Devletar.
43016009	Ko si bilacho: Gua kai ni pachal ande mande;
43016010	ko ni cherda o bilachipe: me, kai llautar kai mo Dad, ta tumen ni ka dikken man ios;
43016011	ko si krisime e Devletar: Gua kai gazdaril pe gava sueto, dosalo si
43016012	“Si man but ezgode ios te ppenau tumenge, A akana ni ka acharen len.
43016013	Kana ka avel o Duo e chachimako, vou ka inllarel tumen kai sa o chachipe; soke ni ka del orba vou petar, A ka ppenel so ka asunel, te llanen e ezgode kai si te aven
43016014	Vou ka blagosil man, soke ka lel katar so si murno ta ka cherel te llanenle.
43016015	Sogo si me Dade si murno; goleke ppendem tumenge kai o Duo ka lel katar so si murno ta ka cherel te llanenle.
43016016	“Cherricha ios, ta tumen ni ka dikken man, ta cherricha ios pale ka dikken man.
43016017	Ondaka nesave katar e disipulura ttode te ppenen iek avereke —¿So si gava kai ppenel amenge: cherricha ios ni ka dikken man, ta cherricha ios pale ka dikken man soke llautar kai o Dad
43016018	¿So si gua ‘cherricha ios ’? Ni achara so del orba.
43016019	O Jesus llanela kai mangena te puchen le ta ppenda lenge —Me ppendem tumenge kai cherricha ios ta ni ka dikken man, ta cherricha ios pale ka dikken man. ¿Gava puchen tumen iek avere?
43016020	Chachimaia ppenau tumenge kai tumen ka roven ta ka aven tristome, a o sueto ka veselilpe. A kana ka aven tristome, tumaro tristope ka cherdol veselia
43016021	E diskinia kana bianel, dukkal la soke avilo lako llive; A mapalal kana bianel iekke minone, bristarelpe katar e dukka pala e veselia kai biandilo iek murus ando sueto.
43016022	I tumen akana sen tristome; A pale ka dikkau tumen, ondaka tumaro lio ka pperdol veselimatar, veselia kai niko ni ka lel tumendar
43016023	“Gua llive ni ka puchen man niso. Chachimaia ppenau tumenge kai o Dad ka del tumen sogo mangena ande mo anau.
43016024	Llik akana niso ni manglen ande mo anau; mangen, ta ka len, te avel tumari veselia pperdi
43016025	“Gala ezgode ppendem tumenge e paramichenchar; a avel o llive kana ni ka dau orba ios paramichenchar, bristo ka ppenau tumenge cheres mo Dad.
43016026	Gua llive ka mangen ande mo anau; ta me ni ka ppenau kai ka moliuman e Dadeke pala tumende,
43016027	soke isto o Dad volil tumen. Volil tumen soke tumen volil man, ta pachaien kai avilem e Dadetar.
43016028	Avilem e Dadetar ando sueto, akana mukau e sueto ta llautar kai o Dad.
43016029	Ondaka e disipulura ppende leke —Akana tu de orba bristomaia, inai paramichenchar.
43016030	Akana amen achara kai llane sogo si e ezgode, ta ni trubul niko te puchel tut. Goleke amen pacha kai avilan e Devletar.
43016031	O Jesus ppenda lenge —¿De istina akana pachan?
43016032	O vreme avel, ta akana avilo o vreme kai tumen ka aven fulade suako lleno pe pi rig ta ka muken man korkorre. A ni sem korkorre, soke o Dad si manchar.
43016033	Sa gala ezgode ppendemlem tumenge te avel tumen pas ande mande. Ando sueto ka avel tumen brige, A vazden tumari vera soke me dobisardem e sueto.
43017001	Kana ppenda gala ezgode, o Jesus vazdia pe akka karing o miloso ta ppenda “Dade, o vreme avilo: Blagosisar che Chave, te sai blagosil tut i vou.
43017002	Soke ttodan tala leko va suako manuse, te del zivoto ostade sa golen kai dian le.
43017003	O zivoto ostade si te pinllaren tut, o edino Del o chachuno, ta i e Jesukristo gole kai bichaldan.
43017004	“Me blagosisardem tut ando sueto, cherdem e buchi kai dian man te cherau.
43017005	Akana, Dade, blagosisar man pasa tute, gole blagosimaia kai saia man tuia mai anglal te cherdol o sueto.
43017006	“Golen kai esvirisardan katar o sueto, sikadem cho anau. Chire sea, ta dian len mange, ta von cherde so ppenen che alava.
43017007	Akana llanen kai sogo ppendan mange avel tutar;
43017008	soke e alava kai dian man, me diem len, ta von lie len. Llangle kai de istina avilem tutar ta pachaie kai tu bichaldan man
43017009	“Me moliuman pala lende; ni moliuman pala o sueto, ta pala gola kai dian man, soke chire si.
43017010	Sogo si murno, chiro si; ta so si chiro, si murno; ta murni dragostia si ande lende
43017011	“Me ni sem ios ando sueto, a von si ando sueto ta me llau tute. Dade Santo, arak len ande cho anau, te aven iek gia sargo amen.
43017012	Kana me sema lenchar ando sueto arakkava len; golen kai dian len mange arakklem len ta niko lendar ni jasailo samo o chavo jasardimako, te cherdol so si ando Pisipe
43017013	“Akana llau tute ta ppenau gava ando sueto, te avel lenge isto goia veselia pperdi kai si man.
43017014	Me diem len che alava, A o sueto murzil pe lende, soke von inai e suetoke, sargo me kai inai sem e suetoko.
43017015	Me ni moliuman te le len katar o sueto, me mangau te arakke len katar o bilachipe.
43017016	Isto gia sargo me kai inai sem e suetoko i von inai e suetoke
43017017	Blagosisar len ande cho chachipe; cho alau si chachipe.
43017018	Gia sar tu bichaldan man ando sueto, isto gia me bichaldem len ando sueto.
43017019	Ta pala lende me blagosiu isto me man, te sai aven i von blagosime ando chachipe
43017020	“Me ni moliuman samo pala gala llene, me moliuman pala gola kai si te pachan ande mande kana ka asunen lengo alau.
43017021	Te aven saurre ande iek ttan; sargo tu, Dade, san ande mande a me ande tute, te aven i von iek amenchar, te sai pachal o sueto kai tu bichaldan man.
43017022	E dragostia kai dian man, me diem len te sai aven iek, gia sar amen sam iek:
43017023	me ande lende, a tu ande mande te aven de istina iek te sai llanel o sueto kai tu bichaldan man, ta kai voli len sargo kai voli man
43017024	“Dade, tu dian len mange, a me mangau te aven manchar kote kai ka avau me te dikken o blagosipe kai dian man; soke volisardan man mai anglal te cherdol o sueto.
43017025	Dade chacho, o sueto ni pinllarda tut, A me pinllardem tut, a gola llanen kai tu bichaldan man.
43017026	Cherdem te llanen ko san tu, ta ka cherau te pinllaren tut ios, te sai o volipe kai si tut pe mande i te avel lenchar ta me ande lende.”
43018001	Kana o Jesus ppenda gala ezgode, llelotar pe disipulonenchar pe o goia rig katar o pai kai ikkardola Sedron, kote saia iek vostano, ta o Jesus dia andre pe disipulonenchar.
43018002	Ta i o Judas leko dusmano, pinllarela gua ttan soke kote but droma o Jesus chidinailoa pe disipulonenchar
43018003	Ondaka o Judas avilo bute boñikonenchar ta sudonenchar katar e mai preche popura ta fariseura. Ta avena lacharde te marempe ta anena kasta ppabarde.
43018004	A o Jesus sar llanela so saia te avelpe, llelo lende ta puchla len —¿Ka roden
43018005	Von ppende leke —E Jesuse katar o Nazaret O Jesus ppenda lenge —Me se O Judas kai pukkadaia le, saia lenchar
43018006	Kana o Jesus ppenda lenge: “Me sem”, diepe palpale ta peletar pe ppuv.
43018007	O Jesus pale puchla len —¿Ka roden A von pale ppende —E Jesuse katar o Nazaret
43018008	O Jesus pale ppenda lenge —Ppendem tumenge kai me sem. Te roden man, muken te llantar gala llene
43018009	Gua ppendale te cherdol so ppendaia vou: “Dade, katar gola kai dian man ni jasardem ni iekke.”
43018010	Ondaka o Simon Pedro kai saia le iek jarni, ikandale ta chinda o kan iekkeko kai ikkardola Malko kai saia esluga katar o mai baro popo.
43018011	O Jesus ppenda e Pedroke —Guruv cho jarni. So dia man te nakkau mo Dad, ¿tu misi kai ni ka nakkau le?
43018012	Ondaka e boñikura, o tribuno, ta e sudura katar o cher e Devleko istarde e Jesuse ta ppangle le.
43018013	Mai anglal inllarde le angla o Anas, soke saia o sastro e Kaifaseko, kai saia o mai baro popo gua burs
43018014	O Kaifas saia gua kai ppendaia e judionenge kai avela mai lache lenge te merel samo iek lleno pala sogo si o foro.
43018015	O Simon Pedro ta aver disipulo liepe pala o Jesus. Gale disipulo pinllarela le o mai baro popo, goleke dia andre e Jesusea ando cher e Anaseko;
43018016	A o Pedro achilo avri po udar, goleke o disipulo kai pinllarela e mai bare popo avilo ta dia orba e lliskiniaia kai arakkela o udar ta cherda te nakkel o Pedro.
43018017	Ondaka voi kai arakkela o udar ppenda e Pedroke —¿I tu san iek katar e disipulura gale lleneke O Pedro ppenda —Iok, inai sem
43018018	Cherela sil, ta e esluge ta e sudura ttodea iag ta kote achena pasa e iag. Ta i o Pedro tatola lenchar pasa e iag.
43018019	O mai baro popo puchla e Jesuse cheres leke disipulura ta i so sikavela.
43018020	O Jesus ppenda leke —Me diem orba e suetoke angla sa; suako llive sikadem ande kkanllira e judionenge ta i ando cher e Devleko kote kai chidiniaon sogo si e judiura; niso ni ppendem po chorial.
43018021	¿Soke puche man? Puch golen kai asunde cheres so ppendem lenge. Von llanen so ppendem
43018022	Kana o Jesus ppenda gava iek katar e llene kai arakkena o cher e Devleko kai saia kote chalada le po mui, ta ppenda leke —¿Gia ppene e mai bare popoke
43018023	O Jesus ppenda leke —Te ppendem bilache, ppen ande so si o bilachipe; a te ppendem sukar, ¿soke chalave man
43018024	Ondaka o Anas bichalda le ppanglo kai o Kaifas, o mai baro popo
43018025	A i o Pedro saia kote pe porrne ta tatola pasa e iag. Ondaka puchle le —¿Tu san katar leke disipulura A vou ppenda —Inai se
43018026	Mapalal iek katar e esluge e mai bare popoke kai saia bariardo katar gua kai o Pedro chindaia leko kan, ppenda leke —¿Ni dikklem tut me ando vostano lea
43018027	Ta o Pedro pale ppenda kai iok, ondaka baslo o basno.
43018028	Inllarde e Jesuse katar e Kaifaseko cher kai o ttan e krisako. Saia rano a von ni die andre ando ttan e krisako te na achen melale soke saia te jan pe Paskua.
43018029	Ondaka o Ponsio Pilato likisto lende ta ppenda lenge —¿Ande so gava lleno si dosalo
43018030	—Von ppende leke te na aviloa bilacho ni andama le tute
43018031	O Pilato ppenda lenge —Len le tumen ta krisisaren le prema tumaro zakono Von ppende leke —Amen nasti mundara nika
43018032	Gia cherdilo o alau kai ppendaia o Jesus: Sar saia te avel leko meripe.
43018033	O Pilato pale dia ando ttan e krisako ikkarda e Jesuse ta puchla le —¿San tu o charo e judionengo
43018034	O Jesus ppenda leke —¿Tu tutar ppene gava, o soke aver ppendele chuke
43018035	O Pilato ppenda leke —¿So sem me, judio? Chi ppuv ta e mai preche popura die tut mande. ¿So cherdan?
43018036	O Jesus ppenda leke —Mi charoina inai gale suetoki. Te avilaia gale suetoki me esluge mardeape te na ppanden man, A mi charoina inai katar
43018037	O Pilato puchla le —¿Gua si kai de istina san charo O Jesus ppenda leke —Tu ppendanle: Me sem charo. Me pala gava biandilem te ppenau so si o chachipe. Suako lleno kai si e chachimako, asunel mo avazi
43018038	O Pilato ppenda leke —¿So si o chachipe Kana ppenda gava o Pilato pale avilo kai e judiura, ta ppenda lenge —Pe gava lleno me ni malavau ni iek bilachipe.
43018039	A tumen sen sikade te mukliarau iekke pe Paskua: ¿Mangen te mukliarau tumenge o Charo e judionengo
43018040	Ondaka saurre pale ando baro avazi urkisarde —¡Gale iok! ¡Muk e Barrabase A o Barrabas saia chor.
43019001	Ondaka o Pilato lia e Jesuse ta ppenda te chalaven le e bichoia.
43019002	E boñikura cherde iek korona karrnengi ta ttodela pe leko soro ta i ttode pe lete iek chiti lolo.
43019003	Ta ppenena leke: —¡Ioi Charo e judionengo Ta chalavena le po mui.
43019004	O Pilato pale avilo ta ppenda lenge —Dikken, anau le avri te dikken kai ni iek dos ni malavau pe lete
43019005	Ondaka avilo o Jesus ta pe lete saia e korona karrnengi ta o chiti lolo. Ta o Pilato ppenda lenge —¡Etalo kate o lleno
43019006	Kana dikkle le e mai preche popura ta e llene kai arakkena o cher e Devleko ttode te urkin —¡Krustosar le! ¡Krustosar le O Pilato ppenda lenge Len le ta krustosaren le tumen; me ni malavau ni iek dos pe lete
43019007	Von ppende leke —Amen si iek zakono ta prema so ppenel gua zakono vou si te merel, soke cherda isto vou pe Chavo e Devleko
43019008	Kana o Pilato asunda gava, darailo ios mai but.
43019009	Pale dia ando ttan e krisako ta puchla e Jesuse —¿Katar san tu A o Jesus ni ppenda leke niso.
43019010	O Pilato ppenda leke —¿Sar; niso ni ka ppene? ¿Ni llane kai si man zor te krustosarau tut ta i te mukliarau tut
43019011	Ondaka o Jesus ppenda leke —Ni iek zor ni avilaia tut te na diaiala chuke o Del; gua kai dia man tute mai baro bilachipe cherda
43019012	Sar kotar o Pilato mangela te mukliarel e Jesuse; A e judiura urkisarde —¡Te mukliardan le inai san e Sesareko amal! ¡Kogo cherelpe charo si dusmano e Sesareko!
43019013	Kana o Pilato asunda gava inllarda avri e Jesuse ta besalda le pe stolicha e krisaki po ttan kai ikkardola Enlosado, gua si ando ebreo Gabata
43019014	Saia e desudui e ttiarinake ando llive kana lacharena e Paskua. Ondaka o Pilato ppenda e judionenge —¡Etalo kate tumaro charo
43019015	A von urkisarde —¡Avri! ¡Avri! ¡Krustosar le O Pilato puchla len —¿Mangen te krustosarau tumare Charo A e mai preche katar e popura ppende leke —¡Inai amen ni iek charo samo o Sesar
43019016	Ondaka o Pilato dia lende e Jesuse te krustosaren le. Ta lie le ta inllarde le
43019017	O Jesus lia po krusto ta llelotar kai o ttan kai ikkardola “Kokalengo ttan”, ando ebreo Golgota.
43019018	Kote krustosarde le ta lea duien ios, suako iek pe iek rig a o Jesus po maskaral
43019019	O Pilato pisisarda: “Jesus Nazareteko, Charo e judionengo” ta bichalda te ttoven le po krusto.
43019020	But katar e judiura chitisarde gava soke o ttan kai krustosarde e Jesuse achela pasa o foro ta, saia pisime ando ebreo latin ta griego.
43019021	Goleke e mai preche popura ppende e Pilatoke —Na pisisar: ‘Charo e judionengo’, pisisar: ‘Gua kai ppenda me sem o Charo e judionengo’
43019022	O Pilato ppenda lenge —So pisisardem, mukaule pisime
43019023	Kana e boñikura krustosarde e Jesuse, lie leke patave ta fulade len pe star kotora, iek kotor suakone boñikoke. Ta i lie leko fistano, A soke o fistano saia iek chiti bisuvdo,
43019024	e boñikura ppende maskar pete —Na pparrava le, chelamen pe lete te dikka ko ka lel le peke Gia cherdilo so saia pisime “Fulade peke me patave, ta cheldepe pe mo fistano.
43019025	Pasa o krusto e Jesuseko sea leki dei, leke daki ppei e Maria romi katar o Kleofas, ta i e Maria Magdalena.
43019026	Kana o Jesus dikkla pe da ta pasa la o disipulo kai vou volila but, ppenda pe dake —Chei, etalo kote cho chavo
43019027	Mapalal ppenda e disipuloke —Etali kote chi dei Sar kotar, gua disipulo lia la ande po cher.
43019028	Mapalal kana o Jesus llangla kai sa saia cherdo ta i te cherdol so saia pisime ppenda —Trusalo sem
43019029	Kote saia iek taso pperdo vinagre. Ondaka von chingarde iek pamuko ando vinagre, ttode le pe iek isopo ta ande le pasa leko mui.
43019030	O Jesus pila o vinagre, ta ppenda —Cherdo si Ta perada po soro, ta mulo.
43019031	E judiura lacharena e Paskua goleke ni kamena te achen e snage po krusto ando sabado, soke gua sabado saia but preche, goleke molisaile e Pilatoke te ppagel lenge porrne ta te ikanen len kotar
43019032	Ondaka e boñikura avile ta ppagle e porrne iekkeke ta i goleke kai saia krustome lea.
43019033	Ta kana avile kai o Jesus dikkle le mulo. Goleke ni ppagle leke porrne.
43019034	A iek boñiko ranisarda le pe iek rig katar leke pasuare ta isto kote likisto pai ta rat
43019035	Gua kai ppenel gava si iek kai dikkla so ppenel, a so ppenel si chachipe; a vou llanel kai ppenel o chachipe, te pachan i tumen.
43019036	Soke gala ezgode nakkle gia te sai cherdol so si ando Pisipe kai ppenel “Ni ka ppagon leke kokala
43019037	Ta i o Pisipe ppenel gia “Ka dikken pe gua kai ranisarde le
43019038	Mapalal katar sa gala ezgode o Jose katar e Arimatea molisailo e Pilatoke te mukel le te inllarel e Jesuseki esnaga, gua cherdale po chorial soke darala katar e judiura. O Jose saia disipulo e Jesuseko. O Pilato mukla le ta o Jose avilo ta inllarda e Jesuseki esnaga.
43019039	Ta i o Nikodemo gua kai aviloa kai o Jesus iek riat, avilo ta anda pea meriso, mirra ta aloe, po tranda kile
43019040	Ondaka o Jose ta i o Nikodemo lie e Jesuseki esnaga ta ulisardele ande iek chiti e merisoia gia sar e judiura prajon e llenen kai meren lenge.
43019041	Po ttan kai krustosarde e Jesuse saia iek vostano ta ando vostano iek limori nevo kai ni ttodea nika.
43019042	Kote ttode e Jesuseki esnaga soke gua limori saia pase ta i soke lacharena e Paskua.
43020001	Ando purvo llive katar e efta e Maria Magdalena lleli but rano ando truñariko, kai o limori; ta dikkla kai ni saia o barr katar o udar e limoreko.
43020002	Ta avili prastindo kai o Simon Pedro ta i kai o gua disipulo gole kai o Jesus volila, ta ppenda lenge —¡Inllarde katar o limori e Jesuse ta ni llana kai ttode le
43020003	O Pedro ta o gua disipulo lleletar kai o limori.
43020004	E dui prastena; A o gua disipulo prastaia mai sigardo neko o Pedro ta avilo mai oma kai o limori.
43020005	Ta bangilo te dikkel ta dikkla o chiti A ni dia andre.
43020006	Mapalal avilo o Simon Pedro, ta dia ando limori. I vou dikkla o chiti;
43020007	ta i o chiti kai sai pe Jesuseko soro ni saia e chitea saia ulime pe aver rig
43020008	Ondaka i o gua disipulo dia andre, gua kai aviloa mai anglal kai o limori, ta i vou dikkla ta pachaia.
43020009	Soke ni ios ni achardea so ppenela o Pisipe, kai trubulale te ustel katar o meripe.
43020010	Ta gala disipulura lleletar chere.
43020011	E Maria achili avri pasa e limori ta rovela. Ta rovindo bangili te dikkel ando limori,
43020012	ta dikkla duie suechonen ande parne patave kai besena kote kai saia e Jesuseki esnaga; iek kote kai saia o soro a o gua kai sea e porrne.
43020013	E suechura puchle la —Chei, ¿soke rove Voi ppenda lenge —Soke inllarde me Gazda ta ni llanau kai ttode le
43020014	Samo ppenda gava boldinaili ta dikkla kote e Jesuse, A ni llanela kai saia vou.
43020015	O Jesus puchla la —Chei, ¿soke rove? ¿Ka rode Voi mislila kai saia gua kai arakkela o ttan ta ppenda leke —Te inllardan le tu, ppen mange kai ttodan le, ta me ka anau le
43020016	Ondaka o Jesus ppenda lake —¡Maria A voi boldinaili ta ppenda leke ando ebre —¡Rabuni (gua alau si “gua kai sikavel”).
43020017	O Jesus ppenda lake —Na dodisar man soke ni ios ni avilem kai mo Dad; Lla kai me pplal ta ppen lenge kai llau kai mo Dad, tumaro Dad, kai mo Del, tumaro Del
43020018	Ondaka e Maria Magdalena lleli te ppenel e disipulonenge kai dikklaia e Jesuse ta i so ppendaia lake o Jesus
43020019	Kana peli e riat isto katar gua llive kurko, e disipulura besena po stali ta e udara sea ppangle soke darana katar e judiura, avilo o Jesus, ttodape po maskaral ta ppenda lenge: —¡Pas tumenge
43020020	Kana ppenda gava sikada lenge pe va ta pi rig e pasuareki. Ta e disipulura veselisaile kai dikkena e Gazda.
43020021	Ondaka o Jesus pale ppenda lenge —¡Pas tumenge! Gia sar bichalda man o Dad, gia me bichalau tumen
43020022	Ta ppurdia pe lende ta ppenda —Len o Santo Duo.
43020023	Golengo bilachipe kai ka prostisaren ka aven prostime; a golen kai ni ka prostisaren, ka achen bi prostime
43020024	O Tomas iek katar e desudui kai ikkarena le o Jemelo, ni saia lenchar kana aviloa o Jesus.
43020025	Ta ppende leke ogola disipulura —Dikklam e Gazd A o Tomas ppenda leke —Te na dikkava pe leke va kote kai sea e kafrina, ta i te ttovava mo nai po ttan e kafrinengo ta mo va ande leko pasuaro, ni ka pachau
43020026	Ojto llive mapalal pale sea e disipulura andre ta lenchar saia o Tomas. Ondaka e udara sea ppangle ta o Jesus avilo ta dia andre; ttodape po maskaral ta ppenda lenge —¡Pas tumenge
43020027	Mapalal ppenda e Tomaseke —Ttou kate cho nai ta dik me va; an cho va ta ttoule ande mo pasuaro. Na achi bipachamako; ¡pacha
43020028	Ondaka o Tomas urkisarda —¡Gazda murno, Del murno
43020029	O Jesus ppenda leke —¿Pacha soke dikklan man? ¡Blagosime gola kai ni dikkle ta pachaie
43020030	O Jesus cherda but aver ezgode angla pe disipulura kai inai pisime ande gava lil.
43020031	A gala alava pisisaile te pachan tumen kai o Jesus si o Mesias, e Devleko Chavo, ta te pachana te avel tumen zivoto ostade ande leko anau.
43021001	Mapalal katar gala ezgode o Jesus sikadol pale pe disipulonenge pasa e mora e Tiberiaki; ta sikadilo gia:
43021002	Sea kote o Simon Pedro, o Tomas kai ikkarenale o Jemelo, o Natanael kai saia katar e Kana e Galileaki, e chave e Zebedeoke ta i dui ios katar leke disipulura.
43021003	O Simon Pedro ppenda lenge —Llau te ikanau machen Von ppende leke —I amen lla tui Ondaka llele ta likiste ande iek llimia; A goia riat ni ikande niso
43021004	Kana lela te llivosaol o Jesus sikadilo pasa e mora, A e disipulura ni llanena kai saia vou.
43021005	O Jesus puchla len —Chavalen, ¿si tumen mache Von ppende —Iok
43021006	O Jesus ppenda lenge —Chuden e mreza pe rig e chachi katar e llimia ta ka ikanen mache Von chudie e mreza ta mapalal nasti ikanenala pala e but mache kai istarde.
43021007	Ondaka o disipulo gole kai o Jesus volila ppenda e Pedroke —¡Gua si o Gazda Samo asunda o Simon Pedro kai saia o Jesus ttoda pe patave (soke ikandaialen petar) ta chudiape ande mora
43021008	Ogola disipulura aviletar ande llimia ta chirdena e mreza e machenchar soke e ppuv ni saia dur kotar.
43021009	Kana avile pe ppuv dikkle kai sea angara ppabarde iek macho upral ta i marrno.
43021010	O Jesus ppenda lenge —Anen katar e mache kai istarden
43021011	O Simon Pedro likisto ta ikanda e mreza pe ppuv pperdi bare machenchar, stotina ta pinda ta trin; sea but mache ta e mreza ni putaili.
43021012	O Jesus ppenda lenge —Aven te jan Ni iek katar e disipulura ni tromana te puchen le ¿Tu ko san? Soke llanena kai saia o Gazda.
43021013	Mapalal o Jesus lia o marrno ta dia len; isto gia sar dia len macho.
43021014	Gaia saia e trito drom kai sikadilo pe disipulonenge sar kana ustilo katar o meripe.
43021015	Kana jale o Jesus puchla e Simono Pedro —Simon chavo e Jonaseko, ¿tu voli man mai but neko von O Pedro ppenda leke —Ea Gazda, tu llane kai me voliu tut O Jesus ppenda leke —Arak me bakren
43021016	Pale puchla le e duito drom —Simon chavo e Jonaseko, ¿tu voli man O Pedro ppenda leke —Ea Gazda, tu llane kai voliu tut O Jesus ppenda leke —Arak me bakren
43021017	E trito drom pale puchla le —Simon chavo e Jonaseko, ¿tu voli man O Pedro tristosailo soke puchla le trin droma dal volisarel le ta ppenda leke —Gazda, tu llane sa; tu llane kai voliu tut O Jesus ppenda leke —Arak me bakren.
43021018	Chachimaia ppenau chuke kana sana mai terno ttovea pe tute che patave ta llaia kai mangea; A kana ka ave ppuro, ka inzare che va ta aver ka ttovel pe tute che patave ta ka inllarel tut kote kai tu ni kame
43021019	Gua ppendale te sai llanel sar saia te merel o Pedro ta sar saia te blagosil e Devle. Mapalal ppenda leke —¡Aide pala mande
43021020	Kana o Pedro boldinailo dikkla kai avela o disipulo kai o Jesus volila but, isto gua kai pe sinia inziloa pasa lete ta puchlaia le: “Gazda, ¿ko si gua kai ka ppukavel tut?”
43021021	Kana o Pedro dikkla le, puchla e Jesuse —Gazda, ¿a galea so ka avelpe
43021022	O Jesus ppenda leke —Te mangau te achel lligo ni ka iriuman, ¿ni chitilpe chuke? Tu aide pala mande.
43021023	Goleke gava alau barilo maskar e pplal kai gua disipulo ni saia te merel. A o Jesus ni ppenda kai ni ka merel. So ppenda o Jesus saia: “Te mangava te achel ¿chuke ni chitilpe?”
43021024	Gava si isto gua disipulo kai ppenel gala ezgode ta i kai pisisarda len. Ta amen llana kai ppenel o chachipe
43021025	O Jesus cherda ios but ezgode kai te pisisailea iek po iek, me misliuman kai ni reslea ando sueto ni e lila kai te pisinape. Amen.
44001001	Ande mo purvo lil, glamno Teofilo, pisisardem katar sa so cherda ta sa so sikada o Jesus sar kana lia te cherel pi buchi
44001002	llik kai o llive kana llelo ando miloso. Ta mai anglal te llaltar, o Santo Duo cherda te ppenel so saia te cheren e apostolura kai vou esvirisardaia.
44001003	Ta kana o Jesus ustilo katar o meripe sikadilo lenge, ta gia dikkle kai chachimaia saia llundo. Ta saranda llive sikadilo lenge ta dela lenge orba katar e charoina e Devleki.
44001004	Ta kana saia e apostolenchar, o Jesus ppenda lenge na llantar katar o Jerusalem. Mai sukar aduricharen te cherdol o alau kai mo Dad dia tumen ta kai me ppendemle tumenge.
44001005	Chachimaia o Juan kristisarda e paiea, a nesave llivesa mai angle, tumen ka aven kristime e Santone Duoia
44001006	E llene kai sea chidine e Jesusea puchle le —Gazda, ¿Ka lachare ande gava vreme e charoina katar o Israel
44001007	O Jesus ppenda lenge —Inai tumenge te llanen o llive ni o vreme kai o Dad ttoda ande po gazdaripe;
44001008	A kana o Santo Duo ka avel upral pe tumende, ka len zor ta ka llan te den mi orba ando Jerusalem, ande sa e Juda ta e Samaria, ta pe ttana kai si mai dur pe ppuv
44001009	Ta kana ppenda gala alava, von dikkle sar vazdinailo ando miloso ta iek oblako ucharda le ta ni dikkle le pale.
44001010	Ta kana dikkena ando miloso sar o Jesus duriola, dui llene furiade ando parnipe avile pasa lende
44001011	ta ppende lenge —Galileura, ¿soke dikken upre? Isto gava Jesus kai saia maskar tumende ta inllardilo ando miloso, ka avel pale isto gia sar dikklen le kai llaltar
44001012	E apostolura irisaile katar o burdo e Maslinkengo ando Jerusalem: Ni ppirde but, ppirde so mukel len o zakono te ppiren ando sabado
44001013	Kana avile ando foro, llele ande soba kai chinadea upral po cher. Von sea o Pedro, o Juan, o Santiago, o Andres, o Felipe, o Tomas, o Bartolome, o Mateo, o Santiago chavo e Alfeoko, o Simono o Selote, ta o Judas chavo e Santiagoko.
44001014	Sa von chidiniaona suako drom te molinpe nesave diskinienchar, e Mariaia e dei e Jesuseki, ta leke pplalenchar.
44001015	Ande gola llivesa o Pedro dia orba e pplalenchar kai sea chidine; von sea preko stotina ta bis llene, ta ppenda lenge
44001016	“Ppalalen, saia te cherdol so si pisime, kana o Santo Duo dia orba katar o mui e Davideko kana ppenda katar o Judas, gua kai inllarda gole llenen kai ppangle e Jesuse.
44001017	Soke o Judas saia iek amarendar, ta radila amenchar
44001018	A llelo ta chinda iek umal e lovenchar kai die le pala leko bilachipe kai cherda; mapalal pelotar e sorea ta pparrlo, ta likiste sa leke porra.
44001019	Kana llangle gua e llene kai zivina ando Jerusalem, ttode o anau gole umaliako Aseldama, kai ande lengi chib si: ‘O ttan e rateko’.
44001020	Soke ando lil katar e Salmura ppenel: ‘Te achel pusto leko cher, ta te na zivil niko andre.’ Ta i ppenel ‘Te lel leko rado aver lleno.’
44001021	“Si llene kate kai sea amenchar sa o vreme kana o Gazda o Jesus saia maskar amende,
44001022	sar kana kristisarda le o Juan llik kana llelotar ando miloso. Goleke, iek lendar trubul te avel amenchar ta te ppenel kai o Jesus ustilo katar o meripe.
44001023	Ondaka ppende te aven dui: o Jose, kai ppenena leke Barsabas ta i ppenena leke Chacho, ta o Matias.
44001024	Ta molisaile gia “Gazda, tu kai pinllare sa amare lie, ppen amenge save katar gala dui esvirisardan
44001025	te lel o rado kai o apostol o Judas jasarda pala po bilachipe, kana llelotar kai o ttan kai saia prema le.
44001026	Ondaka cheldepe te dikken ko ka achel, ta achilo o Matias, kotar angle llinde le e desuiekke apostolenchar.
44002001	Kana avile e llivesa katar o Pentekostes, sa e llene kai pachana ando Jesus chidinailea pe iek ttan
44002002	Ondaka kana ni uzdinape, katar o miloso basla but zurale sargo iek bari balau kai pperda sa o cher kote kai von sea besindo.
44002003	Ta dikkile chibia sargo iaga kai fuladile, ta upral pe suako lleno achili iek.
44002004	Ta sa pperdile katar o Santo Duo, ta ttode te den orba ande aver chibia, prema sar dela len o Santo Duo te den orba
44002005	Ando Jerusalem zivina judiura kai volina e Devle, ta kai avilea katar suako rig e suetoki.
44002006	E llene chidinaile kana asunde kai basloia vareso, ta ni llanena so te mislin, soke e llene kai pachana ando Jesus dena orba, a suako lleno asunela e llenen isto ande piri chib.
44002007	Gia baro saia lengo chudo, kai ppenena —¿Inai galileura gala llene kai den orba?
44002008	¿A sar amen asuna lengi orba ande amare chibia?
44002009	Kate si llene katar e Partia, katar e Media, katar o Elam, katar e Mesopotamia, katar e Judea, katar e Kapadosia, katar o Pontio ta katar e Asia,
44002010	katar e Frijia ta katar e Panfilia, katar o Ejipto ta katar e Libia kai si pasa o Sirene. Si i llene romanura kai zivin kate;
44002011	nesave lendar si katar e vicha e judionengi a aver mangle te cherdon judiura. Ta si nesave kai avile katar e Kreta ta katar e Arabia. ¡Ta asuna len kai dena orba isto ande amari chib katar e bare ezgode e Devleke
44002012	Sa e llenenge saia chudo ta ni llanena so te mislin; ta ppenena iek avereke —¿So si sa gava
44002013	A nesave llene marena espurnia ta ppenena —¡Gua si soke sa gola llene si mate
44002014	Ondaka o Pedro ustilo ta i ogola apostolura, ta dia orba zurale ta ppenda “Judionalen, ta sa e llene kai zivin ando Jerusalem. Mangau te asunen ta te ttoven sama so ka ppenau tumenge
44002015	Gala llene inai mate sar tumen mislin, soke iakom si ande inia e ttiarinake.
44002016	So llalpe kate si so ppenda o porauko o Joel, kana ppenda
44002017	‘Ande llivesa kai si te aven mai angle kana ni ka achel but vreme, o Del ppenel, ka dau mo Duo sa e sueto; tumare chaurre ta tumare chorra ka ppenen murne porouke, tumare chave ka dikken so si te avelpe, a e ppure ka dikken sune.
44002018	Ta i pe me esluge, murus ta diskinie ka dau mo Duo ande gola llivesa, ta ka ppenen porouke ande mo anau
44002019	Ta ando miloso ta pe ppuv ka sikavau bare ezgode, rat, iag ta oblakura ttuveke.
44002020	O kkam ka cherdol truñariko, ta o chon ka cherdol sargo rat, mai anglal te avel o llive e Gazdako, llive baro ta blagosime.
44002021	A sa gola kai mangen katar o Gazda, ka aven braduime.
44002022	“Asunen akana israelitura so ka ppenau: Tumen llanen kai o Del sikada angla tumende o gazdaripe e Jesuseko katar o Nazaret; letar cherda te cherel bare ezgode Devlikane.
44002023	Ta ande Devleki volia saia te avel dino, goleke tumen dien le kai e llene bilache te mundaren le
44002024	A o Del cherda le te ustel katar o meripe, ta lia letar e duk e merimaki, soke o meripe nasti gazdarila pe lete.
44002025	O charo o David kana dia orba katar o Jesus ppenda ‘Me suako lleve dikkava e Gazda anglal mande; lea pe mi chachi niso ni ka cherel man te perau.
44002026	Goleke mo lio veselilpe, ta llilabau veselimatar. Goleke inai man briga,
44002027	soke ni ka muke man ando limori ta ni ka muke te murilpe e esnaga katar cho santo esluga.
44002028	Sikadan mange o drom e zivotoko ta ka ppere man veselia kana ka ave pasa ma.’
44002029	“Ppalalen, ka ppenau tumenge chachimaia kai o David mulo ta prajosarde le, ta leko limori si maskar amende llik allive.
44002030	A o David saia porauko, ta llanela kai o Del dia le po alau sovlienchar kai ka cherel te avel charo iekke llene katar leko porodo
44002031	Ta sar dikkla kai o Mesias mai angle saia te ustel katar o meripe, dia orba cheres gaia ezgoda ta ppenda kai o Mesias ni ka achel ando limori ta kai ni leki esnaga ni ka murilpe.
44002032	O Del cherda te ustel katar o meripe isto gole Jesuse, ta sa amen ppena kai gua si o chachipe soke amen sama kote.
44002033	Ta o Del blagosisarda le ta ttoda le pe pi chachi rig ta lia katar o Dad o Santo Duo kai diaia po alau kai ka del, ta mapalal vou diale amenge. Gua si so tumen dikklen ta asunden
44002034	Soke o David ni llelo ando miloso; soke isto vou ppenda: ‘O Gazda ppenda me Gazdake: Bes pe mi chachi,
44002035	lligo ni ka ttovau che dusmanonen telal tala che porrne.’
44002036	“Te llanel sa o foro katar o Israel kai chachimaia isto gava Jesus kai tumen krustosarden, o Del cherda le Gazda ta Mesias.
44002037	Kana asunde gua e llene kai sea chidine, avila lenge but zalba, ta puchle e Pedro ta ogole apostolen —Pplalalen, ¿So morabi te chera
44002038	O Pedro ppenda lenge —Irin tumen kai o Del ta te kristin tumen suako lleno ande Jesukristoko anau, te sai o Del prostil tumaro bilachipe, ta gia vou ka del tumen o Santo Duo.
44002039	Soke dia po alau tumenge ta tumare chaurrenge, ta i sa golenge kai si dur; ta suakone lleneke kai o Gazda amaro Del mangela te ikkarel
44002040	Ta bute alavenchar ios o Pedro ppenela lenge so te cheren, ta ppenela —¡Durion katar gala llene bilache
44002041	Ta gola llene kai ttode leke sama avile kristime; ta ande gua llive avile ttode maskar e llene kai pachan preko trin milie llene.
44002042	Ta cherena chachimaia so sikadea len e apostolura, fulavena so saia len maskar pete, chidiniaona te ppagen o marrno, ta molinape.
44002043	Sa chudinape katar e bare ezgode Devlikane kai cherela o Del te cheren e apostolura.
44002044	Sa e llene kai pachan sea ande iek ttan ta fulavena so saia len maskar pete;
44002045	ta bichinena pe ezgode ta sa so saia len, ta fulavena e love prema so trubula suako llene.
44002046	Ta i suako llive chidiniaona ando cher e Devleko, ta ande chera ppagena o marrno ta jana saurre ande iek ttan veselimaia ta iekke liea prosto.
44002047	Blagosina e Devle ta sa e llene volina len; ta suako llive o Gazda cherela te aven mai but llene te pachan ta te aven lenchar.
44003001	Iek llive, o Pedro ta o Juan llele kai o cher e Devleko kana molinpe ande trin e lliveseke.
44003002	Kote, ando cher e Devleko, saia iek lleno kai saia bango sar kana biandilo ta inllarena le pasa o udar kai ikkardol o Sukar te mangel esmola katar e llene kai nakkena andre ando cher e Devleko.
44003003	Kana o bango dikkla e Pedro ta e Juane kai lena te nakken ando cher e Devleko, mangla lendar esmola.
44003004	Von achile ta dikkle pe lete, ta o Pedro ppenda leke —Dik pe amende
44003005	Gua lleno ttoda sama, soke mislila kai ka den le vareso.
44003006	A o Pedro ppenda leke —Inai man ni rup ni sunakai, a so si man dau tut: Ando anau e Jesukristoko katar o Nazaret, uste ta ppir
44003007	Kana ppenda gola alava, o Pedro istarda le katar o va o chacho ta vazdia le, ondaka kote leke porrne istarde zor.
44003008	Ta o bango jutlo ta ttodape pe porrne ta ppirda; mapalal dia lenchar ando cher e Devleko ppirindo ta jutela ta blagosila e Devle.
44003009	Sa gola kai dikkle sar ppirela ta sar blagosila e Devle
44003010	chudisaile but ta daraile katar so avilape letar, soke pinllarena gole llene ta llanena kai isto vou saia gua kai besela te mangel esmola ando cher e Devleko po udar kai ikkardol o Sukar
44003011	O bango kai sastilo ni mukela e Pedro ta e Juane, ta sa e llene llele prastindo pe iek rig ando cher e Devleko kai ikkardol o udar katar o Salomon, kote kai sea von.
44003012	Kana o Pedro dikkla len, ppenda lenge “Israelitura ¿soke chudin tumen, ta soke dikken pe amende gia sargo kana isto amen cherdam gale llene te ppirel amare zoriaia o cheres o zao kai avila amenge letar?
44003013	O Del katar o Abraam katar o Isaak ta katar o Jakob, o Del amare puranengo dia len o mai baro baripe pe esluga e Jesuse, gole kai tumen dien le kai e sudura ta gole kai tumen ni kamlen, kana o Pilato mangela te mukliarel le
44003014	Kana tumen saia te mangen te mukliaren gole llene kai si santo ta chacho, tumen manglen te mukliaren tumenge iekke llene kai mundarel.
44003015	Ta gia tumen mundarden gole llene kai inllarel amen kai o zivoto. A o Del cherda le te ustel katar o meripe, ta amen dikklam le.
44003016	So dia zor gale llene kai tumen dikken ta pinllaren, si o pachape ando Jesus. Ta gua pachape ando Jesus cherda te sastol katar po nasualipe, gia sar dikken sa tumen
44003017	“Ppalalen, llanau kai ni tumen ta ni tumare llene kai gazdarin ni llangle so cherena kana mukle te mundaren e Jesuse.
44003018	A o Del mangla te cherdol gia te sai cherdol so ppendaia omanglal katar o mui sa pe poraukonengo kai leko Mesias saia te merel.
44003019	Goleke, irin tumen kai o Del ta muken tumaro bilachipe, te sai vou kosel tumaro bilachipe
44003020	ta o Gazda te bichalel e Jesuse, kai si o Mesias kai saia chinado tumenge mai anglal
44003021	A akana si mai preche te achel o Jesus ando miloso llik kana o Del ka ttovel suako ezgoda po ttan gia sar ppendale katar pe sante porauke kai zivisarde dumut palpale.
44003022	O Moises ppendale amare puranenge: ‘O Gazda tumaro Del ka cherel te likel maskar tumende iek porauko sargo me, kanden le pe sa so ka ppenel tumenge,
44003023	soke varesavo lleno te na kandela gole porauko, ni ka avel ios katar amaro foro.
44003024	“Ta sa e poraukura, katar o Samuel llik angle, die orba katar gala llivesa.
44003025	Tumen ka len so ppenda o Del katar e poraukura ta katar po alau kai dia amare puranenge kana ppenda e Abraameke: ‘Sa e viche e ppuvienge ka aven blagosime katar chi vicha.’
44003026	Kana o Del cherda pe Chave te ustel katar o meripe, mai anglal bichalda le tumende te blagosil tumen ta te cherel suako lleno tumendar te mukel po bilachipe.”
44004001	Kana o Pedro ta o Juan dena orba e llenenge, avile e popura ta lenchar o gazda katar e boñikura kai arakkena o cher e Devleko ta i e saduseura.
44004002	Von jolaile soke o Pedro ta o Juan sikavena e llenen ta ppenena kai e llene sai usten katar o meripe soke o Jesus cherdale ta kai goleke saia o chachipe.
44004003	Ondaka gola llene ppangle len ta sar nakklea but saiata ttode len ande rubie llik o goia ttiarin
44004004	A but llene kai asundea e orba, pachaie; ta samo e murus kai pachaie, sea preko panch milie.
44004005	Ttiarinako chidinaile ando Jerusalem e gazda e judionenge, e ppure ta e kovacha e zakonoke.
44004006	Kote saia i o mai baro popo o Anas, o Kaifas, o Juan, o Alejandro ta sa e llene kai si katar e vicha e mai bare poponengi.
44004007	Ta ppende te anen lenge e Pedro ta e Juane, ta ttode len po maskaral lendar ta puchle len —¿Save gazdarimaia, o ande kako anau cherden gala ezgode
44004008	O Pedro pperdo katar o Santo Duo, ppenda lenge —Gazda e foroke ta tumen e ppure katar o Israel:
44004009	tumen puchen amen katar o lachipe kai cherdam iekke nasualeke te llanen sar sastilo.
44004010	Angla tumende ppena ta angla sa o foro katar o Israel kai gava lleno kai si kate, sastilo ando anau e Jesukristoko katar o Nazaret, isto gole kai tumen krustosarden ta kai o Del cherda le te ustel katar o meripe.
44004011	Gava Jesus si o barr kai tumen, e llene kai cheren chera, ni ttoden leke sama; ta akana cherdilo o barr mai preche te vazden e zidura.
44004012	Ande nisavo aver inai braduipe, soke ande sa o sueto o Del dia amen samo iekke llene kai pala le sai ava braduime
44004013	Kana e llene katar e kris e mai bari e judionengi dikkle kai o Pedro ta o Juan dena orba tromanimaia, chudisaile lendar soke llanena kai ni sea but llangle ta acharde kai sea disipulura e Jesuseke.
44004014	Ta nasti dosarena len katar niso soke kote pe porrne pasa lende saia o lleno kai sastiloia.
44004015	Ondaka e llene katar e bari kris ppende te ikanen le katar goia soba ta dena pe orba maskar pete
44004016	ta ppenena —¿So ka chera gale llenenchar nasti ppena kai kojaven soke sa e llene ando Jerusalem dikkle gaia bari ezgoda Devlikani kai cherde
44004017	Goleke na muka te llanenle ios llene. Morabi te darava len, ta gia ni ka den orba nikake katar e zor e Jesuseki
44004018	Ondaka ikkarde len ta ppende lenge te na den ios orba ni te sikaven niso katar e zor e Jesuseki.
44004019	A o Pedro ta o Juan ppende lenge —Ppenen amenge isto tumen dal si orta angla o Del te kanda mai anglal tumen neko e Devle
44004020	Amen nasti acha te ppena so dikklam ta so asundam
44004021	E llene katar e bari kris darade len ta mukliarde len ta ni malade te sai maren len, soke sa e llene blagosina Devle pala e ezgode kai nakklea.
44004022	Ta i soke o lleno kai avilape lea goia bari ezgoda Devlikani sastimaki, saia leke mai but katar e saranda burs.
44004023	Kana mukliarde e Pedro ta e Juane, llele te chidiniaon ogole apostolenchar ta ppende lenge sa so ppende e mai bare popura ta e ppure.
44004024	Ta kana e apostolura asunde len, saurre molisaile ande iek ttan ta ppende “Gazda, tu kai cherdan o miloso, e ppuv, e mora ta sa so si ande lende,
44004025	ta kai dian orba katar o Santo Duo ta katar o mui amare puraneko o David, cho esluga, kana ppenda: ‘¿Soke si burkania ande forura? ¿Soke mislinpe te cheren ezgode napoda?
44004026	Chidinaile e charura ta e kraliura e suetoke cherdile sargo iek te marenpe e Gazdaia ta i e llenea kai esvirisardan: o Mesias.
44004027	“Chachipe si kai o Erodes ta o Ponsio Pilato chidinaile kate, ande gava foro e llenenchar kai inai judiura ta e foroia te aven dusmanura e Jesuseke, o santo esluga, kai esvirisardan te avel o Mesias.
44004028	Gia von cherde sa so tu chinadana mai anglal te avelpe.
44004029	Akana Gazda, dik sar daraven amen, ta cher che eslugen te ppenen chi orba bi darako.
44004030	Sikau chi zor ta sastar e nasualen ta cher bare ezgode Devlikane ando anau katar cho santo esluga, o Jesus.
44004031	Kana molisaile, o ttan kote kai sea chidine dermosailo ta sa achile pperde katar o Santo Duo, ta ppenena e porouka e Devleki bi darako.
44004032	But llene sea gola kai pachana ando Jesus ta saurre saia len iek mislo ta iek lio. Ta niko ni ppenela kai leke ezgode sea samo leke, von ppenena kai so saia len saia saurrengo.
44004033	Ta e apostolura dena orba bare zoriaia katar o Gazda o Jesus ta sar ustilo katar o meripe, ta o Del but blagosila saurren.
44004034	Ta maskar lende ni saia ni iek lleno kai trubulale vareso, soke e llenen kai sea len umalia o chera, bichinena len, ta e love
44004035	dena len kai e apostolura te fulavenlen maskar sa prema so trubula suakone llene.
44004036	Iek levita kai ikkardola Jose, kai saia katar o Chipre kai e apostolura ttodea leko anau Bernabe, (kai gua si: “O chavo kai pomozil”)
44004037	Gava lleno saia le iek umal, bichindala ta dia e love kai e apostolura.
44005001	A saia iek lleno kai ikkardola Ananias kai pe romiaia, e Safiraia, bichinda iek umal.
44005002	Gava lleno dia orba pe romiaia ta lia peke nesave love ta ogola dia len kai e apostolura.
44005003	O Pedro ppenda leke —Ananias, ¿soke muklan te gazdaril pe tute o llavolo ta te cherel tut te kojave e Santone Duoke ta achilan nesave lovenchar kai pochinde chuke pe umal kai bichindan?
44005004	¿ni saia chiri e umal? ta sar tu bichindan la, ¿inai sea chire e love? ¿Soke cherdan gua? Ni kojadan e manusenge. Ka manglan te kojave si e Devle
44005005	Kana asunda gala alava, o Ananias mulo, ta sa e llene kai sea kote daraile but.
44005006	Ondaka avile nesave llene terne, ulisarde leki esnaga ta inllarde le te prajon le.
44005007	Nakkle kotar preko trin saiata ta dia andre e romi katar o Ananias, a voi ni llanela so nakklaia.
44005008	O Pedro puchla la —Ppen mange: ¿bichinden e umal pe love kai ppenden amenge Voi ppenda —Ea, pe gola love
44005009	O Pedro ppenda lake —¿Soke tumen manglen te kojaven e Duo e Gazdako? Goleke, etalen aven gola kai llele te prajon che rome, ta akana ka inllaren i tut
44005010	Ondaka isto kote e Safira muli kai e porrne e Pedroke. Kana die andre e llene terne, malade la muli, ta inllarde la te prajon la pasa lako rom.
44005011	Ta sa e llene katar e kkanlliri, ta sa e llene kai llangle gala ezgode, daraile but
44005012	Katar e apostolura cherdona but bare ezgode Devlikane maskar e llene; ta sa chidiniaona po udar kai ikkardol Salomon.
44005013	A ni iek katar ogola llene ni tromala te llan lenchar, a e llene katar o foro volina len.
44005014	Ta cherdile mai but e llene kai pachaie ando Gazda, murus ta i diskinie
44005015	Ta ikanena e nasualen po drom ta ttovena len pe kervetura ta pe postelie, soke saia te nakkel kotar o Pedro, ta gola llene aduricharena te del samo leki senka pe varesavo nasualo
44005016	Ta katar e forura kai si pasa o Jerusalem avena but llene ta anena e nasualen ta e llenen kai saia ande lende duura bilache; ta saurre sastona
44005017	Ondaka o mai baro popo ta e saduseura kai sea lea, pperdile murzania,
44005018	ta ppangle e apostolen ta ttode len ande rubie e foroke.
44005019	A iek suecho e Gazdako orachaia putarda e udara katar e rubie ta ikanda len ta ppenda lenge
44005020	“Llan, ta ttoven tumen pe porrne ando cher e Devleko, ta ppenen e foroke sa gaia orba nevi zivotoki.
44005021	Kana asunde gala alava, ttiarinako rano die ando cher e Devleko ta ttodepe te sikaven. Ondaka, o mai baro popo ta e llene kai sea lea ikkarde sa e ppuren katar o Israel pe lengi kris e mai bari, ta bichalde te anen katar e rubie e apostolen.
44005022	A kana e boñikura llele kai e rubie ni malade len andre, ta irisaile te ppenen so cherde
44005023	ta ppende: —E rubie sea ppangle, ta e boñikura sea anglal ta arakkena e udara; a kana putardam, ni maladam nika andre
44005024	Kana asunde lengi orba, o gazda katar e boñikura kai arakken o cher e Devleko ta e mai bare popura puchenape so ka avelpe gale ezgodaia.
44005025	Ondaka avilo iek lleno, kai ppenda lenge —E llenen kai tumen ttoden ande rubie, etalen ando cher e Devleko ta sikaven e foro.
44005026	Ondaka o gazda katar e boñikura llelo pe boñikonenchar te ppanden len pale; a ni ande len pe zor, soke darana katar o foro te na chalaven len e barrenchar.
44005027	Kana avile inllarde len kai e mai bari kris, ta o mai baro popo ppenda lenge
44005028	—Amen ppendam tumenge te na sikaven niso katar gua lleno kai ikkardol Jesus. ¿A so cherden tumen? Ande sa o Jerusalem dien orba katar o Jesus ta i ttoven pe amende e dos katar o meripe gole manuseko
44005029	O Pedro ta ogola apostolura ppende lenge —Amen morabi te kanda mai anglal e Devle neko e manusen.
44005030	O Del amare puranengo cherda te ustel o Jesus katar o meripe, isto gole kai tumen umbladen ta mundarden po krusto.
44005031	O Del cherda le te ustel, ta ttoda le pe pi chachi, ta cherda le te avel o lleno kai sikavel o drom ta Braduimari e foroke katar o Israel ta te cherel e foro te irilpe kai o Del ta te prostil lengo bilachipe.
44005032	Amen sama kote kana nakkle gala ezgode, ta i o Santo Duo kai o Del dia golen kai kanden le
44005033	Kana asunde gala orbe, jolaile but ta mangena te mundaren len.
44005034	A maskar gola sudura saia iek fariseo kai ikkardola Gamaliel kai saia iek kovachi e zakonoko ta sa e llene e foroke dena le liubao. Gava lleno ttodape pe porrne ta ppenda te ikanen avri e apostolen cherricha vreme
44005035	Mapalal ppenda ogole sudonenge —Israelitura, arakken tumen katar so ka cheren gale llenenchar.
44005036	Den tumen golli kai cherel nesavo vreme palpale sikadilo o Teudas, ta ppenela kai vou saia iek lleno glamno, ta preko star stotine llene llele pala le, ta gale llene mundarde le, ta e llene kai llana pala le rispisaile, ta llik kote reslo sa.
44005037	Mapalal, ande llivesa kana llinena e llenen, sikadilo o Judas katar e Galilea, ta cherda te llan pala le nesave llene; ta i gole mundarde, ta sa e llene kai llana pala le rispisaile
44005038	A prema so llalpe akana, me ppenau tumenge te muken gale llenen ta te na amin tumen lenchar. Soke te si gaia ezgoda e manusengi, ka nakkel;
44005039	A te si iek ezgoda e Devleki, nasti ka dobin len. Arakken tumen, te na avelpe kai maren tumen e Devlea. Von kandie le.
44005040	Ikkarde e apostolen, marde len e bichoia ta ppende lenge te na den orba ios e Jesuseki; mapalal mukliarde len.
44005041	E apostolura lleletar but vesele katar e sudura soke o Del mukla te nakken patnia ta te den orbe bilache lendar cheres o Jesus
44005042	Ta suako llive sikavena ta ppenena e lachi viasta katar o Jesus o Mesias, ta dena orba ando cher e Devleko ta i pe chera.
44006001	Ande gua vreme, sar e llene kai pachana ando Jesus cherdona mai but, e llene kai dena orba griego jolaile e llenenchar kai dena orba arameo, soke gola kai dena orba griego ppenena kai e llene kai pomozina suako llive bristarenape katar lenge diskinie ppivle.
44006002	E desudui apostolura chidie sa e llenen kai pachan ta ppende lenge —Inai sukar amen te muka e orba e Devleki ta te ttova amen te fulava so si te pomozilpe maskar e llene
44006003	Goleke, ppalalen, roden maskar tumende efta llenen te avel tumen vera ande lende, te aven bizai ta pperde katar o Santo Duo te da len gaia buchi.
44006004	A amen ka moli amen ta ka inllara e orba e Devleki
44006005	Ta sa e llenenge avila drago gaia orba, ta esvirisarde e Estebane, iek lleno pperdo pachape ta Santo Duo, ta esvirisarde sove llenen ios; gala si lenge anava: o Felipe, o Prokoro, o Nikanor, o Timon, o Parmenas ta o Nikolas katar e Antiokia kai omanglal cherdiloa judio.
44006006	Mapalal inllarde len kote kai sea e apostolura, ta e apostolura molisaile ta ttode pe va pe lende.
44006007	E orba e Devleki sa mai bariola, ta sa mai but llene sea ando Jerusalem kai pachana. II
44006008	II Ta i but popura judiura pachaie ando Jesus 8 O Esteban, pperdo katar o blagosipe ta e zor e Devleki, cherela bare ezgode Devlikane e llenenge katar o foro.
44006009	Nesave llene kai sea katar e kkanlliri e judionengi kai ikkardola Esluge kai Mukliarde len; ttodepe avere llenenchar katar o Sirene, katar e Alejandria, katar e Silisia ta katar e Asia, ttode te janpe e Estebanea;
44006010	a nasti dobina le, soke dela orba e bizaimaia kai dela le o Santo Duo.
44006011	Ondaka pochinde nesave llenenge te ppenen kai asunde le kai ppenela alava bilache katar o Moises ta katar o Del
44006012	Ta gia divosarde e foro, e ppuren ta e kovachen katar o zakono; ta cheres gua jolaile e Estebanea ta ppangle le ta inllarde le kai e mai bari kris.
44006013	Ta i rodie llenen te kojaven, ta gola llene ppende gia —Gava lleno sa o vreme del bilache orbe katar gava santo cher e Devleko ta i katar o zakono.
44006014	Ta asundam kai ppenela kai gua, o Jesus katar o Nazaret ka peravel o cher e Devleko ta kai ka pparruvel e zakonura kai mukla amenge o Moises
44006015	E sudura ta sa e llene kai besena, kana dikkle e Estebane, dikkle kai leko mui saia sargo iekke suechoko.
44007001	O mai baro popo puchla e Estebane dal saia chachipe so ppenena letar
44007002	a vou ppenda “Ppalalen ta dadalen, asunen man: Amaro Del o blagosime kana sikadilo ande Mesopotamia amare puraneke e Abraameke mai anglal te avel ando Aram,
44007003	ta ppenda leke: ‘Muk che ppuvia ta che familia, ta llatar kai e ppuv kai me ka sikavau chuke.’
44007004	Ondaka o Abraam llelotar katar e Kaldea ta llelo te zivil ando Aram. Mapalal mulo leko dad ta o Del anda e Abraame ande gaia ppuv, kate kai tumen zivin akana
44007005	A ni lia ni iek chari katar gaia ppuv, ni kai te ttovel po porrno. A o Del dia le po alau ta ppenda kai ka del la leke, ta gia kana vou ka merel goia ppuv ka achel leke porodoke (a ande gua vreme e Abraame ni ios inai sea le minone).
44007006	Ta o Del ppenda leke kai leko porodo ka zivil sargo ande averengi ppuv ande iek ppuv kai ni pinllaren, ta kai ka aven esluge, ta kai ka aven mardine star stotine burs.
44007007	Ta i ppenda leke o Del: ‘Me ka cherau te nakkel patnia o foro kai ka cherel tumen esluge; ta mapalal cho porodo ka likel kotar ta ka radil mange pe gava ttan.
44007008	Kana o Del dia po alau e Abraameke ppenda leke te cheren e sirkunsision. Goleke kana nakkle ojto llive sar kana biandilo leko chaurro o Isaak, o Abraam cherda leke e sirkunsision. Isto gua cherda o Isaak pe chaurrea e Jakoboia, ta o Jakob cherdale pe chaurrenchar kai sea e dada katar e desudui viche katar o Israel
44007009	“Gala chaurre kai sea amare purane, murzisarde pe po pplal o Jose ta bichinde le te inllaren le ando Ejipto. A o Del kai saia e Joseea,
44007010	pomozisarda le ande sa leke nuzde ta dia le bizaipe ta cherda te uzdilpe ande lete o Faraon, o charo katar o Ejipto, ta cherda le te gazdaril po Ejipto ta pe charoina e charoki
44007011	“Ondaka saia bok ta bari burkania ande sa e forura katar o Ejipto ta ando Kanaan; ta amare purane ni saia len so te jan.
44007012	A kana o Jakob llangla kai ando Ejipto saia jape, bichalda pe chaven incha, gola chave sea amare purane. Ta goia saia e purvo drom kai llele ando Ejipto.
44007013	Kana llele pale o duito, o Jose ppenda pe ppalenge ko saia vou, ta gia o Faraon llangla katar savi vicha saia o Jose
44007014	Mapalal, o Jose ppenda te anen ando Ejipto leke dade ta sa leke familia kai sea eftavardes ta panch llene.
44007015	Ta gia o Jakob llelo te zivil ando Ejipto; ta kote mulo vou ta i amare purane.
44007016	Ta prajosarde len ando Sikem, ta ttode len ando limori kai o Abraam chindaia katar e chave e Amoroke
44007017	“Kana avilo pase o vreme kana saia te cherdol so ppenda o Del kana dia po alau e Abraameke, o foro katar o Israel bariloia ando Ejipto ta cherdilea but llene;
44007018	ta ondaka ando Ejipto ttoda te gazdaril iek charo kai ni pinllarela e Josee.
44007019	Gava charo kojada amare foro ta marda amare puranen; ta cherda te llantar pe zor ta te muken chudine pe minonen te meren kai iakom biandilea
44007020	Ande gua vreme biandilo o Moises. Vou saia iek minono but sukar ta leke dada bariarde le ande po cher llik ka e trin chon.
44007021	Kana saia te muken le, e chei e Faraonoki lia le ta bariarda le sargo kana saia isto lako chaurro.
44007022	Ta gia o Moises avilo sikado ando sikadipe katar e ejipsiura ta cherdilo iek lleno zuralo ande pe alava ta ande so cherela.
44007023	“Kana sea leke saranda burs, mangla te llal kai e llene katar o Israel, kai sea katar leko foro.
44007024	A kana o Moises dikkla kai iek ejipsio marela iekke llene katar o Israel, llelo te marelpe lea ta mundarda le te pochinel so cherda.
44007025	Ta o Moises mislila kai leke pplal e israelitura ka acharen kai lea o Del ka mukliarel leke foro; a von ni acharde
44007026	Ttiarinako, o Moises malada duie llenen kai sea israelitura kai marenape, ta sar vou mangela te del murtik, ppenda lenge: ‘Tumen sen pplal; ¿soke chalaven iek avere?’
44007027	Ondaka gua kai chalavela ogole espidia e Moisese ta ppenda leke: ‘¿Ko ttoda tut te ave amaro gazda ta te ave krisari maskar amende?
44007028	¿A so mange te mundare man sar mundardan arachi e ejipsio?’
44007029	Kana o Moises asunda gua naslo ta llelotar ando Madian. Kote zivisarda sargo iek lleno kai inai ande pi ppuv, ta ande goia ppuv avila le dui chaurre.
44007030	“Nakkle saranda burs, ta ando pusto, pasa o burdo katar o Sinai, sikadilo e Moiseseke iek suecho ande iag katar iek karrne kai ppabona.
44007031	O Moises chudisailo katar so dikkela, ta kana llelo mai pase te dikkel mai sukar, asunda o avazi e Gazdako kai ppenela:
44007032	‘Me sem o Del che puranengo. O Del katar o Abraam, katar o Isaak ta katar o Jakob.’ o Moises izdraio daratar, ta ni tromala ni te dikkel
44007033	Ondaka o Gazda ppenda leke: ‘Ikan che minie soke kote kai san gua ttan si Santo.
44007034	Dikklem sa e patnia kai nakkel mo foro, kai si ando Ejipto. Asundem len sar kukin ta fulistem te muklliarau len. Goleke, aide, soke ka bichalau tut ando Ejipto.
44007035	“E israelitura omanglal ni kamle e Moisese, ta ppendea leke: ‘¿Ko ttoda tut te ave gazda ta krisari?’, a o Del e suechoia kai sikadilo ande karrne, cherda le te avel gazda ta cherda le o lleno kai ka mukliarel len.
44007036	Ta mapalal ikanda amare puranen katar o Ejipto; ta o Moises cherda bare ezgode Devlikane ande goia ppuv katar e Mora e Loli, ta ando pusto saranda burs
44007037	Isto gava Moises saia gua kai ppenda e llenenge katar o Israel: ‘O Del ka cherel te likel tumendar iek porauko sargo me.’
44007038	A o Moises saia o avazi e foroko kana dela orba e suechoia po burdo katar o Sinai ta mapalal ppenela amare puranenge so ppenda o suecho; vou lia e alava zivotoke te del len amenge
44007039	“A amare purane ni kamle te kanden le, ta ni kamle le ta mangle te irinpe ando Ejipto.
44007040	Ta ppende e Aaronoke: ‘Cher amenge delen te inllaren amen, soke ni llana so avilape katar o Moises kai ikanda amen katar o Ejipto.’
44007041	Ondaka cherde iek esnaga sargo guruveki, ta cherde kurbanura ta eslavisarde ando anau gole guruveko kai isto von cherde pe vastenchar
44007042	Goleke, o Del durilo lendar ta mukla te blagosin e cheraien katar o miloso. Soke gia pisisarde e poraukura kana ppende: ‘Israelitura, ¿Ande saranda burs ando pusto cherden mange tumen kurbanura o dien man vareso?
44007043	Tumen cherden sa napoda, inllarden tumenchar iek chara te blagosin e devle o Molok, ta inllarden e cherain katar o del Refan, esnage delenge kai isto tumen cherden te blagosin len. Goleke ka chudau tumen ande aver ppuv mai dur neko katar e Babilonia.
44007044	“Ando pusto amare purane saia len e chara katar o zanio e Devlea, kai cherdili isto sar ppendaia o Del e Moiseseke kana dia lea orba ta ppenda leke te cherel la prema e chara kai vou dikkla.
44007045	Amare purane lie gaia chara katar pe dada, ta gola kai avile e Josueea andela pea kana lia peke avere ppuvien, golen kai o Del tradia angla lende. Kote achilo llik kai e llivesa e Davideke.
44007046	O Del dia but veselia e Davide, ta o David mangla letar te del le iek ttan kai te zivil o porodo katar o Jakob;
44007047	a o Salomon si gua kai cherda o cher e Devleko
44007048	A o Del ni zivil ande chera kai cherde e manusa pe vastenchar. Sar ppenda o porauko:
44007049	‘O miloso si mi estolicha, ta e ppuv si kote kai ttovau me porrne. ¿Savo cher ka cheren mange? ppenel o Gazda; ¿kai ka avel o ttan kai ka achau te lelpe mandar o chiñipe,
44007050	kana isto me cherdem sa gala ezgode?
44007051	“A tumen ppenda o Esteban sa o vreme ni kandien, ta tumare kan ta tumaro lio si sargo e llene kai ni pachan ande so ppenel o Del. Sa o vreme marden tumen e Santone Duoia. Tumen sen isto sargo tumare purane.
44007052	¿Save porauko ni marde tumare purane? Von mundarde golen kai ppendea kai ka avel gua kai si chacho, a akana kai gua lleno chacho avilo, tumen ppukaden le ta mundarden le.
44007053	Tumen ni pachan ando zakono kai o Del bichalda tumenge pe suechonenchar.
44007054	Kana asunde gua, e llene katar e bari kris lleletar joliarike po Esteban.
44007055	A vou, pperdo katar o Santo Duo, dikkla o blagosipe e Devleko upre ando miloso, ta e Jesuse kai saia pe porrne pe rig e chachi e Devleki.
44007056	Ondaka ppenda —Dikkau o miloso putardo ta dikkau kai o Chavo e manuseko si pe rig e chachi e Devleki
44007057	A von ucharde pe kan, urkisarde zurale ta prastie lete.
44007058	Ikande le katar o foro ta chalade le e barrenchar; gola kai dosarena le kojaimaia mukle te arakkel lenge patave iek terno kai ikkardola Saulo.
44007059	Kana chalavena le e barrenchar, o Esteban molilape ta ppenela “Gazda Jesus, le mo duo.
44007060	Mapalal dia changa ta urkisarda zurale ta ppenda “¡Na ttou lenge sama katar gava bilachipe! Ta kana ppenda gua mulo
44008001	O Saulo saia kote ta dikkela sar mundarena e Estebane ta ppenda kai saia sukar so cheren. Isto gua llive rodie but e llenen katar e kkanlliri kai si ando Jerusalem. Ta sa e llene kai pachana ando Jesus rispisaile ande Judea ta ande Samaria.
44008002	Nesave llene kai avila lenge zao prajosarde e Estebane ta rovde but pala le.
44008003	A o Saulo llala te rodel e llenen katar e kkanlliri, ta dela cher cherete ta ikanela terrindo llenen katar e chera e murusen ta e diskinien ta bichalela len ande rubie
44008004	A e llene kai saia te llantar katar o Jerusalem ppenena e lachi viasta kai go llana.
44008005	O Felipe, iek lendar, llelo ando foro mai baro katar e Samaria ta dia orba e llenenge katar o Jesus.
44008006	E llene chidiniaona, ta sa asunena ta ttovena sama so ppenela o Felipe, soke dikkena e bare ezgode Devlikane kai cherela.
44008007	But llene kai sea ande lende duura bilache sastona, ta e duura likena lendar ta urkina; ta i but llene kai nasti ppirena ta i e bange sastona.
44008008	Sa gala ezgode cherde te avel but veselia ande gua foro
44008009	A kote saia iek lleno kai ikkardola Simono, kai omanglal cherela chirimate ta kojadaia e llenen katar e Samaria ta ppenela kai vou si iek lleno but asundo.
44008010	Sa e llene, katar o minono llik kai o mai baro, ttovena leke but sama ta asunena le ta ppenena “Gava si o lleno kai ppenen leke ‘e bari zor e Devleke.’
44008011	Ta ttovena leke sama soke kojadaia e llenen but vreme pe chirimatenchar.
44008012	A kana o Felipe ppenda lenge e lachi viasta katar e charoina e Devleki ta katar o Jesukristo, e murus ta e diskinie kristisaile.
44008013	Ta isto o Simono pachaia ta kristisailo, ta llelo e Felipea, ta chudilape katar e bare ezgode Devlikane kai dikkela
44008014	Kana e apostolura kai sea ando Jerusalem asunde kai e llene katar e Samaria pachaie ande alava e Devleke, bichalde incha e Pedro ta e Juane.
44008015	Kana avile, molisaile pala e llene kai pachan kai si katar e Samaria, te len o Santo Duo.
44008016	Soke ni ios ni aviloia o Santo Duo pe ni iek lendar; samo kristisailea ando anau e Gazdako o Jesus
44008017	Ondaka o Pedro ta o Juan ttode pe va pe lende, ta gia lie o Santo Duo.
44008018	Kana o Simono dikkla kai o Santo Duo avela kana e apostolura ttovena pe va pe llene, ppenda kai ka del len love,
44008019	ta ppenda lenge —Den i man goia zor, ta gia gola llene kai ka ttovau me va pe lende i von ka len o Santo Duo
44008020	Ondaka o Pedro ppenda leke —¡Te ave proketo, tu ta i che love, soke manglan te chine e lovenchar so si dino llabe e Devletar!
44008021	Inai tutar gala ezgode, soke angla o Del cho lio inai chacho.
44008022	Muk o bilachipe kai chere, ta molisao e Devleke, te dikke dal ka prostil chuke so mangea te chere.
44008023	Soke me dikkau kai san pperdo zalba ta o bilachipe istarda tut ppanglo
44008024	O Simono ppenda leke —Molintumen e Devleke pala ma, te na nakkau gola ezgode kai ppenden mange
44008025	Kana llanatar katar e Samaria o Pedro ta o Juan ppende e llenenge sa so nakkle kana sea e Jesusea. Ta e apostolura ppende e lachi viasta ande but forichura kai si pasa e Samaria ta irisaile ando Jerusalem.
44008026	Mapalal, iek suecho e Devleko ppenda e Felipeke “Uste ta llatar ando sur, katar o drom kai llal katar o Jerusalem karing e Gasa.” Gava drom nakkel katar o pusto
44008027	O Felipe ustilo ta llelotar; ta e dromea maladilo iekke llenea kai saia katar e Etiopia. Le saia iek rado but glamno, vou saia o lleno kai llinel e love katar e diskinia kai gazdarila ande Etiopia, ta lleloia ando Jerusalem te blagosil e Devle.
44008028	Kana irilape kai pi ppuv, ande po bordon chitila so pisisarda o porauko o Isaias.
44008029	Ta o Duo ppenda e Felipeke “Lla ta ttou tut pasa gua bordon.
44008030	Kana o Felipe avilo pase, asunda sar o etiope chitila so pisisarda o Isaias; ondaka puchla le —¿Achare so chiti
44008031	O etiope ppenda leke —¿Sar ka acharau, kana inai ko te sikavel man Ta mangla letar te likel ta te besel pasa le.
44008032	Ta gava saia o pisipe kai chitila “Inllarde le sargo iekke bakre kai inllardol te mundaren le; Sargo iek bakro kai ni basel angla e llene kai chinen leke bal, ta gia ni putarda po mui.
44008033	Ttode le ando lallao, ta ni chinde leke iek kris chachi; ¿Ko ka del orba katar leko porodo? Soke ikande leko zivoto katar e ppuv.
44008034	O etiope puchla e Felipe —Ppen mange, ¿kaki orba del o porauko: del orba vou petar o katar aver lleno?
44008035	Ondaka o Felipe, prema so chitila o etiope, ppenda leke e lachi viasta e Jesukristoki.
44008036	Mapalal, kana nakkena pasa iek pai, o etiope ppenda —Kate si pai, ¿si vareso te achavel man te na avau kristime
44008037	O Felipe ppenda te pachaia sa che liea, sai Vou ppenda Me pachau kai o Jesukristo si e Devleko Chavo
44008038	Ondaka ppenda te achaven o bordon; ta e li dui fuliste ando pai, ta o Felipe kristisarda le.
44008039	Kana likiste andar o pai, o Duo e Gazdako inllarda e Felipe, ta o etiope ni dikkla le ios; a llelo e dromea veselimaia.
44008040	O Felipe avilo ando Asoto, ta llelo foro forote ta ppenela e lachi viasta, lligo ni avilo ande Sesarea.
44009001	A o Saulo ppenela kai ka mundarel e llenen kai pachan ando Jesus. Goleke llelo kai o mai baro popo,
44009002	ta mangla letar lila te muken le te llal ande kkanllira e judionenge katar o Damasko te rodel e llenen kai pachana ando sikadipe e Jesuseko, murusen ta i diskinien, te inllarel len ppangle ando Jerusalem.
44009003	A kana avilo pasa o Damasko, iek villelo kai avela katar o miloso klichisarda truial letar.
44009004	Ta o Saulo pelotar pe ppuv ta asunda iek avazi kai ppenela leke “Saulo, Saulo ¿Soke lla pala ma te mare man?
44009005	O Saulo puchla “¿Ko san, Gazda? O avazi ppenda leke “Me sem o Jesus, isto gole kai rode te mare
44009006	Uste ta de ando foro; kote ka ppenen chuke so si te chere ”
44009007	E llene kai llana e Sauloia daraile but, soke asunena o avazi a ni dikkena nika.
44009008	Mapalal o Saulo ustilo katar e ppuv; a kana putarda pe akka, nasti dikkela. Ondaka istarde le e vastetar ta inllarde le ando Damasko.
44009009	Kote achilo trin llive ta nasti dikkela ta ni jala ni pila niso ande gola llivesa.
44009010	Ando Damasko zivila iek lleno kai pachala ando Jesus, vou ikkardola Ananias, ta o Del sikadilo leke sargo ande iek suno ta ppenda leke: “¡Ananias! Vou ppenda “Kate sem, Gazda
44009011	O Gazda ppenda leke “Uste ta lla po drom kai ikkardol Chacho, ta ando cher katar o Judas puch katar iek lleno kai si katar o Tarso kai ikkardol Saulo. Ta vou molilpe,
44009012	ta dikkla sargo ande iek suno iekke llene kai ikkardol Ananias gua lleno dela andre ta ttovela pe lete pe va te dikkel pale.”
44009013	Kana asunda gua, o Ananias ppenda “Gazda, but llene ppende mange katar gua lleno ta katar sa o bilachipe kai cherel ando Jerusalem cho santo foro.
44009014	Ta akana avilo kate, e mai bare popura mukle le te inllarel ando ppandipe sa e llenen kai blagosin cho anau.
44009015	A o Gazda ppenda leke “Lla, soke esvirisardem gole llene te del orba mandar e llenenge katar aver ppuvia, ta lenge charonenge, ta i e llenenge katar o Israel.
44009016	Me ka sikavau leke kai morabi te nakkel but patnia cheres ma.
44009017	O Ananias llelo ando cher kote kai saia o Saulo. Kana dia andre ttoda pe va pe lete, ta ppenda leke —Pplala Saulo, o Gazda o Jesus, gua kai sikadilo chuke kana avea e dromea, bichalda man te dikke pale ta te ave pperdo katar o Santo Duo
44009018	Ondaka kote, katar e akka e Sauloke peletar sargo kore, ta dikkla. Ondaka ustilo ta kristisailo.
44009019	Mapalal jala ta lia zor, ta achilo nesave llivesa ando Damasko kote kai zivina e llene kai pachan ando Jesus.
44009020	Mapalal o Saulo ppenda ande kkanllira e judionenge kai o Jesus si e Devleko Chavo
44009021	Sa e llene kai asunena le chudinape, ta ppenena —¿Inai isto gava o lleno kai ando Jerusalem llala te marel e llenen kai blagosina e Jesuseko anau? ¿Inai gava lleno isto gua kai avilo kate te ppandel tumen ta te del tumen kai e gazda e poponenge
44009022	A o Saulo sa mai but tromala te del orba, ta e judiura kai zivina ando Damasko ni llanena so ka mislin, ta sikavela lenge kai o Jesus saia o Mesias
44009023	Kana nakkle but llivesa, e judiura achile pe orba te mundaren e Saulo,
44009024	a vou llangla so mangena te cheren. Orachaia ta ollivesea aduricharena le pe udara kai delpe ando foro te mundaren le,
44009025	A leke disipulura oriat ttode le ande iek bari kotaricha ta fuliarde le katar o zido kai si truial o foro
44009026	Kana o Saulo avilo ando Jerusalem, mangla te chidiniaol e llenenchar kai pachana ando Jesus; a sa e llene darana letar soke ni pachana kai i vou pachala.
44009027	A o Bernabe inllarda le ta sikada le e disipulonenge ta ppenda lenge kai o Saulo dikkla e Gazda po drom, ta kai o Gazda dia lea orba, ta kai ando Damasko o Saulo dia e Jesuseki orba tromanimaia
44009028	Ta gia o Saulo achilo ando Jerusalem, ta llala lenchar. Ta dela orba e Jesuseki tromanimaia,
44009029	ta dela orba e judionenchar kai dena orba griego; a von mangena te mundaren le.
44009030	Kana e pplal llangle, inllarde e Saulo ande Sesarea, ta kotar inllarde le ando Tarso
44009031	Ondaka e kkanlliri ande sa e forura kai si ande Judea, ande Galilea ta ande Samaria, saia len pas ta bariona ando Duo. Zivina ande dar e Gazdaki ta o Santo Duo pomozila te aven mai but llene ande kkanlliri.
44009032	O Pedro, lleloia te del orba e pplalenchar ta llelo te dikkel i e llenen katar o santo foro kai zivina ande Lidia.
44009033	Kote malada iekke llene kai ikkardola Eneas, gua lleno saia ande postelia ojto burs, ta nasti ppirela.
44009034	O Pedro ppenda leke —Eneas, o Jesukristo sastarel tut. Uste ta lachar chi postelia O Eneas ustilo oma.
44009035	Ta sa e llene kai zivina ande Lidia ta ando Saron dikkle le sar ustilo ta diepe kai o Gazda.
44009036	Ando Jope saia iek diskinia Devlikani kai ikkardola Tabita, kai ande chib e griegonengi si Dorkas. Gaia diskinia sa po zivoto cherela o lachipe ta pomozila golen kai trubula len.
44009037	Ande gola llivesa, e Dorkas nasuali ta muli. Jalade laki esnaga ta mapalal ttodela ande iek soba upral po cher.
44009038	O Jope saia pasa e Lidia, kote kai saia o Pedro; ta sar e llene kai pachana ando Jesus llangle kai saia kote, bichalde duie llenen te ppenen leke “Aide oma ando Jope.
44009039	Ta o Pedro llelotar lenchar. Kana avilo, inllarde le kai e soba kote kai saia e Tabitaki esnaga; ta sa e ppivlia ttodepe rovindo truial katar o Pedro ta sikade leke e fistanura kai e Dorkas cherdaia kana saia llundi.
44009040	O Pedro ppenda saurrenge te llantar. Mapalal dia changa ta molisailo; dikkla pe diskinia kai mulia ta ppenda lake —¡Tabita, uste Voi putarda pe akka, ta kana dikkla e Pedro, besli.
44009041	Vou istarda la e vastetar ta pomozisarda la te ustel; mapalal ikkarda e llenen kai pachana ando Jesus ta e ppivlien, ta sikada la lenge llundi.
44009042	Gua asundilo ande sa o Jope, ta but llene pachaie ando Gazda.
44009043	O Pedro achilo nesave llivesa ando foro, ando cher katar iek lleno kai radila ande morcha kai ikkardola Simono.
44010001	Saia iek lleno ande Sesarea kai ikkardola Kornelio, vou gazdarila pe stotina boñikura kai ikkardona italiano.
44010002	O Kornelio ta leki familia pachana ando Del. Ta dela but love te pomozil e judionen ta molilape but e Devleke
44010003	Iek llive, kana saia ande trin e lliveseke, sikadila leke ande iek sargo suno: Ta dikkla bristomaia kai iek suecho e Devleko dela kote kai saia vou ta ppenela leke: “¡Kornelio!”
44010004	O Kornelio dikkla po suecho, ta daraia puchla le “¿So mange, Gazda? O suecho ppenda leke “O Del llanel kai moli tut ta llanel so chere pala e llene kai si chorre.
44010005	Bichal vareka ando Jope te ane iekke llene kai ikkardol Simono, kai ikkaren le Pedro.
44010006	Vou si ando cher katar aver Simono, iek lleno kai radil ande morcha ta zivil pasa e mora.
44010007	Kana llelotar o suecho kai dia lea orba, o Kornelio ikkarda katar pire duie llenen ta i iekke boñiko kai volila but e Devle ta kai o Kornelio uzdilape but ande lete,
44010008	Ta ppenda lenge sa so avilape ta bichalda len ando Jope.
44010009	Ttiarinako, ande desudui, kana llana karing o Jope, o Pedro likisto te molilpe upral po cher.
44010010	Vou saia bokkalo ta mangela te jal, a kana cherena leke te jal, sikadila leke sargo ande iek suno
44010011	Ta dikkla kai pputaola o miloso ta fuliela pe ppuv sargo iek baro chiti istardo katar e star riga.
44010012	Ando chiti sea but zivirinie kai si len star porrne, ta i sapa ta chiriklia.
44010013	Ta asunda iek avazi, kai ppenda leke “Uste, Pedro; mundar ta ja.
44010014	O Pedro ppenda “Na iok, Gazda; me nikada ni jalem niso melalo.
44010015	O avazi pale asundilo, ta ppenda “So o Del chistosarda, na ppen tu kai si melalo.
44010016	Trin droma avilape gava, ta o chiti pale llelotar upre ando miloso.
44010017	O Pedro achilo brigime soke mislilape so mangela te ppenel gua so sikadiloa leke. A e llene kai bichalda o Kornelio puchle kai si o cher e Simonoko, ta avile pasa o udar.
44010018	Kana avile, urkisarde ta puchle dal zivila kote iek lleno kai ikkardol Simono, gole kai ikkaren Pedro
44010019	Ta kana o Pedro mislilape ande so dikkla, o Santo Duo ppenda leke “Dik; trin llene roden tut.
44010020	Uste, fulie ta lla lenchar ta na dara, soke me bichaldem len.
44010021	O Pedro fulisto ta ppenda gole llenenge —Me sem gole kai tumen roden; ¿soke avilen
44010022	Von ppende —Bichalda amen o Kornelio kai si gazda e boñikonengo, iek lleno chacho kai blagosil e Devle ta sa e judiura volin le. Iek suecho e Devleko ppenda leke te ikkarel tut, te lla kai leko cher ta te asunel so ka ppene leke
44010023	Ondaka o Pedro ppenda lenge te nakken, ta goia riat racharde lete. Ttiarinako, o Pedro llelotar lenchar, ta llele lea nesave pplal kai zivina ando Jope.
44010024	Nakklo aver llive ta avile ande Sesarea; kote o Kornelio aduricharela le nesave llenenchar kai sea katar leki familia ta i leke mai lache amale avile lea, soke vou ikkardaia len.
44010025	Kana o Pedro avilo kai o cher, o Kornelio likisto angla le, ta dia changa te blagosil le.
44010026	A o Pedro vazdia le ta ppenda leke —Ttou tut pe porrne, soke i me sem iek manus, sargo tu
44010027	Vou dela lea orba, ta dia ando cher ta malada bute llenen chidine.
44010028	A o Pedro ppenda lenge —Tumen llanen kai o zakono katar iek judio ni mukel le te cherel ni iek buchi e llenenchar kai inai judiura o te del ande lenge chera. A o Del sikada mange te na ppenau nikake kai si melalo.
44010029	Goleke samo kana ppende mange, ni puchlem niso ta avilem. Akana mangau te llanau ¿soke ikkarden man
44010030	Ondaka o Kornelio ppenda —Cherel star llive, me sema chere ta molivaman ta avilo mande iek lleno kai leke patave klichina.
44010031	Ta ppenda mange: ‘Kornelio, o Del asunda cho molipe ta diape golli kai pomozisardan e llenen kai si chorre.
44010032	Bichal vareka ando Jope te ane iekke llene kai ikkardol Simono, kai ikkarenale Pedro. Vou zivil kai aver lleno kai ikkardol Simono, iek lleno kai radil ande morcha ta zivil pasa e mora.
44010033	Ta bichaldem te ikkaren tut oma ta tu but sukar cherdan kai avilan. Akana sam sa chidine kate angla o Del, ta manga te asuna sa so bichalda o Gazda te ppene amenge.
44010034	Ondaka o Pedro ppenda —Akana llanau chachimaia kai e Devleke saurre sam sargo iek,
44010035	soke o Del volil e llenen katar suako ppuv golen kai kanden le ta cheren o lachipe.
44010036	O Del dia orba e llenenge kai si katar e vicha e Israeleki, ta ppenda lenge e lachi viasta katar e pas; bichaldi e Jesukristotar kai si o Gazda saurrengo
44010037	Tumen llanen so avilape ande sa e ppuv e judionengi, katar o purvo drom ande Galilea angle, kana o Juan ppenda kai trubula te len o kristope.
44010038	Ta llanen kai o Del dia e Jesuse katar o Nazaret e zor katar o Santo Duo, ta kai o Jesus cherda o lachipe ta sastarda sa e llenen kai nakkena patnia cheres o llavolo. Ta o Jesus sastarda sa gale llenen soke o Del saia lea
44010039	ta amen dikklam sa so cherda o Jesus ande Judea ta ando Jerusalem. Ta mapalal mundarde le pe iek krusto.
44010040	A o Del pala e trin llive cherda le te ustel katar o meripe, ta cherda te sikadol amenge
44010041	Ni sikadilo sa e foroke, vou sikadilo amenge, soke o Del esvirisarda amen mai anglal, te dikka sa so cherda. Ta amen jalam ta pilam lea kana ustilo katar o meripe.
44010042	Ta vou bichalda amen te ppena e foroke kai o Del cherda le krisari te chinel kris e llundenge ta i golenge kai mule.
44010043	Sa e poraukura die orba katar o Jesus, ta ppende kai gola kai pachan ande le ka len letar o prostipe katar o bilachipe
44010044	O Pedro dela orba, kana o Santo Duo avilo pe sa e llene kai asunena leki orba.
44010045	Ta e llene kai pachana kai sea judiura ta avilea e Pedroia, chudisaile soke o Santo Duo saia dino i e llenenge kai inai sea judiura,
44010046	ta asunena len kai dena orba ta blagosina e Devle ande aver chibia kai inai pinllarde.
44010047	Ondaka o Pedro ppenda —¿A so, sai ppenen gale llenenge te na kristinpe kana von lie o Santo Duo sargo amen?
44010048	Ta ppenda te aven kristime ando anau e Jesukristoko. Mapalal mangle katar o Pedro te achel lenchar nesave llivesa.
44011001	E apostolura ta e pplal kai sea ande Judea asunde kai i e llene kai inai judiura pachaie ande leke alava.
44011002	A kana o Pedro irisailo ando Jerusalem, nesave llene kai pachana ta sea katar e judiura dena leke orbe.
44011003	Ta puchle le —¿Soke llelan kai e llene kai inai judiura, ta jalan lenchar
44011004	O Pedro ppenda lenge sa so avilape. Ta ppenda
44011005	—Me sema ando foro katar o Jope, ta kana molivaman sikadila mange sargo iek suno: ta dikklem sargo iek baro chiti kai saia ppanglo pe star riga kai fuliela katar o miloso llik kote kai sema me.
44011006	Ondaka dikklem mai sukar te sai llanau so saia andre, ta dikklem zivirinie stare porrnenge, ta sapa ta chiriklia.
44011007	Ta asundem iek avazi kai ppenda mange: ‘Uste Pedro; mundar ta ja.’
44011008	Me ppendem: ‘Na Gazda, soke nikada ni jalem niso melalo.’
44011009	Ondaka o avazi kai avela katar o miloso dia manchar orba pale ta ppenda mange: ‘So o Del chistosarda, na ppen tu kai si melalo.’
44011010	Gava avilape trin droma, ta mapalal sa so dikklem llelotar upre ando miloso
44011011	Ondaka, trin llene bichalde katar e Sesarea avile te roden man kai o cher kai me ziviva.
44011012	O Duo ppenda mange te na darau niso ta te llau lenchar. Ta llele manchar i gala sou pplal. Sa diam ando cher katar iek lleno,
44011013	kai ppenda amenge sar dikklaia iekke suecho ande po cher, kai achilo pe porrne ta ppenda leke: ‘Bichal vareka ando foro katar o Jope te anen e Simono, kai ppenen leke Pedro;
44011014	vou ka ppenel chuke sar sai ave braduime, tu ta i sa chi familia.
44011015	Kana ttode man te dau lenge orba, o Santo Duo avilo pe lende isto sar omanglal aviloia pe amende.
44011016	Ondaka mislisailem so ppendaia o Gazda: ‘Chachimaia o Juan kristisarda e paiea, a tumen ka aven kristime e Santone Duoa.’
44011017	Ta dia len o Del isto so dia amen kai pacha ando Gazda o Jesukristo, ¿a ko sem me te ppenau e Devleke kai gua nasti avelpe?
44011018	Kana e pplal katar o Jerusalem asunde gaia orba, ni die ios orbe jolinaia ta blagosisarde e Devle, ta ppenena —¡O Del ikkarel te irinpe lete i golen kai inai judiura ta te len o zivoto ostade
44011019	Kana mulo o Esteban, mapalal ttode te roden e llenen kai pachana ando Jesus te maren len, ta nesave saia te nasen ta lleletar ande Fenisia, ando Chipre ta ande Antiokia. Kote ppende e judionenge e lachi viasta.
44011020	A nesave llene kai pachan kai sea katar o Chipre ta katar o Sirene avile ande Antiokia ta die orba i e llenenge kai inai sea judiura, ta ppenena lenge e lachi viasta e Jesukristoki, o Gazda.
44011021	E zor e Gazdaki saia lenchar, ta gia but llene mukle po pachape o purano ta pachaie ando Gazda
44011022	E llene e kkanllirake katar o Jerusalem, kana asunde gaia viasta, bichalde e Bernabee ande Antiokia.
44011023	Kana avilo o Bernabe dikkla sar o Del blagosisardaia len, ta veselisailo but ta ppenda saurrenge te llan chachimaia pala o Gazda sa pe liea.
44011024	Soke o Bernabe saia iek lleno lacho, pperdo katar o Santo Duo ta pperdo pachape ta gia but llene diepe kai o Gazda
44011025	Mapalal kana nakkle gala ezgode, o Bernabe llelo ando Tarso te rodel e Saulo,
44011026	ta kana malada le, inllarda le ande Antiokia ta kote achile e llenenchar katar e kkanlliri burs llive, ta sikavena bute llenen. Kote ande Antiokia saia e purvo drom kai ikkarde len kristianura
44011027	Ande gola llivesa nesave poraukura llele katar o Jerusalem ande Antiokia.
44011028	Ta iek lendar kai ikkardola Agabo, ttodape pe porrne ta o Duo cherda le te del orba, ta ppenda kai ka avel but bari bok ande sa o sueto, ta gua avilape ande llivesa katar o charo o Klaudio.
44011029	Ondaka ande Antiokia e llene kai pachana ando Jesus mangle te pomozin e pplalen kai zivina ande Judea, ta bichalde lenge prema so sai dela suako lleno,
44011030	Ta gia cherdele, chidie love ta die len kai o Bernabe ta kai o Saulo te inllaren len kai e ppure katar e Judea.
44012001	Ande gola llivesa, o charo o Erodes rodia nesave llenen katar e kkanlliri te maren len.
44012002	Ta ppenda te mundaren e jarniaia e Jakobo, pplal e Juaneko;
44012003	Ta sar dikkla kai so cherda avila drago e judionenge, cherda te ppanden i e Pedro. Gala ezgode nakkle ande llivesa katar e Paskua, kana jalpe o marrno kai inai le levadura
44012004	Ta kana ppangle le, o Erodes ttoda e Pedro ande rubie, ta arakkena le desusou boñikura, chidine sa po star. Mangela te sikavel le e foroke kana ka nakkel e Paskua.
44012005	O Pedro saia ande rubie, ta arakkena le zurale, a e llene katar e kkanlliri molinape e Devleke pala le sa pe liea
44012006	Ta kana o Erodes mangela te sikavel le e foroke isto goia riat, o Pedro sovela maskar dui boñikura, ppanglo duie lanchonenchar, a aver boñikura sea po udar ta arakkena e rubie.
44012007	Ondaka sikadilo iek suecho e Gazdako, ta ande rubie avilape iek baro villelo. Ta o suecho dodisarda e Pedro pe iek rig ta llungada le ta ppenda leke “¡Uste oma! Ondaka, e lanchura peletar katar e Pedroke va
44012008	ta o suecho ppenda leke “Ttou pe tute che patave ta che minie. O Pedro kandia le, ta o suecho ppenda leke “Ttou cho gertachi ta aide pala ma.
44012009	Ondaka o Pedro llelo pala o suecho ta ni llanela dal saia istina o iok so cherela o suecho. Vou mislila kai sikadila leke sargo iek suno.
44012010	Ta kana nakkle katar e dui ttana kai sea e boñikura, avile kai o udar sastruno kai likel kai o drom; o udar putailo korkorre. Ta kana likiste avri, ppirde pe gua drom, ta o suecho mukla le korkorre.
44012011	Ondaka o Pedro acharda ta ppenda “Akana llanau kai chachimaia o Del bichalda pe suecho te ikanel man katar e va e Erodeseke ta katar sa so mangena te cheren mange e judiura.
44012012	Kana o Pedro acharda gala ezgode llelotar kai e Mariako cher, e dei katar o Juan, kai ikkarena le Markos, kote chidinailea but llene ta molinape
44012013	O Pedro saia po udar kai dela po drom, ta dela len mui. A iek chorri kai ikkardola Rode lleli avri te dikkel ko saia.
44012014	Ta kana pinllarda e Pedroko avazi, gia bari saia laki veselia kai ni putarda o udar, voi lleli prastindo te ppenel e llenenge kai o Pedro saia po udar.
44012015	A von ppende lake —¡So san dili A voi ppenela kai de istina o Pedro saia avri. Von ppenena —Inai vou; gua si leko suecho
44012016	A o Pedro pale dela len mui po udar. Ta kana putarde o udar ta dikkle le, daraile.
44012017	A o Pedro e vastea ppenda lenge te achen, ta ppenda lenge sar o Del ikanda le katar e rubie. Ta ppenda —Ppenen gava e Santiagoke ta e ppalenge Mapalal likisto ta llelotar pe aver rig.
44012018	Ttiarinako, avilape iek bari burkania maskar e boñikura soke ni llanena so avilape e Pedroia.
44012019	O Erodes ppenda te roden le, ta sar nasti malada le, dosarda e boñikonen ta ppenda te mundaren len. Kana nakkle gala ezgode o Erodes llelotar katar e Judea ta llelo te zivil ande Sesarea
44012020	O Erodes jolailoa e llenenchar kai zivina ando Tiro ta ando Sidon, a von diepe orba maskar pete te llan lete. Cherde te peren drago e Blastoke, iek baro sudo e charoko o Erodes, ta mangle letar te del orba pala lende te na avel joli maskar lende, soke o Tiro ta o Sidon lena sa so trubul len katar e ppuv e charoki.
44012021	O Erodes ppenda lenge te aven iek llive, ta furiadilo e patavenachar kai ttoven pe pete e charura, beslo pe pi estolicha e krisaki ta dia lenge orba.
44012022	Ondaka e llene ttode te urkin ta ppende “¡Gava kai del orba inai iek manus, vou si iek del!
44012023	Ondaka isto kote, iek suecho e Gazdako cherda te nasuaol o Erodes, soke ni blagosisarda e Devle, ta jale le e cherme ta mulo.
44012024	A o alau e Devleko sa mai pinllardo cherdola ta ppenenale pe suako rig.
44012025	Kana o Bernabe ta o Saulo getosarde po rado ando Jerusalem, irisaile ta inllarde pea e Juane, kai ikkarena le Markos.
44013001	Ande kkanlliri kai si ande Antiokia sea poraukura ta kovacha. Gola llene sea o Bernabe, o Simon (kai ikkarena le Kalo), o Lusio katar o Sirene, o Menajem (kai bariloia e Erodesea, gua kai gazdarisarda ande Galilea) ta o Saulo.
44013002	Iek llive, kana von blagosina e Devle ta kana allunina, o Santo Duo ppenda “ttoven mange pe iek rig e Bernebee ta e Saulo te radin ande buchi kai ikkardem len.
44013003	Ondaka kana molisaile ta allunisarde, ttode pe va pe lende ta ppende lenge te llantar.
44013004	O Santo Duo bichalda e Bernabee ta e Saulo ande Seleusia, ta kotar lleletar ande iek llimia ando Chipre.
44013005	Kana avile ando Salamina, ttode te ppenen e orba e Devleki ande kkanllira e judionenge. Ta i o Juan llala lenchar te pomozil len
44013006	Ppirde sa goia isla ta avile ando Pafos, kote malade iekke llene kai saia judio ta kai saia chirimatarko kai ikkardola Barjesus; vou saia iek kojamno porauko.
44013007	O chirimatarko saia amal katar o sudo o Serjio Paulo, iek lleno bizai. O sudo ppenda te anen e Bernabee ta e Pedro, soke mangela te asunel e orba e Devleki
44013008	A o chirimatarko, kai leko anau ande chib katar e griegura saia Elimas, ni kamla soke ni kamela te pachal o sudo.
44013009	Ondaka o Saulo, kai ikkarena le Pablo, pperdo katar o Santo Duo achilo ta dikkla pe lete
44013010	ta ppenda leke —¡Tu san kojamno, bilacho, chavo e llavoloko ta murzi po lachipe! Tu ppene kai o Gazda bichalda tut te de leke orbe. Na ppen ios gua kojaipe
44013011	Akana o Gazda ka ttovel tut ande patnia: Ka ache korro nesavo vreme ta nasti ka dikke o villelo e kkameko Ondaka isto kote o Elimas achilo korro, ta rodela vareka te inllarel le e vastetar soke achilo korro.
44013012	Ondaka o sudo kana dikkla gaia ezgoda kai nakkla, pachaia ta chudisailo katar o sikadipe e Gazdako
44013013	O Pablo ta e llene kai llana lea llele katar o Pafos llik kai o Perjes kai achel ande ppuv katar e Panfilia, kote o Juan mukla len ta irisailo ando Jerusalem.
44013014	Katar o Perje llele ande Antiokia katar e Pisidia. Kote ando sabado die ande kkanlliri e judionengi ta besle.
44013015	Mapalal kana chitisaila o zakono ta o pisipe katar e poraukura, e gazde katar e kkanlliri ikkarde len ta ppende lenge —Ppalalen, te si tumen vareso te ppenen te del zor e llenen, ppenenle akana
44013016	Ondaka o Pablo ustilo ta cherda lenge e vastea te achen, ta ppenda lenge te na den orba —Asunen tumen, israelitura, ta i tumen kai inai sen judiura ta kai daran e Devletar.
44013017	O Del katar e Israeleko foro esvirisarda amare puranen ta cherda len iek foro baro kana von zivina ando Ejipto, kote kai ni saia lengi ppuv; ta mapalal, pe zoriaia ikanda len katar goia ppuv.
44013018	Ta o Del terpisarda so cherena ando pusto preko saranda burs,
44013019	ta zatrisarda efta ppuvien ando Kanaan te sai del gola ppuvia kai amare purane.
44013020	Nakkle preko star stotine ta pinda burs, ta ande gola burs nakkle sa gala ezgode. —“Mapalal o Del bichalda lenge krisaria llik kai e llivesa katar o porauko o Samuel
44013021	Ondaka von mangle iek charo te gazdaril i pe lende, ta o Del dia len saranda burs e charo e Sauleko, chavo e Kiseko kai saia katar e vicha katar o Benjamin.
44013022	Mapalal o Del ikanda katar gua ttan e Saule ta dia len charo e Davide, ta ppenda letar: ‘Dikklem kai o David chavo e Jeseeko, si iek lleno kai si ande mi dragostia ta kai mangel te cherel sa so me mangau.
44013023	Ta iek katar e vicha gale Davideki saia o Jesus; le bichalda o Del te braduil e Israele gia sar ppendaia.
44013024	Mai anglal te avel o Jesus, o Juan gua kai kristila, ppenela e porouka sa e foroke katar o Israel, ta ppenela lenge kai saia te irinpe kai o Del ta te aven kristime.
44013025	Ta kana saia pase o meripe e Juaneko, ppenda: ‘Me ni sem gua kai tumen mislin tumen, soke mapalal mandar ka avel iek manus kai me ni sem lacho ni te putarau leke minie.’
44013026	“Ppalalen kai sen katar e vicha e Abraameki, ta i tumen kai inai sen judiura kai daran e Devletar: Gaia orba braduimaki si amenge
44013027	Soke gola kai zivin ando Jerusalem ta lenge gazde ni pachaie ando Jesus, ta kana von dosarde le, cherde so ppenena e poraukura kana chitinpe lenge alava ande kkanlliri e judionengi suako sabado.
44013028	Ta i makar von ni malade ni iek dos te mundaren le, mangle katar o Pilato te ppenel te mundaren le
44013029	Mapalal kana cherde sa so ppenela letar ando Pisipe, fuliarde le katar o krusto ta prajosarde le.
44013030	A o Del cherda le te ustel katar o meripe.
44013031	Ta but llivesa, sikadilo e llenenge kai llelea lea katar e Galilea ando Jerusalem; ta akana von si kai ppenen sa e foroke ko si o Jesus
44013032	“Goleke amen ppena tumenge gaia lachi viasta katar o alau kai dia o Del amare puranenge.
44013033	Ta o Del cherda so ppenda kana dia po alau, soke cherda te ustel e Jesuse katar o meripe ta gia avilape sar si pisime ando duito salmo: ‘Tu san mo Chavo; me diem tut o zivoto allive.
44013034	O Del ppendaia kai ka cherel le te ustel katar o meripe te na murilpe leki esnaga kana ppenda ande pe alava: ‘Ka cherau te avenpe e chache ta sante alava kai ppendem e Davideke.’
44013035	Goleke ppenel ande aver salmo: ‘Ni ka muke te murilpe e esnaga katar cho santo esluga.
44013036	Chachimaia o David blazisarda e llenenge ande gola llivesa prema sar ppenda leke o Del, ta mapalal mulo ta chidinailo pe puranenchar, ta leki esnaga murisali.
44013037	A e esnaga goleki kai o Del cherda le te ustel katar o meripe, ni murisali
44013038	Ppalalen, gaia si e viasta kai tumen morabi te llanen, kai o prostipe katar o bilachipe ppendol tumenge katar o Jesus.
44013039	Ta cheres lete sa gola llene kai pachan achen prostime katar suako ezgoda ta gava kai lien nasti lienle katar o zakono e Moiseseko.
44013040	Arakken tumen, te na perel pe tumende e alava kai pisisarde e poraukura:
44013041	‘Dikken, tumen kai maren espurnia, chudin tumen ta nasen; soke ande tumare llivesa ka cherau iek ezgode kai i te ppenela la vareko tumenge ni ka pachanle.’
44013042	Kana o Pablo ta e llene kai llana lea likiste katar e kkanlliri e judionengi, mangle lendar o gua sabado kai ka avel te den lenge orba i katar gala ezgode
44013043	Kana getosarde e orba ande kkanlliri e judionengi, but judiura ta i llene kai cherdilea judiura llele pala lende ta gale llenenge o Pablo ta o Bernabe ppende lenge te na jasaren po pachape ando volipe e Devleko.
44013044	A o gua sabado kai avilo, preko sa o foro chidinailo te asunen e orba e Gazdaki.
44013045	A kana e judiura dikkle kai sea but llene, jolaile but ta ttode te janpe e Pabloia ta te kusen le.
44013046	Ondaka o Pablo ta o Bernabe, die orba tromanimaia, ta ppende lenge —Amen morabi te ppena e alava e Devleke mai anglal tumenge, kai sen judiura; a sar tumen ni kamen ta ppenen kai ni sen lache te len o zivoto ostade, amen ka lla kai e llene kai inai judiura.
44013047	Soke o Gazda ppenda amenge te chera gia kana ppenda: ‘Ttodem tut sargo villelo e suetoke, te inllare mo braduipe pe riga kai si mai dur katar e ppuv.’
44013048	Kana asunde gala orbe, e llene kai inai sea judiura veselisaile ta ppende kai e orba e Gazdaki saia lachi; ta pachaie kai lenge sai chinado te avel len o zivoto ostade.
44013049	Ta gia die orba katar e porouka e Gazdaki ande sa gola forura
44013050	A e judiura die orba nesave diskinienchar kai pachana ta kai e llene dena len liubao, ta die orba i e llenenchar kai sea mai asunde ando foro, ta ppende lenge te maren e Pablo ta e Bernabee, te traden len katar gola forura.
44013051	Ondaka o Pablo ta o Bernabe chinosarde o prajo katar pe porrne te llangliolpe kai ni avila lenge drago so cherde gola llene, ta lleletar ando Ikonio.
44013052	A e llene kai pachana sea pperde katar o Santo Duo ta sea but vesele.
44014001	Ando Ikonio, o Pablo ta o Bernabe die ande kkanlliri e judionengi ta kote die orba katar o Jesus ta but llene kai sea judiura pachaie ando Jesus ta i gola kai inai sea judiura.
44014002	A e judiura kai ni pachana ando Jesus cherde te joliaon pe pplal e llene kai inai sea judiura.
44014003	A e apostolura achile kote but vreme, ttode pi vera ando Del ta die orba sa pe chachimaia; ta o Del chacharda so von ppenena katar e Devleko volipe, ta dela len zor te cheren bare ezgode Devlikane
44014004	A e llene katar o foro sea fulade, nesave llene sea pe rig e judionengi ta aver pe rig e apostolengi.
44014005	Ondaka e judiura ta i gola kai inai sea judiura achile pe iek orba e sudonenchar te maren len ta te mundaren len e barrenchar.
44014006	A o Pablo ta o Bernabe, kana llangle so mangena te cheren lenchar, nasle ande Listra ta ando Derbe, forura katar e Likaonia ta ande sogo si e forura kai si truial,
44014007	ta i kote ppende e lachi viasta
44014008	Ande Listra saia iek lleno kai nasti ppirela soke biandiloia bango,
44014009	ta gava lleno asunela so ppenela o Pablo, a o Pablo dikkla kai saia le pachape te avel sasto.
44014010	Ondaka o Pablo dia lea orba zurale ta ppenda leke —¡Uste ta ppir Gua lleno jutlo ta ttodape pe porrne ta ppirda.
44014011	Kana dikkle so cherda o Pablo, urkisarde ande chib kai den orba ande Likaonia ta ppenena —¡Dela sargo manusa fuliste amende
44014012	Ta mislina kai o Bernabe saia o del Zeus ta kai o Pablo saia o del Ermes soke vou saia kai dela orba.
44014013	O popo katar o del Zeus kai saia leki kkanlliri angla o foro, anda guruven ta lulunlla lacharde; vou ta e llene mangena te cheren lenge iek kurbano.
44014014	A kana o Bernabe ta o Pablo acharde so mangena te cheren, pparrade pe patave ta ttodepe maskar e llene ta urkisarde
44014015	—Manusalen, ¿soke cheren gua? Amen sam manusa, sargo tumen. Amen avilam te ppena tumenge e lachi viasta te sai muken gala ezgode kai ni mol len niso, ta te irin tumen kai o Del o llundo kai cherda o miloso e ppuv e mora ta sa so si ande lende.
44014016	Cherel but burs palpale o Del mukla te llal suako lleno pe po drom,
44014017	sa o vreme sikada ko saia vou e lachimaia kai cherela; soke vou si gua kai bichalel tumenge o bursin ta o sukaripe kai del e ppuv; ta vou del saurren so trubul len o jape ta te aven vesele
44014018	A sa pe orbenchar o Bernabe ta o Pablo nasti achade len te cheren lenge kurbano.
44014019	Ondaka avile nesave judiura katar e Antiokia ta katar o Ikonio, ta cherde e llenen te bolden po mislo; ta e llene kai mangena te cheren lenge kurbano chalade e Pablo e barrenchar ta sar mislina kai mundarde le, terrisarde le avri katar o foro.
44014020	A kana e llene kai pachana ando Jesus chidinaile truial katar o Pablo, vou ustilo ta pale dia ando foro ta ttiarinako llelo e Bernabesea karing o Derbe
44014021	Kana ppende e lachi viasta ando Derbe, but llene pachaie ando Jesus, a von irisaile ande Listra ando Ikonio ta ande Antiokia.
44014022	Ande gola forura die zor e llenen kai pachana ando Jesus, ta ppende lenge te na muken po pachape ta ppende lenge kai morabi te nakka but bari patnia mai anglal te da ande charoina e Devleki
44014023	Ande suako kkanlliri o Pablo ta o Bernabe ttovena ppuren te pomozin e llenen kai pachaie ando Jesus, ta kana molisaile ta allunisarde, mukle len ande va e Gazdake golen kai pachaie ande le.
44014024	O Pablo ta o Bernabe nakkle katar e Pisidia, ta avile ande Panfilia.
44014025	Ta ando Perjes ppende e lachi viasta ta mapalal llele ande Atalia
44014026	kote likiste ande iek llimia ta llele karing e Antiokia; ande gua foro e llene katar e kkanlliri manglea e Devletar volimaia te arakkel e Pablo ta e Bernabee kana von ka ttovenpe te ppenen e lachi viasta.
44014027	Kana avile ande Antiokia, chidie e llenen katar e kkanlliri ta ppende lenge sa so cherda o Del lenchar, ta sar o Gazda putarda o udar e llenenge kai inai sea judiura te sai pachan i von.
44014028	Ta o Pablo ta o Bernabe achile kote but vreme e llenenchar kai pachana ando Jesus.
44015001	Ande gola llivesa, nesave llene kai llelea katar e Judea ande Antiokia ttode te sikaven e ppalen kai saia te sirkunsidinpe sar ppenel o zakono e Moiseseko te sai braduinpe
44015002	O Pablo ta o Bernabe avila len iek orba zurali e llenenchar ta achile pe orba kai ka llal o Pablo o Bernabe ta nesave llene ando Jerusalem te den goia orba e apostolenchar ta e ppurenchar katar e kkanlliri kai sea katar gua foro.
44015003	Bichalda len e kkanlliri katar e Antiokia, ta kana nakkena katar e Fenisia ta e Samaria ppende sar mukle po pachape o purano e llene kai inai sea judiura te llan pala o Del. Ta sa e pplal veselisaile but katar goia viasta
44015004	Kana o Pablo ta o Bernabe avile ando Jerusalem avile lenchar pachivale e llene katar e kkanlliri e apostolura ta e ppure ta ppende lenge sa so cherda o Del lenchar.
44015005	A nesave fariseura kai pachaiea ando Jesus, ustile ta ppende —Morabi te sirkunsidinpe e llene kai pachan ta kai inai judiura, ta te cheren so ppenel o zakono e Moiseseko
44015006	Ondaka chidinaile e apostolura ta e ppure te dikken so ka cheren.
44015007	Die but orba, ta mapalal o Pedro ustilo ta ppenda —Ppalalen, tumen llanen kai cherel varesavo vreme kai o Del esvirisarda man maskar tumende te ppenau e lachi viasta e llenenge kai inai judiura te sai pachan von.
44015008	Ta o Del, kai pinllarel e lie, sikada kai mangel len, ta dia len o Santo Duo sargo amen.
44015009	E Devleke, von ta i amen sam isto iek, soke chistosarda i lengo lio soke pachaie ando Jesus
44015010	A tumen, ¿Soke cheren so o Del ni kamel te cheren, ta ttoven pe llene kai pachan iek pparipe kai ni amen ni amare purane nasti inllardam?
44015011	A inai gia, amen pacha kai von ta i amen sam braduime llabe pala o lachipe e Gazdako o Jesus
44015012	Sa e llene kai sea kote ni ppende niso ta asunena sar o Bernabe ta o Pablo dena orba katar e bare ezgode Devlikane kai cherela o Del te cheren von maskar e llene kai inai sea judiura.
44015013	Kana die orba, o Jakobo ppenda —Pplalalen, asunen man:
44015014	O Simono ppenda amenge sar e purvo drom o Del cherda o lachipe e llenenchar kai inai judiura, kana esvirisarda i lendar iek foro te lel le peke.
44015015	Gava si prema so si ando Pisipe:
44015016	‘Mapalal katar sa gala ezgode ka avau pale ta ka vazdau o cherorro peradino e Davideko; ka vazdau leko ppagipe ta ka vazdau le pale,
44015017	te roden e Gazda ogola llene sa e ppuvienchar kai inllaren mo anau.
44015018	O Gazda, kai sikada amenge gala ezgode dumut palpale, dia po alau.
44015019	“Cheres gua ppenau, kai morabi te na ttodol pparipe kai ni trubul pe llene kai inai judiura ta kai muken po pachape o purano te llan pala o Del.
44015020	Morabi te pisi lenge te muken sa so si meliardo avere delenchar, te na cheren kurvaluko ta te na jan o mas katar e zivirinie kai mundardon tasade o tasade ando pai, ni rat.
44015021	Soke dumut palpale cherel kai ande suako foro si llene kai den orba katar o zakono e Moiseseko, kai chitilpe ande kkanllira e judionenge suako sabado.
44015022	E apostolura ta e ppure ta sa e llene katar e kkanlliri mangle te esvirin nesave llenen maskar lende ta te bichalen len ande Antiokia e Pabloia ta e Bernabea. Esvirisarde e Judase kai ikkardola i Barsabas, ta e Silase, gole llenengi viasta saia lachi maskar e pplal,
44015023	ta lenchar bichalde gava lil kai pisisarde gia “Amen e apostolura ta e ppure kai sam tumare pplal manga e Devletar te blagosil e llenen kai inai judiura ta kai zivin ande Antiokia, ande Siria ta ande Silisia.
44015024	Asundam kai nesave llene katar llele tumende ta ni puchle amen te llan ta kai joliarde tumen pe alavenchar, ta ni llanglen so ka cheren.
44015025	Goleke diam amen orba maskar amende, ta esvirisardam nesave llenen amendar te llan te dikken tumen ta bichaldam lenchar duie ppalen kai voli but o Bernabe ta o Pablo,
44015026	von ttode po zivoto po meripe cheres amaro Gazda o Jesukristo
44015027	Bichala tumenge e Judase ta e Silase: Von ka ppenen tumenge sa gaia orba.
44015028	Avila sukar e Santone Duoke ta i amenge te na ttova pe tumende ni iek pparipe, samo e ezgode kai trubun:
44015029	te na jan o mas katar e kurbanura avere delenge, te na jan o rat, ta ni o mas katar e zivirinie kai mundardon tasade, ta te na cheren kurvaluko. Te arakken tumen katar gala ezgode, ka avel tumenge sukar. Bichala tumenge Salami.
44015030	Kana lleletar kotar, llele karing e Antiokia, chidie e llenen katar e kkanlliri ta die lende o lil.
44015031	Kana e pplal chitisarde, veselisaile but pala e zor kai dela len.
44015032	Ta sar o Judas ta i o Silas sea poraukura, die e pplalen but vlaga ta zor pe alavenchar
44015033	Achile nesavo vreme kote, ta gua llive kai irinape e pplal bichalde salami ta pas e llenenge kai bichaldea len.
44015034	A o Silas mangla te achel kote,
44015035	a o Pedro ta o Bernabe achile ande Antiokia ta bute llenenchar sikade ta ppende e lachi viasta e Gazdaki.
44015036	Nakkla nesavo vreme, ta o Pablo ppenda e Bernabeeke —Aide pale kai e pplal ande sa e forura kai ppendam e porouka e Gazdaki te dikka sar si von
44015037	O Bernabe mangela te inllarel lenchar e Juane, kai ppenena leke Markos;
44015038	a e Pabloke ni avila drago te inllaren le, soke o Markos muklaia len chudine ande Panfilia ta ni kamla te radil ios lenchar.
44015039	Nasti resle pe ni iek orba ta fuladile. O Bernabe inllarda pea e Marko ta llelotar ande iek llimia karing o Chipre,
44015040	a o Pablo inllarda pea e Silase. E pplal molisaile pala lende te aven ande Gazdako volipe, ta mapalal llelotar kotar
44015041	ta nakklo katar e Siria ta katar e Silisia ta dela zor e llenen katar e kkanllira.
44016001	O Pablo avilo ando Derbe ta ande Listra, ta kote malada iekke llene kai pachala kai ikkardola Timoteo, leki dei saia iek judia kai pachala ando Jesus, ta lako dad saia griego.
44016002	E pplal kai sea katar e Listra ta katar o Ikonio dena lache orbe letar.
44016003	O Pablo mangla te llal lea o Timoteo, a mai anglal cherda te sirkunsidin le te na perel ppare e llenenge kai zivina ande gola forura, soke sa llanena kai e Timoteoko dad saia griego
44016004	Ande sa e forura kai nakkena, ppende e pplalenge pe savi orba achilea e apostolura ta e ppure katar e kkanlliri kai si ando Jerusalem.
44016005	Ta e kkanllira lena zor ando pachape, ta suako llive cherdona mai but llene kai pachana ando Jesus
44016006	Sar o Santo Duo ni mukla len te inllaren e orba e Devleki ande Asia, nakkle katar e Frijia ta katar e Galasia,
44016007	ta avile kote kai delpe ande ppuv katar e Misia. Kotar mangena te den ande Bitinia, a o Duo e Jesuseko ni mukla len.
44016008	Nakkle ta ni achile ande Misia, ta fuliste ando Troade.
44016009	Kana peli e riat o Pablo dikkla sargo iek suno; dikkla iekke llene katar e Masedonia, gua lleno saia pe porrne ta molilape leke ta ppenela “Lla ande Masedonia ta pomozisar amen.
44016010	Kana o Pablo dikkla gua, lachardam sa te llatar ande Masedonia, ta saia amen o pachape kai o Del ikkarda amen te ppena kote e lachi viasta
44016011	Ando Troade likistam ande iek llimia, ta llelam orta karing e Samotrasia, kai si iek isla. Ttiarinako avilam ando Neapolis.
44016012	Kotar llelam ando Filipos. Kote si samo romanura ta gua si iek foro but asundo katar goia rig katar e Masedonia. Kote achilam nesave llivesa.
44016013	O llive sabado likistam avri katar o foro, pasa o pai, kote mislia kai chidiniaona e judiura te molinpe. Beslam ta diam orba katar e lachi viasta e diskinienge kai chidinailea kote.
44016014	Iek lendar ikkardola Lidia; voi saia katar e Tiatira ta bichinela chituria but lache vunete sargo kaline. Gaia diskinia kai blagosila e Devle ta kai asunela e orba, o Gazda cherda te ttovel sama pe so ppenela o Pablo.
44016015	Ta kristisaili voi ta sa laki familia, ta mapalal ppenda amenge —Te acharena kai chachimaia pachau ando Gazda, aven kai mo cher Ta cherda te rachara late pe zor.
44016016	Iek drom, kana llaia kai o ttan e molimako, maladam iekke chea kai saia ande late iek duo kai cherela la te apogodil. Voi saia iek esluga kai apogodila ta ppenela e llenenge so ka avelpe mai angle. Ta lake gazde lena but love pe late.
44016017	Gaia chei lleli pala o Pablo ta pala amende, ta urkila —¡Gala llene radin e Devleke katar o miloso, ta ppenen tumenge o drom e braduimako!
44016018	Goia chei lleli pala lende but llivesa, iek llive o Pablo jolailo ta irisailo ta ppenda e duoke kai saia ande goia chei —Ando anau e Jesukristoko, like latar Ondaka o duo mukla la.
44016019	A kana e gazde e cheake dikkle kai nasti ka len ios love pe late, istarde e Pablo ta e Silase ta inllarde len kai e sudura, kai si po maskaral e foroko.
44016020	Inllarde len kai e krisaria, ta ppende —Gala judiura cheren iek burkania ande amaro foro,
44016021	ta sikaven e llenen te cheren ezgode kai amen ni muka te cheren ta ni amen nasti chera, soke sam romanura.
44016022	Ondaka e llene jolaile pe lende, ta e krisaria ppende te nangaren len ta te maren len e kastenchar.
44016023	Marde len but e kastenchar, ta mapalal ttode len ande rubie, ta ppende e lleneke kai arakkela e rubie te arakkel len zurale.
44016024	Ta ttoda len mai andre ande rubie ta ppangle lenge porrne pe iek kotora kastune bare ta ppare.
44016025	A kana saia ande desudui e riateke, ta o Pablo ta o Silas molinape ta llilabena e Devleke, ta ogola ppangle asunena,
44016026	ondaka dermosaili e ppuv gia zurale kai miskosarda e barra kai sea te lal katar e rubie. Ondaka kote sa e udara putaile ta sa e ppanglenge lanchura putaile.
44016027	Kana llungadilo o lleno kai arakkela e rubie ta dikkla kai e udara sea putarde, ikanda po jarni te mundarelpe soke mislila kai sa e ppangle naslea.
44016028	A o Pablo urkisarda pe lete ta ppenda leke ¡Na mundar tut kai sa sam kate
44016029	Ondaka gua lleno mangla iek villelo, ta dia prastindo, ta izdramno daratar chudiape pe porrne e Pabloke ta e Silaseke.
44016030	Mapalal ikandalen ta puchla len —Manusalen, ¿so morabi te cherau te bradui man
44016031	Von ppende leke —Pacha ando Gazda o Jesus, ta ka le o braduipe tu ta chi familia
44016032	Ta o Pablo ta o Silas die leke orba katar o Gazda ta sa e llenenge kai sea ande leko cher.
44016033	Isto ande gua saiato e rachako, o lleno kai arakkela e rubie jalada lenge rrane, ta mapalal kristisailo vou ta sa leki familia.
44016034	Mapalal inllarda len kai po cher ta dia len te jan, a vou ta leki familia sea but vesele soke pachaie ando Del
44016035	Ttiarinako rano, e krisaria bichalde nesave boñikonen kai o lleno kai arakkela e rubie ta ppende leke te mukliarel e Pablo ta e Silase.
44016036	O lleno kai arakkela e rubie ppenda e Pabloke —E krisaria ppende mange te mukliarau tumen; akana sai llantar
44016037	A o Pablo ppenda e boñikonenge —Amen, kai sam romanura, chaladen amen angla e llene ta ni cherden amenge ni iek kris, ta ttoden amen ande rubie; ¿Ta akana mangen te mukliaren amen po chorial? ¡Iok! Te aven isto von te ikanen amen
44016038	E boñikura llele kai e krisaria ta ppende lenge, a e krisaria daraile soke asunde kai von sea romanura.
44016039	Ta e krisaria llele kai o Pablo ta o Silas, te prostin len, ta ikande len katar e rubie ta mangle lendar te llantar katar o foro.
44016040	Kana likiste katar e rubie, o Pablo ta o Silas llele karing e Lidiako cher, die orba e pplalenchar ta die len zor, ta mapalal lleletar katar o foro.
44017001	O Pablo ta o Silas, nakkle e dromea katar e Anfipolis ta katar e Apolonia, ta mapalal avile ande Tesalonika, kote e judiura saia len iek kkanlliri.
44017002	O Pablo sar saia sikado, llelo ande kkanlliri e judionengi, ta bis ta iek llive suako sabado, dia orba lenchar prema o Pisipe.
44017003	Ppenela lenge kai o Mesias saia te merel, ta te ustel katar o meripe. Ta ppenela lenge: —Isto gava Jesus kai me ppenau tumenge, si o Mesias
44017004	Nesave judiura pachaie, ta ppirde e Pabloia ta e Silasea. Ta i pachaie but griegura kai blagosina e Devle ta but diskinie pristane
44017005	A gua cherda te joliaon e judiura kai ni pachana, ta chidie iekke bilache llenen kai ni saia len so te cheren te burkanin e foro. Ta i llele kai o cher e Jasoneko te kusen, soke rodena e Pablo ta e Silase te ikanen len andral te den len kai e llene;
44017006	a sar ni malade len kote, inllarde e Jasone terrindo ta i nesave avere ppalen kai e sudura e foroke ta urkina —¡Gala llene kai diliarde sa e sueto, avile i kate,
44017007	ta o Jason mukla len ande po cher! ¡Sa gala llene ppagen e zakonura e charoke, soke ppenen kai si aver charo kai si o Jesus!
44017008	O foro ta e sudura izdraie kana asunde so ppenela.
44017009	A o Jason ta ogola pochinde ta mukle len.
44017010	Kana peli e riat, e pplal cherde te llantar o Pablo ta o Silas karing e Berea. Kana avile llele karing e kkanlliri e judionengi.
44017011	Gala judiura sea mai lache neko ogola katar e Tesalonika, kote avila lenge drago e porouka ta suako llive chitina o Pisipe te dikken dal saia chachipe so ppenena lenge
44017012	But llene lendar pachaie, ta pachaie i but llene katar e griegura, e diskinie pristane ta i e murusa.
44017013	A kana e judiura katar e Tesalonika llangle kai o Pablo ppenela e porouka e Devleki i ande Berea, llele incha ta cherde te divon e llenen
44017014	A e pplal cherde te llaltar oma o Pablo karing e mora, a o Silas ta o Timoteo achile ande Berea.
44017015	E llene kai llana e Pabloia avile lea llik ande Atenas. Mapalal irisaile te ppenen e Silaseke ta e Timoteoke te chidiniaon lea oma
44017016	Kana o Pablo aduricharela e Silase ta e Timoteo ande Atenas, avila leke zalba soke dikkla kai o foro saia pperdo dela.
44017017	Goleke denape orba ande kkanllira e judionenchar ta i avere llenenchar kai blagosina e Devle, ta suako llive denape orba po maskaral e foroko e llenenchar kai chidiniaona kote
44017018	Ta i nesave filosofura epikureura ta estoikura die lea orba. Nesave ppenena —¿Katar so del orba gava lleno kai si pperdo orbe A aver ppenena —Acharau kai gava lleno inllarel e viasta katar e dela avere ppuvienge Von ppenena gua soke o Pablo dela lenge orba katar e lachi viasta e Jesukristoki ta sar ka ustelpe katar o meripe.
44017019	Ondaka inllarde le kai o Aeropago ta puchle le —¿Sai ppene amenge savo nevo sikadipe si gava kai ane amenge
44017020	Soke tu de amenge orbe kai niko ni pinllarel ta manga te llana so si
44017021	Von ppende gua soke sa e ateniensura ta i gola kai sea avrial ta zivina kote, lengi briga saia te asunen ta te den orba katar suako nevi viasta.
44017022	A o Pablo ustilo po maskaral lendar ando Aeropago, ta ppenda “Ateniensura, prema sa so dikkau, si tumen but pachape.
44017023	Soke kana dikkau e ttana kai blagosin tumare delen, maladem iek ttan kai blagosin ta pe lete si pisime: ‘Iekke Devleke kai inai pinllardo.’ Gole Devle kai tumen blagosin ta ni pinllaren, katar gua Del me avilem te dau tumenge orba
44017024	“O Del kai cherda e ppuv ta sa so si pe late, si Gazda e milosoko ta e ppuviako. Ni zivil ande templura cherde e manusetar,
44017025	ta ni trubul le te cherel niko niso pala le, soke vou dia amen o zivoto, e balau ta sa ogola ezgode
44017026	“Katar samo iek manus cherda sa e manusen te zivin ande sa e ppuv; ta sikada lenge o vreme ta o ttan kote kai si te zivin,
44017027	te roden e Devle, sargo pipindo, ta te malaven le, a o chachipe si kai o Del inai dur katar ni iek amendar.
44017028	Soke ando Del amen zivi misko amen ta sam; sar ppende tumare llene kai pisin sukar: ‘Katar leki vicha sam.
44017029	A soke sam katar leke vicha, morabi te na misli amen kai o Del si sargo gola dela sunakune rupune o barrustune, kai e llene cheren prema lengo mislo.
44017030	Bute bursenchar o Del prostisarda e llenenge kai cherena gala ezgode soke ni llanena so cheren, a akana ppenel saurrenge pe suako rig te irinpe lete.
44017031	Soke o Del chinada iek llive kai ka krisil e sueto e chachimaia iekke llenea kai vou esvirisarda; ta gua sikada saurrenge kana cherda le te ustel katar o meripe.
44017032	Kana asunde kai e mule usten katar o meripe, nesave llene marde espurnia, a aver llene ppende —Pale asundama tutar goia orba omanglal
44017033	Ondaka o Pablo llelotar kotar.
44017034	A nesave llene llele pala le ta pachaie. Maskar lende saia o Dionisio, vou saia iek lleno katar o Aeropago, ta kote saia i iek diskinia kai ikkardola Damaris, ta aver diskinie.
44018001	O Pablo llelotar katar e Atenas ta llelo ando Korinto.
44018002	Kote maladilo iekke judioia kai ikkardola Akila kai saia katar o Ponto. Ni cherela but kai o Akila ta leki romi e Prisila avilea katar e Italia, soke o charo o Klaudio ppenda te llantar sa e judiura katar o foro Roma. O Pablo llelo lende
44018003	ta sar vou cherela chare sargo von achilo lenchar te radin zanio
44018004	Ta suako sabado o Pablo llala ande kkanlliri e judionengi, ta dela orba lenge ta i e llenenge kai ni sea judiura te cherel len te pachan ando Jesus.
44018005	Kana o Silas ta o Timoteo avile katar e Masedonia, o Pablo sikavela e judionen e lachi viasta kai o Jesus saia o Mesias.
44018006	A e judiura cherdile leke dusmanura ta ttode te kusen le; ondaka o Pablo chinosarda pe patave te sai dikken kai leke ni saia drago so cherde, ta ppenda lenge —Isto pe tumende ka avel e dos kai ka jasaon; me ni sem dosalo. Katar angle me ka llau kai e llene kai inai judiura te dau lenge orba
44018007	Likisto katar e kkanlliri e judionengi ta llelo kai o cher iekke lleneko kai ikkardola Tisio Chacho, kai blagosila e Devle ta kai zivila pasa e kkanlliri e judionengi.
44018008	Ta o Krispo, o gazda katar e kkanlliri e judionengi, pachaia sa pe familiaia ando Gazda. Ta but llene katar o Korinto, kana asunde e Pablo, kristisaile.
44018009	Iek riat, o Gazda sikadilo e Pabloke sargo ande iek suno ta ppenda leke “Na dara; ppen e orba ta na achi.
44018010	Soke me sem tuia ta niko ni ka ttovel po va pe tute te cherel chuke niso bilacho, soke ande gava foro si man but llene kai pachan.
44018011	Ta o Pablo achilo ando Korinto burs ta dopas, ta sikavela maskar lende e orba e Devleki
44018012	A ande llivesa kana o Galion gazdarila ande Akaia, e judiura chidinaile te maren e Pablo; ta inllarde le kote kai chinen krisa
44018013	ta ppende e lleneke kai gazdarila po foro Gava lleno cherel e llenen te blagosin e Devle na sar ppenel o zakono
44018014	Ta kana o Pablo mangela te del orba, o Galion ppenda gia e judionenge —Te avilaia iek bilachipe but baro, kote me asundema tumen e judionen;
44018015	a sar gava si samo katar e orbe ta katar e anava ta katar tumaro zakono, lacharen tumari buchi isto tumen, soke me ande gala ezgode ni kamam te avau tumaro krisari
44018016	Ta tradia len katar o cher kote kai chinen e krisa.
44018017	Ondaka sa istarde e Sostenese, o gazda katar e kkanlliri e judionengi ta marde le isto kote, angla o cher kote kai chinen e krisa. A e Galioneke ni chitilape niso so cherena
44018018	O Pablo achilo but llivesa ios ando Korinto. Mapalal dia orba e pplalenchar katar e kkanlliri soke saia te llaltar ta llelotar ande iek llimia karing e Siria, a e Prisila ta o Akila llele lea. Ando Senkreas, kana llana te liken ande llimia, o Pablo jaliarda po soro, soke jalaia sovel e Devleke te cherel le.
44018019	Kana avile ando Efeso, o Pablo mukla e Prisila ta e Akilase ta llelotar ande kkanlliri e judionengi, ta dia orba e judionenchar kai chidiniaona kote.
44018020	Von mangle letar te achel ios mai but vreme lenchar, a vou ni kamla,
44018021	Ta dia lenchar orba mai anglal te llaltar, ta ppenda “Te kamela o Del, ka avau pale tumende. Mapalal o Pablo likisto ande llimia ta llelotar katar o Efeso.
44018022	Kana avilo ande Sesarea, llelo ando Jerusalem te del orba e llenenchar katar e kkanlliri, ta mapalal llelo karing e Antiokia.
44018023	O Pablo achilo nesave llivesa ande Antiokia, ta mapalal ppirda iek po iek e ttana kai si ande Galasia ta ande Frijia ta dela zor sa e llenen kai pachana ando Jesus.
44018024	Ande gola llivesa avilo ando Efeso iek lleno kai ikkardola Apolo, kai saia katar e Alejandria. Vou llanela te del orba but sukar e llenenchar ta pinllarela but katar o Pisipe.
44018025	Vou sikiloia katar o drom e Gazdako, ta saia but vreno te sikavel ta sikavela bristomaia katar o Jesus, makar pinllarela samo o kristope e Juaneko.
44018026	O Apolo dia orba bi darako ande kkanlliri e judionengi; a kana asunde le e Prisila ta o Akila, ikkarde le po chorial ta sikade le mai sukar katar o drom e Devleko
44018027	Kana o Apolo mangla te llal ande Akaia, e pplal die le zor, ta pisisarde iek lil e llenenge kai zivina ande goia ppuv ta kai pachana ando Jesus, te aven lea pachivale. Kana avilo ande Akaia, pomozisarda but e llenen kai pala e zalba e Devleki, pachaiea,
44018028	ta angla sa e llene ppenela e judionenge kai sea ando kojaipe alavenchar kai von nasti ppenena kai inai chache, ta prema o Pisipe sikavela lenge kai o Jesus saia o Mesias.
44019001	Kana o Apolo saia ando Korinto, o Pablo nakklo katar e burdura ta avilo ando Efeso, kote malada nesave llenen kai pachana ando Jesus.
44019002	Puchla len —¿Tumen lien o Santo Duo kana pachaien Von ppende leke —Amen ni asundam katar o Santo Duo
44019003	O Pablo puchla len —A ¿savo kristope lien tumen Von ppende —O kristope e Juaneko
44019004	O Pablo ppenda lenge —Ea, o Juan kristila e llenen kai irinape karing o Del, ta ppenela lenge te pachan ande gua kai saia te avel, a gua kai saia te avel si o Jesus
44019005	Kana von asunde gala orbe, kristisaile ando anau e Gazdako o Jesus;
44019006	ta kana o Pablo ttoda pe va pe lengo soro, avilo upral pe lende o Santo Duo, ta dena orba ande chibia kai inai pinllarde ta ppenena porouke e Devleke.
44019007	Von sea preko desudui murusa
44019008	Trin chon o Pablo llelo ande kkanlliri e judionengi ta ppenela lenge e orba katar e charoina e Devleki ta mangela te cherel e llenen te pachan ando Jesus.
44019009	A nesave judiura ttodepe besne ta ni kamle te pachan, ta angla e llene die orbe bilache katar e llene kai pachana ando Jesus. Ondaka o Pablo durilo lendar ta inllarda e llenen kai pachana ando Jesus kai iek cher sikadimako kai saia iekke lleneko kai ikkardola Tirano. Kote dela orba suako llive,
44019010	ta dui burs cherda gia, ta sa e llene kai zivina ande Asia, judiura ta i gola kai inai sea judiura, asunde e orba e Gazdaki
44019011	Ta o Del cherela e Pablo te cherel bare ezgode Devlikane,
44019012	pe gachin kai e dikkle o e patave kai dodisarde leki esnaga inllarena len kai e nasuale, ta sastona katar po nasualipe, ta e duura bilache likena lendar.
44019013	A nesave judiura kai llana pe droma ta tradena e llenendar e duura bilache, mangle te cherenle ando anau e Jesuseko; ta ppenena e duonenge: “¡Ando anau katar o Jesus, gua kai o Pablo del orba letar, ppenau tumenge te liken!
44019014	Gava si so cherena e efta chave iekke judioke kai ikkardola Eseva kai saia iek gazda katar e popura.
44019015	A iek drom o duo bilacho ppenda lenge “Pinllarau e Jesuse, ta llanau ko si o Pablo; a tumen, ¿ko sen?
44019016	Ondaka kote, o lleno kai saia ande le o duo bilacho chudiape pe lende ta bare zoriaia marda saurren, gia zurale marda len kai nasle katar o cher bi patavengo ta chaladine.
44019017	Ta sa e llene kai zivina ando Efeso, judiura ta i gola kai inai sea judiura, llangle so nakklaia ta daraile but. Ta gia cherdola mai pinllardo o anau e Jesuseko
44019018	Ta i but llene kai pachaie avena ta ppenena angla e llene sa o bilachipe kai cherdea omanglal,
44019019	Ta but llene kai sea chirimatarke ande lila kai von chitina ta ppabarde len angla sa e llene, ta kana llinde so mola gola lila, llangle kai mola len preko pinda milie tolaria rupune.
44019020	Gia e orba e Gazdaki asundola sa mai but ta sikadola e zor kai saia la.
44019021	Kana nakkle gala ezgode, o Pablo mangla te llal ande Masedonia ta ande Akaia ta te resel llik ando Jerusalem Ta ppenela kai katar o Jerusalem mapalal saia te llal i ande Roma
44019022	Ondaka bichalda ande Masedonia duie llenen kai pomozina le, e Timoteo ta e Erasto, a vou achilo nesave llivesa ios ande Asia
44019023	Ande gola llivesa avilape iek bari burkania ando Efeso cheres o nevo drom,
44019024	gaia burkania cherdala iek lleno kai ikkardola Demetrio, kai radila ando rup. Gava lleno cherela e rupea chera minone kai sea katar e devli e Artemisa, ta von lena but love ande gava rado.
44019025	O Demetrio chidia e llenen kai radina lea ta i avere llenen kai radina sargo vou, ta ppenda lenge “Manusalen, tumen llanen kai gale radoia amen la love te zivi.
44019026	A sar tumen dikken ta asunen, gua o Pablo ppenel kai e dela kai cheren e llene inai dela; ta cherde te pachan but llene, na samo kate, ando Efeso ta i ande sa e Asia
44019027	Ta bari dar si, soke sai murilpe amaro rado, ta i sai bristarenpe katar o cher katar amari devli e Artemisa, ta gia niko ni ka ttovel lake sama soke llik kate blagosin la ande sa e ppuv katar e Asia ta sa o sueto.
44019028	Kana asunde gaia orba jolaile but ta urkisarde “¡Blagosime te avel e Artemisa katar e efesiura!
44019029	Sa o foro ni llanela so ka cherel ta jutle po Gaio ta po Aristarko, von sea dui llene katar e Masedonia kai llana e Pabloia, ta terrisarde len llik kai o teatro.
44019030	A o Pablo mangela te del kote te del orba e llenenchar, a e llene kai pachana ando Jesus ni mukle le.
44019031	Ta i maskar e sudura katar e Asia sea nesave amala e Pabloke, kai bichalde te ppenen leke te na del kote
44019032	A kote kai sea chidine, nesave urkina iek ezgoda a aver llene urkina aver ezgoda, soke saia burkania ta aver llene ni llanena soke sea chidine kote.
44019033	A nesave llene lendar ppende e Alejandroke savi orba llalape kote, a e judiura espidiea le angla sa e llene. Ondaka o Alejandro ppenda lenge e vastenchar te achen te sai chacharel e judionen angla o foro.
44019034	A kana llangle kai i o Alejandro saia judio, sa urkisarde preko dui saiata “¡Blagosime te avel Artemisa devli katar e efesiura!
44019035	Ondaka o sudo e foroko, kana achada e llenen, ppenda “Manusalen katar o Efeso, sa o sueto llanel kai o rado gale foroko si te arakkel o cher katar e bari devli Artemisa kai laki esnaga sargo barreki fulisti katar o miloso.
44019036	Sar niko nasti ppenel kai gua si kojaipe, achen esmiro ta mislin tumen so ka cheren.
44019037	Soke gale llenen kai tumen anden ni cherde niso bilacho e chereke katar amari devli ta ni die orba bilachi latar
44019038	Te mangela te dosarel vareka o Demetrio o e llene kai pomozin le, kote si e krisaria ta e chera e krisenge te den orba angla e sudura ta suako lleno te del orba pala po chachipe.
44019039	A te mangena te den varesavi aver orba, ka cherdol iek kris chachuni.
44019040	Gale ezgodaia kai nakkla allive sai ttoven pe amende e dos kai divosara e llenen, soke te puchle soke si divome e llene inai amen ni iek orba te chachara amen.
44019041	Ta kana ppenda gala orbe, mangla e llenendar te llantar.
44020001	Kana e burkania achili, o Pablo ikkarda e llenen kai pachaiea te del lenchar orba, ta mapalal llelotar ande Masedonia.
44020002	Llelo kai sa gola ttana ta dela but zor e pplalen kai pachana ando Jesus pe alavenchar; mapalal llelotar ande Gresia,
44020003	kote achilo trin chon. Kana lela te likel ande llimia te llaltar ande Siria, kana llangla kai e judiura diepe orba te maren le ondaka mangla te irilpe, ta nakklo pale katar e Masedonia
44020004	Llele lea o Sopatro katar e Berea, chavo e Pirroko; ta o Aristarko ta o Segundo katar e Tesalonika, o Gaio katar o Derbe, o Timoteo, ta i o Tikiko ta o Trofimo, kai sea katar e Asia.
44020005	Gala pplal lleletar mai oma neko amen ta aduricharde amen ando Troade.
44020006	Kana nakkle e llivesa kai jalpe o marrno kai inai le levadura, llelamtar katar o Filipos ande iek llimia, ta pala e panch llive avilam ando Troade, kote achilam efta llive
44020007	Ando kurko chidinailam te ppaga o marrno, ta o Pablo dia orba e llenenge kai pachan. Sar saia te llaltar ttiarinako, dia lenge orba mai but llik kai e desudui e rachake.
44020008	Ta chidinailam ande iek soba kai saia upral po cher, kote sea but memelia ppabarde
44020009	ta iek lleno terno kai ikkardola Eutiko besela pe penllerava. Sar o Pablo dia but orba, o terno lia le e lindri ta soutotar, ta katar e trito soba kai saia upre pelotar ta vazdiele mulo.
44020010	Ondaka o Pablo fulisto, inzilo po terno ta lipisarda le pe pete, ta ppenda e pplalenge: —Na daran; vou si llundo
44020011	Mapalal o Pablo pale likisto upre, ppagla o marrno, jala ta ttoda te del orba lligo ni likisto o kkam, ondaka llelotar.
44020012	A o lleno o terno, inllarde le llundo kai leko cher, ta pala gaia ezgoda kai nakkla von lie mai but zor.
44020013	Amen llelamtar mai oma neko von ande iek llimia llik ando Aso te la e Pablo, soke gia manglale vou.
44020014	Kana maladilam lea ando Aso, likisto amenchar ande llimia ta llelam ande Mitilene
44020015	Llelamtar kotar, ta ttiarinako nakklam angla o Kio, ta kana nakklo gua llive avilam ando Samos. Kotar llelam iek llive ios ande llimia, ta avilam ando Mileto.
44020016	Cherdamle gia soke o Pablo te na achel ande Asia ni kamla te nakkel ando Efeso, soke mangela te avel oma ando Jerusalem te sai avel kote ando llive katar o Pentekostes.
44020017	Kana o Pablo saia ando Mileto ikkarda e ppuren katar e kkanlliri kai si ando Efeso.
44020018	Ta kana avile ppenda lenge “Tumen llanen sar zivisardem sar kana avilem o purvo llive ande Asia.
44020019	Sa o vreme sema tumenchar ta radiu e Gazdake prostimaia, bute ausenchar ta maskar but brige kai avile mange cheres so mangena te cheren mange e judiura.
44020020	Ta nikada ni achilem te ppenau tumenge sa e orbe kai sai pomozin te zivin mai sukar ta pomozisardem tumen pe droma ta i ande tumare chera
44020021	kai e judiura ta i kai gola kai inai judiura ppendem lenge te irinpe kai o Del ta te pachan ande amaro Gazda o Jesus
44020022	Ta akana llau ando Jerusalem, inllardo pe zor katar o Duo, ta ni llanau so aduricharel man incha.
44020023	Samo so llanau si kai ande savo foro kai llau, o Santo Duo ppenel mange kai ando Jerusalem aduricharen man o ppandipe ta but patnia.
44020024	A me ni ttovau sama katar niso ni katar mo zivoto o te si te merau samo te resau kote kai prastau veselimaia kote kai getolpe o drom ta te cherau so ppenda mange o Gazda o Jesus te ppenau e lachi viasta katar o volipe e Devleko
44020025	“Ta akana llanau kai ni iek lleno maskar tumende, kai ppendem tumenge katar e charoina e Devleki, ni ka dikkel man pale.
44020026	Goleke mangau te ppenau tumenge allive, kai ni acharau man dosalo katar ni iek lleno tumendar,
44020027	soke me ppendem tumenge sa so mangel te cherel o Del, ta ni gurudem tumendar niso.
44020028	Goleke ttoven sama ta arakken sa e llenen katar e kkanlliri, kote kai o Santo Duo ttoda tumen chobanura te arakken e kkanlliri e Devleki, kai vou chinda pe ratea
44020029	Llanau kai kana me ka merau ka aven aver llene kai sargo llukela dive, ka mangen te zatrin e kkanllira.
44020030	Ta i maskar tumende ka vazdiniaon llene kai ka sikaven o kojaipe te sai llan pala lende e llene kai pachan ando Jesus.
44020031	Goleke ttoven sama ta den tumen golli kai trin burs o riat ta o llive diem orba tumenchar ta suakone llenea ausenchar.
44020032	“Akana, pplalalen, mukau tumen ande Devleke va ta ande leki orba katar leko volipe. Le si e zor te cherel tumen te barion ando Duo ta te del tumen sa so ppenda kai ka del e llenen katar leko foro o santo kana dia po alau.
44020033	Ta ni manglem me mange ni e love ni patave nikake;
44020034	tumen llanen kai radisardem me vastenchar te lau so trubula man ta i e llenen kai sea manchar.
44020035	Ta sa o vreme sikadem tumen kai gia si sar trubul te radi ta te pomozi golen kai trubul len, ta te da amen golli katar gola alava kai o Gazda o Jesus ppenda: ‘Mai but veselia si kana de neko kana le.’
44020036	Ta kana dia lenchar gaia orba dia changa ta molisailo saurrenchar.
44020037	Saurre rovde, ta chumidie le ta lipisarde pe pete e Pablo.
44020038	Ta saia lenge but zalba, soke o Pablo ppendaia lenge kai ni ka dikken le ios. Mapalal llele lea kai e llimia.
44021001	Kana muklam e pplalen likistam ande llimia ta llelam karing o Kos, ttiarinako llelam ando Rodas, ta kotar llelam ande Patra.
44021002	Ande Patra maladam iek llimia kai llala ande Fenisia, ta likistam andre te lla i amen incha.
44021003	Kana llaia ande llimia, dikklam e ppuv katar o Chipre, nakklamle po estingo ta llelam llik ande ppuv katar e Siria. Diam ando Tiro soke saia te fuliaren nesave ezgode katar e llimia
44021004	Kote maladam e llenen kai pachana ando Jesus ta achilam lenchar efta llive. O Santo Duo cherda te den orba e Pabloia ta te ppenen leke te na llal ando Jerusalem.
44021005	A kana nakkle e efta llive, llelam sa e llene avri katar o foro, ta inllarde pe romien ta pe minonen, kote pasa e mora diam changa ta molisailam.
44021006	Mapalal diam lenchar orba ta likistam ande llimia, ta von irisaile kai pe chera
44021007	Llelam katar o Tiro ando Tolemaida, kote diam orba e pplalenchar ta achilam lenchar iek llive.
44021008	Ttiarinako llelamtar kotar ta avilam ande Sesarea ta llelam kai o cher e Felipeko, gua kai ppenela e llenenge e lachi viasta, vou saia iek katar e efta llene kai pomozina e apostolen, ta achilam lea.
44021009	E Felipe sea trin chea zinimake, von sea poraukura.
44021010	Ta cherela nesave llivesa kai amen sama kote, ta avilo iek porauko katar e Judea kai ikkardola Agabo.
44021011	Kana avilo amende, lia o kavisi e Pabloko, ppangla pe va ta pe porrne lea, ta ppenda —O Santo Duo ppenel kai ando Jerusalem e judiura ka ppanden gia e llene kai si gazda gale kaviseko, ta ka den le kai e llene kai inai judiura
44021012	Kana asundam gua, amen ta e llene katar e Sesarea manglam katar o Pablo te na llal ando Jerusalem.
44021013	A o Pablo ppenda —¿Soke roven ta cheren te tristou man? Me sem tromano te ppanden man ta i te mundaren man ando Jerusalem cheres o Gazda o Jesus
44021014	Ta sar nasti cherdam te kandel amen, muklam le, ta ppendam leke —Te cherdol e Gazdaki volia
44021015	Mapalal lachardam amare ezgode ta llelamtar ando Jerusalem.
44021016	Llele amenchar nesave llene katar e Sesarea kai sea katar e kkanlliri, ta inllarde amen kai o cher iekke lleneko kai ikkardola Mnason kai saia katar o Chipre, cherela but vreme kai i vou pachala ando Jesus ta mukla amen te sova ande leko cher.
44021017	Kana avilam ando Jerusalem, e pplal avile amenchar pachivale ta veselisaile but
44021018	Ttiarinako, o Pablo llelo amenchar kai o Jakobo, ta kote sea sa e ppure.
44021019	O Pablo dia lenchar orba, ta mapalal ppenda lenge sa so cherda o Del lea maskar e llene kai inai sea judiura.
44021020	Kana asunde le, blagosisarde e Devle. Ta von ppende e Pabloke —Pplala, dikke kai maskar e judiura si but llene kai pachaie ando Jesus, ta sa von ppenen kai morabi te kanda o zakono e Moiseseko.
44021021	Ta ppende lenge kai tu ppene sa e judionenge kai zivin ande aver ppuvia te na pachan ando zakono e Moiseseko, ta kai ppene lenge kai morabi te na sirkunsidin pe minonen ta te na cheren prema so sam sikade.
44021022	¿So ka chera? E llene ka llanen kai avilan.
44021023	Morabi te chere so ka ppena chuke: Kate maskar amende si star llene kai jale sovel e Devleke ta si te cheren so ppende.
44021024	Inllar len tuia, chistosao lenchar prema sar ppenel o zakono ta de tu e love te llan te chinen pe bal. Ta gia sa ka dikken kai inai chachipe so ppende lenge tutar, ta ka dikken kai i tu kande so ppenel o zakono.
44021025	A e llenenge kai inai judiura ta pachan ando Jesus, amen bichaldam lenge iek lil ta ppendam lenge pe savi orba achilam: Te na jan o mas katar o kurbano avere delenge, te na jan o rat, ta ni o mas katar e zivirinie kai mundardon tasade, ta te na cheren kurvaluko
44021026	Ondaka o Pablo inllarda e stare llenen, ta ttiarinako chistosailo lenchar prema sar ppenel o zakono; mapalal dia ando cher e Devleko te ppenel kana ka nakken e llive katar lenge sovel, gua saia o llive kai suako iek lendar ka del so si dino e Devleke
44021027	Kana sea pase te nakken e efta llive, nesave judiura kai sea katar e Asia avile kai o Pablo ando cher e Devleko ta divosarde e llenen. Sa e llene vazdinaile po Pablo,
44021028	ta urkina “¡Israelitura, aven te pomozin amen! Gava si o lleno kai llal pe suako rig ta sikavel e llenen ezgode kai ni llan prema amaro foro, ni prema o zakono e Moiseseko ni prema gava cher e Devleko, ta i akana anda andre iekke llenen kai si griegura, ta inai le liubao ni ande gava santo Ttan.
44021029	Von ppenena gua soke omanglal dikklea e Pablo ando foro e Trofimoa kai saia katar o Efeso, ta mislina kai o Pablo inllardaia le ando cher e Devleko.
44021030	Sa o foro divosailo, ta e llene avile prastindo. Istarde e Pablo ta ppangle le avri katar o cher e Devleko, ta ondaka kote ppangle e udara
44021031	Lena te mundaren le, kana o gazda katar e boñikura romanura llangla kai divosailoa sa o Jerusalem.
44021032	O gazda e boñikonengo chidia sa pe boñikonen, ta llelo prastindo kote kai sea e llene. Kana e llene dikkle len, mukle te maren e Pablo
44021033	Ondaka o gazda e boñikonengo avilo pase, ppangla e Pablo ta ppenda te ppanden le duie lanchonenchar. Mapalal puchla ko saia ta so cherdaia.
44021034	A nesave llene urkina iek ezgoda a aver urkina aver ezgoda, ta o gazda e boñikonengo ni acharela niso, soke saia but burkania; ta bichalda te inllaren le kai o cher e boñikonengo.
44021035	Kana avile pase, e boñikura saia te inllaren le ande va, soke e llene sea but silne;
44021036	soke sa e llene avena pala lende, ta urkina “¡Te merel!
44021037	Kana lena te ttoven le ande rubie, o Pablo puchla e gazda e boñikonengo —¿Sai dau tuia orba O gazda e boñikonengo ppenda leke —¿Llane te de orba ande chib e griegonengi?
44021038	Te si gia, ¿Tu inai san o ejipsio kai cherel nesavo vreme palpale cherda te marenpe e romanonenchar ta llelotar ando pusto star milie llenenchar kai sea sikade te marenpe
44021039	O Pablo ppenda leke —Me sem judio katar o Tarso katar e Sisilia, ziviu ande iek foro asundo; cher mange o sebapi te dau orba e llenenchar
44021040	O gazda e boñikonengo ppenda leke ako, ta o Pablo ustilo pe porrne ta upral kai si o cher e boñikonengo ta e vastea ppenda e llenenge te achen. Kana e llene achile, ppenda lenge ande chib kai den orba e ebreura:
44022001	“Pplalalen ta dadalen, asunen so ka ppenau tumenge te chacharau man ”
44022002	Kana asunde kai dela orba ebreo, ios mai achile, ta o Pablo ppenda lenge
44022003	“Me sem judio. Biandilem ando Tarso katar e Sisilia, barilem kate ando Jerusalem ta sikada man o Gamaliel, prema o zakono amare puranengo. Ta sa o vreme radisardem e Devleke sa me liea, isto gia sar cherenle sa tumen akana.
44022004	Omanglal me llava te mundarau e llenen kai llana pe gava nevo drom ta ppanglem len ande rubie, murusen ta i diskinien.
44022005	A O gazda katar e popura ta sa e ppure dikkle so cherdem ta von die man lila te inllarau len kai amare pplal kai si judiura ando Damasko, ta llelem incha te rodau llenen kai pachan ando Jesus te anau len ando Jerusalem ta kate te dukkavau len
44022006	“A kana me llava po drom, ta sema pasa o Damasko, kana saia ande desudui e ttiarinake, iek baro villelo katar o miloso klichisarda truial mandar,
44022007	ta pelemtar pe ppuv. Ta asundem iek avazi kai ppenela mange: ‘Saulo, Saulo, ¿soke rode te mare man?’
44022008	A me puchlem: ‘¿Ko san tu, Gazda?’ A o avazi ppenda mange: ‘Me sem o Jesus katar o Nazaret, isto gua kai tu rode te mare.’
44022009	E llene kai llana manchar dikkle o villelo, a ni asunde o avazi gole lleneko kai dela orba manchar
44022010	A me puchlem: ‘¿So morabi te cherau, Gazda?’ A o Gazda ppenda mange: ‘Uste ta lla pe cho drom karing o Damasko. Kote ka ppendol chuke sa so morabi te chere.’
44022011	Ta saia te inllaren man e vastetar ando Damasko soke o villelo muklaia man korro.
44022012	“Kote saia iek lleno kai ikkardola Ananias, vou pachala ando Del ta kandela but o zakono e Moiseseko; ta sa e judiura kai zivina ando Damasko dena lache orbe letar.
44022013	O Ananias avilo te dikkel man ta ppenda mange: ‘Pplala Saulo, akana dik pale.’ Ondaka isto kote sai dikklem le
44022014	Mapalal ppenda mange: ‘O Del amare dadengo esvirisarda tut te pinllare leki volia, ta te dikke e Jesuse kai si chacho ta te asune leko avazi.
44022015	Soke tu ka de leki orba e chachi angla sa o sueto, ta ka ppene so dikklan ta so asundan.
44022016	Ta akana, na adurichar ios. Uste, kristisao ta jalau cho bilachipe ando anau e Gazdako.
44022017	“Ta kana irisailem ando Jerusalem, llelem te moliuman ando cher e Devleko, ta sikadila mange sargo iek suno.
44022018	Dikklem e Gazda kai ppenda mange: ‘Sigar, llatar oma katar o Jerusalem, soke so ka ppene mandar von ni ka pachan ta ni ka ttoven chuke sama so ka ppene lenge mandar.’
44022019	Me ppendem leke: ‘Gazda, von llanen kai me llava ande suako kkanlliri e judionenge ta inllarava ppangle e llenen kai pachana ande tu; ta llanen kai me marava len
44022020	ta kana mundarde che esluga e Estebane, kai dela e chachi orba tutar, me sema kote ta ppenava kai si orta te mundaren le, ta i arakklem e patave golenge kai mundarde le.’
44022021	A o Gazda ppenda mange: ‘llatar akana soke ka bichalau tut ande ppuvia kai si dur.’ ”
44022022	Llik kote asunde leke alava; ondaka urkisarde “¡Gua lleno morabi te merel nasti te zivil! ¡Ikanen le katar gava sueto!
44022023	Ta sar von mai urkina ta chinosarena pe patave ta chudena o prajo ando miloso,
44022024	o gazda katar e boñikura ppenda te ttoven e Pablo ando cher e boñikonengo, ta ppenda te maren le e bichoia te sai ppenel o chachipe pala so e llene kusena le pe gachin.
44022025	A kana ppangle le te maren le, o Pablo puchla e kapitane kai saia kote —¿Si tumen o gazdaripe te maren iekke llene kai si romano ta te na chinen leke ni iek kris mai anglal
44022026	Kana asunda so ppenela o Pablo, o kapitan llelo kai o gazda e boñikonengo, ta ppenda leke —¿So ka chere? Gava lleno si romano
44022027	Ondaka o gazda e boñikonengo avilo kai o Pablo, ta puchla le —¿Si de istina kai san romano O Pablo ppenda leke —Ea
44022028	O gazda e boñikonengo ppenda leke —Me diem but love te cherdivau romano A o Pablo ppenda leke —Me sem romano sar kana biandilem
44022029	E llene kai saia te maren le, kana llangle gala ezgode durile letar; ta isto o gazda e boñikonengo, kana llangla kai saia romano darailo soke ppanglaia le e lanchonenchar.
44022030	Ttiarinako, o gazda e boñikonengo, sar mangela te llanel soke e judiura dosarena e Pablo, ikanda letar e lanchura ta bichalda te chiden e mai bare poponen ta sa e llenen katar e mai bari kris. Mapalal ikanda e Pablo ta ttodale angla lende.
44023001	O Pablo dikkla pe lengi kris ta ppenda lenge —Pplalalen, llik kate inai man nisavi dos ande me mislura angla o Del
44023002	Ondaka o Ananias, kai saia o mai baro popo, ppenda e llenenge kai sea pasa o Pablo te chalaven le ande leko mui.
44023003	A o Pablo ppenda leke —¡O Del ka chalavel tut, kojamnea! Te besea tu kote te chine mange kris prema o zakono, ¿Soke tu ppage o zakono ta bichale te chalaven man
44023004	E llene kai sea kote ppende leke —¿Gia kuse e mai bare popo e Devleko
44023005	O Pablo ppenda lenge —Pplalalen, me ni llanava kai vou si o mai baro popo; soke ando Pisipe ppenel: ‘Na kus gole kai gazdaril che foro.
44023006	Mapalal, acharda kai nesave llene katar e kris sea katar e saduseura ta aver sea katar e fariseura, o Pablo dia orba zurale ta ppenda —Pplalalen, me sem fariseo, ande mi vicha si fariseura; ta chinen mange kris soke pachau kai e mule ka usten katar o meripe
44023007	Samo ppenda gua o Pablo, e fariseura ta e saduseura die orba maskar pete, ta fuladili e kris
44023008	Soke e saduseura ppenen kai e mule ni usten katar o meripe, ta kai inai suechura ni duura; a e fariseura pachan ande sa gola ezgode.
44023009	Sa urkisarde; ta nesave kovacha e zakonoke kai sea katar e fariseura, ustile ta ppende —Gava lleno ni cherda nisavo bilachipe; sai avelpe kai dia lea orba iek duo o iek suecho.
44023010	Sar e burkania cherdola ios mai bari, o gazda e boñikonengo darailo soke sai mundarena le, ta bichalda nesave boñikonen te ikanen le kotar ta te inllaren le pale ando cher e boñikonengo.
44023011	Nakkla iek llive, ta kana peli e riat o Gazda avilo kai o Pablo ta ppenda leke “Le chuke zor, soke gia sar dian e orba chachi mandar kate ando Jerusalem, isto gia ka cherele ande Roma.
44023012	Ttiarinako nesave judiura diepe orba te mundaren e Pablo, ta jale sovel te achen prokete e Devletar kai ni ka jan ni ka pien lligo ni ka mundaren le.
44023013	Von sea mai but katar e saranda llene kai jale e sovel.
44023014	Llele kai e gazda e poponenge ta kai e ppure e judionenge, ta ppende lenge —Amen jalam sovel te acha prokete e Devletar kai ni ka ja lligo ni ka mundara e Pablo.
44023015	Tumen ta ogala llene katar e bari kris mangen katar o gazda e boñikonengo te anel le tumende ttiara, ta ppenen leke kai mangen te dikken mai prezomaia leki dos; ta amen ka adurichara te mundara le mai anglal te anen le tumende
44023016	A iek sinoucho e Pabloko llangla kai mangena te mundaren le, ta llelo kai o cher e boñikonengo te ppenel leke.
44023017	O Pablo ikkarda iekke katar e kapitanura, ta ppenda leke —Inllar gale terne kai o gazda e boñikonengo, soke si te del leke iek orba.
44023018	O kapitan inllarda le kai o gazda e boñikonengo, ta ppenda leke —O ppanglo o Pablo mangla mandar te anau kate gale terne, kai si te ppenel chuke vareso
44023019	O gazda e boñikonengo istarda e terne e vastetar, inllarda le pe iek rig ta puchla le —¿So mange te ppene mange
44023020	O terno ppenda leke —E judiura diepe orba te mangen tutar te inllare e Pablo ttiara kai e llene katar e bari kris, te prezon mai but ande leki dos.
44023021	Te na pacha len, soke mai but katar e saranda llene ka aduricharen le gurudine, ta jale sovel te aven prokete e Devletar kai ni ka jan ni ka pien lligo ni ka mundaren e Pablo; ta akana von aduricharen so ka ppene lenge
44023022	Ondaka o gazda e boñikonengo ppenda e terneke te llaltar, ta ppenda leke te na llanel niko goia orba kai dia leke
44023023	O gazda e boñikonengo ikkarda pe duie kapitanonen, ta ppenda lenge te getosaren dui stotine boñikonen te llan peske, ta eftavardesen te llan pe gra ta dui stotine llene te inllare lanse, te llan ande Sesarea ande inia e riateke.
44023024	Ta i ppenda te lacharen grasten te llal pe lende o Pablo, ta i ppenda te inllaren le bi nusdako kai o sudo o Feliks
44023025	Ta bichalda lenchar iek lil kai ppenela gia
44023026	“O Klaudio Lisias pisil e glamnoke o gazda e boñikonengo o Feliks: Te ave sasto ta bajtalo.
44023027	E judiura ppanglea gale llene ta mangena te mundaren le, a kana me llanglem kai saia iek lleno romano, llelem me boñikonenchar ta mukliardem le.
44023028	Sar mangava te llanau soke dosarena le, inllardem le kai e kris e judionengi
44023029	ta llanglem kai dosarena le cheres lengo zakono; a inai saia soke te mundardol, ni te ttoven le ande rubie.
44023030	A sar llanglem kai e judiura mangena te mundaren le, bichalau le tute; ta manglem katar e llene kai dosaren le te den orba angla tu so si te ppenen leke.”
44023031	E boñikura cherde so ppende lenge te cheren; istarde e Pablo ta inllarde le orachaia ande Antipatris.
44023032	Ttiarinako, e boñikura kai llana peske irisaile kai o cher e boñikonengo a e boñikura kai llana pe gra llele e Pabloia.
44023033	Kana avile ande Sesarea, die o lil kai o sudo ta mukle lete i e Pablo.
44023034	Kana chitisarda o lil, o sudo puchla katar saia vou; ta kana llangla kai saia katar e Silisia,
44023035	ppenda leke —Ka asunau tut kana ka aven gola kai dosaren tut Mapalal ppenda te inllaren le ando cher e Erodeseko ta te prezon le.
44024001	Nakkle panch llive, ta o Ananias o mai Baro Popo avilo ande Sesarea nesave ppurenchar ta iekke llenea kai radila ande krisa kai ikkardola Tertulo. Gala llene avile kai o sudo te dosaren e Pablo.
44024002	Kana ande e Pablo, o Tertulo ttoda te dosarel le, ta ppenda e Felikseke: —Fala chuke si amen pas ta fala chuke kai cherdan te avel lachipe ande amari ppuv.
44024003	Ta pe suako rig si amen gala ezgode, ta da tut but fala, glamno Feliks.
44024004	A ni kama te la tutar but vreme; manga tutar te asune amen akana
44024005	Dikklam kai gava lleno si iek zatrania ta pe suako rig kai llal anel joli maskar e judiura, ta vou si o mai baro katar e sekta katar e Nazarenura.
44024006	Ta i mangela te meliarel o cher e Devleko ta pala gua amen ppanglam le,
44024007	a o sudo o Lisana silnomaia lia le katar amare va ta bichalda golen kai dosarena len te aven tute.
44024008	Isto tu sai puche le te llane soke dosara le
44024009	E judiura kai sea kote i von ppenena kai gua saia o chachipe.
44024010	Ondaka o sudo ppenda e vastenchar e Pabloke te del orba, ta o Pablo ppenda —Dragostimaia ka chacharau man angla tu, soke llanau kai tu san krisari but burs katar gaia ppuv.
44024011	Ta isto tu sai puche mandar ta ka llane kai cheren preko desudui llive kai avilem ando Jerusalem te blagosiu e Devle.
44024012	Ta ni dikkle man te jauman orbenchar nikaia, ta ni divosardem nika ando cher e Devleko ta ni ande kkanllira e judionenge, ta pe ni iek rig e foroki.
44024013	Gala llene nasti sikaven kai sem dosalo katar so ppenen mandar.
44024014	A so sai ppenau chachimaia si kai radiu e Devleke kai si i me puranengo Del prema o Nevo Drom, kai von ppenen kai si iek sekta, soke pachau sa so si pisime ande lila katar o zakono ta so ppenen e poraukura.
44024015	Ta me pachau isto ande so von pachan, kai o Del ka cherel e mule te usten katar o meripe e lache ta i e bilache.
44024016	Goleke suako llive cherau so sai te aven chiste me mislura angla o Del ta angla e llene
44024017	“Ta but burs ppirdem ande aver ppuvia ta avilem ando Jerusalem te dau esmola ta te dau so si dino e Devleke.
44024018	A kana me cherava gala ezgode ta kana jaladem man prema o zakono, kote ni sea but llene ta ni saia burkania, ta kote maladem iek judiura kai avena katar e Asia.
44024019	Gola llene si kai saia te aven kate te dosaren man, te si len vareso te ppenen mandar
44024020	A te na e llene kai si kate te ppenen dal malade man dosalo katar varesavo bilachipe kana sema ande bari kris e judionengi.
44024021	A Sai avelpe kai jolaile kana me ppendem zurale: ‘Allive tumen chinen mange kris soke pachau kai e mule ka usten katar o meripe.’
44024022	Kana asunda gava o Feliks sar vou asundaia katar o Nevo Drom, mukla goia orba pe iek rig ta ppenda lenge —Kana ka avel o Lisias o gazda e boñikonengo, vou ka ppenel mange mai but katar gala ezgode tumare
44024023	Ta o Feliks bichalda e kapitane te na mukliare le ta te mukel te aven lete leke amala te den le vareso.
44024024	Nakkle nesave llivesa ta o Feliks avilo pale pe romiaia e Drusila kai saia judia. Ta o Feliks bichalda te anen e Pablo, ta asunda so ppenela katar o pachape ando Jesukristo.
44024025	A kana o Pablo dia leke orba katar o zivoto ando chachipe ta te gazdaril o manus pe pete, ta katar e kris kai si te avel, ondaka o Feliks darailo ta ppenda leke —Akana llatar. Me ka ikkarau tut kana ka avel man vreme
44024026	A o Feliks aduricharela te del le love o Pablo, goleke ikkarela le pe gachin droma te del lea orba.
44024027	Nakkle dui burs kotar ta po ttan katar o Feliks dia te gazdaril o Porsio Festo. Ta sar o Feliks mangela te achel lacho e judionenchar, mukla ppanglo e Pablo.
44025001	O Festo avilo te ttovelpe sudo ande Sesarea ta pala e trin llive llelo ando Jerusalem.
44025002	Kote e gazda e poponenge ta e judiura mai asunde llele lete te dosaren e Pablo.
44025003	Mangle letar iek sebapi te ppenel te inllaren e Pablo ando Jerusalem. A so von mangena te cheren saia te mundaren le po drom;
44025004	A o Festo ppenda kai o Pablo ka achel ppanglo ande Sesarea ta kai vou ka llal incha oma.
44025005	Ta ppenda lenge —Goleke tumare llene si te llan manchar ande Sesarea, ta gua lleno te cherda varesavo bilachipe, kote sai ka dosaren le
44025006	O Festo achilo ando Jerusalem ojto llive ios, ta mapalal irisailo ande Sesarea. Ttiarinako beslo pe pi estolicha ando cher kote kai chinen e krisa, ta ppenda te inllaren e Pablo.
44025007	Kana o Pablo dia andre, e judiura kai avilea katar o Jerusalem ttode te dosaren le katar but ezgode bilache a nasti sikade kai o Pablo saia dosalo katar so von ppenena.
44025008	A o Pablo chacharelape ta ppenela —Me ni cherdem ta ni ppendem nisavo bilachipe katar o zakono e judionengo ni katar o cher e Devleko ni katar o charo e romanonengo
44025009	A sar o Festo mangela te achel lacho e judionenchar, puchla e Pablo —¿Mange te lla ando Jerusalem ta incha te chinau chuke e kris
44025010	O Pablo ppenda Me sem ando cher kai chinen e krisa kai si katar o charo e romanonengo, kate morabi te chinen mange e kris. Tu llane kai me ni cherdem nisavo bilachipe e judionenge.
44025011	Te si te merau pala varesavo bilachipe kai cherdem, mundaren man; a te inai chachipe gala ezgode kai dosaren man, niko nasti del man ande lenge va. Me mangau te chinel mange e kris isto o charo
44025012	Ondaka o Festo dia orba e llenenchar kai ppenena leke so te cherel, ta mapalal ppenda e Pabloke —Sar manglan te chinel chuke e kris o charo, isto kai o charo ka lla
44025013	Nakkle nesave llivesa, ta o charo o Agripa ta o Berenise llele ande Sesarea te den orba e Festoia.
44025014	Sar achile kote nesave llivesa, o Festo dia e Pabloki orba e charoke, ta ppenda leke —Kate si iek lleno kai o Feliks ppangla le.
44025015	Ta Kana sema ando Jerusalem, e gazda e poponenge ta e ppure e judionenge ppende mange katar so dosaren le, ta mangena mandar te ppenau te mundaren le.
44025016	Me ppendem lenge kai e sudura ande Roma inai sikade te chinaven o meripe nikake soke morabi te aven kote o dosalo ta gola kai dosaren le, te sai chacharelpe katar so dosaren le.
44025017	Goleke kana von avile kate, me ni jasardem o vreme, ta ttiarinako beslem pe mi estolicha ando cher kai chinen e krisa ta ppendem te anen gole llene
44025018	A e llene kai avile te dosaren le ni ppende letar nisavo bilachipe kai me misliva kai ka ppenen.
44025019	Ta so ppenena letar te dosaren le sea samo ezgode katar o pachape, ta katar iek kai ikkardola Jesus kai mulo ta kai o Pablo ppenel kai akana si llundo
44025020	Ta sar me ni llanava so ka cherau ande gala ezgode, puchlem e Pablo dal mangela te llal ando Jerusalem te chinen leke e kris katar gala ezgode.
44025021	A vou mangla te chinel leke e kris o charo, ta ppendem te achel ppanglo lligo ni ka bichalau le tute
44025022	Ondaka o Agripa ppenda e Festoke —I me mangau te asunau gole llene A o Festo ppenda leke —Isto ttiara ka asune le
44025023	Ttiarinako, o Agripa ta o Berenise avile ta die barimaia andre ande soba, ta die lenchar i e gazda e boñikonenge ta e mai asunde llene e foroke. Ta o Festo bichalda te anen lete e Pablo,
44025024	ondaka o Festo ppenda —Charo Agripa, ta sa tumen kai sen chidine amenchar: etalo kote gua lleno. Sa e judiura avile mande te dosaren le sar cherde le ando Jerusalem ta i kate ande Sesarea, ta samo urkin ta mangen me te ppenau te mundaren le
44025025	a me sar acharau kai ni cherda niso te mundaren le, ta sar isto vou mangla te chinel leke e kris o charo, goleke me manglem te bichalau le tute.
44025026	A sar inai man so te pisiu e charoke, anau le tumende, ta mai but tute, charo Agripa, ta gia kana tumen ka puchen le ka llana letar mai but ta gia ka avel man so te pisiu e charoke.
44025027	Soke avela iek dilipe te bichaldol iekke ppangle ta te na ppendol katar so dosaren le.
44026001	Ondaka o Agripa ppenda e Pabloke —Sai chachare tut O Pablo vazdia po va ta ppenda gia
44026002	“Me sem veselo kai dau orba angla tu, charo Agripa, te sai chacharau man katar sa e dos kai ttoven pe mande e judiura,
44026003	ta mai but soke tu pinllare sa e zakonura e judionenge, ta llane save orbe da maskar amende. Goleke mangau tutar te de tut o vreme ta te asune man
44026004	“Sa e judiura llanen sar zivisardem maskar lende ande mi ppuv ta ando Jerusalem sar kana sema terno.
44026005	Ta i llanen, ta te kamen sai ppenenle, kai me sem fariseo, goia si e sekta kai si la mai but zakonura katar amaro pachape
44026006	Ta akana ttoden man ande kris isto cheres o pachape kai si man ande so ppenda o Del amare puranenge.
44026007	Amare desudui viche Israeleke aduricharen te cherdol so ppenda o Del kana dia po alau, ta goleke blagosin le ta radin leke o ollivesea ta orachaia. Ta isto pala so adurichara, charo Agripa, akana e judiura dosaren man.
44026008	¿Soke tumen ni pachan kai o Del llungavel e mulen
44026009	“Isto me omanglal misiva kai saia te zatriu e llenen kai pachana ando Jesus katar o Nazaret,
44026010	ta gia cherdemle ando Jerusalem ta die man pi volia e gazda e poponenge, ta ttodem ande rubie bute llenen kai pachana ando Jesus; ta kana mundarena len, me ppenava te cherenle.
44026011	But droma marava len te ppenen pe zor kai ni pachan, Ta cheravale ande sa e kkanllira e judionenge, ta sema gia joliariko lenchar kai llava te marau len i ande aver ppuvia
44026012	“Ta isto goleke llava karing o Damasko, soke bichalda man e gazda e poponenge.
44026013	A e dromea, charo Agripa, po dopas e lliveseko, dikklem iek villelo, mai zuralo neko o villelo e kkameko kai klichisarda truial mandar ta e llenendar kai llana manchar.
44026014	Ta sa pelamtar pe ppuv, ta asundem iek avazi kai ppenela mange ande chib e judionengi: ‘Saulo, Saulo, ¿Soke lla pala ma te mareto manchar? Dukkave isto tu tut, sargo te chalave e sorea ande iek zido.
44026015	Ondaka ppendem: ‘¿Ko san, Gazda?’ O Gazda ppenda mange: ‘Me sem o Jesus, isto gua kai tu rode le te mareto lea.
44026016	Uste ta ttou tut pe porrne, soke avilem tute te radi mange ta te de e orba chachi katar so dikklan akana ta katar so si te dikke mandar
44026017	E judiura ta gola kai inai judiura ni ka cheren chuke niso, ta bichalau tut lende.
44026018	Te putare lenge akka te na ppiren ios ando truñariko, ta te llan ando villelo; te na gazdaril pe lende o Satanas, ta te llan pala o Del; te pachan ande mande ta gia te len o prostipe ta te aven katar o santo foro e Devleko.
44026019	“Goleke, charo Agripa, gua kai sikadilo mange katar o miloso sargo ando suno, me kandiem le,
44026020	ta mai anglal ppendem e orba e llenenge kai sea ando Damasko, ta mapalal e llenenge katar o Jerusalem ta e llenenge katar sa e Judea, ta i e llenenge kai inai judiura, ta ikkarava len te keimpe ta te irinpe kai o Del, ta te cheren lache ezgode te achardol lenge kai sea keime.
44026021	Pala goia ezgoda, e judiura ppangle man ando cher e Devleko ta mangena te mundaren man
44026022	A o Del pomozisarda man ta dia man zor llik kate, ta dau iek orba saurrenge, minonenge ta i barenge. Me ni ppenau lenge aver orbe, samo me ppenau lenge kai e poraukura ta o Moises ppende so saia te avelpe:
44026023	kai o Mesias saia te merel, a kai ka merel ta mapalal ka avel o purvo lleno kai ka ustel katar o meripe, ta kai ka avel sargo o villelo ando truñariko amare foroke ta i ogole foronenge.
44026024	Kana o Pablo chachardape ta dia goia orba, o Festo urkisarda —¡So san dilo, Pablo! Kai pe gachin chiti dilailan
44026025	A o Pablo ppenda —Ni sem dilo, glamno Festo; so me ppenau inai dilipe ta si o chachipe.
44026026	Etalo kote o charo Agripa kai pinllarel but gala ezgode, ta goleke dau gala orbe bi darako angla le; soke llanau kai i vou llanel gala ezgode, soke inai ezgode kai avilepe ande iek ttan gurudino.
44026027	¿Pacha so ppende e poraukura? Me llanau kai pacha
44026028	O Agripa ppenda leke —¿So misli kai ka chere man kristiano ande gia cherricha vreme
44026029	O Pablo ppenda —Te avela ande but vreme o ande cherricha vreme, te mangela o Del na samo tu, i sa e llene kai asunen man allive, me voliva te aven sargo me, samo kai bi gale lanchonenchar.
44026030	Ondaka ustilo o charo, o sudo, o Berenise ta sa e llene kai besena kote,
44026031	ta llele pe iek rig te denpe orba. Ta ppenena maskar pete —Gava lleno ni cherda niso te mundaren le; inai soke te avel ni ande rubie
44026032	A o Agripa ppenda e Festoke —Sai mukliardama gale llene, te na manglaia isto vou te chinel leke e kris o charo.
44027001	Kana mangle te bichalen amen ande Italia, o Pablo ta aver llene kai sea ppangle die len kai iek kapitan kai ikkardola Julio, vou saia katar e boñikura kai ikkardona e Charoke.
44027002	Likistam ande iek llimia kai saia katar o Adramito ta llala karing e forura kai si pasa e mora katar e Asia. Amenchar saia i o Aristarko, kai saia katar e Tesalonika, foro katar e Masedonia
44027003	Ttiarinako avilam ando Sidon, kote o Julio avilo lea lacho, soke mukla le te llal kai pe amala ta mukla len te den le vareso.
44027004	Llelamtar katar o Sidon ta nakklam pe mora pasa o Chipre, soke e balau chalavela angla e llimia
44027005	Nakklam pasa e Silisia ta pasa e Panfilia ta avilam ande Mira, iek foro katar e Lisia.
44027006	O kapitan e boñikonengo malada kote iek llimia kai saia katar e Alejandria kai llala karing e Italia ta cherda te lla ande goia llimia.
44027007	Llelam poloke but llivesa ta dia amen but rado te ava angla o Knido. Ta sar e balau chalavela anglal nakklam angla o foro o Salmon ta nakklam truial katar e Kreta
44027008	Llelam sa pasa e ppuv ta dia amen but rado te lla ta avilam ande iek foro kai ikkardola Lache puertura, kai si pasa o foro o Lasea.
44027009	Jasardam but vreme ta saia amenge dar te lla ios pe mora soke avela o viend, goleke o Pablo ppenda lenge
44027010	—Manusalen, acharau kai amaro drom pe mora si but darano, ta sai jasara e llimia ta i so si andre, ta i sai mera
44027011	A o kapitan katar e boñikura ttoda mai but sama e gazdake ta e kapitaneke katar e llimia neko e Pabloke.
44027012	Ta sar kote kai achilea ni saia lacho te nakken o viend, but llene lendar ppende kai saia mai sukar te llantar ta te zumaven te resen ande Fenisia, iek foro katar e Kreta kai si pasa e mora ta leke dui riga den karing o nordeste ta karing o sudoeste, ta mangena te nakken kote o viend.
44027013	Kana dikkle kai iek balau ppurdela poloke katar o sur, llele pe mora sa pasa e ppuv katar e Kreta
44027014	A but oma avili iek bari balau katar o nordeste ta chalada ande llimia,
44027015	ta e balau cherda te llaltar e llimia pe iek rig ta sar nasti cheraia te achel e llimia karing e balau, muklam te inllarel amen
44027016	Nakklam pala iek isla kai ikkardol Kauda, kote ni ppurdela gia zurale e balau, ta dia amen but rado te istara e llimia mai minoni kai si nuzdake.
44027017	Ta kana e llimia saia andre ppanglela solenchar te achel mai chapeni e llimia e bari. Mapalal sar saia lenge dar te na achen achadine ande chisai kai ppenen lake Sirte, mukliarde o chiti e baliavake ta mukle te inllarel len e balau
44027018	Ttiarinako e balau pale ppurdela zurale, ta ttode te chuden ande mora so saia andre ande llimia;
44027019	ta pala e trin llive chudie sa e sole kai cherena te bangarel e llimia.
44027020	Nakkle but llivesa ta ni dikkilo ni o kkam ni e chereia, ta prema sar ppurdela e balau mislia kai ka mera.
44027021	A sar nakklo but vreme ta ni jalam niso, o Pablo ustilo maskar sa e llene ta ppenda —Manusalen, avilaia mai sukar te ttodena mange sama ta te na likistama katar e Kreta; gia ni nakklama gaia nuzda.
44027022	A akana na jasaren tumaro pachape, soke ni iek tumendar ni ka merel, samo e llimia ka jasaol
44027023	Ariat avilo mande iek suecho kai bichalda le o Del kai me sem leko ta kai radiu leke,
44027024	ta ppenda mange: ‘Na dara Pablo, soke si te lla kai o charo romano, ta pala tu o Del ka cherel te zivin sa e llene kai si tuia ande llimia.’
44027025	Goleke manusalen, den tumen zor, soke si man vera ando Del ta llanau kai sa e ezgode ka nakken isto sar ppenda mange o suecho.
44027026	A si te acha achadine ande iek isla
44027027	Nakkle desustar llive, ta iek riat achardam kai sama ande mora Adriatika ta e balau inllarela amen katar iek rig pe aver, ta kana saia ando dopas e rachako, acharde kai avaia pasa e ppuv
44027028	Chudie iek solo te dikken gia tele saia e ppuv, ta sea tranda ta sou pole; dikkle pale, ta sea bis ta efta pole.
44027029	Daratar te na chalaven ande barra, chudie palal katar e llimia star sastrura ppangle pe sole te achaven e llimia, ta molinape te llivosaol.
44027030	A e llene kai sea sikade ande mora mangena te nasen katar e llimia, ta ttode te fuliaren e llimia minoni kai si nuzdake, ta cherenape kai ka chuden ogola sastrura anglal katar e llimia.
44027031	A o Pablo dia orba e kapitanea ta leke boñikonenchar, ta ppenda lenge —Te lleletar gala llene tumen ka meren
44027032	Ondaka e boñikura chinde e sole kai istarena e llimia minoni kai si nuzdake ta mukle te perel ande mora.
44027033	Kana lena te pparron e zore, o Pablo dia orba saurrenchar te jan vareso. Ta ppenda —Cheren desustar llive kai ni jan niso cheres e dar kai si tumenge te meren.
44027034	Mangau tumendar te jan vareso. Trubul te cherenle te mangena te zivin, soke niko tumendar ni ka jasarel ni iek bal katar po soro
44027035	Kana ppenda gua, o Pablo lia iek marrno ta dia fala e Devleke angla sa e llene. Ppaglale ta jala.
44027036	Mapalal mangle te jan i ogola llene.
44027037	Ande llimia sama dui stotine ta eftavardes ta sou llene.
44027038	Kana jale so mangle, chudie o lliu ande mora te lokkiol e llimia.
44027039	Kana llivosailo, e llene kai sea sikade ande mora ni pinllarde savi ppuv saia goia, a dikkle e ppuv ta e chisai e moraki ta cherena te inllaren incha e llimia.
44027040	Chinde e sole kai sea ppangle pe sastrura, ta mukle len ande mora, ta mukliarde e kasta kai cherena te bangarel e llimia. Mapalal vazdie o chiti te llal e llimia, ta e llimia avili mai pase katar e ppuv
44027041	A lleli orta kote kai saia but chisai, ta kote achili e rig angluni ande chisai, ta nasti miskolape a e rig e paluni drobolape soke chalavena e valura
44027042	E boñikura mangena te mundaren e ppanglen te na muken len te nasen plivindo.
44027043	A sar o kapitan e boñikonengo ni kamela te merel o Pablo ppenda te na mundaren nika, ta ppenda te chudenpe ande mora mai anglal gola kai llanena te plivin te resen pe ppuv,
44027044	a ogola llene te achen upral pe kotora kastune e llimiake ta gia sa resle llunde pe ppuv.
44028001	Kana amaro zivoto ni saia pe dar llanglam kai goia isla ikkardola Malta.
44028002	E llene kai zivina kote avile but pachivale saurrenchar; ta sar dela peke ta cherela sil ppabarde iek bari iag ta ikkarde amen te ava pase.
44028003	O Pablo chidiaia nesave kotora kastenge suke ta chudela len ande iag kana iek sap naslo katar o tatipe ta ulisalilo pe leko va.
44028004	Kana dikkle e sape umblado pe Pabloko va, e llene kai zivina kote ppende iek avereke “Gava si iek lleno bilacho kai mundarel, soke sar ni mulo ande mora, e kris e Devleki ni mukel le te zivil.
44028005	A o Pablo chinosarda petar e sape pe iag ta ni cherda leke niso.
44028006	Sa e llene aduricharena te suvliol ta oma te perel mulo; aduricharde but, ta kana dikkle kai ni saia leke niso, mislisarde aver ezgoda ta ppenena kai vou si iek del
44028007	Kotar pase sea iek umalia kai sea katar o Publio vou saia o lleno mai asundo katar e isla, ta avilo amenchar but pachivalo trin llive.
44028008	Ta o dad e Publioko saia ande postelia, ta ppabola soke saia nasualo katar po lli. O Pablo llelo lete, molisailo ta mapalal ttoda pe lete pe va ta sastarda le.
44028009	Cheres gua, avile i aver nasuale kai sea ande isla, ta sastile.
44028010	Die amen but ezgode, ta mapalal, kana likistam pale ande llimia, die amen sa so trubula amen te lla pe mora
44028011	Pala e trin chon kai achilam ande isla llelamtar ande iek llimia kai nakkli kote o viend; goia saia iek llimia katar e Alejandria, ta saia la sargo e esnaga katar dui dela o Kastor ta o Poluks.
44028012	Avilam ande Sirakusa ta kote achilam trin llive,
44028013	kotar llelam pe mora ta reslam ando Rejio. Ttiarinako ppurdia e balau katar o sur, ta nakklo iek llive ta avilam ando Pozzuoli
44028014	kote maladam nesave pplalen kai ikkarde amen te acha lenchar efta llive; ta mapalal avilam ande Roma.
44028015	E pplal ande Roma asundea amari viasta; ta avile te maladon amenchar kote kai ikkardol Foro de Apio ta kote kai o ttan kai ppenena leke e trin ttana kai bichinen mol. Kana dikkla len, o Pablo dia fala e Devle ta lia zor
44028016	Kana avilam ande Roma, e sudura mukle e Pablo te zivil korkorre ta te arakkel le samo iek boñiko.
44028017	Pala e trin llive, o Pablo bichalda te ikkaren e mai pinllarde judionen katar e Roma ta kana sea chidine, ppenda lenge —Pplalalen, me ni cherdem ta ni ppendem nisavo bilachipe katar e judiura ni katar e zakonura amare puranenge. A ando Jerusalem die man kai e sudura romanura,
44028018	Ta von puchle man ta mapalal mangena te mukliaren man soke ni malade niso te dosaren man.
44028019	A e judiura ni kamena gua, ta saia te mangau katar o kralio te chinel mange kris, a inai man sotar te dosarau e llenen katar mo foro.
44028020	Goleke ikkardem tumen, te dikkau tumen ta te dau tumenchar orba; soke cheres o pachape ande so adurichara amen e israelitura, isto cheres gua me sem ppanglo e lanchonenchar kate
44028021	Von ppende —Amende ni avilo ni iek lil katar e Judea kai del orba tutar, ta ni iek pplal judio kai avilo kotar ni ppenda amenge nisavo bilachipe tutar
44028022	Manga te asuna so misli tu, soke pe suako rig den orba bilachi katar goia nevi sekta.
44028023	Ondaka ppende e Pabloke savo llive ka chidiniaon lea, ta avile but llene kote kai vou racharela. Ta ttiarinako rano llik pasa e riat, o Pablo dia lenge orba katar e charoina e Devleki ta ppenela lenge katar e zakonura e Moiseseke ta katar o pisipe e poraukengo, ta prema gua mangela te cherel len te acharen ko saia o Jesus,
44028024	Nesave llene pachaie so ppenela o Pablo, a aver llene ni pachaie.
44028025	Ta sar nasti achile pe iek orba, ttode te llantar. A kana lena te llantar, o Pablo ppenda lenge O chachipe ppenda tumendar o Santo Duo, kana cherda te ppenel o Isaias:
44028026	‘Lla ta ppen gale foroke: mai te asunen, ni ka acharen; mai te prezon, ni ka dikken.
44028027	O lio gale foroko si zuralo, lenge akka si ucharde ta lenge akka si ppangle te na dikken ni te asunen, ni te acharen; te na irinpe mande, ta te na sastarau len.
44028028	Mangau te llanen, kai katar angle gava prostipe si e llenenge kai inai judiura, ta von ka asunen
44028029	Ta kana ppenda gala alava e judiura lleletar, ta janape maskar pete.
44028030	O Pablo achilo dui burs ando cher kai chinada, ta kote vou dela orba sa e llenechar kai mangena te dikken le.
44028031	Bi darako dela orba katar e charoina e Devleki ta sikavela katar o Gazda o Jesukristo ta niko ni achavela le.
45001001	Me o Pablo, esluga katar o Kristo Jesus, ikkardo letar te avau apostol esvirime te ppenau e lachi viasta e Devleki.
45001002	Soke katar pe poraukura o Del ppendaia ando santo Pisipe.
45001003	E orba katar po chaurro o Jesukristo, amaro Gazda kai biandilo sargo manus, katar e vicha e Davideki,
45001004	kai ppende kai vou si o chavo e Devleko bare zoriaia, soke vou ustilo katar o meripe pala o Santo Duo.
45001005	Ta katar o Jesukristo liem e dragostia te avau apostol ta te avau leko esluga, te sai aven ande sa e ppuvia llene te pachan ande lete ta te kanden le.
45001006	Ta kai maskar lende sen i tumen, kai sen ikkarde te aven e Jesukristoke;
45001007	ta te aven katar o santo foro e Devleko saurre kai sen ande Roma. O Del amaro Dad ta o Gazda o Jesukristo te del tumen po volipe ta pi pas
45001008	Mai anglal dau fala e Devle pala suako lleno tumendar ando anau e Jesukristoko. Soke pe suako rig den orba katar tumaro pachape.
45001009	Soke o Del llanel kai me sem leko esluga ta kai radiu leke sa me liea, ta kai ppenau e lachi viasta leke chaveki; vou llanel kai suako drom kana moliuman dau man golli tumendar,
45001010	ta mangau e Devletar te si leki volia, te del man e dragostia te llau te dikkau tumen
45001011	Soke zelno sem te dikkau tumen ta te pomoziu tumen ande ezgode Devlikane te sai aven ios mai zurale;
45001012	ta gia ka da amen zor iek avere gale pachamaia kai si tumen ta i man.
45001013	Mangau te llanen pplalalen, kai but droma mislisailem te llau te dikkau tumen, ta nasti llelem. So me mangau si te ppenau e lachi viasta maskar tumende, gia sar ppendemla e llenenge kai inai judiura, te sai pachan mai but llene ando Jesukristo
45001014	A morabi te ppenau e lachi viasta saurrenge, avena o ni avena griegura, avena llangle o ni avena llangle;
45001015	goleke ni llanau kana te ppenau e lachi viasta i tumenge kai zivin ande Roma.
45001016	Ni lallau katar e lachi viasta, soke si zor e Devleki te braduil sa golen kai pachan, mai anglal e judionen, ta i golen kai inai judiura.
45001017	Soke ande lachi viasta o chachipe e Devleko sikadol pala o pachape ta cheres o pachape, soke gia ppenel o Pisipe: “O chacho pala o pachape ka zivil
45001018	Soke o Del sikavel pi joli ta dukkavel katar o miloso sa e llenen kai si bilache ta ni llan orta, ta pe bilachimaia achaven o chachipe;
45001019	soke so llanen katar o Del von sikilele sukar soke isto o Del sikada len;
45001020	Soke so nasti dikkola e Devletar, akana sai pinllardol te ttovaia amen te misli so vou cherda. Sar kana cherda e ppuv, dikkol bristomaia kai vou si o Del ta kai leki zor si ostade. Goleke e bilache inai len so te ppenen
45001021	Soke pinllarde e Devle, ta ni blagosisarde le sar Del ta ni die le fala. Ta achile ande pe mislura dile, ta lengi golli dili achili ando truñariko.
45001022	Von ppenena kai si bizai, a cherdile dile.
45001023	Soke pparrude o baripe e Devleko kai si ostade pala e dela kai si sargo manusa kai meren, ta i llik pala dela kai si sargo chiriklia, ta sargo zivirinie kai si len star porrne ta i pala e dela kai si sargo sapa
45001024	Goleke o Del mukla len ande lenge mislura bilache, ta cheren iek averea ezgode lallaimake pe esnagenchar.
45001025	Soke pparrude o chachipe e Devleko pala o kojaipe, ta die liubao ta blagosisarde e zivirinien a na e Devle kai cherda len, soke le morabi te blagosin ostade. Gia te avelpe
45001026	Goleke o Del muklalen te cheren ezgode bilache lallaimake. Llik lenge romia pparrude so si orta e diskinienge pe gola ezgode kai ni trubul te cheren.
45001027	Ta isto gia e murusa, mukle ezgode kai sea sikade te cheren e diskinienchar ta ppabon ande po bilache iek averea. Murus murusea cheren ezgode lallaimake, goleke lie e duk isto ande pi esnaga soke isto von rodiela
45001028	Soke ni ttode sama e Devleke o Del mukla len ande pe mislura bilache te cheren ezgode kai ni trubul te cheren
45001029	Von si pperde bilachipe, kurvaluko, kojaipe mundaripe; si lenge joli pe aver, drago lenge te marenpe, si kojamne ta inllaren e bune.
45001030	Den orbe bilache averenge, si dusmanura e Devleke, llan barimaia, ta istardon ta mislinpe kai von si e mai bare, ta zumaven sar ka cheren aver bilachipe, ni kanden pe dade ta ni pe da.
45001031	Ni kamen te acharen, kana den po alau pe vareso ni cherenle, ni volin nika, ta inai len zao
45001032	Von llanen kai o Del ppenda kai e llene kai cheren gala ezgode si te meren, ta isto gia pale cherenlen ta veselinpe kana i aver cherenlen.
45002001	Goleke tu kai dosare avere ni chitilpe ko avea tu. Kana dosare avere isto tu tut dosare, soke tu chere isto so von cheren
45002002	A amen llana kai o Del chinel pi kris chachimaia kana vou dosarel golen kai zivin gia.
45002003	A tu kai dosare averen ta chere isto so von cheren, na mislisao kai ka nase katar e Devleki kris.
45002004	A tu ni ttodan sama kai o Del si gia lacho ta but terpil o bilachipe kai cheren, ta kai leko volipe si gia baro kai isto gua volipe inllarel tut lete te ave keime
45002005	A tu, sar san besno ta ni kamlan te iri tu kai o Del, bariave e duk isto pe tute kana ka avel e kris e chachi e Devleki.
45002006	Ondaka o Del ka pochinel suakone lleneke prema e ezgode kai cherde
45002007	Ka del o zivoto ostade golenge kai trudinpe te cheren o lachipe ta mangen o baripe e Devleko e pachiu ta o zivoto ostade;
45002008	ta ka dukkavel jolinaia golen kai roden e chingar, ta kai ni kamen te cheren o lachipe.
45002009	Ka avel duk ta patnia sa golenge kai cheren o bilachipe, mai anglal e judionenge ta i golenge kai inai judiura.
45002010	A o Del ka del baripe pachiu ta e pas sa golen kai cheren o lachipe, mai anglal e judionen ta i e llenen kai inai judiura.
45002011	Soke angla o Del inai ni iek mai lacho averetar
45002012	Sa gola kai cherde o bilachipe ta ni pinllarena o zakono e Moiseseko ka jasaon bi e zakonoia; a gola kai cheren o bilachipe ta si len o zakono e Moiseseko, isto gole zakonoia ka aven krisime.
45002013	Soke angla o Del inai lache gola kai samo asunen o zakono, gola kai kanden so ppenel o zakono o Del ka llinel len chache
45002014	Soke gola kai inai judiura ni pinllaren o zakono e Devleko a kanden so ppenel o zakono, soke isto von llanen so si bilacho ta so si lacho, ta gua si lengo zakono,
45002015	soke prema sar zivin pinllardol kai o zakono si pisime ande lengo lio. Soke kana mislinpe vareso, von llanen dal si lachipe o bilachipe.
45002016	O llive kai o Del katar o Jesukristo ka chinel e kris pe saurrenge mislura kai si gurudine, prema e lachi viasta kai me ppenau tumenge
45002017	A tu kai ppene kai san judio, ta si tut vera ando zakono e Moiseseko, ta kai chere baripe ande cho Del.
45002018	Ta pinllare leki volia, ta o zakono sikavel tut te esviri so si mai sukar.
45002019	Ta tu pacha kai sai inllare e korren ta kai san villelo golenge kai si ando truñariko;
45002020	Ta kai sai sikave golen kai ni llanen ta te sikave e minonen, soke si tut ando zakono o bizaipe ta o chachipe
45002021	Goleke tu kai sikave avere, ¿soke ni sikave isto tu tut? Tu kai sikave te na vazden, ¿soke vazde?
45002022	Tu kai ppenea te na cheren kurvaluko, ¿soke tu cherele? Te murzia pe aver dela, ¿soke chore o barvalipe kai si ande chera katar lenge dela?
45002023	Baripe chere ando zakono, a kojave e Devle soke ni kande so ppenel zakono.
45002024	Goleke si pisime “E llene kai inai judiura den orba bilachi katar o Del pala tumari dos.
45002025	Niso ni blazil varekake te sirkunsidilpe te na kandela so ppenel o zakono. Soke te na kandela, si sargo kana nikada ni cherda e sirkunsision.
45002026	A gua kai inai sirkunsidime, te kandela so ppenel o zakono si llindo sirkunsidime.
45002027	Goleke gola kai kanden so ppenel o zakono, ta nikada ni cherde e sirkunsision ka krisin tumen. Soke tumen kai sirkunsidisailen ta si tumen o zakono, nikada ni kandien le
45002028	Tumen pachan kai sen judiura kai zivin sargo judiura, ta kai sen sirkunsidime.
45002029	O chachuno judio si gua kai kandel e Devle ande po lio, a na ande zakonura manusenge. Gole llene ni blagosin le e manusa, o Del si kai blagosil le.
45003001	Goleke ¿so mol e manuseke te avel judio? ¿mol la vareso e sirkunsision?
45003002	Ea, pe suako ezgoda, soke mai anglal lende o Del dia pe alava.
45003003	Llana kai nesave judiura ni ttode sama katar e Devleke alava, a o Del ni mukla te avel chacho lenchar cheres nesave llene kai ni pachaie.
45003004	Soke i te avena kojamne e manusa, o Del suako drom ppenel o chachipe. Ando Pisipe ppenel “Ka ppenen kai san chacho pe chi orba, Ta kana ka den tut pe kris, tu ka dobi.
45003005	Soke sa o bilachipe kai chera, sikavel kai o Del si chacho kana joliaol ta dukkavel amen ¿a kana dukkavel amen, ka ppene kai o Del inai chacho?
45003006	¡iok! O Del te na aviloa chacho, ¿sar sai krisil e sueto
45003007	Vareko sai mislilpe kai inai sukar te dukkavel le o Del, soke leko kojaipe cherel te dikkol bristomaia o chachipe e Devleko, a te si gia ¿soke akana sem dino pe kris sargo iek bilacho?
45003008	A te avena gala ezgode gia, ondaka sai ppena kai sai chera o bilachipe te sai avel o lachipe; gaia si e buna kai ikanen pe mande ta von ppenen kai me sikavau gala ezgode
45003009	¿A so? ¿gaia orba ppenel kai amen e judiura sam mai lache neko sa ogola llene? ¡iok! Soke sikadam kai saurre sam bilache, e judiura ta i gola kai inai judiura.
45003010	Soke gia si pisime “¡Inai ni iek te avel chacho!
45003011	Inai niko te acharel; inai niko te rodel e Devle.
45003012	Saurre lleletar po bilacho drom; Saurre cherdile bilache. ¡Inai niko te cherel o lachipe! ¡Inai ni iek!
45003013	Lengo gurtano si sargo iek limori putardo; lengi chib si kojamni. Pe alavenchar dukkaven sargo iek sap kana dandarel
45003014	Ta lengo mui si pperdo armaia ta zalba.
45003015	But oma joliaon ta vareka mundaren;
45003016	kai go llan muken zatrania,
45003017	ta ni pinllarde o drom kai si le pas.
45003018	Ni daran e Devletar.
45003019	Llana kai sa so ppenel o lil katar o zakono ppenel le golenge kai si telal tala o zakono, te sai ppangliol suako mui, ta sa o sueto te llanel kai si dosalo angla o Del;
45003020	Soke niko nasti ka avel llindo chacho angla o Del samo soke kandel so ppenel o zakono; soke o zakono samo sikavel amenge kai sam bilache
45003021	A akana bi e zakonoia, o Del sikada amenge sar llinel amen chache, ta sikadale amenge isto e zakonoia ta e poraukenchar.
45003022	O Del llinel chache sa golen kai pachan ando Jesukristo ni chitilpe dal si judiura o inai judiura:
45003023	saurre cherde o bilachipe ta si dur katar o Del.
45003024	A o Del ande po volipe ta llabe llinel amen chache, ta cheres o Kristo Jesus braduisarda amen katar e duk kai saia te la pala amaro bilachipe
45003025	Goleke o Del bichalda pe Chave te avel amaro kurbano ta te chordol leko rat. A te pachaia kai o Jesus mulo pala amende, o Del ka prostil amen. Gia si sar mangla o Del te sikavel sar llinel amen chache soke prostisarda amen o bilachipe kai cherdam omanglal,
45003026	soke vou mangla te sikavel ande gava vreme po chachipe ta te llinel amen chache gia sar si vou chacho ta llinel chache sa golen kai pachan ando Jesus
45003027	¿Kai talo akana o baripe e manuseko angla o Del? ¡gua baripe achel mulo! ¿Pala so? ¿Pala o zakono? Iok, pala o pachape.
45003028	Goleke pala sa gala ezgode sai ppena: kai o Del llinel chacho e manuse cheres o pachape bi te cherel bucha e zakonoke.
45003029	¿A so o Del si samo o Del e judionengo? ¡iok! o Del si saurrenge, e judionengo ta i golengo kai inai judiura.
45003030	Soke samo iek Del si: o Del kai llinel chache sa golen kai pachan ando Jesukristo ta ni ttovel sama dal si judiura o inai judiura.
45003031	A te pachaia ando Jesus galea ni ppena kai o zakono ni trubul amen, soke te pachaia ande lete o zakono ios mai mol.
45004001	¿Akana so ka ppena kai dobisarda amaro dad o Abraam?
45004002	Te avelape kai o Abraam saia orta ta chacho pala e ezgode kai cherela, avilaia le pe so te cherel baripe, na angla o Del.
45004003	Soke ¿So ppenel o Pisipe? Llinda e Abraame orta ta chacho pala leko pachape.
45004004	Kana iek lleno radil ta pochinen leke, inai kai die le llabe gola love, soke vou radisarda ta trulbul te pochinen leke.
45004005	A vareko te pachala kai o Del cherel orta ta chacho e bilache, o Del ttovel sama pe leko pachape ta llinel le orta ta chacho i te na cherdaia niso te llinel le orta ta chacho.
45004006	Isto o David dia orba cheres e dragostia e manuseki kana o Del llinel orta ta chacho bi te mol leke e ezgode kai cherel.
45004007	O David ppenda “¡Blagosime gola kai o Del prostil lengo bilachipe, ta kai lengo bilachipe si uchardo!
45004008	Blagosime o manus kai o Gazda ni dosarel le katar o bilachipe
45004009	¿Sai avel gava blagosipe samo e judionenge, o si i golenge kai inai judiura? Soke ppendam kai o Abraam pala leko pachape saia llindo orta ta chacho
45004010	¿Sar saia llindo? ¿Kana saia sirkunsidime, o kana ni saia sirkunsidime? Na kana saia sirkunsidime, kana ni saia sirkunsidime.
45004011	Ta mai angle e Abraame sirkunsidisarde, sargo iek ezgoda te dikkol kai o Del llindaia le orta ta chacho cheres leko pachape. Ta gia o Abraam avilo te cherdol o dad sa golengo kai si len pachape i te na avilea sirkunsidime; ta gia o Del llinel len chache
45004012	Ta i o Abraam si o dad i golengo kai si sirkunsidime ta i llan pala gua pachape kai amaro purano saia le mai anglal te avel sirkunsidime.
45004013	O Del ppenda e Abraameke ta leke porodoke kai sa e ppuv ka avel lengi; a o alau kai diaia le ni saia ppanglo te kandela o zakono, gua avel katar o chachipe e pachamako
45004014	O alau kai o Del diaia te avilaia e llenenge kai kanden o zakono, ondaka avilaiape kai o pachape ando Del ta i leko alau ni moldaia le niso.
45004015	O Del dukkavel golen kai ni kanden o zakono; ta kana inai o zakono niko inai dosalo kai ni kandel.
45004016	Goleke, o alau kai diaia e Abraame si sa leke porodoke, gua diale llabe pala o pachape. Te sai ppena, o alau kai dia inai samo golenge kai pachan ando zakono, gua alau si saurrenge kai ttovenpe ando pachape, sargo o Abraam. Gia vou cherdol o dad saurrengo,
45004017	sar ppenel o pisipe “Cherdem tut dad bute suetoko. Gava si o Del kai o Abraam pachaia, o Del kai del o zivoto e mulen ta ikkarel e ezgode kai inai ppenea si.
45004018	Kana aduricharela so nasti aduricharela, o Abraam pachaia ta avilo “dad bute suetoko”, gia sar o Del ppendaia leke “Gia de bari ka avel chi vicha.
45004019	O pachape e Abraameko ni kovlilo kana dikkla pe pi esnaga kai saia sargo muli ta sea leke estotina burs, ta ni pe Sara kai nasti avena la minone ta saia ppuri.
45004020	Vou ni jasarda po pachape ta ni diape palpale katar o alau kai diaia le o Del, goleke avilale iek pachape ios mai baro. Ta blagosisarda e Devle,
45004021	sa pe liea pachala kai o Del si le e zor te cherel so ppenel
45004022	Goleke, o Del llinda le ta ppenda kai vou si orta ta chacho.
45004023	Ta inai samo e Abraametar si pisime kai llinda orta ta chacho;
45004024	i cheres amendar ppenda kai i amenge ka llindolpe kai sam llinde chache, kai pacha ande gua kai vazdia katar o meripe e Jesuse, amaro Gazda,
45004025	kai vou saia dino te merel pala amaro bilachipe ta vazdinailo katar o meripe te cherel amen llinde chache.
45005001	Soke o Del ia llinda amen chache, ta si amen pas e Devlea cheres amaro Gazda o Jesukristo.
45005002	Pala o Jesukristo sai avilam pasa o Del cheres o pachape, reslam te la letar gava sukaripe, ta sam zurale, ta chera baripe ande so adurichara kai ka avel amen iek ttan ando baripe e Devleko
45005003	Ta na samo gava, i ka chera baripe ande patnia; soke llana kai e patnia cherel amen zurale te terpi,
45005004	ta gava zuralipe cherel amen te lika sukar, ta te likistam sukar ka pperdiva dragostia.
45005005	Ta gaia dragostia ni mukel amen peradine, soke o Del pperda pe volimaia amaro lio ta gava si ttodo katar o Santo Duo kai vou dia amen
45005006	Soke kana amen ni saia e zor te bradui amen, o Kristo, kana saia te avel o vreme, mulo pala e bilache.
45005007	Na vareko ka mukel te mundaren le pala aver lleno. Ni pala iek lleno chacho; a sai avelpe kai iek lleno sai mukela te mundaren le pala iek lleno kai cherda leke iek baro lachipe.
45005008	A o Del sikavel po volipe karing amende, i ando vreme kana amen sama bilache, o Kristo mulo pala amende
45005009	A akana, kai o Del cheres o Kristo llinda amen chache, ios mai but akana, fala e Kristoke, ka braduil amen katar e duk kai si te avel.
45005010	Soke kana amen sama leke dusmanura, vou lacharda amen pea cheres o meripe leke Chaurreko, ios mai but akana ka ava braduime cheres leko zivoto, akana kai sam lacharde lea.
45005011	Ta na samo gava, akana chera baripe ando Del cheres amaro Gazda o Jesukristo, soke cheres o Kristo liam akana o lachardipe te ava lacharde lea
45005012	Goleke, cheres iek lleno dia o bilachipe ando sueto ta cheres o bilachipe dia o meripe, ta gia o meripe avilo pe sa e manusa soke saurre cherde o bilachipe.
45005013	Mai anglal te avel o zakono, saia o bilachipe ando sueto; a kana inai o zakono o bilachipe ni llindol.
45005014	A gola kai zivisarde de katar o Adan llik kai o Moises, saia te meren soke cherde o bilachipe, a na kai lengo bilachipe saia kai ni kandie varesavo zakono e Devleko, sargo cherda o Adan. Pe nesave ezgode o Adan si sargo o Kristo
45005015	A o bilachipe kai cherda o Adan nasti te ppena kai si isto gia so o Del dia amen. Soke pala e dos iekke manuseki, but mule; a so o Del dia amen llabe diale samo cheres iek lleno, o Jesukristo, kai si but mai baro ta lachimake bute llenenge
45005016	Nasti ppena kai o bilachipe iekke lleneko si isto gia so o Del dia amen, soke cheres iek lleno kai cherda iek bilachipe avila e dos; a so si dino e Devletar, si kai llinel chache e manusen kai si bilache.
45005017	A pala o bilachipe e Adaneko o meripe charoil pe ppuv, ios mai but akana cheres o Jesukristo, amen ka charoi ando nevo zivoto. Soke o Del volil amen, lia amen bi te mangel amendar niso
45005018	Cheres o bilachipe e Adaneko saurre morabi te mera. A fala e Jesukristoke kai mulo pala amende, o Del llinel amen chache ta del amen o zivoto ostade.
45005019	Samo pala iek kai ni kandia, cherda saurren te na kanden, a cheres o Jesus kai kandia, o Del llinda chache bute llenen
45005020	A o zakono ttodele te sai mai bariol o bilachipe; ta kana barilo o bilachipe o volipe e Devleko ios mai baro avilo.
45005021	Gia sar o bilachipe charoisarda ta anda o meripe, isto gia o volipe e Devleko charoisarda, goleke o Del llinda amen chache ta dia amen o zivoto ostade pala amaro Gazda o Jesukristo.
45006001	¿So ka ppena akana? ¿Ka chera ios mai bilachipe te sai o Del sikadol amenge ios mai lacho?
45006002	¡Iok! Soke amen mulam e bilachimake; ¿sar akana ka zivi ando bilachipe?
45006003	¿Ni llanen tumen kai kana sam kristime sam kristime lea ande leko meripe?
45006004	Kana sam kristime mera ta sam prajome lea. Ta mera te sai usta katar o meripe ta te zivi iek zivoto nevo, gia sar o Jesus ustilo katar o meripe pala e bari zor e Dadeki
45006005	Te reslam te ava lea ande iek meripe sargo leko, i amen ka usta katar o meripe sargo vou.
45006006	Llana kai so sama omanglal krustome achila e Jesusea, ta e zor katar o bilachipe kai si ande amende te achel zatrime ta te na ava ios esluge e bilachimake.
45006007	Soke kana o manus merel, achel braduime katar o bilachipe
45006008	Soke amen te mulam e Jesusea, pacha kai i ka zivi lea.
45006009	Llana kai o Kristo, kana ustilo katar o meripe ni ustilo te merel pale. O meripe ni avila le zor pe lete.
45006010	Soke o Kristo, samo iek drom mulo pala o bilachipe; ta akana kai zivil, zivil e Devleke.
45006011	Isto gia tumen llinen tumen mule e bilachimake, ta llunde e Devleke pala o Kristo Jesus
45006012	Goleke, tumen na muken o bilachipe te gazdaril pe tumari esnaga merimaki, ta te cherel tumen pe zor te kanden la.
45006013	Na den tumari esnaga e bilachimake te cheren o bilachipe. Mai sukar den tumen kai o Del, sargo llene kai mule ta pale zivisarde, den tumari esnaga te cherel so si chachipe angla o Del.
45006014	Gia o bilachipe ni ka avel le zor pe tumende, soke tumen ni sen esluge e zakonoke. Akana sen po volipe e Devleko.
45006015	¿Akana so? ¿Ka chera o bilache soke ni sam ppangle po zakono soke sam po volipe e Devleko? ¡Bristo si kai iok!
45006016	Tumen llanen kai ko ttovelape te kandel iekke llene suako llive, cherdol leko esluga. Amen sai kanda o bilachipe ta sai mera, o sai kanda e Devle ta te la leko prostipe
45006017	Omanglal tumen sena esluge e bilachimake. A fala e Devleke kai tumen kandien sa tumare liea e alava kai die tumen.
45006018	A kana tumen sen braduime katar o bilachipe, ta sen esluge e chachimake
45006019	(Dau orba sar den e manusa, soke tumen sar sen kovle, nasti acharen sukar gala alava.) Goleke gia sar omanglal dena tumari esnaga te cheren ezgode bi malade ta te cheren suako ezgoda bilachi, goleke akana den tumari esnaga te avel esluga e chachimaki, te sai inllaren iek zivoto santo
45006020	Kana tumen sena esluge e bilachimake, cherena so tumen mangena bi krisako;
45006021	¿Ta savi faidava lien? Akana lallao si tumenge katar gola ezgode, soke gola ezgode inllaren kai o meripe.
45006022	Akana, sen braduime te na aven esluge e bilachimake, akana sen esluge e Devleke. Ta orta gava si e faidava tumenge ta so tumen ka len si iek zivoto santo ta o zivoto ostade.
45006023	So pochinel o bilachipe si o meripe; a so del o Del si zivoto ostade ando Kristo Jesus, amaro Gazda.
45007001	Pplalalen, tumen pinllaren o zakono, ta llanen kai o zakono gazdaril pe iek lleno samo kana gua lleno si le zivoto
45007002	Sargo iek diskinia kai si zinime, si ppangli e zakonotar pe po rom lligo vou avela llundo; a te merela lako rom, voi achel braduime e zakonotar kai ppandela la pe po rom.
45007003	A voi te le la avere muruse kana lako rom si llundo, voi cherel kurvaluko; a te merela lako rom, voi ni achel ppangli katar gua zakono, ta voi sai zinilpe avere murusea ta ni kurvilpe
45007004	Isto gia tumen murne pplal, cheres o meripe e Jesuseko tumen mulen e zakonoke te sai aven avereko, e Jesuseko kai ustilo katar o meripe. Ta gia sai ka da lache septelie e Devle.
45007005	Soke kana zivia sargo e bilache ta nasti achavaia amen te chera o bilachipe, o zakono blazisarda te llungavel ande amari esnaga o bilachipe, ta gala ezgode kai cheraia anda amenge o meripe.
45007006	A akana mulam gole zakonoke kai sama tala leki zor ta gia achilam braduime te ava esluga e Devleke ando nevo zivoto e duoko, ta na tala iek zakono purano.
45007007	¿A pala gaia ezgoda ka ppena kai o zakono si bilachipe? ¡Bristo si kai iok! A te na avilaia katar o zakono, me ni llanglema so si o bilachipe, te na ppendaia te na mange averenge ezgode
45007008	A o bilachipe istardilo isto pe alava e zakonoke ta cherda man te mangau suako bilachipe, soke bi e zakonoia o bilachipe si mulo.
45007009	Saia iek vreme kai bi e zakonoia, man saia zivoto; a kana avile e alava e zakonoke, diem pe gor kai sema iek baro bilacho,
45007010	ta me mulem. Ta gia gola alava e zakonoke kai saia te den man o zivoto, inllarda man kai o meripe,
45007011	soke o bilachipe istardilo pe alava e zakonoke ta kojada man, ta isto e zakonoia mundarda man
45007012	Goleke o zakono chachimaia si santo, ta sa e alava e zakonoke si sante, chache ta lache.
45007013	A ondaka ¿So si lacho, inllarda man kai o meripe? ¡Bristo si kai iok! So llalpe si kai o bilachipe, te sikavel kai istina si bilachipe, cherda mange o meripe e zakonoia kai si lacho. Ta gia, e alavencha katar o zakono, ios mai baro sikadilo o bilachipe
45007014	Llana kai o zakono avel e Duotar, a me sem maseko bichindo e bilachimake.
45007015	O chachipe si kai me ni llanau e ezgode kai cherau soke ni cherau e ezgode kai mangau, a ezgode kai murziu gola si kai cherau.
45007016	A so cherau si so ni kamam cherau, galea ppenau kai o zakono si lacho.
45007017	Goleke ni sem me kai cherau, o bilachipe ko cherel le si o bilachipe kai si ande mande
45007018	Soke me llanau kai ande ma, te sai ppenau, ande mo mas, inai o lachipe, soke ande mande si te cherau o lachipe a nasti cheraule.
45007019	Soke ni cherau o lachipe kai mangau te cherau, a o bilachipe cherau kai ni kamam te cherau.
45007020	Akana te cherau so ni kamam te cherau, ni sem me ko cherel le, ko cherel le si o bilachipe kai si ande mande
45007021	Ondaka acharau kai i te mangava te cherau o lachipe, samo o bilachipe si mange po va te cherau.
45007022	Andre ande mo lio drago mange o zakono e Devleko,
45007023	a me acharau ande mi esnaga aver zakono kai marelpe ande mi golli me mislonenchar, ta inllarel man ppanglo kai o zakono e bilachimako
45007024	¡Tesko mange! ¿Ko ka braduil man katar gaia esnaga merimaki?
45007025	Fala dau e Devle katar amaro Gazda o Jesukristo. A isto me mislonenchar sem esluga katar o zakono e Devleko. Blagosiu o zakono e Devleko a ando mas kandau o zakono e bilachimako.
45008001	Akana inai ni iek dos pe llene kai si ppangle ando Kristo Jesus,
45008002	soke o zakono e Duoko kai del zivoto ando Kristo Jesus braduisarda tut katar o zakono bilachimako ta katar o meripe
45008003	Soke o Del cherda so nasti cherela o zakono e Moiseseko, soke sama kovle ando mas: O Del bichalda isto pe chaurre te cherdol sargo iek manus kai inaile zor ta bilacho ta sargo kurbano kai delpe pala o bilachipe, ta gia cheres le o Del zatrisarda o bilachipe.
45008004	Te sai cherdol ande amende o chachipe e zakonoko kai ni lla prema o mas, kai lla prema o Duo.
45008005	Gola kai zivin ta ni achaven po bilachipe, samo mislin te cherel bilachipe. A gola kai zivin te kanden so ppenel o Santo Duo mislinpe samo te cheren so o Santo Duo mangela.
45008006	Te zivia samo te misli amen ande sa o bilachipe kai mangel amare esnage, ondaka ka acha fulade e Devletar. A te misli amen ande sa so mangel o Santo Duo, ondaka ka avel amen o zivoto ostade ta e pas.
45008007	Gola kai nasti achaven po bilachipe von samo mislinpe te cheren bilachipe. Von si dusmanura e Devleke, soke ni kamen ta i nasti kanden o zakono e Devleko.
45008008	Gola kai cheren samo o bilachipe nasti peren drago e Devleke
45008009	A te zivila ande tumende o Duo e Devleko, morabi te na llan pala tumaro bilachipe. Ko inai le o Duo e Kristoko, inai e Kristoko.
45008010	E esnaga chachimaia si muli, a o Kristo te zivila ande tumende, o duo zivil soke o Del llinda tumen chache i te merela amari esnaga cheres o bilachipe.
45008011	O Duo goleko kai vazdia e Jesuse katar o meripe te zivila ande tumende, isto vou kai vazdia e Jesuse katar o meripe, ka del zivoto ande tumare esnage merimake katar o Duo e Devleko kai zivil ande tumende
45008012	Goleke pplalalen, inai soke akana pe zor te zivi ta te chera so amen mangaia te chera.
45008013	Soke tumen te zivina e ezgodenchar kai tumen mangen, ka meren ostade; a katar o Santo Duo te mukena gola ezgode bilache kai mangen, ka avel tumen zivoto ostade.
45008014	Soke sa gola kai si inllarde katar o Santo Duo e Devleko si chave e Devleke.
45008015	Soke o Duo kai o Del dia tumen ni ppandel tumen te aven esluge pe dar. O duo e Devleko cherel amen chave e Devleke ta mukel amen te ppena e Devleke: “¡Dade!
45008016	O Duo e Devleko ppangliol amare duoia ta ppenel amenge kai sam chave e Devleke.
45008017	Ta akana sar sam chave e Devleke sai la sa o lachipe kai vou lacharda amenge. Ta sa gala ezgode ka fulavalen e Jesusea. A te avelape kai nakka patnia sar vou nakkla patnia, chachimaia lea ka fulava e pachiu kai si te den le.
45008018	Pachau kai e patnia kai nakka ande gava vreme inai niso te ttovaia len e bare ezgodenchar kai si te dikka mai angle
45008019	Sa o sueto aduricharel oma o Del te sikavel kai amen sam leke chave.
45008020	Soke o sueto ni llanel ta inai pala lengi dos, soke gia manglala o Del; a o sueto so achel le si te aduricharel
45008021	te aven mukliarde katar lengi zatrania. Ta aduricharen te avel len e dragostia katar o mukliardipe kai e chave e Devleke si len
45008022	Amen llana kai gava sueto nakkel dukka sargo kana iek diskinia si te maladol lake.
45008023	Ta ni nakkel dukka samo voi, i amen kai dia amen mai anglal o Santo Duo ta sa e ezgode kai ka del amen o Del mai angle, goleke amen aduricha te len amen sar pe chaurre ta golea ka aven mukliarde amare esnage;
45008024	O Del braduisarda amen soke si amen e vera kai gia ka avelpe. A te adurichara so akana dikkol gua inai vera, ¿Ko aduricharel varesavi ezgoda kai si le?
45008025	A te aduricha te la vareso kai akana ni dikka, morabi te adurichara le esmiro
45008026	Isto gia, soke amari vera ando Del si kovli, goleke o Santo Duo pomozil amen. Soke ni llana te sai moli amen e Devleke, a isto o Santo Duo molilpe pala amende ta cherel le gia sukar kai inai alava te ppena sar vou molilpe.
45008027	Ta o Del kai pinllarel sa amare mislura, llanel so o Duo mangel te ppenel. Soke o Duo molilpe e Devleke pala po foro santo, ta leko molipe si isto so o Del mangel.
45008028	Llana kai o Del lacharel sa e ezgode po lachipe golenge kai volin le, golenge kai vou ikkarda gia sar vou mangla
45008029	O Del mai anglal llanela ka ka esviril te aven sargo leko chaurro, te sai vou avel o chavo mai purano maskar e but pplalorre.
45008030	Ta golen kai vou esvirisardaia, ikkarda len ta golen kai ikkarda, llinda len chache; ta golen kai llinda len chache dia len po baripe.
45008031	Samo achel amen te ppena kai o Del te si amenchar, niko nasti avel ande brasnia amenchar.
45008032	O Del kai ni achada te del amen pe chaurre, ta dia le te merel pala sa amende, ¿Sar ni ka del amen pe chaurrea sa e ezgode
45008033	¿Ko sai dosarel katar fiso golen kai o Del esvirisarda? Kana isto o Del llinda len chache.
45008034	¿Ko sai del len ande kris? Kana o Kristo si kai mulo pala lende ta i mai but; vou ustilo katar o meripe ta si pe rig e chachi e Devleki, ta molilpe pala amende.
45008035	¿Ko sai fulavel amen katar e Jesukristoko volipe? ¿E duk, e dar, e patnia, e bok, o sil, o meripe?
45008036	Sar ppenel o pisipe “Cheres tu suako drom sam ttode po meripe; inllaren amen sargo bakren kote kai mundaren len.
45008037	Maskar sa amare dukka, pacha kai o Jesukristo ka cherel amen te dobisara soke vou volisarda amen.
45008038	Me pachau kai nisavi ezgoda ka fulavel amen katar o volipe e Devleko: ni o meripe, ni o zivoto, ni e suechura, ni e duura, ni so si akana, ni so si te avel,
45008039	ni so si mai upre, ni so si mai tele, ta nisave ezgode cherde e Devletar. ¡Niso nasti ka fulavel amen katar o volipe kai o Del sikada amenge ando Kristo Jesus amaro Gazda!
45009001	Me pachau ando Jesukristo, ta goleke ppenau o chachipe. O Santo Duo inllarel man ta ppenel mange andre ande mo lio kai ni kojavau.
45009002	De istina si mange zalba, ta iek bari duk ande mo lio kai ni lelpe mandar.
45009003	Duk nakkau cheres e judiura, kai si mo foro, ta mangau te pomoziu len. Volisardema te avau prokleto e Devletar ta te avau fulado katar o Kristo, golea te pomozila len te aven pasa o Del.
45009004	Von si o foro kai o Del esvirisarda. Len dia o Del te aven leke chaurre. O Del saia lenchar ta sikada lenge pi bari zor. Achilo pe orba lenchar, ta dia len po zakono, ta sikada len te sai blagosin le chachimaia, ta i dia len po alau
45009005	Von si katar o foro e Devleko. Ta sar manus o Mesias, si isto katar gua foro. Vou gazdaril pe sa e ezgode, ta si o Del. Blagosime te avel o Del sa e bursenchar. Gia te avelpe.
45009006	Me ni ppenau kai o Del ni cherda so ppendaia kai ka cherel e foroke katar o Israel. Soke na sa e judiura si chachimaia katar e Israeleko foro.
45009007	Na sa e viche e Abraameke si de istina chaurre e Abraameke, soke o Del ppendaia leke “Katar o Isaak ka avel chi vicha.
45009008	Gua si: Kai niko inai chaurro e Devleko samo kai si katar varesavi vicha. Chachimaia e chachuni vicha e Abraameki si gola kai aven katar e vicha e Isaakeki.
45009009	Soke o Isaak si gua kai biandilo te cherel e alava kai o Del diaia e Abraame Ande gava vreme ka avau ta e Sara ka avel la iek minono
45009010	A inai samo gua, i kana e dui chaurre e Rebekake sea katar e vicha e Isaakeki,
45009011	o Del esvirisarda samo iekke te avel katar leko foro. Mai anglal te biandon, ni iek katar e minone ni cherdea ni o lachipe ni o bilachipe.
45009012	Ta isto gia ppenda o Del e Rebekake O mai purano ka radil e terneke
45009013	Gia sar ppenel o Pisipe Volisardem e Jakobo ta murzisardem po Esau
45009014	¿Ta pala gua ka ppena kai o Del inai chacho? ¡Iok!
45009015	Soke o Del ppenda e Moiseseke Ka avel mange zalba katar o lleno kai ka avel mange zalba
45009016	Goleke kana o Del esviril ni cherel le soke e llene mangen le o soke trudinpe te aven esvirime, gua si te mangela o Del te avel leke zao lendar.
45009017	Soke pisime si kai o Del ppenda e charoke katar o Ejipto Isto gale ezgodake vazdiem tut, te sikavau mi zor ande ezgode kai ka cherau tuia, ta te pinllarel man sa o sueto
45009018	Goleke o Del si leke zao goletar katar vou mangela te avel leke zao, ta zuriavel o lio goleko kai vou mangela te zuriavel.
45009019	A vareko sai ppenel mange: “¿katar so sai dosarel o Del e manuse, kana niko nasti ppenel leke na pe ezgode kai vou mangel te cherel?”
45009020	A tu, manusea, ¿Ko san tu te ja tut e Devlea? ¿Sai ppenel o taso chikako goleke kai cherdale: “Soke cherdam man gia”
45009021	O lleno kai cherel piria chikake vou sai cherel so mangela e glibotar, isto gole glibotar sai cherel iek lelleno chistomake ta iek poganimake.
45009022	Gia mangla o Del, te sikavel pi joli te sai pinllarel leki zor sa o sueto. Terpisarda but gole llenenge kai saia te dukkavel len ta kai llana kai o jasardipe.
45009023	Ta i mangla te sikavel amenge po baripe ta po volipe soke avila leke zao amendar ta chinada amenge te zivi lea.
45009024	Gia o Del ikkarda amen, nesaven maskar e judiura ta averen maskar e llene kai inai judiura.
45009025	Gia sar ppenel o Del ando lil katar o Oseas “Iek foro kai ni saia murno, ka ikkaraule mo foro. Iekke foro kai ni voliva, ka sikavau leke mo volipe.
45009026	Ta kote kai ppendilo lenge: ‘Tumen ni sen mo foro’, ka aven ikkarde chaurre katar o Del o llundo.
45009027	Ta i o porauko Isaias ppenda cheres e Israelitura “i te avena e Israelitura pe gachin sargo e chisai e moraki, samo nesave ka aven braduime.
45009028	Soke but oma o Del ka chinel pi kris pe sa o sueto.
45009029	Ta isto gia sar ppendaia o Isaias “O Gazda kai si le sa e zor, te na muklaia amenge vicha, avilama sargo e Sodoma ta e Gomorra.
45009030	¿So ka ppena katar gava? Kai pala o pachape, gola kai ni sea judiura ta ni rodena te aven chache o Del llinda len chache.
45009031	A e Israelitura kai rodena te aven chache prema o zakono, nasti lie gua chachipe.
45009032	¿Soke ni lie le? Soke von mangena te kanden sa so ppenel o zakono ta gia o Del te lel len pala e ezgode kai von cherena, a na pala o pachape. Goleke o Kristo avila lenge sargo iek barr kai eskombaie pe lete.
45009033	Ando Pisipe o Del ppenda “Me ttovau ando Sion iek pechina iek barr kai cheres lete ka peren but llene a o Del ni ka mukel ando lallao golen kai pachan ande lete.”
45010001	Pplalalen ando Jesukristo, so mangau sa me liea, ta moliuman e Devleke si te sai aven braduime e israelitura.
45010002	Me chachimaia llanau kai von mangen te blagosin e Devle ta ni llanen te cherel le.
45010003	Ni acharen kai samo o Del llinel chache e manusen, a von mangen te chacharen isto von pe; ta gia ni ttoven sama sar mangel o Del te llinel chache e manusen.
45010004	Soke ando Kristo cherdol sa o zakono te sai aven llinde chache sa gola kai pachan ande lete.
45010005	Kana del orba katar e llene kai kanden o zakono te sai aven chacharde, o Moises pisisarda gala alava “O lleno kai kandela o zakono ka avel braduime cheres o zakono
45010006	A o chachipe kai avel katar o pachape, ppenel gia “Na mislisao: ‘¿Ko ka llal upre ando miloso?’ —Gava si, te cherel e Kristo te fuliel—;
45010007	O ‘¿Ko ka fuliel chak tele?’ ” Gava si te cherel e Kristo te likel upre katar emule
45010008	¿A so si so ppenel “E alava kai si pasa tu kai si ande cho mui ta ande cho lio. Gava si o alau pachamako kai ppena:
45010009	Te ppenea che muiea kai o Jesus si o Gazda ta te pachaia sa che liea kai o Del vazdia le katar o meripe, ka ave braduime.
45010010	Soke e liea pachalpe te sai avel o manus llindo chacho, ta e muiea ppenel o manus kai pinllarel e Jesukristo te sai avel o manus braduime.
45010011	O Pisipe ppenel gia “Ko pachala ande lete ni ka chel ando lallao.
45010012	Ni chitilpe te avena judiura o te na avena, soke saurre si len isto gua Del, ta o Del si lacho sa golenchar kai mangen letar.
45010013	Ta i o Pisipe ppenel gia “Sa gola kai ikkarena e Devle, ka aven braduime.
45010014	Akana, ¿Sar ka ikkaren le kana ni pachan ande le? ¿Ta sar ka pachan ande lete, kana ni llanen niso letar? ¿Ta sar ka llanen kana niko ni del lenge orba katar o Gazda o Jesukristo?
45010015	¿Ta sar ka den orba katar o Jesukristo kana o Del ni bichalel len? Sar ppenel o Pisipe “¡Savo sukaripe si kana dikka kai aven gola kai anen e lachi viasta!
45010016	A ni lie saurre gaia lachi viasta. Gia sar ppenda o porauko Isaias “Gazda, ¿Ko pachaia e orbe kai andam?
45010017	Goleke o pachape ando Del avel kana asune e orba katar o Kristo.
45010018	Me puchau iek ezgoda: ¿Sai avelpe kai ni asunde e orba? ¡O chachipe von asunde la! Soke o Pisipe ppenel “Ande sa o sueto asundili lengi orba pe suako rig katar e ppuv asundile leke alava.
45010019	Goleke pale puchau ¿sai avelpe kai o Israel ni llangla gava? Mai anglal o Moises ppenel gia “Me ka cherau te avel tumenge joli pe iek foro kai inai foro; ka cherau te joliaon pe iek foro kai ni kamel te sikol.
45010020	Ta kana del orba katar e israelitura, o Isaias ppenel gia “Gola kai rodena man, malade man; ta sikadilem golenge kai ni puchena mandar.
45010021	Ta kana del orba katar e israelitura, o Isaias ppenel gia “Sorro llive inzardem me va iekke foroke kai si zurale soreko ta kai ni kandel.”
45011001	Me puchau akana: ¿Sai avelpe kai o Del mukla pe foro kai isto vou esvirisarda? ¡Gua nasti avelpe! Isto me sem israelita katar e vicha e Abraameki katar o Benjamin.
45011002	O Del ni mukla pe foro kai vou esvirisarda. ¿Ni llanen so ppenel katar o Elias ando Pisipe kana dosarda e foro katar o Israel angla o Del ta ppenda gia
45011003	Gazda, mundarde che porauken ta ppagle e ttana kai delpe o kurbano; ta samo me achilem llundo ta i man mangen te mundaren
45011004	A o Del ppenda leke Me muklem mange pe iek rig efta milie israelitura kai ni die changa angla o del o kojamno o Baal
45011005	Isto gia ande gava vreme. O Del si lacho ta esvirisarda cherricha llene judiura kai llik akana pachan ande lete.
45011006	O Del si lacho ta goleke esvirisarda len na soke von cherde varesavo lachipe vou te esviril len.
45011007	Chachimaia e israelitura ni marakkle so rodena, a golen kai o Del esvirisarda, gola si kai marakkle le. Soke ogola sea but zurale soreke.
45011008	Sar ppenel o Pisipe O Del dia len iek duo te na acharen, akka te na dikken, kan te na asunen llik allive
45011009	I o David ppenel Lenge sinie te cherdon prevarka ta mreza, te sai peren ta te aven dukkade.
45011010	Te avel o truñariko ande lenge akka te na dikken; Te bangon lenge zea ostade
45011011	Akana puchau ¿Sai avelpe kai e judiura peletar te na usten pale? ¡Gua nasti avelpe! Cheres lende kai ni kandie avilo o braduipe golenge kai inai judiura, ta gava ka cherel te joliaon e judiura.
45011012	Ta soke von ni kandie gua barvarda e sueto, ta lengo peradipe pomozisarda e llenen kai inai judiura, ¡akana mislin tumen savo baro barvalipe ka avel kana o Del ka lel sa e judionen
45011013	Si man iek ezgoda kai mangau ppenau tumenge kai ni sen judiura. O Del bichalda man tumende ta me but voliu gava rado.
45011014	Ta aduricharau gale ezgodenchar nesave katar mi vicha te briginpe cheres tumende ta gia o Del te sai braduil i len.
45011015	A soke o Del ni kamla e judionen gua cherda te sai ppagol e joli maskar o Del ta o sueto, ¿a kana o Del ka lel e judionen? ¡gua ka avel zivoto lenge kai sea mule!
45011016	Kana vareko del e Devle o purvo marrno kai cherda, ondaka si leke i ogola marrne kai achen te si dine e Devleke a i e zile katar iek kas; i leke krangura si e Devleke
45011017	Akana si de istina kai nesave krangura chindile katar o kas e maslinkengo, ta kai tu kai san iek maslinka ttodi pe lengo ttan ta san istardo po kas e maslinkako, ta akana tu le o zivoto katar e zile gole kasteke.
45011018	A tumen na mislin kai sen mai lache neko e krangura e chachune e maslinkake. A te falin tumen katar gua. Ttoven sama kai e zile den tumen o zivoto a na tumen le
45011019	A tumen sai ppenen: Chinde nesave krangura te sai amen ava ttodine po kas e maslinkako.
45011020	Len chinde len soke ni saia len pachape, a tu san kote samo soke si tut pachape, goleke na falisao, mai sukar te avel chuke dar.
45011021	Soke o Del te na prostisarda e krangonen kai sea e kasteke, ni tut ni ka prostil
45011022	Dik gia lacho si o Del ta gia orta vou avila golenchar kai peletar, a tuia avilo posteno. Goleke morabi te zivi sar vou mangel, soke te na cherea gia i tu ka ave chindo.
45011023	A e judiura te irinape pale kai o pachape, ka aven pale ttode po kas, soke o Del si le e zor te ttovel len pale.
45011024	Soke tu kai sana iek vosako kas e maslinkako, chinde tut ta ttode tut po lacho kas e maslinkako. So mai but e judiura kai si e chachune krangura katar o lacho kas e maslinkako, pale ka ttovel len isto pe lengo kas e maslinkako
45011025	Pplalalen, mangau te llanen gava chachipe gurudino e Devleko, ta gia te na istardon: nesave israelitura zuraile a gua si samo llik kana ka cherdon katar lengo foro sa gola kai inai israelitura.
45011026	Kana gava ka avelpe, sa o Israel ka resel te avel braduime, soke o Pisipe ppenel gia O Braduimari ka avel katar o Sion ta ka duriavel o bilachipe katar o Jakob.
45011027	Me diem len mo alau kai ka cherau gava kana ka prostiu lengo bilachipe
45011028	A cheres e lachi viasta, e israelitura si sargo dusmanura e Devleke. Gua cherel le pala tumende te sai i tumen pachan ande lachi viasta; o Del llik akana volil e judionen, soke esvirisarda katar lengi vicha te cherel po foro.
45011029	Soke so o Del dia ni lel le, ta ni bristarelpe katar e llene kai vou esvirisarda.
45011030	Omanglal tumen ni kandien e Devle, a akana kai e judiura ni kandie, o zao e Devleko avila pe tumende.
45011031	Isto gia, sar avila leke zao tumendar isto gia ka avel leke zao lendar.
45011032	Soke o Del cherda saurren te na kanden te sai avel leke zao saurrendar
45011033	¡Gia bizai si o Del! kai niko nasti sikavel soke vou chinel gia pi kris, ta niko nasti acharel e ezgode kai vou cherel.
45011034	Soke ¿Ko pinllarel e mislura e Devleke? ¿Ko ka sikavel le so te cherel?
45011035	¿Ko dia mai anglal vareso e Devle te sai o Del pochinel leke?
45011036	Soke sa e ezgode si cherde letar, ta e ezgode kai si, si cheres lete ta dine leke.
45012001	Goleke pplalalen, pala o volipe kai si e Devle pala tumende, mangau tumendar te ttoven tumen te radin leke sa tumare zivotoia ta te cheren so si leke drago. Gia si sar morabi te blagosin le.
45012002	Ta na zivin ios sar zivil o sueto; mai sukar si te pparrudon tumare mislura ta tumaro zivoto soke gia ka llanen savi si e volia e Devleki, ta so mangel si lacho posteno orta ta chacho
45012003	Soke o Del ande po volipe ttoda man apostol ta goleke mangau tumendar te na mislin tumen kai sen mai lache neko so sen. Mai sukar dikken isto pe tumende prema o pachape kai o Del dia tumen, soke sen llene kai llan pala o Kristo
45012004	Gia sar si amen va ta porrne ande amari esnaga, sa ni cheren isto iek buchi,
45012005	isto gia amen, kai sam but, saurre chera iek esnaga ando Kristo ta sam istarde iek pe aver, soke sam katar iek esnaga.
45012006	Soke o Del dia amen suako llene iek buchi sar vou mangla te del amen. Goleke te mangla o Del te del amen e buchi te da orba ande leko anau, cherale sar trubul iekke llenetar kai llal pala o Kristo
45012007	te ttoda amen te pomozi averen, cherale sukar. Te ttoda amen te sikava, ttova amen te sikava.
45012008	Te mangela amendar te da zor averen, morabi te cherale. Te si te pomozi e chorren cherale veselimaia
45012009	Volin tumen chachimaia iek avere. Murzin po bilachipe ta na durion katar o lachipe.
45012010	Volin tumen sargo pplalorre iek avere, ta traden liubao maskar tumende.
45012011	Radin vrenimaia ta na cherdon lene. Radin e Devleke veselimaia ta zoriaia.
45012012	Zivin vesele soke tumen aduricharen e Devle; kana nakken duk pala o Del sikon te terpin; na muken te molintumen e Devleke.
45012013	Pomozin e pplalorren kai si chorre; len e llenen kai aven duratar ande tumare chera.
45012014	Na den armaia golen kai mangen te maren tumen. Mai sukar mangen e Devletar te blagosil len
45012015	Veselin tumen golenchar kai si vesele ta roven golenchar kai roven.
45012016	Zivin lachimaia iek averea ta na istardon. Na cheren tumen mai bare katar aver; dikken averen sargo isto tumen. Na mislin tumen kai tumen sen e mai bizai.
45012017	Vareko te cherda tumenge varesavo bilachipe na cheren leke isto gua bilachipe, mai sukar roden te cheren o lachipe angla e manusa.
45012018	Cheren so sai te na achen nikaia ande joli.
45012019	Na ttoven kasti e llenenge kai dukkade tumen, muken len ande Devleke va, soke ando Pisipe ppenel “Murni si e buchi te chinau e kris ta te dau e duk e bilachen ppenel o Gazda.”
45012020	Ta i ppenel “A te avela cho dusmano bokkalo, de le te jal; a te avela trusalo, de le te piel; gia ka chere te ppabol leko mui lallaimatar.
45012021	Na muk te dobil tut o bilachipe. Mai sukar dobisar e lachimaia o bilachipe.
45013001	Samo o Del si kai del e zor iekke manuse, ta vou si kai dia e zor e charonen kai si amen. Goleke morabi te kanda e llenen kai gazdarin pe ppuv, soke vou ttoda len.
45013002	Goleke ko ni kamela te kandel e llenen kai gazdarin pe ppuv, ni kamen te kanden so o Del ttoda. A gola kai cherena gia, ka len e duk
45013003	Soke e llene kai gazdarin pe ppuv inai ttode te daraven e llenen kai si lache, von si ttode te sai daran lendar e llene kai si bilache.
45013004	Soke von si ttode te sai radin e Devleke ta te sai pomozin tumen. A te ttovena tumen te cheren o bilachipe morabi te daran, soke o jarni kai von inllaren ni inllarenle te dikkol sukar. Von si ttode te radin e Devleke ta i te dukkaven e llenen kai cheren o bilachipe
45013005	Goleke tumen morabi te kanden e llenen kai gazdarin pe ppuv, na samo pala e dar te na dukkaven tumen, soke gua si so trubul te cherdol.
45013006	E llene kai gazdarin pe ppuv radin e Devleke, gua si so morabi te cheren. Goleke tumen pochinen e love kai mangen e charura.
45013007	Trubul te pochinen suakone lleneke so morabi te pochinen. Te si te pochine love, pochinenle; kake te si pochinen e love kai mangen e charura, pochinenle; ka si te den liubao, den le.
45013008	Te na aven unllile nikake, samo ando volipe iek averea. Ko volil averen vou cherda sa so mangel o zakono.
45013009	E zakonura ppenen Na cher o kurvaluko, na mundar, na vasde, na ppen orbe kojamne, na zelisar averenge esgode. “gala ta i ogola zakonura achen ande gala alava Volisar avere sar voli tu tut.
45013010	Ko si le volipe, ni cherel nikake o bilachipe: goleke ando volipe kanda o zakono.
45013011	Goleke ttoven sama po vreme kai zivi, ta sikon kai avilo o llive te llungadiva katar e lindri, soke amaro braduipe si mai pase akana neko kana liam o pachape ando Jesukristo.
45013012	Soke but oma si te avel gua llive; goleke muka te chera o bilachipe, soke kana chera o bilachipe si sargo te zivi ando truñariko. Mai sukar avela te ttova pe amende e patave e villeloke
45013013	Zivin chachimaia sargo kana si o llivesea. Na ando pipe ni ando kurvaluko, na roda te mara amen, na da orbe bilache, na zivi ande chingar ni ande joli.
45013014	Mai sukar furiadon amare Gazdatar o Jesukristo, ta na den tumare esnage e bilachipe kai mangel
45014001	Len sama katar o lleno kai si kovlo ando pachape, ta na jan tumen lea.
45014002	Soke si nesave llene kai mislinpe kai sai jalpe vareso, a si aver llene kovle ando pachape kai jan samo zenelipe kai del e ppuv.
45014003	O lleno kai jal varesavo jape, morabi te na dosarel gole llene kai ni jal nesave ezgode; a gua kai ni jal nesave ezgode, morabi te na dosarel gole kai jal varesavo jape, soke o Del lia gole llene.
45014004	¿Ko san tu kai krisi iekke esluga kai si avereko? Te achela pe porrne o te perela. Leko gazda dikkel letar. A vou ka achel pe porrne, soke o Gazda si zuralo te del le e zor
45014005	A si nesave llene kai ttoven sama mai but pe iek llive neko pe aver, a si aver kai pachan kai sa e llivesa si sargo iek. Suako lleno morabi te pachal so si ande leke mislura.
45014006	Ko guruvela iek llive te blagosil e Devle, guruvel le e Devleke. A ko jal katar sa, te blagosil e Devle, vou jal ta del fala e Devle; a ko ni jal nesave ezgode te sai blagosil e Devle, mukel te jal gola ezgode, ta i vou del e fala e Devle.
45014007	Niko amendar ni zivil vou peke ta ni merel vou peke
45014008	Te zivi, zivi e Gazdake; a te meraia, e Gazdake mera. Goleke ando zivoto ta i ando meripe e Gazdake sam.
45014009	Goleke pala gua mulo o Kristo ta ustilo katar o meripe te avel Gazda e mulengo ta i e llundengo.
45014010	Goleke tu na de orbe bilache che pplaleke ta ttou leke sama. ¿A soke de orbe bilache che pplaleke? soke saurre morabi te ava angla e kris e Kristoki.
45014011	Soke ando Pisipe ppenel gia “Jau sovel pe mo zivoto, ppenel o Gazda, kai angla ma saurre ka den changa ta saurre ka blagosin man.
45014012	Goleke suako lleno amendar ka ppenel e Devleke so vou cherda.
45014013	Morabi te na da orbe bilache iek averetar. Mai sukar ttoven ande tumaro mislo te na peraven tumare pplale katar o pachape.
45014014	Cheres o pachape kai si man ando Kristo Jesus, me llanau kai niso inai melalo vou petar. A vareko te mislilape kai varesavi ezgoda si melali, sai avel melali goleke kai mislilape kai si melali
45014015	A te avelpe kai cho pplal dukkadola pala o jape kai tu ja ondaka tu ni lla volimaia. ¡Na cher cheres cho jape te jasaol gua lleno kai o Kristo mulo pala le!
45014016	Na cheren te den orbe bilache cheres o lachipe kai tumen cheren.
45014017	Soke e charoina e Devleki inai jape o pipe, e charoina e Devleki si chachipe, pas ta veselia ando Santo Duo.
45014018	Ko radila gia e Kristoke, si drago e Devleke ta e llene ka den len liubao
45014019	Goleke roda o lachipe ta e pas, ta te pomozi iek avere, ta te bariva saurre ande iek ttan.
45014020	Na murisar e buchi e Devleki cheres o jape. O chachipe suako jape si chisto; o bilachipe si te ja vareso kai cherel te perel averengo pachape.
45014021	Mai sukar si te na ja mas ta te na pie mol, ta te na chere nisavi ezgoda kai sai peravel che pplale
45014022	O pachape kai si tut morabi te avel tut angla o Del. ¡Blagosime gua kai ni dosarel vou pe katar e ezgode kai cherel!
45014023	A ko mislilpe kai inai sukar so vou jal, ta te jala, vou pe dosarel, soke cherel le bi pachamaia; soke sa so cherdol bi pachamaia si bilacho.
45015001	Gola kai sam zurale ando pachape morabi te pomozi golen kai inai zurale ta te roda lenge o lachipe, a na te roda amaro lachipe.
45015002	Suako lleno morabi te rodel avereko lachipe ta te pomozi le te bariol ando lachipe.
45015003	Soke ni o Kristo ni lia sama petar; soke ando Pisipe ppenel gia “O kusipe katar e llene kai kusena tut avilo pe mande.
45015004	Sa so pisisarde omanglal si te sikiva. Ta gala alava den amen zor te cheren amen te terpi ta den amen pachape ande so adurichara.
45015005	A chachimaia, o Del si kai cherel amen te terpi ta del amen e zor. Letar mangau te pomozil tumen te aven ando volipe saurrenchar, ta te zivi prema sar zivisarda o Jesus.
45015006	Ta gia saurre ande iek ttan, ta ande iek avazi te blagosin e Devle ta Dad katar amaro Gazda o Jesukristo
45015007	Goleke len iek avere, gia sar o Kristo lia tumen, gia ka avel blagosime o Del.
45015008	Sai ppenau tumenge kai o Kristo avilo te avel esluga e judionengo te sikavel kai o Del ppenda o chachipe kana dia po alau amare puranenge ta kai o Del si chacho kana del po alau.
45015009	Ta avilo i kai gola kai inai judiura te sai blagosin e Devle pala leko volipe, soke gia ppenel o Pisipe “Goleke ka blagosiu tut maskar e ppuvia ta ka llilabau chuke llilia.
45015010	Pe aver rig ppenel gia o Pisipe “¡Veselin tumen ppuvialen, e Devleke foroia!
45015011	A pe aver rig ppenel gia “Ppuvialen ta sa e forura, ¡Blagosin e Gazda!
45015012	I o Isaias pisisarda “Ka likel katar e viche e Jeseki iek chavo, kai ka vazdiniaol te gazdaril e ppuvien, ta von ka pachan ande lete.
45015013	O Del kai del o pachape, te del tumen bari veselia ta pas tumen kai pachan ande lete, ta te del tumen but pachape ande zor katar o Santo Duo
45015014	Ppalalen pachau kai tumen sen pperde volipe ta kai llanen but, ta llanen te sikaven iek avere;
45015015	A ande gava lil avila mange te pisiu tumenge chachimaia katar nesave ezgode, te na bristaren tumen. Cheraule soke o Del avilo lacho manchar,
45015016	te avau esluga katar o Kristo Jesus ta te pomoziu e llenen kai inai judiura. Goleke pala o lachipe katar gola kai inai judiura morabi te avau lenge sargo iek popo, te dau len e lachi viasta e Devleki ta te inllarau len angla lete sargo iek ezgoda dini sukar, dini samo leke ta blagosime katar o Santo Duo
45015017	Sai cherau baripe ando Kristo Jesus katar o rado kai cherdem e Devleke,
45015018	chachimaia ni ka dau ni iek orba te na avela katar so cherda o Kristo manchar te sai inllarel e llenen kai inai judiura te kanden e Devle. Ta cherdale me alavenchar, ta pala e ezgode kai cherdem,
45015019	pala e bari zor katar o Santo Duo cherdem e bare ezgode Devlikane. Ta gia inllardem ta ppendem e lachi viasta e Jesukristoki, pe suako rig katar o Jerusalem llik kai e ppuv katar o lliria
45015020	Me suako drom ttodem man te ppenau e lachi viasta, kote kai nikada ni asunde katar o Kristo, gia te na lau o rado kai aver llene cherde.
45015021	Goleke manglem te cherau so ppenel o Pisipe “Ka dikken le ta ka acharen le gola kai nikada ni asunde ni iek orba leki.
45015022	Goleke nasti llelem te dikkau tumen, a ande mo mislo saia te llau.
45015023	A akana, kai cherdem mo rado ande gaia ppuv, ta sar cherel but burs kai mangau te dikkau tumen,
45015024	misliu man kai sai ka cheraule kana ka llau ande España. Ni ka avel man but vreme te achau tumenchar, a llanau kai ka veseliu man but tumenchar ta misliu man, tumen te pomozin man te resau e dromea incha kai llau
45015025	A akana llau ando Jerusalem te inllarau love te pomozi e llenen kai zivin ando Jerusalem ta kai pachan ando Jesukristo.
45015026	Soke e llene katar e Masedonia ta katar e Akalla mangle te chiden love te bichalen e pplalenge kai si chorre ando Jerusalem.
45015027	Von petar mangle te cherenle, a chachimaia von trubula te cherenle, soke gia sar e judiura kai pachan fulade so saia len ando duo e llenenchar kai inai judiura, i von morabi te pomozin e judionen kai pachan e ezgodenchar kai si len pe gaia ppuv
45015028	Goleke kana me ka lacharau gaia ezgoda ta kana ka dau lende so si chidino, ka llau ande España, ta kotar ka llau te dikkau tumen.
45015029	Ta me llanau kai kana ka llau tumende ka fulavau tumenchar sa o blagosipe katar e lachi viasta e Kristoki
45015030	Me moliuman tumenge pplalalen, pala amaro Gazda o Jesukristo, ta pala o volipe kai del amen o Santo Duo, te molintumen but e Devleke pala ma.
45015031	Mangen e Devletar te arakkel man ande ppuv katar e Judea katar e llene kai ni pachan ande lete, ta e love kai inllarau e pplalenge katar o Jerusalem, te lenlen lachimaia.
45015032	Ondaka te mangela o Del sai ka llau tumende veselimaia, ta te avel man e dragostia ta avau tumenchar.
45015033	O Del kai del amen e pas, te avel suakone llenea. Gia te avelpe.
45016001	Si man but ezgode lache te ppenau katar amari ppei e Febe. Voi radil but ande kkanlliri katar e Senkreas.
45016002	Len la ande Gazdako anau, gia sar trubul te cherdol maskar e pplal ando pachape, ta pomozin la pe suako ezgoda kai trubula la, soke voi pomozisarda bute llenen, ta i man.
45016003	Bichalau salami e Prisilake ta e Akilake kai radisarde manchar e Jesukristoke, amaro Gazda.
45016004	Von ttode po zivoto po meripe pala ma te braduin man; ni dau len fala samo me, i sa e pplal katar e kkanllira kai inai judiura den len fala
45016005	Bichalau salami e kkanllirake kai chidiniaon ando cher e Priskako ta e Akilako. Den salami me amale e Epeneto kai voliu le, kai ande Asia vou saia o purvo lleno kai pachaia ando Kristo.
45016006	Den salami e Maria, kai radisarda but pala tumende.
45016007	Den salami e Androniko ta e Juniase kai si mi familia ta kai sea manchar ppangle ande rubie, ta si len bari pachiu maskar e apostolura ta i pachaie ando Kristo mai anglal neko me
45016008	Den salami e Ampliato, mo amal kai voliu le ande Gazdako volipe.
45016009	Den salami e Urbano, kai radi lea zanio pe buchi e Kristoki, den salami e Estakise, kai voliu le.
45016010	Den salami e Apelese kai sikada but droma po pachape ando Kristo; den salami e Aristobulo ta i leke familia.
45016011	Den salami e Erodione, kai si mi familia, ta i e Narsisoke ta leke familia kai pachan ando Gazda
45016012	Den salami e Trifena ta i e Trifosa kai radin ande Gazdaki buchi ta i amare Perside kai voli, kai radisarda but ande buchi e Gazdaki.
45016013	Den salami e Rufo, kai si esvirime e Gazdatar, ta i leke da kai si mange sargo iek dei.
45016014	Den salami e Asinkrito, e Flegonte, e Ermese, e Patrobase, e Ermase, ta lenge pplalen kai si lenchar.
45016015	Den salami i e Filologo e Julia e Nereone ta leke ppiorra, e Olimpasa ta sa e pplalen ando pachape kai si lenchar.
45016016	Den iek avere iek santo chumidipe. Sa e kkanllira e Kristoke bichalen tumenge salami.
45016017	Moliuman tumenge pplalalen, te ttoven sama pe gola llene kai anen e joli ta cheren te fulaven e pplalen, ta cheren averen te peren katar so tumen sikilen. Tumen morabi te durion katar gola llene,
45016018	soke gola llene ni radin e Jesukristoke amaro Gazda, von roden te chaliaven von pe, ta gugle alavenchar kojaven e lie e manusenge, kai si proste
45016019	Saurre llanen kai tumen kanden e Devle, me veseliu man cheres tumende ta mangau te sikaven bizaimaia sar cherdol o lachipe, na o bilachipe;
45016020	Gia o Del katar e pas ka ustavel oma e llavolo tala tumare porrne. Amaro Gazda o Jesus te del tumen katar po volipe
45016021	Bichalel tumenge salami o Timoteo, kai radil zanio manchar pe buchi; ta i o Lusio, o Jason ta o Sosipatro, kai si mi familia
45016022	Me, o Tersio kai pisiu gava lil, i me bichalau tumenge salami ande amare Gazdako anau
45016023	I o lleno kai ikkardol Gaio bichalel tumenge salami. Me besau ande leko cher, ta vou ttovel po cher te chidiniaol e kkanlliri. I o Erasto bichalel tumenge salami, gua kai arakkel e love e foroke, ta o pplal o Kuarto.
45016024	O volipe amare Gazdako o Jesukristo te avel sa tumenchar, gia te avelpe
45016025	Blagosisara e Devle, kai sai cherel tumen te aven zurale ande lachi viasta kai me ppenau ta e orba cheres o Jesukristo. Ta gaia orba si isto so o Del sikada te pinllara so saia gurudino mai anglal te cherel e ppuv.
45016026	Ta akana diape te llangliolpe pala so pisisarde e poraukura, gia sar ppenda amaro Del kai zivil ostade. Gaia orba gurudini diape te llangliolpe sa e suetoke, te sai pachan ta te kanden.
45016027	¡Samo o Del kai si bizai, te avel Blagosime pala o Jesukristo, gia te avelpe!
46001001	Me o Pablo, ikkardo pala e volia e Devleki te avau apostol e Jesukristoko, ta o pplal o Sostenes.
46001002	Bichala salami tumenge kai sen katar e kkanlliri e Devleki kai si ando Korinto, kai ando Kristo Jesus, tumen sen esvirime pe iek rig ta ikkarde te aven katar leko foro santo, ta gia ka aven ande iek ttan sa e llenenchar kai blagosin e Jesukristo amaro Gazda, ta i Gazda katar o foro santo.
46001003	O Del kai si amaro Dad, ta amaro Gazda o Jesukristo te del tumen volipe ta e pas.
46001004	Suako drom dau fala e Devle pala tumende, pala o volipe kai dia tumen ando Kristo Jesus
46001005	Soke cheres lete o Del dia tumen sa o barvalipe Duoko alavengo ta bizaimako,
46001006	soke e orba e Jesukristoki achili zurali maskar tumende.
46001007	Goleke, so tumen aduricharen e Kristo te avel, ni ka trubul tumen ni iek blagosipe e Devletar.
46001008	Gia ni ka jasaren tumaro pachape ando Jesus, ta kana ka avel amaro Gazda o Jesukristo, niko ni ka dosarel tumen katar nisavo bilachipe.
46001009	Chacho si o Del kai ikkarda tumen te aven ande iek ttan leke Chavea e Jesukristoia amaro Gazda
46001010	Pplalorralen, ando anau amare Gazdako o Jesukristo, moliuman tumenge te aven ande iek mislo ta te na avel chingar maskar tumende. Zivin ando volipe, ta te avel tumen iek mislo ta iek lio.
46001011	Ppenau gava, pplalorralen, soke llanglem katar e familia e Kloeki kai si chingara maskar tumende.
46001012	Mangau ppenau, kai nesave llene maskar tumende ppenen gia: “Me sem e Pabloko;” aver ppenen: “Amen sam e Apoloke;” a aver ppenen: “Amen sam e Sefaseke;” ta aver ppenen: “Amen sam e Kristoke.
46001013	¿Sai avelpe kai o Kristo si fulado? ¿So, e Pablo krustosarde pala tumende? ¿O tumen kristisarde ando anau e Pabloko?
46001014	¡Fala e Devleke kai me ni kristisardem nika tumendar, samo e Krispo ta e Gaio!
46001015	Goleke, niko nasti ppenel kai kristisailo ande mo anau.
46001016	Ta i kristisardem e familia e Estefanaski, ta ni dau man golli o kristisardem avere,
46001017	soke o Kristo ni bichalda man te kristiu, vou bichalda man te ppenau e lachi viasta, ta ni cherdemle te faliu me man ande mo bizaipe, te na chikniarau o meripe e Kristoko po krusto
46001018	E orba katar o meripe e Jesukristoko po krusto si iek dilipe golenge kai ka jasaon, a golenge kai braduinpe, gava si amenge, gaia orba si zor e Devleki.
46001019	Sar ppenel o Pisipe: “Ka cherau e bizaien te jasaren po bizaipe ta te jasaol o bizaipe katar e bizai.
46001020	¡O Del sikada kai e llene katar gaia ppuv si dile, soke mislinpe kai llanen sa. A o chachipe si kai von ni llanen niso!
46001021	O Del si gia bizai kai ni mukla e llenen katar gava sueto te pinllaren le pe bizaimaia. Goleke, vou mangla te braduil golen kai pachan ande orbe kai amen sikava, i te asundona gala orbe sargo iek dilipe
46001022	E judiura mangen te dikken bare ezgode Devlikane te sai pachan amari orba kai ppena lenge, a e griegura roden o bizaipe ande orbe;
46001023	goleke amen ppendam lenge e orba kai o Jesus si o Mesias ta kai mulo po krusto. A bute judionenge gala orbe si sargo kana kusen len, a golenge kai inai judiura, gaia orba si iek dilipe.
46001024	A golenge kai o Del ikkarda, te avena o te na avena judiura, e zor ta o bizaipe e Devleko sikadilo ando meripe katar o Mesias kai o Del bichalda.
46001025	Goleke, so dikkol sargo iek dilipe e Devleko, si but mai baro bizaipe neko nisavo bizaipe e manusengo; sai mislinpe kai o Del inai le zor, a o chachipe si kai vou si mai zuralo neko nisavi zor e manusengi
46001026	Len sama pplalalen kai maskar tumende, kai sen ikkarde e Devletar, inai ni iek llanglo prema o bizaipe e manusengo, ta inai maskar tumende niko te avel le iek rado baro maskar e llene o te aven katar iek familia barvali.
46001027	I te mislinape e llene gale ppuviake kai tumen sen dile ta kai ni sen niso, o Del esvirisarda tumen; te sai gola kai mislinpe kai si bizai, te acharen kai ni llanen niso
46001028	O Del esvirisarda e llenen kai angla e akka e manusenge inai len zor, inai len pachiu, kai niko ni ttovel lenge sama, te sai gola kai mislinpe kai von si but bare angla o sueto te acharen kai chachimaia von inai so mislin.
46001029	Goleke angla o Del niko nasti falilpe.
46001030	O Del ttoda tumen ande iek ttan e Jesusea, ta fala kai sen ande iek ttan lea akana sen bizai; ta i ttoda tumen te aven katar o foro santo e Devleko, ta lien o zivoto ostade.
46001031	Ta isto gia, sar ppenel o Pisipe: “Ko mangela te falilpe ande vareso, te falilpe ando Jesukristo, o Gazda.
46002001	Goleke pplalalen, kana me llelem te ppenau tumenge e orba e Devleki kai saia gurudini, ni cheredemle orbenchar kai tumen nasti acharena o te faliu man ande mo bizaipe.
46002002	Goleke me ttodem ande mo mislo samo te dau tumenge orba katar o Jesukristo ta katar leko meripe po krusto.
46002003	Kana sema maskar tumende acharava man kovlo ta izdrava daratar.
46002004	Ni llelem tumende sargo iek lleno kai llanel sa. Me samo diem orba ta muklem o Duo e Devleko te sikavel pi zor,
46002005	ta gia te na avel ttodo tumaro pachape po bizaipe e manusengo, te sai avel ttodo pe zor e Devleki
46002006	O chachipe si kai golenchar kai pinllaren mai sukar e orba e Devleki ta kai si bare ando pachape, amen diam orba alavenchar bizaimake. A gala orbe inai katar o bizaipe gale suetoko, ni katar e llene kai gazdarin le soke von ka jasaren pi zor.
46002007	Amen da orba katar o bizaipe gurudino e Devleko, ta katar leki volia kai vou chinada mai anglal te cherel e sueto, te sai avel amenge o baripe kai o Del dia amen.
46002008	Gaia si iek ezgoda kai e llene kai gazdarin e ppuv ande gava vreme ni acharde, soke te achardea, nikada ni krustosardea amare Gazda kai si o Gazda e zivotoko.
46002009	Soke gia ppenel o Pisipe: “O Del chinada golenge kai volin le ezgode kai niko ni dikkla ta ni asunda, ta kai niko ni mislisailo.”
46002010	Gala si e ezgode kai o Del, katar o Duo cherda te pinllara, soke o Duo pinllarel llik e ezgode mai gurudine e Devleke.
46002011	Niko nasti llanel so mislil aver lleno. Samo o duo gole lleneko llanel so vou mislil. Isto gia, samo o Duo e Devleko llanel so mislilpe o Del
46002012	A amen ni liam o duo e suetoko, amen liam o Duo kai avel katar o Del, te sai pinllara e ezgode e Devleke kai ande po volipe vou dia amen.
46002013	Amen da gaia orba e alavenchar kai o Duo sikada amen, a na alavenchar kai sikilam amare bizaimaia. Gia sikava e ezgode duoke gia sar sikavel amen o Duo
46002014	Gola kai inai len o Duo e Devleko ni kamen te sikon e ezgode e Duoke, soke lenge si dilipe. Ta von nasti sikon, soke inai len o Duo e Devleko.
46002015	A gola kai si len o Duo e Devleko, suako ezgoda acharen ta sikon. A gola kai inai len o Duo e Devleko, nasti dosaren golen kai si len o Duo e Devleko
46002016	Soke gia ppenel o Pisipe: “¿Ko pinllarel e mislura e Gazdake? ¿Ko sai sikavel le? a amen si e mislura e Kristoke.
46003001	Pplalalen, goleke me nasti dava tumenge orba sargo llenenge kai si len o Duo e Devleko, soke tumen zivina sargo e llene bilache kai si pe gava sueto. Goleke diem tumenge orba sargo minonenge ando Kristo.
46003002	Sikadem tumen ezgode minone, diem tumen te pien ttud, na jape zuralo soke nasti janale ta ni akana nasti jan jape zuralo,
46003003	soke llik akana zivin sargo e llene bilache katar gava sueto. Si tumen joli iek pe aver ta jan tumen maskar tumende
46003004	Soke kana iek lleno maskar tumende ppenel: “Me sem e Pabloko,” aver ppenel: “Me sem e Apoloko,” kote cheren sargo e llene katar gava sueto.
46003005	Goleke, ¿so si o Apolo?, ¿ta so si o Pablo? Von si esluge kai cheres lende tumen avilen kai o pachape. Suako lleno amendar cherda po rado kai o Del ppenda te chera:
46003006	Me ttodem e simicha a o Apolo ttoda o pai: a o Del si kai bariarda e simicha.
46003007	Goleke, ni gua kai ttoda e simicha, ni gua kai ttovel o pai inai niso, samo o Del si kai cherel te bariol e simicha
46003008	Goleke, gua kai ttovel e simicha ta gua kai ttovel o pai sa iek si, soke o Del ka pochinel suakone lleneke prema lengi buchi.
46003009	O Apolo ta me radi e Devleke, a tumen sen e simicha pe ppuv ta i o cher kai si e Devleko
46003010	Me sema o kovachi kai vazdel chera ta o Del ande po volipe ttoda man te ttovau o zido pe ppuv, ta aver lleno si kai vazdel upral pe gua zido. A suako lleno morabi te arakkelpe sar vazdel o cher,
46003011	ta niko nasti ttovel aver zido pe gua kai si ttodo, soke gua zido si o Jesukristo
46003012	Ta pe gava zido o manus sai vazdel iek cher ta sai ttovel sunakai, rup, barra kai si but kuch, o kastenchar, o patrenchar o kastorrenchar.
46003013	A e buchi suakone lleneki ka dikkol bristomaia ando llive e krisako; soke gua llive ka avel iagaia, ta e iag ka zumavel e buchi kai suako lleno cherda.
46003014	Te si zuralo so vazdia o manus pe gua zido, ka pochinen leke;
46003015	a te ppabola so o manus vazdia, ka jasarel pi buchi, i te braduilape sargo kana iek lleno nasel katar e iag.
46003016	¿A so, ni llanen kai sen o cher e Devleko ta kai o Duo e Devleko zivil ande tumende
46003017	Vareko te zatrila o cher e Devleko, o Del ka zatril le, soke o cher e Devleko si santo ta gua cher e Devleko sen isto tumen
46003018	Niko te na kojavel isto vou pe: Vareko tumendar te mislilape kai si bizai prema o bizaipe gale suetoko, te cherdol sargo iek lleno kai ni llanel niso, ta gia ka cherdol de istina iek bizai
46003019	Soke e Devleke si samo dilipe o bizaipe gale suetoko. Soke gia ppenel o Pisipe: “O Del ppandel e bizaien isto ande lengo bizaipe.”
46003020	Ta i ppenel: “O Del llanel kai e mislura e bizaienge si samo dilipe.”
46003021	Goleke, niko te na falilpe pe so cheren e manusa; soke chachimaia sa gala ezgode si tumare:
46003022	o Pablo, o Apolo, o Pedro, e ppuv, o zivoto, o meripe, so si akana ta so si te avelpe. Sa si tumaro,
46003023	ta tumen sen e Kristoke, ta o Kristo si e Devleko.
46004001	Tumen morabi te dikken amen sargo llene kai radi e Kristoke, ttode te sikava e volia gurudini e Devleki.
46004002	Goleke, suako lleno kai die lete varesavi buchi morabi te achardol kai si chacho.
46004003	Mange ni chitilpe te chinena mange kris, tumen o iek kris e manusengi. Soke isto me man ni krisiu.
46004004	Goleke, ni me mislura ni dosaren man katar niso, i te avelape gia me ni ppenau galea kai me sem bi dosako soke samo o Gazda sai chinel kris pe ma.
46004005	Goleke tumen na chinen kris gia oma; aduricharen kana ka avel o Kristo, vou ka ikanel ando villelo so akana si ando truñariko, ta ka sikavel so si ando lio. Ondaka o Del ka del suakone llene so perel le
46004006	Pplalalen, dau tumenge gaia orba pala tumaro lachipe, ttovau e Apolo ta isto me man te sikon amendar. Ppendem gala alava te sikon amendar te na llan tumare mislura mai angle neko so si ando Pisipe, ta niko te na falilpe ta te na ppenel kai iek esluga si mai lacho neko aver
46004007	Soke inai niso te cherel tumen mai lache averetar. Soke sa so si tumen lienle e Devletar. Ta sa so si tumen si fala leke, ¿A soke falin tumen sargo kana so si tumen cherden le korkorre?
46004008	Akana si tumen sa so mangen: Akana sen barvale, ta zivin sargo charura kai ni trubul tumen niso amendar. ¡Gia sukar avela de istina te aven charura, gia amen sai gazdaria tumenchar ande iek ttan
46004009	Soke misliu man kai amen, e apostolura, o Del mukla amen mai palal, sargo e ppangle kai chinde lenge te meren. Gia si sar dikkel pe amende o sueto ta i e suechura.
46004010	E llene dikken amen sargo dile cheres o Kristo; a fala e Kristoke, e llene dikken tumen sargo bizai. Amen sam e kovle, a tumen sen e zurale. E llene den tumen liubao a amenge ni ttoven sama
46004011	Llik allive nakka bok, trus ta inai amen patave; e llene cheren amen te nakka bari patnia, ta inai amen ni kai te zivi
46004012	ta sam chinie kai radi amare vastenchar. Kana den amen armaia, amen blagosi len; kana nakka bari duk, terpila.
46004013	Kana kusen amen, amen da orba lenchar postenimaia. Amen sam lenge sargo o llubri gale suetoko. Ta gia cheren amenchar i ande gala llivesa
46004014	Ni pisiu tumenge gala ezgode te dau tumen ando lallao, ppenau len te sai sikon, soke voliu tumen sargo kana sen me chaurre.
46004015	Sai avel tumen des milie kovacha te sikaven tumen cheres o Kristo, a dada inai tumen but. Samo iek dad si tumen kai sem me, soke kana ppendem tumenge e lachi viasta e Jesukristoki tumen cherdilen me chaurre.
46004016	Goleke, moliuman tumenge te sikon mandar.
46004017	Goleke bichaldem tumenge e Timoteo, kai voliu le sargo iekke chaurre, soke vou si chacho e Gazdaia. O Timoteo ka del tumen golli sar zivisardem maskar tumende sargo iek lleno kai pachal ando Jesukristo, kai si so sikavau ande sa e kkanllira katar me nakkau
46004018	Nesave llene tumendar acharenpe but tromane soke mislinpe kai me ni ka llau te dikkau tumen;
46004019	te mangela o Del, but oma ka llau tumende te dikkau so sai cheren gola kai pe gachin istardon, ta te dikkau dal cheren e orbe kai den.
46004020	Soke e charoina e Devleki si zor, na samo alava.
46004021	¿So mangen tumen, te avau tumende iekke kastea ando va, o te avau volimaia ta postenimaia?
46005001	Llanglinaila kai iek lleno maskar tumende zivil iekke diskiniaia kai si leke dadeki romi. Gava si iek baro kurvaluko, gaia ezgoda ni dikkol ni maskar e llene kai ni pachan ando Del.
46005002	¡A tumen falin tumen! ¡Tumenge saia te avel bari zalba! ta saia te traden maskar tumende gole llene
46005003	Me i te sem dur tumendar misliu man ande tumende, ta sem tumenchar ando duo; ta me chindem e kris gale lleneke sargo kana sem tumenchar.
46005004	Kana tumen ka chidiniaon, me ka avau tumenchar ando duo, ta e zor katar amaro Gazda, o Jesus, ka avel tumenchar. Goleke, ando anau amare Gazdako o Jesus,
46005005	gole manuse morabi te den le kai o Satanas, ta gia o Satanas i te zatrila leki esnaga, leko duo ka avel braduime kana ka avel o Gazda.
46005006	Tumen inai soke te falin tumen. Soke pinllaren e orba kai ppenel: “Cherricha levadura pukkarel sa o marrno.”
46005007	Goleke, chuden goia purani levadura kai muril tumen, te sai aven cherde sargo o marrno nevo. Chachimaia tumen sen sargo o marrno kai inai le levadura kai jalpe ande llivesa katar e Paskua. Soke o Kristo si o Bakro katar amari Paskua kai mulo pala amende.
46005008	Goleke, morabi te veseli amen ande amari Paskua e marnea kai inai le levadura, kai si o lachipe ta o chachipe, na e purane levaduraia kai si o bangipe ta o bilachipe
46005009	Ande o gua lil kai bichaldem tumenge ppendem te na avel tumen ni iek posla e llenenchar kai denpe ando kurvaluko.
46005010	Gale orbaia ni kamlem te ppenau tumenge te fuladon sa golenchar kai ande gava sueto cheren kurvaluko, o si lakomura o si chor, o kai blagosin avere devlen, te sai tumen cheren gava trubula te liken katar gava sueto
46005011	So me mangava te ppenau si te na avel tumen ni iek posla e llenenchar kai ikkardon pplal ta cheren o kurvaluko, o si lakomura, o blagosin avere devlen, o den armaia, o si matarne, o si chorane. Gole llenenchar kai si gia te na besen ni te jan.
46005012	Inai mo rado te krisiu e llenen kai inai katar e kkanlliri; tumen morabi te krisin e llenen kai si katar e kkanlliri.
46005013	Soke gola kai inai katar e kkanlliri o Del ka krisin len. Goleke, ikanen maskar tumende gole llene kai si bilacho.
46006001	Kana vareko tumendar si ande joli averea, ¿soke llal kai e llene kai ni pachan ando Del te chinen leke kris? Mai sukar si te mangel katar o foro santo te chinen leke kris.
46006002	¿A so, ni llanen kai o foro santo e Devleko si te chinel e kris sa e suetoke? A tumen, kai si te chinen e kris sa e suetoke ¿Soke nasti lacharen gala ezgode gia minone?
46006003	¿A ni llanen kai amen ka china e kris i e suechonenge? ¡Goleke, ios mai sukar ka lachara e ezgode katar gava zivoto
46006004	Goleke, te avela joli maskar tumende pala e ezgode gale zivotoke, ¿soke ttoven llenen kai inai katar e kkanlliri te chinen tumenge kris?
46006005	Ppenau gala ezgode te sai avel tumenge lallao: ¿A so, maskar tumende inai niko bizai te chinel tumenge kris ta te lacharel gala ezgode maskar e pplal ando pachape?
46006006	¡A tumen den ande kris iek avere, ta llan kai e llene kai ni pachan ando Del te chinen tumenge kris
46006007	A tumen sen dosale soke si tumen krisa isto maskar tumende ta gava si iek baro bilachipe. ¿Inai mai sukar te terpin o bilachipe ta te muken te choren tumen?
46006008	¡A na tumen te cheren o bilachipe ta te choren isto tumare pplalen
46006009	Na muken te kojavel tumen niko, tumen llanen kai gola kai cheren o bilachipe ni ka avel len ttan ande charoina e Devleki. Gola kai denpe ando kurvaluko, gola kai blagosin avere devlen, ni e murusa kai si sargo diskinie, ni e murusa kai cheren kurvaluko e murusenchar,
46006010	ni e chorane, ni e lakomura, ni e matarne, ni gola kai den armaia. Ni iek lendar ni ka den ande charoina e Devleki.
46006011	Ta nesave tumendar sena sargo gala llene; a akana lien o jaladipe santo ta sen llinde chache ando anau e Gazdako o Jesukristo katar o Duo amare Devleko
46006012	Nesave llene ppenen gia: “Me sai cherau so me mangau.” Gua si chachipe, a na sa so mangel o manus trubul le. A te cherau so me mangau morabi te na mukau nisavi ezgoda te gazdaril pe ma.
46006013	Ta i ppenen gia: “O jape si e lleke, ta o lli si e japeke.” A o Del ka zatril e dui ezgode. Amari e esnaga inai te ttovala po kurvaluko soke amari e esnaga si e Gazdake, a o Gazda si e esnagake.
46006014	Ta gia sar o Del vazdia e Gazda katar o meripe, isto gia ka vazdel amen katar o meripe pe zoriaia
46006015	¿Tumen ni llanen kai suako lleno tumendar si iek kotor katar e kkanlliri kai si e esnaga e Kristoki? Goleke, inai sukar iek kotor katar goia esnaga kai si e kkanlliri e Kristoki te amilpe iekke kurvichkaia,
46006016	soke te amilpe laia ando kurvaluko, cherdol laia iek esnaga. Soke gia ppenel o Pisipe: “E dui ka aven sargo iek esnaga.”
46006017	A ko si istardo po Gazda cherdol iek esnaga lea ando Duo
46006018	Nasen akana katar o kurvaluko, soke varesavo bilachipe kai cherel o manus ni meliarel pi esnaga, a ko cherel o kurvaluko cherel o bilachipe pe esnagake.
46006019	¿A tumen ni llanen kai tumari esnaga si o cher katar o Santo Duo kai o Del dia tumen, ta kai o Santo Duo zivil ande tumende? goleke ni sen gazda pe tumende,
46006020	soke o Del pochinda tumen. Goleke, morabi te blagosin e Devle tumare esnagaia.
46007001	Ando lil kai bichalden mange puchlen man dal si sukar te na zininpe e llene. Sukar avela te na zininpe;
46007002	a cheres o kurvaluko avela mai sukar suako murus te avel le leki romi, ta suako diskinia te avel la lako rom.
46007003	Ta o rom morabi te perel peke samo pe romiaia, ta e romi samo pe romea
46007004	Ni e romi inai gazda katar pi esnaga, soke laki esnaga si lake romeki, ni o rom inai gazda katar pi esnaga, soke si lake romiaki.
46007005	Goleke, na ppenen iok iek avereke, samo kana achena pe orba ande gola llivesa te na peren peke e dui ande iek ttan te sai molintumen; ta pala gola llivesa morabi te peren peke e dui pale ande iek ttan ta gia o Satanas te na cherel tumen te peren ando bilachipe
46007006	Sa gala orbe si so misliu man me, na sargo iek zakono kai morabi te cheren.
46007007	Me manglema sa te aven sargo me; a o Del dia suakone llene so te cherel, iekke iek ezgoda, avere aver ezgoda.
46007008	Gola kai inai zinime ta e diskinie kai achile ppivle, ppenau lenge kai si mai sukar te na zininpe sargo me.
46007009	A te nasti achavenpe, mai sukar avela te zininpe a na te ppabon
46007010	A golenge kai si zinime mukau gava zakono, kai inai murno, e Gazdako si: e romi te na mukelpe pe rometar.
46007011	A iek romi te mukelape katar po rom, morabi te achel mukli ta te na zinilpe o te lachardol pe romea. Isto gia o rom, morabi te na mukelpe katar pi romi.
46007012	A ogole llenenge ppenau gala alava kai si murne a na e Gazdake, varesavo pplal kai leki romi ni pachal ando Gazda ta voi mangel te zivil lea, o pplal morabi te na mukelpe latar.
46007013	A te avela iek romi kai si zinime ta lako rom ni pachal ando Gazda ta vou mangel te zivil laia, voi morabi te na mukelpe letar.
46007014	Soke o rom kai ni pachal ando Gazda achel santo cheres pi romi kai pachal; a e romi kai ni pachal ando Gazda achel santa cheres lako rom kai pachal. Te na avela gia tumare chaurre avena melale; ta pala gua von si akana katar o foro santo
46007015	A kana o rom kai ni pachal ando Gazda ta si zinime iekke diskiniaia kai pachal ta mangela te mukelpe, sai cherel le; ta isto gia e diskinia kai ni pachal ando Gazda, te mangela te mukelpe katar po rom kai pachal, sai cherel le. A te si gia, o rom o e romi kai pachan inai ppangle te zivin lenchar soke o Del ikkarda tumen te zivin ande pas.
46007016	¿A so llane tu, romie, kai sai bradui che rome? ¿A so llane tu, romea, kai sai bradui che romia?
46007017	Sargo te avela, suako lleno morabi te zivil gia sar o Del chinada leke, ta gia sar saia kana o Del ikkarda le. Gava si so me ppenau kai morabi te cheren sa e kkanllira.
46007018	O Del te ikkarda vareka kai saia sirkunsidime, te na guruvel le; a te ikkarela vareka kai inai sirkunsidime, te na sirkunsidilpe.
46007019	Soke so mol si te kanda e Devle a na o sam o ni sam sirkunsidime
46007020	Suako lleno morabi te achel isto gia sar saia kana o Del ikkarda le.
46007021	Te sana ikkardo e Gazdatar kana sana esluga, na brigisao; a te sai cherea te mukliaren tut, mai sukar avela chuke.
46007022	Soke ko saia esluga kana saia ikkardo, akana si iek manus kai si mukliardo te radil e Gazdake; ta isto gia, ko saia iek manus mukliardo kana saia ikkardo, akana si esluga e Kristoko.
46007023	O Del pochinda tumen but kuch; na muken avere llenen te cheren tumen esluge.
46007024	Goleke pplalalen, suako lleno te achel angla o Del isto gia sar saia kana ikkarda le o Gazda
46007025	A cheres e diskinie kai inai zinime, inai man ni iek alau e Gazdatar te cheren. A mangau te ppenau tumenge so misliu man, te sai pachan ande me alava, soke sem iek manus kai lia e zalba katar o Gazda te sai avel chacho.
46007026	Me misliu man kai avela mai sukar suako manus te achel gia sar si, cheres o bilacho vreme kai zivi.
46007027	Te si tut romi, na mukla; a te inai tut, na rodela.
46007028	Te zinia tut, ni chere bilachipe, ta e diskinia kai inai zinime ta zinilpe, ni voi ni cherel bilachipe. A gola kai zininpe ka avel len patnia, kai avela mange drago te na nakken
46007029	Pplalalen, so mangau te ppenau gale orbenchar si gava: Achel amen cherricha vreme. Goleke, e zinime morabi te zivin sargo kana inai zinime;
46007030	a gola kai si zalosne morabi te zivin sargo kana si len bari veselia, a gola kai si len bari veselia morabi te zivin sargo kana si zalosne; a gola kai chinen, morabi te zivin sargo kana inai len niso;
46007031	a gola kai barvaon pe gaia ppuv morabi te aven sargo kana ni len niso gale ppuviatar, soke gaia ppuv kai dikka si te getolpe
46007032	Me voliva te na dikkau tumen brigime. Soke e llene kai inai zinime ttoven sama pe ezgode e Gazdake ta te sai aven leke drago
46007033	a ko si zinime brigilpe katar e ezgode e ppuviake ta te sai perel drago pe romiake,
46007034	goleke leko lio si fulado. Isto gia e diskinia kai si ppivli ta i e diskinia kai inai zinime, briginpe katar e ezgode e Gazdake ta te sai peren leke drago pe sa ezgode kai cheren ta mislin. A e zinime briginpe katar e ezgode e ppuviake ta te sai peren drago pe romeke.
46007035	Me dau gala orbe tumare lachimake, ta te sai zivin iek zivoto lacho ta te volin e Gazda mai but neko niso
46007036	A ko mislilape kai morabi te zinilpe e diskiniaia kai mangle leke, soke vou si ande burs e zinimake, ta te zinilape ni cherel bilachipe.
46007037	A te si aver lleno kai mislilpe ande po lio kai le ni trubul le te zinilpe ta te na zinilape mai sukar cherel
46007038	Goleke, ko zinilpe cherel sukar a ko ni zinilape ios mai sukar cherel.
46007039	Iek romi si ppangli pe po rom so vou avela llundo; a lako rom te merela, voi sai zinilpe kaia voi mangela, samo kai morabi te zinilpe iekke llenea kai pachal ando Gazda.
46007040	Me pachau kai voi avela mai veseli te na zinilpe pale. Gava si so me misliu man, ta me pachau kai i man si o Duo e Devleko.
46008001	A cheres o jape kai den le kurbano avere devlenge. De istina si so ppenen e llene: kai saurre llana so si o chachipe; a o llanglipe cherel amen te istardiva, a o volipe del amen zor
46008002	Te mislilape vareko kai llanel vareso, ni llanel niso sar saia te llanel le.
46008003	A vareko te volil e Devle, gole pinllarel o Del
46008004	A cheres e orba te jalpe o jape kai del pe kurbano avere devlenge, saurre llana kai gola devla inai len zivoto ta kai samo iek Del si.
46008005	I te avena nesave kai ikkarenpe devla ando miloso o pe ppuv, gia sar si but devla ta but gazde,
46008006	a amenge si samo iek Del, o Dad, kai cherda sa e ezgode, ta amen leke zivi. Ta si samo iek Gazda, o Jesukristo, kai letar sa e ezgode cherdile, ta fala leke amen zivi
46008007	Na saurre pinllaren o chachipe. Ta nesave kai sea sikade te blagosin avere devlen, llik akana jan katar gua jape soke mislinpe kai gua jape diele kurbano gole devlenge; ta lengi golli kai si kovli, cherel len te mislinpe kai achile melale katar gola devla.
46008008	Bristo si kai o Del lel amen na pala so ja; soke ni ka ava mai lache cheres so jaia, ta ni ka ava mai bilache cheres so ni jaia
46008009	Arakken tumen so sikilen akana, gava te na cherel te peravel ando bilachipe golen kai si kovle ando pachape.
46008010	Soke tu, kai llane gala ezgode, te besea te ja pe iek sinia kai si ttodi avere devlenge, ta varesavo pplal kai si kovlo ando pachape te dikkela tut kai ja, i vou ka mangel te jal pe goia sinia kai die kurbano avere devlenge.
46008011	Ta gia tu, soke llane gala ezgode, chere che pplale kai si kovlo ando pachape te jasaol, kai i pala le mulo o Kristo.
46008012	Kana chere che pplalen te peren katar po pachape, gava bilachipe cherenle isto e Kristoke.
46008013	Goleke, te cherava te perel me pplale ando bilachipe pala o jape, morabi te na jau mas nikada, te na cherau le te perel.
46009001	Me sai cherau sa so cherel iek apostol, soke dikklem e Jesuse amaro Gazda, ta pala mo rado kai cherau e Gazdake tumen sen e Kristoke.
46009002	Sai avelpe kai averenge me ni sem apostol; a tumenge me sem apostol, tumen pachan ando Kristo ta gua sikavel kai chachimaia me sem apostol
46009003	Asunen so ppenau gole llenenge kai janpe manchar:
46009004	I amenge llalpe te den amen jape ta pipe,
46009005	ta i te inllara amenchar amare romien kai pachan ando Kristo, gia sar cherenle ogola apostolura, ta e pplal e Gazdake, ta i o Sefas.
46009006	¿A sai avelape kai samo e Bernabee ta man nasti pravaren?
46009007	Ni iek boñiko ni pravarel vou pe. Ko radil ande drakka jal katar e drakka; ta ko arakkel e busnien piel o ttut kai ikanen lendar.
46009008	Gaia inai iek orba murni, gava si so sikavel o Pisipe
46009009	Soke ando zakono kai pisisarda o Moises ppenel gia: “Na achaven te jal e guruve kana ustavel ta trebol o lliu” Ta gava inai kai o Del brigilpe katar e guruva,
46009010	gava si soke o Del brigilpe amendar soke o zakono pisisailo cheres amende; llik e llene kai lacharen e ppuv ta i gola kai trebon o lliu pachan kai si len iek isi.
46009011	Isto gia amen kana ppendam tumenge e lachi viasta, si sargo kana ttodam iek simicha duoki ande tumende. Goleke, cheres amaro rado amen si te la tumendar so trubul amen te zivi
46009012	Te cheren gala ezgode avere llenenchar, ios mai but morabi te cherenle amenchar. A gala ezgode kai saia te cheren amenchar amen ni kamlam tumendar te cherenle, ta amen suako ezgoda terpisardam te na achava e lachi viasta e Kristoki.
46009013	Tumen llanen kai gola kai radin ando cher e Devleko, pravarenpe katar o cher e Devleko. Goleke, gola kai radin pe rig kai denpe e kurbanura, jan katar gua mas kai diape kurbano.
46009014	Isto gia, o Gazda mukla gala alava e llenenge kai ppenen e lachi viasta te zivin isto katar e lachi viasta
46009015	A me nikada ni ppendem te cheren manchar gia, ta ni pisiu tumenge te den man vareso. Mai lache te merau a na te len mandar gaia dragostia kai si man.
46009016	Me ni ppenau e lachi viasta te faliu man, cheraule soke o Del ppenda mange te cheraule. ¡Ta tesko mange te na ppenava e lachi viasta!
46009017	Goleke, me nasti aduricharau te pochinen mange te ppenau e lachi viasta, soke niko ni mangla te cheraule. Chereaule soke o Del ppenda mange te cheraule
46009018	A ondaka so dobisarau me, si e dragostia te ppenau e lachi viasta e Kristoki llabe, ta ni ppenau kai mai anglal morabi te ziviu katar e lachi viasta soke sem apostol.
46009019	Goleke, i te na avava ppanglo pe nika, cherdilem esluga saurrengo, te sai anau mai but llenen te pachan ando Kristo.
46009020	Kana sema maskar e judiura cherdilem sargo iek judio te sai pomoziu golen kai si tala o zakono e Moiseseko; te pachan ando Kristo. Isto me ttodem man tala o gua zakono kana chachimaia me ni sem ppanglo pe lete
46009021	A gole llenenchar kai ni zivin tala o zakono e Moiseseko, cherdilem sargo iek lendar. A chachimaia me sem ppanglo po zakono e Devleko, soke sem tala o zakono e Kristoko.
46009022	Kana sema maskar e llene kai si kovle ando pachape cherdilem kovlo sargo iek lendar te sai pomoziu len. Sargo te avela, cherdilem sar si suako lleno te sai pomoziu te aven braduime nesave lendar.
46009023	Sa gala ezgode cheraulen pala e lachi viasta, te sai avel man isi laia
46009024	Tumen llanen kai kana sa prasten samo iek dobisarel. Goleke morabi tumen te prasten sar trubulpe te sai dobisaren.
46009025	Gola kai lacharenpe te chelenpe pe varesavi ezgoda, arakkenpe katar suako ezgoda te na jasaren pi zor te sai dobin iek korona patrengi kai but oma murilpe; a amen cherale te dobisara so ni ka murilpe nikada
46009026	A me ni prastau bi te llanau kai llau ta ni marau man sargo kana dau dumukka ande balau.
46009027	Me dukkavau mi esnaga te sai cherau la te kandel man pe zor te na avau me ikando katar o prastipe kana me sikadem averen.
46010001	Ni kamam pplalalen, te bristaren tumen kai amare purane sa sea telal tala gua oblako, ta saurre nakkle e Mora e Loli.
46010002	Ta gia saurre achile kristime ande iek ttan e Moisesea kana sea kristime ando oblako ta e mora.
46010003	Ta isto gia saurre jale iek jape duoko kai o Del dia len.
46010004	Ta saurre pile isto gua pipe duoko. Soke piena pai katar o barr duoko kai llala lenchar kana ladena, ta gua barr kai llala lenchar saia o Kristo.
46010005	Ta isto gia but llene lendar ni avile drago e Devleke, ta goleke mule ta achile lenge esnage inzarde po pusto.
46010006	Sa gala ezgode nakkle te sai amen sikiva te na manga o bilachipe sar von manglele.
46010007	Goleke tumen na blagosin avere devlen sar cherdele nesave lendar, gia ppenel o Pisipe: “O sueto beslo te jal ta te piel, ta ttodepe te blagosin avere devlen chelimaia.”
46010008	Na da amen ando kurvaluko, sar cherdele nesave lendar, ta cheres gua ande iek llive mule bis ta trin milie llene.
46010009	Goleke na zumava e Kristo sar cherdele nesave lendar ta mule dandarde e sapendar
46010010	Ta na den orbe bilache e Devleke, sar cherdele nesave lendar ta goleke o suecho e merimako mundarda len.
46010011	Sa gala ezgode nakkle amare puranenge ta achilo pisime ando Pisipe, te sai sikiva amen kai zivi ande gava vreme mai paluno.
46010012	Goleke, gua kai mislilpe kai si zuralo, te arakkelpe te na perel.
46010013	Tumen ni nakklen iek zumadipe gia baro kai nasti terpilpe. Ta tumen sai pachan ando Del, kai ni ka mukel tumen te nakken gia baro zumadipe kai tumen nasti ka terpin. Goleke, kana ka avel o zumadipe, o Del ka sikavel tumen te sai terpin o zumadipe ta te sai liken letar
46010014	Goleke pplalalen kai voliu tumen, na blagosin avere devlen.
46010015	Tumen sen manusa bizai ta llanau kai acharen so ppenau.
46010016	Kana pia katar o taso kai si blagosime, lea blagosi e Devle, ta saurre la o rat e Kristoko; ta kana ja o marrno kai ppagla, saurre la e esnaga e Kristoki.
46010017	I te sam but llene, saurre ja katar iek marrno ta gia cherdiva iek esnaga
46010018	Ttoven sama po foro katar o Israel kai jan katar o mas kai diele kurbano ta von ande iek ttan po altar jan e llenenchar kai mundaren o kurbano.
46010019	Galea ni kamam ppenau kai aver devla mol len vareso, ni kai o mas kai die gole devlen si mai but neko varesavo mas.
46010020	So mangau te ppenau si kai kana e llene kai ni pachan ando Del den kurbano, denle e llavoloke, ta na e Devleke, ta me mangau te na avel tumen niso e llavolonenchar.
46010021	Nasti pien katar o taso e Gazdako ta i katar o taso e llavolonengo; ta nasti besen pe sinia e Gazdaki ta i pe sinia e llavolonengi.
46010022	¿A so, mangen o Del te joliaol? ¿A so, sam amen mai zurale neko o Del
46010023	Nesave tumendar ppenen: “Me ni sem ppanglo me sai cherau so me mangau.” A but droma na sa so mangel o manus si lacho, ta na sa bariavel o pachape e manusengo.
46010024	Niko te na rodel peke o lachipe, mai sukar si te rodel o lachipe averenge.
46010025	Kana ka llan kote kai bichinen mas jan katar sa so bichinen ta na mislin tumen katar avel gua mas.
46010026	Soke e Gazdaki si e ppuv ta sa so si ande late
46010027	Vareko kai ni pachal te ikkarela tumen te jan, ta tumen mangen llan, jan katar sa so ttovela tumenge, ta na brigin tumen dal sai jalpe o iok.
46010028	A kana vareko te ppenela tumenge: “Gava mas diele kurbano avere devlenge”, ondaka te na jan, cheres o lleno kai ppendale ta cheres leko mislo.
46010029	Dau orba cheres o mislo ogolengo, na cheres tumaro mislo
46010030	A me te dau fala e Devle cheres o jape ¿soke dosaren man kana dau fala pala gua jape?
46010031	Goleke te jana o te piena, o te cherena aver ezgoda, cherenle sa te blagosin e Devle.
46010032	Te na aven tumen e burkania e judionenge ta ni e llenenge kai inai judiura, ni golenge kai si katar e kkanlliri e Devleki.
46010033	Me suako ezgoda kai cherau cheraula pala o lachipe saurrengo, ta ni rodau mange o lachipe; me rodau o lachipe avere llenenge te sai aven braduime.
46011001	Goleke sikon mandar sar me sikivau katar o Kristo
46011002	Gia sukar cheren kana suako drom den tumen golli mandar ta kanden so sikadem tumen.
46011003	Goleke mangau te llanen kai o Kristo si o soro suakone muruseko, ta kai o rom si o soro pe romiako, gia sar o Del si o soro e Kristoko.
46011004	Iek murus te ucharela po soro kana molilpe o kana ppenela so si te avelpe mai angle, mukel po soro ando lallao.
46011005	A iek diskinia te na ucharela po soro kana molilpe o kana ppenela so si te avelpe, mukel po soro ando lallao. Gua si sargo te chinel sa pe bal
46011006	Goleke iek diskinia te na ucharela po soro, mai sukar avela te chinel pe bal, a te avela lake lallao te chinel pe bal, mai sukar te ucharel po soro.
46011007	O murus morabi te na ucharel po soro, soke vou si cherdo prema o Del ta dikkol pe lete o baripe e Devleko. A pe diskinia dikkol o baripe e muruseko,
46011008	o murus inai ikando katar e diskinia, soke e diskinia si ikandi katar o murus.
46011009	Ta o murus ni cherdilo cheres e diskinia, e diskinia si kai cherdili cheres o murus
46011010	Goleke e diskinia morabi te ucharel po soro te sikavel po liubao karing po rom, ta i po liubao karing e suechura.
46011011	A ando Gazda, ni o murus nasti zivil bi e diskiniako, ni e diskinia nasti zivil bi e muruseko.
46011012	Si de istina kai e diskinia si cherdi katar o murus, ta i kai o murus biandol katar e diskinia; ta sa e ezgode si cherde katar o Del
46011013	Isto tumen chinen e kris dal si sukar e diskinia te na ucharel po soro kana molilpe.
46011014	Gia sar sam sikade te chera, si iek lallao iekke muruseke te mukel pe bal te barion;
46011015	A e diskiniake inai lallao te mukel pe bal te barion. Soke lake si dine gola bal te ucharel po soro.
46011016	Goleke, vareko te inai leke drago te cherdolpe gia ta mangel te denpe gala orbe, morabi te llanel kai ni amen ta ni e kkanllira e Devleke ni pinllara aver ezgoda neko gaia kai sam sikade te chera
46011017	Ande alava kai pisiu tumenge akana nasti ppenau kai cheren sukar, soke me acharau kai kana tumen chidiniaon gua ni pomozil tumen, soke kana tumen chidiniaon saurre achen dukkade.
46011018	Mai anglal ppende mange kai kana tumen chidiniaon si joli maskar tumende, ta me pachau kai gua si de istina.
46011019	¡Gala ezgode morabi te avenpe te sai dikkol ko llal chachimaia pala o Kristo
46011020	Kana tumen chidiniaon te jan prema so cheren, goia inai de istina e sinia e Gazdaki.
46011021	Soke kana avel o vreme te jan, suako lleno sigarel te jal piro jape ta ni aduricharel ogolen. Ta gia nesave achen bokkale, ta aver pien ta maton.
46011022	¿So, inai tumen chera kai te jan ta te pien? ¿Tumen ni traden liubao pe kkanlliri e Devleki ta ttoven ando lallao e llenen kai inai len niso? ¿So ka ppenau tumenge? ¿Kai cheren sukar? ¡Pe gala ezgode iok
46011023	So o Gazda o Jesukristo sikada man, si isto gua so me sikaden tumen: Kai e riat kana die e Gazda o Jesukristo te mundaren le po krusto, lia ande pe va o marrno,
46011024	ta kana dia fala e Devle, ppaglale ta ppenda: “Gava si mi esnaga kai si ppagi; cheren gava te sai den tumen golli mandar.”
46011025	Ta kana jale, isto gia lia o taso, ta ppenda: “Gaia mol kai si ande gava taso si mo rat kai lea o Del achel pe iek nevi orba tumenchar. Suako drom kai ka pien katar gava taso den tumen golli mandar.”
46011026	Ta suako drom kana jana katar gava marrno, ta piena katar gava taso, o meripe e Gazdako ppenen lligo ni ka avel vou.
46011027	Goleke, vareko te jala katar o marrno ta te piela katar o taso e Gazdako ta ni ttovel sama pe so cherel, ka avel dosalo katar e esnaga ta katar o rat e Gazdako.
46011028	Goleke, morabi te zumavel suako lleno isto vou pe mai anglal te jal katar o marrno ta te piel katar o taso.
46011029	Soke te jala ta piela ta te na ttovela sama kai gua si e esnaga e Gazdaki, vou peke jal ta piel iek kris.
46011030	Goleke, but llene tumendar si nasuale ta inai len zor, ta i nesave mule.
46011031	Goleke, te zumavaia amen isto amen, ni avela soke o Gazda te chinel kris pe amende
46011032	Goleke o Gazda del amen ande kris te sai sikiva ta te na ava jasarde e llenenchar kai ni pachan.
46011033	Goleke pplalalen, kana ka chidiniaon te jan aduricharen iek avere.
46011034	Te si vareko bokkalo, mai sukar te jal ande po cher, gia o Del ni ka dukkavel tumen pala e ezgode kai cheren kana chidiniaon. Ogola ezgode ka lacharau len kana ka llau te dikkau tumen.
46012001	Pplalalen mangau te llanen so del o Santo Duo.
46012002	Tumen llanen kai kana ni pachana mukena te chirden tumen sargo korre kai aver devla kai ni den orba.
46012003	Goleke akana mangau te llanen kai niko kai del orba katar o Duo e Devleko nasti ppenel: “¡prokleto te avel o Jesus!,” ta niko nasti ppenel: “¡o Jesus si o Gazda!,” te na avela katar o Santo Duo
46012004	Ande kkanlliri o Duo dia suakone llene so te cherel ta sa gola ezgode del le isto gua Duo.
46012005	Si but bucha te radi e Gazdake, ta isto gua Gazda si kai del len.
46012006	Sai cherdon but ezgode, a isto gua Del si kai del e zor suakone llene te cherenlen.
46012007	O Del sikavel amen kai kana del amen varesavi zor si te sai pomozi saurren
46012008	Nesaven o Duo del len te den orba bizaimaia; ta averen, isto o Duo del len te den orba bare llanglimaia.
46012009	Averen del len pachape isto e Duotar, ta aver len e zor te sastaren e nasualen.
46012010	Nesave len e zor te cheren bare ezgode Devlikane, aver te ppenen so si te avelpe, ta averen del len o Duo te llanen save si e duura kojamne ta o Duo chachuno, ta averen del len te den orba ande chibia, ta i averen te sikaven so ppende ande chibia kai die orba ogola llene
46012011	Ta sa gala ezgode cherel le o Santo Duo pe zoriaia, ta vou si kai del suakone llene sar vou mangela te del len.
46012012	E esnaga e manuseki i te si la but kotora, iek esnaga si. Isto gia si o Kristo.
46012013	Soke katar iek Duo sama saurre kristime ande iek esnaga; i te avena judiura o griegura, o te avena o te na avena esluge, ta saurren dia isto gua Santo Duo.
46012014	E esnaga inai cherdi katar iek kotor, katar but kotora si cherdi.
46012015	Te ppenela o porrno: “Soke me ni sem va, me ni sem katar e esnaga,” pala gua so ppenel o porrno ¿ka mukel te avel katar e esnaga?
46012016	A o kan te ppenela: “Soke ni sem iak, me ni sem katar e esnaga,” ¿pala gua ka mukel te avel katar e esnaga?
46012017	Sa e esnaga te avilaia iak, nasti asundama. A sa e esnaga te avilaia kan, nasti kkandiama
46012018	Goleke o Del ttoda suako kotor katar e esnaga po ttan kai vou mangla.
46012019	Te avilaia sa e esnaga iek kotor ni avilaia iek esnaga.
46012020	Akana si but kotora e esnaga, a e esnaga si samo iek.
46012021	E iak nasti ppenel e vasteke: “man ni trubul man tutar;” ni o soro nasti ppenel e porrnenge: “Man ni trubul man tumendar.
46012022	Goleke, e kotora e esnagake kai dikkon kai inai len zor, gola si kai mai trubun.
46012023	Ta e kotora e esnagake kai amenge ni mol len but si kai mai furiava len. Ta isto gua chera ogole kotorenchar katar e esnaga kai ni kama te sikava,
46012024	a e kotora e esnagake kai sikava ni arakka len but, gua si soke o Del cherda gia e esnaga te arakka mai but e kotora e esnagake kai amenge ni mol len but.
46012025	Ta gia e kotora e esnagake te achen ande iek ttan ta te briginpe iek averetar
46012026	Kana iek kotor katar e esnaga dukkadol, sa ogola dukkadon; a kana iekke kotore katar e esnaga den le pachiu, sa ogola veselinpe lea.
46012027	Goleke, tumen sen e esnaga e Kristoki, ta suako lleno tumendar si iek kotor kai si le iek buchi te cherel.
46012028	O Del mukla ande kkanlliri ando purvo ttan te aven e apostolura; a po duito ttan e poraukura; a po trito ttan e kovacha; ta ma palal averen kai cheren bare ezgode Devlikane, ta llene kai sastaren e nasualen, ta nesave kai pomozin, aver te aven birovi, ta i aver kai den orba ande aver chibia
46012029	Nasti aven sa apostolura, poraukura o kovacha. Ta nasti cheren saurre bare ezgode Devlikane,
46012030	ta inai saurren e zor te sastaren e nasualen. Ta ni den orba saurre ande chibia, ta ni llanen saurre te sikaven so ppenen gola chibia kai den orba ogola llene.
46012031	Tumen morabi te mangen, e mai lache ezgode kai del o Duo. A me sikavau tumenge iek drom kai si ios mai lacho.
46013001	Te dava orba e chibia e manusenge ta i e suechonenge, ta te na avel man volipe, sen sargo iek sastri kai basel o iek sinbalo kai asundol.
46013002	I te avela man dini e porouka te llanau so si te avelpe, ta te llanava sa e ezgode gurudine e Devleke ta sa o bizaipe, ta te avela man iek pachape gia baro kai sai miskou e burdura, ta te na avela man volipe, ni sem niso.
46013003	I te dava sa so si man te jan e llene kai si chorre, ta i te dava mi esnaga te ppabardol pala lende, ta te na avela man volipe, gua niso ni blazil mange
46013004	Kana e manuse si le volipe suako ezgoda terpil ta si lacho; inai le joli, ni blagosil vou pe, ta ni cherel baripe ande pe,
46013005	ni ppenel bilache alava, inai lakomo ta ni achel joliariko averea;
46013006	ni veselilpe ando bilachipe, veselilpe ando chachipe.
46013007	Ka si le volipe sai prostil suako ezgoda, sa sai pachal, sa sai aduricharel, ta sa sai terpil
46013008	O volipe nikada ni ka merel. Iek llive e porouka katar so si te avelpe ni ka avel ios, ta ni ka delpe orba ande aver chibia ta ni ka trubulpe o bizaipe.
46013009	Soke o bizaipe e porouka ta sa so llana akana, inai orta.
46013010	A kana ka avel so si orta, sa ogola ezgode ni ka aven ios.
46013011	Kana sema minono, dava orba, misliva man ta acharava sargo iek minono; a kana barilem, muklem palpale e ezgode kai cheren e minone.
46013012	Akana dikka katar e geldala ando truñariko; a iek llive ka dikka e Gazda angla amende. So pinllarau akana inai orta, a iek llive ka pinllarau e Devle gia sar vou pinllarel man.
46013013	Si trin ezgode kai nikada ni ka meren: O pachape, so adurichara ta o volipe; a o mai baro lendar si o volipe.
46014001	Roden te avel tumen volipe, ta mangen katar o Santo Duo te del tumen mai anglal te anen porouka e Devleki.
46014002	Ko del orba ande aver chibia, del orba e Devlea ta na e manusenchar, soke niko ni acharel leke. Ande po duo ppenel ezgode gurudine ta niko ni acharel len
46014003	A ko anel e porouka e Devleki, bariavel o pachape e llenengo soke acharen leke ta len zor.
46014004	Ko del orba ande aver chibia, cherel le te bariavel piro pachape, a ko anel e porouka e Devleki, bariavel o pachape e kkanllirako.
46014005	Me manglema sa tumen te diena orba ande aver chibia; a avilaia mange mai drago te diena orba cheres e porouka e Devleki, soke gaia ezgoda si mai preche neko te den orbe ande aver chibia, te na avela vareko te ppenel so ppenda o gua lleno kai dia orba ande aver chibia, ta gia e kkanlliri te bariol ando pachape.
46014006	Pplalalen, mai preche avela te ppenau tumenge so sikavel amen o Del ta te sikiva katar o chachipe, te dau tumenge orba katar e porouka e Devleki ta te dau tumenge orba katar varesavo sikadipe; soke ni blazila tumenge niso te llau te dikkau tumen ta te dau tumenchar orba ande aver chibia.
46014007	E ezgode kai basaldon sargo o firo o e arpa, ni basen sargo iek, soke te avelape gia ni achardola sar asundol suako iek.
46014008	A e taturuga te na basela bristo kana si o maripe, niko ni lacharelape te marelpe
46014009	Isto gia si tumenchar, soke kana tumen den orba alavenchar kai nasti achardon ¿sar ka llangliolpe so tumen ppenen? ¡Gava si sargo te den orba e balaviake!
46014010	Ni llanau pe gachin chibia si pe ppuv, ta suako chib si la lake alava.
46014011	A me te na pinllarava gola alava, me ka avau gole lleneke kai del orba manchar sargo avere ppuviengo, ta i vou mange ka avel sargo avere ppuviengo
46014012	Goleke, soke tumen pe gachin mangen e bucha e Duoke, roden mai anglal gola bucha kai mai bariaven o pachape e kkanllirako.
46014013	Goleke, ko del orba ande aver chibia morabi te mangel e Devletar te ppenel so si gola alava kai dia orba te sai acharenle i ogola llene.
46014014	Soke me te moliuman ande aver chib, si de istina kai moliuman me duoia, a mo achardipe achel mulo.
46014015	Goleke, ¿so morabi te cherau? morabi te moliuman e duoia ta i me achardimaia. Morabi te llilabau e duoia ta i me achardimaia
46014016	Soke tu te blagosi e Devle samo e duoia, ta varesavo lleno te asunela tut, nasti ka molilpe tuia ta te ppenel: gia te avelpe, soke ni ka acharel niso.
46014017	Tu sar dian fala sai cherdanle but sukar, a gua lleno kai asunda tut, ni ka pomozil le ande niso.
46014018	Dau fala e Devle soke dau orba ande aver chibia mai but neko sa tumen;
46014019	a kana sem ande kkanlliri mange si mai lache te ppenau panch alava te acharen len, ta gia te sikavau averen, neko te ppenau des milie alava ande aver chibia
46014020	Pplalalen, na mislin tumen sargo minone, mai sukar si te aven sargo minone ando bilachipe a bare ande tumaro mislo
46014021	Ando Pisipe ppenel: “Ka dau orba gale ppuviake ande aver chibia kai ni pinllaren ta katar o mui e llenengo kai si katar aver ppuv, ta ni gia ni ka ttoven mange sama ppenel o Gazda”
46014022	Goleke e chibia si te dikkol iek ezgoda e llenenge kai ni pachan, inai golenge kai si len pachape. A e porouka e Devleki si e llenenge kai si len pachape, na golenge kai ni pachan
46014023	A te avelape kai sa e llene katar e kkanlliri chidiniaon ande iek ttan, ta sa den orba ande chibia, ta del vareko kai ni acharel o inai le pachape, vou ka mislilpe kai tumen dilailen.
46014024	A saurre te dena orba katar e porouka e Devleki ta del iek lleno kai ni pachal o kai ni acharel, vou ka acharelpe kai si bilacho kana ka asunel gola alava kai si e Devleke.
46014025	Ta gia ka putaol sa leko lio, ta ka blagosil changenchar e Devle ta ka pachal kai chachimaia o Del si tumenchar
46014026	Pplalalen kana tumen ka chidiniaon, nesave sai llilaben, aver sai sikaven o sai ppenen so o Del sikada lenge, aver sai den orba ande aver chibia o sai ppenen so die orba ande gola chibia. Ta sa gala ezgode morabi te cherdon te bariardol iek avere.
46014027	Kana ka den orba ande aver chibia morabi te cherenle dui o trin llene, ta te cherenle iek po iek, ta morabi te avel vareko te ppenel so ppende ande gola chibia kai die orba.
46014028	A te na avela niko ande kkanlliri te ppenel so ppenen ande gola chibia kai die orba, gola llene morabi te achen ta te den orba samo von peke ta e Devleke
46014029	Isto gia te avena poraukura, morabi te den orba dui o trin, a ogola morabi te ttoven sama ta te mislinpe so ppendilo.
46014030	A o Del te sikavela vareso iekke llene kai si besindo kote, ondaka o gua kai dela orba mai anglal morabi te achel.
46014031	Gia iek po iek ka ppenen so o Del ppenda lenge, te gia saurre ka sikon ta ka barion ando pachape.
46014032	E poraukura morabi te llanen kana si te ppenen e porouka e Devleki ta kana morabi te na den orba,
46014033	soke o Del si o Del katar e pas na katar e burkania. Soke gia sar si sikade te cheren ande sa e kkanllira,
46014034	e diskinie morabi te na den orba kana chidiniaon ande kkanlliri, soke inai dino lenge te den orba ande kkanlliri. Von morabi te aven tala o va pe romengo, gia sar ppenel ando zakono.
46014035	A te mangena te sikon vareso, te puchen pe romen ande pe chera; soke inai sukar iek diskinia te del orba ande kkanlliri
46014036	Tumen ni cherden e alava e Devleke, ta ni sen tumen e edine llene kai lien len.
46014037	Vareko te mislilape kai si porauko, o pachala kai o Santo Duo cherel buchi lea, ka pinllarel kai e alava kai pisiu tumenge si zakonura e Gazdake.
46014038	A te na pinllarela e alava kai pisiu tumenge, ni o Gazda ni ka pinllarel le.
46014039	Goleke pplalalen, morabi te aven zelne te len e porouka e Devleki, ta na achaven e llenen te den orba ande aver chibia;
46014040	ta ande sa gala ezgode te avel liubao ta te cherenle sar trubulpe.
46015001	Akana pplalalen, den tumen golli katar e lachi viasta kai sikadem tumen. Gaia si e lachi viasta kai tumen lien, ta cheres late sen zurale ando pachape.
46015002	Ta cheres gaia lachi viasta tumen ka aven braduime te pachana zurale, isto gia sar me sikaden tumen; a te na cherenale, samo gia pachaien.
46015003	So mai anglal sikaden tumen si isto so me sikilem, kai o Kristo mulo pala amaro bilachipe, isto gia sar ppenel o Pisipe;
46015004	kai prajosarde le ta kai pala e trin llive ustilo katar o meripe, gia sar ppenel o Pisipe;
46015005	ta kai sikadilo e Sefaseke, ta mai angle sikadilo e desuduie apostolenge
46015006	Ta mapalal sikadilo mai but katar e panlle stotine pplalenge ande iek drom, ta gola llene zivin llik akana, a nesave lendar mule.
46015007	Ta mapalal sikadilo e Santiagoke, ta mai angle sa e apostolenge.
46015008	Ta mai palal sikadilo mange kai sem sargo iek minono kai ni biandilo ande pe chona
46015009	Me sem o mai minono katar e apostolura ta ni sem lacho ni te ikkaren man apostol, soke me cherdem te nakkel bari patnia e kkanlliri e Devleki.
46015010	A sem so sem soke o Del si lacho manchar; ta leko volipe manchar ni avila samo gia. Soke me radisardem mai but neko sa ogola; a o chachipe ni sema me, o Del saia kai ande po volipe pomozisarda man te cherau gala ezgode.
46015011	Te sem me o von so sikadam, si isto so tumen pachaien
46015012	A amen te ppendam kai o Kristo ustilo katar o meripe, ¿soke nesave tumendar ppenen kai e mule ni ka usten katar o meripe?
46015013	Soke te na ustena e mule, ondaka ni o Kristo ni ustiloia katar o meripe
46015014	a o Kristo te na ustilo katar o meripe, ondaka e lachi viasta kai ppendam tumenge ni moldaia la niso ta ni tumaro pachape kai si tumen.
46015015	Te avilaiape gia, amen ppendama iek kojaipe katar o Del, soke amen ppena kai vou vazdia e Kristo katar o meripe; gua ni avilaia gia te na ustilea e mule.
46015016	Soke e mule te na usten katar o meripe, ondaka ni o Kristo ni ustiloia katar o meripe;
46015017	A o Kristo te na ustiloia katar o meripe, tumaro pachape ni moldaia le niso ta tumen llik akana avilena ande tumaro bilachipe
46015018	Ondaka i e llene kai mule ando pachape ando Kristo si jasarde.
46015019	Te aduricharaia o Kristo te pomozil amen samo ande gava zivoto, avaia o mai baro zao maskar e llene.
46015020	A o chachipe si kai o Kristo ustilo katar o meripe; ta vou si o mai angluno katar e septelie kai chidiniaon soke si o purvo kai ustilo katar o meripe.
46015021	Gia sar avilo o meripe cheres iek lleno, i gia cheres iek lleno ka usten e mule katar o meripe.
46015022	Gia sar ando Adan sa meren, isto gia ando Kristo saurre ka avel len o zivoto.
46015023	A suako lleno ka ustel katar o meripe ando vreme kai die le; mai anglal o Kristo, ta kana o Kristo ka avel, ka usten katar o meripe gola kai pachaie ande lete
46015024	Ondaka ka avel o son katar e ppuv kana o Kristo ka dobil sa e charoine ta suako zor, ta ka del e charoina e Devle, kai si o Dad.
46015025	Soke o Kristo trubul te charoil llik kana sa leke dusmanura ka achen ttode telal tala leke porrne;
46015026	ta o mai paluno dusmano kai o Kristo ka dobil si o meripe.
46015027	Soke o Del ppenel kai sa ttoda tala e porrne e Kristoke. A kana ppenel kai sa si ande leke va, llangliolpe kai ande gala orbe inai ttodo o Del, soke isto o Del si kai ttoda sa tala e va e Kristoke
46015028	Ta kana sa ka avel tala e va e Kristoke, ondaka isto o Kristo, kai si o Chavo, ka ttovelpe tala e va e Devleke, soke o Del si kai dia ande leke va sa e ezgode ta gia o Del ka avel sa ande sa.
46015029	Nesave kristinpe ando ttan iekke lleneko kai mulo. A te si de istina kai e mule ni ka usten katar o meripe, ¿soke te kristinpe pala lende
46015030	¿Ta pala so ttova amen suako drom amaro zivoto po meripe?
46015031	Pplalalen, suako llive mo zivoto si po meripe; ta gava si o chachipe sargo o baripe kai cherau pala tumende.
46015032	Ando Efeso mardem man e llenenchar kai sea dive sargo zivirinie. A te avela chachipe kai e mule ni ka usten katar o meripe, ¿So dobisardem golea? te si gia, chera sar ppenen nesave llene: “¡Ja ta pia, kai ttiara ka mera!
46015033	Na muken te kojaven tumen, sar vareko ppenda: “E bilache llenenchar kai lla murin e lache ezgode kai sikilan.”
46015034	Irin tumen pale kai o drom o chacho ta na cheren ios o bilachipe, soke nesave tumendar ni pinllaren e Devle. Ppenau gala ezgode te sai avel tumenge lallao
46015035	Sai avelpe kai vareko sai puchel: “¿Sar ka usten e mule katar o meripe? ¿Sar ka avel lengi esnaga?”
46015036	¡Savo dilipe puchen! te sai bariol iek patrin e simicha morabi te merel te sai avel zivoto e patrina;
46015037	so ttodolpe ande ppuv inai e patrin kai si te likel, so ttodol pe ppuv si e simicha katar o lliu kai si te bariol o katar varesavi aver simicha.
46015038	Ta o Del mai angle cherel la te dikkol sar vou mangel, ta suako simicha del la e esnaga kai si te avel la
46015039	Na sa e esnage si sargo iek; iek si e esnaga e manuseki, ta aver si e esnaga e ziviriniengi, aver si e chirikliengi, ta aver si e machengi.
46015040	Ta isto gia si e esnage kai si ando miloso, ta esnage kai si pe ppuv, ta suako iek si la lako sukaripe.
46015041	Sar klichil o kkam inai isto gia sar klichil o chon o e cheraia; ta i maskar e cheraia ni klichin sa sargo iek
46015042	Isto gia si kana ka usten e mule katar o meripe. So prajolpe ande ppuv si so murilpe; a so ka ustel katar o meripe ni ka murilpe nikada.
46015043	So prajolpe si iek esnaga muli; a so ka ustel katar o meripe si iek esnaga blagosime.
46015044	So prajolpe si iek esnaga e ppuviaki; a so ka ustel katar o meripe si iek esnaga duoki. Te si iek esnaga ppuviaki, si i iek esnaga duoki.
46015045	Gia ppenel o Pisipe: “O Del cherda e muruse, o Adan, ta vou saia o purvo manus kai saia le zivoto;” a o Kristo, kai si o nevo Adan, cherdilo duo kai del zivoto.
46015046	Goleke, mai anglal saia e esnaga ta mapalal o duo.
46015047	O purvo manus, saia cherdo katar e ppuv ta saia e ppuviako; a o duito manus si e milosoko.
46015048	Sa e manusa kai zivin pe ppuv si len iek esnaga sargo e Adaneki, kai saia cherdo e ppuviatar. A sa gola kai zivin ando miloso si len iek esnaga sargo e Kristoki.
46015049	Goleke, gia sar dikkiva sargo o manus kai saia cherdo e ppuviatar, isto gia ka dikkiva sargo gua kai avilo katar o miloso.
46015050	Pplalalen mangau te ppenau tumenge, kai sa so si e ppuviako nasti avel ande charoina e Devleki, ta so murilpe nasti avel kote kai nikada ni ka murilpe niso.
46015051	Me mangau te llanen e volia gurudini e Devleki: Na sa ka mera, saurre ka ava pparrudine.
46015052	Ande iek vreme, gia sar putaol ta ppangliol e iak, ande mai paluni taturuga; soke ka basel e taturuga, ta e mule ka usten katar o meripe ta nikada ios ni ka meren ta amen ka ava pparrudine.
46015053	O Del ka pparruvel gala esnage amare, kai meren ta murinpe, pe esnage kai ka zivin ostade ta nikada ni ka meren
46015054	Kana ka nakken gala ezgode amenchar, ka cherdol so ppenel o Pisipe: “¡O meripe ka avel zatrime!
46015055	Meripe, ia ni dobi ios. Ia Inai tut ios zor te dukkave amen”
46015056	Soke e duk e merimaki si o bilachipe, a e zor e bilachimaki bariol cheres o zakono e Moiseseko.
46015057	¡A fala e Devleke kai cherel amen te dobi ande amaro Gazda o Jesukristo!
46015058	Goleke, pplalalen kai voliu tumen, llan zoriaia ta radi suako drom mai but ta mai but e Gazdake, ta llanen kai sa so radin e Devleke inai samo gia.
46016001	Akana ka dau tumenge orba katar so si dino, te pomozin e llenen kai si katar o foro e Devleko, cherenle gia sar sikadem e kkanlliren kai si ande ppuv e Galasiaki.
46016002	Suako kurko, suako lleno tumendar morabi te ttovel pe iek rig nesave love katar so dobisarda ta te guruvel len, gia ni ka chidenlen kana me ka llau te dikkau tumen.
46016003	Ta kana me ka avau ka bichalau ando Jerusalem e llenen kai tumen ka esvirin, ta ka dau len lila te sai inllaren e love kai tumen chidien.
46016004	A te si te llau i me, von ka llan manchar
46016005	Kana ka llautar morabi te nakkau katar e ppuv katar e Masedonia ta ka llau ando Korinto,
46016006	kote sai ka achau tumenchar nesavo vreme, sai avelpe kai ka nakkau o viend. Ondaka tumen ka pomozin man lovenchar te llau ande aver forura.
46016007	Ni kamam te dikkau tumen samo kana ka nakkau tumende; me aduricharau, te mangela o Gazda, te avau tumenchar mai but vreme.
46016008	Me ka achau ando Efeso llik o llive katar o Pentekostes,
46016009	soke putardile mange sa e udara te sai cherau e buchi, i kana si but llene kai si lenge joli pe ma
46016010	Te avilo o Timoteo, cheren te avel leke drago te avel maskar tumende, soke vou radil ande buchi e Gazdaki sargo me
46016011	goleke na ttoven le pe iek rig; mai sukar pomozin le te tradel drom ta te avel esmiro te dikkel man, soke me aduricharau le ogole pplalenchar.
46016012	A cheres o pplal o Apolo, me but molisailem leke te llal te dikkel tumen e pplalenchar ta llik akana vou ni kamla, vou ka llal tumende kana sai ka cherel le.
46016013	Achen llungade ta zurale ando pachape ta te aven tromane.
46016014	Ta sogo cherena, cheren le volimaia.
46016015	Pplalalen, tumen llanen kai e familia katar o Estefanas saia kai mai anglal ande ppuv katar e Akalla lie e lachi viasta, ta von ttodepe te radin ta te pomozin e pplalen ando pachape.
46016016	Me mangau te cheren so von ka ppenen tumenge ta te ttoven tumen tala e va e llenenge kai radin e Devleke sargo von.
46016017	Veseliu man kai avilo o Estefanas, o Fortunato ta o Akaiko, soke kana ni sena tumen
46016018	von veselisarde man sargo i tumen. Ttoven sama e llenenge kai si sargo von
46016019	E kkanllira ande Asia bichalen tumenge salami. O Akila ta o Priska ta e kkanlliri kai chidiniaon ande leko cher, bichalel tumenge but salami ando anau e Gazdako.
46016020	Len o salami katar sa e pplal, ta den tumen iek chumidipe santo
46016021	Me, o Pablo, pisiu tumenge gava salami isto me vastea.
46016022	Vareko te na volila e Gazda o Jesukristo, ¡e armaia e Devleke te peren pe lete! ¡O Gazda o Jesukristo avel!
46016023	O Gazda o Jesukristo te ttovel pe tumende po volipe.
46016024	Me voliu sa tumen ando volipe amare Gazdako o Jesukristo.
47001001	Me o Pablo apostol e Jesukristoko pala e volia e Devleki ta o Timoteo, bichala salami e llenenge katar e kkanlliri e Devleki kai si ando Korinto ta sa e pplalenge kai si ande Akalla.
47001002	O Del amaro Dad, ta o Gazda o Jesukristo te del tumen po volipe ta pi pas
47001003	Blagosime te avel o Del, o Dad amare Gazdako e Jesukristoko, soke vou si o Dad kai si leke zalba amendar ta o Del kai suako drom pomozil amen.
47001004	Vou pomozil amen ande sa amare nuzde ta ande amare dukka te sai i amen pomozi golen kai si ande nuzda, ta gia sar o Del pomozisarda amen isto gia amen te pomozi averen.
47001005	Nakka but patnia sargo o Kristo ta cheres lete o Del pomozil amen
47001006	Amen te nakka patnia, si te sai tumen aven braduime. O Del pomozil amen te sai pomozi tumen, ta gia sai ka terpin esmiro e duk ta e patnia kai i amen nakka
47001007	Amen si but vera ande tumende, ta llana kai te nakkena patnia, o Del ka pomozil tumen
47001008	Pplalalen, manga te llanen e bari patnia kai nakklam ande Asia. Gia bari saia kai nasti terpia la ta mislia kai ka mera.
47001009	Acharaia amen sargo e llene kai pe iek kris chinen lenge te meren. A sa gala ezgode nakkle te sai sikiva te na avel amen vera ande amende, te sai pacha ando Del kai sai cherel te usten e mule katar o meripe
47001010	O Del arakkla amen katar o meripe, ta pacha kai vou pale ka arakkel amen.
47001011	Molintumen pala amende ta gia ka pomozin amen. Te si but llene kai molinpe, ondaka but llene ka den fala e Devle cheres e ezgode kai o Del cherel, ta pala sa e ezgode lache kai vou del amen
47001012	Amen veselia amen, soke llana kai cherdam ezgode lache ta avilam chache saurrenchar ta mai anglal tumenchar. Ni cherdamle amare bizaimaia, ta da fala e Devle, soke vou si kai pomozisarda amen pe volimaia.
47001013	A kana kai pisi tumenge ni cherale alavenchar kai si trudne te acharenlen kana ka chitinlen. Ta aduricharau te sai acharen sa gala orbe,
47001014	soke akana acharden mai but so sam amen, ta kana ka avel o Gazda o Jesukristo, tumen sai ka aven vesele amendar, gia sar i amen ka ava vesele tumendar.
47001015	Goleke mangava te llau mai anglal te dikkau tumen, gia te sai llau dui droma tumende.
47001016	Soke me mislivaman te llau ande Masedonia, ta mapalal te sai iriuman pale tumende; ta gia tumen sai pomozisardena man te resau ande ppuv katar e Judea
47001017	¿A so, tumen mislin kai me ni mislisailem mai anglal so te cherau? ¿O mislin tumen kai me sem sar si sa e llene, kai mai anglal ppenau “ea” ta isto ande gua vreme ppenau “iok”?
47001018	O Del llanel kai amen cherdam so ppendam.
47001019	O Timoteo, o Silas ta me ppendam tumenge e alava katar o Jesukristo, o Chavo e Devleko. Ta o Jesukristo ni ppenda ea ta iok isto ande iek vreme. O Del ppenda ea suako drom ando Jesukristo.
47001020	Ta sa e alava kai mukla o Del cherdon ando Jesukristo. Goleke kana blagosi e Devle ando Jesukristo ppena “Gia te avelpe.
47001021	Man ta i tumen, o Del cherel amen zurale ande iek ttan e Kristoia ta vou esvirisarda amen,
47001022	ta te sikavel kai sam leke, dia amen po Santo Duo
47001023	Te na llelem te dikkau tumen, gua si soke me tradau tumaro liubao, ¡o Del te mundarel man te kojavava!
47001024	Amen ni gazdari pe tumaro pachape, so amen manga si te pomozi tumen, te sai aven vesele soke tumen sen zurale ando pachape.
47002001	Goleke, soke ni kamama te tristou tumen ni kamlem te llau pale te dikkau tumen.
47002002	Soke me te tristova tumen ¿Ko ka veselil man? samo tumen kai me tristosardem.
47002003	Me llanava kai ka veselin tumen manchar. Me ni kamama te triston man kana tumen saia te veselin man, goleke avila mange mai sukar te pisiu tumenge neko te llau tumende.
47002004	A kana pisisarden tumenge gua lil, saia mange but zalba ta gia brigime sema kai rovava. Me ni kamama te tristou tumen, so me mangava saia te llanen kai voliu tumen but
47002005	Ni kamam te bariarau gaia ezgoda kai nakkla, gua lleno kai tristosarda man, sai avelpe kai tristosarda sa tumen.
47002006	E duk kai dien saurre gole llene si dosta
47002007	So morabi te cheren akana si te prostin le ta te pomozin le, soke but zalba sai nasuarel le.
47002008	Goleke, me moliuman tumenge te sikaven leke pale kai volin le.
47002009	O lil kai pisisarden tumenge saia te zumavau tumen te sai llanau dal mangen te cheren sa so me ppenau tumenge.
47002010	Goleke, me ka prostiu gole llene kai tumen ka prostin, ta ka prostiu le te si vareso te prostilpe. Ka cheraule soke misliu man ande tumende, ta ppenaule angla o Kristo.
47002011	Ta gia o Satanas ni ka kojavel amen, soke amen llana save ezgode bilache mangel te cherel
47002012	Kana avilem ando foro o Troas te ppenau e lachi viasta e Jesukristoki, putaile mange e udara te radiu e Gazdake.
47002013	A sema brigime, soke kote ni maladem amare pplale e Tito. Goleke llelemtar katar e pplal kai si ando Troade, ta llelem ande Masedonia.
47002014	Dau fala e Devle soke cherel amen te dobisara ando Kristo, ta mukla amen te inllara leke alava, kai llan pe suako rig sargo kana kkandel sukar iek meriso.
47002015	Soke amen sam sargo e kkand katar o taimano kai o Kristo del e Devle.
47002016	A golenge kai jasaon, gava taimano si lenge iek kkand merimaki, a golenge kai braduinpe, lenge si iek kkand kai del len zivoto. ¿A ko sai cherel gaia buchi?
47002017	Amen ni chera arli e alavenchar kai mukla o Del, sar cheren but llene; amen da orba chachimaia soke o Del bichalda amen ta sam ande iek ttan e Jesukristoia.
47003001	Kana ppena sa gala ezgode inai te da orba lachi isto amen amendar. Soke ni trubul amen lila te ppenen kai amen sam lache, ta ni manga tumendar te pisinlen te sikavalen averenge. Aver llene trubul len te cheren gala ezgode.
47003002	Tumen sen o lil kai del orba lachi amendar, gua si so trubul amen: iek lil pisime ande amaro lio, kai saurre pinllaren ta sai chitin.
47003003	Ta dikkol bristomaia kai tumen sen iek lil pisime isto e Kristotar ta kai isto amen diamle; iek lil kai pisisardale o Duo e Devleko kai si llundo; pisisardale ando lio e manusengo, na pe kotora barrustune
47003004	Soke pala o Jesukristo si amen vera ando Del, ta pacha gala ezgode.
47003005	Amen inai e zor te chera niso, soke o Del si kai del amen e zor te cherale.
47003006	Soke o Del sikada amen te ppena saurrenge kai achilam pe iek nevo alau lea. Gava nevo alau inai istardo po zakono, vou si istardo po Duo e Devleko. Soke o zakono dosarel e bilache te merel, a o Duo e Devleko del zivoto
47003007	O Del pisisarda o zakono pe kotora barrustune, ta kana diale kai o Moises, o baripe e Devleko sikadilo ta o mui e Moiseseko klichila pe gachin kai e israelitura nasti dikkena pe leko mui. A gua klichipe chinado saia te lelpe letar.
47003008	A kana ka ppendol o braduipe, gua ka avel ios mai but baripe, soke si cherdo ando Duo
47003009	A te saia dino gia barimaia gua zakono kai ppenel kai amen morabi te mera cheres amaro bilachipe, ¡ios mai baripe ka avel kana ka ppendol e orba kai o Del llinel amen chache!
47003010	Soke so saia le baripe, inai le gua baripe prema o baripe mai glamno.
47003011	A te saia le baripe so saia te getolpe, but mai baro ka avel so achel ostade
47003012	Isto goleke, soke si amen gava pachape ni dara te da gala orbe.
47003013	Ta ni chera sargo o Moises, kai ucharela iekke dikklea po mui te na dikken e israelitura kai o klichipe sa polokorre lelape letar.
47003014	A von ni kamle te acharen gaia ezgoda, ta llik akana, kana chitin e lila e Moiseseke, isto gua dikklo ni mukel len te acharen, soke inai ikando lendar; ta gua dikklo lelpe samo e Kristoia.
47003015	Ta llik allive, kana chitin e lila e Moiseseke, iek dikklo ucharen len te na acharen.
47003016	A kana iek lleno irilpe kai o Gazda, gua dikklo lelpe letar.
47003017	Soke o Gazda si o Duo; ta kote kai si o Duo e Gazdako, si mukliardipe.
47003018	Goleke, akana kai saurre sam bi e dikklea kai ucharela amaro mui, sam sargo iek geldala kai sikavel o baripe e Gazdako, ta amaro zivoto pparudol prema lete, ta suako drom si amen mai but katar leko baripe, ta gava si cheres e buchi kai cherel o Duo e Gazdako.
47004001	Goleke ni chiniva, soke o Del ande po volipe ttoda amen te chera gaia buchi.
47004002	Ta ni kamlam te chera gaia buchi po chorial, sargo kana si amenge lallao; ta ni cherdam e ezgode kojaimaia ta ni bangardam e Devleke alava. Goleke o Del llanel kai ppena samo o chachipe, ta angla o Del saurre sai aven len vera ande amende.
47004003	A e lachi viasta kai ppena te si uchardi sargo iekke dikklea, si samo golenge kai jasaon
47004004	Goleke sar von ni pachan, o del gale suetoko cherda len korre, te na acharen ta te na dikken o villelo katar e lachi viasta katar o Kristo o baro, soke letar sikadol o Del.
47004005	Amen ni diam orbe amare. E orba kai diam si kai o Jesukristo si amaro Gazda, ta kai amen sam tumare esluge soke voli e Jesuse
47004006	Soke isto o Del kai cherda te likel o villelo katar o truñariko, vou si kai cherda te bariol leko villelo ande amare lie, te sai da gua villelo averen ta te sikava e zor e Devleki kai klichil po mui e Jesukristoko.
47004007	A si amen gava barvalipe ande piria cherde katar o glibo, te sai sikava kai goia zor avel katar o Del a na amendar
47004008	Goleke i te nakkaia patnia ni jasara o pachape, i te si amen brige acha esmiro.
47004009	Llan pala amende te maren amen, a amen ni sam korkorre, peraven amen, a ni zatrin amen.
47004010	Kai go te llaia inllara ande amare esnage o meripe e Jesuseko, te sai dikkol leko zivoto ande amende
47004011	Soke amen so avaia llunde sam ttode po meripe cheres o Jesus, te sai sikadol leko zivoto ande amari esnaga merimaki.
47004012	Goleke, amen i te laia te mera, tumen len o zivoto nevo
47004013	O Pisipe ppenel: “Me pachaiem, ta goleke diem orba.” Ta isto gia amen, pacha ta da orba.
47004014	Soke llana kai o Del ka vazdel amen katar o meripe gia sar vazdia amare Gazda e Jesuse, ta ka inllarel amen tumenchar kote kai si vou.
47004015	Sa gala ezgode nakka len soke voli tumen, soke te avena mai but llene kai len o volipe ta e dragostia e Devleki, gia ka aven mai but llene kai ka den le e fala te sai avel o baripe e Devleko
47004016	Goleke ni chiniva i te avela kai gaia esnaga murilpe avrial, soke andral cherdol nevi suako llive.
47004017	E patnia kai nakka ande gava zivoto si lokki ta oma ka nakkel, a fala kai cheres e patnia o Del ka pperel amen katar pi dragostia kai ka achel ostade; iek dragostia bari ta pperdi veselia.
47004018	Soke amen ni brigi amen katar e ezgode kai dikkon soke gola ezgode meren, amen brigi amen katar e ezgode kai ni dikkon soke gala ezgode si ostade.
47005001	Amen llana kai zivi pe gaia ppuv sargo ande iek chara kai iek llive ka avel zatrime. A ando miloso si amen iek cher ostade cherdo e Devletar, na e manusendar.
47005002	Goleke so zivia pe gaia ppuv, zelne sam te llatar kai amaro cher kai si ando miloso;
47005003	A i te lena gala patave amendar, llana kai incha ni ka acha bi patavengo.
47005004	A so zivia ande gaia chara kai si amari esnaga, sam but tristome ta chinie, soke ni kama te acha bi patavenge ta gaia esnaga kai si te merel te pparrudol pe o goia esnaga kai ka zivil ostade
47005005	A O Del lacharda amen gale ezgodake, soke vou dia amen o Santo Duo te sai pacha kai ka la gala ezgode.
47005006	Goleke si amen gaia vera ta llana kai sogo zivia ande gaia esnaga ka ava dur e Gazdatar
47005007	Akana nasti dikka le, goleke zivi istarde katar o pachape;
47005008	goleke si amen pachape, ta amenge avela mai sukar te muka gaia esnaga ta te llatar te zivi e Gazdaia.
47005009	Goleke i te zivia kate o te llaiatar, manga te kanda e Devle.
47005010	Soke saurre morabi te ava pe kris e Kristoki, te sai lel suako lleno so morabi te lel prema o lachipe o prema o bilachipe kai cherela kana saia ande esnaga
47005011	Goleke, soke llana kai morabi te da liubao e Devle, da orba e llenenge te sai i von pachan. O Del amen pinllarel, ta aduricharau i tumen te pinllaren amen,
47005012	inai kai gale orbenchar manga pale te blagosi isto amen, so amen manga si te vesilin tumen cheres amende, gia ka llanen sar te den orba gole llenenge kai mislinpe kai von si e mai bare prema e ezgode kai dikkon, a na katar so si ando lio.
47005013	A te si lenge kai amen sam dile, si soke amen manga te radi e Devleke. A te mislina kai ni sam dile, si tumare lachimake.
47005014	Akana o volipe e Kristoko gazdaril pe amende. Sar kana llanglam kai vou mulo pala amende, i amen mulam.
47005015	O Kristo mulo pala saurre, te sai gola kai zivin te na zivin von peke, te sai zivin e Kristoke kai mulo ta ustilo katar o meripe pala lende.
47005016	Goleke amen ni misli amen katar aver llene gia sar cherenle e llene gale ppuviake, soke omanglal i amen mislia e Kristotar gia sar mislinape von, a akana ni mislia amen gia e Kristotar
47005017	Goleke, o lleno kai si e Kristoia si iek manus nevo. E ezgode purane nakkle, ta sa cherdon neve.
47005018	Sa gala ezgode aven e Devletar, kai lacharda amen pea cheres o Kristo ta dia amen te ppena gaia lachi viasta.
47005019	Gava si kai ando Kristo o Del ppagela e joli kai saia e sueto lea, ta ni lia sama katar o bilachipe e manusengo; ta amenge ppenda te inllara gaia orba
47005020	Goleke amen sam bichalde ando anau e Kristoko, gava si sargo kana isto o Del molilpe tumenge te asunen amari orba. Goleke, ando anau e Kristoko moli amen tumenge te lachardon e Devlea.
47005021	O Kristo ni cherda ni iek bilachipe; a cheres amende o Del llindale bilacho te sai llinel amen chache e Devleke ando Kristo.
47006001	Amen radi e Devleke ta moli amen tumenge te na len samo gia o volipe e Devleko,
47006002	soke o Del ppenel ando Pisipe: “Kana avilo o vreme asundem tut; ando llive kai trubula tut o braduipe, me pomozisardem tut.” Ta akana avilo o vreme. ¡Ta akana si o llive katar o braduipe
47006003	Ni kamam niko te del orba bilachi katar amaro rado. Goleke, ni chera ni iek ezgoda te peravel averen.
47006004	Ta pe suako ezgoda sikava kai sam esluge e Devleke, ta terpi esmiro ande sa gaia patnia.
47006005	Chalade amen e bichoia, ttode amen ande rubie, cherde burkania pe amende, ta isto gia radisardam zurale. But droma ni sovaia ta ni jaia niso.
47006006	Ta sikadam prema sar zivisardam kai cherdam e ezgode chachimaia, soke pinllara o chachipe, ta llana te adurichara ta si amen volipe, soke o Santo Duo si ande amaro zivoto, goleke si amen o volipe chachuno.
47006007	Pala e zor kai del amen o Del, da e chachi orba tumenge. Kana si amen patnia ni nasa latar, ppena ta chera suako drom so si orta
47006008	Nesave droma den amen pachiu, a aver droma kusen amen; a nesave droma den orbe lache amendar, a aver droma den orbe bilache. Dikken amen sargo kojamne, kana amen so ppena si o chachipe.
47006009	Von dikken amen sargo kana ni pinllaren amen, a von llanen kai amen sam pinllarde. Sam ttode po meripe a sam pperde zivoto; maren amen, a ni mundaren amen.
47006010	Dikkiva sargo kana si amenge zalba, a amen sam vesele; dikkiva chorre, a bute llenen pravara; dikkiva sargo kana inai amen niso, a sa si amen.
47006011	Pplalalen katar o Korinto, diam orba tumenchar sa amare liea ta sa amare chachimaia.
47006012	Amen putardam sa amaro lio tumenge, a tumen ni putarden tumaro lio amenge.
47006013	Goleke, moliuman tumenge sargo iek dad kai molilpe pe chaurrenge, te putaren mange tumaro lio, gia sar cherdemle me tumenchar
47006014	Te na avel tumen ni iek posla ande ezgode kai cheren e llene kai ni pachan. Soke ¿sai avel ande iek ttan o chachipe ta i o bilachipe? ¿O sai avel ande iek ttan o villelo ta i o truñariko?
47006015	Nasti avel isto gua mislo e Kristo ta e llavolo, ta isto gia: o lleno kai pachal nasti avel le isto gua mislo e llenea kai ni pachal.
47006016	Nasti avel ni iek posla maskar o cher e Devleko ta aver dela. Soke amen sam o cher katar o Del o llundo, isto gia sar vou ppenda: “Ka ziviu lenchar; ta ka ppirau maskar lende ta me ka avau lengo Del a von ka aven mo foro.
47006017	Goleke o Gazda ppenel gia: “Liken maskar lende ta fuladon lendar Ta na dodin niso pokalime Ondaka me ka lau tumen”
47006018	ta ka avau sargo iek Dad tumenge, a tumen ka aven sargo me chaurre ta me chorra, gava ppenel o Gazda kai si le sa e zor.
47007001	Goleke pplalalen, soke o Del dia amen po alau ande gala orbe, morabi te acha jalade katar sa so sai meliarel amari esnaga ta amaro duo; ta ande dar e Devleki te ttova amen te ava sante
47007002	¡Cheren amenge iek ttan ande tumare lie! Soke nikake ni cherdam o bilachipe. Ni dukkadam nika, ta nika ni kojadam.
47007003	Ni ppenau gala ezgode te dosarau tumen, me mai anglal ppendem tumenge kai tumen sen ande mo lio, ni o meripe ni ka achavel amen te voli tumen.
47007004	Me dau tumenge orba chachimaia; tumen sen mo baripe; ande sa gaia patnia kai nakka sem but veselo cheres tumende.
47007005	Sar kana avilam ande Masedonia ni achilam te chiniva, soke nakka bari patnia ta ande amaro lio si iek bari dar
47007006	A o Del kai del e zor e llenen kai inai len vlaga, dia amen e zor kana avilo o Tito;
47007007	ta na samo kai avilo, soke vou but veselisailo cheres tumende. Vou ppenda amenge kai tumen zelin te dikken amen, ta ppenda amenge kai si tumenge but zalba ta kai sen but brigime mandar; kana asundem gala orbe ios mai but veselisailem
47007008	O lil kai pisisardem tumenge tristosarda tumen, ta ni dukkal man kai pisisardemle. Mai anglal tristosarda man, soke llanglem kai gua lil tristosarda tumen nesavo vreme,
47007009	akana veseliu man na pala o tristope kai avila tumenge, soke gua tristope cherda te irin tumen kai o Del. Gua tristope avila katar e volia e Devleki, goleke amen ni dukkadam tumen;
47007010	soke o tristope kai avel katar e volia e Devleki inllarel amen te pparrudiva ta braduil amen, a o tristope gale zivotoko so del si o meripe.
47007011	Tumaro tristope avel katar e volia e Devleki, ¡dikken so cherda tumenchar! cherda te istaren gala ezgode chachimaia, ta te den orbe lache mandar; cherda tumen te joliaon, ta i te daran. Ta pala gala ezgode sena zelne te dikken man ta dukkaden gole llene kai saia dosalo, ta sa gale ezgodenchar kai cherden sikaden kai ni saia pe tumende nisavi dos ande gala ezgode
47007012	Goleke, kana pisisardem tumenge gua lil, me ni misliva man ande gua lleno kai pe orbenchar dukkada, ni ande gua kai achilo dukkado gole orbenchar, so me mangava saia te sai dikkol angla o Del kai sen brigime pala amende
47007013	Gala ezgode cherde te acha vesele, a o Tito si but veselo soke tumen pomozisarden le te llal angle. Ta gaia ezgoda ios mai veselisarda amen
47007014	Me ppendema e Titoke kai sema but veselo cheres tumende, ta me ni achilem ando lallao soke sa so ppendam e Titoke saia o chachipe isto gia sar si o chachipe so ppendam tumenge.
47007015	A o Tito ios mai volil tumen kana delpe golli sar kandena le kana ppenela tumenge vareso, ta i kana avilen lea pachivale ta dien le gia baro liubao.
47007016	Sem but veselo soke sai avel man gia bari vera ande tumende.
47008001	Akana pplalalen manga te ppena tumenge sar sikadilo o volipe e Devleko ande kkanllira katar e Masedonia.
47008002	Gala kkanllira nakkle bare dukka, ta isto gia von si but vesele. Von si but chorre, a die sargo kana von sea barvale
47008003	Chachimaia ppenau tumenge kai von die sa so sai dena, ta i mai but. Ta ni cherdele pe zor, soke isto von mangle te cherenle.
47008004	Ta molinape amenge te muka i len te pomozin e llenen kai si katar o foro e Devleko.
47008005	Von cherde mai but neko so uzdia amen kai ka cheren, soke isto von mai anglal diepe e Gazdake ta mapalal amenge. Gale ezgodaia cherde so o Del mangela lendar.
47008006	O Tito saia o lleno kai mai anglal ttodape te chidel maskar e llene te pomozin averen. Goleke manglam letar te llal angle gale radoia
47008007	Tumen sen lache pe suako ezgoda: si tumen iek pachape zuralo ando Del, den orba sukar, llanen but, si tumen but zor te radin averenge, ta tumen volin amen but. Akana morabi te aven e mai lache te pomozin averen pe gaia buchi.
47008008	Me ni ppenau kai morabi te kanden man. So me mangau si te llanen sar ogola kkanllira ttovenpe te pomozin, ta gia i tumen te sikaven kai tumaro volipe si chachuno
47008009	Tumen llanen kai amaro Gazda o Jesukristo, pala o volipe kai si le pala tumende cherdilo chorro kana vou saia barvalo, ta gia cheres leko chorripe tumen te cherdon barvale.
47008010	Me ppenau so misliu man katar gaia ezgoda pala tumaro lachipe. O burs kai nakklo tumen sena e llene kai mai anglal dien ta cherdenle veselimaia
47008011	Getosaren so ttoden tumen te cheren, ta cherenle isto e veselimaia kai saia tumen mai anglal, ta suako lleno te del prema so sai del.
47008012	Soke te si vareko kai chachimaia mangel te pomozil, o Del lel letar so vou dia soke dia prema so si le. Soke o Del ni mangel so e manuse inai
47008013	Me ni ppenau te pomozi averen, a tumen te trubul tumen; e orba si te avel saurren.
47008014	Akana kai si tumen but morabi te pomozin golen kai si len cherricha, a sai avelpe kai mai angle len ka avel but ta von ka pomozin tumen, ta gia ka avel saurren.
47008015	Gia sar ppenel ando Pisipe: “Gua kai chidia but ni avila le mai but, a gua kai chidia cherricha ni avila le mai cherricha.
47008016	Fala e Devleke kai ttoda ando lio e Titoko isto goia briga kai si man cheres tumende.
47008017	Ta cherda so ppendem leke soke brigilpe pala tumende, ta akana llal isto vou petar soke mangel te dikkel tumen
47008018	Bichalau e Titoia iekke pplale kai sa e kkanllira den leki orba pala o rado gia sukar kai cherda te bariavel e lachi viasta.
47008019	Ta i e kkanllira esvirisarde le te llal amenchar te inllara so chidiam, ta gale buchaia da liubao amare Gazda ta sikava kai manga te pomozi.
47008020	Goleke ni kamam niko te del orbe bilache amendar pala so amen chidiam.
47008021	Goleke ttodam amen te chera o lachipe angla o Gazda ta i angla e manusa.
47008022	Ta lenchar bichalau tumenge avere pplale kai sikada amenge pe but ezgode kai si chacho ta mangel te pomozil, ta mai but akana kai si le gia bari vera ande tumende
47008023	Katar o Tito sai ppenau kai llal manchar ta e dui radi te sai pomozi tumen. Ta den tumen golli kai ogola dui pplal bichalde len e kkanllira, ta von blagosin e Kristo.
47008024	Goleke sikaven lenge kai volin len chachimaia te sai llanen le e kkanllira ta te llanen kai si amen, soke te chera baripe ande tumende.
47009001	A inai soke te pisiu tumenge ios katar so si te chidiniaol e pplalenge ando pachape,
47009002	soke llanau kai tumen mangen te pomozin ta suako drom ppenau e pplalenge kai si ande Masedonia kai tumen kai sen katar e Akalla, cherel burs llive mangen te pomozin, ta sa e pplal katar e Masedonia lie zor tumendar ta i von mangle te pomozin
47009003	Me bichalau tumenge gale pplalen te sai den tumen zor; von ka pomozin tumen te lacharen sukar gaia buchi, ta gia ka dikkol kai saia chachuno baripe kai cherdam ande tumende.
47009004	Mislin tumen savo lallao sai nakkaia amen ta i tumen te avena manchar nesave llene katar e Masedonia ta te dikken kai tumen ni chidien niso
47009005	Goleke avila mange sukar te mangau katar gala pplal te llan te dikken tumen mai anglal neko me te pomozin tumen ande gaia buchi, ta von ka ttovenpe tumenchar te chiden, soke tumen dien tumaro alau kai ka cherenle. Ta gia tumen ka sikaven kai den veselimaia ta volimaia ta kai ni cheren le pe zor.
47009006	Na bristaren tumen katar gava: o lleno kai del cherricha, ka lel cherricha, a o lleno kai del but, ka lel but
47009007	Suako lleno morabi te del so ttoda ande po lio te del, na tristomaia o pe zor, soke o Del volil gole llene kai del veselimaia.
47009008	O Del sai del tumen but ezgode, gia te sai avel tumen sa so trubul tumen, ta i mai but. Ta gia sai ka pomozin averen.
47009009	Soke o Pisipe ppenel gia: “Fulada ta dia but e chorren, ta leko volipe ka achel ostade.
47009010	O Del kai del e simicha e llene kai ttovel la ande ppuv, ta kai del o marrno gole kai jal le, ka del tumen sa so trubul tumen ta ka cherel suako drom te avel tumen ios mai but, te sai pomozin averen.
47009011	Gia tumen ka aven barvale ande suako ezgoda te sai pomozin, ta kana ka chiden gola love amen ka inllara len, ta gia e pplal ka den fala e Devle.
47009012	Soke kana tumen ka pomozin e pplalen ando pachape inai samo te inllara lenge so trubul len, amen galea ka inllara len te den fala ta but fala e Devle
47009013	Gava so tumen cherden kai pomozisarden len, ka sikavel kai tumen pachaien ande lachi viasta e Kristoki ta kai kanden gola alava, goleke von ka blagosin ta ka den liubao e Devle.
47009014	Ta i ka molinpe pala tumende volimaia, pala o baro volipe kai o Del sikada tumenge.
47009015	¡Fala e Devleke kai dia amen gia baro lachipe kai inai amen alava te sai ppena le!
47010001	Nesave ppenen kai sem but darano kana sem maskar tumende, a kana sem dur ppenen kai sem but tromano.
47010002	Goleke moliuman tumenge, kana ka llau te dikkau tumen, na cheren man te avau tromano gole llenenchar kai den amare orbe ta ppenen kai amen chera e ezgode sar cherenlen e llene katar gava sueto.
47010003	O chachipe si kai sam manusa, a ni mara amen sar marenpe e llene katar gava sueto
47010004	Amen ni mara amen ni kastenchar ni churienchar sar marelpe o sueto, so si amen te mara amen si e zor e Devleki kai sai ppagel bare zidura. Ta galea amen ppaga e dos kai ttoven pe amende.
47010005	Ta i achava gole llenen kai istardon ta kai achaven averen te pinllaren e Devle. Ta suako mislo e manusengo anale kai o Kristo te sai kanden le,
47010006	ta ka dukkava sa golen kai ni kanden, ta ka chera gaia ezgoda kana tumen ka kanden chachimaia.
47010007	Tumen dikken e ezgode prema sar dikkon. A vareko te pachala kai si e Kristoko, morabi te ttovel sama kai i amen sam e Kristoke.
47010008	I te cherava mai but baripe ande amaro gazdaripe, ni lallau te ppenau gala ezgode, soke o Gazda o Jesukristo dia amen gava gazdaripe te sai pomozi tumen te pachan mai but ande lete a na te zatri tumen.
47010009	Ni kamam te mislin tumen kai mangau te daravau tumen gale lilenchar kai pisiu tumenge.
47010010	Soke si nesave llene kai ppenen kai gala lila kai pisiu tumenge si zurale ta silne, ta i ppenen kai kana sem tumenchar ta dau orba sem kovlo, ta kai ni llanau te dau orba sukar, ta kai ni ttoven mange sama kana dau orba.
47010011	Gala llene morabi te llanen kai kana ka llau tumende ka avau zuralo isto gia sar sem ande lila kai pisiu tumenge duratar.
47010012	Soke nikada ni ka ppena kai sam sargo gola llene kai falin isto von pe. Von cheren iek baro dilipe, soke isto pe misloia mangen te llanen ko si mai llanglo iek averetar.
47010013	Amen ni ka da orbe lache isto amendar llik so sai cherale. Soke o Del si kai ppenel llik kai sai cherale, ta vou si kai ppenel llik kai resel amaro rado, ta vou mukla amen te resa llik tumende kai sen ando Korinto
47010014	Goleke ni da mai but orbe neko so si te da, soke amen sama gola kai mai anglal inllardam tumenge e lachi viasta e Kristoki.
47010015	Ta ni fali amen ande averengo rado kai cherde, soke so amen adurichara si isto gia sar bariol tumaro pachape te bariol i o rado kai chera maskar tumende.
47010016	Ta manga te inllara e lachi viasta ios mai dur katar sen tumen, ta ni ka lla kote kai aver ttodepe te radin te na fali amen ande averengo rado
47010017	A vareko te mangela te falilpe, te falilpe ando Gazda.
47010018	Soke o lleno kai morabi te den le liubao, si gua kai o Del blagosil le, a na gua kai blagosil vou pe.
47011001	¡Terpin mange akana cherricha dilipe! Sargo te avela, terpin mange.
47011002	Soke o volipe kai si man pala tumende avel katar o Del. Goleke tumen morabi te aven angla o Kristo sargo iek chei kai si mangli te zinilpe iekke chavea, a gua chavo si o Kristo
47011003	Si mange iek dar kai sai cheren isto so cherda e Eva kai kojada la o sap pe bizaimaia, ta i tumen sai kojavel ta sai duriavel tumare mislura lache ta chiste kai si tumen katar o Kristo.
47011004	Soke tumen kana avel vareko te del tumenge orba katar iek Jesus kai inai isto gua kai amen diam tumenge orba, tumen len le dragostimaia; ta len aver duo kai inai isto gua Duo kai lien, ta len aver lachi viasta kai inai isto goia lachi viasta kai lien, ta drago tumenge gola llene
47011005	Goleke, me ni acharau man mai minono neko gola bare apostolura kai avile mapalal.
47011006	Me i te na dava orba but sukar, llanau mai but ezgode neko von; ta gala ezgode kai ppenau sikadamlen tumenge suako drom pe suako ezgoda kai chera.
47011007	¿Sai avelpe kai cherdem bilachipe kana ppendem tumenge e lachi viasta ta ni manglen te pochinen mange, ta me cherdem man mai minono te sai cherau tumen mai bare?
47011008	Liem katar aver kkanllira lenge love te sai radiu tumenge
47011009	Ta kana sema maskar tumende ta trubula man vareso, nikada ni manglem tumendar te pomozin man soke e pplal kai avile katar e Masedonia die man so trubula man; soke ni kamlem te avau iek pparipe tumenge, ta gia ka cheraule suako drom
47011010	Gia sar pachau kai pinllarau o chachipe e Kristoko, isto gia llanau kai niko ni ka lel mandar gaia veselia ande sa e ppuv katar e Akalla.
47011011	¿Soke dau orba gia? ¿Sai avelpe kai ni voliu tumen? ¡O Del llanel kai voliu tumen!
47011012	Goleke me ka cherau so cherau te na dau iek ttan gole llenen kai roden te aven len o baripe kai si amen
47011013	soke von si iek apostolura kojamne ta furiadon sargo apostolura e Kristoke.
47011014	Ta gaia ezgoda kai cheren inai chudo, soke isto o Satanas furiadol sargo iek suecho e villeloko;
47011015	goleke, gola kai pomozin le mangen te dikkon sargo llene kai cheren o lachipe. ¡Ta lengo son ka avel prema e ezgode kai cheren
47011016	Pale ppenau tumenge: niko te na mislilpe kai me sem dilo; a te mislina kai sem dilo, muken man te dau orba sargo iek dilo, ta gia i me te faliu man cherricha,
47011017	gia ka dau orbe dile kai e Gazdake inai drago.
47011018	¡Goleke, sar si but llene kai falin isto von pe, i me ka cheraule!
47011019	Tumen sen but bizai a tertpin dragostimaia e dilenge,
47011020	ta terpin gole llenenge kai cheren tumen te aven esluge, kai len tumare ezgode, kai kojaven tumen, kai cheren baripe angla tumende ta kai chalaven tumen ando mui
47011021	I te avela mange lallao te ppenaule, amen sama but kovle tumenchar. A te avile von tromane te falinpe, i me ka cheraule i te avela gaia ezgoda iek dilipe.
47011022	Te si von ebreura, i me sem ebreo. Te si von israelitura, i me sem. Te si von katar e vicha e Abraameki, i me sem katar e vicha e Abraameki.
47011023	Te si von esluge e Kristoke, me semle mai but neko von, i te avava iek dilo kai ppenau gaia orba. Me radisarden mai but neko von, man ppangle mai but droma neko len, man chalade mai but droma e bichoia neko len, ta but droma sema pasa o meripe
47011024	Panch droma e judiura marde man, ta suako drom chalade man tranda ta inia droma e bichoia.
47011025	Trin droma marde man e kastenchar, ta iek drom chudie e barrenchar ande mande, ta trin droma achili tala o pai e bari llimia kai llava ande late, ta nakklem iek riat ta iek llive andre ande mora ta maka tasivau.
47011026	Pe but riga llelem, nakklem paia ta maka merau, sema maskar e chor ta maka mundaren man, sema maskar e llene katar mi ppuv ta i von maka mundaren man, ta i maskar e llene kai inai judiura. Ta sema pasa o meripe ando foro pe droma ande mora ta i pasa o meripe maskar e llene kai cherenape kai sea pplal
47011027	Radisardem but; nakklem bari patnia; but droma ni sovava; nakklem bok ta i trus ta aver droma ni jalem niso; but droma nakklem patnia cheres o sil ta ni saia man so te ttovau pe ma.
47011028	Ta cheres gala ezgode ta i aver, suako llive ppariol pe ma e briga katar sa e kkanllira.
47011029	A vareko te nasuaol, i me nasuaivau; a te cherena te perel vareka, me joliaivau
47011030	Te si te faliu man ande vareso, ka faliu man ande mo kovlipe.
47011031	O Del ta Dad katar amaro Gazda o Jesukristo kai si blagosime ostade, llanel kai ppenau o chachipe.
47011032	Kana sema ando Damasko, o baro sudo kai gazdarila ande ppuv katar o charo o Aretas, ttoda boñikura pe udara e foroke, te sai ppanden man;
47011033	a sea nesave llene kai fuliarde man ande iek kotaricha katar iek putardipe kai saia po zido e foroko, ta gia naslem katar lenge va.
47012001	Niso ni mol iekke lleneke te falil vou pe angla aver. A me morabi te ppenau tumenge cheres e ezgode Devlikane kai sikada mange o Gazda.
47012002	Pinllarau iekke llene kai llal pala o Kristo ta cherel desustar burs kai inllarde le kai o trito miloso. Ni llanau dal inllarde le ande esnaga o ando duo; gua o Del llanel.
47012003	Ta llanau kai gua manus (ande esnaga o ando duo; samo o Del llanel le)
47012004	avilo inllardo ando paraiso, ta kote asunda alava gia gurudine kai ni muken nisave manuse te ppenel len.
47012005	Me ande iek lleno gia sai faliu man, a na me mandar, soke me samo sai dau orba katar mo kovlipe.
47012006	A me te mangava te faliu man, gua ni avela ni iek dilipe soke ppenava o chachipe; a me ni cheraule te na mislilpe niko mandar mai but neko so sem o so ppenau,
47012007	cheres e ezgode Devlikane kai sikada mange o Del. Ta te na pperdivau baripe, avila mange iek patnia sargo iek karrno ande mi esnaga, iek karrno bichaldo katar o Satanas te dukkavel man.
47012008	Ta trin droma molisailem e Gazdake te lel mandar gaia patnia;
47012009	a o Gazda ppenda mange: “Tut trubul samo mo volipe; soke mi zor sikadol ando kovlipe.” Goleke mange si mai sukar te faliu man ande mo kovlipe, gia te avel pe mande e zor e Kristoki.
47012010	Goleke veseliu man kai sem kovlo, kai kusen man, kai inai man so trubul man, kai mangen te maren man, ta i katar e bari patnia kai nakkau pala o Kristo, soke kana mai kovlo sem, ondaka si kana mai zuralo sem
47012011	Akana cherdem me man sargo iek dilo ta tumen cherden te cheraule. Soke tumen saia te den orbe lache mandar, soke pe ni iek ezgoda sem mai tele neko gola bare apostolura. ¡Ta gua kai man ni mol man niso!
47012012	E bari patnia kai terpisardem esmiro, e bare ezgode Devlikane kai tumen dikklen, gola si e ezgode kai sikaven kai me sem iek chachuno apostol.
47012013	Prostin man te dukkaden tumen, samo pe iek ezgoda tumen sena mai tele neko ogola kkanllira: ¡soke ni pomozisarden man
47012014	Me lachardem sa te llau te dikkau tumen o trito drom, ta ni akana ni ka mangau tumendar te pomozin man. Me ni rodau so si tumen, so me rodau si isto tumen; soke e dada si kai morabi te roden love pe chaurrenge, a na e chaurre pe dadenge.
47012015	Me ka dau sa so si man, ta isto me man pala tumaro lachipe. Me voliu tumen but ¿A soke tumen volin man gia cherricha
47012016	Tumen llanen kai me ni sema iek pparipe tumenge. A si nesave llene kai ppenen kai me bizaimaia cherdem tumen te peren ande iek kojaipe.
47012017	A so, ¿kojadem tumen e llenenchar kai bichaldem tumenge?
47012018	E Titotar manglem te llal te dikkel tumen, ta lea bichaldem ogole pplale. A so ¿o Tito mangla vareso tumendar? O Tito ta me ppirdam ande iek duo tumenchar
47012019	A sai avelpe kai tumen mislin kai amen manga tumendar te prostin amen, a gava inai gia. Amen da orba angla o Del ta sam llene e Kristoke, ta sa gala ezgode si te sai barion ando pachape.
47012020	Mi dar si kai kana ka llau te dikkau tumen ni ka aven sar me voliva te aven, ta ni tumen te na dikken man sar tumen volina te dikken man. Darau te na malavau maskar tumende brasnia, armaia, joli, bune, baripe, ta bilachipe
47012021	Ta i darau kai kana ka llau tumende, o Del sai cherel te avel mange lallao tumendar, soke cherel but vreme kai tumen cheren o bilachipe, ta sai cherel man te rovau pala but llene tumendar kai ni muklem o bilachipe, ta ni o kurvaluko ta e ezgode bilache kai cheren.
47013001	Galea si trin droma kai ka llau te dikkau tumen. Suako alau morabi te ppendol angla dui o trin llene
47013002	O duito drom kai sema tumende, ppendem tumenge, ta akana kai sem dur tumendar ppenaule pale, kai ka avau zuralo gole llenenchar kai cherde o bilachipe ta sa golenchar kai mai angle cherenale,
47013003	ta cheraule soke tumen mangen te sikavau tumenge kai me alava si e Kristoke ta o Kristo inai kovlo tumenchar soke vou sikavel pi zor maskar tumende.
47013004	O Kristo saia kovlo kana krustosarde le, a akana zivil cheres e zor e Devleki. A isto gia e Kristoia amen sam kovle, a lea ka zivi pala e zor e Devleki te sai pomozi tumen
47013005	Mislin tumen sar zivin, te dikken dal pachan chachimaia ando Kristo; zumaven tumen isto tumen. A so, ¿Ni acharen kai o Kristo si ande tumende? ¡A sai avelpe kai ande gua zumadipe ka dikken kai o Kristo inai ande tumende!
47013006	Me pachau kai tumen ka acharen kai amen nakklam sukar gua zumadipe.
47013007	Amen moli amen e Devleke tumen te na cheren niso bilacho; ta galea inai kai amen manga te sikava kai nakklam sukar gava zumadipe, so amen manga gale ezgodaia si, tumen te cheren o lachipe i te dikkola kai amen ni nakklam sukar gava zumadipe.
47013008	Amen morabi te chera samo gola ezgode kai bariaven o chachipe, a na e ezgode kai peraven o chachipe
47013009	Goleke, veseli amen kai sam kovle te sai tumen aven e zurale; ta ka moli amen te aven mai orta.
47013010	Pisiu tumenge gava lil mai anglal te llau te dikkau tumen, gia kana ka llau te na avau zuralo tumenchar. E zor kai dia man o Gazda, inai te zatriu tumen; gaia zor kai dia man si te sai vazdiniaol tumaro pachape
47013011	Goleke pplalalen, mangau te zivin veselimaia ta te roden te aven chache ande tumaro zivoto. Den tumen zor iek avere ta zivin ande pas, ta o Del kai volil amen ta del amen e pas, ka avel tumenchar.
47013012	Den tumen iek chumidipe santo, gava ka avel tumaro salami. Sa e pplal ando pachape bichalen tumenge salami.
47013013	O Gazda o Jesukristo te blagosil tumen, o Del te sikavel tumenge po volipe, ta o Santo Duo te avel tumenchar. Gia te avelpe.
48001001	Me o Pablo ni sem bichaldo e manusendar ta ni sem ttodo lendar te cherau gaia buchi, isto o Jesukristo bichalda man, ta o Del o Dad kai cherda e Jesuse te ustel katar o meripe,
48001002	me ta sa e pplal katar e kkanlliri kai si manchar bichala salami sa e llenenge katar e kkanllira kai si ande Galasia.
48001003	O Del amaro Dad ta o Gazda o Jesukristo, te del tumen katar po volipe ta katar pi pas.
48001004	O Jesukristo diape kurbano cheres amaro bilachipe, te braduil amen katar o bilachipe kai si akana ande gava sueto bilacho, soke gia mangla amaro Del ta Dad.
48001005	¡Blagosime te avel o Del ostade! Gia te avelpe
48001006	Me chudisailem but tumendar soke durilen gia oma katar o Del kai ikkarda tumen ta sikada po volipe e Kristoia, a tumen akana pachaien ande aver viasta.
48001007	O chachipe si kai inai aver lachi viasta. So llalpe kote si kai aver llene ttoven aver mislura maskar tumende ta mangen te pparruven e lachi viasta e Jesukristoki.
48001008	A vareko te inllarela maskar tumende aver viasta kai inai sargo gaia kai amen ppendam tumenge, proketo te avel e Devletar, i te avava isto me o iek suecho katar o miloso
48001009	Pale ka ppenaule tumenge: Vareko te ppenela tumenge aver viasta kai inai sargo goia kai lien, proketo te avel e Devletar.
48001010	Me ni rodau te avau drago e llenenge, me rodau te avau drago e Devleke. Ni rodau te achau lacho e manusenchar. ¡Te rodiema te achau lacho e manusenchar, ni avilema iek esluga e Kristoko!
48001011	Pplalalen, mangau te llanen iek ezgoda: E lachi viasta kai me ppenau tumenge ni cherdala nisavo manus.
48001012	Ni liemla ta ni sikilemla katar ni iek manus, isto o Jesukristo sikadala mange
48001013	Tumen asunden so cherava omanglal kana pachava sargo e judiura ta sar llava silnomaia te marau e llenen kai sea katar e kkanlliri e Devleki ta sar mangava te zatriu la.
48001014	Cherava sa so cherena e judiura ta i mai but neko e llene kai sea ande me burs, soke kandava sa e zakonura amare puranenge
48001015	A o Del volisarda man pe gachin kai esvirisarda man kana me ni sema ni biando ta ikkarda man soke o Del si but lacho,
48001016	ta sikada mange ko saia leko Chavo te inllarau leki viasta maskar e llene kai inai judiura.
48001017	Ta ni llelem ando Jerusalem kai e llene kai sea apostolura mai anglal neko me. Me sigardem te avau ande Arabia ta mapalal irisailem ando Damasko
48001018	Nakkle trin burs ta mapalal llelem ando Jerusalem te pinllarau e Pedro ta achilem lea desupanch llive.
48001019	A ni dikklem ni iekke katar ogola apostolura samo e Santiago o pplal e Gazdako.
48001020	Angla o Del ppenau kai so pisiu tumenge si o chachipe.
48001021	Mapalal llelem karing e ppuv katar e Siria ta e Silisia.
48001022	A e llene kai sea katar e kkanlliri e Kristoki ande Judea ni dikklea man nikada.
48001023	Von samo asundea kai omanglal rodava te mundarau len, a akana isto me ppenau goia lachi viasta kai omanglal mangava te zatriu.
48001024	Ta blagosina e Devle pala so cherda o Del manchar.
48002001	Nakkle desustar burs ta llelem pale ando Jerusalem e Bernabea, ta inllardem manchar e Tito.
48002002	Llelem soke o Del sikada mange kai saia te llau. Ta kote sikadem e llenen e lachi viasta kai ppenau e judionenge, ta sikadem e viasta i po chorial nesave llenenge kai gazdarina maskar lende te sai achardol kai so cherava o so cherdem, ni saia iek rado jasardo.
48002003	A ni o Tito, kai saia manchar ta kai saia griego, ni ttode le te cherel prema o zakono katar e sirkunsision
48002004	Ta nesave llene kai cherenape pplal, ttodepe po chorial maskar amende te dikken o mukliardipe kai saia amen ando Kristo Jesus, ta te cheren amen pale esluge katar o zakono.
48002005	A nikada ni muklam te cheren pe piro, soke mangaia te achel tumenchar o chachipe katar e lachi viasta
48002006	A e llene kai gazdarina mai but maskar lende ni ppende mange nisavi orba nevi (a mange ni chitilpe so sea von omanglal).
48002007	A von acharde kai o Del dia man o rado te ppenau e lachi viasta e llenenge kai inai judiura, isto sar dia e Pedro o rado te ppenel e lachi viasta e judionenge.
48002008	Soke isto o Del kai bichalda e Pedro te avel apostol maskar e judiura, bichalda i man te avau apostol maskar e llene kai inai judiura
48002009	O Santiago o Pedro ta o Juan kai sea e mai bare ande kkanlliri, acharde kai o Del dia man gava rado gia sukar, ta die po va mande ta i kai o Bernabe te llangliolpe kai mangena te radi lenchar, ta avila lenge drago te radi amen maskar e llene kai inai judiura a von te radin maskar e judiura.
48002010	Samo mangle amendar te pomozi e chorren, a me ollikana ttovau sama gole ezgodake
48002011	A kana o Pedro llelo ande Antiokia diem pe lete, soke so cherela saia but bilacho.
48002012	Soke mai anglal jala e llenenchar kai inai sea judiura a kana avile nesave llene kai bichalda len o Santiago, ondaka fuladilo lendar ta ni jala ios lenchar, soke darala katar e llene kai pachan but zurale ande sirkunsision.
48002013	Ta i ogola llene judiura kai pachana ando Jesus cherde pe leko ande leko kojaipe, pe gachin kai i o Bernabe cherda pe lengo.
48002014	Goleke kana dikklem kai ni cherena prema o chachipe katar e lachi viasta, ppendem e Pedroke angla sa e llene: “Tu, kai san judio, ta zivi sargo kana inai san judio; ¿soke chere e llenen kai inai judiura te zivin pe zor sargo kana sea judiura?
48002015	Amen biandilam judiura, ta inai sam bilache sargo gola kai inai judiura.
48002016	A llana kai niko inai llindo chacho soke cherel so ppenel o zakono, o manus si llindo chacho soke pachal ando Jesukristo. Goleke i amen pachaiam ando Jesukristo ta gia o Del llinel amen chache cheres gua pachape a na soke chera so ppenel o zakono. Soke niko ni ka avel llindo chacho soke cherel so ppenel o zakono
48002017	Goleke i amen sam bilache soke roda te ava llinde chache cheres o Jesukristo sargo e llene kai inai judiura ¿a te si gia o Kristo cherel amen bilache? ¡Iok!
48002018	Te ppagau vareso ta mapalal te vazdaule pale, isto me sem o dosalo.
48002019	Soke cheres o zakono sem mulo e zakonoke te sai ziviu e Devleke a i me sem krustome e Kristoia
48002020	Ta akana ni ziviu me, o Kristo zivil ande mande. Ta o zivoto kai akana ziviu ande esnaga ziviule cheres o pachape kai si man ande Devleko Chavo kai volisarda man ta dia po zivoto pala ma.
48002021	Ni kamam te mukau pe iek rig o volipe e Devleko soke te avilema llindo cheres o zakono, samo gia muloia o Jesukristo.
48003001	¡Galatas, sar sai aven gia dile! ¿Ko cherda tumenge chirimata te na kanden o chachipe? Kana diam tumenge orba ppendam tumenge sar mulo o Jesukristo po krusto.
48003002	Ka puchau tumen samo iek ezgoda: ¿Tumen lien o Duo e Devleko soke cherden so ppenel o zakono o soke lien e lachi viasta katar o pachape
48003003	¿Gia dile sen kai mai anglal tumaro nevo zivoto saia ande zor e Duoki ta akana mangen te zivin isto tumare zoriaia?
48003004	¿Ni mol len niso sa e ezgode kai nakklen? ¡nasti avelpe kai gala ezgode nakkle samo gia!
48003005	Kana o Del del tumen po Duo ta cherel ezgode Devlikane maskar tumende ¿soke cherel le? Ni cherel le soke tumen cheren so ppenel o zakono, o Del cherel le soke lien e lachi viasta katar o pachape
48003006	I o Abraam pachaia ando Del, ta goleke o Del llinda le chacho
48003007	Goleke tumen si te llanen kai e chachuni vicha e Abraameki si e llene kai si len pachape.
48003008	Goleke ando Pisipe ppenela kai mai angle o Del ka llinel chache i llenen kai pachan ta kai inai judiura, goleke ppenda e Abraameke gaia lachi viasta “Sa e ppuvia ka aven blagosime cheres tu.
48003009	Goleke, e llene kai pachan si blagosime e Abraamea ande iek ttan soke i o Abraam pachaia.
48003010	E llene kai lengi vera si ando zakono si proketime, soke ando Pisipe ppenel: “Proketo te avel o lleno kai ni cherel chachimaia sa so si pisime ando lil e zakonoko.”
48003011	Goleke niko inai llindo chacho soke cherel so ppenel o zakono, soke ando Pisipe ppenel: “O manus chacho ka zivil cheres o pachape.
48003012	A o zakono inai prema o pachape soke o zakono ppenel gia “O manus kai cherel so ppenel o zakono ka zivil cheres o zakono
48003013	O Kristo braduisarda amen katar e prokestia e zakonoki ta cheres amende cherdilo proketo, soke ando Pisipe ppenel gia “Proketo gua kai umblaven le pe iek kas.
48003014	Gua avilape gia te sai resel cheres o Kristo Jesus i kai e llene kai inai judiura o blagosipe kai o Del ppendaia e Abraameke kai ka del le; ta cheres o pachape te la saurre o Duo kai o Del ppenda kai ka del
48003015	Pplalalen, ka dau tumenchar orba sar den orba e manusa: Kana iek lleno del po alau ta pisil po anau pe iek lil, niko nasti muril le ta niko nasti ttovel ios alava pe gua lil.
48003016	O Del dia po alau but droma e Abraameke ta sa leke vichake. O Pisipe ni del orba katar but viche, del orba katar iek vicha kai si o Kristo
48003017	Goleke o zakono e Moiseseko kai avilo star stotine ta tranda burs mai angle nasti ppagel o alau kai dia o Del e Abraame.
48003018	A so ppenda kai ka del amen o Del kana dia po alau, te avilaia istardo po zakono ni aviloia iek alau dino. O chachipe si kai so ppenda o Del kai ka del e Abraame kana dia le po alau ka del le leke llabe
48003019	A te si gia, ¿soke si o zakono? Avilo ttodino mapalal te llangliolpe kai e manusa si bilache lligo ni ka avel goia “vicha” kai o Del diala po alau. O zakono avilo dino e suechonenchar ta o Moises diala amende.
48003020	A kana si samo iek ni trubul niko po maskaral, ta o Del si iek
48003021	A te si gia, ¿O zakono ta e sovel kai o Del jala kana dia po alau ni marenpe maskar pete? ¡Iok! Soke te sai diaia zivoto o zakono, avilama llinde chache cheres o zakono.
48003022	A prema so ppenel ando Pisipe, sa e manusa si ppangle ando bilachipe, ta gia gola llene kai pachan ando Jesukristo sai ka len so o Del ppenda kai ka del
48003023	Mai anglal te avel o pachape, sama ppangle e zakonotar ta aduricharaia te pinllara o pachape.
48003024	O zakono inllarda amen kai o Kristo, ta cheres o pachape te ava llinde chache.
48003025	A akana kai avilo o pachape ni trubul amen o zakono te inllarel amen kai o Kristo
48003026	Soke cheres o pachape ando Kristo Jesus sa tumen sen e Devleke chave,
48003027	soke kana lien e Kristo ando kristope, achilen furiade e Kristoia.
48003028	Ni chitilpe te san judio o griego, ppanglo o mukliardo, murus o diskinia; soke e Kristoia, sa tumen sen sargo iek.
48003029	A te sen e Kristoke, sen katar e Abraameki vicha, ta tumenge ka avel dino so o Del ppenda kai ka del e Abraame.
48004001	So mangau te ppenau si, kai kana iek lleno kai si te achel leke sa so si leke dadeko ta si ternorro, gua lleno si sargo iek esluga makar avela o gazda katar sa
48004002	Si llene kai arakken le ta arakken leke ezgode, lligo ni ka ppenel leko dad kai avilo o vreme kai vou sai gazdaril.
48004003	Isto gia si amenchar: kana sama ternorre sama esluge katar e zakonura gale suetoke.
48004004	A kana avilo o vreme, o Del bichalda pe Chave kai biandilo katar iek diskinia ando zakono e Moiseseko,
48004005	te braduil amen katar o zakono ta te del amen e dragostia te ava chave e Devleke.
48004006	Ta soke akana sam leke chave, o Del bichalda ande amare lie pe Chaveko Duo kai ikkarel e Devle gia: “¡Abba! ¡Dade!
48004007	Goleke akana ni san esluga, san e Devleko chavo. Ta soke san leko chavo leki volia si te le so ka mukel chuke.
48004008	Omanglal kana tumen ni pinllarena e Devle, sena esluge katar e dela kojamne.
48004009	A akana kai tumen pinllarden e Devle, o sai ppena, akana kai o Del pinllarda tumen, ¿soke muken te gazdarin pale pe tumende gola dela kojamne ta soke mangen te aven pale lenge esluge?
48004010	Tumen cheren eslave nesave llivesa chona ta bursa.
48004011	¡Si mange dar te na mol le niso o rado kai cherdem maskar tumende!
48004012	Pplalalen, mangau tumendar te aven sargo me, soke me cherdilem sargo tumen. Tumen ni cherden mange nisavo bilachipe.
48004013	Tumen llanen kai e purvo drom kai diem tumenge orba katar e lachi viasta cherdemle soke sema nasualo.
48004014	Ta gua nasualipe avila iek zumadipe tumenge, soke ni muklen man korkorre pala mo nasualipe, tumen avilen manchar pachivale ¡Sargo kana me sema isto o Kristo Jesus
48004015	¿Kai tali e veselia kai saia tumen? Gia lache sena manchar kai sai ikandena tumare akka te den len mange.
48004016	A akana cherdilem tumaro dusmano samo soke ppenau tumenge o chachipe.
48004017	A gola kai mangen te pparruven e lachi viasta mangen te aven tumenchar, a lenge mislura si bilache. Von mangen te duriaven tumen amendar ta ondaka tumen te mangen te aven lenchar.
48004018	Sukar si te mange te ave avere llenenchar, ta te cherele lache misloia sa o vreme a na samo kana sem maskar tumende
48004019	Chaurralen, pale dukkal man sargo kana dukkal iekke diskinia kana bianel, lligo ni ka aven sargo o Kristo.
48004020	¡Gia voliva te avau isto akana tumenchar te dau tumenge orba avere alavenchar, soke ni llanau so te misliu tumendar!
48004021	Tumen kai mangen te cheren so ppenel o zakono, ppenen mange iek ezgoda: ¿Nikada ni asunden so ppenel o zakono?
48004022	O zakono ppenel kai o Abraam avila le dui chaurre, iekkeki dei e Agar kai saia e esluga a ogoleki dei saia e Sara romi e Abraameki.
48004023	E eslugako chaurro biandilo prema e volia e manusengi. A o chaurro golako kai ni saia esluga biandilo te cherdol so ppenda o Del kana dia po alau
48004024	Gua avilape gia te llangliolpe iek ezgoda. E dui diskinie si sargo dui droma kai delpe o alau, iek saia o alau kai diape po burdo o Sinai, kai si sargo e Agar, goia kai saia e dei katar gua minono kai saia te avel esluga.
48004025	Soke e Agar si sargo o burdo o Sinai kai si ande Arabia kai akana si sargo o Jerusalem, soke gua foro ta e llene ta lenge minone si esluge.
48004026	A o Jerusalem kai si ando miloso inai esluga, ta amen sam lake chave.
48004027	Soke ando Pisipe ppenel “Veselisao diskinia kai inai tut minone; urkisar veselimatar, tu kai nikada ni llanglan e duk kana bianen, Soke e diskinia kai mukle la ka avel la mai but chaurre neko e diskinia kai si zinime.
48004028	Pplalalen, tumen sen sargo o Isaak, tumen sen e chave kai o Del ppenda kana dia po alau.
48004029	A isto sargo ande gola llivesa kana o chavo kai biandilo prema e volia e manusengi murzila po chavo kai o Duo cherda te biandol, isto gia si akana.
48004030	A ¿So ppenel o Pisipe? o Pisipe ppenel gia “Trade avri e esluga ta lake chave, soke o chavo e eslugako nasti avel lea zanio so si te perel e chave katar e diskinia kai inai esluga.
48004031	Goleke pplalalen, inai sam chave katar e esluga, sam chave katar goia kai inai esluga.
48005001	O Kristo mukliarda amen te na ava esluge, goleke llan orta ande gua mukliardipe ta na cherdon pale esluge.
48005002	Asunen man. Me o Pablo, ppenau tumenge kai te cherden prema o zakono katar e sirkunsision, ni ka trubul tumenge nisoke o Kristo.
48005003	Pale ka ppenau suakone lleneke kai mangel te sirkunsidilpe; morabi te cherel sa so ppenel o zakono.
48005004	Tumen kai mangen te aven llinde chache soke cheren so ppenel o zakono, durilen katar o Kristo, ta fuladilen katar o volipe e Devleko
48005005	A amen adurichara e Duoia te resa te ava llinde chache cheres o pachape.
48005006	Soke cheres o Kristo Jesus, akana ni mol nisoke te cherdan o te na cherdan e sirkunsision. So mol akana si o pachape kai radil cheres o volipe.
48005007	Tumen llana po lacho drom. ¿Ko achada tumaro pachape ando chachipe?
48005008	Gua ni cherdale o Del, soke vou ikkarda tumen.
48005009	“Cherricha levadura cherel te ppukkol sa o marrno
48005010	A man si e vera ando Del kai ni ka pparruven tumaro mislo. A o Del ka ttovel ande patnia gole kai mangel te muril tumen, ni chitilpe ko avela.
48005011	A me pplalalen, te diema tumenge orba kai e sirkunsision mol la e judiura ni rodiea te mundaren man; ta te avilia goia mi orba ni cherdaia burkania maskar lende e viasta katar o krusto e Kristoko
48005012	A gola llene kai ppenen kai morabi te cheren tumenge e sirkunsision, mai sukar avela te chinen petar sa goia rig.
48005013	Pplalalen, tumen sen ikkarde te aven mukliarde. A cheres gua mukliardipe kai si tumen na cheren o bilachipe kai mangel tumari esnaga. So si te cheren si te radin iek avereke cheres o volipe.
48005014	Soke sa o zakono si ande iek kai ppenel gia “Volisar avere sar voli tu tut.
48005015	Arakken tumen soke te dandarden tumen ta te jalen iek avere, isto tumen ka zatrin tumen
48005016	Goleke ppenau tumenge: zivin prema o Duo, ta na roden te chaliaren e bilache ezgode kai mangel tumari esnaga.
48005017	Soke e mislura bilache inai prema o Duo, ta o Duo inai prema e bilache mislura. Iek avere ni kamen, ta goleke tumen nasti cheren sa so mangen.
48005018	A te sikada tumen o Duo, ondaka o zakono ni ka avel upral pe tumende
48005019	Sa llana so cheren e llene kai llan pala e bilache ezgode kai mangel e esnaga: cheren o kurvaluko, cheren ezgode pogane ta bilache,
48005020	blagosin avere delen ta drabaren. Si len joli, ni ttovenpe zanio nikaia, ta joliaon kana avere si le. Joliaon oma, cheren te avel joli, ta te fuladol suako lleno pe pi rig.
48005021	Si lenge joli kana avere si, matarne, drago lenge te jan but ta cheren aver ezgode sargo gala. Ppenau tumenge, isto sar ppendem tumenge omanglal, e llene kai cheren gala ezgode ni ka aven ande charoina e Devleki
48005022	A so cherel o Duo si: o volipe, e veselia, e pas, o terpipe, o pachivalipe, postenipe, e dragostia,
48005023	te na avel istardipe ta te llanel o manus te achavel vou pe. Ni iek zakono nasti marelpe gale ezgodenchar.
48005024	Ta e llene kai si katar o Kristo Jesus, mukle po krusto sa po bilachipe.
48005025	Te zivi akana prema o Duo, muka te sikavel amen o Duo.
48005026	Na istardiva ta na chera te avel murzania ni te avel joli maskar amende kana avere si le.
48006001	Pplalalen, te dikken kai vareko si ande varesavo bilachipe, tumen kai sen ando Duo morabi pomozin le te ortolpe. Ta cherenle postenimaia. Ta suako lleno te del orba bizaimaia, soke i vou sai avel ttodo ando zumadipe.
48006002	Pomozisaren tumen maskar tumende kana ka aven ande nuzda ta gia ka kanden o zakono e Kristoko.
48006003	Kana vareko mislilape kai si vareso kana vou inai niso, vou pe kojavel.
48006004	Suako lleno si te chinel kris vou peke, a te acharela kai sai veselilpe katar vareso kai cherel, te na mislil kai si mai lacho neko aver llene.
48006005	Soke suako lleno inllarel po pparipe
48006006	O lleno kai sikaven le katar e Devleke alava, morabi te fulavel sa o lachipe kai lel e llenea kai sikavel le.
48006007	Na kojadon: niko nasti kojavel e Devle soke so tu de, gua le.
48006008	Kogo llal pala e bilache ezgode, katar gola bilache ezgode ka lel o meripe. A kogo llal e Duoia, ka lel katar o Duo o zivoto ostade.
48006009	Goleke morabi te chera o lachipe ta te na chiniva, soke te na jasardam e zor, ka avel o vreme ta o Del ka del amen amaro chari.
48006010	Goleke te sai cherdam o lachipe saurrenge, cherale, a mai anglal cherale e llenenge kai si amare pplal ando pachape.
48006011	¡Dikken tumen gia bare letre akana pisiu tumenge isto me!
48006012	Gola kai mangen tumendar te cheren e sirkunsision pe zor, von cherenle samo te na joliaon pe lende e llene ta te na aven mardine cheres o krusto e Kristoko.
48006013	A ni gola kai sirkunsidinpe ni cheren sa so ppenel o zakono. A von mangen tumendar te sirkunsidin tumen samo te falinpe kai cherde tumen pe zor te inllaren pe tumari esnaga gua chindipe.
48006014	A me ni kamam te faliu man katar niso samo katar o krusto e Gazdako o Jesukristo, soke cheres o krusto e Kristoko, o sueto mulo mange ta me mulem e suetoke.
48006015	Ni mol nisoke te cherdan o ni cherdan e sirkunsision. So mol si kai o Del cherda amen te zivi pale.
48006016	O volipe ta e zalba e Devleki te avel sa e llenenchar kai llan prema gala ezgode, ta sa e llene katar o Israel e Devleko.
48006017	Katar angle ni kamam niko te del man joli, soke pe mi esnaga inllarau sa o mardipe ta e patnia kai nakklem soke sem e Kristoko.
48006018	Pplalalen, o Del te blagosil tumen ta te del tumen katar po volipe. Gia te avelpe.
49001001	O Pablo, apostol e Jesukristoko pala e volia e Devleki, del salami gole llenenge kai si katar o foro santo kai si ando Efeso kai pachan ta si ande iek ttan e Kristoia.
49001002	O Del kai si amaro Dad ta amaro Gazda o Jesukristo, te ttovel pe tumende po volipe ta pi pas.
49001003	Blagosime te avel o Del kai si o Dad amare Gazdako o Jesukristo, soke ando Kristo blagosisarda amen ando miloso katar sa o blagosipe duoko.
49001004	O Del esvirisarda amen ando Kristo mai anglal te cherel e ppuv, te sai ava sante ta bi dosake angla le pala po volipe.
49001005	Vou chinadaia amenge te lel amen sargo pe chaurren pala o Jesukristo, soke gia chinadale ande po volipe.
49001006	O Del cherda sa gava te sai blagosi le pala po baro volipe, ta blagosisarda amen pala po chaurro kai volil.
49001007	Ando Kristo, fala katar leko rat kai perada, si amen braduipe ta o prostipe katar o bilachipe. Soke o Del bariarda pe amende po baro barvalipe volimako,
49001008	ta dia amen te achara ta i dia amen baro bizaipe,
49001009	ta dia amen te pinllara so saia gurudino katar leki volia, katar so vou mangel te cherel. Vou ande po volipe mangla te cheren ando Kristo gaia volia.
49001010	Kana ka avel o vreme ka cherel so vou mangel ta ka chidel sa e ezgode katar o miloso ta i katar e ppuv, ta angla lende ka ttovel e Kristo te gazdaril.
49001011	Ando Kristo o Del esvirisarda amen mai anglal te sai avel amen leko barvalipe, gia sar manglale isto o Del ta sa so cherel, cherel le sar vou mangel.
49001012	Ta vou mangla mai anglal amen te ttova amaro pachape ando Kristo, te sai saurre blagosi leki zor e bari
49001013	Ta fala e Kristoke, i tumen asunden e orba chachuni, katar e lachi viasta katar leko braduipe, ta tumen lien gava pachape, ta i lien o Santo Duo kai ppendaia kai ka del tumen.
49001014	O Duo kai lien si te llanen kai o alau kai o Del dia tumen ka cherel le kana ka braduil sa e llenen kai sam katar leko foro, te sai saurre blagosi leki zor e bari
49001015	Goleke, sar me llanau kai si tumen pachape ando Gazda o Jesus ta si tumen volipe pala sa o foro santo,
49001016	ni achau te dau fala e Devle cheres tumende, ta dau man golli tumendar kana moliuman.
49001017	Mangau katar o Del amare Gazdako o Jesukristo, o Dad o baro, te del tumen po Duo te sai aven bizai, te sai pinllaren le chachimaia
49001018	Mangau e Devletar te putarel tumaro mislo te sai llanen savo si o braduipe kai sen ikkarde, gia baro si o barvalipe kai ka del o Del pe foro kai si santo.
49001019	Ta gia bari si leki zor kai radil ande amende kai pacha. Gaia zor si isto goia kai o Del sikadaia bare zoriaia
49001020	kana vazdia e Jesuse katar o meripe ta cherda le te besel pe pi rig e chachi ando miloso,
49001021	ta ttoda le upral pe suako zor, pe suako gazdaripe, pe suako birovi duonengo, ta pe suako anau kai sai ppendol pe gaia ppuv ta i pe o goia e nevi ppuv kai si te avel.
49001022	Ttoda sa e ezgode telal tala e porrne e Kristoke ta ttoda le te avel o soro e kkanllirako.
49001023	Soke e kkanlliri si e esnaga e Kristoki, ta letar lel sa so trubul la, soke o Kristo si kai pperel la katar sa so trubul la, ta e kkanlliri achel pperdi.
49002001	Vou dia tumen zivoto kana tumen sena mule ande tumaro bilachipe,
49002002	kana tumen zivina prema o zivoto gale suetoko ta cherena so ppenela tumenge gua duo kai gazdaril pe balau ta radil e llenenchar kai ni kanden e Devle.
49002003	Ta isto gia zivia sa amen omanglal kana llaia pala o kurvaluko ta cheraia so mangela amendar amari esnaga ta amare mislura bilache. Ta cheres gola ezgode o Del saia te del amen iek bari duk, gia sar saia te del la saurrenge
49002004	A o Del avila leke gia bari zalba ta volisarda amen pe gachin,
49002005	kai dia amen zivoto ande iek ttan e Kristoia kana sama mule cheres amaro bilachipe. Pala o volipe e Devleko tumen lien o braduipe
49002006	Ta ande iek ttan e Jesukristoia vazdia amen katar o meripe, ta cherda amen te besa lea ando miloso.
49002007	Gala ezgode cherda len te sai sikavel po volipe ando vreme kai ka avel mai angle ta kai si posteno amenchar ando Kristo Jesus.
49002008	Soke pala o volipe e Devleko tumen lien o braduipe cheres o pachape. Ta gava inai kai tumen dobisarden, soke gaia ezgoda diala tumenge o Del llabe.
49002009	Inai kai lienla soke cherden vareso, goleke niko nasti falil vou pe katar niso;
49002010	Soke o Del si kai cherda amen; vou cherda amen ando Jesukristo te sai chera lache ezgode, ta te ppira po drom kai vou lacharda amenge mai anglal
49002011	E judiura ikkaren tumen “gola kai inai sirkunsidime” a e judiura kai von sirkunsidin e llenen von pe ikkaren “e sirkunsidime”
49002012	den tumen golli kai omanglal tumen sena bi e Kristoia, ta sena fulade katar o foro katar o Israel, ta ni sena ande po alau kana o Del diaia. Tumen zivina ande gaia ppuv, bi e Devleko ta bi braduimako
49002013	A tumen kai sena dur akana sen pase ande iek ttan e Jesukristoia pala o rat kai vou perada.
49002014	O Kristo si amari pas. Vou cherda katar e judiura ta katar gola kai i nai judiura iek foro, vou perada o zido kai fulavela len, ta ppagla isto ande pi esnaga e brasnia kai saia.
49002015	Vou perada ande po mas o zakono kai sea zakonura kai ppenena so saia te cheren, ta isto petar cherda iek nevo manus katar e dui forura ta gia cherda e pas.
49002016	Ta cheres po meripe po krusto cherda te lachardon e dui forura e Devlea, ta cherda te aven iek foro te sai zivin ande pas e Devlea
49002017	O Kristo avilo te anel e lachi viasta katar e pas saurrenge, pe gachin tumenge kai sena dur e Devletar, ta i tumenge kai sena pase katar o Del.
49002018	Goleke, pala o Kristo e llene kai si judiura, ta e llene kai inai judiura, si amen iek Duo te sai ava pasa o Del kai si o Dad.
49002019	Goleke, tumen akana ni sen katar aver ppuv, ni sen avri katar tumari ppuv, akana sen katar o foro e Devleko ta si tumen so si te avel suakone llene kai si katar e vicha e Devleki.
49002020	Tumen sen sargo iek cher cherdo pe so sikade e apostolura ta e poraukura, a o barr mai preche katar o cher si isto o Jesukristo.
49002021	Ando Kristo vazdiniaol suako rig katar o cher, lligo ni ka cherdol iek santo cher e Devleko ando Gazda.
49002022	Soke cheres o Jesukristo i tumen cherdon katar gua cher e Devleko kai ande lete zivil o Del ande po Duo.
49003001	Goleke, me o Pablo sem ppanglo cheres o Jesukristo pala tumende kai ni sen judiura.
49003002	Soke tumen llanen kai o Del ttoda man te ppenau tumenge so vou ande po baro volipe lacharda tumenge.
49003003	Soke o Del sikada mange so saia gurudino katar so vou mangela te cherel, gia sar pisisardem tumenge ande nesave alava.
49003004	Goleke kana ka chitin ka acharen kai llanau sar o Del cherda gaia buchi ando Jesukristo,
49003005	kai ni dia te llangliolpe nikake omanglal, ta kai akana pe duoia sikada e santone apostolenge ta i e poraukenge.
49003006	So mangela te cherel ta saia gurudino si gava: kai katar e lachi viasta o Del ikkarel sa e manusen kai si pe ppuv te cherdon iek esnaga ta te len iek braduipe ando Jesukristo, gia sar ppenda kai ka del kana dia po alau.
49003007	Ta mo rado si te inllarau gaia lachi viasta pala o volipe kai o Del avila leke mandar, ta gia sikada pi bari zor
49003008	Me sem o mai minono katar sa e minone katar o foro e Devleko; ta vou dia man gaia dragostia te ppenau e judionenge e lachi viasta katar o baro barvalipe e Kristoko kai nasti llindolpe.
49003009	Ta o Del kai cherda o miloso, ttoda man te sikavau saurren sar ka cherdon gala ezgode kai ppenda o Del ta kai sea gurudine bute bursenchar
49003010	Goleke akana pala e kkanlliri, sa gola kai si len zor ta gazdarin ando miloso sai ka pinllaren o bizaipe e Devleko, kai sikadol bute ezgodenchar.
49003011	O Del cherda gava gia sar mangela vou te cherel le mai anglal, ta kai cherdale ando Jesukristo amaro Gazda.
49003012	Ta ando Kristo likistam katar o ppandipe te sai resa pasa o Del bi darako cheres o pachape kai si amen ande lete
49003013	Goleke mangau tumendar te na jasaren tumari zor cheres e ezgode kai nakkau pala tumende, soke gala ezgode si pala tumaro baripe.
49003014	Goleke pala gava ttovau man changenchar angla o Del o Dad,
49003015	katar lel po anau suako familia kai si ando miloso ta i gola kai si pe ppuv
49003016	Mangau e Devletar te del tumen katar pi bari zor te aven zurale ando Duo e Devleko,
49003017	ta o Kristo te zivil ande tumare lie, ando pachape, ta o volipe, te cherel tumen te zivin samo leke.
49003018	Ta gia te sai llanen tumen ta i o foro santo gia baro si o volipe e Kristoko.
49003019	Mangau e Devletar te pinllaren gua volipe, kai si mai baro neko sa so sai pinllara, ta gia te sai len tumen sa so mangel te del tumen o Del
49003020	Te avel blagosime o Del kai sai cherel ios mai but neko so amen manga o misli amen, fala leke soke leki zor radil ande amende.
49003021	Blagosime te avel o Del ande kkanlliri ta ando Jesukristo sa e bursenchar ta ostade. Gia te avelpe.
49004001	Goleke me kai sem ppanglo cheres o Gazda, mangau tumendar te zivin sar morabi te zivin e llene kai si ikkarde e Devletar, gia sar sen tumen ikkarde.
49004002	Te aven proste ta lache ta te terpin iek avere volimaia
49004003	Trudin tumen te aven ande iek ttan cheres e pas kai chidel saurren tumen o Santo Duo,
49004004	samo iek esnaga ta samo iek Duo gia sar o Del ikkarda tumen ande iek pachape.
49004005	Samo iek Gazda, iek pachape, ta samo iek kristope;
49004006	samo iek Del kai si o Dad saurrengo kai si upral pe sa ta radil saurrenchar ta si ande sa.
49004007	A suakone llene amendar o Kristo dia amen so vou mangla te del amen.
49004008	Goleke o Pisipe ppenel gia “Kana likisto ando miloso inllarda pea e ppanglen, ta dia e manusen o bizaipe te llanen so te cheren.
49004009	¿A so mangen te ppenen gola alava kai “likisto”? Gola alava ppenen kai mai anglal fulisto pe gaia ppuv.
49004010	Ta gua kai fulisto si isto gua kai likisto mai upre katar o miloso, te sai pperel sa.
49004011	Ta isto vou si kai dia nesave llenen te aven apostolura, averen te aven poraukura, averen te ppenen e lachi viasta, ta averen te aven chobanura, averen te aven gola kai sikaven.
49004012	Gia lacharda e llenen katar o foro santo te cheren iek buchi te sai bariaven e kkanlliri e Kristoki
49004013	lligo ni ka resa saurre te ava ande iek ttan ando pachape ta te llana katar o Chavo e Devleko, te ava llene gotove gia sar si o Kristo.
49004014	Ta ni ka ava sargo minone kai but oma pparruven po mislo ta kai pala varesavi orba muken te kojaven len e llene llangle kai si pperde kojaipe.
49004015	Goleke morabi ando volipe te ppena o chachipe, ta te bariva karing o Kristo kai si o soro e esnagako.
49004016	Ta pala o Kristo sa esnaga ttodol pe po ttan; ta kana sa e esnaga radil pe po ttan, bariol ta lachardol ando volipe; ta kana suako kotor lako radil sukar, sa voi bariol ta vazdiniaol ando volipe.
49004017	Gava si so ppenau tumenge te cheren ando anau e Gazdako: te na zivin sargo e llene kai ni pinllaren e Devle ta zivin prema pe dile mislura
49004018	ta ni acharen niso. Von ni veselinpe ando zivoto kai del o Del, ta ni acharen soke lengo lio kai si zuralo ni mukel len te acharen.
49004019	Goleke lengo lio zurailo ta diepe ando kurvaluko ta cheren suako ezgode bilache ta pogane.
49004020	A tumen ni pinllarden e Kristo te zivin gia
49004021	soke chachimaia tumen asunden e orba cheres lete ta sikilen te zivin sar vou mangel prema o chachipe kai si ando Jesus.
49004022	A cheres sar zivina omanglal, chuden tumendar gua purano manus kai murisailo pala pe bilache mislura.
49004023	Morabi te aven neve ando duo tumare mislura
49004024	ta te furiadon katar o nevo manus cherdo prema o Del te achardol kai tumaro zivoto si Devlikano ta kai llan pala o chachipe.
49004025	Goleke na kojaven ios, mai sukar si te ppenel suako lleno o chachipe iek avereke, soke saurre sam katar iek esnaga
49004026	Te joliaona, na cheren o bilachipe tumari joli te na avel pe tumende sorro llive.
49004027	Na den ttan e llavolo.
49004028	Gua kai vazdela te na vazdel ios ta te ttovelpe te radil ta te cherel iek lacho rado pe vastenchar, te sai avel le vareso te del e llenen kai trubul len
49004029	Na ppenen brusne alava, mai sukar ppenen ezgode lache te sai bariaven o pachape averengo.
49004030	Na cheren te tristolpe o Santo Duo e Devleko, soke cherda te achardol kai sen leke ando llive kana vou ka braduil tumen.
49004031	Muken o tristope, na joliaon na urkin ta na kusen averen, ta muken o bilachipe.
49004032	Morabi te aven lache ta postene iek averea, ta maskar tumende prostin tumen gia sar o Del prostisarda tumen ando Kristo.
49005001	Tumen sen chave e Devleke ta vou volil tumen, goleke morabi te aven prema lete.
49005002	Morabi te volin saurren isto gia sar o Kristo volisarda amen ta diape pala amende te merel, sargo so si dino, sargo kurbano kai kkandel sukar e Devleke.
49005003	Tumen morabi te zivin sargo llene katar o foro santo, goleke morabi te na den orba katar o kurvaluko, ni katar nisavi ezgoda pogani, ni katar e llia e lovengi.
49005004	Na ppenen pogane alava, ni alava bilache, ni orbe dile, soke gala ezgode inai lache tumenge, mai sukar si te blagosin e Devle.
49005005	Tumen llanen gaia ezgoda kai kogo cherel kurvaluko, o cherel ezgode pogane, o mukela te inllarel le e llia e lovengi, (kai si sargo kana vou blagosil avere devlen), kogo cherela gala ezgode nasti avel le iek ttan ande charoina e Kristoki ta e Devleki.
49005006	Niko te na kojavel tumen alavenchar kai si chuche, soke isto pala gala ezgode o Del dukkavel gole llenen kai ni kanden le.
49005007	Goleke, te na avel tumen ni iek posla lenchar.
49005008	Tumen omanglal zivina ando truñariko, a akana kai sen e Gazdake zivin ando villelo, goleke morabi te zivin sargo llene kai si e villeloke,
49005009	soke o Duo del suako ezgoda lachi, del volipe, iek zivoto orta, ta o chachipe.
49005010	Goleke mislin tumen so si drago e Gazdake
49005011	Na ttoven tumen ande iek ttan e llenenchar kai cheren o bilachipe ta kai si katar o truñariko; mai sukar ttoven o truñariko ando villelo.
49005012	Soke lallao si i te da orba katar e ezgode kai von cheren po chorial.
49005013	A kana sa e ezgode sikadon po villelo, o villelo cherel te dikkol suako ezgoda.
49005014	Goleke iek lleno pisisarda gia “Llungado tu kai sove; uste katar o meripe, ta o Kristo ka ttovel pe tu po villelo.
49005015	Goleke, arakken tumen ta na zivin dilimaia, soke sar morabi te zivin si bizaimaia.
49005016	Ttoven sama so cheren, soke gala llivesa si bilache.
49005017	Na cheren e ezgode dilimaia; morabi te acharen savi si e volia e Gazdaki.
49005018	Na maton, soke e mol inllarel kai o bilachipe; mai sukar pperdon katar o Santo Duo
49005019	Kana ka chidiniaon, llilaben salmura ta llilia duoke, llilaben ta blagosin sa tumare liea e Gazda.
49005020	Den fala suako llive e Devle ta Dad pala suako ezgoda ando anau katar amaro Gazda o Jesukristo.
49005021	Den liubao iek avere, cherenle pala o Jesukristo
49005022	E romia morabi te den liubao pe romen sargo e Gazda.
49005023	Soke o rom si o soro e romiako, gia sar o Kristo si o soro e kkanllirako ta e kkanlliri si leki esnaga ta vou si lako Braduimari.
49005024	Gia sar e kkanlliri del liubao e Kristo, isto gia e romia morabi te den liubao pe romen pe suako ezgoda
49005025	Romalen, volin tumare romien gia sar o Kristo volisarda e kkanllira ta dia po zivoto pala la.
49005026	Ta kana jalada la ando pai ta ande alava, chistosarda la ta cherda la santa.
49005027	Te sai sikavel isto vou peke iek kkanlliri sukar, te na avel makkli ni gorchome ta te na avel la ni iek katar gala ezgode te avel santa ta bi dosaki
49005028	Isto gia e llene kai si zinime morabi te volin pe romien sargo pe esnaga. Ko volil pe romia volil isto vou pe.
49005029	Soke niko ni murzin pe pi esnaga; volil la ta del la te jal ta arakkel la, isto gia si sar cherel o Kristo e kkanlliraia,
49005030	soke voi si leki esnaga ta amen sam katar goia esnaga.
49005031	Gia ppenel so si pisime “Goleke, o manus ka mukel pe dade ta pe da, te sai avel ande iek ttan pe romiaia, ta e dui ka aven sargo iek mas.
49005032	Kate sikadol gia baro si so mangela te cherel o Del, a gala ezgode sea gurudine, ta ppende si cheres o Kristo ta e kkanlliri.
49005033	Goleke suako lleno tumendar morabi te volil pe romia sargo isto vou pe, ta suako romi morabi te del liubao pe rome.
49006001	Chaurralen, kanden tumare daden gia sar si drago e Gazdake; soke gaia si iek ezgoda chachi
49006002	O purvo zakono kai del blagosipe si gava “De liubao che dade ta i che da
49006003	te sai llal chuke sukar ta te zivi but bursa pe ppuv.
49006004	Ta tumen kai sen dada, na cheren tumare chaurren te joliaon, mai sukar sikaven len ando bizaipe kai mangel o Gazda.
49006005	Esluge, kanden e llenen kai kate pe ppuv si tumare gazde. Den len liubao, cherenle postenimaia ta tumaro lio te avel chacho lenchar. Cherenle sargo kana tumen radin e Kristoke.
49006006	Radin lenge, na samo kana von dikken pe tumende, te sai achen lache angla lende, mai sukar si te cherenle sargo esluge e Kristoke ta cheren chachimaia e volia e Devleki.
49006007	Cheren tumaro rado vrenimaia sargo iek rado e Gazdake a na e manusenge.
49006008	Soke morabi te llanen kai o Gazda ka del saurren prema o lachipe kai cherde ni chitilpe o sea esluge o ni sea esluge
49006009	Ta i tumen gazde, morabi te den liubao tumare eslugen ta na te daraven len. Soke o Gazda lengo ta i tumaro si ando miloso ta angla le niko inai mai lacho iek averetar.
49006010	Ta akana pplalalen, roden te zuriaon ando Gazda ta ande leki zor.
49006011	Arakken tumen, len e patave sastrune kai o Del dia tumen, te sai aven zurale ta te terpin kana ka avel pe tumende o kojaipe e llavoloko
49006012	Soke ni mara amen manusenchar kai si sargo amen, amen mara amen duonenchar kai si zurale ta bilache kai si katar o miloso, kai von gazdarin ta charoin po sueto katar o truñariko kai si truial amendar.
49006013	Goleke len sa e patave sastrune kai o Del dia tumen, te sai terpin ando llive bilacho, ta kana ka aven lacharde sukar, te achen zurale
49006014	Goleke achen zurale, furiade e chachimaia.
49006015	Llan vrenimaia te ppenen e lachi viasta katar e pas.
49006016	Ta ttoven angla tumende o pachape te mundaren sa e fleche ppabarde kai chudel ande tumende o llavolo.
49006017	O braduipe te avel e challi sastruni te arakkel tumaro soro, ta e alava e Devleke te avel o jarni kai del tumen o Santo Duo
49006018	Molintumen suako llive ta mangen e Devletar ando Duo. Ttoven sama ta na jasaren tumari zor, ta molintumen pala sa o foro santo.
49006019	Ta molintumen i pala ma, te sai del man o Del e alava kai morabi te ppenau, ta te del man e zor, ta gia te sai sikavau e lachi viasta kai saia gurudini.
49006020	O Del bichalda man te sikavau gaia lachi viasta, ta goleke sem ppanglo akana. Mangen e Devletar te del man zor te ppenau bi darako e lachi viasta.
49006021	Bichalau tumenge e Tikiko amaro pplal; amen voli le but ta radil chachimaia e Kristoke, vou ka ppenel tumenge sar sem me ta so cherau.
49006022	Goleke, bichalau le tumende te ppenel tumenge sar sam amen, ta gia te del tumen zor.
49006023	O Del kai si o Dad, ta o Gazda o Jesukristo, te del e pplalen pas, volipe, ta pachape;
49006024	o Del te blagosil sa e llenen kai volin e Jesukristo, ta kai lengo volipe ni merel, gia te avelpe.
50001001	Me o Pablo ta o Timoteo, esluge katar o Kristo Jesus, sa e llenenge kai si ando foro o Filipos ta kai pachan ando Jesus ta gazdarin ande kkanlliri ta gola kai pomozin len
50001002	Manga katar o Del amaro Dad ta amaro Gazda o Jesukristo, te del tumen volipe ta pas.
50001003	Suako drom kai dau man golli tumendar dau fala me Devle;
50001004	ta suako drom kana moliuman, mangau veselimaia pala sa tumende;
50001005	soke tumen pomozisarden kana e lachi viasta lia te llal angle llik akana.
50001006	Me llanau kai o Del cherda iek rado but lacho tumenchar ta ka lacharel le ios lligo ni ka irilpe o Jesukristo.
50001007	Orta si te misliu man gia tumendar, soke tumen sen andre ande mo lio ta soke saurre sen manchar ande gava rado volimako kai dia man o Del, ta kana sema ande rubie ta llelem te dau orba angla e sudura ta te chacharau e lachi viasta
50001008	O Del llanel pe gachin voliu tumen e volimaia kai del man o Kristo Jesus.
50001009	Kana moliuman mangau te cherdol ios mai baro tumaro volipe, ta te del tumen o Del bizaipe ta te cherel tumen te acharen,
50001010	te sai llanen te esvirin so si mai lacho, ta gia tumaro zivoto te avel chisto ta te na aven ando bilachipe kana ka irilpe o Kristo;
50001011	soke tumen ka cheren o lachipe kai del tumen o Jesukristo, te sai avel bariardo ta blagosime o Del
50001012	Pplalalen, mangau te llanen kai e ezgode kai me nakklem pomozisarde te ppendol e lachi viasta.
50001013	Soke mo ppandipe cherda te asundol e viasta e Kristoki maskar e sudura romanura ta maskar sa e llene.
50001014	Ta kana e pplal dikkle kai sem ppanglo, but lendar lie zor te inllaren e viasta bi darako ta si len mai but vera ando Gazda
50001015	Chachimaia nesave llene den orba e Kristoki jolinatar, soke mangen te aven mai but neko me, a aver llene cherenle lachimaia.
50001016	Nesave den e orba e Kristoki soke si len volipe, soke llanen kai o Del ttoda man te arakkau e lachi viasta;
50001017	a aver llene dikken samo von peke, ta inai chache, ta akana kai sem ande rubie mangen te cheren mange ios nuzde
50001018	A ¿so si? Sargo avela, chachimaia o kojaimaia, den e Kristoki orba; ta gua veselil man. Ta ios mai but ka veseliu man,
50001019	soke llanau kai golea ka braduiu man, soke tumen molisailen pala ma ta soke o Duo e Jesukristoko pomozil man
50001020	Uzdiu man ta pachau chachimaia kai o Del ni ka mukel man ando lallao, llanau kai akana, sargo suako drom, ka sikadol e suetoke o baripe e Kristoko pe mande, ziviva o merava.
50001021	Soke o Kristo si mo zivoto, a te merau, mange si chari.
50001022	A te ziviva ande gaia esnaga ta te cherava but lachipe ni llanau so ka esviriu.
50001023	Ni llanau savi katar e dui ezgode ka cherau: volisardema te merau ta te avau e Kristoia, ta gua avela mange drago mai but;
50001024	a i mai preche si te ziviu cheres tumende
50001025	Ta sar me pachau goia ezgoda, llanau kai ka achau tumenchar te pomoziu tumen te llan angle ta te avel tumen mai but veselia ande tumaro pachape.
50001026	Ta gia ka avau pale maskar tumende ta ka cherau te avel tumen mai but baripe ando Kristo Jesus
50001027	Samo mangau tumendar te trudin tumen te zivin prema e lachi viasta e Kristoki. Llava o ni llava te dikkau tumen, mangau te asunau kai tumen llan orta ta ande iek mislo ta kai radin zanio pala o pachape ande lachi viasta,
50001028	ta te na daran katar tumare dusmanura. Golea ka llangliolpe kai von ka zatrinpe ta i kai tumen ka braduin tumen. Ta gua avel e Devletar
50001029	Ta sen blagosime e Kristotar, soke sai pachan ande le ta sai nakken patnia pala le.
50001030	Tumen ta me isto goia nuzda si amen. Tumen dikklen sar nakklem e nuzde. Ta akana asunden sar nakkau len pale.
50002001	Te cherda tumen o Kristo te den zor averen, te cherda tumen o volipe te den veselia averen, te si saurrengo lio ande iek Duo, te si ande tumaro lio e zalba pala aver llene,
50002002	cheren te avel mi veselia pperdi, zivin sa ande iek mislo, aven saurre ande iek ttan pala o volipe, pala iek duo, ta pala iek ezgoda.
50002003	Na cheren niso ande joli ni pala o baripe, cherenle prostimaia, ta suako lleno te dikkel avere mai baro neko vou pe.
50002004	Niko te na rodel o lachipe samo vou peke, morabi te rodel o lachipe i ogolenge.
50002005	Morabi te avel tumen isto o mislo e Kristoko
50002006	O Kristo saia sargo o Del, Ta makar saia sar o Del ni kamla te avel leki zor ande goia ezgoda
50002007	Ta mukla pe iek rig vou pe ta cherdilo sargo iek esluga. Ta cherdilo sargo sa e manusa ta sikadilo sargo varesavo manus,
50002008	Ta kana saia sargo iek manus kandia e Devle, llik kai o meripe, llik kana mulo po krusto
50002009	Goleke o Del dia le o mai baro baripe ta o anau mai glamno katar sa e anava,
50002010	ta angla gua anau kai si dino e Jesuseke, te sai den changenchar saurre ando miloso, pe ppuv ta telal tala e ppuv
50002011	ta te llanen saurre kai o Jesukristo si Gazda, te avel blagosime o Del o Dad
50002012	Goleke pplalorralen, isto gia sar kandien man sa o vreme kana sema pasa tumende, pachan man ios mai but akana kai sem dur. Cheren te avel chachuno tumaro braduipe liubaimaia;
50002013	soke o Del ttovel ande tumaro lio te mangen te cheren o lachipe ta isto vou pomozil tumen te cheren le
50002014	Sogo cherena, na murmalin ta na jan tumen,
50002015	te na ppenel tumendar niko kai sen dosale, ta si te aven chave e Devleke ta te aven chiste maskar gala llene bilache. Maskar lende tumen klichin sargo cheraia ando sueto,
50002016	pachan ande orba zivotoki. Ta kana ka avel o Kristo, me ka cherau baripe ande tumende, soke e patnia kai nakklem ta o rado kai cherdem die iek lacho chari.
50002017	I te avel dino mo meripe tumenge te getolpe so tumen si te den e Devle pala tumaro pachape, me veseliu man sa tumenchar
50002018	Veselin tumen i tumen manchar.
50002019	Aduricharau te cherel o Jesus o Gazda te bichalau tumenge e Timoteo, ta ka veseliu man but kana ka asunau tumendar vareso.
50002020	Vou si o lleno kai mai but brigilpe pala tumende ta chachimaia mangel tumenge o lachipe;
50002021	saurre mangen te cheren o lachipe samo von peke, a ni cheren so mangel o Jesukristo.
50002022	A tumen akana llanen sar si vou ta llanen kai vou llelo manchar te ppena e lachi viasta ta pomozisarda man sargo kana saia mo chavo.
50002023	Mangau te bichalau le tumende, a mai anglal morabi te llanau dal ka achau ios ande rubie;
50002024	a si man e vera ando Del kai ka avau tumenchar oma
50002025	Mangau te bichalau tumenge i e pplale o Epafrodito, vou radil manchar, isto tumen bichaldena le mande kana trubula man ko te pomozil man.
50002026	Vou zelil te avel tumenchar, ta si leke but briga soke tumen llanglen kai vou saia nasualo.
50002027	Ta chachimaia saia nasualo, ta maka merel; a e Devleke avila zalba letar ta i mandar, te na avel mange ios mai but zalba
50002028	Goleke bichalau le tumende oma te veselin tumen kai ka dikken le pale ta te na avau gia tristome.
50002029	Len le tumende sa e veselimaia sargo pplal ando Gazda ta volisaren e llenen kai si sargo vou,
50002030	soke saia po meripe cheres o Kristo. Ttoda po zivoto po meripe ta maka merel, soke pomozisarda man ande so tumen nasti pomozina man soke sena dur.
50003001	Pplalalen, veselin tumen ando Del ta ni chinivau te ppenau tumenge pale so pisisardem tumenge omanglal, soke gua si te sai llal tumenge mai sukar
50003002	Arakken tumen katar e llene bilache kai chinen kotora katar e esnaga;
50003003	soke e chachune llene kai si sirkunsidime sam amen, gola kai o Duo cherel amen te voli e Devle ta achara kai sam blagosime soke sam e Jesukristoke, ta ni uzdi amen ande so chera.
50003004	A i me sai uzdiu man ande gola ezgode. Chachimaia me sem o lleno kai mai but sai uzdiu man ande gola ezgode:
50003005	kana biandilem ta nakkle ojto llive, cherde mange e sirkunsision; me sem israelita katar e vicha e Benjamineki, ebreo ta chavo katar e ebreura. Me sema o lleno kai mai acharela ando zakono e judionengo ta i fariseo;
50003006	gia zurale pachava kai mangava te zatriu e llenen katar e kkanlliri; me cherava sa so ppenel o zakono, ta niko nasti dosarela man katar niso
50003007	A sa gala ezgode kai mange mola len but omanglal, akana cheres o Kristo ni mol len niso.
50003008	Nasti ttove niso prema o baro lachipe kai si te pinllare e Kristo Jesuse, mo Gazda. Cheres o Kristo sa e ezgode si mange jasarde, ta sa si mange llubri te sai lau le
50003009	ta te avau pasa le, ta na llindo chacho pala o zakono; me mangau te avau llindo chacho pala o pachape ando Kristo, ta gua lale katar o Del cheres o pachape
50003010	So me mangau si te pinllarau e Kristo, te acharau e zor kai saia kana ustilo katar o meripe, te nakkau leki patnia ta te merau sargo vou,
50003011	ta voliva te ustau katar o meripe.
50003012	Galea me ni ppenau tumenge kai me liem sa gala ezgode, ta ni ppenau tumenge kai inai man ni iek bilachipe. Llau angle ta mangau te avau gia, soke o Kristo Jesus reslo mande mai anglal
50003013	Pplalalen, me ni ppenau kai ia liem le; so cherau si kai bristarau man katar so achilo palpale ta trudiu man te resau so si angle,
50003014	te resau kote kai mangau ta te dobiu o chari katar o miloso kai o Del ikkarda amen te la cheres o Kristo Jesus.
50003015	Sa gola kai sam mai bare ando pachape morabi te misli amen gia. A vareko tumendar te avelale aver mislo kai inai sargo amaro, o Del ka sikavel le i gua.
50003016	A morabi te zivi prema so liam llik kate.
50003017	Pplalalen, cheren prema so cherau me ta dikken i pe llene kai zivin prema sar sikadam len amen.
50003018	But droma ppendemle tumenge, ta akana ppenaule tumenge pale rovindo, si but llene kai zivin sargo dusmanura katar o krusto e Kristoko,
50003019	ta von si te jasaon. Lengo del si o jape, ta cheren baripe ande so saia te avel lenge lallao. Samo mislinpe ande ezgode gale suetoke
50003020	A amen sam katar o miloso ta adurichara te avel katar o miloso o Braduimari, o Gazda Jesukristo,
50003021	kai ka pparruvel amari esnaga lallaimaki te avel blagosime sargo leki esnaga. Ta ka cherel le e zoriaia kai si le pe sa e ezgode.
50004001	Goleke ppalalen, gachin zeliu te dikkau tumen ta voliu tumen; tumen sen mi veselia ta mo chari, llan isto gia ande zor kai del tumen o Del.
50004002	Mangau katar e Evodia ta katar e Sintike te avel len iek mislo sargo ppiorra ando Gazda.
50004003	A tu kai san mo chacho amal ando rado, mangau tutar te pomozi gale ppiorren, soke von radisarde manchar ta ppende e lachi viasta, ta i o Klemente ta ogola llene kai radisarde manchar. Lenge anava si pisime ande lila e zivotoke
50004004	Veselin tumen ando Del suako llive. Pale ppenau tumenge: ¡Veselin tumen!
50004005	Sa e llene te acharen kai tumen sen postene. O Gazda si pase.
50004006	Na brigin tumen katar niso, molintumen ta ppenen sa tumare brige e Devleke; mangen letar ta den le fala.
50004007	Ta o Del ka del tumen pi pas kai si gia bari kai o sueto nasti acharel la, ta goia pas ka arakkel tumaro lio ta tumare mislura cheres o Kristo Jesus
50004008	Pplalalen, mislin tumen ande sa so si chachuno, so si le liubao, so si chacho ta lacho, so si posteno, sogo si pinllardo kai si lacho, sogo si lachipe kai cherel te chudi tut, mislin tumen ande sogo prilichil letar te avel blagosime.
50004009	Cheren sa so sikadem tumen; cheren sa so dikklen kai me cherdem ta so asunden kai me ppendem. Ta o Del kai del amen pi pas, ka avel tumenchar
50004010	Sem but veselo ando Gazda soke dien tumen golli mandar pale. Me ni ppenau kai bristrailen mandar, soke llanau kai ni diape tumenge o vreme te pomozin man.
50004011	Ni ppenaule soke trubul man vareso, soke sikilem te veseliu man sogo te avela man.
50004012	Llanau so si te zivi ando chorripe, ta llanau so si te zivi i ando barvalipe
50004013	Sai nakkau varesavo bilachipe soke o Kristo del man e zor.
50004014	A tumen cherden sukar kai sena manchar ande me nuzde.
50004015	Kana llelemtar katar e Masedonia ta iakom ppenava e lachi viasta, samo tumen, e llene katar e kkanlliri katar o Filipos, sena gola kai pomozisarden man.
50004016	Soke kana sema i ande Tesalonika mai but katar iek drom tumen bichalden mange so trubula man.
50004017	Me ni ppenau te na den man niso; so me mangau si te avel tumen mai but angla o Del
50004018	O Epafrodito dia mande sa so bichalden mange, ta akana si man mai but neko so trubula man. O pomozipe kai dien man saia mange sargo o meriso ta o taimano kai kkandel sukar, iek ezgoda dini e Devleke ta o Del lel la dragostimaia.
50004019	Goleke, o Del ka del tumen sa so trubul tumen, katar po glamno barvalipe kai si ando Kristo Jesus.
50004020	¡Te avel blagosime ostade amaro Del ta i Dad! Gia te avelpe
50004021	Ppenen e llenenge kai si amare pplal ando Kristo ta sa e llenenge kai si katar o foro e Devleko kai bichalau lenge salami. E pplal kai si manchar bichalen tumenge salami.
50004022	Ta i bichalen lenge salami sa e llene kai si katar o santo foro, ta mai but e llene kai radin e kralioke katar e romanura.
50004023	O Gazda o Jesukristo te blagosil tumen ta te del tumen po volipe.
51001001	Me o Pablo, apostol katar o Jesukristo pala e volia e Devleki, ta o pplal o Timoteo,
51001002	bichala salami e llenenge kai si katar o foro santo kai si ande Kolosas, ppalalen kai sen chache ando Jesukristo. Amaro Dad, kai si o Del, te del tumen po volipe ta pi pas
51001003	Suako drom kai moli amen pala tumende da fala e Devle, o Dad katar amaro Gazda o Jesukristo.
51001004	Soke asundam e viasta katar o pachape kai si tumen ando Kristo Jesus, ta katar o volipe kai si tumen pala sa o foro santo.
51001005	Tumen cheren gala ezgode soke asunden e orba chachuni kai si ande lachi viasta ta llanen so si tumenge gurudino ando miloso
51001006	ta sar kai avili tumende gaia orba, barili ta dikkol so cherel pe suako rig katar e ppuv, isto gia sar avilape maskar tumende sar kai asunden katar o volipe e Devleko, ta acharden leko chachipe
51001007	Gala ezgode sikadalen tumenge amaro pplal kai voli le, o Epafras. Vou radisarda amenchar ta si iek chacho esluga e Kristoko.
51001008	Vou anda amenge tumari viasta, ta sar o Duo cherel te avel tumen volipe.
51001009	Goleke, amen sar kai asundam sa gala ezgode, ni muklam te moli amen pala tumende ta te manga e Devletar te sikavel tumen so vou mangel, ta te del tumen suako bizaipe, ta te acharen so del o Santo Duo
51001010	Ta gia sai zivin sar trubul te zivin e llene kai si e Gazdake, ta ka cheren e ezgode kai leke si drago, ta ka cheren but ezgode lache, ta ka barion ando bizaipe te sai llanen mai but katar o Del.
51001011	Goleke, manga e Devletar pe bare zoriaia te cherel tumen zurale, gia tumen sai ka terpin suako ezgoda esmiro ta veselimaia,
51001012	ta ka den fala e Dade, soke vou lacharda tumen te len ande leki charoina villeloki e ezgode kai ppenda kai ka del e sante foro
51001013	O Del braduisarda amen katar e zor katar o truñariko, ta inllarda amen kai e charoina leke Chaveki gole kai volil,
51001014	ta pala le si amen o braduipe ta o prostipe katar o bilachipe.
51001015	O Kristo si sar dikkol o Del kai nasti dikka le; vou si leko edino Chavo kai saia mai anglal katar sa so si cherdo.
51001016	Ande lete o Del cherda sa so si ando miloso ta pe ppuv, so sai dikkol ta so nasti dikkol, ta i e duura kai gazdarin zoriaia, ta sa ande lete si cherde ta leke si cherde
51001017	O Kristo saia mai anglal katar sa e ezgode, ta pala lete sa ezgode achen pe po ttan.
51001018	Ta o Kristo si o soro e kkanllirako, a leki esnaga si e kkanlliri. Ta o Kristo si mai anglal katar sa e ezgode, goleke vou saia o purvo kai ustilo katar o meripe te sai avel o purvo pe sa e ezgode.
51001019	Soke ando Kristo si sa e zor e Devleki,
51001020	ta cheres lete, o Del ppagla e joli kai saia ande sa e ezgode; sa so si pe ppuv ta i sa so si ando miloso, ta cherda te avel e pas cheres o rat kai o Kristo perada po krusto
51001021	Tumen omanglal sena dur katar o Del ta sena leke dusmanura, ta mislina tumen ta cherena o bilachipe,
51001022	ta akana, o Kristo ppagla goia joli ta cherda tumen te aven lea ande iek ttan pala po meripe kai vou nakkla kana cherdilo manus, te sai aven tumen angla le santura ta jalade ta bi dosako.
51001023	A te avelpe gia, morabi te ttoven tumaro pachape ande orba katar e lachi viasta kai asunden. Gaia si e orba katar e lachi viasta kai ppendili pe suako rig katar e ppuv, ta kai me o Pablo pomoziu te ppendol
51001024	Akana veseliu man katar e patnia kai nakkau pala tumende, soke gia ka resau te lau i me ande mi esnaga sa e dukka kai lia o Kristo pala e kkanlliri kai si leki esnaga
51001025	O Del cherda te avau iek esluga e kkanllirako, te inllarau leke alava pe suako rig pala tumaro lachipe,
51001026	so o Del mangel te cherel ta saia gurudino bute bursenchar ta kai akana sikadilo e sante foroke.
51001027	Lenge mangla o Del te sikavel o baro barvalipe katar gaia orba kai si sa e ppuvienge. Ta gaia orba gurudini si: O Kristo, kai si maskar tumende ta si o baripe kai tumen aduricharen te avel tumen
51001028	Amen ppena e orba katar o Kristo ta sikava saurren pe suako bizaipe te sai aven orta ando Kristo
51001029	Goleke cherau gaia buchi ta radiu sa e zoriaia kai o Kristo del man.
51002001	Soke mangau te llanen kai radiu but pala tumende, ta i pala e llene kai si ande Laodisea ta i pala sa e llene kai ni dikkle man nikada.
51002002	Radiu pala lende te sai len zor ande po lio, te aven ande iek ttan ando volipe ta te aven barvale ando bizaipe, ta gia te llanen kai so o Del gurudaia ta mangela te cherel cherdale isto ando Kristo.
51002003	Soke sa o barvalipe katar o bizaipe ta o llanglipe si ando Kristo
51002004	Gala ezgode ppenaulen tumenge te na kojavel tumen niko pe nisave alava kai asundon sukar.
51002005	I te na avava tumenchar, sem tumenchar ando duo ta veseliu man kai dikkau kai cheren e ezgode sar trubulpe, ta kai sen zurale ande tumaro pachape ando Kristo.
51002006	Goleke sar lien e Jesukristo sar tumaro Gazda, morabi te zivin sar vou mangel.
51002007	Ta gia te barion ta te aven istarde po Kristo ando pachape gia sar sikilen te den fala e Devle suako llive ta den suako drom fala e Devle
51002008	Ta arakken tumen: na ttoven sama golenge kai mangen te kojaven tumen alavenchar kai asundon bizai, soke gua bizaipe si e manusengo. Von ttoven sama e duonenge zurale kai si gale suetoke ta ni ttoven sama e Kristoke.
51002009	Soke sa so si o Del, dikkol ando Kristo.
51002010	Ta vou gazdaril pe sa e duura kai len si zor ta gazdarin
51002011	Ta ande lete i tumen sena sirkunsidime, na katar iek sirkunsision cherdi e manusendar, tumen lien e sirkunsision cherdi e Devletar kana ttoda tumen ande iek ttan e Kristoia ta gia lia tumendar e esnaga kai mangel te cherel o bilachipe.
51002012	Kana kristisarde tumen, prajosarde tumen e Kristoia, ta i tumen ustilen lea katar o meripe, soke pachaien ande zor e Devleki kai vazdia le katar o meripe
51002013	Omanglal tumen sena mule cheres tumaro bilachipe a akana o Del dia tumen zivoto ande iek ttan e Kristoia, ta cheres lete prostisarda amen katar sa o bilachipe.
51002014	O Del prostisarda o unllilipe kai saia amen pe iek lil kai ppandela amen, ta ppagla so saia ande gua lil, ta kafrosarda le po krusto.
51002015	O Del lia e duonendar lengi zor ta lengo gazdaripe, ta pala o Kristo ttoda len ando lallao angla sa, ta inllarda len ppangle kana dobisarda len po krusto
51002016	Goleke niko te na dosarel tumen katar so jan o pien, o katar e ezgode sargo e llivesa veselimake o e chona neve o e sabadura.
51002017	Sa gala ezgode si samo e senka katar so si te avel, a o chachuno chachipe si o Kristo
51002018	Na muken te dosaren tumen gola kai cherenpe proste manus ta kai blagosin e suechonen; ppenen kai sikadon lenge sargo sune, pukkon barimatar a mislinpe samo ando bilachipe.
51002019	Gola llene inai ande iek ttan e Kristoia a vou cherel te bariol sa e esnaga kana del la te jal ta kana ttovel ta cherel te radil sa pe po ttan gia sar mangla o Del
51002020	Tumen mulen e Kristoia ta akana ni sen ppangle pe zoria kai gazdarin pe gaia ppuv. A te si gia, ¿Soke pale zivin sargo omanglal ta cheren e ezgode gale suetoke
51002021	sargo gala: “Na dodisar gua, na ja goia ezgoda, na dodizar la che vastenchar”?
51002022	Sa gala ezgode kai si ttode te cheralen o vreme nakkel ta si te na aven ios, soke samo si zakonura manusenge.
51002023	De istina si kai gola ezgode sai dikkon kai si len bizaipe, soke mangen katar o manus te avel mai Devlikano ta prosto ta te trudilpe but. A gala ezgode ni achaven o bilachipe gale suetoko.
51003001	Goleke soke tumen te ustilen katar o meripe e Kristoia, morabi te roden e ezgode kai si upre kote kai o Kristo besel pe rig e chachi e Devleki
51003002	Mislin tumen ande ezgode kai si ando miloso, a na ande ezgode e ppuviake.
51003003	Soke tumen mulen ta o Del lacharda tumenge te zivin e Kristoia.
51003004	O Kristo si tumaro zivoto ta kana vou ka avel, i tumen ka aven lea ando baripe
51003005	Goleke cheren te meren sa gala ezgode e ppuviake kai si ande tumende: niko te na cherel o kurvaluko ta ni e ezgode pogane; achaven tumare bilache mislura ta na muken te inllarel tumen tumari llia e lovengi, soke gaia ezgoda si sargo te llan pala aver dela.
51003006	Soke cheres gala ezgode avel e joli e Devleki pe llene kai ni kanden le;
51003007	ta i tumen omanglal cherena gala ezgode.
51003008	A akana muken sa gala ezgode: e joli, o bilachipe, e brasnia maskar tumende ta e bilache alava
51003009	Na kojaven iek avere, soke tumen chudien tumendar so sena omanglal ta so cherena,
51003010	ta akana si tumen iek nevo zivoto ta sen iek nevo manus kai sa mai lachardol prema o Del kai cherdale, te sai pinllaren le mai but.
51003011	Akana ni chitilpe te avea griego o te avea judio o te san sirkunsidime o te na avea, ta ni chitilpe te avea katar aver ppuv o te llane o te na llane but ezgode, o te avea esluga o te na avea, soke o Kristo si sa ta si ande sa amende
51003012	O Del volil tumen ta esvirisarda tumen te aven katar o foro santo. Morabi te avel tumen volipe pala aver llene. Morabi te aven lache, proste, postene ta te terpin.
51003013	Terpin iek avereke ta prostin iek avere, a te si vareko dukkado averetar prostisaren tumen. Gia sar o Kristo prostisarda tumen i tumen si te prostin.
51003014	A furiadon mai but e volimaia, soke o volipe si kai ka cherel tumen te aven saurre ande iek ttan
51003015	Ta e pas e Kristoki te charoil ande tumare lie, soke goleke ikkarda tumen o Del te sai aven katar iek esnaga ta te aven llene kai llanen te den e fala.
51003016	Ta te na bristaren tumen katar e alava e Kristoke ta sikaven iek avere bizaimaia. Den fala ta llilaben e Devleke e salmura ta llilia duoke.
51003017	Ta sa so ka cheren o so ka ppenen cherenle ando anau e Gazdako o Jesus, ta den fala e Devle kai si o Dad pala so cherda o Kristo pala tumende.
51003018	Tumen romialen morabi te den liubao tumare romen, gava si so morabi te cheren sar trubulpe e diskiniendar, soke tumen pachan ando Gazda.
51003019	A tumen romalen morabi te volin tumare romien, ta na joliaon lenchar.
51003020	Chavalen kanden tumare daden pe suako ezgoda, soke gua si drago e Gazdake.
51003021	Tumen e dada na joliaven tumare chaurren, te na jasaren pi zor
51003022	Tumen esluge morabi te kanden pe suako ezgoda e llenen kai kate pe ppuv si tumare gazde, na samo kana von dikken tumen te sai achen lache angla e manusa, cherenle e lietar pala o liubao e Gazdako.
51003023	Ta sa so ka cheren, cherenle e lietar sargo kana radin e Devleke a na e manusenge.
51003024	Soke tumen llanen kai o Del ka del tumen katar o chari kai ppenda kai ka del pe foro, soke tumen radin e Kristoke kai vou si tumaro chachuno Gazda.
51003025	Soke kogo cherel o bilachipe, ka lel o pochindipe katar o bilachipe kai cherda, soke o Del chinel e kris orta saurrenge.
51004001	Tumen kai si tumen esluge morabi te aven gazde lache tumare eslugenchar. Na bristaren kai i tumen si iek Gazda ando miloso.
51004002	Molintumen suako llive ta den fala e Devle.
51004003	Molintumen i pala amende te sai o Gazda putarel amenge e udara, te sai da orba katar e lachi viasta ta te sikava e ezgode gurudine kai o Kristo mangel te cherel, goleke sem ppanglo
51004004	Molintumen te sai sikavau gaia orba bristomaia sar trubulpe.
51004005	Morabi te aven bizai e llenechar kai ni pachan ta cheren o lachipe suako drom kana sai cherenle.
51004006	Tumari orba morabi te avel lachi ta gugli suako drom, ta kana ka puchen tumen vareso morabi te llanen te sai den orba
51004007	Amaro pplal o Tikiko kai voli le ta kai si iek chacho pplal kai pomozil amen ta kai radisarda manchar amare Gazdake, ka ppenel tumenge sa so cherau me.
51004008	Goleke bichalau le tumende te ppenel tumenge sar sam ta te del tumen zor.
51004009	Lea llal i o Onesimo, amaro chacho pplal kai voli le, kai vou si iek tumendar. Von ka ppenen tumenge sa so llalpe kate
51004010	O Aristarko kai si manchar ande rubie, bichalen tumenge salami; ta i o Markos, o pparnavo e Bernabeko. Te llala o Markos tumende, me ppendem tumenge so si te cheren, morabi te aven lea pachivale.
51004011	I o Jesus kai ikkaren le Chacho bichalel tumenge salami. Maskar e judiura samo von si kai radisarde manchar pala e charoina e Devleki ta die man but zor
51004012	Bichalel tumenge salami o Epafras, iek esluga e Jesukristoko; vou si iek tumendar ta vou suako drom molilpe pala tumende te aven orta ta zurale ta te cheren e volia e Devleki.
51004013	Me sem o lleno kai dikkau sar brigilpe pala tumende ta pala e llene kai si ande Laodisea ta i ande Ierapolis
51004014	O Lukas, o doktori kai voli le, i vou bichalel tumenge salami, ta i o Demas
51004015	I Me bichalau salami e pplalenge kai si ande Laodisea ta e Ninfake ta e kkanllirake kai chidiniaol ande leko cher.
51004016	Kana ka chitin tumen gava lil, bichalen le i kai e kkanlliri ande Laodisea te sai chitin i kote gava lil.
51004017	Ppenen gaia ezgoda e Arkipoke “Trudisao te chere sukar o rado kai die tut ando anau e Gazdako.”
51004018	Me o Pablo pisiu gava salami isto me vastea. Na bristaren tumen kai sem ppanglo. O volipe e Devleko te avel tumenchar.
52001001	Me o Pablo, o Silvano ta o Timoteo bichala salami e llenenge kai pachan ando Jesus kai si katar o foro o Tesalonika, ta si pasa o Del o Dad ta pasa o Gazda o Jesukristo. O Del te blagosil tumen ta te del tumen po volipe ta pi pas.
52001002	Suako llive da fala e Devle cheres tumende, ta da amen golli tumendar kana moli amen.
52001003	Ta suako llive da amen golli angla o Del amaro Dad katar tumaro pachape ta katar o rado kai cherden, ta kai sen gia pachivale ande tumaro volipe, soke kana sena ande patnia gia bari saia tumari vera ando Gazda o Jesukristo
52001004	Pplalalen kai sen volime e Devletar, llana kai vou esvirisarda amen.
52001005	Soke kana ppendam tumenge e lachi viasta, ni cherdamle samo alavenchar, o Del sikadilo ande pi zor amenchar ta o Santo Duo radisarda ta dia but lachipe. Tumen llanen kai amen rodaia o lachipe tumenge.
52001006	A tumen sikilen amendar ta katar o Gazda, ta lien e porouka ande veselia kai dela tumen o Santo Duo ande bare patnia kai nakkena.
52001007	Ta gia sikile tumendar ande Masedonia ta ande Akaia sa e llene kai pachan ando Jesus
52001008	Ta tumendar likisti e lachi viasta e Gazdaki ta asundili pe suako rig, na samo ande Masedonia ta ande Akaia, ta llanen katar o pachape kai si tumen ando Del, goleke inai amen so te ppena tumendar.
52001009	Isto von ppenen so cherdam kana llelam tumende ta sar muklen avere delen, ta sar irisailen kai o Del o llundo ta chachuno te radin leke.
52001010	Ta sar aduricharen te irilpe katar o miloso e Devleko Chavo kai o Del cherda le te ustel katar o meripe. O Jesus si gua kai braduil amen katar e bari patnia kai avel.
52002001	Pplalalen, tumen llanen kai kana llelam tumende ni cherdamle samo gia.
52002002	Tumen llanen kai omanglal kusle amen ta marde amen ando Filipos ta o Del pomozisarda amen te ppena e lachi viasta tromanimaia ta ande iek bari nuzda.
52002003	Soke ppenaia o chachipe, ta ni cheraiale bilachimaia ta ni te kojava nika
52002004	A o Del pomozisarda amen ta dia amende o rado te ppena e lachi viasta, ta goia si e orba kai da. Ni kamam te ava drago e manusenge, manga te ava drago e Devleke kai llanel sa so si ande amaro lio.
52002005	Tumen llanen kai nikada ni ppendam tumenge alava sukar te ava tumenge drago, ta ni kojadam tumen te la tumendar love. Angla o Del ppenale tumenge.
52002006	Nikada ni rodiam e llenendar te den amen liubao: ni tumendar ni averendar.
52002007	Amen sai cherdama te acharen kai gazdari pe tumende soke sam apostolura e Kristoke, a cherdilam sargo minone maskar tumende. Sargo iek dei kai bariarel ta arakkel pe minonen,
52002008	isto gia amen voli tumen soke diam tumen e lachi viasta e Devleki, ta sai diama i amaro zivoto pala tumende
52002009	Pplalalen, den tumen golli sar radia ta sar trudia amen te la love te zivi. Sorro llive radia te na ava tumenge iek pparipe, ta ppenaia tumenge e lachi viasta e Devleki.
52002010	O Del ta i tumen dikklen kai sa gola ezgode cherdamlen chachimaia ta orta tumenchar kai sen e llene kai pachan.
52002011	Tumen llanen kai suakone llenea tumendar sama sargo iek dad pe chaurrenchar,
52002012	ta ppendam tumenge te llan sar o Del mangel, vou ikkarda tumen te aven ande iek ttan lea ande leko foro ta ande leko blagosipe
52002013	Goleke amen da fala e Devle, soke kana asunden e porouka kai andam tumenge lienla sargo e Devleki porouka a na sargo e manusengi. A chachimaia si e porouka e Devleki, soke cherel te achardol pe tumende kai sen llene kai pachan
52002014	Tumen nakklen isto so nakkle e llene katar e Devleki kkanlliri kai si ande Judea, soke e llene katar tumaro foro cherde tumen te nakken patnia isto sar e judiura cherde te nakken patnia e llene katar gola kkanllira.
52002015	Gola judiura mundarde e Gazda e Jesuse isto sar omanglal mundarde e poraukonen ta tradie amen E Devleke inai drago sar si von, ta si silne saurrenchar,
52002016	soke ni muken amen te da orba e llenenchar kai inai judiura, te sai braduinpe i von. Golea von cheren te pperdol lengo bilachipe. A o Del ka patil len zurale
52002017	Pplalalen, kana fuladilam tumendar ta nakklo o vreme, tumen inai sena dur soke sena ande amaro lio ta zelia te lla te dikka tumen.
52002018	But droma manglam te lla, ta i me o Pablo mangava te llau, a o Satanas ni mukla amen.
52002019	Tumendar adurichara but ta tumen ka aven amari veselia ta amaro baripe angla o Gazda o Jesus kana vou ka irilpe.
52002020	Tumen sen amaro baripe ta amari veselia.
52003001	Goleke sar nasti terpisardam ios achilam korkorre ande Atenas
52003002	ta bichaldam e Timoteo, vou radil e Devleke te ppenel e lachi viasta e Kristoki. Bichala le te pomozil tumen ta te del tumen zor ande tumaro pachape,
52003003	ta te na kojadol niko ande gala nuzde, soke isto tumen llanen kai morabi te nakka gala ezgode
52003004	Soke kana sama tumenchar ppendama tumenge kai ka nakka duk, ta tumen llanen kai gia avilape.
52003005	Goleke me nasti terpisailem ta bichaldem te puchen sar llala tumaro pachape, soke saia mange dar te na zumavel tumen o dusmano ta te jasaol sa amaro rado.
52003006	A o Timoteo irisailo katar e Tesalonika, ta anda amenge lache orbe katar tumaro pachape ta katar o volipe kai si tumen. Ppenel amenge kai den tumen golli amendar volimaia, ta kai zelin te dikken amen isto sar amen zeli te dikka tumen
52003007	Goleke pplalalen, ande sa amare nuzde ta ande amari duk, liam but zor soke llanglam kai tumen llan orta ande tumaro pachape.
52003008	Akana kai llana kai tumen sen e Devlea, gua del amen mai but zivoto.
52003009	Inai amen alava te da fala e Devle pala tumende ta pala e bari veselia kai si amenge cheres tumende angla o Del.
52003010	Suako llive manga e Devletar te mukel amen te dikka tumen ta te getolpe so trubula tumen ande tumaro pachape.
52003011	Manga katar amaro Del amaro Dad ta amaro Gazda o Jesus te pomozil amen te lla tumende.
52003012	O Del te bariarel tumen ta te cherel te avel tumen mai but volipe maskar tumende ta pe sa e llene, isto sar amen voli tumen.
52003013	Ta te avel tumen zor ande tumare lie, te aven sante te na dosarel tumen niko angla o Del amaro Dad kana ka irilpe amaro Gazda o Jesukristo ta leko santo foro lea. Gia te avelpe.
52004001	Goleke pplalalen, gia sar sikilen amendar te aven drago e Devleke ta llana kai cherenle, manga tumendar ando anau katar o Gazda o Jesus te sikon suako llive mai but te sai ppiren po zivoto.
52004002	Tumen llanen so ppendam tumenge te cheren ando anau katar o Gazda o Jesus
52004003	E Devleki volia si te avel tumaro zivoto blagosime, te na aven ando kurvaluko
52004004	ta suako lleno te avel murus samo pe romiako lachimaia ta ando liubao,
52004005	ta te na cheren bilache ezgode sargo e llene kai ni pachan ando Del.
52004006	Ande gala ezgode te na kojavel niko iek avere, soke o Del ka patil zurale gole llenen kai cheren gala ezgode, isto sar ppendam tumenge
52004007	O Del ni ikkarda amen te ava ande ezgode melale, o Del mangel te ava llene sante.
52004008	Goleke, ko ni ttovela sama gale alavenge inai kai ni kandel amen, ni kandel e Devle kai dia tumen po Santo Duo
52004009	Inai soke te da tumenge orba katar o volipe kai si te avel tumen maskar e pplal, soke isto o Del sikada tumen te volin iek avere.
52004010	Ta gia cherenle tumen sa e pplalenchar kai zivin ande Masedonia.
52004011	Zivin esmiro ta radisaren ande tumare ezgode; radin tumare vastenchar gia sar ppendam tumenge,
52004012	ta e llene kai ni pachan te avel len liubao tumenchar ta te na aven istarde pe nika
52004013	Pplalalen, manga te llanen so ka avelpe e llenenchar kai mule, te na triston tumen sargo ogola llene kai ni aduricharen niso.
52004014	Amen pacha kai o Jesus mulo ta ustilo katar o meripe, ta pacha kai isto gia o Del ka cherel e Jesusea te usten katar o meripe sa e llenen kai pachaie ande le.
52004015	Goleke ppena tumenge sar sikada amen o Gazda, kai amen gola kai ka acha llunde lligo ni ka avel o Gazda, ni ka ava mai angle neko gola kai mule.
52004016	Soke isto o Gazda ka fuliel katar o miloso ta ka asundol iek avazi kai gazdaril, o avazi katar o gazda e suechonengo, ta ka asundol e taturuga e Devleki. Ta gola kai mule ta pachaie ando Kristo, ka usten mai anglal;
52004017	mapalal gola kai ka acha llunde ka ava inllarde lenchar ande oblakura, ta ka maladiva e Gazdaia ando miloso; ta gia ka ava lea ostade
52004018	Den tumen zor iek avere gale alavenchar.
52005001	Pplalalen, inai soke te pisi tumenge niso katar o vreme, ni kana si te aven gala ezgode.
52005002	Tumen llanen kai o llive kana o Gazda ka irilpe ka avel kana niko ni uzdil pe, sargo iek chorano kai avel orachaia.
52005003	Kana e llene ka ppenen: “Sa si esmiro ta inai soke te dara”, ondaka ka avel pe lende oma e zatrania, sargo kana aven e dukka pe diskinia kai si kkamni, ta nasti ka nasen
52005004	Goleke tumen pplalalen, inai sen ando truñariko te chudin tumen kana ka avel sargo kana avel iek chorano.
52005005	Saurre sen e villeloke ta e lliveseke.
52005006	Inai sam katar e riat ni katar o truñariko, goleke trubul te na sova sargo ogola llene; morabi te acha llungade ta te ava traze.
52005007	Gola kai soven, soven orachaia, ta gola kai maton, maton orachaia;
52005008	a amen kai sam e lliveseke, morabi te ava traze. Trubul te arakka amen, ta o pachape ta o volipe te avel pe amende sargo iek kora sastruni, ta o pachape kai ka ava braduime te avel pe amaro soro sargo iek challi sastruni
52005009	Soke o Del ni chinada amenge e patnia, o Del chinada amenge te resa kai o braduipe pala amaro Gazda o Kristo.
52005010	O Jesukristo mulo pala amende, ta gia te achilam llungade o te soutam ande lindri e merimaki, te zivi lea.
52005011	Goleke, den tumen zor iek avere, isto gia sar cherenle
52005012	Pplalalen, manga tumendar te avel tumen liubao e llenenchar kai radin maskar tumende, golenchar kai gazdarin ande ezgode e Gazdake ta kai den pe tumende te sikaven tumen.
52005013	Trubul te volin len but, pala o rado kai cheren. Zivin ande pas iek averea.
52005014	Ta i manga tumendar pplalalen, te den pe llene kai ni kamen te radin, te den vlaga gole llenen kai inai vrene, te pomozin golen kai inai len zor ta te avel tumen vreme saurrenchar.
52005015	Ttoven sama te na pochinel niko avereke o bilachipe e bilachimaia. Morabi te cheren o lachipe suako llive maskar tumende ta i saurrenchar.
52005016	Morabi te aven vesele suako llive.
52005017	Molintumen sorro llive.
52005018	Den fala e Devle pala sa so del tumen, vou mangel tumendar goia ezgoda soke pachan ando Kristo Jesus
52005019	Na mundaren e iag katar o Santo Duo.
52005020	Na mislin kai e porouke ni mol len but.
52005021	Zumaven ta len so si mai lacho.
52005022	Durion katar suako bilachipe.
52005023	Isto o Del, o Del katar e pas te cherel tumen sante chachimaia ta te arakkel tumari esnaga ta tumaro duo te na avel ando bilachipe, kana ka avel o Gazda o Jesukristo.
52005024	Gua kai ikkarel tumen si chacho, ta ka cherel sa gala ezgode
52005025	Pplalalen, molintumen i pala amende.
52005026	Den salami ta iek chumidipe santo saurren.
52005027	Mangau tumendar ando anau e Gazdako te chitin gava lil sa e pplalenge.
52005028	Amaro Gazda o Jesukristo te del po volipe saurren.
53001001	Me o Pablo, o Silvano ta o Timoteo manga e Devletar te aven blagosime sa e llene kai zivin ande Tesalonika ta si len pachape, kai llan e Devlea amaro Dad, ta e Gazdaia o Jesukristo.
53001002	O Del amaro Dad, ta o Gazda o Jesukristo te del tumen po volipe ta pi pas.
53001003	Pplalalen, suako llive si te da fala e Devle pala tumende chachimaia, soke tumaro pachape bariol ta o volipe kai si maskar tumende suako llive cherdol ios mai baro.
53001004	Goleke isto amen da tumari orba dragostimaia kana lla ande kkanllira e Devleke pala e zor ta o pachape kai si tumen ande sa e duk ta ande nuzde kai nakken
53001005	Golea o Del sikavel kai leki kris si chachi ta cheres gua tumen sen pristane te den ande goia charoina kai pala la nakken pe gachin patnia.
53001006	O Del si chacho ta ka patil golen kai cheren tumen te nakken patnia,
53001007	ta ka lel tumendar ta i amendar sa e nuzde. Gua ka avelpe ando llive kana o Gazda o Jesus ka sikadol pe zurale suechonenchar ando miloso maskar e plamekura e iagake.
53001008	Ka avel te patil golen kai ni pachan ando Del ta ni kanden so ppenel e lachi viasta katar o Gazda o Jesus
53001009	E gala llene ka aven patime ta ka aven zatrime ostade, ta ka aven chudine dur katar o Gazda katar leko blagosipe ta katar leki zor,
53001010	ta o Gazda ka avel ande gua llive ta ka blagosil le leko Santo foro ta ka chudinpe letar sa e llene kai pachan; ta tumen pachaien ande so ppendam tumenge amen
53001011	Goleke suako llive moli amen pala tumende, ta manga e Devletar te cherel tumen pristane ande so ikkarda tumen, ta pala leki zor te cherdol suako lachipe kai tumen mangen ta suako rado kai o pachape cherel tumen te cheren.
53001012	Ta gia cheres tumende ka avel blagosime o anau katar o Gazda o Jesus ta vou ka blagosil tumen prema o lachipe kai si e Devle ta e Gazda e Jesukristo
53002001	Pplalalen, cheres so ka avelpe kana ka avel o Jesukristo ta sar ka chidiniaiva lea, manga tumendar
53002002	te na avel tumen aver mislo gia oma ta te na muken te daravel tumen niko, soke sai te ppenen kai o Duo sikada lenge sar si te avelpe, o sai te ppenen kai diam lenchar orba amen ta sikadam len, o kai bichaldam lenge iek lil ta kai ppena lenge kai o llive e Gazdako avilo
53002003	Na muken te kojaven tumen nisoia. Soke mai anglal katar gua llive si te vazdiniaon po Del leke dusmanura kana ka avel o manus o bilacho, gua kai si leke chinado o meripe.
53002004	Gua si o dusmano kai ka vazdiniaol pe sa sogo si Devlikano o kai prilichil letar te avel blagosime, ta ka resel te besel vou ando cher e Devleko, ta vou ka cherelpe o Del
53002005	¿Ni den tumen golli kai me ppenavale tumenge kana sema tumenchar?
53002006	Ta akana tumen llanen kai si vareso kai achavel le te sai sikadol ando vreme kai morabi te sikadol.
53002007	Soke o bilachipe kai mangel te cherel po chorial llal angle; samo trubul te ikandol gole kai si po maskaral kai achavel le.
53002008	Ondaka ka sikadol gua dusmano kai o Gazda o Jesus ka ppurdel pe lete ta ka zatril le ta ka mundarel le kana ka irilpe ande po baro blagosipe
53002009	A gua dusmano ka avel pomozime e llavolotar; ka avel bare zoriaia ta ka cherel bare ezgode devlikane kojamne.
53002010	Ta ka radil suako bilachimaia te kojavel golen kai jasaon, soke ni kamle te len ta te volin o chachipe ta te braduinpe.
53002011	Goleke o Del mukel te aven kojade katar so inai chacho ta te pachan ando kojaipe,
53002012	te jasaon sa gola kai ni kamle te pachan ando chachipe, ta kai drago lenge o bilachipe
53002013	A amen morabi te da fala e Devle suako llive pala tumende pplalalen kai o Gazda volil tumen, soke o Del esvirisarda tumen te aven e purve llene kai ka aven braduime cheres o Duo kai cherel tumen sante, ta cheres o pachape kai si tumen ando chachipe.
53002014	Goleke ikkarda tumen o Del e lache viastaia kai amen ppendam tumenge: te avel tumen iek ttan ando blagosipe katar o Gazda o Jesukristo
53002015	Goleke pplalalen, llan orta ta na bristaren tumen katar o sikadipe e puranengo kai sikadam tumen kana sama tumenchar ta i so sikadam tumen e lilenchar.
53002016	Isto amaro Gazda o Jesukristo, ta o Del amaro Dad kai volisarda amen ta dia amen zor ostade ta o sukaripe kai adurichara letar,
53002017	te del tumen zor te cheren ta te ppenen suako llive o lachipe.
53003001	Pplalalen, molintumen pala amende te resel pe suako rig e orba e Gazdaki ta te lenla dragostimaia, gia sar avilape maskar tumende
53003002	Ta molintumen pala amende te arakkel amen o Del katar e llene bilache, soke ni pachan sa e llene.
53003003	A o Gazda si chacho, ta vou ka del tumen zor ta ka arakkel tumen katar o bilachipe.
53003004	Ta si amen vera ando Gazda kai tumen cheren ta kai ni ka achen te cheren so ppendam tumenge.
53003005	Te pomozil tumen o Gazda te volin sar volil o Del, ta kana sen ande nuzda te del tumen e zor e Kristoki
53003006	Pplalalen, manga tumendar ando anau e Gazdako o Jesukristo, te durion katar varesavo pplal kai ni radil ta ni cherel prema so sikadam len amen.
53003007	Soke tumen llanen sar morabi te zivin te aven prema sar sam amen kana sama tumenchar; dikklen kai sama llene kai radia,
53003008	ta o marrno kai jalam pochindam le. Amen radisardam suako llive orachaia ta ollivesea te na ava iek pparipe nikake tumendar
53003009	A chachimaia saia te manga tumendar te pomozin amen, a amen radisardam te sikon amendar so morabi te cheren.
53003010	Kana sama tumenchar, sikadam tumen gia: ko ni kamel te radil te na jal.
53003011	A llanglam kai nesave llene tumendar ni radin ta aminpe ande so inai lengo.
53003012	Katar gala llene manglam, ando anau e Gazdako o Jesukristo, te radin te avel len so te jan ta te na aminpe ande so inai lengo
53003013	A tumen, cheren o lachipe suako llive ta na chinion.
53003014	Vareko te na ttoda sama so ppena ande gava lil, dikken ko si ta na llan lea ninde, te avel leke lallao.
53003015	A na dikken pe lete sargo kana vou si tumaro dusmano, den pe lete sargo pplal
53003016	Ta isto o Gazda katar e pas te del tumen suako llive e pas ta sar vou kamela. O Gazda te blagosil saurren.
53003017	Me o Pablo, pisiu tumenge gava salami isto me vastea. Gia ttovau mo anau pe sa me lila; gia pisiu me.
53003018	Amaro Gazda o Jesukristo te del po volipe saurren.
54001001	Me o Pablo, o apostol e Jesukristoko; bichaldo soke o Del amaro Braduimari mangla, ta o Kristo Jesus kai adurichara le,
54001002	bichalau iek salami e Timoteoke, vou si iek chavo chachuno ando pachape. O Del amaro Dad ta o Kristo Jesus amaro Gazda te blagosil tut ta te del tut katar po volipe katar pi zalba ta katar pi pas
54001003	Kana llelemtar katar e Masedonia manglem tutar te ache ando Efeso, ta akana pale mangau tutar te de pe nesave llene te na sikaven orbe kojamne
54001004	ta te na jasaren o vreme ande paramiche ta ande orbe katar e viche kai ni getonpe nikada. Gola orbe samo anen e joli ta ni sikaven e Devleki volia kai si ando pachape
54001005	Gaia orba cherel amen te voli iek avere ta gua volipe te likel katar iek lio chisto, katar iek lacho mislo ta katar iek pachape chacho.
54001006	Nesave llene durile katar gala ezgode ta jasaon ande orbe kai ni inllaren ninde.
54001007	Von mangen te aven kovacha katar o zakono e Devleko a von ni llanen ni katar so den orba
54001008	Llana kai o zakono si lacho kana cherdol lea so o zakono mangel.
54001009	Llana kai ni iek zakono ni delpe e llenenge kai cheren o lachipe. O zakono si e llenenge kai ni ttoven sama nikake, kai ni kanden, e bilachenge, golenge kai ni den liubao e Devle, e llenenge kai mundaren pe da o pe dade, sa e llenenge kai mundaren,
54001010	golenge kai cheren o kurvaluko, e murusenge kai cheren o kurvaluko isto e murusenchar, golenge kai bichinen esluge po chorial, e kojamnenge ta sa golenge kai jan sovel bange; sa e llene kai ni llan prema o chacho sikadipe.
54001011	Ta gua si so sikavel e glamni lachi viasta kai o Del o blagosime dia mande te sikavau
54001012	Dau fala goleke kai dia man e zor, o Kristo Jesus amaro Gazda soke leke sem lacho ta ttoda man te radiu leke,
54001013	a me omanglal ppenava bilache ezgode letar, llava te marau man e llenenchar kai pachan ande le ta kusava le. A e Devleke avila zalba mandar, soke ondaka me ni pachava ta ni llanava so cherava.
54001014	Ta amaro Gazda cherda pi volia manchar, ta dia man o pachape ta o volipe kai sai avel amen pala o Kristo Jesus
54001015	Gava si chachipe ta saurre morabi te pachan: kai o Kristo Jesus avilo pe ppuv te braduil e bilachen, ta me sem o purvo lendar.
54001016	Goleke o Del avila leke zalba mandar, te sai sikavel o Jesukristo po volipe. Ta gia te sikon mandar e llene kai ka pachan ande lete te sai len o zivoto ostade.
54001017	¡Bariara ta blagosisara e Charo kai gazdaril ostade, gua kai ni merel kai ni dobil le niko ta amaro edino Del! Gia te avelpe
54001018	Chavea Timoteo, mangau tutar gala ezgode prema e porouke kai ppende tutar ta prema goia porouka te lla angle po lacho drom ando pachape ta ando lachipe.
54001019	Ta te na jasare cho pachape ta che lache mislura. Nesave llene jasarde po pachape soke ni ttode sama pe so ppenela lenge lengo lio.
54001020	Ta gua avilape e Imeneoia ta e Alejandroia, goleke diem len kai o Satanas te sai sikon te na kusen e Devle.
54002001	Mai anglal mangau tumendar te molintumen pala sa o sueto, te den fala e Devle pala suako ezgoda ta te mangen letar te sikavel tumenge kai vou si posteno ta te pomozil tumen.
54002002	Molintumen pala e kraliura ta pala e llene kai gazdarin, te sai avel amen iek zivoto esmiro, ta ande pas.
54002003	Soke gava molipe si drago e Devleke amaro Braduinari,
54002004	soke vou mangel sa e manusa te braduinpe ta te pinllaren o chachipe.
54002005	Soke samo iek Del si, ta samo iek manus kai si po maskaral katar o Del ta e manusa: o Kristo Jesus.
54002006	Soke vou pochinda pe zivotoia te sai braduil sa e sueto, ta katar gala ezgode diape e orba chachi orta po vreme
54002007	Goleke sem ttodo te ppenau gaia orba ta i apostol, ta si man o rado te sikavau katar o pachape ta katar o chachipe e llenenge kai inai judiura. So ppenau si chachipe; ni kojavau.
54002008	Mangau te molinpe e murusa kai go te aven, ta te vazden pe va e Devleke iekke liea chisto ta te na avel joli ni te janpe.
54002009	Ta mangau katar e diskinie te furiadon sukar liubaimaia, te na furiadon barimaia, te na lacharen pe bal barimaia, te na ttoven ni sunakai ni klea ni patave kai si but kuch.
54002010	O sukaripe kai morabi te ttoven pe pete si e lache ezgode kai cheren, gia sar morabi te aven e diskinie kai mangen te blagosin e Devle.
54002011	E diskinia morabi te asunen esmiro ta liubaimaia so sikaven;
54002012	ta ni mukau e diskinien te sikaven angla e llene ta te na gazdarin po murus. Mangau te achen esmino,
54002013	soke o Del mai anglal cherda e Adane ta mapalal e Eva;
54002014	ta o Adan ni avilo kojadino, e diskinia avili kojadini; ta sar avili kojadini, peli ando bilachipe.
54002015	A e diskinia ka avel braduime te cherda po rado sargo dei, ta te avila la bizaipe ando pachape, ando volipe ta ande santidad liubaimaia.
54003001	Gaia ezgoda si but chachi. Vareko te mangela te avel le iek rado te gazdaril ande kkanlliri, iek lacho rado mangel.
54003002	Goleke, o lleno kai si le gava rado morabi te avel iek lleno kai niko nasti dosarel le katar nisavi ezgoda bilachi. Morabi te avel le samo iek romi, te cherel e ezgode chachimaia, bizaimaia ta te avel le liubao; morabi te avel pachivalo e llenenchar kai aven te racharen lete; morabi te llanel te sikavel;
54003003	morabi te na avel matarno, ni te avel leke drago te marelpe; morabi te avel posteno, te na avel silno ta leki briga te na avel samo e love.
54003004	Morabi te llanel te gazdaril ande po cher ta te sikavel pe chaurren te kanden ta te avel len liubao;
54003005	soke o lleno kai ni llanel te gazdaril ande po cher ¿Sar ka arakkel e Devleki kkanlliri
54003006	Goleke, o lleno kai gazdaril ande kkanlliri nasti avel iek lleno nevo ando pachape, soke sai pperdol baripe ta sai perel isto ande dos kai pelotar o llavolo.
54003007	Ta morabi te den le liubao i maskar e llene kai ni pachan, te na perel ando lallao ta te na kojavel le o llavolo.
54003008	Ta isto gia e diakonura morabi te aven chache, te cheren so ppenen kana den po alau, te na aven matarne te na aven zelne pe love kai lenpe bilachimaia.
54003009	Morabi te na muken o chachipe kai si sikado amenge ande lachi viasta ta te mislin chistomaia.
54003010	Mai anglal morabi te nakkel o vreme te dikka sar radin ta mapalal te na avile dosale katar niso, ondaka sai ka aven diakonura
54003011	Ta i e diskinie morabi te avel len liubao, te na inllaren e bune, te aven traze ta te aven chache pe suako ezgoda.
54003012	O diakono morabi te avel le samo iek romi, ta te llanel te gazdaril pe chaurren ta ande po cher.
54003013	Soke e diakonura kai ka cheren po rado sukar, but lachi orba ka den lengi ta ka zivin esmiro, soke pachaie ando Kristo Jesus
54003014	Mangau te llau te dikkau tut; a pisiu chuke gava lil
54003015	te na avilem oma, gia ka llane sar morabi te zivil o manus ande Devleki familia, kai si e kkanlliri katar o Del o llundo, e kkanlliri kai istarel ta arakkel o chachipe.
54003016	Chachimaia so si amenge sikado ande amaro pachape, si iek ezgoda but bari. O Kristo sikadilo sargo manus llindo chacho ando duo e suechura dikkle le. Leki orba ppendili maskar e ppuvia, o sueto pachaia ande lete ta inllardo saia ando miloso bare blagosimaia.
54004001	A o Duo ppenel bristomaia kai ande llivesa kai si te aven mai angle, nesave llene ka muken o pachape ta ka ttoven sama e duonenge kai si kojamne ta e sikadimake kai avel katar e llavolura.
54004002	Ka pachan e llenen kojamnen kai inai lenge lallao katar o bilachipe kai cheren.
54004003	Gala llene ni muken te zininpe ta ni te jan nesavo jape kai o Del mukla e llenenge kai pachan ta e llenenge kai pinllaren o chachipe ta kai den fala pala gua jape
54004004	Soke sa so cherda o Del si lacho, ta morabi te na muka te diam fala e Devle,
54004005	soke o alau e Devleko ta o molipe cherenle chisto.
54004006	Sikau gala ezgode e pplalen, ta ka ave iek lacho esluga katar o Kristo Jesus iek lleno kai sikol katar e alava e pachamake ta katar o lacho sikadipe kai tu sikilan ta kande
54004007	A muk pe iek rig e paramiche e suetoke kai si dile, ta ttou tut te chere o lachipe.
54004008	Soke o rado kai cheren e llene te sai zuriaol e esnaga ta te avel sasti si lacho e esnagake, a o volipe si lacho varesave ezgodake soke del amen o lachipe ande gava zivoto ta i ande o gua zivoto kai ka avel mai angle.
54004009	Ta gava si iek chachipe but baro, ta sa morabi te pachan le.
54004010	Ta pala gava radi ta trudi amen, soke amari vera si ando Del o llundo kai braduil saurren, ta mai but e llenen kai pachan
54004011	Sikau gala ezgode, ta ppen saurrenge te kanden len.
54004012	Na muk nika te ppenel kai ni mol tut pala cho ternipe; e llene kai pachan morabi te sikon tutar sar de orba ta sar san, sar voli, sar pacha, ta sar si cho pachape ando Del.
54004013	So me llau incha tute ttou tut te chiti o Pisipe e pplalenge kai si ando pachape de len zor ta sikau len
54004014	Arak o lachipe kai o Del dia tut kana e ppure ttode pe va pe cho soro ta molisaile.
54004015	Cher gala ezgode ta le sama lendar te sai dikken e llene kai suako llive cherdo mai lacho.
54004016	Arak so chere ta so sikave averen, ta lla orta ande sa gala ezgode. Te cherdan gia, ka bradui tu tut ta i golen kai asunen tut.
54005001	Na ttou tut silno iekke ppurea; de lea orba te sikol ta cherle sargo kana de orba che dadea; ta de orba e ternenchar sargo che pplalenchar.
54005002	A e ppuriorrenchar morabi te den orba sargo kana si tumari dei; a e diskinie kai si terne, dikklen sargo kana si che ppiorra.
54005003	Pomozisar e ppivlien kai inai len kate te llan te pomozin len
54005004	A iek ppivli te si la chaurre o unukura, von si te sikon te sai pomozin pe familia, soke i voi len pomozisarda; gava si drago e Devleke.
54005005	E chachuni ppivli si goia kai achili korkorre ta kai laki vera si ando Del ta mangel letar ta molilpe ollivesea ta orachaia.
54005006	A e ppivli kai si ando kurvaluko, lako zivoto si mulo
54005007	Ta sikau len i gala ezgode, te na dosarel len niko.
54005008	Soke o lleno kai ni brigilpe katar pire llene, ta mai but katar pi familia, golea ppenel kai inai le pachape ta si mai bilacho neko e llene kai ni pachan.
54005009	E ppivlien kai tumen morabi te pomozin si gola kai si lenge mai but katar e sovardes burs ta kai avila len samo iek rom.
54005010	Si te aven pinllarde kai cheren o lachipe, kai llangle te bariaren pe chaurren, kai avile pachivale e llenenchar kai den ande lako cher, kai jalade e porrne e llenenge kai si katar o santo foro, kai pomozisarde e llenen kai nakken nuzde, ta kai llangle te cheren suako lachipe
54005011	A na ttou te pomozil e kkanlliri e ppivlien kai si mai terne, soke von kana nakkel o vreme so lenge si drago ka cherel len te durion katar o Kristo, ta pale ka mangen te zininpe
54005012	ta si dosale, soke ni cherde so ppende.
54005013	Ta ni cheren niso, sorro llive ta llan cher cherete ta ni radin; ta inai samo kai ni radin, inllaren bune, ta aminpe ande suako ezgoda ta den orbe kai ni trubul te den
54005014	Goleke mangau te zininpe e ppivlia kai si terne te aven len minone, te radin ande po cher ta gia e llene kai ni pachan ni ka avel len te sai dosaren amen.
54005015	Soke nesave ppivlia durile katar o Kristo ta llele pala o Satanas.
54005016	Varesavi diskinia kai pachal ando Jesus ta te si la ppivlia ande laki familia, morabi te pomozil len te na aven iek pparipe e kkanllirake, ta gia e kkanlliri sai ka pomozil ogole ppivlien kai chachimaia inai len katar te mangen.
54005017	E ppure kai gazdarin sukar ande kkanlliri trubul te volin len dui droma mai but, ta mai anglal e llenen kai lengo rado si te den orba e Devleki ta kai sikaven.
54005018	Soke o Pisipe ppenel gia: “Muk e guruve te jal kana ustavel o lliu te trebol le.” Ta ppenel i gia: “O lleno kai radil trubul te pochinen leke.”
54005019	Na ttou sama kana ka dosaren iekke ppure te na avena dui o trin llene kai dikkle so vou cherda.
54005020	Gola kai pale si ando bilachipe, morabi te de pe lende angla sa, te sai daran i ogola llene
54005021	Mangau tutar angla o Del, ta angla o Jesukristo, ta angla e suechura kai si esvirime, te kande gala alava ta te ave chacho saurrenchar, na samo e llenenchar kai si chuke drago.
54005022	Mislisao dui droma te mangea te ttove che va pe vareka te moli tut, te na ave ande iek ttan ande avereko bilachipe. Morabi te ave chisto katar suako bilachipe.
54005023	Soke but droma nasuao katar cho lli na pi samo pai, pi i iek zalogicha mol
54005024	O bilachipe nesave llenengo dikkol mai anglal te cherdol e kris, a averengo bilachipe dikkol mapalal.
54005025	Isto gia, e lache ezgode kai cherdon dikkon bristomaia; ta gola kai inai lache nasti ka achen gurudine ostade.
54006001	E llene kai si esluge morabi te avel len liubao pe gazdenchar, te na den orbe bilache katar o Del ta katar amaro sikadipe.
54006002	A gola kai lengo gazda pachal morabi te na jasaren lea o liubao samo soke si tumaro pplal ando pachape. Morabi te radin lenge ios mai sukar, soke tumen volin len ta soke i von pachan. Sikau ta de gaia orba
54006003	Vareko te sikavela iek sikadipe kai niko ni pinllarel, ta ni pachal ando sasto sikadipe katar o Gazda o Jesukristo ta ni ande so sikavel amaro pachape,
54006004	gua lleno si iek barikano kai ni llanel niso. Gua lleno jalpe ta gua si sargo leko nasualipe, ta goleke e llene murzin, kusenpe, jasaren e vera
54006005	ta marenpe suako llive e llene kai lenge mislura si melale ta ni pinllaren o chachipe, ta o pachape si lenge iek rado te barvaon
54006006	A chachimaia si iek baro barvalipe samo e llenenge kai si vesele ande so si len.
54006007	Soke niso ni andam ande gava sueto ta niso nasti inllara amenchar;
54006008	te si amen so te ja ta so te ttova pe amende sai ava vesele.
54006009	A gola kai mangen te barvaon peren ando zumadipe ta kojadon, ta zelin but ezgode dile kai murin len ta zatril len, ta cherel len te jasaon.
54006010	Soke o volipe pe love anel suako bilachipe; a si nesave llene kai durile katar o pachape pala o volipe kai si len pe love, ta cherde peke bare nuzde
54006011	A tu, Devleko manus, nas katar sa gala ezgode. Morabi te ave chacho, Devlikano, te avel tut pachape, volipe, te ave zuralo ande nuzda, ta cho lio te na avel barikano.
54006012	Lla po lacho drom katar o pachape; le o zivoto ostade, soke goleke ikkarda tut o Del, ta goleke dian orba sukar katar cho pachape angla but llene
54006013	Akana angla o Del, kai cherda suako ezgoda, ta angla o Jesukristo, kai dia orba sukar ta orba chachi angla o Ponsio Pilato, mangau tutar
54006014	te kande so ppenau chuke ta te ave chacho ta niko te na dosarel tut lligo ni ka avel blagosimaia amaro Gazda o Jesukristo.
54006015	Ta kana ka avel orta o vreme kai o Del llanel ka cherel gaia ezgoda, soke samo o Del si o edino ta blagosime kai gazdaril pe sa, Charo katar e charura ta Gazda katar e gazde.
54006016	Vou si o edino kai ni merel, kai zivil ande iek villelo kai niko nasti avel pase. Nisavo manus ni dikkla le ta nasti dikkel le. ¡Leko si ostade o baripe ta e zor! Gia te avelpe
54006017	Ppen e barvalenge katar gava sueto, te na aven barikane, ta te na ttoven pi vera ande po barvalipe soke o barvalipe sai jasardol. Mai sukar si te ttoven pi vera ando Del soke vou del amen but katar suako ezgoda lachi amenge.
54006018	Ppen lenge te cheren o lachipe, te aven barvale ande lache ezgode kai cheren ta te fulaven averenchar so si len.
54006019	Ta gia ka avel len barvalipe kai ka pomozil len mai angle, ta ka len o zivoto ostade
54006020	Timoteo, cher sa so ppendem chuke. Na asun so ppenel o sueto kai ni pachal, ni e alava kojamne kai von ppenen kai si o chachipe;
54006021	soke nesave llene kai ppenen kai len si gua bizaipe, durile katar o pachape. O Gazda te del tumen katar po volipe
55001001	Me o Pablo, apostol e Jesukristoko, bichaldo e Devletar kai dia po alau kai ka del amen o zivoto kai si ando Kristo Jesus,
55001002	bichalau salami e Timoteoke chaurro murno kai voliu le but. O Del o Dad, ta o Kristo Jesus amaro Gazda te den tut katar po volipe katar po zao ta katar pi pas
55001003	Suako llive dau man golli tutar kana moliuman orachaia ta ollivesea, suako llive dau fala e Devle, radiu leke ta mo mislo si chisto, isto sar radisarde omanglal e llene katar mi vicha.
55001004	Suako llive dau man golli katar che ausa ta voliva te dikkau tut te veselilpe mo lio.
55001005	Soke dau man golli katar cho pachape kai si chacho. Mai anglal gua pachape saia che baba e Loida ta che da e Eunise, ta llanau kai i tut si gua pachape.
55001006	Goleke mangau tutar te bariare e zor kai dia tut o Del kana ttodem me va pe tute ta molisailem pala tu.
55001007	Soke o Del ni dia amen o duo katar e dar, dia amen o duo katar e zor, katar o volipe ta katar o bizaipe
55001008	Na lalla te de orba katar amaro Gazda; ta na lalla ni mandar kai sem ppanglo pala le. Le e zor kai del tut o Del te sai terpi e nuzde kai aven chuke cheres e lachi viasta.
55001009	O Del braduisarda amen ta ikkarda amen te ava katar leko santo foro inai pala vareso kai amen cherdam, soke leki volia saia ta pala o volipe kai avilale amenchar cheres o Kristo mai anglal te avel o vreme ta e bursa.
55001010	Gua volipe sikadilo blagosimaia ando Kristo Jesus amaro Braduimari kai zatrisarda e zor e merimaki, ta ande lachi viasta sikada o zivoto kai ni merel nikada
55001011	O Del dia man o rado te ppenau gaia lachi viasta ta bichalda man sar apostol ta kovachi.
55001012	Goleke nakkau gala ezgode. A inai mange lallao katar so nakkau, soke me llanau ande ka pachaiem; ta llanau kai si le e zor te inllarel gaia lachi viasta kai dia mande lligo ni ka avel gua llive.
55001013	Morabi te lla prema o sasto sikadipe kai lian mandar, ta zivisar ando pachape ta ando volipe kai si amen ando Kristo Jesus.
55001014	Ta te pomozil tut o Santo Duo kai zivil ande amende, arak o lacho sikadipe kai si dino chuke
55001015	Tu llane kai sa e llene katar e Asia mukle man korkorre ta maskar lende saia o Fijelo ta o Ermojenes.
55001016	Te avel zalba a Gazdake katar e familia katar o Onesiforo, soke vou dia man zor but droma ta ni lallailo kai sema ppanglo.
55001017	Samo avilo ande Roma rodia man ta ni achilo lligo ni malada man.
55001018	Te cherel o Gazda te malavel leki zalba ande gua llive. Tu llane pe gachin pomozisarda amen ando Efeso.
55002001	Tu kai san mo chaurro, trudisao ando volipe kai si amen ando Kristo Jesus.
55002002	So asundan kai me ppendem angla but llene, ppenle i tu e llenenge kai uzdi tut ande lende kai ka llanen te sikavenle averenge.
55002003	E nuzde ta e patnia nak len sargo iek boñiko katar o Kristo Jesus.
55002004	Ni iek boñiko kai si ande po rado ni amilpe ande aver ezgode kai inai leki buchi, soke morabi te avel drago pe gazdake
55002005	Isto gia, o lleno kai leko rado si te prastel te dobil averen, nasti lel po chari te na prastela prema e zakonura.
55002006	Ta i o lleno kai radil e ppuv ta mangel te lel e septelie, mai anglal morabi te radil e ppuv.
55002007	Mislisao ande so ppenau chuke, soke o Del ka cherel te achare sa
55002008	De tut golli katar o Jesukristo kai ustilo katar o meripe ta saia katar e vicha katar o charo o David, soke gua si ande lachi viasta kai me ppenau.
55002009	Ta pala e lachi viasta me terpiu e patnia ta i o ppandipe sargo iek kochkari; a o alau e Devleko inai ppanglo.
55002010	Goleke sa so nakkau, nakkaule pala e llene kai o Del esvirisarda, te sai resen i von kai o braduipe ta kai o blagosipe kai si ostade ando Kristo Jesus
55002011	Gava si o chachipe: Te mulam lea, i ka zivi lea;
55002012	Te avilam tromane ande patnia, ka ava ande leki charoina; te ppendam kai ni pinllara le, i vou ka ppenel kai ni pinllarel amen;
55002013	Te na avilam lea chache, vou sa iek si chacho, soke nasti ppenel kai ni pinllarel isto vou pe
55002014	Na muk te bristarenpe gaia ezgoda ta ppen lenge angla o Del kai morabi te na janpe, soke gola orbe ni lacharen niso ta murin e llenen kai asunen len.
55002015	Trudisao te ave angla o Del iek lleno kai mol le chachimaia kai radil ta inai dosalo katar ni iek ezgoda lallaimaki, kai sikavel chachimaia e orba katar o chachipe
55002016	Na amisao ande orbe kai inai Devlikane, soke e llene kai den gola orbe suako drom jasaon ios mai but ando bilachipe
55002017	ta lengo sikadipe bariol sargo iek muka. Gua si so cherel o Imeneo ta o Fileto,
55002018	von jasaile katar o chachipe ta ppenen kai o llundipe e mulengo ia avilape, ta golea murin nesave llenengo pachape
55002019	A o Del dia amen po alau kai si zuralo, ta kote ppenel gia: “O Gazda pinllarel golen kai si leke”, ta “Sa e llene kai ppenen e Gazdako anau morabi te durion katar o bilachipe.”
55002020	Ande iek baro cher inai samo ezgode sunakune ta rupune, si i ezgode kastune ta gliboke; nesave si iekke llivesenge a aver si suako lliveseke.
55002021	O lleno kai mukel o bilachipe ka avel sargo iek ezgoda blagosime kai mol la but ta kai trubul e Devle te sai cherel varesavi ezgoda lachi
55002022	Duriu katar e bilache ezgode kai cheren e terne kai si ande chi doba, ta rode o chachipe, o pachape, o volipe ta e pas sa e llenenchar kai ppenen o anau e Gazdako iekke liea chisto.
55002023	Na ttou sama e orbenge kai ni pomozin tut; soke samo cheren e llenen te marenpe.
55002024	Ta iek esluga e Gazdako nasti avel ande chingar, morabi te avel posteno saurrenchar. Morabi te llanel te sikavel; morabi te avel le vreme e llenencha
55002025	ta te ortol postenimaia e llenen kai ni pachan, ta o Del sai te cherel te keimpe ta te pinllaren o chachipe,
55002026	te llungadon ta te nasen katar o kojaipe kai ppangla len o llavolo te cherel lendar so vou kamel.
55003001	Ta i morabi te llane kai ande llivesa kana ni ka achel ios vreme ka aven llivesa bilache.
55003002	E llene ka aven lakomure, ka mislinpe samo te aven len but love, ka istardon ta ka mislin kai von si e mai glamne. Ka den bilache orbe katar o Del, ni ka ttoven sama pe dadenge, ni ka den fala ta ka maren espurnia katar o pachape.
55003003	Ni ka avel len volipe ni zalba, nasti ka achavenpe kana ka zelin vareso, ka aven bilache ta ka murzin pe suako ezgoda lachi.
55003004	Nasti ka avel vera ande lende ta ka aven tromane, ka joliaon kana avere ka avel le vareso, ta ka roden mai but e dragostia kai del o sueto neko e Devle.
55003005	Ka cherenpe kai si llene pachamake a ka achardol pe lende kai inai len e zor katar pachape. Gole llenenchar na amisao
55003006	Soke gia si e llene kai den ande chera ta kojaven e diskinien kai inai len bizaipe ta kai si pperde bilachipe, ta sar nasti achaven e bilache mislure kai si ande lende,
55003007	sikon ta sikon a nikada ni acharen o chachipe.
55003008	Ta sargo o Janes ta o Jambres kai ni kamle te cheren so ppenela o Moises, i gola llene ni kamen o chachipe. Gole llenengo mislo si pperdo bilachipe ta nikada ni barilo lengo pachape.
55003009	Ni ka llan but mai angle, soke sa o sueto ka acharel kai si dile, isto sargo gola dui llene kai ni kamle te cheren so ppenda lenge o Moises
55003010	A tu llane so me sikavau ta llane sar ziviu pala so llau, llane mo pachape, sar dau man vreme, mo volipe ta e zor kai si man te terpiu e nuzde,
55003011	llane sar sema mardino ta savi patnia nakklem, ta sogo terpisardem ande Antiokia, ando Ikonio ta ande Listra. ¡But maripe nakklem! A o Gazda ikanda man katar sa gola ezgode.
55003012	Chachipe si kai sa e llene kai mangen te zivin ando pachape ta te aven pasa o Kristo Jesus ka aven mardine;
55003013	a e bilache ta e kojamne ios mai bilache ka llal lenge, ka kojaven ta i von ka aven kojadine.
55003014	Tu morabi te lla orta ande sa so sikilan, soke llane kai si chachipe. Tu llane katar sikilan gola ezgode.
55003015	De tut golli kai sar kana sana minono pinllare o Pisipe, kai sai sikavel tut ta sai inllarel tut kai o zivoto ostade pala o pachape ando Kristo Jesus.
55003016	Sa o Pisipe si cherdo katar e volia e Devleki, o Pisipe sikavel, ortol ta sikavel amen te avel amaro zivoto orta,
55003017	ta gia e llene kai radin e Devleke ka aven pperde katar o sikadipe, te sai cheren suako lachipe.
55004001	Angla o Del ta o Kristo Jesus kai ka irilpe blagosimaia sargo iek Charo te chinel kris e llundenge ta i e llenenge kai si mule, mangau tutar
55004002	te ppene o alau e Devleko te de orba suako drom, avela o vreme lacho o avela bilacho. Cher te acharen chuke, ortosar e llenen orbaia ta de zor, de tut vreme te sikave.
55004003	Soke ka avel o llive kai e llene ni ka mangen te asunen o lacho sikadipe ta ka roden bute kovachen te den lenge e orbe kai von mangen te asunen.
55004004	Ni ka ttoven sama e chachimake ta ka pachan ande paramiche
55004005	A tu na jasar cho bizaipe, terpisar e patnia, de orba katar e lachi viasta ta cher sukar cho rado.
55004006	Mo meripe avilo pase, ta ka daule sargo kurbano.
55004007	Llelem po lacho drom, avilem kote kai inai ios drom angle, llelem chachimaia.
55004008	Akana o Del kai si iek krisari chacho, gua llive ka del man iek korona kai si mo chari soke kandiem le. Ta ni ka del la samo mange, ka del la i e llenenge kai aduricharen volimaia o llive kana vou ka avel blagosimaia
55004009	Cher te ave oma te dikke man;
55004010	soke o Demas llelotar ta irisailo ande Tesalonika, soke avila leke mai drago o sueto. O Kresente llelotar ande Galasia ta o Tito ande Dalmasia.
55004011	Samo o Lukas achilo manchar. Le tuia e Marko, soke trubul man letar te pomozil man ando rado Devlikano
55004012	E Tikiko bichaldem le ando Efeso.
55004013	Kana ka iri tut, an mange mo gertachi kai muklem ando Troade ando cher e Karpoko, ta e lila ta e pergaminura kai trubun man but.
55004014	O Alejandro, gua kai cherel ezgode sastrune, avilo manchar but bilacho; mardo e Gazdatar ka avel pala so cherda.
55004015	Arak tut i tu letar, soke inai leke drago so amen sikava
55004016	E purvo drom kai chachardem man angla e llene kai gazdarin, niko ni saia pasa ma, sa mukle man korkorre. ¡Mangau e Devletar te na ttovel sama so cherde!
55004017	A o Del pomozisarda man ta saia manchar, ta dia man zor te dau orba katar e porouka braduimaki ta te resel kai sa e ppuvia; ta gia o Del ikanda man katar o meripe sargo te ikanel man katar e lionoko mui,
55004018	o Gazda ka ikanel man katar suako bilachipe, ka braduil man ta ka inllarel man ande pi charoina kai si ando miloso. ¡Blagosime te avel vou sa e bursenchar! Gia te avelpe
55004019	Bichalau salami e Prisilake e Akilaseke ta e Onesimoke ta i leke familiake.
55004020	O Erasto achilo ando Korinto, ta e Trofime muklem le nasualo ando Mileto.
55004021	Cher te ave mai anglal katar o viend. Bichalen chuke salami o Eubulo, o Pudente, o Lino, e Klaudia ta sa e pplal.
55004022	Te avel o Gazda ande cho lio, ta te del tut o Del po volipe.
56001001	Me o Pablo, esluga e Devleko ta apostol e Jesukristoko, bichaldo letar te resen e llene kai si esvirime e Devletar kai o pachape ta kai o chachipe kai si ande so amen pacha,
56001002	ta adurichara o zivoto ostade, soke o Del ni kojavel ta dia po alau omanglal ta ppenda kai ka del amen gua zivoto,
56001003	ta akana kai si orta o vreme, sikada pe alava e orbaia kai mukla mange o Del kai braduil amen.
56001004	E Titoke, kai si sargo mo chaurro chachimaia ando pachape kai si amen. O Del amaro Dad, ta o Jesukristo kai braduil amen te den tut po volipe ta pi pas
56001005	Kana muklem tut ande Kreta, cherdemle te lachare so muklana bi lachardo ta ande suako foro te ttove ppuren ande kkanlliri, gia sar ppendem chuke.
56001006	Iekke ppure morabi te na dosarel le niko sar zivil. Morabi te avel le samo iek romi, ta leke chaurre morabi te pachan ta te na ppenen lendar kai cheren o bilachipe o kai ni kanden.
56001007	Soke gua kai inllarel angle e kkanlliri leko rado si ande Devleke ezgode, ta goleke leko zivoto morabi te na avel dosardo nikatar, morabi te na istardon ta te na joliaon; te na aven matarne, ta te na marenpe, ta te na lel chari pe bilache ezgode
56001008	Morabi te avel pachivalo e llenenchar kai aven te racharen ande leko cher, ta morabi te avel lacho, chacho, santo ta te llanel so cherel.
56001009	Morabi te pachal ande orba chachuni kai sikilo, te del zor i averen ando sasto sikadipe, ta te cherel te pachan e llene kai ni pachan ande so vou ppenel.
56001010	Soke si but llene kai ni pachan, ta mai but gola kai cheren e sirkunsision kai ppenen samo ezgode dile ta kojaven e llenen.
56001011	Gole llenengo mui morabi te ppandenle, soke diliaren sa e llenen katar iek familia, ta sikaven so ni trubul, ta cherenle te len chari bilachimaia
56001012	Isto ande Kreta iek porauko lengo ppenda gia: “E llene kai zivin ande Kreta si kojamne, dive, jan but ta ni radin.”
56001013	Ta ppenda o chachipe; goleke de pe lende zurale te sastol lengo pachape
56001014	ta te na pachan ande paramiche kai cheren e judiura, ta ni ande llene kai den e zea karing o chachipe
56001015	E llene kai si chache sa e ezgode si lenge chache; a e llene kai inai chache ta ni pachan, niso inai lenge chacho, soke lengi golli ta lenge mislura si melale.
56001016	Ppenen kai pinllaren e Devle, a prema e ezgode kai cheren ppenen kai iok, den joli ta ni kanden ta nasti cheren ni iek lachipe.
56002001	Sogo ka ppene morabi te avel prema o lacho sikadipe.
56002002	E ppure morabi te na aven perasenge, morabi te aven ando liubao ta te llanen te mislinpe; te avel chacho lengo pachape, lengo volipe ta lengi zor te cherel len te terpin e patnia
56002003	Ta i e ppuria si te avel len liubao, ta te na inllaren orbe cher cherete, ta te na maton. Morabi te sikon lendar e llene
56002004	ta te sikaven e mai ternen te volin pe rome ta pe chaurren,
56002005	te aven bizai, chache, te arakken pi chara, te aven postene ta te kanden pe rome, te na del niko bilache orbe katar e orba e Devleki
56002006	De zor i e ternen te aven bizai
56002007	ande suako ezgoda, ta te sikon tutar te sai cheren o lachipe. Kana ka sikave len, cherle chachimaia ta bi perasenchar,
56002008	de orba lachimaia, te na dosarel tut niko. Gia vareko te mangela te jalpe amenchar ka avel leke lallao, soke nasti ka ppenel amendar niso bilacho
56002009	Ppen e eslugenge te kanden pe gazden ande suako ezgoda; te aven pachivale ta te na janpe lenchar.
56002010	Ta te na aven chorane, te aven but chache, golea te sikadol ande suako ezgoda kai si but sukar o sikadipe kai del amen o Del amaro Braduimari.
56002011	Soke kana o Del dia po braduipe sa e suetoke, sikada amenge kai vou volil amen
56002012	Gua volipe e Devleko sikavel amen te muka o bilachipe ta o zelnipe pe ezgode e suetoke, ta cherel ande gava vreme te ava bizai, te ava chache, ta te avel amen zalba,
56002013	gia adurichara te avel gua veselo llive, kana ka irilpe amaro Del ta amaro Braduimari o Jesukristo.
56002014	Vou mulo pala amende te ikanel amen katar o bilachipe, te chistol amen ta te cherel amen te ava leko foro, ta te ava vrene te chera o lachipe.
56002015	E gua morabi te sikave, de zor, ortosar gazdarimaia. Niko te na mukel tut pe iek rig
56003001	Ppen e pplalenge te kanden e kralionen ta e sudonen kai gazdarin ando foro, ta te mangen te cheren o lachipe suako llive.
56003002	Te na den nikaki orba bilachi, te na janpe ta te aven pachivale, te achardol kai inai barikane ta te aven lache saurrenchar.
56003003	Soke omanglal i amen sama dile ta ni kandaia nika; ppiraia jasarde ta sama ppangle ande suako ezgoda bilachi kai saia amenge drago. Zivia ando bilachipe ta saia amenge joli kana avere llene saia le vareso, o sueto murzila pe amende ta i amen murzia iek pe aver
56003004	A o Del amaro Braduimari sikada amenge kai si lacho ta kai volil e sueto,
56003005	amen ni cherdam nisavo lachipe, a vou braduisarda amen soke avila leke zalba amendar, kosla amaro bilachipe, nevarda amen sargo kana biandilam pale gava cherdale e Santone Duoa.
56003006	Soke o Jesukristo kai si amaro Braduimari cherda te avel amen but katar o Santo Duo,
56003007	ta gia kana ka llinel amen chache pala e zalba kai si le pe amende, ka del amen o zivoto ostade kai adurichardam letar bute bursenchar
56003008	Gala alava si but chache, goleke mangau tutar te de lenge but gaia orba, ta gia e llene kai pachan ando Del ka trudinpe te cheren o lachipe. Gala orbe si lache ta trubun saurren.
56003009	Na ja tut pala e orbe dile, ni pala e paramiche kai den orba katar e purane, ni pala o zakono e Moiseseko; gola orbe ni inllaren tut ninde
56003010	Vareko te cherela te fuladon e llene katar e kkanlliri, morabi de pe lete iek ta i dui droma, a te na ttoda chuke sama trade le katar e kkanlliri,
56003011	morabi te llane kai gola llene ni pachan ando chachipe, ta kai isto lengo bilachipe dosarel len.
56003012	Ka bichalau chuke e Artemase o e Tikiko ta kana ka aven tute, sigar te ave ande Nikopolis te dikke man, soke kote ka nakkau o viend.
56003013	Cher so sai te pomozi e Zenase ta i e Apolo, de len sa so trubul len te llan e dromeke
56003014	Ta te sikon amare llene te cheren o lachipe ta te pomozin kana trubul vareka.
56003015	Sa e llene kai si manchar bichalen chuke salami. Bichal iek salami e llenenge kai volin amen ando pachape.
56003016	ta akana te na avel sargo iek esluga, te avel mai but neko iek esluga: te avel, sargo iek pplal kai voli. Me voliu le but, a tu morabi te voli le ios mai but, na samo sargo iekke manuse; morabi te voli le i sargo iekke pplale ando Gazda
56003017	Goleke te sem chuke iek pplal ando pachape, le le sargo te le isto man.
56003018	A Te cherda chuke varesavo bilachipe o Onesimo, o te si chuke vareso unllile, me ka pochinaule.
56003019	Me o Pablo pisiu gala ezgode me vastea: Me ka pochinau. A saia te na pochinau chuke niso soke tu san mange unllile cho zivoto.
56003020	Ea pplala, mangau tutar gava sebapi pala o volipe e Gazdako; cher te avel man gaia dragostia ande mo lio sar sam pplal ando Kristo.
56003021	Pisiu chuke soke llanau kai san iek lleno kai kande, ta llanau kai ka chere ios mai but neko so mangau tutar
56003022	Ta lachar mange iek ttan kai te sovau; soke aduricharau te asunel o Del tumaro molipe kai cheren pala ma, ta te likau katar o ppandipe te llau te dikkau tumen.
56003023	Bichalel chuke salami o Epafras kai si manchar ando ppandipe cheres o Kristo Jesus,
56003024	ta i o Markos bichalel chuke salami, ta i o Aristarko ta o Demas ta o Lukas, von si kai pomozin man ande gaia buchi.
56003025	O Gazda o Jesukristo te del tumen po volipe.
57001001	Me o Pablo ppanglo katar o Kristo Jesus ta o pplal o Timoteo bichala salami chuke Filemon kai pomozi amen ande gaia buchi.
57001002	Ta e kkanllirake kai chidiniaol ande cho cher, ta i e ppiorrake e Apiake ta e Arkipoke, amaro pplal ande gava rado.
57001003	O Del kai si amaro Dad, ta o Gazda o Jesukristo te den tumen po volipe ta pi pas
57001004	Suako drom kana moliuman dau man golli tutar Filemon, ta dau fala me Devle cheres tu.
57001005	Soke ppende mange katar o volipe ta o pachape kai si tut pala o Gazda o Jesukristo ta i pala sa e llene kai si katar o foro santo.
57001006	Ta mangau e Devletar te lla angle che pachamaia ta te pinllare sa o lachipe kai sai chera pala o volipe kai si amen pala o Kristo.
57001007	Sem but veselo katar cho volipe. Soke tu pplala pperdan volipe o lio e llenengo kai si katar o foro e Devleko
57001008	Goleke i te avela man o gazdaripe ando anau e Kristoko te ppenau chuke so morabi te chere,
57001009	si mange mai sukar te mangaule tutar ando anau katar o volipe. Akana me o Plablo kai sem ppuro ta sem ppanglo cheres o Kristo Jesus,
57001010	mangau tutar te chere iek sebapi me chaurreke o Onesimo, kai akana sem sargo leko dad soke me ppendem leke e lachi viasta kate ande rubie.
57001011	Omanglal o Onesimo saia chuke iek esluga bilacho, a akana trubul tut ta i man.
57001012	Bichalau le chuke pale: vou si sargo mo chaurro
57001013	Mange avilaia drago vou te achiloia kate manchar, te sai pomozil man po ttan chiro so me sem ppanglo cheres e lachi viasta.
57001014	A me ni kamam te cherau niso kai inai prema chi volia, ta te sai chere mange gua sebapi tu tutar ta te na cherele pe zor.
57001015	Sai avelpe kai o Onesimo durilo tutar nesavo vreme te sai akana avel tuia ta nikada te na llaltar,
57001016	ta akana te na avel sargo iek esluga, te avel mai but neko iek esluga: te avel, sargo iek pplal kai voli. Me voliu le but, a tu morabi te voli le ios mai but, na samo sargo iekke manuse; morabi te voli le i sargo iekke pplale ando Gazda
57001017	Goleke te sem chuke iek pplal ando pachape, le le sargo te le isto man.
57001018	A Te cherda chuke varesavo bilachipe o Onesimo, o te si chuke vareso unllile, me ka pochinaule.
57001019	Me o Pablo pisiu gala ezgode me vastea: Me ka pochinau. A saia te na pochinau chuke niso soke tu san mange unllile cho zivoto.
57001020	Ea pplala, mangau tutar gava sebapi pala o volipe e Gazdako; cher te avel man gaia dragostia ande mo lio sar sam pplal ando Kristo.
57001021	Pisiu chuke soke llanau kai san iek lleno kai kande, ta llanau kai ka chere ios mai but neko so mangau tutar
57001022	Ta lachar mange iek ttan kai te sovau; soke aduricharau te asunel o Del tumaro molipe kai cheren pala ma, ta te likau katar o ppandipe te llau te dikkau tumen.
57001023	Bichalel chuke salami o Epafras kai si manchar ando ppandipe cheres o Kristo Jesus,
57001024	ta i o Markos bichalel chuke salami, ta i o Aristarko ta o Demas ta o Lukas, von si kai pomozin man ande gaia buchi.
57001025	O Gazda o Jesukristo te del tumen po volipe.
58001001	Cherel but burs palpale o Del dia orba but droma ta bute orbenchar amare puranenge katar e poraukura.
58001002	Ta akana, ande llivesa kai si mai anglune so vou mangla te ppenel amenge ppendale leko Chavo, ta letar cherdile sa e ezgode kai si, ta cherdale te avel o Gazda pe sa e ezgode
58001003	O Chavo sikavel amenge o baripe e Devleko, soke vou si isto sar si o Del ta si pe suako ezgoda, ta pe bare zoriaia cherel sa e ezgode te avel len zivoto; ta vou cherda te prostil amen o Del katar amaro bilachipe, ta mapalal llelo ando miloso ta beslo pe rig e chachi e Devleki, kote kai si leki charoina.
58001004	Ta vou cherdilo mai baro neko e suechura ta die le iek anau kai si mai baro neko lengo.
58001005	Soke nikada o Del ni ppenda iekke suechoke “Tu san mo chaurro; Ta katar gava llive me sem cho dad. Ta nikada ni ppenda iekke suechoke “Me ka avau leke sargo iek dad, ta vou ka avel mange sargo iek chaurro.
58001006	Ta kana bichalda ande gaia ppuv pe Chaurre ppenda te cheren gia “Sa me suechura te blagosin le.
58001007	Ta i o Del kana del orba cheres e suechura ppenel “Me suechura si e balau, ta me esluge si e esterliche.
58001008	A kana del orba katar po Chaurro, ppenel “Chi charoina Devla si ostade, ta si iek charoina chachimaki.
58001009	Volisardan o lachipe ta murzisardan po bilachipe; goleke esvirisarda tut o Del, chiro Del, ta pperda tut veselia: mai but neko e llenen kai san lenchar ande iek ttan.
58001010	Ta i ppenel “Tu Gazda, cherdan e ppuv mai anglal; isto tu cherdan o miloso.
58001011	Sa gala ezgode ni ka aven ios, a tu ka ave ostade. Sa gala ezgode ka ppurion sargo e patave;
58001012	¡Ta ka bangare len sargo e patave, ta ka pparruve len sargo kana iek lleno ttovel aver patave pe pete! A tu san isto gua; a cho zivoto ni ka merel.
58001013	O Del nikada ni ppenda ni iekke suechoke “Bes pe mi chachi, lligo ni ka cherau che dusmanonen te aven telal katar che porrne.”
58001014	Soke sa e suechura si duura kai si esluge e Devleke: ta bichalel len te pomozin golen kai ka len o braduipe.
58002001	Goleke morabi te ttova mai but sama e alavenge kai asundam katar o braduipe te na duriva katar o drom e Devleko.
58002002	A e orba kai ppende e suechura kai o Del bichalda saia zurali sargo zakono, ta gola kai cherde o bilachipe ta ni kandie gola alava lie e duk prema e ezgode kai cherde.
58002003	¿A sar ka nasa amen te na ttodam sama katar gava braduipe kai si gia baro
58002004	Ta o Del sikada amenge ande sa e bare ezgode Devlikane kai so ppenda si chachipe ta dia o Santo Duo kai e llene kai vou mangla.
58002005	A o Del ni ttoda e suechonen te gazdarin pe ppuv kai amen ppena kai ka zivi mai angle.
58002006	Soke ando Pisipe ppenel gia “¿So si o manus? ¿Soke de tut golli leke ta brigi tut cheres lete?
58002007	Cherdan le cherricha mai minono neko e suechura, dian le iek korona barimaki te gazdaril; cherdan te gazdaril pe sa e ezgode kai cherdan.
58002008	Goleke sar cherda le te gazdaril pe sa so cherda, O Del ni mukla niso te na achel avri katar leko gazdaripe. A amen ni dikklam te gazdaril pe sa e ezgode.
58002009	A akana dikka e Jesuse kai o Del cherda le cherricha mai minono neko e suechura samo cherricha vreme, kai si le e korona barimaki ta vou gazdaril pala o meripe kai nakkla. Ta o Del ande po volipe, mangla te llanel o Jesus so si o meripe pala o lachipe saurrengo
58002010	Pala o Del si sa ezgode cherde ta sa ezgode si leke, soke o Del mangel sa leke chaurre te avel len iek ttan ande leko baripe. Goleke ande patnia saia te cherel e Jesuse chacho pala o lachipe saurrengo.
58002011	Soke sa gola kai volin ta kanden e Devle si leke chave. Goleke o Chavo e Devleko ni lallal te ikkarel len pplal,
58002012	kana ppenda ando Pisipe “Ka dau orba chiri me pplalenge, ta ka llilabau chuke llilia Devlikane ando cher e Devleko.
58002013	ta i ppenel gia “ka avel man vera ande lete. Ta pale ppenel “Kate sem e chaurrenchar kai o Del dia man.
58002014	Gia, sar iek vicha si katar iek mas ta katar iek rat manuseko, isto gia o Jesus cherdilo mas ta rat manuseko, ta gia te sai dobil pe merimaia gole kai saia le e zor te sai mundarel, gava si o llavolo.
58002015	Ta pe merimaia mukliarda len katar o ppandipe sa golen kai pala e dar katar o meripe zivin sargo esluge sa po zivoto.
58002016	Soke chachimaia o Jesus ni avilo te pomozil e suechonen, vou avilo te pomozil e Abraameki vicha
58002017	Ta te sai pomozil len saia te cherdol sargo von. Goleke soke cherdilo sargo amen, sai cherdilo o mai Baro Popo kai ande lete sai avel e manuse vera, soke si pperdo volipe te radil e Devleke, ta pala leko meripe cherda o Del te prostil amen katar amaro bilachipe.
58002018	Ta sar isto vou nakkla goia duk ta o llavolo zumavela le te sai cherel le te perel ando bilachipe, akana kana o llavolo zumavel amen, o Jesus sai pomozil saurren
58003001	Goleke pplalalen, tumen kai sen katar o foro santo, kai sen ikkarde e Devletar te aven leke, ttoven sama ko si o Kristo Jesus, vou si o Apostol ta o mai Baro Popo, kai fala leke si amen gava pachape.
58003002	Soke o Jesus saia chacho e Devlea, goleke ttoda le pe gaia buchi, gia sar o Moises saia chacho pe buchi kai o Del dia le te pomozil pe suako ezgoda leke foro.
58003003	A o Del dia mai but liubao e Jesuse neko e Moisese, isto gia sar iek lleno kai cherel iek cher den le mai but liubao neko isto e chere.
58003004	Suako cher morabi te avel cherdo varekatar; a o Del si kai cherda suako ezgoda kai si.
58003005	Goleke, o Moises sar saia esluga chacho e Devleko, pomozisarda leke foro isto gia sar ppenda leke te pomozil, ta leko rado saia te ppenel e alava kai o Del saia te ppenel mai angle.
58003006	A o Kristo, sar si o Chavo chacho po foro e Devleko, kai sam isto amen, te pachaia sa amare liea ando pachape ta ande veselia kai adurichara.
58003007	Goleke ppenel gia o Santo Duo ando Pisipe “Te asunena allive e Devleko avazi
58003008	Na zuriaven tumaro lio sargo gola kai ni kamle te kanden ta zumavena e Devle po pusto
58003009	Kote ttode man ando zumadipe tumare purane, i kana dikkle so me cherdem ande saranda burs.
58003010	Goleke jolailem gole vichaia, ta ppendem: ‘ jasarde llan ande po lio, ta ni kamle te sikon me droma.’
58003011	Goleke jalem sovel ande mi joli kai ni ka mukau len te den ando Kanaan te chinion katar po rado.
58003012	Pplalalen, arakken tumen te na avel ande ni iek lleno maskar tumende iek lio bilacho kai ni pachal ta te duriol katar o Del o llundo.
58003013	Goleke, den tumen zor iek avere suako llive, so achela gole “llivesetar” kai del orba ando Pisipe, te na kojavel nika tumendar o bilachipe ta tumaro lio te na cherdol iek lio kai ni kandel.
58003014	Si amen iek ttan e Kristoia te na jasardam o pachape, gua pachape kai saia amen mai anglal.
58003015	Goleke ppenel gia ando Pisipe “te asunena allive e Devleko avazi, na zuriaven tumaro lio sargo gola llene kai ande gola llivesa zuriarde po lio te na kanden.
58003016	¿A ko sea gola llene kai zuriardea po lio ta ni kamle te kanden kana asundea e Devleko avazi? Gola si sa e llene kai o Moises ikandaia katar o Ejipto.
58003017	¿Kaia saia joliariko o Del saranda burs? E llenechar kai cherde o bilachipe, ta lenge esnage achile mule po pusto.
58003018	Ta o Del jala lenge sovel, kai ni ka den ando Kanaan, gola alava sea golenge kai ni kandie.
58003019	Ta de istina von nasti nakkle ando Kanaan soke ni pachaie.
58004001	Ttoven sama, soke o Del dia po alau kai ka ava ande leko esmiro ta gua alau si amenge dino i allive, goleke morabi te arakka amen soke sai avelpe kai nesave tumendar nasti ka len gua esmiro.
58004002	Soke amen asundam e lachi viasta, sargo von; a lenge ni blazisarda niso kai asunde goia orba, soke ni ttodepe ande iek ttan e llenenchar kai pachaie.
58004003	Goleke amen kai pachaiam, ka ava ande gua esmiro kai o Del ppenda “Goleke jalem sovel ande mi joli kai ni ka den ande mo ttan katar mo esmiro. A o Del getosardaia pi buchi sar kana cherda e ppuv;
58004004	Soke pe iek rig ando Pisipe ppenel gia katar o sabado “O Del achilo esmiro katar sa po rado ando sabado.
58004005	ta pale ppenel ando Pisipe “Ni ka den ande mo esmiro.
58004006	A trubul te den ios llene ande gua ttan katar o esmiro, soke gola kai mai anglal lie gaia orba ni kandie.
58004007	Goleke o Del pale ttovel iek llive kai si akana, gia sar ppendaiale e Davidetar pala but vreme mai angle ando Pisipe gia sar ppendam tumenge “Te asunena allive leko avazi na zuriaven tumaro lio.
58004008	Soke o Josue te diaia o esmiro e llenen katar o Israel, o Del ni diaia orba katar aver llive.
58004009	Goleke o foro e Devleko aduricharel iek esmiro.
58004010	Soke gua kai del ando esmiro e Devleko katar po rado, gia sar o Del achilo esmiro katar piro rado.
58004011	Goleke morabi te chera amenge zor te sai da ande gua esmiro, ta gia niko te na sikol katar gola llene kai ni pachaie
58004012	Soke e Devleke alava si len zivoto ta zor. Ta chinen mai but neko nisavo jarni kai si ostro pe dui riga, ta del chak andre katar amaro zivoto ta katar amaro duo, ta del gia andre kai kote dikkel bristomaia so manga te chera ta amare mislure dal si lache o bilache.
58004013	Niso katar so cherda o Del nasti gurudol letar; o Del dikkel suako ezgoda bristomaia, ta morabi te lachara amen lea pe suako ezgoda kai cherdam
58004014	O Jesus, o Chavo e Devleko, si amaro mai Baro Popo kai dia ando miloso. Goleke, morabi te ava zurale ando pachape kai liam.
58004015	Soke amaro mai Baro Popo si leke zao katar amaro kovlipe, soke isto vou saia zumado sargo amen; samo kai vou nikada ni cherda o bilachipe.
58004016	Goleke, kana ka trubul amen vareso, morabi te ava bi darako kai o Del, soke vou ka pomozil amen soke si lacho ta volil amen.
58005001	Suako mai Baro Popo si esvirime maskar e manusa ta ttodo te pomozil e manusen pe so si dino e Devleke ta pe kurbanura te sai o Del prostil len.
58005002	Ta sar i vou si kovlo soke si manus, sai avel leke zao katar e llene kai ni acharen ta i katar gola kai jasaile katar o drom;
58005003	ta cheres isto leko kovlipe i vou trubul te del kurbano katar po bilachipe ta i katar o bilachipe e foroko
58005004	Ta niko nasti avel o mai Baro Popo samo soke vou mangel, soke o Del si kai ikkarel le ta del le goia dragostia gia sar cherdale e Aaronoia.
58005005	Isto gia o Kristo ni ttoda vou pe te avel o mai Baro Popo, o Del si kai dia le goia dragostia, soke o Del ppendaia leke “Tu san mo chaurro; allive me sem cho Dad.
58005006	Ta i pe aver rig ando Pisipe ppenel gia “Tu sam popo ostade, isto sar saia o Melkisedek.
58005007	Kana o Kristo zivila kate pe ppuv, rovda ta molisailo zurale ta mangla e Devletar te braduil le katar o meripe; a o Del asunda le soke vou saia chacho ta kandela le.
58005008	A vou saia o chavo e Devleko ta ande duk ta e patnia sikilo so si te kandel e Devle,
58005009	ta gia kana o Kristo cherda sa so o Del mangla letar, cherdilo o Braduimari kai del zivoto ostade sa golen kai kanden le.
58005010	Ta o Del ppenda kai vou si o mai Baro Popo gia sar saia o Melkisedek
58005011	Si amen but te ppena katar gaia ezgoda ta amenge si trudno te sikavala soke tumen ni acharen oma gala orbe.
58005012	Dumut cherel kai tumen pachaien ande lachi viasta ta pala o vreme kai nakkla tumen saia te aven kovacha, a pale morabi te sikaven tumen e mai palune ezgode katar o Del. Ta pale cherdilen gia kovle kai trubul tumen te pien ttut sargo minone a na te jan jape zuralo
58005013	A gola kai pien ttut si sargo minone kai ni llanen so si o lachipe ta o bilachipe.
58005014	A O jape zuralo si e barenge, golenge kai acharen so si o lachipe ta o bilachipe.
58006001	Goleke morabi te lla angle lligo ni ka ava bare ta muka pe iek rig e purve ezgode kai sikilam katar o Kristo. Na iri amen pale kai e mai palune ezgode kai ppenen. Te muka o bilachipe, te lla pala o Kristo, te muka o bilachipe kai inllarel kai o meripe, o kai morabi te pacha ando Del,
58006002	o e orba katar o kristope, o e orba katar e va ttodine pe manus kai pachan, o e orba cheres sar ka usten katar o meripe e mule, o katar e kris kai si te avel.
58006003	Gava si so ka chera te mangela o Del
58006004	Soke gola llene kai lie o villelo ta zumade so del o Del ta lie o Santo Duo,
58006005	ta zumade e lachi viasta e Devleki ta e zor kai ka avel ande nevi ppuv,
58006006	te perena pale, nasti andonpe pale kai o Del, soke isto von pale krustosaren e Devleke Chave ta von cheren saurre te maren letar espurnia
58006007	Von si sargo e ppuv kai piel o pai katar o bursin kai perel pe late: ta del iek lacho lliu e llenen kai radin la, o Del blagosil len;
58006008	a te dela patra ta karrne, ni mol la niso; ta perel pe armaia e Devleke, ta ka ppabardon.
58006009	Pplalalen kai voliu tumen, i te daia orba gia tumenchar amen llana kai tumen ni muklen o pachape ta sen po drom katar o braduipe.
58006010	Soke o Del si chacho ta ni ka bristarel so tumen cherden, ta o volipe kai sikaden leke kana pomozisarden e llenen katar o foro santo, ta sar llik akana tumen cherenle
58006011	Amen manga suako lleno tumendar te llal angle isto gole zoriaia te sai len sa so tumen aduricharen.
58006012	Amen ni kama tumen te cherdon lenura, amen manga te sikon katar gola llene kai katar o pachape len o barvalipe kai o Del ppenda lenge kai ka len.
58006013	Kana o Del dia po alau e Abraameke, jala sovel isto pe pete, soke ni saia aver mai baro letar te jal sovel;
58006014	ta ppenda “Ea, me ka blagosiu tut but ta ka cherau chi vicha te avel but bari.”
58006015	O Abraam aduricharda esmiro ta lia so o Del ppendaia leke kai ka del le.
58006016	Kana e manusa jan sovel, cherenle pe vareka mai baro lendar, ta kana den po alau pala vareso sovlienchar, llik kote resel e chingar.
58006017	Goleke kana o Del mangla te sikavel bristomaia e llenenge kai saia te len o barvalipe kai vou ppendaia lenge, jala lenge sovel kai ka cherel gia sar ppendaia lenge kai ka cherel
58006018	A sar o Del ni kojavel, leko alau kai dia ta leke sovel kai jala nasti pparrudon. Katar gala ezgode la zor, soke amen manga te arakkel amen o Del ta pacha kai vou ka del amen so ppenda.
58006019	Gava so aduricha cherel amen te ava zurale; sargo iek ankla katar e llimia kai cherel la te achel pe iek ttan ta te na miskolpe. Gava so adurichara si so nakklo pe o goia rig katar o chiti ando Cher e Devleko kai si ando miloso.
58006020	Kote kai nakklo o Jesus te sai putarel amenge o drom, ta gia avilo vou te cherdol o mai Baro Popo ostade isto sar saia o Melkisedek.
58007001	O Melkisedek saia o charo katar o Salem ta popo katar o Del o baro kana o Abraam irilape katar o maripe, kote kai vou dobisardaia e charonen, o Melkisedek avilo lete ta blagosisarda le;
58007002	ondaka o Abraam dia le o desengo katar sa so dobisardaia. Morabi te ttova sama kai o anau Melkisedek si “charo katar o chachipe,” ta i sikadol sargo o charo katar o Salem, kai i gua anau si “o charo katar e pas.”
58007003	A niso ni llangliolpe katar leko dad ta katar leki dei ta ni katar leki vicha, ta ni delpe orba sar biandilo, ni katar leko meripe; ta gia prema o Chavo e Devleko kai si popo ostade
58007004	Akana, ttoven sama gia baro saia gava popo kai isto o Abraam kai si katar amari vicha purani dia le o desengo katar sa so dobisardaia e charonen.
58007005	Gia sar ppenel o zakono e Moiseseko, e popura kai si katar e vicha e Levieki si lenge dino o alau te len katar o foro o desengo katar sa so dobisaren, ta ni chitilpe o popo te avela isto katar lengi vicha o katar lengi familia, goleke saurre morabi te den o desengo.
58007006	A o Melkisedek ni saia katar e vicha e Levieki, ta lia o desengo katar o Abraam ta blagosisarda e Abraame soke o Del diaia po alau leke vicha
58007007	A chachimaia gua kai blagosil si mai baro neko gua kai lel o blagosipe.
58007008	Pe gava zivoto, e llene kai len o desengo si manusa kai meren; a ando Pisipe kana del orba katar o Melkisedek del orba sargo katar iek lleno kai zivil llik akana.
58007009	Ta akana sai ppena kai e popura kai si katar e vicha e Levieki kai akana len o desengo, pochinde i von o desengo e Melkisedeke kana o Abraam pochinda o desengo leke;
58007010	Gava saia soke kana o Melkisedek avilo kai o Abraam, o Abraam inllarela pe pi esnaga pi vicha ta pe chaurren kai ni ios ni biandilea
58007011	O foro katar o Israel lia o zakono, gava zakono saia te sai pomozin e popura katar o Levi gole foro te sai avel orta. A sar gola popura nasti cherdele, saia te avel iek popo, na sargo ogola kai avena katar e vicha e Aaronoki, saia te avel sargo e Melkisedeki.
58007012	Soke kana pparrudol e vicha e poponengi morabi te pparrudol i o zakono;
58007013	a kana del orba katar amaro Gazda ando Pisipe, ppenel kai vou si katar aver vicha ta katar goia vicha ni likisto ni iek popo
58007014	Soke sa llanen kai amaro Gazda avilo katar e vicha e Judaeki, ta o Moises ni ppenda niso katar goia vicha kana dia orba katar e popura.
58007015	Ta gava si te sai acharen mai sukar kai o nevo popo kai ka avel, si sargo o Melkisedek,
58007016	soke vou inai ttodo te avel popo prema sar ppenel o zakono kai morabi te avel katar iek vicha, vou si ttodo soke zivil ostade.
58007017	Soke gava si so ppenel o Del letar “Tu san popo ostade, sargo o Melkisedek.
58007018	Goleke e alava kai sea omanglal akana ni mol len ios soke gola alava sea kovle ta ni blazina,
58007019	soke o zakono e Moiseseko ni cherda nika te aven orta. A akana adurichara iek ezgoda mai lachi, goleke ava pasa o Del.
58007020	Ta o Del dia po alau pala gala ezgode sovlienchar. A ogola popura kana ttode len saia bi sovlienchar,
58007021	a kana saia o Gazda kote sea sovlia, soke ando Pisipe ppenel “O Gazda jala sovel ta ni ka delpe palpale: Tu san popo ostade.
58007022	Goleke, o Jesus si o alau kai dia ta cherda amen te acha pe iek nevi orba e Devlea.
58007023	Ogola popura sea but soke o meripe ni mukela len te zivin ios;
58007024	a sar o Jesus ni merel, leki buchi popoki nasti lel la aver.
58007025	Goleke sai braduil ostade sa e llenen kai aven cheres le pasa o Del, soke o Jesus zivil ostade ta suako drom mangel e Devletar cheres lende
58007026	Goleke, o Jesus si o mai Baro Popo kai trubul amen. Vou si santo, bi dosako ta ni cherda o bilachipe, vou si fulado katar e bilache, ta si ttodo mai upre neko o miloso.
58007027	Vou inai sargo ogola mai bare popura kai morabi te mundaren zivirinie suako llive te del len kurbano, ta mai anglal isto pala lengo bilachipe ta mapalal pala o bilachipe e foroko. O Jesus ni cherda gia, vou dia kurbano iek drom ostade kana dia isto vou pe kurbano.
58007028	O zakono e Moiseseko ttovel te aven e mai bare popura e manusen; a mai anglal saia o zakono ta mapalal katar o zakono o Del jala sovel, ta ttovel te avel o mai Baro Popo pe Chaurre kai si cherdo orta ostade.
58008001	E mai bari orba kai da kate si kai gia baro si amaro Baro Popo, kai beslo ando miloso pe rig e chachi e Devleki ande leki charoina,
58008002	ta sar si popo, cherel pi buchi ande chachuni chara e Devleki kai cherdala o Gazda a na e manusa
58008003	Suako mai Baro Popo si ttodo te sikavel e Devleke so si dino ta i e kurbanura, goleke i e Kristo morabi te avel le so te del.
58008004	Te aviloia vou pe ppuv ni aviloia popo, soke kate si popura kai sikaven e Devleke so si dino gia sar mangel o zakono e Moiseseko.
58008005	A gala popura sikaven pi buchi ande iek chara e Devleki kai si samo e senke katar so si ando miloso. Ta amen llana kai gola ezgode inai chachune, soke kana o Moises mangela te vazdel e chara e Devleki, o Del ppenda leke “ttou sama ta cherla sa prema e chara kai sikadem chuke po burdo.
58008006	A amaro mai Baro Popo lia iek buchi popoki ios mai lachi, ta cheres lete achilam pe iek orba mai lachi ta adurichara mai lache ezgode.
58008007	Soke te avilaia orta e orba kai achilama omanglal, ni trubusardaia te acha pe iek nevi orba.
58008008	Soke o Del ni malada orta gole llenen, ta ppenda “O Gazda ppenel: Ka avel o llive kai ka achau pe iek nevi orba e foroia katar o Israel ta i e Judaia.
58008009	Pe gaia orba kai achilen akana ni ka avel sargo o goia orba kai achilema lenge puranenchar, kana istardem len katar o va te ikanau len katar o Ejipto; ta sar von ni kandie mo alau, me muklem len, ppenel o Gazda
58008010	Goleke kana ka nakken gola llivesa ka achau pe gava alau e foroia katar o Israel gaia ka avel e orba ppenel o Gazda: Ka ttovau me zakonura ande lenge mislura ta ka pisiulen ande lengo lio. Me ka avau lengo Del ta von ka aven mo foro.
58008011	Ni ka trubul te sikavel iek avere, o iek pplal pe pplale te sai pinllaren e Gazda, soke saurre ka pinllaren man, katar o mai minono ta llik kai o mai baro.
58008012	Me ka prostiu lengo bilachipe ta nikada ios ni ka dau man golli katar lengo bilachipe.
58008013	Kana o Del del orba katar iek nevo alau gua si soke o gua alau achilo purano; ta so si purano ta ppuriol, leko meripe si pase.
58009001	E purve alava ppenena sar saia te blagosin e Devle ande leki chara kai si pe ppuv.
58009002	Soke goia chara kai vazdinaili saia la lako purvo ttan kai ikkardol o Ttan Santo, kote saia o kandelabro ta o stali kai ttovena e marrne kai sea chinade e Devleke
58009003	Palal pala gua chiti saia o duito Ttan kai ikkardol Santisimo;
58009004	kote saia o altar sunakuno kai ppabarena o taimano ta o bauli katar e alava kai saia mardo ando sunakai. Ta andre ando bauli saia iek bralli sunakuni kai andre saia o mana, ta ando bauli saia i e rovli e Aaronoki kai dia e lulunlla, ta e dui kotora barrustune katar o zakono
58009005	Upral po bauli cherdea dui suechura kai pe ppakkenchar ucharena o kapako katar o bauli. A akana ni trubul te da orba katar suako ezgoda kai saia kote.
58009006	Gia sea ttode sa gola ezgode ta e popura dena suako drom ando purvo ttan e charako te cheren pi buchi ta te blagosin.
58009007	A po duito ttan dela samo o mai Baro Popo, ta samo iek drom ando burs; ta kana dela, saia te inllarel o rat katar e kurbanura ta te del le cheres pete ta cheres o bilachipe kai cherela o foro ta kai ni acharenale
58009008	Galea o Santo Duo cherel amen te llana kai kana saia e chara e Devleki o drom kai inllarel kai o ttan Santisimo ni saia putardo varekake.
58009009	Sa gala ezgode cherdile te sai sikaven amen so si mai baro akana; soke so si dino ta e kurbanura kai den e Devleke nasti cheren e manusen te acharenpe bi dosako samo soke cheren gua blagosipe.
58009010	Gala ezgode si samo katar o jape ta o pipe ta nesave zakonura e jaladimake, a gala ezgode nasti pparruven amaro zivoto. Gala alava si ttodine samo lligo ni ka avel o vreme kai o Del ka pparruvel len
58009011	A o Kristo avilo ta akana vou si o mai Baro Popo, ta fala leke si amen sa gala ezgode. E chara e Devleki kai vou cherel pi buchi popoki, si mai lachi ta mai orta ta inai cherdi e manusendar; goleke goia chara e Devleki inai gale ppuviaki.
58009012	O Kristo dia ande chara e Devleki, na te sikavel o rat katar e busne ta katar e guruva, vou nakklo isto pire ratea iek drom ta lia amenge o braduipe katar o bilachipe ostade
58009013	Istina si kai o rat katar e guruva ta katar e busnia ta o prajo kai achel katar e guruvmi kai ppabardol po altar, lelpe ta ttodol pe llene kai si pokalime, ta achen sante ta jalaven len avrial.
58009014	A te si gaia ezgoda gia, ¡Pe gachin mai but ka avel le zor o rat e Kristoko! Soke katar o Duo kai zivil ostade, o Kristo dia isto vou pe kurbano e Devleke bi dosako, ta leko rat jalavel amen ta Del amen pachape kai sam prostime te sai radi e Devleke kai si llundo.
58009015	Goleke o Jesukristo cherel te da ande iek neve alava e Devlea. Soke o Jesukristo mulo te sai o Del prostil o bilachipe kai cherde e manusa kana sea pe purve alava, ta vou cherda golen kai o Del ikkarda te len o barvalipe ostade soke o Del dialen po alau.
58009016	Te kanden e alava kai iek lleno mukla, morabi mai anglal te llangliolpe kai gua lleno mulo.
58009017	Soke nasti kanden e alava kai mukel iek lleno kana gua lleno zivil, samo sai kanden len kana gua lleno si mulo.
58009018	Goleke i e purve alava sea ratea
58009019	O Moises ppenda sa e alava e zakonoke sa e foroke; mapalal lia e bal e bakreke makkle ando lolipe ta iek krango katar o isopo, ta makklalen ando rat e guruvengo ta e busnengo amime e paiea, ta makkla o lil katar o zakono ta i sa e foro.
58009020	Ondaka ppenda lenge “Gava si o rat kai chacharel e alava kai o Del dia tumen.
58009021	Ta o Moises makkla e ratea i e chara e Devleki ta sa e ezgode kai si e blagosimake.
58009022	Soke o zakono ppenel kai preko sa e ezgode morabi te aven jalade e ratea; ta inai prostipe katar o bilachipe te na chordola o rat.
58009023	Goleke trubul gola kurbanura te sai jalaven gola ezgode soke cherdelen prema e ezgode kai si ando miloso; ta e ezgode kai si ando miloso trubul len mai lache kurbanura neko gola
58009024	Soke o Kristo ni dia ande goia chara e Devleki cherdi e manusendar, kai samo dikkola sargo e chachuni chara, vou dia isto ando miloso, ta kote sikadol angla o Del te sai molilpe cheres amende.
58009025	Ta ni dia te delpe kurbano but droma, gia sar cherel le o popo suako burs kai del ande chara e Devleki te del iek rat kai inai leko.
58009026	Te cherdaia isto gia o Kristo, vou saia te merel but droma sar kana o Del cherda e ppuv. A o chachipe si kai akana kai si o son katar o vreme, o Kristo avilo iek drom ta ostade ta diape isto vou pe kurbano te sai lel o bilachipe
58009027	Isto gia sar sa e manusa morabi te meren iek drom ta mapalal ka avel e kris,
58009028	isto gia o Kristo diape iek drom te lel o bilachipe katar but llene. Ta mapalal vou ka avel pale, ta ni ka avel le ni iek posla e bilachimaia, vou ka avel te braduil golen kai aduricharen le.
58010001	Soke o zakono e Moiseseko saia samo iek senka katar o lachipe kai saia te avel a na isto e ezgode kai saia te la. Goleke o zakono nasti cherel chache e llenen kai suako burs aven pasa o Del te den le isto gola kurbanura.
58010002	A te avilaia istina kai o zakono sai jalavel len katar o bilachipe, von ni achardeape dosale ta muklea te den kurbanura
58010003	A gala kurbanura samo blazil lenge te denpe golli katar po bilachipe suako burs.
58010004	Soke o rat katar e guruva ta katar e busne nasti ikanen o bilachipe.
58010005	Goleke o Kristo kana avilo pe gaia ppuv ppenda e Devleke “Ni kame kurbanura ni so si dino, goleke dian man iek esnaga.
58010006	Soke chuke inai drago e kurbanura ni so si dino te lel o bilachipe.
58010007	Ondaka ppendem: ‘Kate sem, isto gia sar si pisime mandar ando Pisipe, te cherau so tu mange Devla.’
58010008	Mai anglal ppenel kai o Del ni mangel ta inai leke drago e kurbanura ta niso katar so si dino katar e zivirinie, ni e kurbanura kai denpe te len o bilachipe, i kana si ezgode kai o zakono ppenel te den.
58010009	Ta mapalal ppenel: “Kate avau Devla te cherau so tu mange.” Vou si, kai ikanel e kurbanura purane ta ttovel pe lengo ttan iek nevo.
58010010	O Del esvirisarda amen soke o Jesukristo cherda so mangela o Del kana vou dia pi esnaga kurbano iek drom ta ostade
58010011	Suako popo cherel pi buchi suako llive ta sikavel suako llive isto gola kurbanura, i kana gola kurbanura nikada nasti len o bilachipe.
58010012	A o Jesukristo sikada samo iek kurbano pala o bilachipe ostade, ta mapalal beslo pe chachi rig e Devleki.
58010013	Kote aduricharel lligo ni o Del ni ka ttovel leke dusmanonen telal tala leke porrne,
58010014	soke pala iek ezgoda kai dia cherda chache e llenen kai si esvirime e Devleke.
58010015	Ta o Santo Duo ppenel kai gaia orba si chachi kana ppenel
58010016	“Pe alava kai ka achau lenchar kana ka nakken gola llivesa, ka aven gala, ppenel o Gazda: ka ttovau me zakonura ande lengo lio ta ka pisiulen ande lenge mislura
58010017	Ta ni ka dau man ios golli katar lengo bilachipe.
58010018	Goleke kana o bilachipe si prostime ni trubul te da ios kurbanura ni so si dino pala o bilachipe.
58010019	Pplalalen, goleke akana pala o rat e Kristoko sai da bi darako ando Ttan Santo.
58010020	Soke kana o Jesus mulo putarda amenge o chiti ta sikada amenge o drom e zivotoko, a gua chiti si leki esnaga.
58010021	Si amen iek Baro Popo ttodo po cher e Devleko.
58010022	Goleke morabi te aven pasa o Del iekke chache liea ta iekke bare pachamaia, ta te aven jalade amare lie katar e mislura bilache ta te aven jalade i amare esnage iekke paiea kai si bristo
58010023	Ta morabi te ava zurale ta te pacha ande so adurichara, soke o Del ka cherel so ppenda kana dia po alau.
58010024	Ta morabi te roda te pomozi iek avere te sai avel amen mai but volipe ta te chera o lachipe.
58010025	Ta na muka te chidiniaiva, gia sar cheren nesave llene, mai sukar da amen zor iek avere; ta mai but kana dikka kai o llive e Devleko si mai pase.
58010026	Soke te ttova amen te chera o bilachipe akana kai sikilam o chachipe, ondaka inai ios kurbano te delpe pala o bilachipe;
58010027	Samo achel amen e dar katar e kris ta e bari iag kai ka zatril e Devleke dusmanonen
58010028	Kana vareko ni kandel o zakono e Moiseseko, ta te si dui o trin llene te ppukaven le, kote inai zalba ta gua lleno morabi te merel.
58010029	¿A ni acharen tumen kai mai bari duk morabi te len gola kai ttoven tala pe porrne e Devleke chave ta kai ni ttoven sama pe leko rat, ta gola kai kusen e Devleko Duo kai volil len? Gua rat kai si ande sovel kai jala o Del kai dia len o prostipe.
58010030	Llana kai o Del ppenda “Man si e buchi te chinau e kris; me ka pochinau. Ta i ppenda “O Gazda ka chinel e kris pe foroke.
58010031	¡Bari ezgoda si te pere ande va katar o Del o llundo!
58010032	Goleke den tumen golli katar o vreme o purano, kana tumen iakom lien o villelo ta terpisarden zoriaia e patnia katar iek maripe.
58010033	Bute llenen tumendar tumare dusmanura kusle len ta i marde len angla e manusa, ta tumen nakklen duk pala so cherena lenchar
58010034	Ta i avila tumenge zao katar e llene kai sea ande rubie, ta veselimaia muklen te len tumendar tumare ezgode kai sea tumen, soke llanen kai ando miloso si tumen iek ezgoda but mai sukar ta kai ka achel ostade.
58010035	Goleke na jasaren tumaro pachape, soke tumaro pachape ka anel tumenge iek baro chari.
58010036	Morabi te avel tumen zor ande patnia, te sai cheren e volia e Devleki ta gia te sai len so vou ppenda kai ka del tumen kana dia po alau.
58010037	Soke e Devleke alava ppenen gia “Oma, but oma, ka avel ko si te avel. Ta ni ka aduricharel.
58010038	O lleno kai si mange chacho pe suako ezgoda ta pachal ande mande ka zivil ostade; a te irilape palpale, ni ka avau veselo cheres lete.
58010039	A amen ni sam gole llenendar kai irinpe palpale ta llan kai po jasardipe, amen sam llene kai resa te la o braduipe soke pachaiam ando Del.
58011001	O pachape si e vera kai ka la so adurichara, o pacha ande ezgode kai ni dikka.
58011002	Goleke die lachi orba katar amare purane soke saia len pachape.
58011003	Ta pala o pachape amen llana kai o Del cherda e ppuv ta sa so si ando miloso ta so amen dikka akana cherdilo katar so ni dikkola.
58011004	Pala o pachape, o Abel dia mai lacho kurbano e Devle neko o Kain, goleke o Del ppenda kai vou saia chacho ta o Del mangla te lel so diaia le o Abel. A o Abel si mulo ta llik akana sai sikiva katar leko pachape ando Del
58011005	Pala o pachape o Enok avilo inllardo llundo te na pinllarel o meripe ta ni marakkle le ios, soke o Del inllarda le, ta e Devleke alava ppenen kai mai anglal te avel inllardo, o Enok kandiaia e Devle.
58011006	Soke te na avel amen pachape nasti ava drago e Devleke, soke te ava pasa o Del morabi te pacha kai istina si o Del ta kai pomozil golen kai roden le
58011007	Pala o pachape o Noe kana o Del ppenda leke kai ka avenpe ezgode kai ande gola llivesa ni dikkona, vou kandia ta cherda goia bari llimia te sai braduil pe familia. Ta isto pala gua pachape, o Noe dosarda e sueto ta lia o chachipe kai lelpe cheres o pachape
58011008	Pala o pachape o Abraam kana o Del ikkarda le, vou kandia ta likisto te llal kai e ppuv kai o Del ppendaia kai ka del le, a o Abraam ni llanela kai ka llal ta kandia e Devle.
58011009	Ta pala o pachape kai saia le zivisarda sargo iek lleno avere ppuviengo isto ande ppuv kai o Del ppendaia leke kai ka del le. Ta zivisarda ande chare, sargo o Isaak ta o Jakob, kai i lenge o Del ppendaia kai ka del len goia ppuv.
58011010	Soke o Abraam pachala kai iek llive ka dikkel gua foro kai o Del chinadaia te cherel ta kai vazdia pe iek ttan zuralo
58011011	Ta pala o pachape kana e Sara nasti avena la minone ta o Abraam saia but ppuro, o Abraam lia zor e Devletar te sai avel dad, soke pachaia kai o Del ka cherel so ppendaia leke.
58011012	Goleke o Abraam i kana saia pasa po meripe, avilale bari vicha sargo e cheraia e milosoke ta sargo e chisai kai si pasa e mora, kai nasti llindol.
58011013	Sa gola llene mule ta ni lie e ezgode kai o Del ppendaia kai ka del len; ta pala o pachape kai saia len von dikkle len duratar, ta veselisaile ta dikkle isto von pe, sargo llene avere ppuvienge kai samo nakken katar gaia ppuv
58011014	Ta e llene kai ppenen gaia ezgoda gale alavenchar, achardol kai von llik akana roden iek ppuv.
58011015	A te mislisailea ande ppuv katar von likistea von te manglea sai irisailea incha.
58011016	A von rodena iek ppuv mai lachi, kai si ando miloso. Goleke o Del ni lallal te avel lengo Del, soke vou lacharda lenge iek foro.
58011017	Ta pala o pachape, o Abraam kana o Del zumada le, lia e Isaake te del le kurbano. Ta mangela te del pe edine chave, a o Del diaia le po alau ta ppendaia leke
58011018	“Katar o Isaak ka avel tut iek vicha.
58011019	Gava si soke o Abraam llanela kai e Devle si le e zor i te vazdel e mulen; goleke gua pachape e Abraameko cherda te na mundarel pe chaurre ta gava saia sargo kana o Isaak pale zivisarda.
58011020	Pala o pachape o Isaak blagosisarda e Jakobo ta e Esaule pala e ezgode kai saia te aven mai angle.
58011021	Pala o pachape, o Jakob kana saia po meripe dia po alau e duie chaurrenge katar o Jose kai o Del ka blagosin len, ta istardilo pe pi rovli ta blagosisarda e Devle.
58011022	Pala o pachape, o Jose kana saia pase te merel ppenda kai e israelitura ka liken mai angle katar o Ejipto, ta mukla alava so te cheren leke kokalenchar
58011023	Pala o pachape, kana biandilo o Moises, leki dei ta leko dad gurude le trin chon, soke dikkle kai o minono saia sukar ta ni daraile katar e alava kai ppendaia o charo te mundaren sa e minonen.
58011024	Ta pala o pachape o Moises kana barilo ni kamla te ikkaren le chaurro katar e chei e charoki;
58011025	Vou mangla te maren le gia sar marena e llenen kai sea katar o foro e Devleko, a na te avel ando bilachipe kai nakkel.
58011026	Leke mola mai but te nakkel e patnia kai saia te nakkel o Mesias neko o barvalipe katar o Ejipto
58011027	Pala o pachape o Moises llelotar katar o Ejipto, ta ni darailo katar e joli e charoki; ta saia zuralo pe so mangela te cherel, sargo kana dikkela e Devle kai nasti dikkol.
58011028	Pala o pachape o Moises ttoda e sinia e paskuaki ta ppenda te makken e udara e ratea ta gia o suecho e merimako te na mundarel ni iekke purve chaurre kai biandilo ande suako familia katar e israelitura.
58011029	Pala o pachape e israelitura nakkle e Mora e Loli sargo pe ppuv e suki; ta mapalal kana e ejipsiura mangle te nakken, von tasile.
58011030	Pala o pachape peradinaile e zidura katar o foro o Jeriko, kana e israelitura ppirde truial o foro efta llive.
58011031	Ta pala o pachape, e Rahab e kurvichka, ni muli e llenenchar kai ni kandie, soke voi pomozisarda e llenen katar o Israel kai diea ando foro po chorial.
58011032	¿So mai but ka ppenau? ni ka avel man vreme te dava orba katar o Jedeon, katar o Barak, katar o Sanson, katar o Jefte, katar o David, katar o Samuel ta katar e poraukura.
58011033	Pala o pachape dobisarde ppuvien, inllarde o chachipe, ta lie so o Del ppendaia lenge kai ka del len, ppangle e muia e lionenge,
58011034	mundarde bare iaga, nasle te na aven mundarde katar o jarni, Ikande zor katar o kovlipe, ta resle te aven zurale po maripe, ta dobisarde avere llenen kai marenape ta sea lenge dusmanura
58011035	Sea nesave diskinie kai pachaie ando Del, goleke o Del vazdia katar o meripe lenge familia. Aver ni kamle te mukliaren len ta mule ande patnia, te sai usten katar o meripe ta te zivin iek zivoto mai lacho.
58011036	Aver nakkle patnia soke marena espurnia lendar ta marena len e bichoia, ta ppandena len e lanchonenchar ande rubie
58011037	Ta averen mundarde e barrenchar, averen chinde len po dopas o mundarde len e jarnienchar; a aver llana pe iek rig ta pe aver ta lenge patave sea cherde katar e morchi e bakrengi ta busniengi; sea chorre dukkade ta mardine.
58011038	Gala llene sea gia lache, kai gaia ppuv ni saia prema gava sueto, ni saia len kai te llan, ppirena po pusto pe burdura ta katar o putardipe e ppuviako.
58011039	O Del saia veselo sa gale llenenchar soke saurre pachaie ande le, a niko lendar ni lia so o Del ppendaia kai ka del len;
58011040	a gua saia soke o Del chinadaia iek ezgoda mai sukar, te sai la i amen so vou ppendaia kai ka del. O Del ka cherel chache gole llenen kana ka cherel amen chache.
58012001	Goleke amen sar si truial amendar pe gachin llene kai sikade po pachape, muka pe iek rig sa so achavel amen ta o bilachipe kai ppariavel amen, ta prasta zoriaia po drom kai si amen angle.
58012002	Morabi te dikka po Jesus, soke letar avel amaro pachape ta vou si kai bariavel le. O Jesus terpisarda o krusto, ta ni ttoda sama po lallao katar gua meripe, soke llanela kai pala e patnia ka avel le e dragostia ta e veselia; ta beslo pe rig e chachi e Devleki ande leki charoina
58012003	Goleke mislin tumen so sai sikon katar o Jesus, kai jala gia bari patnia katar e bilache llene; goleke na chinion ta na triston tumen.
58012004	Soke tumen ni ios ni terpin o bilachipe llik kai o meripe,
58012005	tumen bristrailen so ppenel tumenge o Del sargo pe chaurrenge. Gia ppenel ando Pisipe “Ttou sama, bre chaurrea kana o Del sikavel tut, ta na tristosao kana vou del pe tute.
58012006	Soke o Del sikavel gole kai vou volil, ta del pe gua lleno kai lel le sargo pe chaurre.
58012007	A tumen te nakken patnia akana, gua si soke o Del volil tumen ta mangel te sikavel tumen sargo chaurren. ¿A si varesavo chaurro kai leko dad ni sikavel le?
58012008	A o Del te na sikavel tumen gia sar sikavel sa pe chaurren, a te avelpe gia, tumen ni avilena chachimaia leke chaurre.
58012009	Kana sama minone, amare dada kate pe ppuv sikavena amen, ta amen daia len liubao. Goleke, ios mai but morabi te kanda amare Devle kai si amaro Dad, kai si ando miloso te sai la o zivoto.
58012010	Amare dada kate pe ppuv sikavena amen pe gava zivoto kai si le cherricha vreme, soke von mislinape kai gua saia mai lache te cheren, a o Del sikavel amen pe amaro chachuno lachipe te sai cherel amen sante sargo vou.
58012011	Chachimaia, kana den pe amende ondaka inai amenge drago soke dukkal amen; a amen te sikilam, mapalal del amen iek zivoto kai si le pas ta chachipe.
58012012	Goleke, zuriaven tumare chinie va ta i tumare changa kovle,
58012013	ta roden o drom orta te prasten, te sai sastol o porrno bango ta te na bangol ios.
58012014	Roden e pas saurrenchar ta e santidad, soke bi golea niko ni ka dikkel e Gazda
58012015	Na muken nika te duriol katar o volipe e Devleko, ta na muken nika te achavel averen maskar tumende, soke gua sai dukkavel tumen ta sai mundarel tumen sargo iek drab kai mundarel.
58012016	Niko tumendar te na cherel o kurvaluko ta te na mukel pe iek rig e Devle sargo o Esau, kai pala iek jape bichinda so saia te avel leko, soke vou saia o chavo mai purano.
58012017	Ta tumen llanen kai mapalal kana mangla te lel o blagosipe pe dadeko leko dad ni kamla. O Esau rovda but, a goia ezgoda nasti lachardola
58012018	Soke tumen ni avilen pasa iek burdo sargo e israelitura, kai sai istardola ta sai dikkola, ta kote saia iag o truñariko e tufina ta iek bari balau;
58012019	ta ni asunden sar basela e taturuga ni o avazi e Devleko. A gola kai asunde gua avazi molisaile te na del orba ios lenchar,
58012020	soke nasti terpina so ppenela lenge te cheren, ppenela gia “Kogo ttovela po porrno po burdo morabi te mundaren le e barrenchar o e jarnienchar avela manus o zivirinia.
58012021	Gia darano saia so dikkola, kai isto o Moises ppenda “Izdrau daratar.
58012022	A tumen avilen kai o burdo katar o Sion, ta kai o foro katar o Del o llundo, o Jerusalem kai si ando miloso, kote si but milie suechura kai blagosin e Devle,
58012023	ta i e purve chaurre e Devleke kai si pisime ando miloso. Avile pasa o Del, o Del kai ka chinel e kris saurrenge, ta kai cherel e duura e manusenge te aven orta,
58012024	avile pasa o Jesus, ta den tumen golli kai cheres lete achilam pe iek neve alava soke pala o rat e Jesuseko kai perada kana mulo sam prostime katar amaro bilachipe, ta leko rat si mai lacho neko e Abeleko
58012025	Goleke arakken tumen ta ttoven sama goleke kai del pe tumende. Soke gola kai ni ttode sama goleke kai dela pe lende kate pe ppuv, nasti nasle. A sar ka nasa amen te diam e zea gole kai del pe amende katar o miloso.
58012026	Ande gua vreme, o avazi e Devleko cherda te izdral e ppuv, a akana ppenel “Ta iek drom ios ka cherau te dermolpe e ppuv, ta na samo e ppuv i o miloso.
58012027	Ta kana ppenda: “iek drom ios,” mangla te ppenel kai vou ka ikanel e ezgode kai cherde ta kai sai miskonpe ta ka achen e ezgode kai nasti miskonpe.
58012028	Goleke da fala e Devle soke e charoina kai del amen nasti miskolpe. Goleke morabi te blagosi e Devle volimaia gia sar si leke drago liubaimaia ta daraia.
58012029	Soke amaro Del si iag kai zatril.
58013001	Na muken te jasaol o volipe kai si maskar tumende.
58013002	Na bristaren tumen te aven pachivale e llenenchar kai aven ande tumare chera, soke but droma nesave llene kai si pachivale ni ttode sama kai sea suechura gola kai soute lende.
58013003	Den tumen golli katar e llene kai si ppangle ande rubie, sargo kana i tumen sen ppangle lenchar. Mislin tumen ande llene kai marde len, sargo kana isto tumen sen mardine.
58013004	E llene kai si zinime morabi te den liubao iek avere pe suako ezgoda ta morabi te aven chache iek averea, soke o Del ka dukkavel gole llenen kai kurvinpe ta kai inai chache kana zininpe.
58013005	Na zivin brigime katar e love; morabi te aven vesele e ezgodenchar kai si tumen, soke o Del ppenda “Nikada ni ka mukau tut korkorre.
58013006	Goleke sai ppena pachamaia “O Gazda si kai pomozil man; ni ka darau. ¿So sai cherela mange o manus?
58013007	Den tumen golli katar tumare chobanura kai die tumenge e orba e Devleki; mislin tumen sar zivisarde ta tumen zivin prema lengo pachape.
58013008	O Jesukristo si isto gua arachi, allive ta sa e bursenchar.
58013009	Na muken te inllaren tumen pe aver sikadipe kai inai pinllardo. Mai sukar si amare lie te len zor katar o volipe a na katar e alava kai ppenen katar o jape kai nikada ni avila lenge lache golenge kai brigisaile katar gala e ezgode.
58013010	Amen si iek altar, kai letar nasti jan e popura kai cherena buchi ande chara e Devleki
58013011	Soke o mai Baro Popo ttovel o rat katar e zivirinie ande chara e Devleki pala o prostipe katar o bilachipe, a e esnage gole zivirinienge ppabardon avri katar o pero.
58013012	Isto gia o Jesus nakkla patnia ta mulo avri katar o foro, ta gia pala leko rat o Del te prostil pe foro.
58013013	Goleke morabi te lla e Jesusea avri katar o pero, ta te nakka isto gua lallao kai vou nakkla kana kafrosarde le po krusto.
58013014	Soke ande gava sueto inai amen iek foro te achel ostade, goleke lla te roda o foro kai si te avel
58013015	Goleke ando Jesukristo morabi te blagosi e Devle suako llive. Gava blagosipe si o kurbano kai morabi te da. Goleke ¡Blagosi le amare alavenchar!
58013016	Na bristaren tumen te cheren o lachipe ta te pomozin averen soke gala si e kurbanura kai si drago e Devleke.
58013017	Kanden tumare chobanonen, soke von arakken tumen ta ni chinion soke llanen kai o Del ka puchel len cheres tumende. Na ppariaven lengo rado, cheren te avel lenge drago ta pomozin len, ta gia lengo rado ka blazil tumenge
58013018	Molintumen pala amende, soke llana kai o Del ni dosarel amen katar niso, soke manga te chera sa e ezgode sukar.
58013019	Ta so mai mangau tumendar si te molintumen te sai o Del mukel man oma te avau tumenchar.
58013020	O Del katar e pas kai vazdia katar o meripe amare Gazda e Jesukristo, o Baro Chobano e bakrengo, kai pe ratea achilo pe orba ostade,
58013021	goleke mangau te cherel tumen lache pe suako ezgoda, te sai cheren leki volia.
58013022	Pplalalen pisiu tumenge gala nesave alava te sai dau tumen zor.
58013023	Mangau ppenau tumenge kai amaro pplal o Timoteo akana inai ppanglo, mukle le; ta te avilo oma mande ka inllarau le manchar kana ka llau te dikkau tumen.
58013024	Den salami sa tumare chobanonen ta e llenen kai si katar o foro santo. E llene katar e Italia bichalen tumenge salami.
58013025	O Del te ttovel pe sa tumende po volipe.
59001001	Me o Santiago, kai sem esluga e Devleko ta e Gazdako e Jesukristoko, bichalau salami e desuduie vichenge katar o Israel kai zivin ande sa e ppuvia
59001002	Pplalalen, tumen morabi te aven but vesele kana nakken patnia pala o Kristo.
59001003	Soke tumen llanen kai kana nakken patnia, tumaro pachape si ttodo ando zumadipe, ta gia tumen sikon te terpin.
59001004	Ta gua terpipe morabi te avel chacho ta te cherel tumen te aven bare ando pachape, ta te na trubul tumen niso
59001005	Vareko tumendar te trubul le o bizaipe, te mangel le e Devletar, ta vou ka del le o bizaipe; soke o Del saurren del o bizaipe kana mangenle letar.
59001006	A morabi te mangel pachamaia, ta te na kovliol ando pachape; soke gua kai kovliol ando pachape, si sargo e valura e morake, kai e balau inllarel len pe suako rig.
59001007	A te si vareko gia, te na mislilpe kai ka lel fiso e Gazdatar,
59001008	soke gua lleno kai iek llive mislilpe iek ezgoda, ta aver llive mislilpe aver ezgoda, ni llal orta ande po zivoto
59001009	Te si maskar tumende iek pplal kai si chorro, morabi te veselilpe soke angla o Del si le liubao;
59001010	a o pplal kai si barvalo, morabi te veselilpe kana o Del ka del le ando lallao, soke o barvalipe si sargo e lulunlla kai si ando vos ta ni zivin but.
59001011	Soke kana likel o kkam, tatarel gia zurale, kai cherel te sukon lake patra ta te perel e lulunllin ta te jasarel po sukaripe. Isto gia o barvalo, ni vou ni leko barvalipe ni ka achen ostade
59001012	Blagosime o lleno kai terpil o zumadipe, soke kana ka terpil le, ka lel e korona e zivotoki kai o Del ppenda kai ka del golen kai volin le.
59001013	Kana tumen ka aven ando zumadipe te cheren o bilachipe, na ppenen tumen kai sen zumade e Devletar, soke o Del nasti avel zumado e bilachimatar, ta ni zumavel nika.
59001014	Kana amen sam ando zumadipe, gua si soke amare bilache mislura, inllaren amen te pera.
59001015	Ta katar gala bilache mislura avel o bilachipe, ta kana chera o bilachipe, ondaka avel o meripe
59001016	Pplalalen, na kojadon:
59001017	sogo si lacho ta orta kai si amenge dino, avel upral katar o Del kai cherda e cheraia kai si ando miloso, ta vou nikada ni pparruvel pe mislura.
59001018	O Del mangla te ava leke chave, goleke dia amen zivoto pala o alau o chacho te sai ava sargo e purve katar so vou cherda.
59001019	Pplalalen kai voliu tumen, ttoven sama pe gaia orba kai ka ppenau tumenge: tumen morabi te asunen avere llenen, a na te joliaon ta te den but orbe.
59001020	Soke gua lleno kai joliaol, ni cherel so si orta angla o Del.
59001021	Goleke, chuden tumendar suako ezgoda pokalime ta o bilachipe kai pe gachin si pe gava sueto. Mai sukar si tumenge te len prostimaia e Devleko alau kai avilo ttodo ande tumende, soke goia viasta si la e zor te braduil tumen.
59001022	A inai dosta samo te asunen so ppenel o alau o chacho; morabi te cheren so ppenel, soke samo te asunen le ta ni kanden le, kojaven isto tumen.
59001023	A o lleno kai samo asunel o alau o chacho ta ni kandel le, si sargo iek lleno kai dikkel po mui pe iek geldala:
59001024	ta samo llaltar bristarelpe sar si leko mui
59001025	A o lleno kai dikkel, ta ttovel sama po zakono o chacho kai mukliarel amen, ta kandel le, ta ni bristarelpe letar, ka avel blagosime ande so cherel.
59001026	Te si vareko maskar tumende kai mislilpe kai si le o pachape o chachuno, a ni gazdaril pe pi chib, isto vou pe kojavel ta leko pachape ni blazil leke niso.
59001027	O pachape chachuno angla o Del o Dad si gava: te pomozi e minonen kai anai len ni dad ni dei; te pomozin e ppivlien kana nakken nuzde, ta te arakkenpe katar o bilachipe kai si ando sueto.
59002001	Pplalalen, tumen kai pachan ande amaro baro Gazda o Jesukristo, morabi te ttoven sama saurrenge.
59002002	Mislin tumen kai iek barvalo lleno avel kote kai sen chidine, furiado ande patave barvalimake ta angrusti sunakuni ande leko nai, ta isto kote avel iek lleno chorro furiado ande patave purane.
59002003	Te avilen mai pachivale e barvalea neko e chorrea, ta ppenen e barvaleke: “Bes chuke kate kai si e mai lachi estolicha”, a e chorreke ppenen: “Achi kote pe porrne”, o “Bes chuke pe ppuv”;
59002004	ondaka tumen isto maskar tumende ttoven mai but sama nesave llenenge; ta ka aven sargo ogola kai chinen e kris e llenenge prema sar dikkon
59002005	Pplalalen, asunen gava: O Del esvirisarda e chorren katar gava sueto te aven barvale ando pachape, ta te len e charoina kai vou ka del golen kai volin le, soke gala si e alava kai vou mukla;
59002006	a tumen, ni ttoven sama e chorrenge ¿soke cheren gia lenchar? ¿Ni llanen tumen kai e barvale murzin pe tumende, ta kai von ttoven tumen pe kris?
59002007	¿Ni llanen tumen kai e barvale ni den sukar orba katar o Gazda?
59002008	Tumen, te cherden chachimaia so ppenel o glamno zakono prema sar ppenel ando Pisipe; blago tumenge ka avel. Gua si “Volisar avere sar voli isto tu tut
59002009	A te ttoden mai but sama iekkeke neko avereke, ondaka cheren o bilachipe ta tumen sen dosale angla o zakono e Devleko.
59002010	Soke vareko te cherel sa so ppenel o zakono a ni cherel iek lendar; gua si sargo kana ni kandel ni iek.
59002011	Soke gua kai ppenda “Na cheren o kurvaluko i ppenda “Na mundaren . A te na chere kurvaluko, ta te mundare, tu san iek lleno kai ni chere so ppenel o zakono e Devleko.
59002012	Gia morabi te da orba, gia morabi te chera, soke ando llive e krisako o Del ka chinel amenge e kris e zakonoia katar o mukliardipe.
59002013	Soke sa gola kai inai lenge zao pala aver llene, ando llive e krisako, ni e Devleke ni ka avel zao lendar, soke sa gola kai si lenge zalba ka dobin ando llive e krisako
59002014	Pplalalen, ¿So dobil o lleno kai ppenel kai si le pachape ta ni cherel e Devleki buchi? ¿So mislin tumen; gua lleno ka braduilpe samo pala o pachape?
59002015	Te si iek pplal o iek ppei kai inai len patave te ttoven pe pete, ta inai len so te jan,
59002016	a iek tumendar ppenel lenge: “llan ande pas; na nakken sil, jan sogo kamen”, a ni del len so trubul len, ¿so mol gole lleneke leko pachape?
59002017	Isto gia o pachape si mulo kana ni cherdol e buchi e Devleki
59002018	Vareko sai ppenel: “Tut si pachape, a me cherau e buchi e Devleki. Sikau mange cho pachape bi te chere e buchi e Devleki, a me ka sikavau chuke mo pachape pala e buchi e Devleki kai me cherau.”
59002019	Tu pacha kai o Del si iek, sukar chere; i e llavolura pachan, ta izdran daratar
59002020	Dilea, ¿llane kai kana ni cheren so ppenel o zakono e Devleko, o pachape si mulo?
59002021	O Del llinda chacho e Abraame amaro dad, kana dia kurbano pe chaurre e Isaake upral po altar.
59002022	E vera e Abraameki kai saia le ando Del, sikadili ande so cherda, goleke leko pachape lachardol cheres e buchi.
59002023	Ondaka cherdilo so ppenel o Pisipe “O Abraam pachaia e Devle, goleke o Del llindale chacho. Ta ikkarde e Abraame: amal e Devleko.
59002024	Dikken, o Del llinel orta e manuse kana o manus cherel so ppenel o zakono, a na samo pala o pachape.
59002025	Isto gia e Rahab, e kurvichka; o Del llindala orta pala e buchi kai cherda, soke voi mukla te racharen late e llene kai sea bichalde ta pomozisarda len te nasen katar aver drom.
59002026	Soke sargo iek esnaga kai kana inai la duo si muli, isto gia o pachape kana inai le buchi si mulo.
59003001	Pplalalen; te na aven maskar tumende but kovacha, soke tumen llanen kai e kovacha ka aven mai dosarde.
59003002	Saurre dukkava but droma; akana, te si iek lleno kai gazdaril pe pi chib, vou si orta ta i sai gazdaril pe pi esnaga.
59003003	Amen sai gazdari pe esnaga e grastengi samo te ttova o salvari pe lenge muia.
59003004	Ta i e bare llimie, kai e balavia zurale cheren len te miskonpe, a e kapitanura samo iekke minone kastea, inllaren len kai go kamen
59003005	Isto gia e chib, kai ande esnaga si minoni, sai cherel bare ezgode. ¡Iek baro vos sai ppabol iekke minone iagaia!
59003006	E chib si sargo iek lliska. Si la but zor te cherel o bilachipe. Ta i sai meliarel sa amaro zivoto, ta te chudel amen ando tufano
59003007	O manus sai gazdaril pe sa e zivirinie kai si; chiriklia, sapa, ta i gazdarisarda pe gola kai zivin ande mora,
59003008	a ni iek manus nasti gazdaril pe pi chib kai si iek bilachipe kai nasti achadol, ta si pperdi mundaripe.
59003009	Amen amare chibiaia blagosisara e Devle kai si amaro Dad, ta isto laia da armaia e manusen kai o Del cherda len prema sar si vou
59003010	Isto e muiea amen blagosisara ta i da armaia. Pplalalen, gava nasti avelpe gia.
59003011	Katar iek bunari nasti likel pai guglo ta i pai cherko.
59003012	Pplalalen, isto gia, katar e simochina ni liken maslinke, ta katar e drak ni liken simochine, ta i katar iek bunari nasti likel pai guglo ta pai londo
59003013	Te si maskar tumende iek lleno bizai, te cherel o lachipe prostimaia, ta gia te sikadol lacho angla e llene.
59003014	A tumen te cheren sa e ezgode jolinaia; ondaka ka zivin tristome ta ni ka avel tumen ande so te cheren baripe, soke ni ka llan prema o chachipe.
59003015	Gua inai o bizaipe kai avel e Devletar, gua bizaipe avel e suetotar, avel katar o mislo e manuseko ta i katar o llavolo
59003016	Soke kote kai si joli ta murzania, kote si e burkania, ta suako bilachipe;
59003017	A gola kai si len o bizaipe kai avel e Devletar, si briste, ni cheren o bilachipe, inai lenge drago e joli; si lenge zao katar gola kai nakken patnia, ta saurrenchar von si lache, si len pachape ta ni kojaven.
59003018	Ta gola kai roden e pas maskar e llene, ka avel lenge dini e pas ta o chachipe
59004001	¿Mangen te llanen soke maskar tumende si joli? ¡Soke tumen ni gazdarin po bilachipe kai si ande tumende!
59004002	Tumen mangen te len fiso, ta ni resen te len le; goleke tumen joliaon kana avere si maren tumen ta ni len so mangen, soke ni mangenle e Devletar;
59004003	a te mangen letar ni len so mangen, soke mangen samo o bilachipe kai si tumenge drago.
59004004	Tumen cheren o kurvaluko. ¿Ni llanen tumen kai kana sen amal e suetoia ondaka sen dusmanura e Devleke? Vareko te mangel te avel amal e suetoia, cherdol dusmano e Devleko.
59004005	Goleke ando Pisipe ppenel: “o Del volil but e duo kai ttoda pe amende”
59004006	A amen volil ios mai but, goleke ando Pisipe ppenel “E Devleke inai drago e llene kai falinpe, ta del po volipe e llenen kai si proste
59004007	Goleke tumen morabi te kanden e Devle. Ta o llavolo ka nasel tumendar.
59004008	Aven pasa o Del, ta vou ka avel pasa tumende. ¡Jalaven tumare va, tumen kai sen duie misloke! ¡Chiston tumaro lio, tumen kai mangen te volin e Devle ta i e sueto!
59004009	¡Tristosaon, roven ta kukin! ¡Tumaro asape te cherdol rovipe ta tumari veselia tristope!
59004010	Morabi te avel tumenge lallao angla o Del, ta vou ka blagosil tumen
59004011	Pplalalen, na den orba bilachi katar aver llene. Vareko te del bilachi orba katar po pplal ta krisil le, gua si sargo te del bilachi orba katar o zakono, ta sargo te krisil e zakono. A te krisi e zakono, tu ni chere so ppenel o zakono, ta chere tut sargo iek krisari.
59004012	Samo iek si gua kai dia o zakono ta isto vou si gua kai chinel e kris, ta samo vou sai braduil ta sai dosarel; a tu, ¿ko san te krisi che pplale
59004013	Akana asunen tumen, gola kai ppenen gia: “Allive o ttiara ka lla kai fisavo foro, kote ka acha burs llive, ka radi ta ka la love”,
59004014	¡A ni llanen so ka avelpe tumende ttiara! tumaro zivoto si sargo e tufina kai likel iek cherricha vreme ta mapalal llaltar.
59004015	So morabi te ppenen si: “Te kamela o Del ka zivi ta ka chera so manga.”
59004016	A tumen samo falin tumen; ta o falipe inai sukar.
59004017	Suako lleno kai llanel te cherel o lachipe ta ni cherel le, cherel o bilachipe.
59005001	¡Asunen akana, tumen e barvale! ¡roven ta urkin pala o chorripe kai si te avel pe tumende!
59005002	Tumaro barvalipe si cherno; tumare patave, jale len e cherme.
59005003	Tumaro sunakai ta tumaro rup si farruzime, ta gua farruzipe dosarel tumen ta ka zatril tumari esnaga sargo iek iag. Chidien barvalipe e llivesenge kai aven mai angle.
59005004	Tumen ni pochinden golenge kai radin tumenge tumari ppuv ta kojaden len; ta o Del kai si le sa e zor, asunda sar urkin gola llene soke ni pochinden lenge
59005005	Tumen zivisarden ando barvalipe ta ande dragostia, ta ttuliarden tumari esnaga sargo guruva ando llive kai si te mundardon.
59005006	Tumen dosarden ta mundarden llenen kai sea chache, ta nasti cherde tumenchar zor.
59005007	A tumen pplalalen, morabi te aven zurale lligo ni ka avel o Gazda. O simichari aduricharel o vreme kana ka del peke te sai del e ppuv e septelie lache.
59005008	Isto gia tumen morabi te aduricharen ta te terpin o bilachipe, soke o Gazda but oma ka avel
59005009	Pplalalen, na den orba bilachi iek averetar, te na joliaol pe tumende o Del; soke o Del si kai chinel e kris ta vou oma si te avel.
59005010	Goleke morabi te cheren sar cherde e poraukura kai nakkle bari patnia soke die orba ande Devleko anau.
59005011	Soke amen ppena: blagosime sa gola kai si zurale kana nakken patnia pala o Del. Tumen asunden katar e bari patnia kai nakkla o Job ta sar vou terpisarda, ta pala gua o Del blagosisarda le but, soke o Del si lacho ta si leke but zalba katar e llene kai nakken patnia
59005012	A mai anglal, pplalalen, mangel tumendar o Del te na jan sovel ni po miloso, ni pe ppuv, ni pe nisavi aver ezgoda. Kana ka ppenen “ea” te avel ea; ta kana ka ppenen “iok” te avel iok, te na aven dosarde.
59005013	Te si vareko tristome maskar tumende, te molilpe e Devleke. Te si vareko veselo, te llilabel e Devleke.
59005014	Te si vareko nasualo maskar tumende te ikkarel e ppuren katar e kkanlliri te molinpe pala le, ta te ttoven zeitino pe lete ando anau e Gazdako.
59005015	Ta te molinpe pachamaia, ta o nasualo ka sastol, ta o Del ka vazdel le; a te cherda o bilachipe, ka avel prostime
59005016	Goleke ppenen iek avereke tumaro bilachipe, ta molintumen iek pala aver te aven saste. Kana molilpe e Devleke iek lleno lacho, leko molipe sai cherel but.
59005017	O porauko o Elias saia sargo amen, a kana molisailo te na del peke, ni dia peke preko trin burs ta sou chon
59005018	Mapalal kana pale molisailo, dia peke ta e ppuv dia e septelie.
59005019	Pplalalen, fiko tumendar te duriola katar o chachipe, ta vareko tumendar te cherela gole llene te irilpe,
59005020	te llanel kai gua lleno kai cherel avere te irilpe katar o bilachipe, braduil iek zivoto ta ucharel but bilachipe.
60001001	Me o Pedro apostol e Jesukristoko, blagosiu golen kai zivin dur katar lengi ppuv, ando Ponto, Galasia, Kapadosia, Asia ta Bitinia,
60001002	gia sar saia leki volia o Del o Dad ezvisarda tumen te aven leko foro, ta e Santone Duoia ta e merimaia e Jesukristoki chistosarda len katar sa o bilachipe te cheren leki volia. Mangau o Del te volil tumen but ta te del tumen te zivin ande pas
60001003	Blagosisara e Devle, Dad amare Gazdako o Jesukristo, kai pala e zalba kai si le pe amende cheres o Jesus kai ustilo katar o meripe pparruda sa amaro zivoto, i kana amen ni sam lache o Del volil amen a cheres po baro volipe pparruda amaro zivoto, gia suako drom te avel amen vera ande amaro braduipe,
60001004	ta ka cherel te len tumen o baro chari kai o Del guruvel tumenge ando miloso ta kai nasti zatrilpe.
60001005	Pala o pachape kai si tumen ando Del, vou arakkel tumen te sai len o braduipe kai vou guruvel te sikavel le ande llivesa kai si te aven mai angle.
60001006	Goleke tumen sen vesele, a akana si o vreme kai morabi te nakken ando zumadipe ta e duk
60001007	Soke tumaro pachape si sargo o sunakai kai morabi te zumadol ande iag dal si lacho. O pachape kai si zuralo ando zumadipe mol le mai but neko o sunakai, ta o sunakai zatrilpe. Isto gia tumaro pachape kana ka avel zumado ta ka achel zuralo, ka lel o chari glamno ta i sukar kana ka avel o Jesukristo.
60001008	Tumen volin e Jesukristo, ta ni dikklen le; ta pala o pachape kai si tumen ande le, ka avel tumenge iek bari veselia kai nasti sikavenla orbenchar,
60001009	soke ka resen kote kai mangen te aven, ando pachape kai gua si o braduipe.
60001010	E poraukura ppende katar o braduipe ta ppende kai o Del pala e zalba kai si le pe tumende ka braduil tumen.
60001011	O Duo e Kristoko cherela e poraukonen te llanen ko ka avel o Mesias ta kana saia te avel ando sueto
60001012	A o Del dia len te llanen na pala lende, gua dia len te llanen pala tumende. Gaia si e viasta kai von sikade tumen, ta sikade le e Santone Duoia, kai saia bichaldo e milosotar. ¡Gala ezgode e suechura mangena te dikken
60001013	Goleke, arakken tumen ta mislin tumen so ka cheren, te aven suako drom orta. Morabi te avel tumen vera kai ande Devleko volipe kana ka irilpe o Jesukristo ka del tumen lachipe.
60001014	Omanglal pinllarena e lachi viasta e Jesukristoki, tumen cherena sogo kamena. A akana tumen morabi te kanden e Devle ande sa, sargo chaurre lache.
60001015	Goleke na cheren o bilachipe ta achen sante, soke o Del esvirisarda tumen te aven leko foro,
60001016	ta ando Pisipe ppenel “Me sem iek Del inai sargo ogola dela, pala gua tumen morabi te na aven sargo o sueto.
60001017	O Del si o krisari saurrenge na samo nesave llenenge. Vou ka chinel e kris katar sa so cherdam amen; goleke, te ppenen tumen kai o Del si tumaro Dad, morabi te blagosisaren le ostade.
60001018	Soke o Del ikkarda tumen kana zivina samo gia, gia sar sikadea tumen tumare dada; ta llanen kai pala tumaro braduipe vou ni pochinda ezgodenchar kai sai zatrinpe;
60001019	vou braduisarda tumen cheres e Kristoko rat. Kai saia dino sargo iek kurbano lacho bi dosako
60001020	Gua chinadale o Del mai anglal te cherel e sueto, ta o Kristo avilo ande gaba vreme tumare lachimake.
60001021	Cheres o Kristo tumen pachan ando Del ta pachan kai o Del vazdia le katar o meripe ta dia le baro liubao, goleke tumen ttoden tumaro pachape ta tumari vera ando Del
60001022	Akana kanden e viasta chachuni goleke o Del chistosarda sa tumaro bilachipe te avel volipe maskar tumende. Morabi te volin iek avere chache liea ta sa e zoriaia.
60001023	Soke pale biandilan, na datar ta dadetar, biandilan katar e alava e Devleke, kai si llunde ta achen ostade.
60001024	Soke o Pisipe ppenel: “Sa e manusa si sargo e patra, e patra sukon ta e lulunlla peren,
60001025	a e Devleke alava achen ostade”. Ta gaia si e viasta lachi kai me ppenau tumenge.
60002001	Muken o bilachipe kai cheren. Na kojaven, te na joliaon kana averenge llal sukar na den orba bilachi katar aver llene.
60002002	Isto gia sargo e minone kai mangen o ttut katar pi dei, mangen i tumen o ttut kai si e lachi viasta, te barion ta i te aven braduime,
60002003	soke llanen kai o Del si lacho
60002004	Aven kai o Gazda, soke vou si o barr llundo kai e llene ni ttode leke sama, a o Del esvirisarda le sargo o barr mai kuch.
60002005	Isto gia o Del ka cherel tumen sargo barra llunde te vazdel iek cher Duoko e Devleko; ta tumen ka aven leke popura sante ta pala o Jesukristo ka den kurbanura Duoke kai peren drago e Devleke.
60002006	Goleke ppenel ando Pisipe “Me ttovau ando Sion iek barr kai gua si o barr mai preche, o barr esvirime ta but kuch; kogo ka avel le vera ande le, ni ka acharelpe kojado
60002007	Tumenge kai pachan, gua barr si but kuch; a golenge kai ni pachan, cherdol so ppenel o Pisipe “O barr kai e llene kai vazdena e chera ni ttode leke sama cherdilo o barr mai preche.
60002008	Ta i ppenel o Pisipe “Gava si o barr kai ka cherel te peren but llene. Soke von ni ttode sama ande lachi viasta, goleke peren.
60002009	A tumen akana sen o foro santo e Devleko, e popura chachune kai radin e charoke. Gua si te sai sikaven e bare ezgode kai cherda o Del; te liken katar o truñariko ta te aven karing o villelo.
60002010	Omanglal tumen ni sena niso, a akana sen foro e Devleko; omanglal o Del ni prostila tumaro bilachipe, a akana vou volil tumen
60002011	Pplalalen, me dau orba tumenchar sargo llenenge katar aver sueto kai samo nakken pe gaia ppuv. Na cheren niso bilacho soke te cherena le, ka peren ando jasardipe.
60002012	Te aven lache e llenenchar kai ni pachan ando Del. Golea, gala llene kai akana den orba bilachi tumendar, ka dikken o lachipe kai cheren tumen ta ka blagosin e Devle ando llive e krisako.
60002013	Te avel tumen liubao e sudonenchar, gia te na den orba bilachi katar o Jesukristo. Kanden e kralio katar e Roma, soke lete si e mai bari zor ande lengo gazdaripe,
60002014	kanden e sudonen kai o kralio ttoda te patin gole llenen kai cheren bilachipe ta te den liubao golen kai cheren lachipe.
60002015	Soke o Del mangel tumendar te aven lache, te na den orba bilachi tumendar e dile.
60002016	Llan tumen sargo llene kurtulime, ta na mislisaren kai soke sen kurtulime sai te cheren sogo kamen
60002017	Te avel pe tumende liubao saurrenchar. Volisaren e pplalen, den changa angla o Del, kanden e kralio.
60002018	Esluge, kanden tumare gazden, na samo e lachen; kanden i e gazden bilache.
60002019	Soke o Del blagosil gole llene kai bi nusdatar murzin pe lende
60002020	Soke te nakken patnia pala fiso bilacho kai cherden, ¿so ka dobin te terpin e patnia? A te cheren o lachipe ta patin tumen, sukar si te terpin e patnia soke gua si drago e Devleke.
60002021	Pala gua ikkarda tumen o Del, soke o Kristo nakkla patnia pala tumende, ta ppenda kai morabi te cheren isto sargo cherda vou
60002022	O Kristo nikada ni cherda niso bilacho ta ni kojada nikake
60002023	Kana kusena le, vou ni ppenela niso; ta kana patina le, ni dela armaia soke molilape e Devleke ta mangela letar te arakkel le.
60002024	O Kristo inllarda amaro bilachipe ande leki esnaga, te sai amen ava lache, ta te na chera ios o bilachipe. Vou saia mardino te aven tumen saste.
60002025	Omanglal tumen llana sargo bakre jasarde, a akana irisailen karing o Kristo kai vou si sargo chobano kai arakkel tumen.
60003001	Tumen e romia kanden tumare romen ande sa, soke von te na pachan ande lachi viasta, kana ka dikken tumare lache ezgode kai tumen cheren, ka pachan ande lachi viasta ta ni ka trubul tumenge te sikaven len e orba e Devleki te sai pachan,
60003002	soke von ka dikken kai tumen sen lache ta kai blagosin e Devle.
60003003	Na mislin kai o sunakai o e klea o e patave kai mol len but love ka cheren tumen ios mai sukar,
60003004	o sukaripe inai so dikkol avrial; soke o sukaripe chachuno kai si ando lio si kana o manus si pachivalo ta guglo. Gua sukaripe nikada ni jasaol ta angla o Del si but kuch
60003005	Gia sea e diskinie sante kai zivisarde omanglal; len saia vera ando Del ta kandena pe romen.
60003006	Gia saia e Sara kai kandela e Abraame ta ikkarda le “mo gazda”. A tumen te cheren o lachipe ta ni daran nisotar, ka aven sargo voi.
60003007	Tumen e roma morabi te aven lache tumare romienchar, soke len inai e zor kai si tumen ta kai o Del ppenda lenge kai ka del len o zivoto ostade soke te cherena gia o Del ka asunel tumaro molipe
60003008	Sa tumen morabi te aven lache iek averea; te volin tumen sargo lache pplal, te aven lache ta te na istardon.
60003009	Te na aven bilache e llenenchar kai si bilache tumenchar, o te kusen gole llenen kai kusen tumen. So morabi te cheren si te blagosin gole llenen, soke o Del ikkarda tumen te len o blagosipe.
60003010	Soke “Ko volil o zivoto ta mangel te avel veselo, morabi te arakkelpe te na del orba bilachi ta te na kojavel;
60003011	te duriol katar o bilachipe ta te cherel o lachipe, te na avel joliariko pe nika.
60003012	Soke o Del arakkel golen kai si lache asunel lengo molipe, a inai leke drago e bilache.”
60003013	¿Ko ka cherel tumenge o bilachipe kana tumen trudin tumen te aven lache suako llive?
60003014	A te nakken patnia soke cheren o lachipe, ¡blago tumenge! Na daran nikatar,
60003015	den liubao e Kristo sargo Gazda ande tumaro lio. Ta suako llive te aven lacharde te sikaven e llenenge kai puchen tumen ande so pachan tumen,
60003016	ta kana ka sikaven, na istardon. Te na avel dos ande tumare mislura, ta gia kana ka den orba bilachi tumendar ka avel lenge lallao soke tumen zivin orta
60003017	Mai sukar si te nakken patnia pala o lachipe kai cheren, te si e volia e Devleki, neko te nakken patnia pala o bilachipe.
60003018	Soke o Kristo mulo pala amaro bilachipe iek drom ostade. Vou saia bidosako a nakkla patnia pala e llene bilache te inllarel len kai o Del. Ande pi esnaga manuseki mulo; ta ustilo katar o meripe ande iek zivoto duoko.
60003019	Ta gia llelo kai e duura kai sea ppangle te ppenel lenge kai vou dobisarda.
60003020	Gala duura ni kandie e Devle ando vreme katar o Noe. A o Del aduricharda len te keimpe, kana o Noe cherela e bari llimia, a von ni kamle. Samo nesave llene die ande bari llimia ta ni mule kana avilo o baro bursin, soke isto o pai braduisarda gole ojto llenen
60003021	Ta gua pai si sargo o pai katar o kristope, kai ande lete amen sam braduime. O kristope chachuno inai te jalavel amare esnage; o kristope chachuno si te manga e Devletar te chistol amen katar sa e mislura dosale. A o Del braduil amen ando kristope soke o Jesukristo ustilo katar o meripe,
60003022	ta llelotar ando miloso ta si besindo pe rig e chachi e Devleki, ta gazdaril pe sa e suechura ta pe sa e zivotura duoke kai si len zor ta gazdarin.
60004001	Goleke sargo o Kristo kai nakkla patnia ande pi esnaga, i tumen morabi te cheren sargo vou soke te nakken patnia sargo o Kristo ni ka cheren ios bilachipe,
60004002	ta gua ka sikavel saurrenge kai muklen o bilachipe, ta kai sa tumaro zivoto ka cheren e Devleki volia.
60004003	Omanglal tumen cherena e ezgode kai cheren e llene kai pachan ande aver dela. Cherena bilache ezgode, piena, jana ta dena changa angla e dela kojamne
60004004	A akana tumen ni llan gole llenenchar, a von den bilachi orba tumendar.
60004005	A von ka aven ando llive e krisako, kana o Krisari ka chinel e kris e llundenge ta e mulenge.
60004006	Soke i e mulenge sikade e lachi viasta te sai zivin prema o duo; kana pe gava sueto krisisarde len e manusa
60004007	Akana si pase o son. Goleke arakken tumen ta molintumen but e Devleke.
60004008	Te avel maskar tumende volipe, soke o volipe prostil but bilachipe.
60004009	Te aven tumen pachivale iek averea ande tumare chera, ta na den bilachi orba lendar.
60004010	O Del dia saurren iek buchi te radin, goleke radin averenge
60004011	Kana fiko ka del orba, te avel gaia orba sargo e Devleki. Kana ka radin, radisaren sa e zoriaia kai o Del del tumen. Sogo ka cheren, cherenle te avel blagosime o Del pala o Jesukristo, kai leko si ostade o baripe ta e zor.
60004012	Pplalalen na chudin tumen, soke o zumadipe kai tumen nakken inai iek ezgoda nevi.
60004013	Veselin tumen kai nakken e patnia kai o Kristo nakklo, te aven vesele kana ka avel o Kristo pale o duito ande po baripe ta ande pi zor.
60004014	Blago tumenge kana ka kusen tumen pala o Kristo, soke o Duo e Devleko ka avel suako llive tumenchar.
60004015	Inai sukar te nakkel patnia vareko tumendar soke chorda o mundarda o soke amisailo ande averengi buchi.
60004016	A te nakkel patnia soke vou pachal ando Kristo, inai soke te jal lallao. Vou morabi te blagosil e Devle soke pachal ando Kristo.
60004017	A akana si o vreme kana o Del ka chinel e kris saurrenge, ta mai anglal ka krisil pe foro. A te si gia, kai amen kai sam leko foro nakka patnia ¿sar ka avel golenge kai ni kanden e viasta e Devleki
60004018	A te si gia, kai e lachenge si trudno te aven braduime, ¿so ka avel e bilachenge?
60004019	Goleke, sa gola kai nakken patnia pala e volia e Devleki, morabi te cheren o lachipe suako llive, ta te ttoven pi vera ando Del kai dia len o zivoto soke vou si chachuno.
60005001	Akana mangau te ppenau golenge kai gazdarin ande tumari kkanlliri kai me sem sargo tumen ta i kai dikklem e patnia kai nakklo o Kristo. Kana vou ka avel pale ka avau lea ande leko baripe.
60005002	Arakken e bakren kai o Del dia tumende; arakken len chache liea, na samo soke si te arakken len pala e love; arakken e bakren e Devleke chachimaia.
60005003	Na sargo kana gazdarin pe llene kai o Del dia tumende; so morabi te cheren si te aven lache lenchar, ta gia von ka sikon tumendar
60005004	Ta gia kana ka avel o Chobano kai si o Gazda mai baro, ka del tumen e korona blagosimaki kai nikada ni ka merel.
60005005	Isto gia tumen e terne morabi te kanden golen kai gazdarin ande kkanlliri ta te kanden iek avere postenimaia, ta na te istardon soke “E Devleke inai drago e llene kai istardon, a pomozil e llenen kai lengo lio si kovlo.
60005006	Goleke morabi te aven proste angla o Del soke sen tala leko va, ta vou ka del tumen o baripe kana ka avel o vreme.
60005007	Muken ande Devleke va sa tumare brige, soke vou arakkel tumen.
60005008	Arakken tumen ta ttoven sama soke o llavolo llal sargo iek liono divome kai rodel so te jal
60005009	Ta terpin leke zurale ando pachape soke tumen llanen kai ande sa e ppuvia si but pplal kai nakken patnia isto sargo tumen.
60005010	A kana tumen ka nakken gaia patnia nesavo vreme o Del ka cherel tumen orta ta zurale te na kovlion ta gia suako llive ka avel tumen pachape. Isto o Del kai ande po baro volipe ikkarda amen e Jesukristoia te ava i amen ande leki dragostia ostade.
60005011	Leke te avel e zor ostade. Gia te avelpe
60005012	O Silvano kai mange si iek pplal chacho pomozisarda man te pisiu tumenge gava lil te sai sikon. Me ppenau kai sa so dia tumen o Del si soke volil tumen but. ¡Goleke achen zurale ande gava volipe!
60005013	E kkanlliri kai si ande Babilonia, kai o Del esvirisarda ta kai i tumen esvirisarda, bichalel tumenge salami ta i mo chaurro o Markos.
60005014	Chumiden tumen iek avere volimaia. Te avel tumen pas sa tumen kai sen e Kristoke
61001001	Me, o Simon Pedro, esluga ta apostol e Jesukristoko, bichalau salami e llenenge kai si len iek pachape gia sukar sargo amen, soke o Del o Jesukristo kai si amaro Braduimari si lacho.
61001002	Me mangau e Devletar te len but volipe ta pas katar o sikadipe kai si tumen katar o Del ta katar o Jesus amaro Gazda
61001003	O Del cheres pi zor dia amen sa so trubul amen te sai zivi sargo vou mangel kana cherda te pinllara e Jesukristo kai ikkarda amen katar o baripe katar e bare ezgode kai cherdam.
61001004	Pala sa gala ezgode vou dia amen sa so ppenda kai ka del amen; ezgode kuch ta bare; ta gia i tumen te aven sargo vou ta na sargo e llene bilache kai si ando sueto, kai zatrin avere pala lengo bilachipe
61001005	Goleke morabi te trudin tumen te aven ios mai lache ta ios mai bizai;
61001006	te gazdarin pe tumare esnage, te terpin ta te cheren sogo vou mangel;
61001007	te molintumen e Devleke, te volin tumare pplalen, ta te avel tumen volipe.
61001008	Te cherena gala, ezgode ka aven ios mai lache ta ni ka zivin samo gia soke pinllarden e Jesukristo
61001009	A o lleno kai ni cherela gala ezgode si sargo korro o sargo iek lleno kai ni dikkel sukar; bristardape kai o Del chistosarda le katar o bilachipe.
61001010	Goleke pplalalen, o Del ikkarda tumen ta esvirisarda tumen te aven katar leko foro, a te mangena te avelpe, morabi te aven vrene te cheren sa gala ezgode lache. Te cherenalen nikada ni ka peren,
61001011	ta ka putaon tumenge e udara katar e charoina ostade kai si katar amaro Gazda ta Braduimari o Jesukristo
61001012	Goleke suako drom ka ppenau tumenge sa gala ezgode i kana tumen llanenlen ta llan orta ando chachipe kai sikadem tumen.
61001013	Gaia si e buchi kai morabi te cherau so avela man zivoto, te ppenau tumenge gala ezgode suako drom.
61001014	Amaro Gazda o Jesukristo, ppenda mange kai ni ka nakkel but vreme ta me ka merau;
61001015	ta ka trudiu man te cherau te sikon ta gia kana ka merau te den tumen golli katar gala ezgode kai sikadem tumen.
61001016	So amen sikadam tumen katar e zor e Gazdaki e Jesukristoki ta o vreme kana ka avel pale gala inai paramiche kai amen ikandam amare bizaimaia, soke isto amen amare akkenchar dikklam e Gazda ande po baripe.
61001017	Ta dikklam le kana o Del o Dad dia le o baripe ta o liubao, kana e Devleko avazi dragostimaia ppenda: “Vou si mo Chavo kai voliu le, ande le si man veselia.”
61001018	Isto amen asundam gava avazi kai avela e milosotar, soke amen sama e Gazdaia po burdo santo
61001019	Goleke me pachau kai so ppenena e poraukura si o chachipe, ta tumen cheren sukar kai ttoven lenge sama soke e alava kai von ppende si sargo iek memeli kai kletosarel ando truñariko llik kana ka llivosaol ta e cherain e ttiarinaki ka likel te klichil pe tumare lie.
61001020	Na bristaren tumen kai ni iek porouka ando Pisipe nasti sikadol sar o manus mangel,
61001021	soke e poraukura ni die orba von petar; von die orba e Devletar kai o Santo Duo ppenda lenge save alava saia te ppenen.
61002001	I ando foro Israel sea poraukura kojamne; ta i maskar tumende ka aven kovacha kojamne. Von po chorial ka sikaven po kojaipe, ka ppenen kai o Gazda ni braduil, goleke ka jasaon.
61002002	But llene ka llan pala lende ta ka zivin ando bilachipe sargo von, goleke ka den orba bilachi katar o drom e chachimako.
61002003	Gala bilache llene pala e illia e lovengi ka len tumendar love kojaimaia; isto pala gua ollikana o Del chinada lenge te aven zatrime ta nasti ka braduinpe katar gaia zatrania
61002004	O Del ni prostisarda e suechonen kai cherde o bilachipe, goleke chudia len ando tufano ta mukla len ppangle ando truñariko te aduricharen o llive e krisako.
61002005	Ta o Del ni prostisarda e llenen bilache ande llivesa katar o Noe soke cherda te avel o baro bursin, ta o Noe kai sikavela o lachipe ta ios efta llene braduisaile.
61002006	Ta i o Del zatrisarda e Sodoma ta e Gomorra kai sea dui forura bilache ta ppabarda len lligo ni cherdile prajo iagako te llanen e llene bilache so sai te avelpe lendar
61002007	Ta o Lot avilo braduime e Devletar soke saia iek lleno lacho ta saia dukkado pala e bilache ezgode kai cherena ande gala forura.
61002008	Gava lleno lacho kai zivila kote saia dukkado ande po lio soke dikkela ta asunela suako llive so cherena gala bilache llene.
61002009	O Gazda llanel te braduil katar o zumadipe e llenen kai cheren leki volia ta llanel te ttovel pe iek rig e llenen kai si lenge chinado o jasardipe ando o llive e krisako
61002010	O Gazda ka del gua jasardipe gole llenen kai cheren o kurvaluko ta ni kanden golen kai gazdarin. Gala llene istardon ta ni daran te den orba bilachi katar e suechura lache;
61002011	a e suechura kai si len mai but zor ta gazdaripe daran te kusen len angla o Gazda.
61002012	Gala llene ni acharen niso, cheren sogo kamen ta si sargo e zivirinie kai biandon te istaren len ta te mundaren len. Den orba bilachi katar e ezgode kai ni acharen, goleke ka meren sargo zivirinie
61002013	ka nakken patnia isto gia sar von cherde averen te nakken patnia. Mislin kai si vesele, ta ollivesea cheren bilache ezgode. ¡Von si iek lallao kana besen tumenchar pe iek sinia e kkanlliraki pala ezgode bilache kai cheren!
61002014	Gala llene nasti te dikken pe iek diskinia te na mangen te cheren laia o kurvaluko; ni chinion te cheren bilachipe. Kojaven golen kai inai len but pachape; samo llan pala e love; von si llene proketime
61002015	Von llan jasarde soke durile katar o drom o chachuno ta cheren sargo o porauko Balaam chavo e Beoreko kai mangela te lel love bilachimaia
61002016	ta iek magarcha dia leke orba zurali sargo manus pala o bilachipe kai cherela ta ni mukla le te cherel ios dilipe.
61002017	Gala kovacha si sargo bunaria kai inai len pai, sargo e oblakura kai inllarel len e balau; ta si chinado kai ka achen ostade ando baro truñariko.
61002018	Ppenen alava sukar kai si samo kojaipe, ta cheren te peren ando kurvaluko golen kai iakom likena katar e llene bilache.
61002019	Sikaven o mukliardipe a isto von si esluge katar o bilachipe soke suako lleno si esluga katar so gazdaril pe lete
61002020	Gola kai pinllarde e Jesukristo amaro Gazda ta Braduimari, ta nasle katar o bilachipe kai si ando sueto, te irinape pale kai o sueto ta o bilachipe kai si ande le, achen ios mai gore neko so sea omanglal.
61002021	Mai sukar avilaia lenge te na pinllardea o drom o chacho neko te pinllaren le ta mapalal te durion katar o santo zakono kai die len.
61002022	Ande lende cherdol so ppenen e llene “O llukel irilpe kai po chadipe” ta i “O balo kai iakom jalade le pale taulilpe ando glibo.”
61003001	Pplalalen, gava si o duito lil kai me pisiu tumenge. Ande gala dui lila manglem te ppenau tumenge te mislin tumen orta.
61003002	Den tumen golli so ppende omanglal e poraukura sante; ta den tumen golli katar o zakono e Gazdako o Braduimari kai e apostolura sikade tumen.
61003003	Mai anglal morabi te llanen kai ande llivesa kai ka aven mai angle e llene ka zivin sar von mangen ande po bilachipe ta ka puchen espurniaia:
61003004	“¿So avilape katar o alau kai ppendaia o Jesukristo kai pale ka avel? Amare dada, mule ta o sueto isto gua si sar kana cherde le.”
61003005	Gala llene ni kamen te acharen kai ollikana saia o miloso ta e ppuv, ta kai o Del pe alavea cherda te likel e ppuv katar o pai ta mukla la upral po pai.
61003006	Ta gole bare bursindea zatrisarda gole sueto
61003007	A o miloso ta e ppuv kai si akana isto cheres gua alau e Devleko si chinade e iagake ta isto goia iag ka ppabarel len ando llive e krisako kai si o llive kana ka jasaon e bilache.
61003008	Ta na bristaren tumen pplalalen, kai e Gazdake iek llive si sargo milia burs, ta milia burs si sargo iek llive.
61003009	Inai kai o Gazda si leno te cherel so ppenda kana dia po alau gia sar ppenen nesave llene, soke e Gazdake si zalba ta vou aduricharel tumen ta mangel te keimpe saurre ta te na jasaol niko
61003010	A o llive e Gazdako ka avel sargo kana avel iek chorano. Ondaka o miloso ta sa so si ande lete ande iek baro germipe ka aven zatrime e iagatar ta e ppuv ta sa so si ande late ka ppabon.
61003011	Isto goleke tumen morabi te zivin orta sar mangel o Del soke sa gala ezgode ka aven zatrime e iagatar.
61003012	Aduricharen e Devleko llive, ta cheren te avel mai oma. Gua llive o miloso ta sa so si ande lete ka avel zatrime e iagaia, ta sa e ezgode ka bilaon ande iag
61003013	ta amen adurichara te avel o miloso o nevo ta e ppuv e nevi kai o Del ppenda kai ka cherel, kote kai ka gazdaril o chachipe.
61003014	Goleke pplalalen so tumen aduricharen te cherdon gala ezgode na cheren niso bilacho te sai o Del malavel tumen ande pas chiste ta bi dosako.
61003015	Soke tumen llanen kai o Gazda dikkel pe amende zalbaia te ava braduime ta katar gala ezgode i amaro pplal o Pablo pisisarda tumenge soke o Del dia le bizaipe te ppenel gala ezgode
61003016	Ande sa e lila kai vou pisisarda vou ppenel katar gala ezgode kai nesave si but trudne te achara. A gola llene kai ni llanen niso ta i gola llene kai si kovle ando pachape ni acharenlen sukar, ta mapalal sikavenlen sa bange. Isto gia cheren ogole alavenchar kai si ando Pisipe, goleke ka aven dosale
61003017	Pplalalen, tumen llanen sa gala ezgode, goleke arakken tumen katar e llene bilache, ta na pachan ande so ppenen von soke sai cheren te jasaren tumaro pachape.
61003018	Goleke sikon ios mai but katar amaro Gazda ta Braduimari o Jesukristo, ta barion ande leko volipe. ¡Te avel blagosime o Jesukristo akana ta ostade! Gia te avelpe.
62001001	So saia mai anglal, so asundam, so dikkle amare akka ta so dodisarde amare va katar o Alau zivotoko.
62001002	Soke o zivoto avilo te sai dikkol, ta amen dikklam le, ta ppena tumenge gava zivoto ostade kai saia e Dadea, ta i kai avilo amenge te dikka le.
62001003	Goleke amen ppena tumenge so amen dikklam ta so amen asundam, te aven i tumen amenchar, sargo amen sam e Devlea o Dad ta leko Chavo, o Jesukristo
62001004	Gala ezgode amen pisi len te avel amari veselia pperdi.
62001005	Gaia si e viasta kai o Jesukristo sikada amen, ta kai amen ppena tumenge: O Del si villelo ta ande lete inai truñariko.
62001006	A te ppena kai amen sam lea, a sam ando truñariko, gua si kojaipe soke ni chera o chachipe;
62001007	a te lla amen ando villelo, sargo o Del kai si ando villelo, ondaka maskar amende si volipe, ta o rat e Jesuseko leko Chavo, chistosarel amen katar sa o bilachipe kai amen chera
62001008	A te ppena kai amen nikada ni chera o bilachipe, isto amen kojava ta o chachipe inai amenchar.
62001009	Te ppena e bilache ezgode kai amen chera, vou si lacho te chistosarel amen katar amaro bilachipe.
62001010	A te ppena kai amen nikada ni cherdam bilachipe, amen chera te achel o Del sargo kojamno, ta leke alava inai amenchar
62002001	Chavalen, me pisiu tumenge gala ezgode te na cheren o bilachipe. A te avel iek tumendar kai cherda o bilachipe, si amen abogado angla o Dad, o Jesukristo o chacho.
62002002	Vou si o kurbano pala amaro bilachipe; ta inai samo pala amaro bilachipe, vou si kurbano i pala sa o sueto
62002003	Te gurudam amen e Devleke zakonura, ondaka ka llana kai de istina pinllara le.
62002004	A te ppenel vareko: “Me pinllarau le”, ta ni guruvel leke zakonura, gua si kojamno ta ande lete inai chachipe.
62002005	Goleke, gua kai cherel leki buchi ande lete de istina si e Devleko volipe; goleke amen llana kai sam lea.
62002006	Gua kai ppenel kai llal e Devlea, morabi te llal sargo llelo Jesukristo
62002007	Pplalalen, gaia prokestia kai ppenau tumenge inai nevi; isto goia si kai saia tumen mai anglal; gaia prokestia purani si o alau kai tumen ia asunden.
62002008	A me pisiu tumenge iek prokestia nevi kai si chachuni ando Kristo ta i ande tumende, soke o truñariko nakkel ta akana kletosarel o villelo chachuno
62002009	Te ppenel vareko kai si ando villelo ta murzil pe po pplal, gua lleno si ando truñariko.
62002010	Gua kai volil pe pplale llal ando villelo ta niso nasti peravel le.
62002011	Ta o gua kai murzil pe po pplal, llal ando truñariko ta ni llanel kai llal, soke o truñariko korrada le.
62002012	Chavalen, pisiu tumenge soke o Del prostisarda tumaro bilachipe pala leko anau.
62002013	Dadalen, pisiu tumenge soke tumen llanen kai vou saia mai anglal. Pisiu tumenge e terne, te llanen kai dobisarde e llavolo.
62002014	Pisiu tumenge chavalen soke akana pinllaren e Dade. Pisiu tumenge, dada, soke akana pinllaren gole kai saia mai anglal. Ta pusiu i tumenge e ternenge, soke sen zurale ta e Devleke alava si ande tumaro lio ta i soke dobisarden e llavolo
62002015	Na volisaren e sueto ta niso so si ande le. Vareko te volil e sueto, e Devleko volipe inai ande lete.
62002016	Soke sogo si ando sueto, o kurvaluko e mislura bilache o istardipe, ni aven e Dadetar, aven katar o sueto.
62002017	A o sueto nakkel ta sa leke mislura bilache; a gua kai cherel e Devleki buchi achel ostade
62002018	Chavalen, gava si o son e vremeko; sar tumen asunden o antikristo si te avel, ta akana likiste but antikristura goleke amen llana kai si o gotovo e vremeko.
62002019	Likiste amendar, a ni sea amarendar, soke te avilea amarendar achilea amenchar; a likiste amendar te llangliolpe kai inai saurre amarendar
62002020	O Santo ttoda pe tumende o Duo ta llanen sa e ezgode.
62002021	Me pisiu tumenge inai soke ni pinllaren o chachipe, tumen llanen o chachipe; ta ni iek kojaipe nasti avel katar o chachipe
62002022	¿Ko si kojamno? o kojamno si gua kai ppenel kai o Jesus inai o Kristo. Gava si o antikristo soke ppenel kai ni pinllarel e Dade ta ni e Chave.
62002023	Fiko te ppenel kai ni pinllarel e Chave, inai le e Dade; a gua kai ppenel kai pinllarel e Chave, i e Dade si le.
62002024	Goleke tumen guruven ande tumaro lio so asunden mai anglal, soke te asunden le ta te guruvenle; o Chavo ta i o Dad ka achen tumenchar.
62002025	Gava si o alau kai dia amen o Jesukristo: O zivoto ostade.
62002026	Me pisiu tumenge cheres gola llene kai mangen te kojaven tumen
62002027	A pe tumende si o Santo Duo kai o Jesukristo bichalda tumenge, ta ni trubul tumen niko te sikavel tumen soke o Duo kai vou dia tumen sikavel tumen katar suako ezgoda ta so sikavel si o chachipe na o kojaipe goleke achen ande iek ttan e Jesusea.
62002028	Akana chavalen, achen e Kristoia, te sai avel amen vera kana vou ka sikadol ta te na jan lallao angla le kana vou ka avel.
62002029	Tumen llanen kai o Jesukristo si lacho goleke tumen morabi te llanen kai gola kai cheren o lachipe, gola si chave e Devleke.
62003001	Dikken pe gachin volil amen o Dad kai ikkarel amen chave e Devleke, goleke o sueto ni pinllarel amen, soke o sueto ni pinllarda le.
62003002	Pplalalen, akana amen sam chave e Devleke, ta ni ios ni sikadol sar ka ava amen, samo llana kai kana ka avel o Jesukristo ka ava sargo vou, soke ka dikka le sar si vou.
62003003	Suako lleno kai si le vera ande le, chistolpe isto vou pe, gia sargo o Jesukristo si chisto
62003004	Suako lleno kai cherel bilachipe ni guruvel o zakono; soke o bilachipe si kana ni guruven o zakono.
62003005	A tumen llanen kai vou likisto te chistosarel amen katar o bilachipe, soke ande le inai bilachipe.
62003006	Suako lleno kai achel lea, ni cherel bilachipe; soke gua kai cherel bilachipe, ni dikkla le ta ni pinllarda le
62003007	Chavalen, te na kojavel tumen niko; gua kai cherel o lachipe si lacho sargo vou kai si lacho;
62003008	a gua kai cherel o bilachipe si e llavoloko, soke o llavolo cherel o bilachipe sar kana o Del cherda e manusen. Goleke avilo o Chavo e Devleko te zatrisarel e llavoloki buchi.
62003009	Gua kai biandilo e Devletar ni cherel bilachipe, soke e vicha e Devleki achel lea ta nasti cherel bilachipe, soke biandilo e Devletar
62003010	Llangliolpe ko si e chave e Devleke a ko si e chave e llavoloke, soke suako lleno kai ni cherel o lachipe ta ni volil pe pplale inai e Devleko.
62003011	Gaia si e viasta kai tumen asunden mai anglal: Te avel volipe maskar amende.
62003012	Na sargo o Kain kai saia bilacho ta mundarda pe pplale. ¿A soke mundarda le? Soke e bucha katar o Kain sea bilache, a e bucha katar leko pplal sea lache
62003013	Pplalalen, na chudin tumen soke gola kai si katar o sueto murzin pe tumende.
62003014	Amen llana kai nakklam katar o meripe llik kai o zivoto soke voli amare pplalen. Gua kai ni volil pe pplale, achel ando meripe.
62003015	Suako lleno kai murzil pe po pplal si sargo iek lleno kai mundarel; a tumen llanen kai gua kai mundarel nasti lel o zivoto ostade.
62003016	Amen pinllara so si o volipe soke o Jesukristo dia po zivoto pala amende; i amen si te da amaro zivoto pala amare pplal
62003017	Soke fiko te avel barvalo ta dikkel kai leko pplal si chorro ta ni pomozil le, ¿sar ka avel ande le o volipe e Devleko?
62003018	Chavalen, te na avel amaro volipe samo alava, morabi te sikadol gua volipe katar so chera chachimaia.
62003019	Gia amen llana kai sam katar o chachipe, ta ande amaro lio ka avel vera angla o Del;
62003020	soke te ppukavel amen amaro lio katar fiso, o Del si mai baro neko o lio ta llanel sa e ezgode
62003021	Pplalalen, amaro lio te na dosarda amen, si amen vera ando Del;
62003022	ta vou ka del amen sogo ka manga letar soke amen kanda leke zakonura, ta chera so drago leke.
62003023	A leki buchi si te pacha ande leko Chavo, o Jesukristo, ta te avel volipe maskar amende gia sar vou sikada amen.
62003024	Gola kai kanden leke zakonura achen e Devlea a o Del achel lenchar. Goleke amen llana kai vou achel amenchar pala o Duo kai vou dia amen.
62004001	Pplalalen, na pachan tumen ande suako duo, goleke tumen morabi te dikken dal gala duura si e Devleke o iok; soke but poraukura kojamne likiste ando sueto.
62004002	Gia sai ka llanen ko de istina si le e Devleko Duo: Suako duo kai ppenel kai o Jesukristo avilo sargo manus, gua si e Devleko,
62004003	o duo kai ppenel kai o Jesukristo ni avilo sargo manus, inai e Devleko; gua si o duo katar o antikristo kai tumen llanen kai si te avel, a vou si ando sueto.
62004004	Chavalen, tumen sen e Devleke ta dobisarden gole poraukonen kojamne, soke o gua kai si ande tumende si mai baro neko o llavolo.
62004005	Von si e suetoke; goleke den orba e suetotar ta o sueto asunel len.
62004006	A amen sam e Devleke; gua kai pinllarel e Devle asunel amen; goleke cheres gala ezgode amen sai pinllara ko si le o Duo chachuno o ko sile o Duo kojamno
62004007	Pplalalen, si te voli amen soke o volipe avel e Devletar. Suako lleno kai volil si chavo e Devleko ta pinllarel e Devle.
62004008	A gua kai ni volil ni pinllarel e Devle soke o Del si volipe.
62004009	O Del sikada amenge po volipe kana bichalda pe Chave o edino, te sai amen zivi cheres lete.
62004010	Leko volipe si inai kai amen volisardam e Devle; o volipe si kai vou volisarda amen ta bichalda pe Chave ta cheres lete amaro bilachipe achel prostime.
62004011	Pplalalen, te volisarda amen gia o Del, amen morabi te voli amen maskar amende.
62004012	E Devle niko nikada ni dikkla le, a te voli amen maskar amende o Del si amenchar ta leko volipe ka achel amenchar.
62004013	Amen llana kai sam e Devlea ta kai vou si amenchar, soke dia amen po Duo.
62004014	Isto amen dikklam kai o Dad bichalda pe Chave te braduil e sueto.
62004015	Suako lleno kai ppenel kai o Jesus si e Devleko Chavo, o Del achel lea a vou e Devlea.
62004016	Goleke amen llana ta i pacha kai o Del volil amen. O Del si volipe, ta suako lleno kai volil pe pplalen si e Devlea a o Del lea
62004017	Gia cherdol chachipe o volipe maskar amende, ta gia kana ka avel o llive e krisako, te avel amen vera; soke amen zivi sar zivisarda o Jesukristo pe gava sueto.
62004018	Ando volipe inai dar. O volipe cherel te duriol e dar. A te daral fiko kai o Del ka del le patnia, gua si kai ni sikilo te volil de istina
62004019	Amen voli soke vou volisarda amen mai anglal.
62004020	Suako lleno kai ppenel: “Me voliu e Devle” ta murzil pe po pplal, vou si kojamno. Soke te na volila pe pplale kai dikkel le, sar ka volil e Devle kai nasti dikkel le.
62004021	O Jesukristo dia amen gala alava: ko volil e Devle morabi te volil i pe pplale.
62005001	Suako lleno kai pachal kai o Jesus si o Kristo, biando e Devletar si; a suako lleno kai volil iekke Dade i leke chaven volil.
62005002	Kana amen voli e Devle ta chera leke zakonura, llana kai amen voli i e Devleke chave.
62005003	Soke gava si te voli e Devle, te chera leke zakonura, ta inai trudno te cherale.
62005004	O chachipe si kai sogo si biando e Devletar, dobil e sueto. Ta amaro pachape cherda te dobi gale sueto.
62005005	Gua kai pachal kai o Jesus si e Devleko Chavo, dobil e sueto.
62005006	Kana o Jesukristo avilo pe gava sueto, avilo katar o pai ta o rat; na samo katar o pai, vou avilo katar o pai ta i o rat. O Duo ppenel gava, ta sogo ppenel o Duo si chachipe.
62005007	Soke trin ppenen kai gua si chachipe:
62005008	O Duo, o pai ta o rat. Gala trin ppenen isto gua.
62005009	Amen pacha ande so ppenen e llene, a so ppenel o Del si mai baro soke o Del ppenel katar leko Chavo.
62005010	Gua kai pachal ande Devleko Chavo inllarel o chachipe ande po lio; a o gua kai ni pachal, cherel e Devle sargo kojamno, soke ni pachal ande so ppenel o Del katar leko Chavo
62005011	A gava si so ppenel o Del amenge: Kai dia amen o zivoto ostade; ta gava zivoto si ande leko Chavo.
62005012	Gole kai si le e Chave e Devleko, si le o zivoto ostade; a gole kai inai le e Chave e Devleko, inai le o zivoto ostade.
62005013	Me pisiu tumenge kai pachan ande Devleko Chavo te llanen kai si tumen o zivoto ostade.
62005014	Si amen vera ando Del, soke llana kai te manga fiso prema so drago leke, vou asunel amen
62005015	Ta isto gia sar amen llana kai vou asunel amaro molipe, i amen llana kai si amen so manglam letar.
62005016	Fiko te dikkel kai leko pplal cherel bilachipe kai ni inllarel po meripe, morabi te molilpe, ta o Del ka del zivoto e pplale; soke sai te avel bilachipe kai ni inllarel po meripe. Nesavo bilachipe cherel e manuse te jasarel o zivoto ostade, a me ni ppenau kai pala gua bilachipe morabi te molilpe.
62005017	Suako ezgoda kai inai lachi si bilachipe; ta na suako bilachipe inllarel po meripe
62005018	Amen llana kai suako lleno kai biandilo e Devletar, ni cherel bilachipe, soke o Jesukristo, o Chavo e Devleko arakkel le ta o llavolo nasti dodisarel le.
62005019	Amen llana kai sam e Devletar ta sa o sueto si gazdarime e llavolotar.
62005020	I amen llana kai o Chavo e Devleko avilo ta cherda te pinllara e Devle o chachuno; ta amen sam e Chavea o Jesukristo. Gava si o Del o chachuno ta o zivoto ostade.
62005021	Chavalen, arakken tumen katar e dela kojamne. Amen.
63001001	Me o ppuro katar e kkanlliri; bichalau salami e pplalenge kai o Del esvirisarda. Me voliu tumen, ta na samo me; i gola kai pinllarde o chachipe, volin tumen,
63001002	cheres o chachipe kai si ande amaro lio ta kai ka achel ostade.
63001003	Mangau katar o Del o Dad, ta katar o Jesukristo leko Chavo, te del tumen e pas, ta te cheren te avel maskar tumende baro volipe
63001004	Veselisailem but soke llanglem kai nesave tumendar llan po drom o chacho, prema o zakono kai dia amen o Dad.
63001005	Akana mangau tumendar te avel volipe maskar amende. Gava inai iek zakono nevo, gava zakono si isto gua kai sikilam mai anglal.
63001006	Gua kai volil chachimaia, cherel so ppenen e zakonura e Devleke, a o zakono gia sar sikilen le mai anglal, si te zivin ando volipe
63001007	Ando sueto si but kojamne kai ppenen kai o Jesukristo ni avilo ande iek esnaga manuseki sargo amen. Gua ppenel le o kojamno, o Antikristo.
63001008	Arakken tumen te na jasaol o rado kai cherdam maskar tumende, te sai len e Devletar o baro chari
63001009	Fiko te jasaola ta te na achela ando sikadipe e Kristoko, inai e Devlea; a gua kai achela ando sikadipe e Kristoko, vou si e Dadea ta i e Chavea.
63001010	A fiko te avela tumende, ta te anela aver sikadipe, na ikkaren le te del ande tumaro cher, ta na ppenen leke ni sar san;
63001011	soke gua kai ppenel leke sar san, cherdol sargo gua lleno
63001012	Si man but ezgode te pisiu tumenge, ta ni kamam te ppenaulen ande gava lil, soke mangau te llau tumende ta te dau orba katar gala ezgode kana ka avau tumenchar, te avel amari veselia pperdi.
63001013	E pplal katar e kkanlliri kate kai sem me, bichalen tumenge salami.
64001001	O ppuro katar e kkanlliri bichalel salami e Gaioke kai me voliu le chachimaia.
64001002	Pplala, mangau e Devletar, te llal chuke sukar ande suako ezgoda, te ave sasto, ta te llal chuke sukar ande cho pachape.
64001003	But veselisailem kana avile mande nesave pplal, ta ppende mange kai san ando chachipe ta kai ppire ando chachipe.
64001004	Mi mai bari veselia si kana asunau kai me chaurre ando pachape llan po drom o chacho
64001005	Pplala, tu chere but sukar kana pomozi amare pplalen ta i kana pomozi avere pplalen kai aven duratar.
64001006	Von die chi orba ande kkanlliri ta ppende katar cho volipe. Sukar avela te pomozin len ande so trubul len, soke von si te llan e dromea, gia sar si drago e Devleke.
64001007	Soke von likiste te ppenen e lachi viasta e Jesukristoki, ta ni lie niso katar e llene kai inai judiura
64001008	Goleke amen morabi te ava lenchar pachivale, te sai ppenen saurrenge e lachi viasta.
64001009	Me pisisardem iek lil e kkanllirake, a o Diotrefes kai drago leke te gazdaril, ni kamel te ttovel mange sama.
64001010	Goleke kana ka llau tumende me ka dau pe lete, soke ppenel alava kojamne amendar. Ta na samo gua; inai pachivalo e pplalenchar kai aven duratar, ta ogola kai mangen te aven pachivale lenchar, vou ni mukel len ta trade len katar e kkanlliri.
64001011	Pplala Gaio, na cher sargo gola kai cheren o bilachipe, cher o lachipe. Soke gola kai cheren o lachipe si e Devleke, a o gola kai cheren o bilachipe ni pinllaren e Devle.
64001012	A katar o Demetrio sa den orba lachi. Ta i o chachipe del orba sukar letar, ta i amen da orbe lache letar, ta tu llane kai so ppena amen si o chachipe
64001013	Man sea but ezgode te ppenau chuke ta ni kamam te cheraulen ando pisipe,
64001014	soke mangau te llau tute oma te dau tuia orba.
64001015	E pas te avel tuia. E amale bichalen chuke salami. Bichal i tu salami suakone amaleke.
65001001	Me o Judas, esluga e Jesukristoko ta pplal e Santiagoko, bichalau salami golenge kai o Del o Dad volil ta ikkarda, ta kai o Jesukristo arakkel len.
65001002	Te del tumen o Del but katar pi zalba, pi pas, ta po volipe
65001003	Pplalalen, but mangava te pisiu tumenge katar o braduipe kai si tumen ta i amen; a akana morabi te pisiu tumenge te sai mangau tumendar te arakken o pachape kai o Del dia pe santo foro kai vou esvirisarda.
65001004	Soke me llanau kai nesave llene die kojaimaia maskar tumende. Katar gola llene ollikana saia lenge chinado ando Pisipe kai ka aven dosarde. A von si llene bilache ta mislinpe kai o Del ni ka joliaol pe lende pala o bilachipe kai cheren, ta von ppenen kai o Jesukristo inai amaro edino Gazda
65001005	Si iek ezgoda kai tumen llanen kai mangau te den tumen golli, kai o Gazda kana ikanda pe foro o Israel katar o Ejipto, mapalal zatrisarda golen kai ni pachaie.
65001006	Ta i e suechonen kai ni achile pe po ttan gazdarimako, ta mukle o ttan kai zivina, o Del ppangla len lanchonenchar ande rubie truñarike lligo ni ka avel o llive e krisako
65001007	Ta i sargo gola suechura, avilape e llenenchar kai zivina ande Sodoma ta ande Gomorra ta e forura kai sea pase. Gola llene cherde o kurvaluko ta aver ezgode kai inai prema e manusa, goleke o Del chudia len ande iag ostade. Gua si te sikiva amen e Devletar.
65001008	Isto gava ka nakken e llene bilache kai pisiu tumenge lendar. Soke pe dilimaia pokalin pe esnage, ta ni pachan ando gazdaripe e Devleko, ta kusen e suechonen
65001009	Ni o Migel kai si gazda e suechonengo, kana mardape e llavoloia pala e esnaga e Moiseseki, ni tromaia te kusel e llavolo, samo ppenda leke: “¡Daboida o Del te del pe tute!”
65001010	A gala llene den orba bilachi katar ezgode kai ni pinllaren. Von cheren sargo e zivirinie, kai pinllaren e ezgode ta ni acharen len, goleke zatrin isto von pe.
65001011	¡Tesko lenge!, soke cheren sar cherda o Kain, soke pala o volipe e lovengo gia sar cherda o Balaam i von cherde ta llele pe aver drom, ta ka meren sargo o Kore kai putaili e ppuv ta nakkada le soke ni kandia e Devle
65001012	Baro lallao si kana gala llene aven te besen pe tumari bari sinia, soke jan ta pien ta inai len liubao e llenenchar. Von si chobanura kai samo arakken isto von pe. Von si sargo oblakura kai inai len pai ta kai e balau inllarel len kai go kamel. Von si sargo e kasta kai ni den septelie ande po vreme; von si mule sargo e kasta kai si ikande e zilenchar katar e ppuv.
65001013	Von si sargo e valura dive e morake kai chuden po melalipe avri. Von si sargo e cheraia kai peren ta si lenge chinado te llan ostade ando truñariko.
65001014	O Enok, kai saia o eftato katar e vicha e Adaneki, dia orba katar gala llene, ta ppenda gia “Dikklem e Gazda kai avela bute milie suechonenchar
65001015	te krisil sa e manusen, ta te dosarel e llenen kai cherde o bilachipe, ta golen kai kusle le
65001016	Gala llene inai lenge drago niso, ta den averenge orbe. Zivin prema so si lenge drago. Istardon, ta kana den orba sukar fikatar cherenle samo pala e love
65001017	A tumen pplalalen, den tumen golli kai e apostolura amare Gazdake e Jesukristoke, ppende tumenge:
65001018	“Kana ni ka achel ios vreme, ka aven llene kai ka maren espurnia, ka zivin prema so si lenge drago
65001019	Gala si e llene kai cheren te avel joli maskar e pplal ta te fuladon; cheren samo so si lenge drago soke inai len o Duo e Devleko.
65001020	A tumen pplalalen morabi te barion ando santo pachape e molimaia ando Santo Duo.
65001021	Achen ando volipe e Devleko ta aduricharen o llive amare Gazdako e Jesukristoko, kana ande pi zalba ka del amen o zivoto ostade.
65001022	Te avel tumenge zalba katar e llene kai lengo pachape inai zuralo.
65001023	A averen ikanen len katar o tufano e iagako ta te avel tumenge zalba katar ogola llene; arakken tumen lendar, ta na cheren e ezgode kai von cheren.
65001024	O edino Del kai braduil amen, si le e zor te arakkel tumen te na peren ando bilachipe ta te anel tumen chiste ta vesele angla le, kai si le sa e zor.
65001025	E Devleke te avel o baripe, o liubao, e zor ta o gazdaripe, pala amaro Gazda o Jesukristo; mai anglal, akana, ta ostade. Gia te avelpe.
66001001	Gava si so sikada o Del e Jesukristoke katar e ezgode kai si te avenpe oma, te sai sikavel vou e llenen kai si leke esluge. Goleke o Jesukristo bichalda iekke suecho te sikavel gala ezgode e Juaneke kai si leko esluga,
66001002	Ta o Juan ppenda sa o chachipe katar e ezgode kai dikkla ta katar e orba e chachi e Jesukristoki.
66001003	Blagosime gua kai chitil gava lil, ta blagosime i gola kai asunen gala alava katar e ezgode kai si te avenpe ta kanden e alava kai si pisime ande gava lil, soke pase si o vreme
66001004	Me o Juan, bichalau salami e efta kkanllirenge kai si ande Asia. Len tumen o volipe ta e pas katar gua kai si, kai saia, ta kai si te avel; ta i katar e efta duura kai si angla leko trono,
66001005	ta i katar o Jesukristo, kai ppenel o chachipe, ta si o purvo kai ustilo katar o meripe ta kai gazdaril pe sa e charura katar e ppuv. O Kristo volil amen ta jalada amen katar amaro bilachipe pe ratea,
66001006	ta cherda amendar charura ta popura kai radin e Devleke kai si leko Dad ¡O baripe ta e zor te aven leke ostade! Gia te avelpe
66001007	¡O Kristo avel maskar oblakura! Suako iak ka dikkel le ta i gola kai mundarde le; ta sa e ppuvia e suetoke ka roven pala le. Ea, gia te avelpe
66001008	“Me sem e Alfa ta e Omega” ppenel o Gazda, o Del kai si le sa e zor; gua kai si, kai saia, ta kai si te avel.
66001009	Me o Juan sem tumaro pplal, soke me sargo tumen, si man vera ando Jesukristo. Goleke sem katar e Devleki charoina; ta gia sargo tumen, si man e zor te nakkau e patnia. Me sema ppanglo ande isla kai ikkardol Patmos, soke sikavava e Devleke alava ta e orba e chachi e Jesukristoki.
66001010	Me sema ando Duo ando llive e Devleko, ta asundem palal pala mande iek baro avazi sargo iek taturuga,
66001011	kai ppenela Me sem e Alfa ta e Omega, o mai angluno ta o mai paluno ta ppenela “Pisisar pe iek lil so dikke, ta bichal le e efta kkanllirenge kai si ande Asia: ando Efeso, Esmirna, Pergamo, Tiatira, Sardes, Filadelfia, ta Laodisea
66001012	Boldinailem te dikkau katar avela o avazi kai dela orba manchar, ta dikklem efta lampare sunakune,
66001013	ta po maskaral katar e efta lampare saia iek lleno sargo o Chavo e manuseko, furiado iekke patavenchar kai resena llik kai leke porrne ta iek kavisi sunakuno kai resela llik kai leko brek.
66001014	Ta leko soro ta leke bal sea parne sargo e bakrane bal, parne sargo ttud, ta leke akka sea sargo plameko iagako
66001015	Leke porrne klichina sargo o bronse kana kosen le, ta sargo kana biladol ande furnava; ta leko avazi asundilo but zurale sargo iek bari len.
66001016	Ta ande leko va o chacho sea efta cheraia; ta katar leko mui likela iek jarni sano ta ostro pe dui riga; leko mui saia sargo o kkam kana kletosarel zurale.
66001017	Kana dikklem le pelemtar kai leke porrne sargo mulo. Vou ttoda po va o chacho pe mande, ta ppenda mange Na dara; me sem o mai angluno ta o mai paluno,
66001018	gua kai zivil. Me sema mulo, ta akana ziviu ostade, ta mande si e kluchura katar o meripe.
66001019	Pisisar so dikklan: so si akana ta so ka avel mai angle katar gala ezgode.
66001020	Gava si so si len gurudino e efta cheraien kai dikklan pe murni chachi, ta so si len gurudino e efta lampare sunakune: e efta cheraia si e efta suechura katar e efta kkanllira, a e efta lampare si e efta kkanllira.
66002001	“Pisisar e suechoke katar e kkanlliri kai si ando Efeso: ‘Gia ppenel gua kai si e efta cheraia ande leko va o chacho, ta ppirel maskar e efta lampare sunakune
66002002	Me llanau so chere, ta llanau kai trudi tut but ande cho rado, ta llanau kai nasti terpi e bilachen, ta kai zumadan golen kai ppenen kai si apostolura a von inai, ta llanglan kai von si kojamne.
66002003	Terpisardan but ta radisardan but pe cho rado, soke voli mo anau
66002004	A iek ezgoda inai mange drago tutar, kai muklan o volipe kai saia tut mai anglal.
66002005	Goleke de tut golli katar pelan ta keisao, ta cher e ezgode kai cherea omanglal. A te na chereale, ka avau oma tute ta ka ikanau chi lampara kotar katar si ttodi, te na keisailan.
66002006	A si tut gaia ezgoda kai murzi pe ezgode kai cheren e nikolaiture, ta i me murziu pe ezgode kai von cheren
66002007	¡O lleno kai si le kan, te asunel so ppenel o Duo e kkanllirenge Ko ka dobil, ka dau le te jal katar o kas e zivotoko kai si po maskaral katar o paraiso e Devleko.
66002008	“Pisisar i e suechoke katar e kkanlliri ande Esmirna: ‘Gia ppenel o mai angluno ta o mai paluno, gua kai saia mulo ta pale zivisarda
66002009	Me llanau e ezgode kai chere ta e patnia kai nakke ta cho chorripe, a tu san barvalo ta pinllarau o kojaipe katar e llene kai ppenen kai si judiura, a von si iek kkanlliri e judionengi kai si e Satanaseki.
66002010	Te na dara katar e patnia kai ka nakke, soke o llavolo ka chudel nesave llenen tumendar ande rubie te sai aven zumade des llive, goleke lla chachimaia llik kai o meripe ta me ka dau tut e korona e zivotoki
66002011	¡O lleno kai si le kan, te asunel so ppenel o Duo e kkanllirenge Sa gola kai ka dobin, ni ka len e duk katar o duito meripe.
66002012	“Pisisar e suechoke katar e kkanlliri ando Pergamo: ‘Gia ppenel gua kai si le o jarni sano ta ostro pe duie riga
66002013	Me llanau so chere ta kai zivi; tu san kote kai besel o Satanas ta isto gia lla chachimaia ande mo anau. Ni muklan mo pachape ni ande llivesa kana mundarde e Antipase kai dela mi orba chachi, kai mundarde le kote kai zivil o Satanas
66002014	A si man nesave ezgode kai inai mange drago tutar: soke si tut kote gola llene kai ni kamen te muken o sikadipe e Balaameko, gua kai sikavela e Balake te cherel te peren ando bilachipe e Israeleke chaven, ta cherela len te jan kurbanura kai dena avere delenge, ta te cheren o kurvaluko.
66002015	Ta i si tut gola llene kai ni muken o sikadipe katar e nikolaite kai me murziu pe lengo sikadipe.
66002016	Goleke keisao, soke te na chereale, me ka avau tute oma ta ka marau man lenchar e jarniea kai likel katar mo mui
66002017	¡O lleno kai si le kan, te asunel so ppenel o Duo e kkanllirenge O lleno kai ka dobil ka dau le te jal katar o mana gurudino, ta ka dau le iek barrorro parno kai pe lete si pisime iek anau nevo kai niko ni pinllarel le, samo gua kai lel le.
66002018	“Ta pisisar e suechoke katar e kkanlliri kai si ande Tiatira: ‘Gia ppenel o Chavo e Devleko, kai leke akka si sargo plameko iagako ta leke porrne si sargo o bronse kai klichil:
66002019	Me llanau so chere; ta llanau cho volipe, cho pachape, cho rado, sar terpi, ta kai cho rado akana si mai baro.
66002020	A si nesave ezgode kai inai mange drago tutar: kai muke gole diskinia kai ikkardol Jezabel kai ppenel kai si porauka te sikavel, ta cherel me eslugen te cheren o kurvaluko ta cherel len te jan katar e kurbanura kai den len avere delenge.
66002021	Me diem la vreme te sai keilpe; a voi ni kamel katar po kurvaluko
66002022	Goleke me peravau la ande postelia. Ka cherau te perel dukkadi ande postelia ta golen kai kurvinpe laia ka cherau len te nakken bari patnia, te na keinape katar e ezgode kai voi cherel.
66002023	Ta lake chaurren ka raniu len merimaia, ta gia sa e kkanlliria ka llanen kai me sem gua kai pinllarel o mislo ta o lio, ta ka dau suakone llene prema so cherda
66002024	A tumenge ta i golenge kai si ande Tiatira, ta sa e llenenge kai inai len gua sikadipe ta kai ni pinllarde so von ikkaren, e bare ezgode gurudine e Satanaseke, me ppenau tumenge kai ni ka ttovau aver pparipe pe tumende.
66002025	A so si tumen, na muken le lligo ni ka avau me.
66002026	Gua kai ka dobil ta kai ka cherel mo rado llik kai o son, me ka dau len o gazdaripe pe ppuvia.
66002027	Ta ka gazdarin iekke kastea kai si sastruno, ta ka ppagen len sargo o taso kai cherel o lleno e chikatar, gia sar liem i me o gazdaripe me Dadetar.
66002028	Ta i ka dau len e cherain e ttiarinaki
66002029	¡O lleno kai si le kan, te asunel so ppenel o Duo e kkanllirenge!’
66003001	“Pisisar i e suechoke katar e kkanlliri kai si ando Sardes: ‘Gia ppenel gua kai si le e efta duura e Devleke ta e efta cheraia Me llanau so chere ta llanau kai pinllaren tut kai san llundo, a tu san mulo.
66003002	Goleke ttou sama ta lachar ogola ezgode kai si te meren, soke dikklem kai e ezgode kai chere inai chache angla o Del.
66003003	Goleke de tut golli so lian ta so asundan ta cherle; keisao soke te na prezosardan, me ka avau pe tute sargo iek chor, ta ni ka llane o saiato kana ka avau pe tute
66003004	A ando Sardes si tut nesave llene kai ni makkle pe patave; von ka llan manchar furiade ando parno soke dobisarde.
66003005	O lleno kai ka dobil ka furiavau le parne patavenchar, ta ni ka ikanau leko anau kai si pisime ando lil e zivotoko, ta ka ppenau angla mo Dad ta angla leke suechura kai me pinllarau gole llenen
66003006	¡O lleno kai si le kan te asunel so ppenel o Duo e kkanllirenge!
66003007	“Pisisar i e suechoke katar e kkanlliri kai si ande Filadelfia: ‘Gia ppenel o Santo, o chachuno, gua kai si lete o klucho katar o David, gua kai kana putarel niko nasti ppandel, ta kana ppandel niko nasti putarel
66003008	Me llanau so chere; ta ttodem angla tu iek udar putardo kai niko nasti ppandel; soke ni san but zuralo a cherdan so ppenen me alava, ta ni ppendan kai ni pinllare mo anau.
66003009	Gole llenen kai si katar e kkanlliri e judionengi kai si e Satanaseki, kai ppenen kai si judiura a von inai ta kojaven, me ka cherau te den changa angla che porrne, ta te llanen kai me volisardem tut
66003010	Goleke soke kandian me alava me terpimake, i me ka arakkau tut kana ka avel o saiato katar o zumadipe, kai ka avel pe sa o sueto te aven zumade sa e llene kai zivin pe ppuv.
66003011	Me avau oma. Na muk so si tut, te na lel niko chi korona
66003012	Gua kai ka dobil me ka cherau te avel sargo o zido kai istarel o cher me Devleko, ta nikada ios ni ka likel kotar; ta ka pisiu pe lete o anau me Devleko ta o anau katar e foro me Devleko, o nevo Jerusalem, kai fuliel katar o miloso, ta i ka pisiu pe lende mo anau o nevo.
66003013	¡O lleno kai si le kan te asunel so ppenel o Duo e kkanllirenge!
66003014	“Ta pisisar e suechoke katar e kkanlliri kai si ande Laodisea: ‘Gia ppenel o Amen, gua kai del e orba e chachi ta si chacho, o purvo katar so cherda o Del
66003015	Me llanau so chere kai ni san ni sudro ni tato. ¡Mai sukar avilaia te avilana sudro o tato!
66003016	A soke san maklome, ta ni san sudro ni tato, ka chadau tut katar mo mui.
66003017	A tu ppene: me sem barvalo, barvailem ta niso ni trubul man; a ni llane kai inai tut veselia ta san iek lakomo, chorro, korro ta nango
66003018	Goleke me ppenau chuke: te chine mandar sunakai chistome ande iag te sai ave barvalo, ta patave parne te sai furiado ta te na dikkol o lallao katar cho nangipe, ta ttou pe che akka kolirio te sai dikke.
66003019	Me dau pe sa gola kai voliu ta dukkavau len, goleke trudisao ta keisao
66003020	Me sem po udar ta ikkarau; a vareko te asunela mo avazi ta te putarela o udar, me ka dau ande lete ta ka jau lea, ta vou manchar.
66003021	Gua kai ka dobil ka dau le te besel manchar pe mo trono, gia sar me dobisardem ta beslem me Dadea pe leko trono
66003022	¡O lleno kai si le kan te asunel so ppenel o Duo e kkanllirenge!”
66004001	Mapalal katar gala ezgode, dikklem iek udar putardo ando miloso; ta o avazi kai asundem mai anglal saia sargo iek taturuga ta ppenda mange “Like karinga, ta me ka sikavau chuke e ezgode kai si te aven mapalal katar gala.
66004002	Ta isto kote me achilem ando Duo ta dikklem iek trono ttodo ando miloso, ta vareko besela pe lete.
66004003	Gua kai besela saia sargo iek rubi o sargo iek diamante, ta truial katar o trono saia iek korona kai saia sargo iek esmeralda.
66004004	Ta truial katar o trono sea ios bis ta star tronura, ta bis ta star ppure kai besena pe lende: ta lenge patave sea parne ta pe lenge sore sea korone sunakune
66004005	Katar o trono likena esterliche, germipe ta avazura; ta angla o trono ppabona efta lampare iagake, kai si e efta duura e Devleke.
66004006	Ta angla o trono saia sargo iek mora serchavaki kai saia but bristi. Ta pasa o trono ta truial katar o trono, sea star zivotura pperde akka, anglal ta i palal
66004007	O purvo zivoto saia sargo iek liono, o duito sargo guruv, o trito leko mui saia sargo manuseko, ta o starto sargo iek agila kana furial.
66004008	Ta suako iek katar e star zivotura sea len sou pakka, ta truial ta andral sea pperde akka. Ta ni orachaia ni ollivesea ni achena te ppenen “¡Santo, santo, santo si o Gazda, o Del kai si le sa e zor, Gua kai saia, kai si, ta kai si te avel!
66004009	Suako drom kana gola zivotura blagosin ta den liubao, ta den fala gole kai besel po trono,
66004010	e bis ta star ppure den changa angla gua kai besel po trono ta blagosin gole kai zivil ostade, ta ttoven pe korone angla o trono ta ppenen
66004011	“Gazda, tu san lacho te ave blagosime te den tut o liubao, ta te chudimpe katar chi zor, soke tu cherdan sa e ezgode; ta pala chiri volia si ta cherdile.”
66005001	Ta dikklem ando va o chacho goleko kai besela po trono iek lil ulime pisime andral ta i avrial, ta saia ppanglo efta sellonenchar.
66005002	Ta dikklem iek suecho zuralo kai ppenela bare avazea “¿Ko si lacho te sai putarel o lil?
66005003	Ta niko ni ando miloso ni pe ppuv ni telal katar e ppuv ni telal katar e mora nasti putarela o lil ni te dikkel le.
66005004	Ta me rovava but, soke niko ni saia lacho te putarel o lil, ni te chitil le ni te dikkel le.
66005005	A iek katar e ppure ppenda mange “Na rou ios, soke o liono katar e Juda dobisarda te putarel e efta sellura ta te dikkel o lil.”
66005006	Ondaka dikklem kai maskar o trono ta e star zivotura ta maskar e ppure, saia iek Bakro pe porrne sargo iek kurbano, ta sea le efta singa ta efta akka, gala si e efta duura e Devleke kai si bichalde pe sa o sueto
66005007	Ta avilo ta lia o lil kai saia ando va o chacho katar gua kai besela po trono.
66005008	Ta kana lia o lil, e star zivotura ta e bis ta star ppure die changa angla o Bakro. Ta saurre saia len arpe ta tasura sunakune pperde taimano, kai si o molipe katar o foro santo.
66005009	Ta llilabena iek llili nevi kai ppenel gia “Lacho san te le o lil ta te putare leke sellura, soke tu sana o kurbano; ta che ratea pochindan amen e Devleke katar suako vicha, chib, foro ta ppuv.
66005010	Ta cherdan amen amare Devleke charura ta popura ta ka charoi pe ppuv.
66005011	Ta dikklem, ta asundem e avazura katar but suechura kai sea truial katar o trono, ta katar e zivotura, ta e ppure. Ta e suechura sea millonura ta millonura,
66005012	ta ppenena bare avazea “¡O Bakro kai saia kurbano: si lacho te lel o gazdaripe ta o barvalipe, o bizaipe e zor, o liubao, o baripe ta o blagosipe!
66005013	Ta i sa so si cherdo ando miloso, pe ppuv ta telal katar e ppuv ta ande mora, ta sa e ezgode kai si ande lende, ppenena gia “¡Goleke kai si besindo po trono ta i e Bakreke, te avel o blagosipe, o liubao o baripe ta e zor ostade!
66005014	Ta e star zivotura ppenena “¡Gia te avelpe! Ta e bis ta star ppure die changa, ta ttode po mui llik pe ppuv, ta blagosisarde gole kai zivil ostade.
66006001	Mapalal dikklem kai o Bakro putarda o purvo katar e efta sellura, ta asundem kai iek katar e star zivotura ppenela iekke avazea sargo germipe “¡Aide ta dik!
66006002	Ondaka dikklem iek gra parno ta gua kai llala pe lete inllarela ande po va iek arko, ta avila leke dini iek korona, soke dobisarda ta likisto te dobil ios.
66006003	Kana o Bakro putarda o duito sello, asundem kai o duito zivoto ppenela “¡Aide ta dik!
66006004	Ta likisto aver gra kai saia lolo, ta gua kai llala pe lete avila le dini e zor te lel katar o sueto e pas, ta te cherel e llenen te mundaren iek avere, ta avila leke dino iek baro jarni.
66006005	Kana o Bakro putarda o trito sello, asundem kai o trito zivoto ppenela “¡Aide ta dik! Ta dikklem iek gra kalo, ta gua kai llala pe lete saia ande leko va iek balansa.
66006006	Ta maskar e efta zivotura asundem iek avazi kai ppenela “Iek kila lliu pe iek denario, a trin kile sebada pe iek denario, a na murisar ni o zeitino ni e mol.
66006007	Kana o Bakro putarda o starto sello, asundem o avazi katar o starto zivoto kai ppenela “¡Aide ta dik!
66006008	Ta dikklem iek gra galbeno, ta gua kai llala pe lete ikkardola Meripe. Ta pala le llala o baro meripe, ta avila leke dino te gazdaril pe iek katar e star riga e suetoke te mundarel e jarniea, e bokkaia, e nasualimaia kai mundarel, ta e zivirinienchar, kai si dive pe ppuv.
66006009	Kana o Bakro putarda o panchto sello, dikklem telal katar o altar e duura katar e llene kai mundarde len pala e alava e Devleke, ta pala e ezgode kai cherena
66006010	Ta ppenena bare avazea “Gazda santo ta chachuno, ¿kana ka chine e kris golenge kai zivin ando sueto te pochinen amaro meripe?
66006011	Ondaka avile lenge dine patave parne, ta ppendilo lenge te aduricharen cherricha ios vreme, te getonpe e llene ta e pplal kai saia te mundaren len sargo len
66006012	Dikklem kana o Bakro putarda o souto sello, ta e ppuv dermosaili but zurale. O kkam kalilo sargo angar, ta o chon lolilo sargo o rat.
66006013	E cheraia peletar e milosotar pe ppuv, sargo kana o kas e simochinengo peravel e simochine kana miskol le iek bari balau
66006014	A o miloso ni dikkilo ios, sargo kana ulilpe iek lil, ta sa e burdura ta sa e isle miskosaile katar po ttan.
66006015	Ta e charura e suetotar, e bare, e barvale e bare sudura, e zurale ta sa e esluge ta gola kai ni sea esluge, gurudile ande burdura ta maskar e pechine e burdonenge;
66006016	ta ppenena e burdonenge ta e pechinenge “¡Peren pe amende ta guruven amen katar o mui goleko kai besel po trono ta katar e Bakreki joli!
66006017	Soke avilo o baro llive katar leki joli; ¿ko ka achel pe porrne ande gua llive?”
66007001	Mapalal katar gala ezgode, dikklem star suechura pe porrne pe star riga e ppuviake, ta achavena e star balavia te na ppurdel ni iek balau pe ppuv ni pe mora ni pe nisavo kas.
66007002	Ta i dikklem aver suecho kai likela katar likel o kkam, ta saia le o sello katar o Del o llundo ta urkisarda bare avazea pe star suechura, gola kai saia lenge dini e zor te zatrin pe ppuv ta pe mora,
66007003	ta ppenda “¡Na zatrin e ppuvia ni e mora ni e kasten, lligo ni ka ttova o sello po chikat katar e esluge amare Devleke!
66007004	Ta asundem gachin sea e llene kai saia pe lende o sello: Estotina ta saranda ta star milie katar e desudui viche e Israeleke
66007005	Katar e vicha e Judaeki, desudui milie saia pe lende o sello. Katar e vicha e Rubeneki, desudui milie. Katar e vicha e Gadeki, desudui milie.
66007006	Katar e vicha e Asereki, desudui milie. Katar e vicha e Neftaleki, desudui milie. Katar e vicha e Manaseseki, desudui milie.
66007007	Katar e vicha e Simeonoki, desudui milie. Katar e vicha e Levieki, desudui milie. Katar e vicha e Isakareki, desudui milie.
66007008	Katar e vicha e Zabulonoki, desudui milie. Katar e vicha e Joseeki, desudui milie, ta katar e vicha e Benjamineki, desudui milie
66007009	Mapalal katar gala ezgode dikklem iek baro sueto kai niko nasti llinela le; sea katar sa e ppuvia, viche, forura ta chibia kai sea pe porrne angla o trono ta angla o Bakro furiade ando parno ta ande lenge va sea krangura katar e palmera.
66007010	Ta sa urkina bare avazea ta ppenena “¡O braduipe si amare Devleko kai besel po trono ta i e Bakreko!
66007011	Ta sa e suechura sea pe porrne truial katar o trono ta katar e ppure ta e star zivotura; ta die changa angla o trono ta lengo mui reslo llik pe ppuv, ta blagosisarde e Devle
66007012	ta ppenena “¡Gia te avelpe! O blagosipe, o baripe, o bizaipe, e fala, o liubao ta e zor te aven e Devleke ostade. ¡Gia te avelpe!
66007013	Ondaka iek katar e ppure puchla man “¿ko si gala kai si furiade ando parno, ta katar avile?
66007014	Me ppendem leke: “Tu llanele, gazda” Vou ppenda mange “Gala si kai nakkle e bari patnia, kai jalade pe patave ta parniarde len ando rat e Bakreko:
66007015	“Goleke von si angla o trono e Devleko, ta radin ollivesea ta orachaia ande leko cher. Ta gua kai besel po trono ka buliarel lenge pi chara
66007016	Nikada ios ni ka aven bokkale ni trusale, ta o kkam ni ka del ios pe lende, ta ni ka avel lenge tatipe;
66007017	soke o Bakro kai si po maskaral katar o trono, ka avel lengo chobano ta ka inllarel len kai si o pai o llundo, Ta o Del ka kosel sa e ausa katar lenge akka.”
66008001	Kana o Bakro putarda o eftato sello kotar ni asundilo niso ando miloso llik kai o dopas o saiato.
66008002	Mapalal dikklem efta suechura pe porrne angla o Del, ta avila lenge dine efta taturuge.
66008003	Ondaka avilo aver suecho kai anela iek taso sunakuno kai ttodol andre o taimano ta ttodape angla o altar ta avila leke dino but taimano te ttovel le e molimaia kai cherela o santo foro po altar sunakuno kai saia angla o trono
66008004	Ta katar o va e suechoko o ttuv katar o taimano ta o molipe katar o santo foro llelo upre angla o Del.
66008005	Ondaka o suecho istarda o taso e taimanoko pperdale iag katar o altar ta chudiala pe ppuv; ta saia germipe, avazura esterliche, ta e ppuv dermosaili.
66008006	Ta e efta suechura kai saia len e efta taturuge ttodepe te basalen len
66008007	O purvo suecho basalda e taturuga ta pela pe ppuv krupe ta iag amime e ratea, ta II
66008008	II chudinaile pe ppuv. Ta iek katar suako trin kasta ppabile, ta ppabile sa e patra zenele 8 O duito suecho basalda e taturuga, ta sargo iek baro burdo kai ppabol chudinailo ande mora, ta iek katar e trin riga e morake cherdile rat.
66008009	Ta muletar iek katar suako trin zivirinie kai sea ande mora, ta iek katar suako trin llimie zatrisaile
66008010	O trito suecho basalda e taturuga ta katar o miloso pelitar iek bari cherain kai ppabola sargo iek antorcha, ta peli upral pe iek katar suako trin lena ta pe paia kai liken katar e ppuv.
66008011	Ta e cherain ikkardol Ajenjo; ta iek katar suako trin riga e paieke cherdile ajenjo, ta but llene mule cheres gola paia kai cherkile
66008012	O starto suecho basalda e taturuga ta avile ranime iek katar e trin riga e kkameke ta katar o chon ta katar e cheraia te sai cherdon truñariko iek katar suako trin lendar ta te na avel villelo ande iek katar suako trin vreme e lliveseke ta i e rachake.
66008013	Ta mapalal dikklem ta asundem iekke suecho kai furiala po maskaral katar o miloso ta ppenela bare avazea “¡Tesko, tesko e llenenge kai zivin pe ppuv cheres ogola taturuge kai si te basalen e trin suechura!”
66009001	O panchto suecho basalda e taturuga ta dikklem iek cherain kai pelitar katar o miloso pe ppuv, ta avila lake dino o klucho katar o bunari katar e jar.
66009002	Ta putarda o bunari katar e jar ta likisto ttuv sargo o ttuv kai likel katar iek bari furnava; ta o kkam cherdilo truñariko, ta i e balau cheres o ttuv e bunareko
66009003	Ta Katar o ttuv likiste langoste upral pe ppuv ta avila lenge dini e zor kai si len e alakrane e ppuviake.
66009004	Ta ppendilo lenge te na zatrin e patra e ppuviake ta nisavo zenelipe ta ni iek kas samo te zatrin e manusen kai ni saia len o sello e Devleko pe lengo chikat.
66009005	Ta avila lenge dino te na mundaren len samo te patin len panch chon ta lengi patnia saia sargo kana pusavel e manuse iek eskorpion
66009006	Ta ande gola llivesa e manusa ka roden o meripe ta ni ka malaven le, ka mangen te meren, a o meripe ka nasel lendar.
66009007	E langoste sea sargo gra lacharde e marimake; pe lenge sore inllarena sargo korone sunakune, ta lenge muia sea sargo muia manusenge.
66009008	Lenge bal sea sargo bal diskiniake, ta lenge danda sea sargo lionoke
66009009	Pe lengi esnaga sea kore sastrune ta lenge pakka asundona sargo but bordona kai chirden len e gra kana prasten po maripe.
66009010	Saia len poria sargo e eskorpionura ta i saia len suvia, ta pe lenge poria saia len e zor te dukkaven e manusen panch chon.
66009011	Ta lengo charo si o suecho katar e jar, ta leko anau ando ebreo si Abadon, ta ando griego si Apolion.
66009012	O purvo tesko nakklo; a achen ios dui
66009013	O sovto suecho basalda e taturuga ta asundem iek avazi maskar e singa katar o altar sunakuno kai si angla o Del.
66009014	Ta ppenda e soutone suechoke kai saia le e taturuga “putar e stare suechonen kai si ppangle pasa e bari len kai ikkardo Eufrates.
66009015	Ta avile mukliarde e star suechura kai sea lacharde te mundaren ando saiato o llive o chon ta burs iekke katar suako trin llene.
66009016	Ta e boñikura kai llana pe gra sea dui stotine millonura, ta me asundem pe gachin sea
66009017	Gia dikklem sargo ande iek suno e gra ta e boñikura kai llana pe lende kai sea len kore sastrune sargo e iagake sargo o safiro ta sargo o asufre. Ta e grastenge sore sea sargo sore lionoke ta katar lenge muia likela iag, ttuv ta asufre.
66009018	Ta cheres gala trin zatranie mule iek katar suako trin llene cheres e iag o ttuv ta asufre kai likela katar lengo mui
66009019	Soke e zor e grastengi saia ande lengo mui ta ande lenge poria soke lenge poria sargo sapa saia len sore ta zatrina lenchar
66009020	Ta ogola manusa kai ni mule cheres gala zatranie, ni gia ni keisaile katar e ezgode kai cherena pe vastenchar ta ni mukle te blagosin e llavolonen ta e delen kai si cherde katar o sunakai, katar o rup katar o bronse katar o barr ta katar o kas, a gola dela ni dikken ni asunen ta ni ppiren.
66009021	Ta ni keisaile katar o mundaripe kai cherena ni katar o drabaripe ni katar o kurvaluko ni katar o choripe.
66010001	Mapalal dikklem aver suecho zuralo kai fuliela katar o miloso ande iek oblako ta pe leko soro saia e korona ta leko mui saia sargo o kkam ta leke porrne sargo kasta iagake.
66010002	Ta ande leko va saia iek lilorro putardo ta ttoda po porrno o chacho pe mora ta o estingo pe ppuv.
66010003	Ta ppenda bare avazea gia sar basel o liono, ta kana ppenda bare avazea efta esterliche asundile lenge avazura.
66010004	Mapalal kana asundile e avazura katar e efta esterliche, me lava te pisiu ta asundem iek avazi katar o miloso kai ppenela mange, ppande e ezgode kai e efta esterliche ppende ta na pisisare len
66010005	Ta o suecho kai dikklem pe porrne pe mora ta upral pe ppuv vazdia po va ando miloso.
66010006	Ta jala sovel pe gua kai zivil ostade kai cherda o miloso ta e ezgode kai si ande lete ta e ppuv ta e ezgode kai si ande late ta e mora ta e ezgode kai si ande late kai o vreme ni ka avel ios
66010007	Ta kai ande llivesa katar o avazi katar o eftato suecho kana vou ka ttovelpe te basalel e taturuga ka cherdol e volia gurudini e Devleki gia sar vou ppendaiale pe eslugenge e poraukura.
66010008	O avazi kai asundem katar o miloso dia pale orba manchar ta ppenda Lla ta le o lilorro kai si putardo ando va katar o suecho kai si pe porrne upral pe mora ta upral pe ppuv
66010009	Ta llelem kai o suecho ta ppendem leke te del man o lilorro ta vou ppenda mange le ta jale ta ka cherkiarel cho lli a ande cho mui ka avel guglo sargo o aullin
66010010	Ondaka liem o lilorro katar o va e suechoko ta jalemle ta saia guglo ande mo mui sargo o aullin a kana jalemle cherkiarda mo lli.
66010011	Ondaka vou ppenda mange, trubul te porauki pale pe but forura, ppuvia, chibia ta charura.
66011001	Mapalal die man iek kas te llinau e pole, ta ppende mange “Uste ta llin gachin pole si ando cher e Devleko ta gachin pole si ando altar, ta llin gachin llene blagosin kote.
66011002	Na llin e pole kai si avrial katar o cher e Devleko, soke gava ttan si dino golenge kai ni pachan. Von ka gazdarin ando Jerusalem saranda ta dui chon.
66011003	A me ka bichalau dui poraukura te ppenen murni viasta chachuni. Ka bichalau len furiade ande patave krupne te den orba milia ta dui stotine ta sovardes llive.
66011004	Gala dui poraukura si e dui kasta maslinkenge ta e dui kandelabrura kai si angla o Del, o charo e suetoko.
66011005	Fiko te mangel te marel len, von ka chuden iag katar po mui ta ka ppabaren pe dusmanonen, a vareko te mangela te cherel lenge vareso bilacho, i von ka meren isto gia.
66011006	Gala dui poraukura si len zor te cheren te na del peke kana von ka ppenen so si te avelpe. Ta i si len e zor te bolden o pai ando rat, ta i te dukkaven e sueto nasualimaia pe gachin droma von mangena
66011007	A kana ka nakkel o vreme kai von si te ppenen e orba e chachi, e azdava kai likel katar e bari jar ka marelpe lenchar, ta ka dobil len ta ka mundarel len.
66011008	Lenge esnage ka achen chudine pe droma katar o foro kai krustosarde e Gazda. E llene ikkaren gale foro Sodoma ta i ikkaren le Ejipto.
66011009	Ta ande trin llive ta dopas, e llene katar sa e ppuvia chibia ta forura, ka dikken lenge esnage ta ni ka muken te prajon len.
66011010	Gola kai zivin pe ppuv ka veselinpe katar lengo meripe. Ka aven gia vesele kai ka den pe ezgode iek avereke, soke e dui poraukura cherena len te nakken bari patnia.
66011011	Ondaka kana nakkle trin llive ta dopas, o Del llungada len ta pale ustile; ta sa e llene kai dikkle len, pperdile dar.
66011012	Ta e dui poraukura asunde iek baro avazi kai avela e milosotar, ta ppenda lenge “¡Aven karinga! Ta likiste ando miloso pe iek oblako ta lenge dusmanura dikkle len
66011013	Isto kote zurale dermosaili e ppuv kai zatrisarda des katar e stotina katar o foro, ta efta milie llene mule. Gola kai achile llunde daraile but goleke blagosisarde e Devle kai si ando miloso
66011014	O duito tesko nakklo; a o trito iakom avel.
66011015	O eftato suecho basalda pi taturuga, ta asundile avazura zurale katar o miloso ta ppenena “Amaro Del ta leko Mesias gazdarin e sueto; ta ka gazdarin ostade.
66011016	E bis ta star ppure kai besena angla o trono e Devleko, die changa pe ppuv ta blagosisarde e Devle,
66011017	ta ppenena “Fala chuke Devla, kai tu sa chere, kai san ta kai sana, soke lian chi bari zor ta ttodan tut te gazdari.
66011018	E ppuvia ni pachan ande tute; ta akana avilo cho llive e jolinako, o vreme kana ka chine e kris e mulenge; ta ka veseli che eslugen, e poraukonen ta che santo foro ta golen kai blagosin cho anau, avena bare o minone; ta ka zatri golen kai zatrin e ppuv.”
66011019	Ondaka putailo o cher e Devleko kai si ando miloso ta dikkola e arka katar o zakono. Ta sea esterliche ta germipe, dermosaili e ppuv ta diapeke krupe.
66012001	Dikkili ando miloso iek bari ezgoda, iek diskinia furiadi e kkametar ta telal katar lake porrne saia o chon ta upral katar lako soro saia iek korona desuduie cheraiengi.
66012002	E diskinia saia kkamni ta urkila katar e dukka soke aviloia lako vreme te maladol lake
66012003	Ta i dikkili aver bari ezgoda ando miloso, iek baro dragon lolo kai saia le efta sore ta des singa ta iek korona pe suako soro.
66012004	Ta leki pori chirdela iek katar suako trin cheraia kai si ando miloso, ta chudia len upral pe ppuv ta o dragon ttodape angla e diskinia kai saia kkamni te jal lake minone kana ka biandol
66012005	Ta e diskiniake maladila iek murusorro kai ka gazdaril iekke kastea sastruno sa e ppuvien, ta lie lake chaurre e Devleke ta leke tronoke;
66012006	ta e diskinia nasli po pusto, kote kai o Del lacharda lake iek ttan, te sai pravaren la milia ta dui stotine ta souvardes llivesa.
66012007	Mapalal saia iek baro maripe ando miloso, o Migel ta leke suechura, marenape e dragonoia ta marelape o dragon ta leke suechura.
66012008	Ta nasti dobisarde, ta ni avila lenge ios ttan ando miloso.
66012009	Ta avilo tradino avri o baro dragon, o sap o purano kai ikkardol llavolo ta Satanas, kai kojavel sa e sueto; avilo tradino pe ppuv ta leke suechura avile tradine lea.
66012010	Ondaka asundem iek baro avazi ando miloso kai ppenela “Akana avilo o braduipe, e zor ta e charoina katar amaro Del, ta o gazdaripe katar leko Mesias; soke avilo tradino avri gua kai dosarela amare pplalen, angla amaro Del ollivesea ta i orachaia;
66012011	Ta von dobisarde le pala o rat e Bakreko, ta pala lenge alava e chache, ta lenge ni mola niso lengo zivoto, ta ni chitilape lenge te meren
66012012	Goleke veselin tumen milosura. Ta tumen kai zivin ande lende ¡A tesko e llenenge kai zivin pe ppuv ta pe mora, soke o llavolo fulisto tumende bare jolinaia soke llanel kai inai le but vreme
66012013	Ta kana dikkla o dragon kai avilo tradino pe ppuv, llelo pala e diskinia kai maladilaia lake o minono te marel la.
66012014	Ta avila lake dine dui pakka katar e bari agila, te sai furial angla o sap karing o pusto kai lako ttan, kote kai saia te pravarenla trin burs ta dopas.
66012015	A o sap chudia katar po mui pai te sai cherel iek len palal pala e diskinia, te sai avel chirdini e paietar.
66012016	A e ppuv pomozisarda e diskinia, soke e ppuv putarda po mui ta nakkada e len kai o dragon chudiaia katar po mui
66012017	Ondaka o dragon pperdilo joli pe diskinia ta llelo te marelpe e vichaia kai achilaia katar o porodo e diskiniako, gola kai cheren so ppenel o zakono e Devleko ta si len e orba e chachi e Jesukristoki.
66012018	Ta o dragon ttodape pasa e mora.
66013001	Ondaka ttodem man upral pe chisai e moraki, ta dikklem kai likela katar e mora iek azdava kai saia la efta sore ta des singa, ta ande lake singa des korone ta upral pe lake sore, iek anau kai kusel e Devle.
66013002	Ta o dragon kai dikklem saia sargo o leopardo; ta leke porrne sea sargo e melledoke, ta leko mui sargo mui lionoko, ta o dragon dia la pi zor ta po trono ta baro gazdaripe
66013003	Ta dikklem iek katar lake sore ranime te merel, a lako ranipe sastilo, ta sa o sueto chudisailo pala e azdava.
66013004	Ta blagosisarde e dragono kai dia e zor e azdava, ta blagosisarde e azdava ta ppenena “¿Ko sargo e azdava, ta ko sai marelpe laia?
66013005	Ta avilo lake dino iek mui kai dela bare orbe ta kusela e Devle, ta avila lake dino te gazdaril saranda ta dui chon.
66013006	Ta kusela e Devle pe alavenchar, katar leko anau, ta leki chara, ta golen kai zivin ando miloso
66013007	Ta saia lake dino te marelpe e santo foroia, ta te dobil len, ta i saia lake dino te gazdaril pe suako vicha, foro ta ppuv.
66013008	Ta blagosisarde la sa e llene kai zivin pe ppuv, gola kai lenge anava inai pisime ando lil katar o zivoto e Bakreko, kai saia dino kurbano mai anglal katar gava sueto
66013009	Vareko te si le kan te asunel.
66013010	“Vareko te si te ppangliol ka llal ppanglo; a vareko te mundarela e jarniea, e jarniea morabi te avel mundardo.” Kate si o terpipe ta o pachape katar o santo foro.
66013011	Mapalal dikklem aver azdava kai likela katar e ppuv; ta saia la dui singa sargo bakreke, a dela orba sargo dragon.
66013012	Ta si la sa o gazdaripe katar e purvi azdava, ta gazdaril angla la ta cherel e ppuv ta e llene kai zivin pe late te blagosin e purve azdava kai lako ranipe merimako sastiloia
66013013	Ta i cherel bare ezgode, gia bare, kai cherel te perel iag katar o miloso pe ppuv angla e manusa
66013014	Ta kojavel e llenen kai zivin pe ppuv e bare ezgodenchar kai si lake dino te cherel angla e azdava, ta cherel e llenen kai zivin pe ppuv te cheren iek eslika e azdavaki kai si ranime e jarnietar ta kai zivisarda
66013015	Ta saia lake dino te del zivoto gole eslika, te sai del orba, ta te cherel te mundaren sa golen kai ni blagosina la.
66013016	Ta cherela saurren e minonen ta e baren, e barvalen, ta i e chorren, e eslugen ta i gola kai inai esluge te avel lenge ttodi iek marka pe lengo chikat.
66013017	Ta niko nasti chinela ta nasti bichinela, te na avela le e marka o o anau katar e azdava, o o numero katar leko anau
66013018	Kate si bizaipe; ko acharel te llinel o numero katar e azdava, soke si numero manuseko, ta o numero si sou stotine ta sovardes ta sou.
66014001	Mapalal dikklem e Bakre kai saia pe porrne upral po burdo katar o Sion. Lea sea stotina ta saranda ta star milie llene, kai saia pisime pe lengo chikat o anau e Bakreko, ta leke Dadeko
66014002	Ta mapalal asundem iek avazi sargo but paia kai avela e milosotar, sargo iek germipe zuralo; ta o avazi kai asundem saia sargo but llene kai basalen e arpe.
66014003	Ta llilabena iek llili nevi angla o trono ta angla e star zivotura, ta angla e ppure. Ta niko nasti sikola gaia llili, samo e stotina ta saranda ta star milie, kai sea braduime maskar e llene kai si pe ppuv.
66014004	Von si gola kai nikada ni amisaile diskinienchar. Von si gola kai llan pala o Bakro kai go llal vou. Von si braduime maskar e llene, sargo so si dino mai anglal e Devleke ta e Bakreke.
66014005	Ta ande lenge muia ni maladilo kojaipe, soke angla o trono e Devleko von inai makkle
66014006	Dikklem aver suecho kai furiala po maskaral katar o miloso ta inllarela e lachi viasta kai si ostade te ppenel la e llenenge kai zivin pe ppuv, kai go si ppuv, vicha, chib ta foro.
66014007	Ta ppenda bare avazea “Daran e Devletar ta blagosin le, soke o vreme katar leki kris avili. Ta blagosin gole kai cherda o miloso e ppuv e mora ta o pai kai likel katar e ppuv.
66014008	Ondaka avilo aver suecho ta ppenela “¡Pelitar, pelitar e Babilonia o baro foro, soke cherda te pien sa e ppuvia e mol katar lako kurvaluko!
66014009	O trito suecho avilo ta ppenela bare avazea “Vareko te blagosila e azdava ta lake eslika ta te lela e marka pe po chikat o pe po va,
66014010	i vou ka piel e mol katar e Devleki joli kai avili ttodi chisti ando taso katar leki joli; ta ka nakkel bari patnia ande iag ta ando asufre, angla e sante suechura ta angla o Bakro.
66014011	Ta o ttuv katar leki patnia likel ostade; ta gaia patnia ni achel, ni ollivesea ni orachaia, golenge kai blagosin e azdava ta i leke eslika ta sa golenge kai len e marka katar leko anau.
66014012	¡Kate si o terpipe katar o santo foro, gola kai cheren so ppenel o zakono e Devleko ta o pachape e Jesuseko
66014013	Ondaka asundem iek avazi kai katar o miloso ppenela mange “Pisisar blagosime katar angle gola llene kai meren ando Gazda. “Ea —ppenel o Duo—, ka achen te lelpe lendar o chiñipe katar lenge radura.”
66014014	Ondaka dikklem iek oblako parno; ta upral po oblako besela iek lleno kai dikkola sargo chavo e manuseko: ta pe leko soro saia iek korona sunakuni, ta ande leko va iek jarni bangardo sano ta ostro.
66014015	Ta katar o cher e Devleko likisto aver suecho kai ppenela bare avazea goleke kai besela po oblako “¡Ttou o jarni ta chide so dia pe ppuv; soke avilo o vreme te chidiniaon e septelie kai dia e ppuv soke si resle!
66014016	Ondaka gua kai besela po oblako ttoda po jarni ta chidia e septelie kai dia e ppuv.
66014017	Mapalal likisto aver suecho katar o cher e Devleko kai si ando miloso, ta i le saia iek jarni bangardo sano ta ostro.
66014018	Ta likisto katar o altar aver suecho kai gazdarila pe iag, ta ikkarda bare avazea gole kai saia le o jarni, ta ppenela “¡Ttou cho jarni ta chin e drak katar e kasta e ppuviake, soke lake drakka si resle!
66014019	O suecho chudia po jarni ande ppuv ta chinda e drak katar e kasta e ppuviake ta ttoda e drak ando baro ttan, kote kai ustadon kai gua si e joli e Devleki.
66014020	Ta avile ustade e drakka ando baro ttan avri katar o foro ta likisto rat kai reslo llik kai e salvaria e grastenge, ta reslo llik kai e trin stotine kilometrura duratar.
66015001	Dikklem ando miloso aver bari ezgoda kai saia chudo: efta suechura kai saia len e efta zatranie kai si te aven pe ppuv, ta mapalal katar gala ezgode, ka avel o son katar e joli e Devleki
66015002	Ta i dikklem sargo iek mora serchavaki amime iagaia, ta dikklem golen kai reslea te dobin e azdava ta lake eslika, ta ni mukle te ttoven pe lende laki marka ni o numero katar lako anau, von sea pe porrne, pe mora serchavaki ta ande lenge va sea e arpe kai o Del diaia len
66015003	Ta llilabena e Moiseseki llili, o esluga e Devleko ta e llili e Bakreki, ta ppenena “Baro ta sukar si sa so cherdan, Gazda, Devla kai si tut sa e zor orta ta chachune si che droma, Charo katar o santo foro.
66015004	¿Ko ni ka daral tutar Gazda? ¿Ta ni ka blagosil cho anau? Soke samo tu san santo goleke sa e ppuvia ka aven ta ka blagosin tut, soke che krisa sikadile
66015005	Mapalal katar gala ezgode, dikklem kai ando miloso putailo o cher e Devleko, e chara katar e orba e chachi
66015006	ta katar o cher e Devleko likiste e efta suechura kai inllarena e efta zatranie. Von sea furiade patavenchar kai sea cherde katar o lino chisto kai klichila, ta truial katar lengo brek inllarena kavisa sunakune.
66015007	Ta iek katar e star zivotura dia e efta suechonen efta tasura sunakune, pperde katar e joli e Devleki kai zivil ostade.
66015008	Ta o cher e Devleko pperdilo ttuv katar e Devleko baripe ta katar leki zor, ta niko nasti dela andre lligo ni ka getonpe e efta zatranie katar e efta suechura.
66016001	Ondaka asundem iek baro avazi kai likela katar o cher e Devleko, ta ppenela e efta suechonenge “Llan ta chuden pe ppuv e joli e Devleki kai si ande efta tasura.
66016002	Ta llelo o purvo suecho ta chucharda po taso upral pe ppuv ta pe llene kai saia len e marka katar e azdava ta kai blagosina leke eslika, cherdilo lenge iek chindipe kai ni sastola ta cherniola, avila pe lende ppunia bilache ta cherne
66016003	O duito suecho chucharda po taso upral pe mora, ta e mora cherdili rat, sargo rat muleko ta sogo saia llundo ande mora, mulo
66016004	O trito suecho chucharda po taso upral pe lena ta pe paia kai liken katar e ppuv, ta cherdile rat.
66016005	Ta asundem e suecho katar e paia kai ppenela “Chacho san tu Gazda kai san ta kai sana o santo soke chindan e kris gale ezgodenge,
66016006	soke von chudie o rat katar cho santo foro ta i katar e poraukura goleke i tu dian len te pien rat ¡soke gua si so morabi te len!
66016007	Ta asundem avere kai katar o altar ppenela “chachimaia Gazda, Del kai si tu sa e zor, chi krisa si chachune ta chache
66016008	O starto suecho chucharda po taso upral po kkam, ta avila e kkameke te ppabarel e manusen e iagaia.
66016009	Ta e manusa ppabile e bare tatimaia, ta kusle e Devleko anau kai si le e zor pe gala zatranie ta ni keisaile te blagosin le
66016010	O panchto suecho chucharda po taso upral po trono e azdavako, ta leki charoina achili ando truñariko, ta e llene dandarena pe chibia dukkatar.
66016011	Ta kusle e Devle, o Del katar o miloso, katar pe dukka ta katar po chindipe kai ni sastola ta cherniola, ta ni keisaile katar so cherena
66016012	O souto suecho chucharda po taso upral pe bari len katar o Eufrates, ta sukilo leko pai te sai nakken e charura kai avena katar o oriente
66016013	Ta dikklem kai likela katar o mui e dragonoko ta katar o mui e azdavako, ta katar o mui katar o kojamno porauko, trin duura melale sargo zanbuke.
66016014	Von si e duura e llavoloke kai cheren bare ezgode, ta llan kai e charura katar e ppuv ande sa o sueto te chiden len, te marenpe ando baro llive e Devleko kai si le sa e zor
66016015	“Ttoven sama, me avau sargo chor. Blagosime gua kai achel llungado ta arakkel pe patave te na llal nango, ta te na dikken leko lallao
66016016	Ta chidialen po ttan kai ando ebreo ikkardol Armajedon
66016017	O eftato suecho chucharda po taso ande balau, ta likisto katar o trono katar o cher e Devleko kai si ando miloso, iek baro avazi kai ppenela “¡Cherdo si!
66016018	Ondaka sea esterliche ta avazura, ta germipe, ta e ppuv dermosaili zurale; ta sar kai si e manusa pe ppuv, nikada ni dermosailia gia zurale.
66016019	Ta o baro foro ppagilo pe trin kotora, ta e forura katar sa o sueto peletar; ta o Del diape golli katar o baro foro katar e Babilonia te del la te piel e mol katar leki joli.
66016020	Sa e isle ta e burdura sunbisaile,
66016021	ta pela e milosotar pe manusa bare krupe kai ppariavena mai but katar e saranda kile, ta e manusa kusle e Devle cheres e bari zatrania kai mukena e krupe.
66017001	Iek katar e efta suechura kai sea le e efta tasura, avilo ta ppenda mange “Aide karinga, me ka sikavau tut so si te avel e kurvichkake kai besel pe but paia.
66017002	E charura katar sa e ppuvia amisaile laia, ta e llene e suetoke matile e moliaia katar lako kurvaluko.
66017003	Ondaka o Duo inllarda man po o pusto. Kote dikklem iek diskinia besindo pe iek azdava loli kai pe late sea pisime anava kai kusena e Devle, ta sea la efta sore ta efta singa.
66017004	Gaia diskinia saia furiadi ande chitura but lache, vunete sargo kaline ta lole, ta i saia lachardi ando sunakai ta ande klea but sukar, ta ande lako va saia la iek taso sunakuno, pperdo gado ta melalipe katar lako kurvaluko;
66017005	pe lako chikat saia pisime iek anau gurudino “Babilonia e bari, e dei katar sa e kurvichke ta katar sa o bilachipe kai si ando sueto.”
66017006	Ta dikklem kai e diskinia saia mati katar o rat katar o santo foro ta i katar o rat e llenengo kai mundarde len, soke die e orba e chachi e Jesuseki. Kana dikklem la, chudisailem but.
66017007	Ondaka o suecho ppenda mange “¿Soke chudisailian? me ka ppenau chuke so si gurudino katar gaia diskinia ta e azdava kai inllarel la, kate si efta sore ta efta singa.
66017008	E azdava kai dikklan si iek kai omanglal zivila ta akana inai; gaia azdava ka likel katar e bari jar oma te avel zatrime. E llene katar e ppuv kai lenge anava inai pisime ando lil e zivotoko sar kana o Del cherda e sueto, ka chudinpe kana ka dikken e azdava kai omanglal zivila ta akana inai, ta pale avel
66017009	“Kote ka dikkol kate si bizaipe ta ko si llanglo: E efta sore si efta burdura kai upral pe lende besel e diskinia; a e efta sore si efta charura.
66017010	Panch katar gala charura peletar, iek gazdaril a akana, ta aver charo si te avel. Kana ka avel, ni ka gazdaril but vreme.
66017011	E azdava kai zivila omanglal ta akana inai, si o ojtoto charo; ta i vou si katar e efta charura, ta ka avel zatrime
66017012	“E efta singa kai dikklan si des charura kai no ios ni charoin akana; samo iek saiato ka avel lenge dino te gazdarin e azdavaia.
66017013	Lengo mislo isto gua si, goleke ka den pi zor ta po gazdaripe e azdava.
66017014	Ka marenpe e Bakrea; ta o Bakro ka dobil len, ta lea si gola kai o Del esvirisarda ta si chache soke vou si Gazda e gazdengo ta Charo e charonengo.”
66017015	Ta i o suecho ppenda mange “E paia kai dikklan, kote kai e diskinia besel si e ppuvia, e forura, ta e chibia.
66017016	A e efta singa kai dikklan pe azdava, ka murzin pe kurvichka ta ka muken la chudini ta i nangi; ta ka jan o mas lake esnagako, ta ka ppabaren la e iagaia.
66017017	Soke o Del ttoda ande lengo lio te cheren so vou mangel te cherdol: te aven ande iek mislo ta te den po gazdaripe e azdava, lligo ni ka cherdon e alava e Devleke.
66017018	E diskinia kai dikklan, si o baro foro kai gazdaril pe charura kai si ando sueto.”
66018001	Mapalal katar gala ezgode, dikklem aver suecho kai fuliela katar o miloso bare zoriaia, ta pe gachin klichila kai e ppuv pperdili villelo
66018002	Ta ppenela bare avazea “¡Pelitar e bari Babilonia! ¡Ta cherdili o cher e llavolonengo, ta kuibo katar suako duo melalo ta i kai sovel suako chirikli pokalime ta bilachi!
66018003	Soke sa e ppuvia matile e moliaia katar lako kurvaluko, ta e charura e ppuvienge kurvisaile laia, ta e llene katar e ppuv kai chinen ta bichinen barvaile soke voi chinela suako ezgoda lendar te sai chaliavel o bilachipe kai saia lake drago.
66018004	Ta asundem aver avazi katar o miloso kai ppenela “Liken latar tumen kai sen mo foro te na aven i tumen ande lako bilachipe te na len i tumen lake zatranie;
66018005	Soke lako bilachipe avilo llik kai o miloso ta o Del diape golli katar lako bilachipe.
66018006	Den la gia sar voi dia tumen ta pochinen lake dui droma mai but prema e ezgode kai cherda ta amin lake iek pipe dui droma mai zuralo neko gua pipe kai voi amisarda averenge.
66018007	Gia sar voi cherda baripe ta zivisarda ande dragostie isto gia cheren la tumen te nakkel patnia ta roipe, soke voi ppenel ande po lio ‘Me besau sargo charoina. Ta ni sem ppivli ta ni dikkau roipe.
66018008	Goleke, ande iek llive ka aven lake e zatranie: o meripe o roipe ta e bok, ta ka avel ppabardi e iagaia; soke bari zor si e Devle o Gazda kai krisil la.
66018009	Ta e charura e suetoke kai kurvisaile laia ta kai laia jale e love ando bilachipe, ka roven ta ka kukin kana ka dikken o ttuv katar lako ppabardipe.
66018010	Ta duratar pala laki zatrania, ta ka ppenen “¡Tesko, tesko, katar o baro foro katar e Babilonia, o foro zuralo! Soke ande iek saiato avila laki zatrania.
66018011	Ta e llene katar e ppuv kai chinen ta bichinen ka roven ta ka kukin pe late, soke niko ni ka chinel ios latar so voi bichinela
66018012	bichinela sunakai, rup, barra but kuch, klea, chiti vuneto cherdo katar o lino kuch, seda loli, kotora katar suako kas kai kkandel sukar, ta katar suako ezgoda cherdi katar o marfil, ta suako ezgoda cherdi katar e kasta kai si sukar, ezgode jarkune, sastrune ta i cherde katar o marmol;
66018013	ta karanfili, meriso, taimano, mirra, olibano, mol, zeitino, arina sani, lliu, zivirinie, bakre, gra, bordona, esluge ta zivotura manusenge
66018014	Ta ka ppenen e foroke “¡Inai tut ios che lache septelie kai gia perena chuke drago; ostade jasardan cho baripe ta cho barvalipe!
66018015	Gola kai chinena ta bichinena sa gala ezgode, barvaile pala gava foro, a von ka achen dur, soke ka daran, ka roven ta ka kukin,
66018016	ta ka ppenen “¡Tesko, tesko katar o baro foro, katar e Babilonia! Kai saia furiadi ando lino kuch vuneto sargo kaline ta lolo, ta saia lachardi ando sunakai ta ande klea.
66018017	¡Ta samo ande iek saiato jasailo sa lako barvalipe! Ta sa e kapitanura ta sa gola kai radin ande mora achile dur
66018018	ta kana dikkle o ttuv katar lako ppabardipe, urkisard “¿Savo foro sai te avel sargo gava baro foro?
66018019	Ta chudie chik pe pe sore, rovena ta urkina ta ppenena “¡Tesko, tesko katar o baro foro! Katar lako barvalipe barvaile sa gola kai sea len llimie ande mora. ¡Ta samo ande iek saiato achili zatrime!
66018020	Tu, glamno miloso, veselisao pala gava baro foro; ta veselin tumen, sa gola katar o santo foro, ta e apostolura ta e poraukura, soke kana o Del dosarda la, golea cherda tumenge o chachipe
66018021	Ondaka iek suecho zuralo vazdia iek barr baro sargo barr kai moren lea o lliu, ta chudia le pe mora, ta ppenda “Gia ka chuden tut tele, Babilonia, o baro foro, ta nikada ios ni ka dikken pe tute.
66018022	Nikada ios ni ka asundon pe che droma o basaldipe katar e arpe, katar e firura ta katar e taturuge, ta niko ni ka radil ios ande tute, ta ni ka asundol o barr kana morel o lliu
66018023	Ta nikada ios ni ka klichil o villelo katar e lampare ande tute, ta ni ka asundol ios biava ande tute. Soke gola kai chinena ta bichinena kai sea chire, sea e mai zurale pe sogo si o sueto ta kojadan e ppuvien che kojaimaia.”
66018024	Soke ande gava foro maladilo o rat katar e poraukura ta i o rat katar o santo foro, ta katar sa e llene kai mundarde len pe ppuv.
66019001	Mapalal katar gala ezgode, asundem avazura e bare avazura e suetoke ando miloso kai ppenena “¡Aleluia! O braduipe, o liubao, o baripe ta e zor si e Gazdake amaro Del,
66019002	soke leke krisa si chachune ta chache soke krisisarda e bare kurvichka kai cherda te murilpe o sueto ande lako kurvaluko ta cherdala te pochinel o meripe katar leke esluge
66019003	Ondaka pale ppende “¡Aleluia Ta lako ttuv vazdiniaol ostad .”
66019004	Ta e bis ta star ppure ta e star zivotura, die changa ta blagosisarde e Devle kai besela po trono, ta ppenena ¡Gia te avelpe! ¡Aleluia
66019005	Ondaka likisto katar o trono iek avazi kai ppenela “¡Blagosisaren amare Devle sa leke esluge ta gola kai daran letar minone ta i bare!
66019006	Ta i asundem o avazi katar iek baro sueto, sargo kana basen but paia, ta sargo avazura katar e bare germipe kai ppenela “¡Aleluia! Soke o Gazda amaro Del kai si le sa e zor charoil
66019007	Veseli amen, ta pperdiva dragostia ta da le o baripe, soke avilo o biau e Bakreko ta leki romi lachardape.
66019008	Ta lake si dino te furiadol ando lino kuch chisto ta kai klichil soke o lino kuch si e ezgode lache kai cherel o santo foro.
66019009	Ta o suecho ppenda mange “Pisisar: ‘Blagosime gola kai si ikkarde pe sinia katar o biau e Bakreko ’ Ta ppenda mange Gala si alava chachune e Devleke.
66019010	Me diem changa angla e porrne e suechoke te blagosiu le, a vou ppenda mange “Na cher gua, soke me sem esluga sargo tu ta sargo che pplal kai pachan ande orba e chachi e Jesuseki. Blagosisar e Devle.” Soke e orba e chachi e Jesuseki si o Duo katar e porouka.
66019011	Ondaka dikklem o miloso putardo; ta iek gra parno, ta o lleno kai llala po gra ikkardola Chacho ta Chachuno, marelpe ta krisil chachimaia.
66019012	Leke akka sea sargo plameko iagako, ta pe leko soro sea but korone, ta saia le iek anau pisime kai niko ni pinllarela samo vou.
66019013	Saia furiado iekke patavenchar kai sea makkle ando rat, ta leko anau si: o Alau e Devleko.
66019014	Ta e boñikura e milosoke furiade ando lino but kuch parno ta chisto, llana pala le pe gra parne.
66019015	Ta katar leko mui likel iek jarni sano te ranil e ppuvien, ta vou ka gazdaril len ikke kastea sastruno, ta vou ustavel o ttan kote kai cherdol e mol katar e joli e Devleki kai si le sa e zor.
66019016	Ta pe leke patave ta pe leki chang si pisime gava anau “Charo e charonengo ta Gazda e gazdengo
66019017	Ta dikklem iek suecho kai saia pe porrne ando kkam, ta ppenda bare avazea sa e chiriklienge kai furian po maskaral katar o miloso “¡Aven ta chidiniaon pe bari sinia e Devleki,
66019018	te jan o mas katar e charura ta o mas e kapitanengo ta i zuralengo, mas grastengo ta i golengo kai llan pe lende, ta mas saurrengo, e llenengo kai si esluge ta e llenengo kai inai esluge, minonengo ta i barengo!
66019019	Ta dikklem e azdava ta e charura e suetoke ta lenge boñikonen chidine, te marenpe golea kai saia po gra ta leke boñikonenchar
66019020	Te e azdava avili ppangli, ta laia o kojamno porauko kai cherdaia angla la e bare ezgode kai gale ezgodenchar kojadaia e llenen kai liea e marka katar e azdava, ta kai blagosisardea lake eslika. Ondaka e dui avile chudine llunde andre ande iek bari iag kai ppabol ando asufre
66019021	A ogola avile mundarde e jarniea kai likela katar o mui goleko kai saia po gra, ta sa e chiriklia chalile katar lengo mas.
66020001	Dikklem iekke suecho kai fuliela katar o miloso, ta anela o klucho katar e jar ta iek baro lancho ande leko va
66020002	Ta ppangla e dragono, o sap o purano kai si o llavolo ta i o Satanas, ta ppangla le e lanchoia milia burs.
66020003	Ta chudia le ande jar, ta ppangla le ta ttoda po sello upral pe lete te na kojavel ios e sueto lligo ni ka nakken milia burs, ta mapalal katar gala ezgode morabi te avel mukliardo cherricha vreme
66020004	Ta dikklem tronura, ta besle upral pe lende gola kai die len o gazdaripe te chinen kris. Ta i dikklem e zivotura katar gola kai chinde lenge sore cheres e orba e chachi e Jesuseki ta cheres e orba e Devleki. Gola kai ni blagosisardea e azdava ni lake eslika ta kai ni mukle te ttoven e marka pe lengo chikat ta ni pe lenge va; ta pale zivisarde ta charoisarde e Kristoia milia burs
66020005	A ogola mule ni zivisarde pale lligo ni nakkle e milia burs. Gava si o purvo llundipe.
66020006	¡Blagosime ta santo gua kai ka ustel ando purvo llundipe! O purvo meripe ni gazdaril pe gala, soke von ka aven popura e Devleke ta e Kristoke, ta ka gazdarin lea milia burs.
66020007	Kana ka nakken e milia burs, o Satanas ka avel mukliardo katar po ppandipe,
66020008	ta ka llal te kojavel e ppuvien kai si pe star riga e suetoke, kai o Gog ta kai o Magog, te chidel len te marenpe, ta von sea but sargo e chisai e moraki
66020009	Ta llele pe sa e ppuv, ta truisarde o pero katar o santo foro kai vou volil. Ta o Del cherda te fuliel iag katar o miloso ta ppabarda len.
66020010	Ta o llavolo, kai kojavela len, avilo chudino ande iag ta o asufre, isto kote kai saia e azdava ta o porauko kojamno. Kote ka aven patime ostade orachaia ta ollivesea
66020011	Ta dikklem iek baro trono parno ta gole kai besela pe lete. Ta angla lete sumbisaile e ppuv ta o miloso ta niko ni dikkla len ios.
66020012	Ta dikklem e mulen, bare ta minone pe porrne angla o Del; ta e lila avile putarde, ta i aver lil avilo putardo kai si o lil e zivotoko, ta avile krisime e mule pala e ezgode kai sea pisime ande lila prema so von cherde.
66020013	Ta e mora irisarda e mulen kai sea ande late, ta i e charoina e merimaki irisarda e mulen kai sea ande late, ta suako lleno avilo krisime prema e ezgode kai cherda.
66020014	Ta e charoina e merimaki avili chudini ande iag, gava si o duito meripe,
66020015	ta ko ni saia pisime ando lil e zivotoko, avilo chudino ande iag.
66021001	Ondaka dikklem iek miloso nevo ta iek ppuv nevi, soke o purvo miloso ta e purvi ppuv nakkle ta e mora ni saia ios.
66021002	Ta dikklem o santo foro, e nevi Jerusalem kai fuliela katar o miloso e Devleko, lachardi sargo iek chei te zinilpe e chavea.
66021003	Ta asundem iek baro avazi kai avela katar o trono kai ppenela “Kate si kai o Del zivil pe foroia. Ta o Del ka zivil lenchar, ta von ka aven leko foro, ta isto vou ka avel lengo edino Del.
66021004	Ta o Del ka kosel sa lenge ausa, ta ni ka avel ios o meripe, ni o roipe, ni o kukipe, ni e duk, soke e purve ezgode nakkle.
66021005	Ondaka gua kai besela po trono ppenda “Me cherau sa e ezgode neve. Ta i ppenda “Pisisar, soke gala alava si chache ta chachune.
66021006	Mapalal ppenda mange “Cherdo si. Me sem e alfa ta e omega, o mai anglal ta o mai palal. Ko si trusalo me ka dau le te piel llabe kotar katar likel o pai o llundo.
66021007	Gua kai ka dobil ka avel lenge dine sa gala ezgode; ta me ka avau leko Del ta vou ka avel mo chaurro.
66021008	A e darane, ta e llene kai ni pachan, ta e bilache, ta gola kai mundaren, gola kai cheren o kurvaluko, ta gola kai cheren e chirimate, gola kai blagosin avere delen ta sa e kojamne, ka aven kote kai ppabol e iag ta o asufre, kai gua si o duito meripe
66021009	Ondaka avilo mande iek katar e efta suechura kai saia len e efta tasura pperde katar e efta zatranie kai si te aven, ta dia orba manchar, ta ppenda mange “Aide karinga, me ka sikavau chuke e diskinia kai si mangli, te avel e romi e Bakreki.”
66021010	Ta inllarda man ando Duo kai iek burdo baro, ta sikada mange o baro foro santo katar o Jerusalem, kai fuliela katar o miloso e Devleko
66021011	Ta o foro kletosarela katar o klichipe e Devleko; ta leko klichipe saia sargo iek barr but kuch sargo o diamante bristo, sargo e serchava.
66021012	Truial katar o foro, saia iek baro zido kai sea le desudui udara, ta pe suako udar iek suecho; ta pe udara sea pisime e anava katar e desudui viche e Israeleke.
66021013	Ando este katar o foro sea trin udara, ando norte trin udara, ando sur trin udara, ando oeste trin udara
66021014	Ta o zido e foroko saia upral pe desudui barra, ta upral pe lende e desudui anava katar e desudui apostolura e Bakreke.
66021015	O suecho kai dela orba manchar inllarela iek kas sunakuno te llinel e pole katar o foro, leke udara ta leko zido.
66021016	O foro saia le star riga; ta leko lungipe saia sargo leko bulipe. Ta o suecho llinda e pole katar o foro pe sunakune kastea: ta sea le dui milie ta dui stotine kilometrura: leko lungipe ta leko baripe saia isto sargo leko bulipe.
66021017	Mapalal llinda i o zido; ta sea le souvardes ta panch pole: prema sar llinen e manusa, gia llinda o suecho.
66021018	O zido saia cherdo katar o diamante, a o foro saia cherdo katar o sunakai o lacho, ta klichila sargo serchava chisti.
66021019	E barra kai sea telal katar o zido e foroko sea lacharde ande but sukar barra: o purvo saia diamante; o duito saia safiro; o trito saia agata; o starto saia esmeralda;
66021020	o panchto saia onise; o souto saia rubi; o eftato saia krisolito; o ojtoto saia berilo, o iniato saia topasio; o desto saia krisoprasa; o desuiekto saia jasinto; ta o desuduito saia amatista.
66021021	E desudui udara sea desudui klea; suako udar saia cherdo katar iek klen. Ta o drom e foroko saia cherdo katar o sunakai lacho bristo, ta klichila sargo e serchava
66021022	Ta ni dikklem ande lete o Cher e Devleko, soke o Gazda, o Del kai si le sa e zor ta o Bakro, si o cher e Devleko ande gua foro.
66021023	O foro ni trubul le o kkam ni o chon te del len villelo, soke o villelo e Devleko si kai kletosarel le, ta o Bakro si leki lampara.
66021024	Ta e ppuvia kai ka aven braduime ka ppiren ande leko villelo, ta e charura e ppuvienge ka anen leke po barvalipe ta po liubao.
66021025	Ta e udara e foroke nikada ni ka aven ppangle ollivesea, ta kote ni ka avel orachaia.
66021026	Ta ka inllaren o barvalipe ta o liubao e ppuviengo kai gua foro;
66021027	ta nikada ni ka del ando foro ni iek ezgoda pokalime o kai cherel bilachipe o kojaipe, samo ka den ande lete gola kai lenge anava si pisime ando lil e zivotoko ta e Bakreko.
66022001	Mapalal o suecho sikada mange iek len chisti, iek pai kai del zivoto ostade ta bristo sargo e serchava kai likela katar o trono e Devleko ta katar o Bakro.
66022002	Ta po maskaral katar o drom o mai baro katar o foro, pe dui riga katar e len saia o kas e zivotoko, kai del septelie suako chon, gua si kai del desudui droma septelie ando burs llive; ta leke patra sea te sastaren e ppuvien
66022003	Ta ando foro ni ka avel niso proketime. O trono e Devleko ta e Bakreko ka avel ando foro, ta leke esluge ka blagosin le.
66022004	Sa ka dikken e Devleko mui, ta e Devleko anau ka avel pe lengo chikat.
66022005	Kote ni ka avel ios e riat, ta nika ni ka trubul e lampara ni o villelo e kkameko, soke o Del o Gazda ka avel lengo villelo, ta von ka charoin ostade.
66022006	Ta o suecho ppenda mange “Gala alava si chache ta chachune. O Gazda o Del, si isto gua kai del po Duo e poraukonen, ta bichalda pe suecho te sikavel pe eslugenge e ezgode kai si te avenpe oma.”
66022007	“¡Ttoven sama; me ka avau oma! ¡Blagosime gua kai cherel so ppenen e alava katar e porouka kai si pisime ande gava lil!
66022008	Me o Juan, dikklem ta asundem gala ezgode. Ta kana dikklem len ta asundem len, diem changa angla e porrne e suechoke kai sikada mange gala ezgode, te blagosiu le.
66022009	A vou ppenda mange “Na cher gia, soke me sem esluga e Devleko sargo tu, sargo che pplal e poraukura ta sargo gola kai cheren so si pisime ande gava lil. Blagosisar e Devle.
66022010	Ta i ppenda mange “Na muk gurudini e porouka kai si pisime ande gava lil, soke o vreme si pase,
66022011	“Muk e bilache te llan ande po bilachipe, ta e llene kai si le bilache mislura te llal ande pe bilache mislura; a ko si lacho manus te llal ande lachipe, ta ko si santo, te avel ios mai santo.”
66022012	“Ttoven sama, me ka avau oma ta ka dau suakone llene te dobil prema so cherda.
66022013	Me sem e alfa ta e omega, o mai angluno ta o mai paluno.”
66022014	Blagosime gola kai jalaven pe patave, te sai jan katar o kas e zivotoko, ta te den katar o udar e foroko.
66022015	Avri ka achen e bilache, ta sa gola kai cheren chirimate, gola kai cheren kurvaluko, gola kai mundaren, gola kai blagosin avere delen, ta sa gola kai si lenge drago te kojaven.
66022016	“Me o Jesus, bichaldem me suecho te ppenel gala ezgode e kkanllirenge. Me sem katar e vicha e Davideki, e patrin kai likisti katar o kas chindo. Me sem e cherain kai klichil ttiarinako.”
66022017	O Santo Duo ta e romi e Bakreki, ppenen: “¡Aide!” ta gua kai asunel, i vou te ppenel: “¡Aide!” a gua kai si trusalo, te avel te piel llabe katar o pai o llundo.
66022018	Sa tumenge kai asunen e alava katar e porouka kai si pisime ande gava lil, me ppenau tumenge: Vareko te ttovela ios ezgode ande gava lil, o Del ka ttovel pe lete sa e zatranie kai si pisime ando lil.
66022019	A vareko te tromala te ikanel nesave alava katar e porouka kai si pisme ande gava lil, o Del ni ka mukel le te lel katar e septelie kai del o kas e zivotoko.
66022020	Gua kai ppenel gala ezgode, ppenel “Ea, avau oma.
