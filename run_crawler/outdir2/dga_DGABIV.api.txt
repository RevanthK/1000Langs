40001001	A Saakomɔ yiiluŋ mannoo ba naŋ ŋmaa biŋ a Yesu Kristo, a David bidɔɔ, a Abraham bidɔɔ, yɛlɛ.
40001002	Abraham da dɔge la Isaak, ka Isaak dɔge Gyakob, ka Gyakob dɔge Gyuda ane o yɔɔmine.
40001003	Gyuda dɔge la Farɛs ane Zɛra, ka ba ma da e Tamar. Farɛs da dɔge la Hɛzron, ka Hɛzron dɔge Aram.
40001004	Aram dɔge la Amenadab, ka Amenadab dɔge Naason, ka Naason dɔge Salmon.
40001005	Salmon dɔge la Boaz, ka o ma da e Rahab. Boaz da dɔge la Obɛd, ka o ma da la Ruti. Obɛd da dɔge la Gyɛse.
40001006	Gyɛse da dɔge la a Naa David. A Naa David da dɔge la Solomon, ka o ma da e Uraiya pɔgɔ.
40001007	Solomon da dɔge la Rehoboam, ka Rehoboam dɔge Abigya, ka Abigya dɔge Asa.
40001008	Asa dɔge la Gyɛhosafat, ka Gyɛhosafat dɔge Gyɛhoram, ka Gyɛhoram dɔge Uzaiya.
40001009	Uzaiya da dɔge la Gyotam, ka Gyotam dɔge Ahaz, ka Ahaz dɔge Hɛzɛkaiya.
40001010	Hɛzɛkaiya da dɔge la Manasa, ka Manasa dɔge Amon, ka Amon dɔge Gyosaiya.
40001011	Gyosaiya da dɔge la Gyɛkonaiya ane o yɔɔmine a saŋ na ba naŋ da de ba gaa n e te bare ba Babelon teŋɛ poɔ.
40001012	Ba naŋ leɛ wa yi a Babelon wa la, ka Gyɛkonaiya da dɔge Salateɛl, ka Salateɛl da dɔge Zorobabɛl.
40001013	Zorobabɛl da dɔge la Abeod, ka Abeod dɔge Ɛleakem, ka Ɛleakem dɔge Azor.
40001014	Azor da dɔge la Zadok, ka Zadok dɔge Akim, ka Akim dɔge Ɛleod.
40001015	Ɛleod da dɔge la Ɛleɛzɛr, ka Ɛleɛzɛr dɔge Matan, ka Matan dɔge Gyakob.
40001016	Gyakob da dɔge la Gyosɛf naŋ da e Maria serɛ. Onɔ la dɔge Yesu, ba naŋ boɔlɔ Kristo.
40001017	A lɛ poɔ, a boorɔ zaa naŋ yi Abraham te ta David da ta la pie ne anaare, ka a boorɔ naŋ yi David saŋ a te ta a saŋ na ba naŋ da de ba gaa ne Babelon teŋɛ, meŋ da ta la pie ne anaare. Ka a leɛ e boorɔ pie ne anaare naŋ yi a saŋ na ba naŋ da de ba gaa ne a Babelon teŋɛ, a wa te ta Kristo saŋ.
40001018	A ŋaa la ka a Yesu Kristo dɔgebo waa. Ba eŋ la noɔre ka O ma Maria na kuli la Gyosɛf. Kyɛ a saŋ na ba naŋ da ba laŋ taa sɛre, ba da nyɛ la ka o taa poɔ, ka a poɔ yi a Sekyerete zie.
40001019	O serɛ Gyosɛf da e la yeltori sobɔ. O da ba boɔrɔ ka o iri o pare nobɔ poɔ, kyɛ teɛre ka o na bare o zomm lɛ.
40001020	O naŋ teɛrɛ a ama la, kyɛ kyɛllɛ, ka malke naŋ yi a Daŋna zie, wa o zie zannoo poɔ a wa yeli, “Gyosɛf, David bidɔɔ, ta zoro dambẽɛ̃ ka fo de Maria kuli ne ka o te e fo pɔgɔ, bonzuiŋ, a bon na naŋ eŋ o a poɔ e la a Sekyerete.
40001021	O na dɔge la bidɔɔ, ka fo pore a bie yuori ka Yesu, bonzuiŋ, Onɔ la na faa O nobɔ a yi ba yelbebe poɔ.”
40001022	Ama zaa e la lɛ ka a tu lɛ a Daŋna naŋ da yeli, naŋ yi a Ŋmen-noɔr sobɔ noɔre yelbie poɔ:
40001023	“Kyɛllɛ, a pɔɔsaraa naŋ ba bɔŋ dɔɔ na taa la poɔ, kyɛ o na dɔge la bie ka o e dɔɔlee, ka ba boɔlɔ O ka Imanuel” — a pare la, “Naaŋmen be la te zie.”
40001024	Gyosɛf naŋ wa iri o gõɔ̃ zu, o e la lɛ a Daŋna malke naŋ da tere noɔre ko o. O da de la Maria kuli ne ka o te e o pɔgɔ.
40001025	Kyɛ o da ba bɔŋ o na dɔɔ ne pɔgɔ kyɛ gu ka o wa te dɔge o bidɔɔ dandaŋ sobɔ. O da pore la o yuori ka Yesu.
40002001	Ba naŋ da dɔge Yesu a Bɛtlɛhɛm, a Gyudea poɔ, a Hɛrod naaloŋ saŋ, kyɛ kyɛllɛ, ka yɛŋ bɔŋnebɔ mine yi a sapare zie a wa Gyɛrosalɛm,
40002002	a soore, “Yeŋ la ka ba dɔge a Gyu deme Naa? Bonso, te nyɛ la O ŋmarbiri a sapareŋ, a wa ka te wa puori O.”
40002003	A Naa Hɛrod naŋ da woŋ a yelbiri ŋa, ka o sukyiri dɔɔnɔ, onɔ laŋ ne a Gyɛrosalɛm deme zaa.
40002004	O naŋ da boɔle a puoru neŋkponni ninderebe zaa ane a nɔbinna kaakaareba laŋ taa la, ka o soore ba be ba naŋ na dɔge a Kristo.
40002005	Ka ba leɛ yeli, “Bɛtlɛhɛm, Gyudea poɔ la. Bonso, a ŋaa la ka a Ŋmen-noɔr sobɔ ŋmaa biŋ:
40002006	“ ‘Kyɛ fõõ Bɛtlɛhɛm, naŋ be Gyudea paaloŋ poɔ, fo ba e bile a Gyudea zikaareba poɔ, bonzuiŋ, a fo poɔ la ka Zikaara na yi, naŋ na waa a kyeenɛ a N nobɔ Israel deme zie.’ ”
40002007	Lɛ la ka Hɛrod sɔgle boɔle a yɛŋ bɔŋnebɔ, a soore ba a saŋ na a ŋmarbiri naŋ da sãã.
40002008	Ka o toŋ ba ka ba gaa Bɛtlɛhɛm kyɛ yeli, “Yɛ gaa te sereŋ bɔ a Bibile. Ka yɛnee wa te nyɛ O, yɛ wa yeli ko ma ka N meŋ gaa te nyɛ O a meŋ puori O.”
40002009	Ba naŋ woŋ a Naa noɔre yɛlɛ, ka ba tu ba sori. Kyɛ kyɛllɛ, a ŋmarbiri ba naŋ da nyɛ a sapare, da leɛ de ba la wẽɛ̃ gɛrɛ kyɛ gu ka o te are a zie na a Bibile naŋ da be.
40002010	Ba naŋ nyɛ a ŋmarbiri, ba da kyellɛ la ne kyelloo yaga.
40002011	Ba naŋ wa ta a yiri la, ka ba nyɛ a Bibile ne O ma Maria, ka ba gbi dumo a puori O. Kyɛ ba pãã da yuo la ba woore a ko O kyɔgtaare. A kyɔgtaare la salema, bonnyuu daali, ane more.
40002012	Naaŋmen naŋ da kpãã ba a ba zannoo poɔ ka ba ta leɛ gaa Hɛrod zie, ba da leɛ tu la sor yuo a kuli ba teŋɛ.
40002013	Ba naŋ wa gaa baare la, kyɛ kyɛllɛ, ka a Daŋna malke wa Gyosɛf zannoo poɔ, a yele, “Iri de a Bibile ane O ma a zo gaa ne Egyept. Kpeɛrɛ a be kyɛ gu a saŋ na N naŋ tere fo noɔre, bonso Hɛrod na boɔrɔ la ka o ko a Bibile.”
40002014	Lɛ la ka o da iri a de a Bibile ane O ma a yi ne a tensoɔ saŋ a gaa ne Egyept.
40002015	Be la ka o da be kyɛ gu ka Hɛrod wa kpi, ka a tu lɛ a Daŋna naŋ da yeli naŋ yi a Ŋmennoɔr sobɔ zie: “A yi Egyept poɔ la ka N boɔle N Bidɔɔ.”
40002016	Hɛrod naŋ da nyɛ ka a yɛŋ bɔŋnebɔ deme bɛlle o la bare, ka o suuri da iri yaga. O da tere la noɔre ka ba ko bibilii zaa naŋ e dɔɔlii a yi yuomo ayi kyɛ sigre, a Bɛtlɛhɛm paaloŋ zaa poɔ, a yi a saŋ na o naŋ da soore a yɛlɛ ŋa a yɛŋ bɔŋnebɔ deme zie.
40002017	Lɛ ka a bon na a Ŋmen-noɔr sobɔ Gyɛrɛmaiya naŋ da yeli tu a lɛ, a yele:
40002018	“Ba woŋ la kɔkɔre kaŋ a Rama poɔ, naŋ kono hiine, Rakyɛl la kono o biiri zuiŋ. O ba sagra ka o di kannyiri, bonzuiŋ ba ba kyebe.”
40002019	Hɛrod naŋ wa kpi baare la, kyɛ kyɛllɛ, ka a Daŋna malke wa Gyosɛf zannoo poɔ a Egyept poɔ,
40002020	a yeli, “Iri de a Bibile ane O ma gaa ne Israel teŋɛ, bonso balaŋ naŋ da boɔrɔ ka ba ko a Bibile, kpi la.”
40002021	Lɛ ka o iri a de a Bibile ane O ma a gaa ne a Israel teŋɛ poɔ.
40002022	Kyɛ o naŋ da woŋ ka Arkɛleos di la naaloŋ Gyudea poɔ, a o saa Hɛrod zie, dambẽɛ̃ da kpɛ o la ka o ba leɛ gaa be. Naaŋmen da kpãã o la a o zannoo poɔ, lɛ la ka o leɛ gaa Galili paaloŋ poɔ.
40002023	Be la ka o gaa te kpeɛrɛ teŋɛ kaŋ ba naŋ boɔlɔ Nazarɛt, ka a na tõɔ̃ tu lɛ a Ŋmen-noɔr sobɔ naŋ da yeli: “Ba na boɔle O la Nazarɛt neɛ.”
40003001	A saŋ ŋa poɔ la ka Gyɔn, a Kõɔ̃ Suobu Terɛ, da wa a Gyudea wɛgyaŋ poɔ a wa kanna
40003002	kyɛ yele, “Yɛ leɛ yɛ teɛroŋ, bonso a tenvela naaloŋ peɛle la.”
40003003	A neɛ ŋa la ba naŋ da yeli, ka a yi a Ŋmen-noɔr sobɔ Isaiya zie: “Neɛ kaŋ kɔkɔre boɔlɔ la a wɛgyaŋ poɔ, ‘Yɛ maale a Daŋna sori, maale O sobie ka a tori.’ ”
40003004	Gyɔn da su la bontaŋ kɔɔloŋ bonsuuri, kyɛ `leŋ gan bɛlɛnte a gyilli o seɛ. O bondirii da la sansobo ane seere.
40003005	Nobɔ da yi la Gyɛrosalɛm ane Gyudea ane Gyordan paaloŋ zaa a gaa o zie.
40003006	Ba da kyiire la ba yelbebe a de suobu a o zie a Gyordan mane poɔ.
40003007	Kyɛ o naŋ nyɛ ka Farasi ane Sadusi deme ka ba waara a zie na o naŋ maŋ terɛ a suobu, ka o yeli ko ba: “Yɛnee weere biiri! Aŋ la kpãã yɛ ka yɛ zo yi a sutoloŋ naŋ waara poɔ?
40003008	A lɛ poɔ, yɛ wɔŋ wɔmɔ naŋ seŋ ne teɛroŋ leɛbo.
40003009	Kyɛ ta teɛrɛ ka yɛ na yeli ko la yɛmenne, ‘Te taa la Abraham ka o e te saa.’ Kyɛ N yeli ko yɛ la ka Naaŋmen na tõɔ̃ iri la Abraham bibiiri a yi a kubo ama poɔ.
40003010	Kyɛ pampana ŋa gba, a lɛre be la a teɛ nyaga eŋɛ. A lɛ poɔ, teɛ na zaa naŋ ba wɔŋ wɔmveɛle, ba na kyɛ o la de lɔɔ eŋ vũũ poɔ.
40003011	“Maa so yɛ la ane kõɔ̃ a yɛ eroŋ leɛbo eŋɛ. Kyɛ n puoriŋ, a neɛ na naŋ e kpẽã yaga gaŋ ma waara la. N ba seŋ ka N tuo O nɔɔteɛ. O na so yɛ la ane a Sekyerete ane vũũ.
40003012	A O fuuraa be la O nu poɔ, kyɛ ka O na peere maale O gbaŋgbalaa zaa velaa a wuo O mɔbie zaa eŋ a bugo poɔ, kyɛ nyege a uri ane vũũ naŋ kon bɔŋ kpinni bare.”
40003013	Ka Yesu pãã yi Galili wa a Gyordan mane zie ka O wa de suobu Gyɔn zie.
40003014	Kyɛ ka Gyɔn da ba sage kyɛ yeli, “A fere la ka N de suobu Fo zie, kyɛ boŋ la so ka Fo waara n zie?”
40003015	Ka Yesu leɛ yeli, “Vɛŋ ka a waa lɛ pampana ŋa. Bonso, a seŋ la ka te e a ŋaa ka yeltoruŋ zaa wa tu baare.” Ka Gyɔn pãã sage.
40003016	Yesu naŋ da de suobu baare a yi a kõɔ̃ poɔ la, ka a pare na poɔ, kyɛ kyɛllɛ, a tenvelaa da yuo, ka O nyɛ Naaŋmen Seɛ ka O sigre waara a na ŋman, a wa dɔme O zu.
40003017	Kyɛ kyɛllɛ, ka kɔkɔre kaŋ da yi a tenvelaa a yele, “Ŋaa la N Bidɔɔ N naŋ nɔŋ; Onɔ la ka N poɔ pɛle ne.”
40004001	Ka a Seɛ pãã da tage Yesu kpɛ ne O a wɛgyaŋ poɔ ka a dɛvel na te gyenne O.
40004002	Yesu naŋ da `leŋ noɔre bebie lezaayi, ane tensoore lezaayi la, ka kɔŋ da kpɛ O.
40004003	Ka a nen-gyennaa wa O zie a wa yeli, “Ka Fõõ sereŋ wa e a Naaŋmen Bidɔɔ, tere noɔre ka a kubo ama leɛ boroboro.”
40004004	Kyɛ ka Yesu leɛ yeli, “A ŋmaa la biŋ, ‘Nensaala kon voorɔ boroboro yoŋ eŋɛ, kyɛ a yelbiri kaŋ zaa naŋ yire Naaŋmen noɔre eŋɛ la.’ ”
40004005	Ka a dɛvel de O gaa ne a tenkyerete poɔ, a te vɛŋ ka O do are a Naaŋmen yiri kyoglokolo zu,
40004006	a yele korɔ O, “Ka Fõõ sereŋ wa e a Naaŋmen Bidɔɔ, age sigi wa le. Bonso, a ŋmaa la biŋ: “ ‘O na tere la noɔre ko O malkere a Fo yɛlɛ zaa eŋɛ, kyɛ ba na zɛle Fo la ne ba nuuri, ka Fo ta ŋmɛ Fo gbɛre ne kuuri.’ ”
40004007	Ka Yesu leɛ yeli ko o, “A meŋ ŋmaa la biŋ: ‘Ta gyenne a Daŋna fo Naaŋmen.’ ”
40004008	A la leɛ, ka a dɛvel de O do ne taŋkpoŋ kaŋ zu, a te wuli O a teŋɛ zu naaloŋ pare zaa ne ama zaa gandaaloŋ,
40004009	a yele korɔ O, “N na ko Fo la a ama zaa, ka Fõõ wa gbi dumo kyɛ puori ma.”
40004010	Lɛ la ka Yesu leɛ yeli ko o, “Tage yi N zie, Setaana, bonso, a ŋmaa la biŋ: ‘Fo na puori la a Daŋna fo Naaŋmen a tonɔ O yoŋ tomɔ.’ ”
40004011	Lɛ la ka a dɛvel pãã bare O, kyɛ kyɛllɛ, ka malkere da wa te kaara O.
40004012	Yesu naŋ wa te woŋ ka ba nyɔge la Gyɔn eŋ pigu die poɔ la, ka O leɛ gaa Galili poɔ.
40004013	O naŋ bare Nazarɛt la ka O gaa te kpeɛrɛ Kaperneom naŋ peɛle a mane noɔre, a Zɛbolon ne Naftale loori,
40004014	ka a na tu a bon na a Ŋmen-noɔr sobɔ Isaiya naŋ yeli:
40004015	“Zɛbolon teŋɛ ane Naftale teŋɛ, a sori naŋ kpɛ a mane poɔ, a lanne Gyordan, Galili naŋ e a Tendaa deme zie—
40004016	a nobɔ naŋ zeŋ a lige poɔ nyɛ la kyãã kpoŋ; kyɛ balaŋ naŋ zeŋ a kũũ dasuoluŋ paaloŋ poɔ, kyãã iri la ba zie.”
40004017	A yi a saŋ na ka Yesu piili kanna a yele, “Yɛ leɛ yɛ teɛroŋ, bonso, a tenvela naaloŋ peɛle la.”
40004018	Yesu naŋ da kyene lanna a Galili mane la, ka O nyɛ yɔɔmine bayi, Simon ba naŋ boɔlɔ Pita ane o yɔɔ Andero. Ba da lɔɔrɔ la ba nɛte a mane poɔ, bonso ba da e la zom-nyɔgrɔbɔ.
40004019	Ka Yesu yeli ko ba, “Yɛ wa tuuro Ma. N na e la ka yɛ waa nensaala nyɔgrɔbɔ.”
40004020	A pare na poɔ ka ba bare ba nɛtere kyɛ tu O gaa.
40004021	Ba naŋ gɛrɛ la ka O la nyɛ yɔɔmine bayi, Gyems, a Zɛbɛde bidɔɔ, ane o yɔɔ Gyɔn. Ba da be la a gbori poɔ ane a ba saa Zɛbɛde, ka ba maala a ba nɛtere, kyɛ ka O boɔle ba.
40004022	A pare na poɔ la ka ba bare a gbori ne a ba saa kyɛ tu O.
40004023	Ka Yesu da yɔ Galili zaa a wullo a ba senagɔgre poore, a kanna a Naaŋmen naaloŋ yelnoore, kyɛ saŋna beɛroŋ ne baaloŋ boore zaa a nobɔ zie.
40004024	Ka O yɛlɛ yaare a Siria paaloŋ zaa poɔ, ka nobɔ taa ba baaleba zaa wa ne O zie. Ba wa ne la balaŋ naŋ taa baaloŋ boore kaŋ zaa, ne balaŋ naŋ taa eŋ-ɔbe, kɔntɔn erɛ, koŋkonlere, ane balaŋ endaa zaa naŋ da kpi O zie, ka O saŋ ba.
40004025	Ka nobɔ yaga naŋ yi Galili, ane Dɛkapoles, ane Gyɛrosalɛm, ane Gyudea, ane a Gyordan gaŋne da tu O.
40005001	O naŋ wa nyɛ nobɔ yaga la, ka O do taŋa kaŋ zu a te zeŋ. O tutuuribo da wa la O zie,
40005002	kyɛ ka O piili wullo ba, a yele:
40005003	“Maaloo be la balaŋ naŋ waa naŋ deme a ba seere poore, bonso, bana la so a tenvela naaloŋ.
40005004	Maaloo be la balaŋ naŋ kono zie, bonso ba na nyɛ la sukyidiibu.
40005005	Maaloo be la a balaŋ naŋ waa baaloŋ zie, bonso, ba na di la a teŋɛ zu gbandiruu.
40005006	Maaloo be la balaŋ naŋ taa kɔŋ ane kõɔ ̃ nyuuri zie a yeltori boɔbo poɔ, bonso ba na tege la.
40005007	Maaloo be la a nyonono deme zie, bonso, ba na nyɛ la nyonono.
40005008	Maaloo be la a sukyiwelwel deme zie, bonso, ba na nyɛ la Naaŋmen.
40005009	Maaloo be la a balaŋ naŋ e `maaroŋ maaleba zie, bonso, ba na boɔle ba la Naaŋmen bidɔbɔ.
40005010	Maaloo be la a balaŋ naŋ nyɛ dɔgroŋ a yeltori zuiŋ, bonso, ba so la a tenvela naaloŋ.
40005011	“Maaloo be la yɛ zie a saŋ na zaa ba naŋ na toorɔ yɛ, a dɔgrɔ yɛ, a yeli yelfaare ŋmaa zirii kyaare yɛ, a Maa zuiŋ.
40005012	Yɛ dire noɔ kyɛ vɛŋ ka yɛ poore pɛle, a yɛ yɔɔre naŋ waa kpoŋ a tenvelaa poɔ zuiŋ, bonso, lɛ la ka ba meŋ da dɔgre a Ŋmen-noɔr deme naŋ da de yɛ wẽɛ̃.
40005013	“Yɛnee la a teŋɛ zu nyɛnnoo. Kyɛ ka nyɛnnoo tuo wa yi, wolɔ ka a na tõɔ̃ leɛ e taa a tuo? A ba la e vela ko bon zaa, se ka ba de lɔɔ bare a nɛb kpare ne gbɛɛ.
40005014	“Yɛnee la a teŋɛ zu kyãã. Teŋkpoŋ naŋ be taŋa zu kon tõɔ̃ sɔgle.
40005015	A lɛ meŋ poɔ, nobɔ ba maŋ nyege kanea vũũ a de peɛ a vɔgle pɔg. Ba maŋ de biŋ la o aroo zie naŋ do ka o kyaana ko neɛ zaa naŋ be a yiri poɔ.
40005016	A lɛ poɔ, yɛ vɛŋ ka yɛ kyãã kyaane nobɔ niŋe soɔ, ka ba na tõɔ̃ nyɛ a yɛ eveɛle kyɛ pugi yɛ Saa naŋ be tenvelaa poɔ.
40005017	“Yɛ ta teɛre ka N wa la ka N wa saŋ a Nɔbinnaa bee a Ŋmennoɔr deme Ŋmaabo bare. N ba wa ka N wa saŋ ama, kyɛ N wa la ka N tõɔ̃ maale ka a tu a lɛ.
40005018	N yele la yelmeŋɛ korɔ yɛ, yelbiri bile bee make yenaa kon bɔŋ tɔle yi a Nɔbinnaa poɔ kyɛ gu ka a zaa wa te e baare kyɛ a tenvelaa ane a teŋɛ zu meŋ na tɔle la gaa.
40005019	Ka neɛ zaa wa te saŋ nɔe-tero bile ama kaŋ zaa, kyɛ wuli nobɔ ka ba meŋ erɛ a lɛ, ba na boɔle o la a zaa bile a tenvela naaloŋ poɔ. Kyɛ neɛ na zaa naŋ tuuro kyɛ wullo a nɔe-teroo ama, ba na boɔle o la neŋkpoŋ a tenvela naaloŋ poɔ.
40005020	A lɛ meŋ poɔ la ka N yele korɔ yɛ, ka yɛ yeltori eroŋ ba gaŋ a nɔbinna kaakaareba ane a Farasi deme eroŋ, yɛ kon bɔŋ kpɛ a tenvela naaloŋ poɔ.
40005021	“Yɛ woŋ la ka ba da yeli koroŋ zaa, ‘Ta ko neɛ; kyɛ neɛ na zaa naŋ ko neɛ, seŋ la sɛrɛɛ diu.’
40005022	Kyɛ Maa yele korɔ yɛ la, ka neɛ na suuri naŋ iri ne o yɔɔ, kyɛ ka o ba taa saŋnaa zaa, o seŋ la sɛrɛɛ diu. A la leɛ, ka neɛ wa yeli o yɔɔ ka ‘Raka’, o na kpɛ la a Sanhederen yɛlɛ poɔ. Kyɛ ka neɛ wa yeli, ka ‘Fõõ dambol ŋa!’ o na seŋ la a tenfaa vũũ dɔgroŋ.
40005023	“A lɛ poɔ, ka fõõ wa terɛ a kyɔgtaa a altar zie, kyɛ wa leɛ teɛre ka fo yɔɔ taa la yɛlɛ kaŋ ne fo,
40005024	bare a fo kyɔgtaa a altar niŋe soɔ. De wẽɛ̃ gaa ka fõõ ne a fo yɔɔ te di suuri ko taaba, kyɛ ka fo pãã wa terɛ a fo kyɔgtaa.
40005025	“Maale a yɛlɛ na fo naŋ taa ne a fo dɔndɔmɔ wiẽũ lɛ, a saŋ na yɛ naŋ gɛrɛ a sɛrɛɛ diu zie, ka a fo dɔndɔmɔ ta de fo ko a sɛrɛɛ dire, ka a sɛrɛɛ dire meŋ ta de fo ko a neŋkaara naŋ na de fo lɔɔ eŋ pigu die poɔ.
40005026	N yele la yelmeŋɛ korɔ fo, fo kon yi a pigu die poɔ kyɛ gu ka fo wa te yɔɔ a fo sane pare baara.
40005027	“Yɛ woŋ la ka a da yeli koroŋ zaa, ‘Ta toŋ peɛmo tomɔ.’
40005028	Kyɛ Maa yele korɔ yɛ la, ka neɛ kaŋ zaa wa kaa pɔgɔ ane boɔbo, o faa pẽɛ̃ la a pɔgɔ o sukyiri poɔ.
40005029	Ka fo doroŋ nimiri wa vɛŋ ka fo ŋmɛ gbɛre, `loori a fo nimiri a lɔɔ bare. A na e la velaa ka fo eŋgan zie kaŋ bɔre gaŋ ba naŋ na de a fo eŋgan zaa lɔɔ eŋ tenfaa poɔ.
40005030	Kyɛ ka fo doroŋ nu wa vɛŋ ka fo ŋmɛ gbɛre, kyɛ o ŋmaa a de o lɔɔ bare. A na e la velaa ka fo eŋgan zie kaŋ bɔre gaŋ ba naŋ na de a fo eŋgan zaa lɔɔ eŋ tenfaa poɔ.
40005031	“Ba yeli la, ‘Neɛ na zaa naŋ na bare o pɔgɔ, vɛŋ ka o ko o baroo gane.’
40005032	Kyɛ Maa yele korɔ yɛ la, ka neɛ na zaa naŋ na wa bare o pɔgɔ, ka a ba e dɔɔpeɛmo yɛlɛ, o na vɛŋ la ka o pɔgɔ toŋ peɛmo tomɔ. Lɛ ka neɛ na zaa naŋ na de a pɔgɔ na o serɛ naŋ bare, meŋ toŋ la peɛmo tomɔ.
40005033	“Yɛ leɛ woŋ la ka ba da yeli koroŋ zaa, ‘Ta saŋ noɔre fo naŋ eŋ bare, kyɛ e lɛ zaa fo naŋ eŋ ko a Daŋna.’
40005034	Kyɛ Maa yele korɔ yɛ la, ka yɛ ta pɔ togtogi. Ta pɔ ne tenvelaa, bonso, o e la Naaŋmen naaloŋ dakogo.
40005035	Ta pɔ ne teŋɛ zu, bonso, o e la O gbɛre dakogo. Ta pɔ ne Gyɛrosalɛm, bonso, o e la a Nakpoŋ teŋɛ.
40005036	Ta pɔ ne a fo zu, bonso, fo kon tõɔ̃ maale zukɔɔloŋ bonyenaa ka o waa pelaa bee sɔglaa.
40005037	Vɛŋ ka yɛ Oo e Oo, kyɛ ka yɛ `M`m e `M`m. Bon zaa naŋ zuo a ama yi la a faaloŋ sobɔ zie.
40005038	“Yɛ da woŋ la ka ba yeli, ‘Nimiri na yɔɔ la nimiri sane, ka nyene meŋ na yɔɔ la nyene sane.’
40005039	Kyɛ Maa yeli ko yɛ la, ka yɛ ta are kyaare ne nenfaa. Ka neɛ wa fale fo a fo doroŋ takyelɛ eŋɛ, leɛ a gɔɔ deni ko o meŋ.
40005040	Ka neɛ wa boɔrɔ ka o de fo gaa ne a kɔɔto zie a de a fo kparo, vɛŋ ka o de a fo kparkpoŋ meŋ poɔ.
40005041	Ka neɛ wa fere fo ka fo gaa mɛle gbuli, vɛŋ ka fo gaa mɛlɛ ayi ne o.
40005042	Tere ko a neɛ na naŋ sɔre fo, kyɛ ta mɔŋ neɛ na naŋ boɔrɔ ka o pɛŋ a fo zie.
40005043	“Yɛ da woŋ la ka ba da yeli, ‘Nɔnɔ fo laŋkpeɛrɛ, kyɛ kyiire fo dɔndɔnne.’
40005044	Kyɛ Maa yeli ko yɛ la, ka yɛ nɔnɔ yɛ dɔndɔnne, kyɛ yele yelsonne korɔ balaŋ naŋ ŋmeɛrɛ eŋnɛ yɛ. Yɛ erɛ velaa korɔ balaŋ naŋ kyiire yɛ, kyɛ puoro korɔ balaŋ naŋ yele yɛ yelfaa kyɛ dɔgrɔ yɛ,
40005045	ka yɛ na tõɔ̃ waa a yɛ Saa naŋ be tenvelaa poɔ bidɔbɔ. Bonso, Onɔ la vɛŋ ka O ŋmenaa iri puri a efaare ne a eveɛle deme zie, kyɛ bare a saa ka a wa a yeltori deme ane a yelbatori deme zie.
40005046	Ka yɛnee nɔnɔ balaŋ yoŋ naŋ nɔnɔ yɛ, boŋ yɔɔre la ka yɛ na nyɛ? A libiderebe meŋ ba erɛ lɛ?
40005047	Kyɛ ka yɛnee puori yɛ yɔɔmine yoŋ, boŋ la ka yɛ erɛ gaŋ yɛ taaba? A libiderebe meŋ ba erɛ lɛ?
40005048	A lɛ poɔ, yɛ waa soŋ a seŋ lɛ yɛ Saa naŋ be tenvelaa poɔ naŋ waa soŋ.
40006001	“Yɛ gu velaa ka yɛ ta terɛ yɛ teroo nobɔ niŋe soɔ ka ba nyɛ yɛ. Ka yɛnee wa e a lɛ, yɛ kon nyɛ yɔɔre a yɛ Saa naŋ be tenvelaa poɔ zie.
40006002	“A lɛ poɔ, ka fõõ wa tere teroo, ta peɛlɛ eelɛ ka neɛ zaa woŋ, a na a melmelebɛ naŋ maŋ e a senagɔgre ane a foɔle zaa poɔ. Ba maŋ e la lɛ ka ba nyɛ yuori a nobɔ zie. N yeli la yelmeŋɛ ko yɛ, ba nyɛ la ba yɔɔre.
40006003	Kyɛ ka fõõ wa terɛ teroo, ta vɛŋ ka fo gɔɔ nu bɔŋ a bon na fo doroŋ nu naŋ erɛ,
40006004	ka a fo teroo e yelsɔglaa, kyɛ a fo Saa naŋ nyɛrɛ bon zaa naŋ sɔgle, Omeŋɛ na ko fo la yɔɔre a nobɔ zaa niŋe soɔ.
40006005	“Kyɛ ka fõõ wa puoro, ta waa seŋ a melmelebɛ, bonso, ba maŋ nɔŋ la ka ba are a senagɔgre ane a sokyare eŋne a puoro ka nobɔ zaa nyɛ ba. N yeli la yelmeŋɛ ko yɛ, ba nyɛ la ba yɔɔre.
40006006	Kyɛ fõõ, ka fo wa puoro, kpɛ fo die poɔ a pɔge a dendɔre kyɛ puori ko fo Saa naŋ be a zisɔglaa zie, kyɛ a fo Saa naŋ nyɛrɛ bon zaa naŋ sɔgle, na ko fo la yɔɔre a nobɔ zaa niŋe soɔ.
40006007	Kyɛ ka yɛnee wa puoro, yɛ ta bolbolɔ na a tendaa deme. Ba maŋ teɛre ka Naaŋmen na woŋ la ba yɛlɛ a ba yelbie yaga zuiŋ.
40006008	Yɛ ta waa a na a balaŋ, bonso, yɛ Saa bɔŋ la bon na yɛ naŋ boɔrɔ kyɛ ka yɛ bɔŋ sɔre.
40006009	“A lɛ poɔ, a ŋaa la ka yɛ naŋ na maŋ puori: “ ‘Te Saa naŋ be tenvelaa poɔ, ka Fo yuori waa soŋ,
40006010	ka Fo naaloŋ wa, ka Fo boɔbo e a teŋɛ zu a na a naŋ e a tenvelaa meŋ poɔ.
40006011	Ko te a bebir ŋa boroboro, ka a seŋ te.
40006012	Di te sama suuri ko te, a seŋ na lɛ te meŋ naŋ di suuri ko balaŋ naŋ di sama te zie.
40006013	Ta vɛŋ ka te kpɛ gyennoo poɔ, kyɛ iri te yi faaloŋ poɔ. Bonso, Fõõ la so a naaloŋ, ane a faŋa, ane a eŋno, tegteglɛ. Amen.’
40006014	Ka yɛnee wa di a nobɔ gbɛrŋmeɛbo suuri, yɛ Saa naŋ be tenvelaa poɔ meŋ na di la suuri ko yɛ.
40006015	Kyɛ ka yɛnee ba di a nobɔ gbɛr-ŋmeɛbo suuri ko ba, yɛ Saa meŋ kon di yɛ gbɛrŋmeɛbo suuri ko yɛ.
40006016	“Kyɛ ka yɛnee wa `leŋne noɔre, yɛ ta erɛ seŋ a melmelebɛ naŋ maŋ saŋ ba niŋe. Bonso, ba maŋ saŋ la ba niŋe a wuli nobɔ ka ba `leŋ la noɔre. N yeli la yelmeŋɛ ko yɛ, ba nyɛ la ba yɔɔre.
40006017	Kyɛ fõõ, ka fo wa `leŋne noɔre, sɔ kãã a fo zu eŋɛ kyɛ pɛge fo niŋe,
40006018	ka a ta wuli nobɔ zaa ka fo `leŋne la noɔre, kyɛ wuli ko fo Saa yoŋ, naŋ be a zisɔglaa zie. Kyɛ a fo Saa naŋ nyɛrɛ bon zaa naŋ sɔgle, na ko fo la yɔɔre a nobɔ niŋe soɔ.
40006019	“Yɛ ta biŋ naboma ko yɛmenne a teŋɛ zu, be mɔɔre ane bazẽẽ naŋ na saŋ bare, ka nannyigri meŋ kpɛ te zu a.
40006020	Kyɛ yɛ biŋ yɛ naboma a tenvelaa poɔ, be mɔɔre ane bazẽẽ naŋ kon bɔŋ saŋ a bare, ka nannyigri meŋ kon bɔŋ kpɛ a te zu a.
40006021	Bonso, be na a yɛ naboma naŋ be, be la ka a yɛ sukyiri meŋ na be.
40006022	“A eŋgan kanea la a nimiri. A lɛ poɔ, ka fo nimiri wa waa velaa, fo eŋgan na paale la o zaa ne kyãã.
40006023	Kyɛ ka fo nimiri waa faa, fo eŋgan na paale la o zaa ne lige. Ka a kyãã naŋ be fo eŋɛ waa lige, a lige ŋa na sereŋ waa la kpoŋ!
40006024	“Neɛ zaa kon tõɔ̃ e gbaŋgbaa ko daŋneba bayi, bonso, o na kyiire la kaŋ kyɛ nɔŋ kaŋ, bee o na are la ko kaŋ kyɛ de a kaŋ gyagɔlɔ lɛ. Yɛ kon tõɔ̃ e gbaŋgbaa ko Naaŋmen ane naboma.
40006025	“A lɛ poɔ, N yeli ko yɛ la, yɛ ta teɛrɛ yɛ nyɔvore yɛlɛ, ane bon na yɛ naŋ na di bee nyu. Yɛ ta teɛrɛ yɛ eŋgan yɛlɛ ne a bon na yɛ naŋ na su. A nyɔvore ba gaŋ a bondirii? A eŋgan meŋ ba gaŋ bonsuuri?
40006026	Kaa nyɛ a sazu bonagre. A ba maŋ bore bee kyɛ, bee eŋ bugo poɔ. Kyɛ a yɛ tenvela Saa guolo a la. Yɛ ba taa tɔnɔ yaga gaŋ ama bee?
40006027	Yɛ buo sobɔ la, a o teɛroŋ poɔ, na tõɔ̃ kare zuo lɛ o naŋ kare seŋ?
40006028	“Kyɛ boŋ la so ka yɛ teɛrɛ bonsuuri yɛlɛ? Nyɛ lɛ a weɛ tepoore naŋ maŋ buli a baa. A ba maŋ toŋ tomɔ bee pilli sumiri.
40006029	Kyɛ N yeli ko yɛ la, ka Solomon ne o veɛloŋ zaa, o da ba su boma a na ama kaŋ zaa.
40006030	Ka Naaŋmen maŋ ko a moɔ boma ama bonsuuri naŋ bebe zenɛ a weɛ poɔ, kyɛ ka bieo ba lɔɔ a eŋ vũũ poɔ, wolɔ ka O na leɛ ko yɛ bonsuuri seŋ, yɛnee sagdeu bile deme?
40006031	A lɛ poɔ, yɛ ta teɛrɛ a yɛlɛ ama kyɛ yele, ‘Boŋ la ka te na di?’ bee ‘Boŋ la ka te na nyu?’ bee ‘Boŋ la ka te na su?’
40006032	A boma ama zaa la ka a tendaa deme maŋ boɔrɔ. Bonso, a yɛ tenvela Saa bɔŋ la ka yɛ boɔrɔ la a boma ama zaa.
40006033	Kyɛ yɛ daŋ bɔ a Naaŋmen naaloŋ ane O yeltori yɛlɛ zaa, kyɛ O pãã na de la ama zaa eŋ poɔ yɛ.
40006034	A lɛ poɔ, yɛ ta teɛre bieo yɛlɛ, bonso, bieo la na teɛrɛ omeŋɛ yɛlɛ. Bebiri zaa taa la omeŋɛ yelfaare.
40007001	“Ta di nobɔ sɛrɛɛ ka ba meŋ ta di yɛ sɛrɛɛ.
40007002	A lɛ meŋ, a sɛrɛɛ diu na yɛ naŋ di sɛrɛɛ ne, ba meŋ na di la a sɛrɛɛ diu ŋa ko yɛ; kyɛ a mannoo na yɛ naŋ manne ne, lɛ meŋ la ka ba na manne ko yɛ.
40007003	“Wolɔ la ka fo kaara a dapɛge fo yɔɔ nimiri poɔ, kyɛ ba kyɛllɛ ka a daa meŋɛ be la a fomeŋɛ nimiri poɔ?
40007004	Bee wolɔ ka fo na yeli ko fo yɔɔ, ‘Vɛŋ ka N iri a dapɛge bare fo nimiri poɔ,’ kyɛ nyɛ, ka a daa meŋɛ be a fomeŋɛ nimiri poɔ?
40007005	Fõõ melmelɛ! Daŋ iri a daa meŋɛ bare fomeŋɛ nimiri poɔ kyɛ pãã tõɔ̃ nyɛrɛ velaa a iri a dapɛge naŋ be a fo yɔɔ nimiri poɔ.
40007006	“Ta ko baare bon na naŋ e bonsoŋ, bee lɔɔ yɛ lɛpɛl-veɛle eŋ dobaare poɔ. Ka yɛnee wa e lɛ, a na nɛbe a la ne gbɛɛ kyɛ leɛ wa tage yɛ kyeɛre bare.
40007007	“Sɔre. Ba na ko yɛ la. Bɔ. Yɛ na nyɛ la. Ŋmɛ a dendɔre. Ba na yuo la ko yɛ.
40007008	Bonso, neɛ zaa naŋ sɔrɔ, maŋ nyɛ la; neɛ na naŋ boɔrɔ, maŋ nyɛ la; ka a kaŋ na meŋ naŋ ŋmeɛrɛ a dendɔre, ba na yuo la ko o.
40007009	“Bee, yɛ buo sobɔ la, ka o bidɔɔ wa sɔre boroboro, na de kuuri ko o?
40007010	Bee, ka o naŋ wa sɔre zom, o na de la waabo ko o?
40007011	Ka yɛnee pãã naŋ e efaare deme, wa bɔŋ lɛ yɛ naŋ na maŋ ko yɛ biiri kyɔgtaveɛle, wolɔ la ka a pãã na seŋ ka yɛ Saa naŋ be a tenvelaa poɔ na de bonveɛle ko balaŋ naŋ sɔre O?
40007012	A lɛ poɔ, bon na zaa yɛ naŋ boɔrɔ nobɔ ka ba e ko yɛ, yɛ meŋ e lɛ ko ba, bonso, ŋaa la a Nɔbinnaa ane a Ŋmen-noɔr deme Ŋmaabo.
40007013	“Kpɛ a dendɔr bile eŋɛ, bonso, a sobiri naŋ gɛrɛ a zisaŋnaa zie ne a be dendɔre e la yɛloŋ, kyɛ nobɔ yaga maŋ kpɛ la be.
40007014	Kyɛ a sobiri naŋ gɛrɛ a nyɔvore zie ne a be dendɔre e la bile, kyɛ onɔ la ka nobɔ belaŋ maŋ bɔ kpɛ.
40007015	“Yɛ gu a Ŋmen-noɔr ziri deme, naŋ maŋ wa yɛ zie a su pegama, kyɛ ba poɔ poɔ ka ba waa gboŋgbobaare naŋ saŋna boma bara weɛlɛ.
40007016	A yi ba wɔmɔ zie la ka yɛ na bɔŋ ba. Ba maŋ pɔre la garepi wɔmɔ gɔteɛ zu, bee ba maŋ pɔre la kaŋkama gɔteɛ zu?
40007017	A lɛ poɔ meŋ, tevelaa zaa maŋ wɔŋ la wɔmveɛle, kyɛ ka tefaa meŋ wɔŋ wɔmfaare.
40007018	Tevelaa kon tõɔ̃ wɔŋ wɔmfaare, ka tefaa meŋ kon tõɔ̃ wɔŋ wɔmveɛle.
40007019	Teɛ zaa naŋ ba wɔŋ wɔmveɛle, ba maŋ kyɛ o la lɔɔ a eŋ vũũ poɔ.
40007020	A lɛ poɔ, a yi a ba wɔmɔ zie la ka yɛ na bɔŋ ba.
40007021	“A ba e ka neɛ zaa naŋ yele korɔ Ma, ‘Daŋna, Daŋna,’ la na kpɛ a tenvela naaloŋ poɔ, see a neɛ na yoŋ naŋ erɛ N Saa naŋ be tenvelaa poɔ boɔbo.
40007022	A bebiri na poɔ la ka nobɔ yaga na yeli ko Ma, ‘Daŋna, Daŋna, te da ba kanne Fo yelbie a Fo yuori eŋɛ? Te da ba digi kɔntɔmɔ bare kyɛ toŋ tonseɛle yaga a Fo yuori eŋɛ?’
40007023	Lɛ ka N pãã na yeli ko ba daadaa, ‘N daŋ ba bɔŋ yɛ. Tage yi N zie, yɛnee nɔkondeu deme!’
40007024	“A lɛ poɔ, neɛ na zaa naŋ wono N yelbie ama a erɛ lɛ, waa la na yɛŋ sobɔ naŋ mɛ o yiri kusiŋman zu.
40007025	Ka saa wa, ka a bare zaa paale ne kõɔ̃, ka sɛseɛ fo ŋmɛ a yiri na. Kyɛ o da ba le, bonso, a yiri pare da be la kusiŋman zu.
40007026	Kyɛ neɛ na zaa naŋ wono N yelbie ama, kyɛ ba erɛ lɛ, waa la na dambol sobɔ naŋ mɛ o yiri biire zu.
40007027	Ka saa wa, ka a bare zaa paale ne kõɔ̃, ka sɛseɛ fo ŋmɛ a yiri na, ka a yiri le gbem! A yiri na leebu da sereŋ waa la kpoŋ. ”
40007028	A naŋ da waa, ka Yesu naŋ da yeli a yelbie ama zaa wa baare, a nobɔ zaa nɔe da `maa la, a O wuluu zuiŋ.
40007029	Bonso, O da wullo la na neɛ naŋ taa faŋa, kyɛ O ba wullo a na a nɔbinna kaakaareba naŋ maŋ wullo.
40008001	O naŋ da yi a taŋa zu sigi wa la, ka nobɔ yaga da tu O.
40008002	Kyɛ kyɛllɛ, ka dɔɔ kɔŋkɔŋ kaŋ wa gbi dumo O niŋe kyɛ yeli, “Daŋna, ka Fõõ wa sage, Fo na tõɔ̃ maale ma ka N waa soŋ.”
40008003	Ka Yesu tẽɛ ̃O nu a tɔ ne o, kyɛ yeli, “N sage la. Waa soŋ.” A pare na poɔ ka o kɔnnoŋ na zaa baare.
40008004	Ka Yesu yeli ko o, “Kaara velaa ka fo ta yeli a yɛlɛ ŋa ko neɛ zaa. Gɛrɛ te wuli fomeŋɛ ko a puoru neŋkpoŋ, kyɛ tere a kyɔgtaa na naŋ tu a noɔre Moses naŋ tere, ka a di danseɛ ko ba.”
40008005	Yesu naŋ wa te kpɛ Kaperneom poɔ, ka sogyare kɔɔ zusobɔ kaŋ wa O zie a wa sɔrɔ ka O wa soŋ o,
40008006	a yele, “Daŋna, n tontonɔ endaa zaa naŋ kpi gaŋ la a yiri poɔ. O nyɛrɛ la woore yaga.”
40008007	Ka Yesu yeli ko O, “N na gaa la te saŋ o.”
40008008	Ka a sogyare kɔɔ zusobɔ leɛ yeli, “Daŋna, N ba seŋ ka Fo wa kpɛ n yiri poɔ. Yeli a yelbiri yoŋ kyɛ a n tontonɔ na nyɛ la sammo.
40008009	Bonso, N e la neɛ naŋ be a faŋa puliŋ a taa sogyare ka ba be n puori. Ka Maa yeli kaŋ zaa, ‘Gɛrɛ,’ o na gaa la. Ka Maa yeli kaŋ, ‘Wa,’ o na wa la. Kyɛ ka N yeli ko n gbaŋgbaa, ‘E aŋa,’ ka o e lɛ meŋ.”
40008010	Yesu naŋ woŋ a ŋaa la, ka O noɔre da `maa, ka O yeli ko a balaŋ naŋ tuuro O, “N yeli la yelmeŋɛ ko yɛ, N daŋ ba nyɛ sagdeu kpoŋ ŋa tɔ a Israel deme poɔ.
40008011	Maa yele la korɔ yɛ, ka nobɔ yaga na yi la a sapare ane luo a wa laŋ zeŋ ane Abraham, Isaak ane Gyakob a tenvela naaloŋ poɔ.
40008012	Kyɛ ba na iri la a naaloŋ bidɔbɔ a lɔɔ ba eŋ a yeŋ lige poɔ: a be la konni ne nyendoŋ na be.”
40008013	Ka Yesu yeli ko a sogyare kɔɔ zusobɔ, “Gɛrɛ, a seŋ lɛ fo naŋ sage de, lɛ la ka a meŋ na e.” Ka o tontonɔ da nyɛ sammo a gogo na poɔ.
40008014	Yesu naŋ wa kpɛ Pita yiri la, ka O nyɛ Pita pɔgɔ ma ka o gaŋ ka ɔɔre kpeɛrɛ o.
40008015	Ka O tɔ o nu, ka a ɔɔre bare o, kyɛ ka o pãã iri a tonɔ korɔ ba.
40008016	A zie naŋ wa te `maa la, ka ba da taa nobɔ yaga naŋ da taa kɔntɔmɔ wa ne O zie. Ka O digi a sefaare bare ane O yelbiri yoŋ, kyɛ saŋ balaŋ zaa naŋ beɛrɛ.
40008017	Ama la da tu a lɛ a Ŋmen-noɔr sobɔ Isaiya naŋ da yeli: “Omeŋɛ de la a te baaloŋ kyɛ de a te beɛroŋ zaa tuo.”
40008018	Yesu naŋ wa te nyɛ a nobɔ naŋ gyilli O, ka ba waa yaga la, ka O tere noɔre ka ba gaŋ a mane.
40008019	Ka a nɔbinna kaakaara kaŋ da wa O zie a wa yeli, “Wuliwullo, N na tu Fo la gaa zie na zaa Fo naŋ na gaa.”
40008020	Ka Yesu leɛ yeli ko o, “Mɔbaare taa la bogri, ka a sazu nuulii taa kyogri, kyɛ a Nensaala Bidɔɔ ba taa zie na biŋ O zu.”
40008021	Ka O tutuuribo kaŋ da yeli ko O, “Daŋna, bare ma ka N daŋ de wẽɛ̃ gaa te ũũ n sãã.”
40008022	Ka Yesu leɛ yeli ko o, “Tuuro Ma kyɛ vɛŋ ka kuuni ũũ bamenne kuuni.”
40008023	O naŋ da kpɛ a gbori la, ka O tutuuribo da tu O.
40008024	Kyɛ kyɛllɛ, ka sɛseɛ kpoŋ wa a mane zu, ka a kõɔ̃ da ŋmeɛrɛ kpeɛrɛ a gbori poɔ. Kyɛ Yesu da gbire la.
40008025	Ka O tutuuribo da gaa O zie te seŋ O a yeli, “Daŋna, faa te! Te bɔrɔ weɛrɛ la!”
40008026	Ka O leɛ yeli, “Boŋ la so ka yɛ zoro dambẽɛ̃, yɛnee naŋ taa sagdeu belaŋ?” Ka O pãã da iri a kyaare a sɛseɛ ane a mane, ka a zie zaa da waa zomm lɛ.
40008027	Ka a dɔbɔ nɔe zaa da `maa, ka ba soore, “Dɔɔ wolɔ la aŋa, ka sɛseɛ ane mane kõɔ̃ tuuro O noɔre?”
40008028	O naŋ wa gaŋ te ta a mane gaŋne, a teŋɛ na a Gɛrɛgɛsɛne deme naŋ kpeɛrɛ, ka kɔntɔn deme bayi da yi a yabogri zie a tuori O. Ba da taa la potuo zuo. Neɛ zaa kon tõɔ̃ tu a sori na.
40008029	Kyɛllɛ, ka ba ŋmɛ kpɛlle a yeli, “Boŋ yɛlɛ la ka te taa ne Fo, Yesu, Naaŋmen Bidɔɔ? Fo wa la kyɛ ka Fo wa dɔgre te yaga zaa, ne lɛ zaa a saŋ naŋ ba ta, bee?”
40008030	A ba puori eŋɛ, dobaare yaga da be la be a dire.
40008031	Ka a kɔntɔmɔ sɔre Yesu a yeli, “Ka Fõõ wa digi te bare, vɛŋ ka te kpɛ a dobaare eŋne.”
40008032	Ka O yeli ko ba, “Yɛ gɛrɛ!” Lɛ la ka a yi a te kpɛ a dobaare eŋne. Nyɛ! A dobaare zaa da zo la yaga te sigi a taŋ bogi, a kpɛ a manzuluŋ poɔ a te nyu kõɔ̃ kpi.
40008033	A balaŋ naŋ da guolo a dobaare da zo yi la a zie ŋa kyɛ gaa te kpɛ a teŋɛ poɔ a manne a yɛlɛ na zaa, ane a bon na zaa naŋ da wa a kɔntɔn deme zie a ko a teŋɛ deme.
40008034	Kyɛ kyɛllɛ, ka a teŋɛ deme zaa da yi wa a tuori Yesu. Ba naŋ wa te nyɛ O la, ka ba da sɔre O ka O yi ba paaloŋ poɔ.
40009001	Yesu kpɛ la a gbori a gaŋ wa Omeŋɛ teŋɛ poɔ.
40009002	Ka dɔbɔ mine da taa dɔɔ kaŋ naŋ gaŋ bonganaa zu kyɛ o endaa zaa kpi, a wa ne O zie. Yesu naŋ nyɛ a ba sagdeu, O da yeli la ko a dɔɔ na endaa zaa naŋ da kpi, “N bidɔɔ, taa sukyiri. Fo nyɛ la fo yelbebe suuri diu.”
40009003	Kyɛ kyɛllɛ, ka nɔbinna kaakaareba mine da yeli bamenne zie, “A neɛ ŋa sobɔ yele la yelfaare kyaare ne Naaŋmen.”
40009004	O naŋ bɔŋ ba teɛroŋ la ka Yesu yeli, “Boŋ la vɛŋ ka yɛ taa teɛroŋ faa a yɛ sukyie poore?
40009005	Buo sobɔ la e mɔlɛ, ka N yeli, ‘Fo nyɛ la fo yelbebe suuri diu,’ bee ka N yeli, ‘Iri kyene’?
40009006	Kyɛ ka yɛ na tõɔ̃ bɔŋ ka a Nensaala Bidɔɔ taa la faŋ a teŋɛ zu, ka O di yelbebe suuri. . . .” Ka O pãã yeli ko a dɔɔ na endaa zaa naŋ da kpi, “Iri de a fo bon-ganaa kulo ne.”
40009007	Ka o iri a kuli.
40009008	A laŋne deme naŋ wa nyɛ a ŋaa, ka ba nɔe zaa da `maa, ka ba pugi Naaŋmen naŋ ko nensaala a faŋ ŋa tɔ.
40009009	Yesu naŋ yi be gɛrɛ la ka O nyɛ dɔɔ kaŋ ba naŋ boɔlɔ ka Matiu, ka o zeŋ a libidere tomɔ zie. Ka Yesu yeli ko o, “Tuuro Ma.” Ka Matiu iri tuuro O.
40009010	A naŋ da ta ka Yesu zeŋ a di bondirii Matiu yiri poɔ la, kyɛ kyɛllɛ, ka a libiderebe ane yelbebe deme yaga da wa laŋ di ne O ane a O tutuuribo.
40009011	A Farasi deme naŋ nyɛ a ŋaa la, ka ba soore O tutuuribo, “Boŋ la so ka yɛ Wuliwullo laŋ dire ne libiderebe ane yelbebe deme?”
40009012	Yesu naŋ woŋ a ŋaa la, ka O yeli ko ba, “Balaŋ naŋ waa kpeɛne ba boɔrɔ baalonsanne, kyɛ balaŋ naŋ maŋ beɛrɛ la.
40009013	Kyɛ yɛ gaa te zanne a ŋmaabo ŋa tɛgɛ: ‘N boɔrɔ la nyonono, kyɛ N ba boɔrɔ bɔɔre maalo.’ Bonso, N ba wa ka N boɔle yeltori deme, kyɛ yelbebe deme la, ka ba leɛ ba teɛroŋ.”
40009014	Ka Gyɔn tutuuribo da wa O zie a soore, “Boŋ la so ka tenee ane a Farasi deme maŋ `leŋ noɔre, kyɛ ka Fo tutuuribo ba maŋ `leŋ noɔre?”
40009015	Ka Yesu yeli ko ba, “A kultaa tigri deme na tõɔ̃ kono la a saŋ na a serpaala naŋ be ba poɔ? Kyɛ a bebie na ta la, ka ba na iri a serpaala a yi ba zie, kyɛ ka ba pãã `leŋ noɔre.
40009016	“Neɛ ba maŋ de pɛmpaala a liire ne kparkora, bonso, a liiruu na tage yi la a boŋkora poɔ, ka a kparkyeɛroo waa faa gaŋ lɛ o naŋ da waa.
40009017	Kyɛ nobɔ kon bɔŋ de tewɔmɔ dãã paala eŋ dãã woɔ kore poɔ. Ka ba naŋ e lɛ, a dãã paala na kyeɛ la a dãã woore, ka a tewɔmɔ dãã zaa kyiri baare, kyɛ ka a dãã woore zaa saŋ. Kyɛ ba maŋ de la tewɔmɔ dãã paala eŋ a dãã woore paala poɔ, ka a zaa ayi tõɔ̃ gaŋ velaa.”
40009018	Kyɛllɛ, O naŋ da wa yele a yɛlɛ ama la, ka zikaara kaŋ da wa gbi dumo O niŋe soɔ kyɛ yeli, “N pɔɔyaa la deɛ kpi. Wa de Fo nu dɔgle o, ka o leɛ nyɛ nyɔvore.”
40009019	Ka Yesu iri ka O ne O tutuuribo tu a dɔɔ.
40009020	Kyɛ a pare na poɔ, ka pɔgɔ kaŋ naŋ kyire zẽẽ yuomo pie ne ayi saŋ zaa da iri tu O puoriŋ a te tɔ a O kparo kpiiru.
40009021	Bonso, a pɔgɔ da yeli la ko omeŋɛ, “Ka Maa deɛ tɔ a O kparo yoŋ, N na nyɛ la sammo.”
40009022	Ka Yesu leɛ O puoriŋ, kyɛ O naŋ wa nyɛ o, ka O yeli, “Taa sukyiri, N pɔɔyaa, a fo sagdeu saŋ fo la.” Ka a pɔgɔ nyɛ sammo a yi a gogo na poɔ.
40009023	Yesu naŋ da kpɛ a zikaara yiri a te nyɛ a wɛbilii peɛlɛbɛ, ane nobɔ yaga ka ba ŋmeɛrɛ kpɛlle,
40009024	ka O yeli ko ba, “Yɛ maale vuo, bonso, a pɔglee ba kpi. O gbire la.” Kyɛ ka ba da la O.
40009025	A nobɔ naŋ wa yi baare la, ka O kpɛ a te nyɔge a pɔglee nu, ka o iri.
40009026	Ka a yɛlɛ ŋa yaare a paaloŋ na zaa poɔ.
40009027	Yesu naŋ wa yi a be la, ka zɔnne bayi tuuro O a boɔlɔ kyɛ yele, “David Bidɔɔ, taa nyonono ko te!”
40009028	O naŋ da kpɛ a yiri la, ka a zɔnne wa a O zie, ka Yesu soore ba, “Yɛ sage de la ka N na tõɔ̃ la e aŋa?” Ka ba leɛ yeli ko O, “Oo, Daŋna.”
40009029	Ka O pãã tɔ ba nimie kyɛ yeli, “A seŋ na yɛ sagdeu, vɛŋ ka a e a lɛ ko yɛ.”
40009030	Ka ba leɛ nyɛrɛ. Kyɛ Yesu kpãã ba la yaga a yele, “Yɛ ta vɛŋ ka neɛ wa woŋ a yɛlɛ ŋa.”
40009031	Kyɛ ka ba yi a te de O yɛlɛ manne ka a yaare a paaloŋ na zaa poɔ.
40009032	Kyɛllɛ, ba naŋ da yire la, ka ba da taa gbara kaŋ kɔntɔn naŋ nyɔge wa ne O zie.
40009033	Kyɛ O naŋ wa digi a kɔntɔn bare la, ka a gbara da yeli yɛlɛ. A nobɔ zaa nɔe da `maa la ka ba yeli, “Neɛ zaa daŋ ba nyɛ ama taaba Israel teŋɛ poɔ.”
40009034	Kyɛ ka a Farasi deme yeli, “A yi a kɔntɔmɔ zikaara zie la ka O maŋ tõɔ̃ digi a kɔntɔmɔ bare.”
40009035	Yesu gaa la te kpɛ a tembɛrɛ ane a tembilii zaa a wullo a nobɔ a ba senagɔgre poɔ. O da kanna la a naaloŋ yelnoore, kyɛ saŋna baaloŋ ane beɛroŋ zaa a nobɔ poɔ.
40009036	Kyɛ O naŋ wa nyɛ a nobɔ naŋ waa yaga la, ka O da taa nimibaaloŋ ne ba, bonzuiŋ, ba da bale la kyɛ yaare paale zie zaa a na peere naŋ ba taa kyeenɛ.
40009037	Ka O pãã yeli ko O tutuuribo, “A bonkyeɛre sereŋ waa la yaga kyɛ a tontoneba waa la belaŋ lɛ.
40009038	A lɛ poɔ, yɛ sɔre a kyeɛbo Daŋna, ka O toŋ tontoneba, ka ba yi te kpɛ a O kyeɛbo poɔ.”
40010001	Yesu naŋ da boɔle O tutuuribo pie ne bayi, O ko ba la faŋ gaŋ a sedɛgɛ ka ba maŋ tõɔ̃ digi a bare, kyɛ saŋ beɛroŋ kaŋ zaa ane baaloŋ kaŋ zaa.
40010002	A potuuribo pie ne bayi yoe la ama: A danwêɛ̃ sobɔ la Simon, ka ba boɔlɔ Pita, ane o yɔɔ Andero; Gyems naŋ e Zɛbɛde bidɔɔ, ane o yɔɔ Gyɔn;
40010003	Felep ane Bartolomi; Tomas ane Matiu naŋ e libidere; Gyems, naŋ e Alfeos bidɔɔ, ane Lɛbeos naŋ di ka Tadeos;
40010004	Simon, naŋ e Kanaan neɛ kaŋ, ane Gyudas Iskarioti naŋ da koɔre Yesu.
40010005	A bama pie ne bayi la ka Yesu toŋ ane a nɔe ama: “Yɛ ta kpɛ a Tendaa deme paaloŋ poɔ bee kpɛ a Samaria deme paaloŋ poɔ.
40010006	Kyɛ yɛ gaa a Israel yideme peere naŋ bɔre zie.
40010007	Ka yɛnee wa gɛrɛ, yɛ kanna kyɛ yele, ‘A tenvela naaloŋ peɛle la.’
40010008	Yɛ saŋ baaleba. Yɛ e ka kɔŋkɔnne waa soŋ. Yɛ seŋ kuuni. Yɛ digi kɔntɔmɔ bare. Yɛ nyɛ la mɔlɛ, yɛ meŋ tere mɔlɛ.
40010009	Yɛ ta taa salema, bee libiselva, bee libizẽɛ̃ gɛrɛ ne a yɛ libibɛlɛnte poɔ.
40010010	Yɛ ta taa woɔ zaa gɛrɛ ne, bee kpare ayi, bee nɔɔteɛ, bee dateeraa, bonso a tontonɔ seŋ la o bondirii.
40010011	“Ka yɛnee wa kpɛ teŋkpoŋ bee tembile zaa poɔ, yɛ bɔ neɛ naŋ seŋ, a kpɛ o yiri kyɛ gu ka yɛ wa yi be gɛrɛ.
40010012	Ka yɛnee wa kpɛ a yiri poɔ, yɛ puori a yideme.
40010013	Ka a yiri wa seŋ, yɛ vɛŋ ka yɛ `maaroŋ wa be a yiri poɔ. Kyɛ ka a yiri ba wa seŋ, yɛ vɛŋ ka yɛ `maaroŋ leɛ wa yɛ zie.
40010014	Ka neɛ zaa ba wa tuori de yɛ bee kyɛllɛ a yɛ yelbie, a saŋ na yɛ naŋ wa yi a yiri na bee a teŋɛ na poɔ kyɛ gɛrɛ, yɛ piŋ a uuruŋ bare yɛ gbɛɛ eŋɛ.
40010015	N yeli la yelmeŋɛ ko yɛ, a na waa la mɔlɛ ko Sodom ane Gomora paaloŋ, a sɛrɛɛ diu daare, gaŋ a teŋɛ na.
40010016	Kyɛllɛ, N tonɔ yɛ la ka yɛ yi a na peere gboŋgboe poɔ. A lɛ poɔ, yɛ taa yɛŋ a na weere kyɛ waa baaloŋ a na ŋmama.
40010017	“Kyɛ yɛ gu yɛmenne velaa nensaala zie, bonso ba na de yɛ la do ne a Sanhederen kɔɔto ziiri kyɛ fɔbe yɛ a ba senagɔgre poore.
40010018	N zuiŋ la ka ba na taa yɛ gaa ne a zikaareba ane a namine zie, ka yɛ waa danseɛ deme ko ba ane a Tendaa deme.
40010019	Kyɛ ka ba naŋ wa de yɛ do ne, yɛ ta taa teɛroŋ zaa ne lɛ yɛ naŋ na yeli, bee a bon na yɛ naŋ na yeli, bonso, a gogo na poɔ, O na ko yɛ la a bon na yɛ naŋ na yeli.
40010020	Bonso, a ba e yɛnee meŋɛ noɔre la na yele, kyɛ a yɛ Saa Seɛ la na yele a yɛ eŋɛ.
40010021	“Yɔɔ na iri de la o yɔɔ ko ba ka ba ko o, ka saa meŋ na e lɛ ko o bie. A bibiiri na are kyaare ne la ba dɔgrebɔ a e ka ba ko ba.
40010022	Nobɔ zaa na kyiire yɛ la, a Maa yuori zuiŋ. Kyɛ a neɛ na naŋ are kpẽã a te ta a baaroo saŋ na nyɛ la faabo.
40010023	Ka ba naŋ wa dɔgre yɛ a teŋɛ kaŋ poɔ, yɛ yi gaa teŋɛ yuo. N yeli la yelmeŋɛ ko yɛ, yɛ kon yɔ a Israel tenne zaa baare kyɛ ka a Nensaala Bidɔɔ wa.
40010024	“A tutuuro ba zuo o wuliwullo, bee ka gbaŋgbaa meŋ zuo o daŋna.
40010025	A seŋ la ka a tutuuro waa na o wuliwullo, ka a gbaŋgbaa meŋ waa na o daŋna. Kyɛ ka ba naŋ wa boɔlɔ a yidandɔɔ ka Beɛlzɛbob, wolɔ ba pãã na boɔlɔ o yideme?
40010026	“A lɛ poɔ, yɛ ta zoro ba dambẽɛ̃. Bonso, bon zaa naŋ pɔge kyebe naŋ kon bɔŋ sãã, bee sɔgle ka neɛ kon wa bɔŋ.
40010027	Bon na N naŋ yeli ko yɛ lige poɔ, yɛ yeli kyaane poɔ. Bon na yɛ naŋ woŋ yɛ toori poɔ, yɛ kanne yie zu.
40010028	Yɛ ta zoro balaŋ naŋ maŋ ko a eŋgan kyɛ kon tõɔ̃ ko a vooroŋ dambẽɛ̃. Kyɛ yɛ zoro neɛ naŋ na tõɔ̃ saŋ a vooroŋ ne a eŋgan zaa tenfaa poɔ.
40010029	Ba ba koɔre gbanloɔre ayi kobo bee? Kyɛ kaŋ zaa kon bɔŋ le teŋɛ ka a ba yi a yɛ Saa boɔbo.
40010030	Kyɛ a kɔɔloŋ zaa a yɛ zu eŋɛ, O sɔre la a zaa.
40010031	A lɛ poɔ, yɛ ta zoro dambẽɛ̃. Yɛ taa la tɔnɔ gaŋ gbanloɔre yaga.
40010032	“A lɛ poɔ, neɛ na zaa naŋ sage ka o bɔŋ Ma la nobɔ niŋe soɔ, N meŋ na sage ka N bɔŋ o la N Saa naŋ be tenvelaa poɔ niŋe soɔ.
40010033	Kyɛ, neɛ na zaa naŋ ba sage ka o bɔŋ Ma la nobɔ niŋe soɔ, N meŋ kon sage ka N bɔŋ o la N Saa naŋ be tenvelaa poɔ niŋe soɔ.
40010034	“Yɛ ta teɛre ka N wa la ka N wa ne `maaroŋ a teŋɛ zu. N ba wa ka N wa ne `maaroŋ, kyɛ zɔɔre soɔ la.
40010035	Bonso, N wa la ka N wa leɛ “ ‘dɔɔ kyaare ne o saa, pɔɔyaa kyaare ne o ma, ne bidɔɔ pɔgɔ kyaare ne o serɛ ma,
40010036	ka dɔɔ dɔndɔnne na e omeŋɛ yideme.’
40010037	“A neɛ na naŋ nɔnɔ o saa bee o ma gaŋ Ma, ba seŋ ne Ma. Neɛ na meŋ naŋ nɔnɔ o bidɔɔ bee o pɔɔyaa gaŋ Ma, ba seŋ ne Ma.
40010038	Neɛ naŋ ba de o dagara tuuro ne Ma, meŋ ba seŋ ne Ma.
40010039	Neɛ na naŋ nyɛ o nyɔvore na bɔre o la bare, kyɛ neɛ na naŋ bɔre o nyɔvore a Maa zuiŋ, na leɛ nyɛ o la.
40010040	“Neɛ naŋ tuori de yɛ, tuori de Ma la, kyɛ a neɛ na naŋ tuori de Ma, tuori de la a Neɛ na naŋ toŋ Ma.
40010041	Neɛ naŋ tuori de Ŋmen-noɔr sobɔ, a Ŋmen-noɔr sobɔ yuori eŋɛ, na nyɛ la a Ŋmen-noɔr sobɔ yɔɔre. Kyɛ neɛ naŋ tuori de yeltori sobɔ, a yeltori sobɔ yuori eŋɛ, na nyɛ la a yeltori sobɔ yɔɔre.
40010042	Kyɛ ka neɛ na zaa naŋ tere kõɔ̃ `maaroŋ yoŋ ne kɔp a ko a nembilii ama kaŋ zaa, a tutuuro yuori eŋɛ, N yeli yɛ la yelmeŋɛ, o yɔɔre kon bɔŋ bɔre.”
40011001	A naŋ da waa ka Yesu da tere noɔre ko O tutuuribo pie ne bayi baare la, ka O da yi be gaa te wullo kyɛ kanna a ba tenne poore.
40011002	Gyɔn, naŋ be pigu die poɔ, naŋ wa te woŋ a Kristo tomɔ yɛlɛ, toŋ la o tutuuribo bayi
40011003	ka ba gaa te soore O, “Fõõ la a Onɔ naŋ waara, bee te kyɛllɛ nenyuo?”
40011004	Ka Yesu leɛ yeli ko ba, “Yɛ leɛ gaa te yeli ko Gyɔn bon na yɛ naŋ woŋ kyɛ nyɛ,
40011005	ka zɔnne nyɛrɛ la, ka gbɛɛ meŋ kyene, kɔnne nyɛ la laafia, ka wonni meŋ wono, ka kuuni leɛ iri, kyɛ ka ba kanne a yelnoore ko a naŋ deme.
40011006	Maaloo be la neɛ na bɛraa naŋ ba nyɔge a Maa zuiŋ.”
40011007	Ba naŋ iri gɛrɛ la ka Yesu pãã da piili manna Gyɔn yɛlɛ korɔ nobɔ yaga, “Boŋ la ka yɛ da yi gaa te kpɛ a wɛgyaŋ poɔ ka yɛ nyɛ? Muri kaŋ sɛseɛ naŋ daara?
40011008	Kyɛ boŋ la ka yɛ yi ka yɛ nyɛ? Dɔɔ naŋ su bonveɛle? Kyɛllɛ, a balaŋ naŋ maŋ su bonveɛle be la namine yie poore.
40011009	Kyɛ boŋ la ka yɛ yi ka yɛ nyɛ? Ŋmen-noɔr sobɔ kaŋ bee? Oo, N yeli ko yɛ la ka o gaŋ Ŋmen-noɔr sobɔ.
40011010	Bonzuiŋ Onɔ yɛlɛ la ka ba ŋmaa biŋ, “ ‘Kyɛllɛ, N toŋ la N tontonɔ ka o de fo wẽɛ̃, Onɔ la na de fo wẽɛ̃ a maale a fo sori.’
40011011	Yelmeŋɛ, N yeli ko yɛ la, balaŋ pɔgɔbɔ naŋ dɔge poɔ, kaŋ zaa naŋ iri do kyebe naŋ gaŋ Gyɔn, a Kõɔ ̃ Suobu Terɛ. Kyɛ onɔ naŋ e a zaa bile a tenvela naaloŋ poɔ gaŋ o la.
40011012	A yi Gyɔn a Kõɔ ̃ Suobu Terɛ bebie a wa ta pampana ŋa, a tenvela naaloŋ zo kpɛ la zɔɔre poɔ, ka a zɔɔre deme faa a naaloŋ a ba faŋa zuiŋ.
40011013	A Ŋmen-noɔr deme zaa ane a Nɔbinnaa da kanne la daŋ-nyaabo kannoo a wa ta Gyɔn bebiri.
40011014	Kyɛ ka yɛnee wa sage de, onɔ la Elaigya naŋ na wa.
40011015	Onɔ naŋ taa tobo a na woŋ, vɛŋ ka o woŋ.
40011016	“Kyɛ boŋ la ka N na de a boorɔ ŋa manne ne? O waa la a na bibiiri naŋ zeŋ daare poɔ kyɛ boɔlɔ ba taaba,
40011017	a yele, “ ‘Te peɛle la a wɛlee ko yɛ, kyɛ yɛ ba seɛ. Te koŋ ko yɛ la, kyɛ yɛ ba ŋmɛ kpɛlle.’
40011018	Bonso, Gyɔn wa la, a ba dire bee nyuuro, kyɛ ka ba yeli ka o taa la kɔntɔn.
40011019	Ka a Nensaala Bidɔɔ meŋ wa a dire kyɛ nyuuro ka ba yeli, ‘Nyɛ a digbogbo sobɔ ane dãã nyuuro, a libiderebe ane a yelbebe deme ba.’ Kyɛ yɛŋ wuli la o toruŋ o bibiiri eŋɛ.”
40011020	Ka Yesu da piili nyare a tenne na poore O naŋ da maŋ toŋ O toŋkpeɛne, bonzuiŋ ba da ba leɛ ba teɛroŋ.
40011021	“Yɛlɛ nyɔge la fõõ, Korazin. Yɛlɛ nyɔge la fõõ, Betsaida. Bonso, ka a toŋkpeɛne na naŋ da toŋ a yɛ zie meŋ da tu la Taiya ane Sidon poɔ, ba da naa leɛ la ba teɛroŋ koroŋ zaa, kyɛ su boɔre wagyɛre a zeŋ tampɛloŋ poɔ.
40011022	Kyɛ N yeli ko yɛ la, a na waa la mɔlɛ ko Taiya ane Sidon a sɛrɛɛ diu daare a gaŋ yɛ.
40011023	Kyɛ fõõ Kaperneom naŋ do are a sazu, ba na de fo la sigi ne a kuuni zie. Bonso, ka a toŋkpeɛne na naŋ da toŋ fo zie meŋ da wa Sodom poɔ, ba da naa kyãã be la be te ta zenɛ.
40011024	Kyɛ N yeli ko yɛ la, ka a na waa la mɔlɛ ko Sodom teŋɛ a sɛrɛɛ diu daare a gaŋ yɛ.”
40011025	A saŋ na la ka Yesu leɛ yeli, “N pugi Fo la N Saa, tenvelaa ane teŋɛ zu Daŋna, Fo naŋ sɔgle a yɛlɛ ama a yɛŋ bɔŋnebɔ ane a nyaane deme zie kyɛ vɛŋ ka a sãã a bibilii zie.
40011026	Oo, N Saa, bonso, aŋa waa la velaa a Fo niŋe soɔ.
40011027	“N Saa de la boma zaa ko Ma. Neɛ zaa ba bɔŋ a Bidɔɔ, ka a Saa yoŋ naane. Ka neɛ zaa meŋ ba bɔŋ a Saa, ka a Bidɔɔ yoŋ naane ane a sobɔ na zie a Bidɔɔ naŋ sage ka O sãã.
40011028	“Wa N zie, yɛ balaŋ na zaa naŋ tonɔ kyɛ bale ne yeltuori tegroŋ, kyɛ N na ko yɛ la pɛnnoo.
40011029	Yɛ de a N dakyara a dɔgle a yɛ bɔgɔ zu kyɛ zanne N zie, bonso N waa la baaloŋ a sigre Mmeŋɛ N sukyiri poɔ, kyɛ yɛ na nyɛ la pɛnnoo a yɛ seere poore.
40011030	Bonzuiŋ, N dakyara ba taa tuo ka N tuori meŋ ba waa tegroŋ.”
40012001	A saŋ na la ka Yesu kpɛ kyɔlɔ a bombie wɛre a Sabat bebiri daare, kyɛ kɔŋ da kpɛ la O tutuuribo ka ba piili ŋmaara a bombie zuri ɔɔrɔ.
40012002	A Farasi deme naŋ da nyɛ a ŋaa, ka ba yeli ko O, “Kyɛllɛ, Fo tutuuribo erɛ la a Sabat bebiri bon na naŋ ba tu a nɔbinna sori.”
40012003	Kyɛ ka O leɛ yeli ko ba, “Yɛ ba kanne bɔŋ bon na David naŋ e a saŋ na kɔŋ naŋ da kpɛ o ne o tutaaba;
40012004	lɛ o naŋ da kpɛ a Naaŋmen yiri te ɔɔ a puoru zie boroboro naŋ ba tu a nɔbinnaa ka onɔ bee o tutaaba ɔɔ, ka a puoru neŋkponni yoŋ naane?
40012005	Bee, yɛ ba sɔre a Nɔbinnaa poɔ ka a Sabat bebie poɔ, a puoru neŋkponni naŋ be a Ŋmendie poɔ maŋ toŋ la tomɔ naŋ ba tu a Sabat daare nɔbinnaa kyɛ ba saŋ yɛlɛ zaa?
40012006	Kyɛ Maa yeli ko yɛ, ka kaŋ na naŋ zuo a Ŋmendie be la kyɛ.
40012007	Ka yɛnee da bɔŋ a yɛlɛ ama pare, ‘N boɔrɔ la nyonono, a ba e bɔɔre maalo,’ yɛ da kon di sɛrɛɛ zaa kyaare ne a balaŋ naŋ ba taa saŋnaa.
40012008	Bonso, a Nensaala Bidɔɔ meŋ e la a Sabat daare Daŋna.”
40012009	A saŋ na O naŋ da yi be, O kpɛ la ba senagɔg poɔ.
40012010	Kyɛ kyɛllɛ, ka dɔɔ kaŋ nu naŋ da kpi, da be be. Kyɛ ba da boɔrɔ la sori ka ba nyare O zu, a soore O, “A tu la a nɔbinna sori ka ba saŋ baaloŋ a Sabat daare?”
40012011	Ka Yesu yeli ko ba, “Nen buori sobɔ la a yɛ poɔ naŋ na taa pero bonyenaa ka o le bogzuluŋ poɔ a Sabat bebiri, kon tõɔ̃ nyɔg o iri bare?
40012012	Tɔnɔ awolɔ ka nensaala taa gaŋ a peroŋ? A lɛ poɔ, a tu la a nɔbinna sori ka te e eveɛle a Sabat daare.”
40012013	Ka O pãã yeli ko a dɔɔ, “Tẽɛ̃ fo nu.” Ka o tẽɛ̃ o nu, ka o nu leɛ waa soŋ na a kaŋ na.
40012014	Kyɛ ka a Farasi deme yi te nare biŋ lɛ ne lɛ ba naŋ na tõɔ̃ e ka ba saŋ O bare.
40012015	O naŋ bɔŋ ne a ŋaa la, ka O yi a be. Nobɔ yaga da tu O la, ka O saŋ a ba baaloŋ zaa.
40012016	Kyɛ O kpãã ba la ka ba ta wa yele O yɛlɛ korɔ neɛ zaa,
40012017	ka a tu a yɛlɛ a Ŋmen-noɔr sobɔ Isaiya naŋ da yeli,
40012018	“Yɛ nyɛ N Tontonɔ ŋa N naŋ da iri, Onɔ N naŋ nɔŋ, ka N poɔ pɛle ne; N na de la N Seɛ dɔgle O, ka O na kanne a yeltori sɛrɛɛ diu ko a Tendaa deme.
40012019	O kon taa nɔkpeɛne bee tane; neɛ zaa meŋ kon woŋ O kɔkɔre a sobie poore.
40012020	O kon ka muri naŋ ŋmɛra, kyɛ O kon kpinni kanea migri naŋ erɛ zoore, kyɛ gu ka O de yeltori sɛrɛɛ diu gaa ne a toɔmo zie.
40012021	A Tendaa deme na taa la kyelloo a O yuori zuiŋ.”
40012022	Ka ba pãã da taa kɔntɔn sobɔ kaŋ naŋ e zɔŋ kyɛ ba yele yɛlɛ, wa ne O zie. Yesu saŋ o la ka o tõɔ̃ nyɛrɛ kyɛ meŋ yele yɛlɛ.
40012023	Ka nobɔ yaga zaa nɔe da `maa ka ba soore, “Onɔ naane David Bidɔɔ bee?”
40012024	Kyɛ a Farasi deme naŋ da woŋ a ŋaa la, ka ba yeli, “A dɔɔ ŋa kon tõɔ̃ digre kɔntɔmɔ bara ka a ba yi Beɛlzɛbob, a kɔntɔmɔ zikaara zie.”
40012025	Yesu da bɔŋ la ba teɛroŋ a pãã yeli ko ba, “Naaloŋ na zaa naŋ poŋ kyaare ne omeŋɛ na nyɛ la saŋnaa, kyɛ ka teŋɛ bee yiri na zaa naŋ poŋ kyaare ne omeŋɛ kon tõɔ̃ are.
40012026	Ka Setaana wa digi Setaana bare, o kyaare la omeŋɛ. Wolɔ pãã la ka o naaloŋ na are?
40012027	Kyɛ ka Maa wa digi kɔntɔmɔ bare ka a yi Beɛlzɛbob zie, aŋ meŋ zie la ka a yi ka yɛnee bidɔbɔ digi a bare? A lɛ poɔ, ba na e la yɛ sɛrɛɛ direbe.
40012028	Kyɛ ka Maa digi a kɔntɔmɔ bare a yi a Naaŋmen Seɛ zie, a Naaŋmen naaloŋ pãã wa la yɛ zie.
40012029	“Bee, wolɔ ka neɛ na kpɛ dɔɔkpẽã yiri a te tuo o boma yi ne ka o ba daŋ `leŋ a dɔɔkpẽã, kyɛ pãã zu o boma?
40012030	“Onɔ naŋ ba be N zie, kyaare Ma la, kyɛ onɔ naŋ ba laŋ wuo ne Ma, yaare a la bare.
40012031	A lɛ poɔ la ka N yeli ko yɛ ka yelbieri ane yelbifaare kaŋ zaa na taa la suuri diteroo ko nensaaleba, kyɛ yelbifaare naŋ kyaare a Sekyerete kon nyɛ suuri diteroo ko nensaaleba.
40012032	Neɛ na zaa naŋ yeli yelbiri kyaare ne a Nensaala Bidɔɔ na nyɛ la suuri diteroo, kyɛ neɛ na zaa naŋ yeli kyaare ne a Sekyerete, kon nyɛ suuri diteroo a pampana ŋa saŋ bee a saŋ na naŋ na wa.
40012033	“Ka yɛnee maale a teɛ ka o veɛlɛ, o wɔmɔ meŋ na veɛlɛ la, bee ka yɛnee maale a teɛ ka o waa faa, o wɔmɔ meŋ na waa faa, bonso a maŋ yi a tewɔmɔ zie la ka ba tõɔ̃ bɔŋ a teɛ.
40012034	Yɛnee weere bibiiri, wolɔ ka yɛnee naŋ waa efaare deme na tõɔ̃ yeli yelveɛle? Bonso, a yi a boma naŋ zuo a sukyiri poɔ la ka a noɔre pãã maŋ yeli.
40012035	Nenvelaa maŋ wa ne bonveɛle ka a yi a bonveɛle naŋ be o sukyiri poɔ. Ka nenfaa meŋ wa ne bonfaare ka a yi a bonfaare naŋ be o zie.
40012036	Kyɛ Maa yeli ko yɛ la, a sɛrɛɛ diu bebiri, nobɔ na manne la yelbilaama kaŋ zaa ba naŋ yeli.
40012037	A lɛ poɔ, a yi fo yelbie poɔ la ka ba na bɔŋ ka fo yɛlɛ tori la, kyɛ a meŋ yi fo yelbie poɔ la ka ba na bɔŋ ka fo yɛlɛ ba tori.”
40012038	Ka a nɔbinna kaakaareba ane Farasi deme mine leɛ yeli ko O, “Wuliwullo, te boɔrɔ la ka te nyɛ tonseɛle manno kaŋ Fo zie.”
40012039	Ka O leɛ yeli ko ba, “Boorɔ naŋ erɛ potuo ne pẽɛ̃pẽɛ̃ tomɔ maŋ boɔrɔ la ka ba nyɛ manno kaŋ, kyɛ mannoo zaa ba terɛ korɔ ba ka Gyona, a Ŋmen-noɔr sobɔ mannoo naane.
40012040	Bonso, a na Gyona naŋ da be a zoŋkpoŋ poɔ bebie ata ne tensɔɔre ata, lɛ la ka a Nensaala Bidɔɔ meŋ na be a teŋɛ poɔ bebie ata ne tensɔɔre ata.
40012041	A Nenɛva deme na iri la are kyaare ne a boorɔ ŋa nobɔ a sɛrɛɛ diu daare, a saŋ ba bare, bonso, ba da leɛ la ba teɛroŋ a Gyona kannoo zuiŋ. Kyɛ kyɛllɛ, kaŋ na naŋ zuo Gyona be la kyɛ.
40012042	A pare deme Pɔɔnaa na iri la are kyaare ne a boorɔ ŋa nobɔ a sɛrɛɛ diu daare, a saŋ ba bare, bonso, o da yi la a teŋɛ baara zie ka o wa woŋ Solomon yɛŋ. Kyɛ kyɛllɛ, kaŋ na naŋ zuo Solomon be la kyɛ.
40012043	“Ka sedɛgre wa yi neɛ eŋɛ, o maŋ tu la zikuoni a boɔrɔ pɛnno zie kyɛ ba nyɛ kaŋ zaa.
40012044	Ka o pãã yeli, ‘N na kuli la a yiri na poɔ N naŋ yi.’ O naŋ wa te wa, o maŋ nyɛ la a yiri ka neɛ zaa kyebe, a nyɛ ka ba peere a zie a maale boma zaa biŋ velaa.
40012045	Lɛ ka o pãã maŋ gaa te de seere ayopõĩ mine naŋ taa potuoluŋ gaŋ omeŋɛ a wa ne, ka a kpɛ te kpeɛrɛ be. Kyɛ a neɛ na waaloŋ, a baaraa zaa, na leɛ waa la faa gaŋ lɛ o naŋ da waa. Lɛ la ka a meŋ na waa ko a potuo boorɔ ŋa deme.”
40012046	Yesu naŋ da kyãã yele yɛlɛ korɔ a nobɔ la, ka O ma ane O yɔɔmine da wa are a yeŋ poɔ, a boɔrɔ ka ba yeli yɛlɛ ne O.
40012047	Ka neɛ kaŋ pãã yeli ko O, “Kyɛllɛ, Fo ma ane Fo yɔɔmine are la yeŋ a boɔrɔ ka ba yeli yɛlɛ ne Fo.”
40012048	Ka Yesu leɛ soore a neɛ na, “Aŋ la N ma? Kyɛ aŋ la N yɔɔmine?”
40012049	Ka O tẽɛ ̃ O nu kyaare O tutuuribo kyɛ yeli, “Nyɛ N ma ane N yɔɔmine.
40012050	Bonso, neɛ na zaa naŋ erɛ N Saa naŋ be tenvelaa poɔ boɔbo, onɔ la N yɔɔ, ne N yɔɔpuulee, ane N ma.”
40013001	A lɛ daare la ka Yesu yi a yiri poɔ a te zeŋ a mane noɔre.
40013002	Nobɔ yaga naŋ da wa laŋ taa a gyilli O, ka O da iri kpɛ a gbori poɔ a te zeŋ be kyɛ bare a nobɔ ka ba are a mannoɔre.
40013003	Kyɛ ka O pãã yeli yɛlɛ yaga ko ba ne sokpaga a yeli, “Kyɛllɛ, bombiyaara la yi a te yaare o bombie.
40013004	O naŋ da yaare la ka bombie mine le a sori poɔ ka nuulii wa de a di.
40013005	Ka a mine da le a kusiŋman zie naŋ da ba taa tɛnɛ yaga, kyɛ a da buli la wiẽũ lɛ, bonso a tɛnɛ da ba sigi yaga a be.
40013006	Kyɛ a ŋmenaa naŋ da wa do, a bombulo da gbeɛle la kpi a zaa, bonzuiŋ, a ba taa nyaga.
40013007	Kyɛ a mine da le la goore poɔ, ka a goore baa a milli pɔge a.
40013008	Kyɛ a mine da le la tɛnvelaa poɔ a wɔŋ wɔmɔ, ka a mine wɔŋ wɔmɔ kɔɔ, ka a mine lezaata, ka a mine meŋ wɔŋ wɔmɔ lezɛre ne pie.
40013009	Onɔ naŋ taa tobo a na woŋ, vɛŋ ka o woŋ.”
40013010	Kyɛ a tutuuribo wa O zie a yeli ko O, “Boŋ la so ka Fo yele korɔ ba ne sokpaga?”
40013011	Ka Yesu leɛ yeli ko ba, “Bonzuiŋ, O ko la yɛnee ka yɛ bɔŋ a tenvela naaloŋ yelsɔgle, kyɛ a bana zie, O da ba de ko ba.
40013012	Neɛ na zaa naŋ taa, ba na leɛ de a la ko o ka o taa yaga lɛ. Kyɛ neɛ na zaa naŋ ba taa, ba na de la a ana na zaa o naŋ taa.
40013013	A ŋaa la so ka N yeli ko ba ne sokpaga: “Ba nyɛrɛ la, kyɛ ba ba nyɛ; ba wono la, kyɛ ba ba woŋ bee bɔŋ a pare.
40013014	Kyɛ daŋ-nyaabo kannoo Isaiya naŋ da kanne, tu la baare ba zie: “ ‘Yɛ na maŋ wono la, kyɛ yɛ kon bɔŋ a pare; yɛ na maŋ nyɛrɛ la, kyɛ yɛ kon bɔŋ a tɛgɛ.
40013015	Bonso, a nobɔ bama sukyiri waa la tegroŋ; ka ba ba woŋ vela ne ba tobo, ka ba meŋ pɔge ba nimie. Ka lɛ naane, ba na nyɛ la ne ba nimie, kyɛ woŋ ne ba tobo, a bɔŋ a pare ane ba sukyiri a leɛ bamenne, ka N meŋ saŋ ba.’
40013016	Kyɛ maaloo be la yɛ nimie zie, bonzuiŋ a nyɛrɛ la. Maaloo be la yɛ tobo zie, bonzuiŋ a wono la.
40013017	A lɛ zuiŋ, N yele la yelmeŋɛ korɔ yɛ, Ŋmen-noɔr deme ane yeltori deme yaga da boɔrɔ la ka ba nyɛ bon na yɛ naŋ nyɛ kyɛ ba da ba nyɛ a, kyɛ woŋ bon na yɛ naŋ woŋ kyɛ ba da ba woŋ a.
40013018	“A lɛ poɔ, yɛ kyɛllɛ woŋ a bombiyaara sokpare pare:
40013019	Kaŋ sobɔ zaa naŋ wa woŋ a naaloŋ yelbiri, kyɛ ba bɔŋ a pare, a efaare sobɔ maŋ wa la a wa faa bon na naŋ yaare o sukyiri poɔ. Aŋa la a bombiri ba naŋ bore a sori poɔ.
40013020	Kyɛ a kaŋ na naŋ nyɛ a bombiri a kusiŋman zie la a neɛ na naŋ woŋ a yelbiri a de a ne noɔ wiẽũ lɛ.
40013021	Kyɛ o naŋ ba taa nyaga omeŋɛ poɔ, lɛ la ka o kon kɔɔre yaga. Bonso, ka yeltuo bee dɔŋ wa te wa, a yelbiri zuiŋ, a pare na poɔ o maŋ ŋmɛ la gbɛre.
40013022	Kyɛ a kaŋ na naŋ nyɛ a bombie a goore zie la a neɛ na naŋ maŋ wono a yelbiri, kyɛ ka a teŋɛ zu teɛroŋ ne bontaroŋ bɛlloo faa milli pɔge a yelbiri ka o ba tõɔ̃ wɔŋ wɔmɔ zaa.
40013023	Kyɛ a kaŋ na naŋ nyɛ a bombie tɛnvelaa zu la a neɛ na naŋ wono a yelbiri a bɔŋ a pare, a sereŋ wɔŋ wɔmɔ, ka kaŋ wɔŋ kɔɔ, ka kaŋ lezaata, kyɛ kaŋ meŋ wɔŋ lezɛre ne pie.”
40013024	Ka Yesu leɛ lɔɔ a sokpare kaŋ ko ba a yeli: “A tenvela naaloŋ waa la na neɛ naŋ bore bombisonne o weɛ poɔ.
40013025	Kyɛ a saŋ na a nobɔ naŋ da gbire, o dɔndɔmɔ da wa bore la mɔweere eŋ o mɔbie poɔ kyɛ leɛ gaa.
40013026	A mɔbie naŋ wa buli kyɛ wɔŋ la ka a mɔweere meŋ sãã.
40013027	“Ka a daŋna tontoneba wa o zie a wa yeli, ‘Neŋkpoŋ, fo ba bore bombisonne a fo weɛ poɔ bee? Kyɛ yeŋ la ka a mɔweere yi?’
40013028	“Ka o leɛ yeli, ‘Dɔndɔmɔ kaŋ tomɔ la aŋa.’ “A tontoneba leɛ soore o, ‘Fo boɔrɔ ka te gaa te voɔ a, bee?’
40013029	“Kyɛ ka o leɛ yeli, ‘`M`m. Bonzuiŋ ka yɛnee wa voɔrɔ a mɔweere, kaapɔg a mɔbie meŋ na voɔ la.
40013030	Vɛŋ ka a zaa laŋ buli kyɛ gu a kyeɛbo saŋ. Kyɛ a kyeɛbo saŋ, N na yeli ko a mɔbie kyeɛreba: yɛ piili gbaale `leŋ a mɔweere a nyege, kyɛ pãã wuo a mɔbie wa eŋ n bugo poɔ.’ ”
40013031	Ka O leɛ lɔɔ a sokpare kaŋ ko ba a yeli, “A tenvela naaloŋ waa la a na sɛlmabiri, neɛ naŋ de bore o weɛ poɔ.
40013032	A sereŋ e la bombibile a bomborɔ poɔ, kyɛ ka onɔ wa baa, o maŋ waa la kpoŋ gaŋ a weɛ zɛvaare boma zaa a kyɛ leɛ teɛ, ka a sazu nuulii wa wuo kyogri o ullii eŋɛ.”
40013033	O leɛ lɔɔ la a sokpare kaŋ ko ba: “A tenvela naaloŋ waa la a na belɛ, ka pɔgɔ de sɔgle eŋ a boroboro zɔŋ laare manno ata poɔ, kyɛ gu ka a belɛ kpɛ a zaa.”
40013034	Yesu yeli la ama zaa ko nobɔ ne sokpaga, kyɛ O da ba yeli yɛlɛ zaa ko ba ka a ba e sokpare,
40013035	ka a na waa lɛ a Ŋmen-noɔr sobɔ naŋ da yeli: “N na yuo la n noɔre ne sokpaga, N na manne la yelsɔgle ana Naaŋmen naŋ sɔgle a yi a teŋɛ pare biŋnu saŋ.”
40013036	Ka Yesu bare a nobɔ kyɛ kpɛ a yiri poɔ. Ka O tutuuribo da wa O zie a wa yeli, “Manne ko te a mɔweere naŋ be a weɛ poɔ sokpare pare.”
40013037	Ka O leɛ yeli ko ba, “A neɛ naŋ bore a bombisonne e la a Nensaala Bidɔɔ.
40013038	A weɛ la a donɛɛ, a bombisonne la a naaloŋ bidɔbɔ, kyɛ a mɔweere la a efaare sobɔ bidɔbɔ.
40013039	A dɔndɔmɔ na naŋ bore a e la a dɛvel. A bonkyeɛbo la a teŋ baaro saŋ, kyɛ a kyeɛreba la a malkere.
40013040	“A na ba naŋ pãã wuo a mɔweere nyege a vũũ poɔ, lɛ ka a pãã na waa a teŋ baaro saŋ.
40013041	A Nensaala Bidɔɔ na toŋ la O malkere ka ba wa te laŋ wuo boma zaa naŋ waara ne gbɛrŋmeɛbo ane balaŋ zaa naŋ erɛ barewonnuŋ a O naaloŋ poɔ
40013042	a lɔɔ ba eŋ vũũ zeɛlɛ poɔ: be la konni ne nyendoŋ na be.
40013043	Kyɛ ka a yeltori deme na nyegrɛ a na ŋmenaa a ba Saa naaloŋ poɔ. Onɔ naŋ taa tobo a na woŋ, vɛŋ ka o woŋ.
40013044	“A la leɛ, a tenvela naaloŋ waa la na bonsoŋ naŋ sɔgle weɛ poɔ, ka neɛ naŋ daŋ nyɛ, ka o de sɔgle, kyɛ pãã gaa o kyelloo poɔ te koɔre o boma zaa a da ne a weɛ na.
40013045	“A la leɛ, a tenvela naaloŋ waa la a na naŋkoɔraa naŋ boɔrɔ lɛpɛle naŋ veɛle zuo.
40013046	Ka onɔ wa nyɛ lɛpɛlɛ bonyenaa naŋ taa tɔnɔ yaga, o na leɛ gaa la te koɔre o boma zaa a da ne.
40013047	“A la leɛ, a tenvela naaloŋ waa la na zom-nyɔgrɔ nɛte ba naŋ da de lɔɔ mane poɔ a nyɔge ne zomboore mine.
40013048	O naŋ da wa paale la ka ba tage o yi wa ne a mannoɔre a pãã te zeŋ iri a zonveɛle eŋ a peɛ poɔ kyɛ lɔɔ a zonfaare bare.
40013049	Lɛ la ka a na waa a teŋɛ baaro saŋ. A malkere na wa la a wa gyɛle iri a potuo deme a yi a yeltori deme poɔ
40013050	a lɔɔ ba eŋ a vũũ zeɛlɛ poɔ: be la konni ne nyendoŋ na be.”
40013051	Yesu da soore ba, “Yɛ bɔŋ la a yɛlɛ ama zaa pare bee?” Ka ba yeli ko O, “Oo, Daŋna.”
40013052	Ka O pãã yeli ko ba, “A lɛ poɔ, a nɔbinna kaakaara zaa ba naŋ da wuli a tenvela naaloŋ yɛlɛ, waa la na yidandɔɔ naŋ kpɛ o bonveɛle disɔglaa a de bompaala ne boŋkore yi ne.”
40013053	A naŋ da waa ka Yesu da wa baare a sokpaga ama la, ka o yi a be.
40013054	O naŋ wa kpɛ Omeŋɛ teŋɛ la ka O da wuli ba a ba senagɔg poɔ. Ka ba nɔe zaa da `maa, ka ba yeli, “Yeŋ la ka a dɔɔ ŋa nyɛ a yɛŋ ŋa ane toŋkpeɛne ama?
40013055	A dɔɔ ŋa naane a kapɛnta bidɔɔ? O ma yuori naane Maria, ka O yɔɔmine meŋ naane Gyems, Gyosɛf, Simon, ane Gyudas?
40013056	Kyɛ O yɔɔpuulii zaa ba be te zie? Yeŋ pãã la ka a dɔɔ ŋa nyɛ yɛlɛ ama zaa?”
40013057	Ka ba suuri da iri yaga ne O. Kyɛ Yesu da yeli ko ba la, “A ba e ka Ŋmen-noɔr sobɔ ba taa eŋno, kyɛ o ba taa eŋno omeŋɛ teŋɛ ane omeŋɛ yiri poɔ.”
40013058	Ka O da ba toŋ toŋkpeɛne yaga a be, a ba basagdeu zuiŋ.
40014001	A saŋ na la ka Hɛrod, ba naa kaŋa, woŋ a Yesu yuori duoruu yɛlɛ,
40014002	ka o yeli ko o tontoneba, “Gyɔn, a Kõɔ̃ Suobu Terɛ la aŋa. O iri la yi a kuuni poɔ, kyɛ lɛ la so ka toŋkpeɛne ama tonɔ o zie.”
40014003	Bonso, Hɛrod da nyɔge la Gyɔn a `leŋ o eŋ a pigu die poɔ, Hɛrodias, a o yɔɔ Felep pɔgɔ zuiŋ.
40014004	Bonzuiŋ, Gyɔn da yeli ko o la, “A ba tu a nɔbinnaa ka fo taa fo yɔɔ pɔgɔ.”
40014005	Ka Hɛrod da boɔrɔ ka o ko Gyɔn, kyɛ o da zoro la a nobɔ dambẽɛ̃, bonzuiŋ ba da de la ka Gyɔn e ka Ŋmen-noɔr sobɔ kaŋ.
40014006	Hɛrod dɔgebo bebiri tigri wa ta la ka Hɛrodias pɔɔyaa da seɛ ba niŋe soɔ, ka Hɛrod poɔ zaa pɛle ne o.
40014007	A lɛ poɔ la ka o polle noɔre ka o na ko la a pɔglee bon na zaa o naŋ sɔre o zie.
40014008	A na o ma naŋ daŋ wuli o, lɛ ka o meŋ wa yeli, “De Gyɔn, a Kõɔ̃ Suobu Terɛ zu a eŋ bondilaa poɔ wa ko ma.”
40014009	Kyɛ a naa poɔ da saŋ la. Kyɛ a noɔre o naŋ da faa polle, ne o bonditaaba naŋ da be be zuiŋ la, ka o tere noɔre ka ba de a wa ne ko o.
40014010	Lɛ la ka o toŋ ka ba ŋmaa Gyɔn zu bare a pigu die poɔ.
40014011	Ba da wa ne la o zu a bondilaa poɔ a de ko a pɔglee ka o meŋ de gaa ne te ko o ma.
40014012	Ka Gyɔn tutuuribo da wa de o eŋgan a te ũũ, kyɛ pãã gaa te yeli ko Yesu.
40014013	Yesu naŋ wa te woŋ bon na naŋ e, O da leɛ kpɛ la a gbori gaa te kpɛ wɛgyaŋ kaŋ poɔ, O yoŋ. A nobɔ naŋ da woŋ a ŋaa, ka ba yaga zie da tu O ne gbɛɛ a yi a tenne poore.
40014014	Yesu naŋ te wa yi a gbori poɔ a nyɛ nobɔ yaga la, ka O taa nimibaaloŋ ne ba a saŋ balaŋ zaa naŋ taa baaloŋ.
40014015	Zimaane saŋ naŋ wa ta la ka O tutuuribo wa O zie a wa yeli, “A wɛgyaŋ zie la aŋa, kyɛ a saŋ tɔle la. Bare a nobɔ ka ba gaa te kpɛ a tembilii poore a te da bondirii ko bamenne.”
40014016	Ka Yesu yeli ko ba, “A ba fere ka ba gaa. Yɛ ko ba bon kaŋ ka ba di.”
40014017	Ka ba yeli ko O, “Te taa la boroboro anuu ane zomɔ ayi yoŋ.”
40014018	Ka O yeli, “Yɛ de a wa ko Ma.”
40014019	Ka O pãã tere noɔre ko a nobɔ ka ba zeŋ a moɔ zu. Kyɛ O de la a boroboro anuu ane a zomɔ ayi a gbole kaa a sazu, a puori, kyɛ ŋmaa a boroboro a de ko a tutuuribo, ka ba meŋ de ko a nobɔ.
40014020	Ba zaa da di la tege, kyɛ ka a tutuuribo da wuo a bondiŋmaara naŋ kyɛre a paale pɛbilii pie ne ayi.
40014021	A dɔbɔ balaŋ naŋ da di waa la turi anuu, kyɛ pɔgɔbɔ ane bibiiri meŋ be be.
40014022	A pare na poɔ, Yesu e la ka O tutuuribo kpɛ a gbori a de wẽɛ̃ gaŋ a mane, kyɛ ka O pãã bare a nobɔ ka ba yaare.
40014023	O naŋ wa bare a nobɔ la, ka O do a taŋa zu ka O te puori a be O yoŋ. A zie naŋ wa `maa, O da be la be O yoŋ.
40014024	Kyɛ ka a gbori meŋ da be a mane senselensoɔ, a daara yoɔrɔ, bonzuiŋ sɛseɛ da kyaare ba la ka a maŋkõɔ̃ meŋ dɔɔnɔ.
40014025	A tensoɔ guuro anaare saŋ, Yesu da gaa la ba zie a kyene a maŋkõɔ̃ zu.
40014026	A tutuuribo naŋ da nyɛ O, ka O kyene a maŋkõɔ̃ zu, ba sukyie da dɔɔnɔ ka ba yeli, “Nyaakpẽẽ la!” Ka ba da ŋmɛ kpɛlle a ba dambẽɛ̃ zuiŋ.
40014027	A pare na poɔ la ka Yesu da yeli ko ba, “Yɛ taa sukyiri. Maa la. Yɛ ta zoro dambẽɛ̃.”
40014028	Ka Pita leɛ yeli, “A naŋ wa e Fõõ Daŋna, boɔle ma ka N yi wa Fo zie a kõɔ̃ zu.”
40014029	Ka O yeli, “Wa.” Ka Pita naŋ wa yi a gbori poɔ sigi, o kyene a kõɔ̃ zu te gɛrɛ Yesu zie.
40014030	Kyɛ o naŋ da nyɛ a sɛseɛ kpoŋ la, ka o zoro dambẽɛ̃ a piili morɔ a ŋmɛ kpɛlle, “Daŋna faa ma!”
40014031	A pare na poɔ ka Yesu tẽɛ̃ O nu a nyɔge o kyɛ yeli, “Fõõ sagdeu bile sobɔ, boŋ la so ka fo bonnɔ?”
40014032	Ba naŋ wa do kpɛ a gbori poɔ, ka a sɛseɛ ŋmaa.
40014033	Ka a balaŋ naŋ be a gbori poɔ pãã wa puori O a yeli, “Yelmeŋɛ, Fo e la a Naaŋmen Bidɔɔ.”
40014034	Ba naŋ wa gaŋ a mane la, ka ba kpɛ Gɛnɛsarɛt paaloŋ poɔ.
40014035	A be dɔbɔ naŋ wa nyɛ Yesu a bɔŋ O, ka ba tere noɔre ko a paaloŋ zaa naŋ gyilli ba, ka ba taa ba baaleba zaa wa ne O zie.
40014036	Ba da sɔre O la ka O vɛŋ ka ba tɔ O kparo kpiiru yoŋ. Balaŋ zaa naŋ da tɔ O, da nyɛ la sammo.
40015001	Ka Farasi deme ane nɔbinna kaakaareba mine naŋ yi Gyɛrosalɛm pãã da wa Yesu zie a wa soore O,
40015002	“Boŋ la so ka Fo tutuuribo yi a nembɛrɛ eroŋ sobiri? Bonso, ba ba maŋ pɛge ba nuuri kyɛ bɔŋ di bondirii.”
40015003	Ka Yesu leɛ yeli ko ba, “Kyɛ boŋ la so ka yɛ meŋ yi a Naaŋmen noɔre sobiri a yɛ nembɛrɛ eroŋ zuiŋ?
40015004	Bonso, Naaŋmen da tere la noɔre a yeli, ‘Eŋnɛ fo saa ne fo ma’ ne ‘Onɔ naŋ wa yeli yelfaare kyaare ne o saa bee o ma, vɛŋ ka ba ko o.’
40015005	Kyɛ, yɛnee yeli la ka neɛ na tõɔ̃ yeli ko o saa bee o ma, ‘Sommo zaa fo naŋ da naa nyɛ n zie, a e la kyɔgtaa ko Naaŋmen,’
40015006	a lɛ pãã sage ka o ba eŋnɛ o saa bee o ma. Lɛ la ka yɛ e ka Naaŋmen noɔre ba taa faŋ a yɛ nembɛrɛ eroŋ zuiŋ.
40015007	Yɛnee melmelebɛ! Isaiya kanne la yɛ yɛlɛ velaa, a saŋ na o naŋ da yeli:
40015008	“ ‘A nobɔ bama sɛre tara N zie ne ba nɔe, a eŋnɛ Ma ne ba nɔgbɛmɛ, kyɛ ba sukyie waa la tɔɔre ne Ma.
40015009	Ba puoro Ma la ne puoruu naŋ ba taa tonɔ; ba wuli la nensaala nɔteroo ka a sereŋ e la wuluu.’ ”
40015010	Ka Yesu da boɔle nobɔ yaga O zie a yeli ko ba, “Yɛ kyɛllɛ, kyɛ bɔŋ a pare.
40015011	Bon na naŋ kpeɛrɛ nensaala noɔre poɔ kon bɔŋ e ka neɛ waa dɛgre, kyɛ bon na naŋ yire a noɔre poɔ, ana la maŋ e neɛ ka o waa nendɛgre.”
40015012	Ka O tutuuribo pãã wa O zie a yeli ko O, “Fo bɔŋ la ka a Farasi deme poore da saŋ la, ba naŋ da woŋ a yɛlɛ ama?”
40015013	Ka O leɛ yeli, “Bombuli na zaa a N tenvela Saa naŋ ba bore, ba na voɔ o la bare.
40015014	Bare ba. Ba e la zɔnne naŋ tagra zɔnne. Ka zɔŋ wa tagra zɔŋ, ba zaa bayi na le la a bogi poɔ.”
40015015	Ka Pita leɛ yeli ko O, “Manne a sokpare ŋa pare ko te.”
40015016	Ka Yesu yeli, “Yɛ kyãã ba bɔŋ a pare bee?
40015017	Yɛ ba bɔŋ sɛre ka bon na zaa naŋ kpɛ a noɔre maŋ kpɛ la a poɔ, kyɛ pãã yi a eŋgan kpɛ a bangyera laa poɔ.
40015018	Kyɛ a boma na naŋ maŋ yire a noɔre, yire la a sukyiri poɔ. Ama la maŋ vɛŋ ka neɛ waa nendɛgre.
40015019	Bonso, a sukyiri poɔ la ka teɛroŋ faare, neŋko, pẽɛ̃pẽɛ̃ tomɔ, pẽɛ̃pẽɛ̃ efaare, nannyigruŋ, ziri danseɛ, ane yelbifaare maŋ yi wa.
40015020	Ama la maŋ vɛŋ ka neɛ waa nendɛgre. Kyɛ ka neɛ wa dire ne nuuri naŋ ba pɛge, a ba e ka o waa nendɛgre.”
40015021	Yesu da yi la a be a sɛre kpɛ Taiya ane Sidon paaloŋ poɔ.
40015022	Kyɛ kyɛllɛ, ka Kanaan pɔgɔ kaŋ naŋ yi a be paaloŋ poɔ da wa O zie a ŋmɛ kpɛlle a yeli, “Daŋna, David Bidɔɔ, taa nyonono ne ma! N pɔɔyaa nyɛrɛ la woore yaga, a kɔntɔn naŋ nyɔge o zuiŋ!”
40015023	Kyɛ Yesu ba yeli yelbiyena zaa ko o. Ka O tutuuribo wa O zie a sɔre O a yeli, “Bare o ka o gɛrɛ, bonso, o tuuro te la a ŋmeɛrɛ kpɛlle.”
40015024	Ka O leɛ yeli, “Ba ba toŋ Ma zie zaa ka a Israel peere naŋ bɔre zie naane.”
40015025	Ka a pɔgɔ pãã wa gbi dumo O niŋe kyɛ yeli, “Daŋna, soŋ ma!”
40015026	Ka O leɛ yeli, “A ba veɛlɛ ka ba de a bibiiri boroboro a lɔɔ eŋ a babilii.”
40015027	Ka a pɔgɔ leɛ yeli, “Oo, Daŋna, kyɛ a babilii maŋ di la a bondi-ŋmaara na naŋ yi le a ba neŋkponni tabolɛɛ puliŋ.”
40015028	Ka Yesu pãã leɛ yeli ko o, “Pɔgɔ, fo sagdeu sereŋ e la kpoŋ. A na waa la lɛ fo naŋ boɔrɔ.” Ka o pɔɔyaa da nyɛ laafia a gogo na poɔ.
40015029	Ka Yesu yi a be kyɛ lanna a Galili mane a te do taŋ kaŋ zu a zeŋ a be.
40015030	Ka nobɔ yaga pãã da wa O zie. Ba da taa la gbɛɛ, zɔnne, gbare, wɔɔre, ane ba taaba yaga a wa biŋ O gbɛɛ eŋɛ, ka O saŋ ba.
40015031	Lɛ ka a nobɔ nɔe da `maa, ba naŋ wa nyɛ ka gbare yeli yɛlɛ, ka wɔɔre nyɛ laafia, ka gbɛɛ kyene, kyɛ ka zɔnne meŋ nyɛrɛ. Ba da pugi la a Israel Naaŋmen.
40015032	Kyɛ ka Yesu da boɔle O tutuuribo ka ba wa O zie a yeli, “Nimibaaloŋ erɛ Ma la a nobɔ bama eŋɛ, bonzuiŋ pampana ŋa, ba be la N zie beri ata, kyɛ ba ba taa bondirii zaa. Kyɛ N ba boɔrɔ ka N bare ba ka ba gaa ne kɔŋ, ka lɛ naane, ba na le la a sori poɔ.”
40015033	Ka O tutuuribo yeli ko O, “Yeŋ la ka te na nyɛ boroboro a wɛgyaŋ ŋa poɔ naŋ na seŋ a nobɔ bama zaa?”
40015034	Ka Yesu soore ba, “Boroboro awolɔ ka yɛ taa?” Ka ba leɛ yeli, “Ayopõĩ ane zombilii belaŋ.”
40015035	Ka O yeli a nobɔ ka ba zeŋ teŋɛ.
40015036	Kyɛ ka O de a boroboro ayopõĩ ane a zombilii, a puori Naaŋmen bareka kyɛ ŋmaa a boroboro a de ko a O tutuuribo, ka ba meŋ de ko a nobɔ.
40015037	Ka ba di tege ba zaa. Ba da wuo la a boroboro ŋmaara naŋ kyɛre paale pɛkponni ayopõĩ.
40015038	Kyɛ a dɔbɔ yoŋ naŋ da di, noɔre da ta la turi anaare, ka pɔgɔbɔ ane bibiiri meŋ da be be.
40015039	Yesu naŋ da bare a nobɔ ka ba yaare la, ka O da kpɛ a gbori a te gaa Magdala paaloŋ poɔ.
40016001	A Farasi deme laŋ ne a Sadusi deme da wa la Yesu zie a wa gyenne O, a soore O ka O wuli ba manno kaŋ naŋ yi tenvelaa.
40016002	Ka O leɛ yeli ko ba, “Ka a zie wa `maa, yɛ maŋ yeli la ka a zie na veɛlɛ la bonso a sazu e la zeɛ.
40016003	Ka beguo saŋ, yɛ na yeli ka zenɛ kon waa vela bonso a sazu e la zeɛ a peɛle teŋɛ. Yɛnee melmelebɛ! Yɛ bɔŋ la lɛ yɛ naŋ na tõɔ̃ manne a sazu waaloŋ pare, kyɛ yɛ kon tõɔ̃ manne a saŋ mannoo pare.
40016004	A boorɔ ŋa potuo ne pẽɛ̃pẽɛ̃ deme maŋ boɔrɔ la manno kaŋ, kyɛ ba kon nyɛ kaŋ zaa ka a mannoo na naŋ yi Gyona, a Ŋmen-noɔr sobɔ naane.” Lɛ la ka Yesu bare ba kyɛ gaa.
40016005	Kyɛ O tutuuribo naŋ wa gaŋ a mane, ba da yinni la ka ba de boroboro wa ne.
40016006	Ka Yesu yeli ko ba, “Yɛ gu kyɛ kaara yɛmenne velaa a Farasi deme ane a Sadusi deme belɛ eŋɛ.”
40016007	Ka ba da laŋ teɛre a yɛlɛ ama kyɛ pãã yele, “Te naŋ ba de boroboro wa ne zuiŋ la.”
40016008	Yesu, naŋ bɔŋ a bon na ba naŋ yele la, ka O yeli ko ba “Yɛnee sagdeu bile deme, boŋ la so ka yɛ yele yɛlɛ a yɛ poɔ ka yɛ ba de boroboro wa ne?
40016009	Yɛ kyãã ba bɔŋ a pare? Yɛ ba teɛre bɔŋ a boroboro anuu yɛlɛ a nobɔ turi anuu naŋ di, kyɛ a pɛbilii nɔe awolɔ la ka yɛ wuo paale?
40016010	Bee, yɛ ba teɛre bɔŋ a boroboro ayopõĩ yɛlɛ a nobɔ turi anaare naŋ di? Pɛkponni awolɔ la ka yɛ da wuo paale?
40016011	Wolɔ ka yɛ ba bɔŋ ka N da ba yeli a boroboro yɛlɛ ko yɛ? Yɛ gu yɛmenne a Farasi deme ane a Sadusi deme belɛ eŋɛ.”
40016012	Lɛ la ka ba pãã bɔŋ ka O ba yeli ka ba gu bamenne a boroboro belɛ eŋɛ, kyɛ a Farasi deme ane a Sadusi deme wuluu eŋɛ la.
40016013	Yesu naŋ wa kpɛ Sɛsarea Felepe paaloŋ la ka O soore O tutuuribo, “Aŋ la ka a nobɔ yeli ka Maa a Nensaala Bidɔɔ waa?”
40016014	Ka ba da leɛ yeli, “Ba mine yeli ka Gyɔn a Kõɔ̃ Suobu Terɛ la, ka ba mine yeli ka Elaigya, kyɛ ka ba mine meŋ yeli ka Gyɛrɛmaiya bee a Ŋmen-noɔr sobɔ kaŋ la.”
40016015	Ka O da soore ba, “Kyɛ ka yɛnee meŋ yeli ka aŋ la Ma?”
40016016	Ka Simon Pita leɛ yeli, “Fõõ la a Kristo, a Naaŋmen Voora Bidɔɔ.”
40016017	Ka Yesu leɛ yeli ko o, “Maaloo be la fo zie, Simon, Gyonas bidɔɔ, bonso, nensaala kaŋ zaa ba wuli fo ama, kyɛ N Saa naŋ be a tenvelaa poɔ la.
40016018	Kyɛ N meŋ yeli la ko fo, ka fõõ la Pita; kyɛ a piiri ŋa zu ka N na mɛ N puoru deme yiri, ka a kuuni zie dendɔe kon bɔŋ tõɔ̃ ba.
40016019	N na ko fo la a tenvela naaloŋ saafebie. Bon na zaa fo naŋ `leŋ a teŋɛ zu, ba na `leŋ o la a tenvelaa poɔ, kyɛ bon na zaa fo naŋ `lori a teŋɛ zu, ba na `lori o la a tenvelaa poɔ.”
40016020	Yesu pãã kpãã la O tutuuribo ka ba ta wa yeli ko neɛ kaŋ zaa ka Onɔ la Yesu naŋ e a Kristo.
40016021	A yi a saŋ ŋa poɔ kyɛ gɛrɛ la ka Yesu piili manna korɔ O tutuuribo ka a fere ka O gaa Gyɛrosalɛm a te nyɛ woore yaga a nembɛrɛ, ne a puoru neŋkponni ninderebe, ne a nɔbinna kaakaareba zie. O yeli ka ba na ko O la, kyɛ a beri ata daare, Naaŋmen na seŋ O la.
40016022	Ka Pita da tage O yi ne a piili te nyare O zu, kyɛ yeli, “Koraa, Daŋna! Ama zaa kon bɔŋ wa Fo zie!”
40016023	Ka Yesu leɛ Pita zie a yeli ko O, “Yi gaa N puoriŋ, Setaana! Fo waa la gbɛr-ŋmeɛbo N zie. Fo ba taa Naaŋmen yɛlɛ fo teɛroŋ poɔ, kyɛ nensaala yɛlɛ la ka fo taa.”
40016024	Ka Yesu pãã da leɛ yeli ko O tutuuribo, “Kaŋ zaa wa boɔrɔ ka o tu N puoriŋ, vɛŋ ka o kyiire omeŋɛ kyɛ tuo o dagara a tuuro Ma.
40016025	Bonso, neɛ na zaa naŋ boɔrɔ ka o faa o nyɔvore, na bɔre o la bare, kyɛ neɛ na zaa naŋ bɔre o nyɔvore Maa zuiŋ, na nyɛ o la.
40016026	Bonso, boŋ tɔnɔ la ka neɛ na nyɛ ka onɔ wa nyɛ a donɛɛ zaa, kyɛ bɔre a omeŋɛ nyɔvore? Bee boŋ la ka neɛ na de tɛgɛ ne o nyɔvore?
40016027	Bonso, a Nensaala Bidɔɔ na wa la, O Saa eŋno poɔ, laŋ ne O malkere kyɛ pãã ko neɛ kaŋ zaa o tɔnɔ a seŋ lɛ o naŋ toŋ.
40016028	N yeli la yelmeŋɛ ko yɛ, ka ba mine naŋ are kyɛ, kon nyɛ kũũ kyɛ gu ka ba wa te nyɛ a Nensaala Bidɔɔ ka O waara, a O naaloŋ poɔ.”
40017001	Bebie ayoɔbo naŋ wa tɔle, Yesu da iri de la Pita, Gyems, ane Gyɔn, Gyems yɔɔ, a taa ba yoŋ do ne taŋkpoŋ kaŋ zu.
40017002	Be la ka O waaloŋ da leɛ a ba niŋe soɔ. O niŋe da nyegrɛ la seŋ ŋmenaa, ka O bonsuuri meŋ waa pelaa seŋ kyãã.
40017003	Kyɛ nyɛ, ka Moses ane Elaigya da sãã ba zie, a yele yɛlɛ ne O.
40017004	Ka Pita leɛ yeli ko Yesu, “Daŋna, a waa la velaa ka te be kyɛ. Ka Fõõ wa sage, vɛŋ ka te maale sɛgre ata a kyɛ, Fõõ so kaŋ, Moses meŋ kaŋ, ka Elaigya meŋ so kaŋ.”
40017005	O naŋ da kyãã yele, kyɛ kyɛllɛ, ka zanzugo kaŋ naŋ nyegrɛ da wa ligi pɔge ba. Kyɛ kyɛllɛ, ka kɔkɔre kaŋ yi a zanzugo poɔ, a yeli, “Aŋa la N Bidɔɔ N naŋ nɔŋ; Onɔ la ka N poɔ pɛle ne. Yɛ kyɛllɛ O.”
40017006	A tutuuribo naŋ wa woŋ a yɛlɛ ŋa, ba da vɔgle muru, ka dambẽɛ ̃ da kpɛ ba yaga.
40017007	Kyɛ ka Yesu wa tɔ ba a yeli, “Yɛ iri. Yɛ ta zoro dambẽɛ.̃ ”
40017008	Ba naŋ da doɔ ba nimie, ba da ba nyɛ neɛ zaa ka Yesu yoŋ naane.
40017009	Ba naŋ da wa sigre a taŋ la, ka Yesu ko ba noɔre a yeli, “Yɛ ta wa yeli ko neɛ zaa a gyennoo na yɛ naŋ da nyɛ kyɛ gu ka a Nensaala Bidɔɔ wa iri yi a kuuni poɔ baare.”
40017010	Ka O tutuuribo soore O, “Kyɛ boŋ la so ka a nɔbinna kaakaareba maŋ yeli ka a fere la ka Elaigya de wẽɛ̃ wa?”
40017011	Ka Yesu leɛ yeli ko ba, “Elaigya na sereŋ de la wẽɛ̃ wa, a leɛ maale boma zaa.
40017012	Kyɛ Maa yeli la ko yɛ ka Elaigya faa wa, kyɛ ba da ba bɔŋ o. Ba meŋ da e la lɛnɛɛ zaa ba naŋ boɔrɔ ka ba e ko o. A lɛ meŋ poɔ, a Nensaala Bidɔɔ na nyɛ la woore ba nuuri poɔ.”
40017013	Lɛ la ka a tutuuribo pãã bɔŋ a pare, ka Gyɔn a Kõɔ̃ Suobu Terɛ yɛlɛ la ka Yesu yeli ko ba.
40017014	Ba naŋ da wa tara a nobɔ naŋ waa yaga zie la ka dɔɔ kaŋa wa Yesu zie a wa gbi dumo O niŋe, a yele,
40017015	“Daŋna, taa nyonono n bidɔɔ zie, bonso o e la koŋkonlere a nyɛrɛ woore yaga. O maŋ le la vũũ poɔ, bee a le kõɔ̃ poɔ.
40017016	N da taa o la wa ne a Fo tutuuribo zie, kyɛ ba da ba tõɔ̃ saŋ o.”
40017017	Ka Yesu leɛ yeli, “Yɛnee, basagdeu ne yelbatori boorɔ deme. N na kɔɔre la yɛ zie a seŋ wolɔ? A na kɔɔre seŋ wolɔ ka N na di kannyiri yɛ zie? Taa o wa ne N zie.”
40017018	Ka Yesu nyare a kɔntɔn zu, ka o yi a o eŋɛ kyɛ a bie nyɛ sammo a gogo na poɔ.
40017019	Ka a tutuuribo wa Yesu zie ba yoŋ a wa soore O, “Boŋ la so ka tenee kon tõɔ̃ digi o bare?”
40017020	Ka Yesu leɛ yeli ko ba, “A yɛ basagdeu zuiŋ la. N yeli la yelmeŋɛ ko yɛ, ka yɛnee wa taa sagdeu a na sɛlmabiri, yɛ na tõɔ̃ yeli ko a taŋ ŋa, ‘Sɛre yi kyɛ a gaa tɔɔre,’ ka o sɛre gaa. Bon zaa ba kyebe yɛ naŋ kon bɔŋ e.
40017021	Kyɛ ama taaba ba maŋ yire, ka puoruu ne nɔ`leŋ naane.”
40017022	Ba naŋ wa laŋ taa Galili poɔ, O da yeli la ko ba, “Ba na nyɔge la a Nensaala Bidɔɔ a eŋ O a nensaala nuuri poɔ.
40017023	Ba na ko O la, kyɛ a beri ata daare O na leɛ iri la.” Ka a tutuuribo poore da saŋ yaga.
40017024	Yesu ane O tutuuribo naŋ wa te ta Kaperneom, a Ŋmendie zuyɔɔ libiderebe da wa la Pita zie a wa soore o, “Yɛ wuliwullo ba maŋ yɔɔ a Ŋmendie yɔɔre bee?”
40017025	Ka o yeli “`M`m, O maŋ yɔɔ la.” Pita naŋ wa kpɛ a yiri, Yesu da de la wẽɛ̃ a soore o, “Simon, boŋ la ka fo teɛrɛ? Aŋ zie la ka a tendaa namine maŋ de a ba kyeɛroo ne zuyɔɔre? Ba maŋ de la a ba bidɔbɔ zie bee saama zie?”
40017026	Ka Pita leɛ yeli, “A saama zie la.” Ka Yesu yeli ko o, “Yelmeŋɛ, ba bare la ba bidɔbɔ weɛlɛ.
40017027	Ane lɛ zaa, ka te ta ŋmɛ gbɛre ba zie, gaa a mane noɔre, a te lɔɔ zompĩĩ, a de a zome dandaŋ sobɔ na fo naŋ nyɔge. Fõõ naŋ wa yuo o noɔre, fo na nyɛ la libiri kaŋ. De ana ko ba ka a e Maa ne fõõ yɔɔre.”
40018001	A saŋ na la, ka a tutuuribo wa Yesu zie a wa soore, “Aŋ la na e ba zaa kpoŋ sobɔ a tenvela naaloŋ poɔ?”
40018002	Ka Yesu boɔle bibile kaŋ ka o wa O zie, a vɛŋ ka o are a ba senselensoɔ.
40018003	Ka O yeli, “N yeli la yelmeŋɛ ko yɛ, ka yɛnee ba leɛ yɛ eroŋ a waa na bibilii, yɛ kon bɔŋ kpɛ a tenvela naaloŋ poɔ.
40018004	A lɛ pãã neɛ na zaa naŋ sigri omeŋɛ na a bibile ŋa, onɔ la na e ba zaa kpoŋ sobɔ a tenvela naaloŋ poɔ.
40018005	“Neɛ zaa naŋ tuori de a bibile ŋa tasobɔ kaŋ, Maa yuori eŋɛ, tuori de Ma la.
40018006	Kyɛ ka neɛ wa vɛŋ ka a bibilii bama kaŋ zaa naŋ sage de Ma wa ŋmɛ gbɛre, a da naa waa la velaa yaga ka ba `leŋ neɛre yagle o kɔkɔre eŋɛ a de o lɔɔ eŋ maŋkõɔ̃ zuluŋ poɔ ka o nyu kõɔ̃ kpi.
40018007	“Yɛlɛ nyɔge la a donɛɛ, a gbɛr-ŋmeɛbo zuiŋ! Bonso, a fere la ka gbɛr-ŋmeɛbo wa, kyɛ yɛlɛ pãã nyɔge la a neɛ na sobɔ naŋ taa a wa ne.
40018008	Ka fo nu bee gbɛre wa e ka fo ŋmɛ gbɛre, ŋmaa o lɔɔ bare. A na waa la velaa ka fo kpeɛrɛ ne nuyenaa bee gbɛr-yenaa gaŋ fo naŋ na taa nuuri ayi bee gbɛɛ ayi kyɛ ka ba de fo lɔɔ eŋ vũũ naŋ kon bɔŋ kpinni poɔ.
40018009	Kyɛ ka fo nimiri wa e ka fo ŋmɛ gbɛre, `loori iri o a lɔɔ bare. A na waa la velaa ka fo kpeɛrɛ ne nimiyenaa gaŋ fo naŋ na taa nimie ayi kyɛ ka ba de fo lɔɔ eŋ tenfaa vũũ poɔ.
40018010	“Yɛ kaara velaa ka yɛ ta wa zagre bibilii bama kaŋ zaa, bonso, N yeli la ko yɛ, ka a tenvelaa poɔ, ba malkere maŋ kaara la N Saa naŋ be tenvelaa poɔ niŋe.
40018011	Bonso, a Nensaala Bidɔɔ da wa la ka O wa faa a bon na naŋ bɔre.
40018012	“Boŋ la ka yɛ teɛrɛ? Ka neɛ taa peere kɔɔ, ka kaŋ bɔre, o kon bare a peere lezaanaare ne pie ne awae na kyɛ gaa a tanne zu te bɔ a bonyena na naŋ bɔrɔ?
40018013	Ka onɔ wa nyɛ o, N yeli la yelmeŋɛ ko yɛ, o poɔ na pɛle la yaga ane a peyena na gaŋ a peere lezaanaare ne pie ne awae naŋ ba bɔre.
40018014	A lɛ poɔ, a yɛ Saa naŋ be tenvelaa poɔ, meŋ kon boɔrɔ ka bibilii bama kaŋ zaa bɔre wɛ.
40018015	“Kyɛ, ka fo yɔɔ wa maale yelbieri kyaare fo, gaa te yeli o saŋnaa ko o, a fõõ ne a onɔ yoŋ zie. Ka onɔ wa kyɛllɛ a fo yɛlɛ, fo leɛ de la fo yɔɔ.
40018016	Kyɛ ka onɔ ba wa sage ka o kyɛllɛ fo yɛlɛ, taa a fo yɔɔ bonyeni bee bayi gaa ne o zie, ka a yɛlɛ zaa na tõɔ̃ are a danseɛ deme bayi bee bata noɔre zuiŋ.
40018017	Ka onɔ wa zagre ka o kyɛllɛ ba yɛlɛ, yɛ de a yɛlɛ gaa ne a puoru deme zie. Kyɛ ka onɔ pãã wa zagre ka o kyɛllɛ a puoru deme, de o ka o waa na tendaa sobɔ bee a na libidere.
40018018	“N yeli la yelmeŋɛ ko yɛ, bon na zaa yɛ naŋ `leŋ teŋɛ zu, ba na `leŋ o la tenvelaa poɔ. Kyɛ bon na zaa yɛ naŋ `lori a teŋɛ zu, ba na `lori o la a tenvelaa poɔ.
40018019	“N leɛ yeli la ko yɛ, ka yɛnee bayi zaa wa sage taa a teŋɛ zu ne bon na zaa yɛ naŋ sɔrɔ, N Saa naŋ be tenvelaa poɔ na e la lɛ ko yɛ.
40018020	Bonso, benee nobɔ bayi bee bata naŋ laŋ taa a Maa yuori zuiŋ, N meŋ be la ba kpakyaga.”
40018021	Ka Pita pãã wa Yesu zie a wa yeli ko O, “Daŋna, gbɛɛ awolɔ la ka N na di suuri ko n yɔɔ ka onɔ wa saŋ ma? Gbɛɛ ayopõĩ bee?”
40018022	Ka Yesu leɛ yeli ko o, “N yeli ko fo la ka a ba e gbɛɛ ayopõĩ, kyɛ gbɛɛ lezaata ne pie, ziiri ayopõĩ.
40018023	“A lɛ poɔ a tenvela naaloŋ waa la na naa kaŋ naŋ da boɔrɔ ka o pigri kaa a sane na zaa a o gbaŋgbaare naŋ di o zie.
40018024	O naŋ piili kaara a yɛlɛ la, ka ba da taa dɔɔ kaŋ naŋ di o talantare turi pie sane, wa ne o zie.
40018025	Kyɛ a dɔɔ naŋ da kon tõɔ̃ yɔɔ o sane la, ka a daŋna tere noɔre ka ba de onɔ, ne o pɔgɔ, ane o bibiiri ane o boma zaa a koɔre a te yɔɔ o sane.
40018026	“Ka a gbaŋgbaa da le o niŋe soɔ, a sɔre o, ‘Daŋna, di kannyiri ko ma. N na yɔɔ fo la a zaa.’
40018027	Ka a gbaŋgbaa daŋna da taa nyonono a bare o, kyɛ di a sane suuri ko o.
40018028	“Kyɛ a gbaŋgbaa ŋa naŋ wa yi baare la, ka o nyɛ o gbaŋgbaa tasobɔ kaŋ naŋ di o denari kɔɔ sane. O da nyɔge la o kɔkɔre, a yele korɔ o, ‘Yɔɔ ma n sane!’
40018029	“Ka o gbaŋgbaa tasobɔ meŋ da le o gbɛɛ puliŋ, kyɛ sɔrɔ o a yele, ‘Di kannyiri ko ma. N na yɔɔ fo la a zaa.’
40018030	“Kyɛ ka o zagre, kyɛ taa a dɔɔ te lɔɔ eŋ pigu die poɔ kyɛ gu ka o wa te yɔɔ a sane.
40018031	A o gbaŋgbaa taaba naŋ wa nyɛ lɛ zaa naŋ e, ka ba poore zaa saŋ. Ka ba da gaa te manne a yɛlɛ zaa ko a ba daŋna.
40018032	“Lɛ la ka o daŋna pãã da boɔle o, a yeli o, ‘Fõõ gbaŋgbaa potuo sobɔ ŋa! N da bare fo la a n sane zaa fo naŋ di, bonzuiŋ fo da sɔre ma la.
40018033	A ba seŋ ka fo taa nyonono ko a fo gbaŋgbaa tasobɔ, a na lɛ N naŋ da taa nyonono ko fo bee?’
40018034	O daŋna naŋ da nyɛ suuri yaga, o da iri de o la ko a pigu die dɔgrɔbɔ kyɛ gu ka o wa te yɔɔ a sane zaa baare.
40018035	“A ŋaa la ka N tenvela Saa meŋ na e ko yɛ, ka yɛ kaŋ zaa ba wa di gbɛr-ŋmeɛbo suuri ko o yɔɔ a o sukyiri poɔ.”
40019001	A da e la ka Yesu naŋ da baare a yɛlɛ ama, ka O yi Galili gaa te kpɛ a Gyudea paaloŋ poɔ, a zie na naŋ gaŋ a Gyordan mane.
40019002	Nobɔ yaga zaa da tu O la, ka O da saŋ ba baaloŋ zaa a be.
40019003	A Farasi deme meŋ da wa la O zie a boɔrɔ ka ba gyenne O, kyɛ soore O, “A taa la sori ka dɔɔ bare o pɔgɔ a yɛlɛ kaŋ zaa poɔ, bee?”
40019004	Ka O leɛ yeli ko ba, “Yɛ ba kanne ka Onɔ naŋ maale a nobɔ a piiluu saŋ, ‘maale ba la dɔɔ ne pɔgɔ,’
40019005	kyɛ yeli, ‘A ŋaa la so ka dɔɔ na bare o saa ne o ma, kyɛ mare taa ne o pɔgɔ ka a ba bayi na leɛ eŋgan bonyenaa’?
40019006	A lɛ zuiŋ, ba ba leɛ waa nobɔ bayi, kyɛ eŋgan bonyenaa la. A lɛ poɔ, bon na Naaŋmen naŋ maale ka a laŋ taa, ta vɛŋ ka neɛ wɛle a bare.”
40019007	Ka ba soore O, “Boŋ la so ka Moses tere noɔre ka dɔɔ ko o pɔgɔ a baro gane kyɛ pãã bare o?”
40019008	Ka Yesu da yeli ko ba, “Moses ko yɛ la sori ka yɛ bare yɛ pɔgɔbɔ, a yɛ zukpeɛne zuiŋ, kyɛ a da ba e lɛ a dandaŋ saŋ.
40019009	N yeli ko yɛ la ka neɛ na zaa naŋ bare o pɔgɔ, ka a ba e dɔɔpeɛmo yɛlɛ, kyɛ leɛ de pɔgɔ, toŋ la peɛmo tomɔ. Kyɛ a kaŋ na sobɔ meŋ naŋ de a pɔgɔ na o serɛ naŋ bare, meŋ toŋ la peɛmo tomɔ.”
40019010	Ka O tutuuribo yeli ko O, “Ka a ŋaa wa la a dɔɔ zie kyaare ne o pɔgɔ, a na e la velaa ka neɛ ta de pɔgɔ.”
40019011	Kyɛ ka Yesu yeli ko ba, “Neɛ zaa naane na tõɔ̃ sage de a yelbiri aŋa, see balaŋ yoŋ ba naŋ de a ko.
40019012	Bonso, ba mine e la dɔɔvare, bonzuiŋ lɛ la ka ba yi a ba mamine vore a ba dɔgebo saŋ. Kyɛ dɔɔvare mine bebe la, bonzuiŋ nobɔ la maale ba lɛ. Dɔɔvare mine meŋ da vare la bamenne a tenvela naaloŋ zuiŋ. A neɛ na naŋ na tõɔ̃ sage de a ŋaa, vɛŋ ka o sage de.”
40019013	Ka ba da taa bibiiri wa ne Yesu zie ka O de O nuuri dɔgle ba, a puori ko ba. Ka a tutuuribo da nyare ba zu.
40019014	Ka Yesu yeli, “Yɛ vɛŋ ka a bibiiri wa N zie. Yɛ ta pigi ba sori. Bonso, a bibiiri bama taaba la so a tenvela naaloŋ.”
40019015	O naŋ da de O nuuri a dɔgle ba la, ka O yi be gɛrɛ.
40019016	Kyɛ kyɛllɛ, ka neɛ kaŋ da wa Yesu zie a wa soore O, “Wuliwullo velaa, boŋ eveɛle la ka N na e te nyɛ nyɔvore naŋ kon bɔŋ baare?”
40019017	Ka Yesu yeli ko o, “Boŋ la vɛŋ ka fo boɔle Ma nenvelaa? Neɛ zaa ba e nenvela, ka bonyenaa yoŋ naane. Onɔ la Naaŋmen. Ka fõõ wa boɔrɔ ka fo kpɛ nyɔvore poɔ, tuuro a Naaŋmen nɔe zaa.”
40019018	Ka a dɔɔ soore, “A buo?” Ka Yesu leɛ yeli, “Ta ko neɛ. Ta toŋ peɛmo tomɔ. Ta zu boma. Ta di danse-zirii.
40019019	Eŋnɛ fo saa ne fo ma, kyɛ nɔnɔ fo laŋkpeɛrɛ seŋ fomeŋɛ.”
40019020	Ka a pɔlbile yeli ko O, “Ama zaa ka N tuuro a yi n pɔlo saŋ zaa. Boŋ la kyɛre?”
40019021	Ka Yesu yeli ko o, “Ka fõõ wa boɔrɔ ka fo wa ta a tao zie, gaa a te koɔre a boma na zaa fo naŋ taa kyɛ de ko naŋ deme. Lɛ la ka fo na taa naboma tenvelaa poɔ. E a lɛ kyɛ wa tuuro Ma.”
40019022	Kyɛ a pɔlbile naŋ da woŋ a bon na O naŋ yeli, o da yi la be ane posaŋnaa a gɛrɛ, bonso o da taa la boma yaga.
40019023	Ka Yesu pãã leɛ yeli ko O tutuuribo, “N yeli la yelmeŋɛ ko yɛ, a na waa la tuo ko bontara ka o kpɛ a tenvela naaloŋ poɔ.
40019024	N leɛ yeli ko yɛ la, ka a na waa la mɔlɛ ka bontaŋ kpɛ sumini vuori, a gaŋ tara sobɔ naŋ na kpɛ a Naaŋmen naaloŋ poɔ.”
40019025	A O tutuuribo naŋ da woŋ a ŋaa, ka ba nɔe da `maa yaga, ka ba yeli, “Aŋ la pãã na tõɔ̃ nyɛ faabo?”
40019026	Ka Yesu kaa ba kyɛ yeli ko ba, “A ŋaa kon tõɔ̃ e nensaala zie, kyɛ Naaŋmen zie, bon zaa na tõɔ̃ e la.”
40019027	Kyɛ ka Pita leɛ yeli ko O, “Kyɛllɛ, te bare la te boma zaa kyɛ tuuro Fo. Boŋ la ka te pãã na leɛ nyɛ?”
40019028	Ka Yesu yeli ko ba, “N yeli la yelmeŋɛ ko yɛ, a leɛ-maaloo saŋ, a saŋ na ka a Nensaala Bidɔɔ naŋ na zeŋ O eŋno naaloŋ dakogo zu, yɛnee naŋ tuuro Ma meŋ na zeŋ la naaloŋ dakogri pie ne ayi zuri, a dire a Israel bale pie ne ayi sɛrɛɛ.
40019029	Kyɛ neɛ na zaa naŋ bare yie bee yɔɔmine, bee yɔɔpuulii, bee saa, bee ma, bee pɔgɔ, bee bibiiri, bee wɛre a Maa yuori zuiŋ, na nyɛ la boma ziiri kɔɔ tɔnɔ kyɛ di a nyɔvore naŋ kon bɔŋ baare gbannoŋ.
40019030	Kyɛ ba yaga zie naŋ e danwẽɛ̃ deme na waa la pare baara deme, kyɛ a pare baara deme meŋ na waa la a danwẽɛ̃ deme.
40020001	“A tenvela naaloŋ waa la a na yidandɔɔ kaŋ naŋ yi beguo saŋ a boɔrɔ nobɔ ka ba na toŋ o weɛ poɔ kyɛ de ba yɔɔre.
40020002	O naŋ da wa sage ka o yɔɔ ba denari bonyeni ka a seŋ a bebiri tomɔ, o da toŋ ba la ka ba kpɛ o weɛ poɔ.
40020003	“A beguo gogori awae saŋ, o da yi te nyɛ la ka ba mine are a daa poɔ a ba erɛ bon zaa.
40020004	Ka o yeli ko ba, ‘Yɛ meŋ gaa te kpɛ n weɛ poɔ, kyɛ N na yɔɔ yɛ la bon na naŋ seŋ.’
40020005	Lɛ la ka ba gaa. “O da leɛ yi la a gbaŋgbaŋ saŋ ane a zimaane gogori ata saŋ a leɛ e a lɛ.
40020006	A da peɛle a zimaane gogori anuu saŋ ka o leɛ yi te nyɛ ka ba mine meŋ are kyɛ ba erɛ bon zaa. Ka o soore ba, ‘Boŋ la so ka yɛ are kyɛ a bebiri zaa kyɛ ba erɛ bon zaa?’
40020007	“Ka ba yeli ko o, ‘Neɛ zaa ba de te ka te na toŋ tomɔ.’ “Ka o yeli ko ba, ‘Yɛ meŋ gaa te kpɛ n weɛ poɔ, kyɛ yɛ na nyɛ la bon na naŋ seŋ.’
40020008	“A zie wa te `maa la ka a weɛ daŋna yeli ko o tonton kaara, ‘Boɔle a tontoneba a yɔɔ ba ba libie. Piili yɔɔra a pare baara deme na te naŋ de, a duoro te ta a balaŋ naŋ de wẽɛ̃.’
40020009	“A tontoneba balaŋ ba naŋ da de a zimaane gogori anuu saŋ naŋ da wa, kaŋ zaa da de la denari bonyeni.
40020010	Kyɛ ka a danwẽɛ̃ tontoneba naŋ da wa, ba da teɛre la ka ba na de la gaŋ lɛ. Kyɛ ba kaŋ zaa meŋ da de la denari bonyeni.
40020011	Ba naŋ wa de la, ka ba boolɔ yɛlɛ kyaare ne a yiri daŋna,
40020012	kyɛ yele, ‘A pare baara deme bama toŋ la gogo yenaa yoŋ, kyɛ fo de la ka te zaa e bonyena. Kyɛ ka tenee la nyɛ dɔgroŋ a tomɔ poɔ, ka a ŋmenaa ŋmɛ te.’
40020013	“Ka o leɛ yeli a kaŋ, ‘N ba, N ba erɛ faa korɔ fo. Fo da ba sage ka fo na de la denari bonyeni bee?
40020014	De fo yɔɔre gɛrɛ ne. Kyɛ N na ko la a pare baara deme na lɛ N naŋ ko fo.
40020015	N ba taa sori ka N e lɛ N naŋ boɔrɔ ne mmeŋɛ libie? Bee, fo nimiri e la faa N naŋ e nenvelaa zuiŋ?’
40020016	“A lɛ poɔ, a pare baara na e la a danwẽɛ̃ sobɔ, ka a danwẽɛ̃ sobɔ meŋ e a pare baara, bonso, balaŋ ba naŋ boɔle waa la yaga, kyɛ balaŋ ba naŋ iri, waa la belaŋ.”
40020017	Yesu naŋ da duoro Gyɛrosalɛm la ka O de a tutuuribo pie ne bayi a yi ne ba yoŋ a sobiri poɔ, a yeli ko ba,
40020018	“Yɛ kyɛllɛ, te duoro la Gyɛrosalɛm, kyɛ ba na iri de la a Nensaala Bidɔɔ ko a puoru neŋkponni ninderebe ane a nɔbinna kaakaareba. Ba na di la O sɛrɛɛ a sage ka a seŋ la ka O kpi.
40020019	Kyɛ ba na leɛ iri de O la ko a Tendaa deme ka ba e O la, kyɛ fɔbe O, a kpa O a dagara zu. A beri ata daare, O na leɛ iri la.”
40020020	Ka a Zɛbɛde bidɔbɔ ma da wa Yesu zie ne o bidɔbɔ. O naŋ wa gbire dumo la, ka o sɔre Yesu ka O soŋ o ne bon kaŋ.
40020021	Ka O soore o, “Boŋ la ka fo boɔrɔ?” Ka o yeli ko O, “Tere noɔre ka n bidɔbɔ bayi bama na zeŋ la Fo zie a Fo naaloŋ poɔ, ka kaŋ na zeŋ la Fo nudoroŋ eŋɛ, ka kaŋ meŋ zeŋ Fo nugɔɔ eŋɛ.”
40020022	Ka Yesu leɛ yeli, “Yɛ ba bɔŋ bon na yɛ naŋ sɔrɔ. Yɛ na tõɔ̃ nyu ne la a kɔp na N naŋ na nyu ne, kyɛ tõɔ̃ de a suobu na N naŋ da de?” Ka ba yeli ko O, “Te na tõɔ̃ la.”
40020023	Ka Yesu yeli ko ba, “Yɛ na sereŋ nyu ne la a kɔp na N naŋ nyu ne, kyɛ de a suobu na N naŋ da de. Kyɛ ka yɛ kaŋ zaa na zeŋ a N doroŋ bee gɔɔ zie, N ba taa sori ka N de ko yɛ. Kyɛ ba na de la a ziiri ama ko balaŋ na N Saa naŋ maale biŋ ka ba wa zeŋ.”
40020024	A tutuuribo pie naŋ wa te woŋ a ŋaa, ba poore da saŋ la yaga ne a yɔɔmine bayi na.
40020025	Ka Yesu boɔle ba a yeli, “Yɛ bɔŋ la ka a Tendaa deme zikaareba dire la naaloŋ ba zu, ka ba neŋkponni meŋ dire faŋa ba zu.
40020026	A kon e lɛ yɛ zie. Kyɛ ka yɛ kaŋ zaa wa boɔrɔ ka o e neŋkpoŋ a yɛ poɔ, vɛŋ ka o e yɛ tontonɔ.
40020027	Kyɛ ka yɛ kaŋ zaa wa boɔrɔ ka o de yɛ wẽɛ̃, vɛŋ ka o e yɛ gbaŋgbaa.
40020028	Lɛ la ka a Nensaala Bidɔɔ meŋ ba wa ka ba tonɔ korɔ O, kyɛ O wa la ka O wa tonɔ korɔ nobɔ a de O nyɔvore a leɛ yɔɔ de ne nensaaleba yaga.”
40020029	Yesu ane O tutuuribo naŋ da yire Gyɛreko la ka nobɔ yaga da tu O.
40020030	Kyɛ kyɛllɛ, zɔnne bayi da zeŋ la a sori noɔre. Ba naŋ wa te woŋ ka Yesu la tɔlɔ, ka ba ŋmeɛrɛ kpɛlle a yele, “Daŋna, David Bidɔɔ, taa nyonono ne te!”
40020031	Ka a nobɔ nyare ba zu kyɛ yeli ko ba ka ba bare gɔmɔ, kyɛ lɛ la ka ba pãã leɛ ŋmeɛrɛ kpɛlle gaŋ lɛ a yele, “Daŋna, David Bidɔɔ, taa nyonono ne te!”
40020032	Ka Yesu tage are kyɛ boɔle ba, a yeli, “Boŋ la ka yɛ boɔrɔ ka N e ko yɛ?”
40020033	Ka ba yeli ko O, “Daŋna, te boɔrɔ la ka te nimie leɛ yuo.”
40020034	Ka Yesu da taa nyonono ne ba, a tɔ ba nimie. A pare na poɔ, ka ba leɛ nyɛrɛ a tuuro O.
40021001	Ba naŋ wa gɛrɛ Gyɛrosalɛm kyɛ ta Bɛtfagye, a Ɔleve Taŋa zu la, ka Yesu da toŋ tutuuribo bayi,
40021002	a yeli ko ba, “Yɛ gaa te kpɛ a tembile na naŋ be yɛ nimitɔɔre eŋɛ. A kon kɔɔre, kyɛ yɛ na nyɛ la boŋo ka o `leŋ a be ne o bile. `Lori a wa ne N zie.
40021003	Kyɛ ka neɛ zaa wa yeli yɛlɛ zaa ko yɛ, yɛ na yeli ko a sobɔ, ‘A Daŋna la boɔrɔ a’. O na tere a la daadaa.”
40021004	Ama zaa e la lɛ ka a tu a bon na a Ŋmen-noɔr sobɔ naŋ da yeli:
40021005	“Yeli ko a Zion pɔɔyaa, ‘Kyɛllɛ, fo Naa waara la fo zie baaloŋ lɛ, a zɔme boŋo kaŋ, ane boŋlee a boŋo naŋ dɔge.’ ”
40021006	Ka a tutuuribo gaa te e a seŋ lɛ Yesu naŋ tere noɔre ko ba.
40021007	Ba da taa la a boŋo ane o bile wa ne kyɛ de ba bonsuuri a lɔɔ pɔge a, ka Yesu do zɔme.
40021008	Ka nobɔ yaga zaa da wa yɛre ba bonsuuri pɔge a sobiri, ka ba mine meŋ kyɛ teɛ ullii yɛre pɔge a sobiri zaa.
40021009	A nobɔ balaŋ naŋ de wẽɛ ̃ ane balaŋ naŋ be a puoriŋ da ŋmɛ la kpɛlle a yeli, “Hosanna, David Bidɔɔ!” “Maaloo be la Onɔ naŋ waara a Daŋna yuori eŋɛ!” “Ka Hosanna do a duobu zaa poɔ!”
40021010	Yesu naŋ kpɛ Gyɛrosalɛm poɔ, a teŋɛ zaa da miine la, ka ba soore, “Aŋ la aŋa?”
40021011	Ka a nobɔ yeli, “Ŋa la Yesu, a Ŋmen-noɔr sobɔ naŋ yi Nazarɛt naŋ be Galili paaloŋ poɔ.”
40021012	Ka Yesu da kpɛ a Ŋmen Yiri davoro poɔ a te digi balaŋ naŋ koɔrɔ kyɛ daara a Ŋmen Yiri davoro poɔ bare. O da nyɔge la a libitɛgreba tabolɛɛ zaa ane a ŋman koɔreba dakogri a leɛ bare.
40021013	Ka O yeli ko ba, “A ŋmaa la biŋ: ‘Ba na boɔle la N yiri, ka puoru yiri,’ kyɛ yɛnee maale o la nannyigri die.”
40021014	Zɔnne ane gbɛɛ da wa la O zie a Ŋmen Yiri poɔ, ka O da saŋ ba.
40021015	Kyɛ a puoru neŋkponni ninderebe ane a nɔbinna kaakaareba poore da ba pɛle, ba naŋ da wa nyɛ a tonseɛle O naŋ da toŋ ane a bibiiri naŋ da pɔgrɔ gɔmɔ a Ŋmen Yiri davoro poɔ a yele, “Hosanna ko a David Bidɔɔ.”
40021016	Ka ba yeli ko O, “Fo woŋ la lɛ a bibiiri bama naŋ yele?” Ka Yesu leɛ yeli, “Oo. Yɛ daŋ ba kanne, “ ‘A bibiiri ane a bilɛɛre nɔe poɔ la ka pugibu velaa Fo naŋ da maale na be’?”
40021017	Ka O bare ba kyɛ yi a teŋɛ poɔ te gaa Bɛtane a te gaŋ be.
40021018	A beguo saŋ O naŋ da leɛ sigre a teŋɛ poɔ la, ka kɔŋ da kpɛ O.
40021019	O naŋ nyɛ kaŋkaŋ teɛ kaŋ a sori noɔre, ka O tage ta, kyɛ O da ba nyɛ bon zaa ka vaare yoŋ naane. Ka O pãã yeli ko a teɛ, “A yi pampana ŋa kyɛ gɛrɛ, fo kon leɛ wɔŋ wɔmɔ zaa togtogi.” A pare na poɔ ka a kaŋkaŋ teɛ suori vaare.
40021020	O tutuuribo naŋ da nyɛ a ŋaa, ka ba nɔe zaa da `maa, ka ba yeli, “Wolɔ la ka a kaŋkaŋ teɛ suori wiẽũ lɛ?”
40021021	Ka Yesu leɛ yeli ko ba, “N yeli la yelmeŋɛ ko yɛ, ka yɛnee wa taa sagdeu kyɛ ba bonnɔ, a ba e na lɛ yoŋ la ka yɛ na tõɔ̃ e ko a kaŋkaŋ teɛ ŋa, kyɛ yɛ meŋ na tõɔ̃ yeli la ko a taŋ ŋa, ‘Sɛre yi kyɛ te lɔɔ fomeŋɛ eŋ a mane poɔ,’ kyɛ ka a na e a lɛ.
40021022	Kyɛ bon na zaa yɛ naŋ sɔre ne sagdeu a yɛ puoruu poɔ, yɛ na nyɛ la.”
40021023	O naŋ da kpɛ a Ŋmen yiri poɔ la, ka a puoru neŋkponni ninderebe ane a nobɔ nembɛrɛ da wa O zie a saŋ na O naŋ da wullo, a soore, “Boŋ faŋ la ka fo taa a de tonɔ ne a yɛlɛ ama? Kyɛ aŋ la ko Fo a faŋ ŋa?”
40021024	Ka Yesu leɛ yeli ko ba, “N meŋ na soore yɛ la yelbiyenaa. Ka yɛnee wa yeli ko Ma, N meŋ na yeli ko yɛ la a zie na N naŋ nyɛ a faŋa a de tonɔ ne a yɛlɛ ama.
40021025	A kõɔ̃ suobu na Gyɔn naŋ tere, yeŋ la ka a yi? A yi la tenvelaa poɔ bee nensaala zie?” Ka ba laŋ teɛrɛ ko bamenne kyɛ pãã yeli, “Ka tenee yeli, ‘Tenvelaa la,’ O na yeli ko te, ‘Wolɔpã a la ka yɛba sage ne o?’
40021026	Kyɛ ka tenee yeli, ‘Nensaala zie la’—Te zoro la a nobɔ dambẽɛ̃, bonso, ba zaa de la Gyɔn ka o e Ŋmen-noɔr sobɔ.”
40021027	Lɛ la ka ba leɛ yeli ko Yesu, “Te ba bɔŋ.” Ka O yeli ko ba, “N meŋ kon yeli ko yɛ a zie na N naŋ nyɛ a faŋa N naŋ de tonɔ ne a yɛlɛ ama.
40021028	“Kyɛ yɛ teɛre la wolɔ? Dɔɔ kaŋ da bebe la a taa bidɔbɔ bayi. O da wa la a danwẽɛ̃ sobɔ zie a wa yeli, ‘N bidɔɔ, kpɛ n weɛ poɔ zenɛ a te toŋ tomɔ ko ma.’
40021029	“Ka a bidɔɔ leɛ yeli, ‘N kon e lɛ.’ Kyɛ a ba kɔɔre, ka o leɛ o yɛŋ a kyɛ gaa te toŋ.
40021030	“Ka a dɔɔ da leɛ wa la a bidɔɔ ayi sobɔ zie a wa yeli o meŋ a lɛ. Ka o leɛ yeli, ‘N na gaa la, daŋna,’ kyɛ o da ba gaa.
40021031	“A bama bayi poɔ, buo sobɔ la toŋ a o saa boɔbo?” Ka ba yeli ko O, “A dandaŋ sobɔ.” Ka Yesu yeli ko ba, “N yeli la yelmeŋɛ ko yɛ, a libiderebe ane a dɔɔpeɛmɛ na de la yɛ wẽɛ ̃ kpɛ a Naaŋmen naaloŋ poɔ.
40021032	Bonso, Gyɔn wa la yɛ zie a yeltori sobiri poɔ, kyɛ ka yɛ da ba sage ne o. Kyɛ a libiderebe ane a dɔɔpeɛmɛ da sage ne o la. Kyɛ yɛnee, yɛ naŋ da nyɛ a ŋaa, yɛ da ba leɛ yɛ teɛroŋ a na sage ne o.
40021033	“Yɛ leɛ kyɛllɛ a sokpare kaŋ: Yidandɔɔ kaŋ daŋ bebe la a sɛle o tewɔmɔ weɛ, a mɛ dankyen gyilli o zaa. O tugi la tewɔmɔ dãã maalo zie a o poɔ kyɛ leɛ mɛ kyoglokolo a o poɔ. O pãã de la a weɛ ko kɔkoɔreba mine kyɛ tu sowogi.
40021034	A wɔmɔ pɔroo saŋ naŋ wa tara, o da toŋ la o tontoneba a kɔkoɔreba zie ka ba tõɔ̃ de a weɛ wɔmɔ mine wa ne.
40021035	“Ka a kɔkoɔreba nyɔge a o tontoneba, a ŋmɛ kaŋ, a ko kaŋ meŋ, kyɛ za a kaŋ ane kubo.
40021036	Ka o la leɛ toŋ tontoneba yaga gaŋ balaŋ naŋ da de ba wẽɛ̃ gaa, ka a kɔkoɔreba leɛ e a lɛ ko ba.
40021037	Kyɛ a baaraa ka o toŋ o bidɔɔ a yeli, ‘Ba na ko la n bidɔɔ gyermɛ.’
40021038	“Kyɛ a kɔkoɔreba naŋ wa nyɛ a o bidɔɔ, ba yeli la ko taaba, ‘A gbandire la aŋa. Yɛ wa ka te ko o, kyɛ di a o gbandiruŋ.’
40021039	Lɛ la ka ba nyɔge o, a de o a lɔɔ bare a weɛ puoriŋ, kyɛ ko o.
40021040	“A lɛ poɔ a weɛ daŋna wa te wa, boŋ la ka o na e ko a kɔkoɔreba bama?”
40021041	Ka ba yeli ko O, “O na sereŋ saŋ la a potuo deme bama bare, kyɛ de a weɛ ko kɔkoɔreba mine naŋ maŋ ko o a wɔmɔ a pɔroo saŋ.”
40021042	Ka Yesu yeli ko ba, “Yɛ da ba kanne a Ŋmaabo poɔ: “ ‘A kuuri na a meɛmeɛrebɛ naŋ zagre, waa la a goŋgonaa zu kuuri; a Daŋna eroŋ la aŋa, ka a waa tombeɛ a te nimie poɔ’ ?
40021043	“A lɛ poɔ N pãã yeli ko yɛ la: Ba na de la a Naaŋmen naaloŋ yɛ zie a ko nobɔ na naŋ na e ka o taa wɔmɔ.
40021044	Neɛ na zaa naŋ le a kuuri ŋa zu na kare la, kyɛ a neɛ na zu o naŋ na le, o na ɛre o la kyomɔkyomɔ.”
40021045	A puoru neŋkponni ninderebe ane a Farasi deme naŋ wa woŋ a Yesu sokpaga, ba da bɔŋ la ka bana la ka O yele.
40021046	Ka ba bɔ vuo a na nyɔge O, kyɛ ba da zoro la a nobɔ dambẽɛ, bonzuiŋ ba da de O la ka O e Ŋmen-noɔr sobɔ kaŋ.
40022001	Ka Yesu leɛ yeli ko ba ane sokpaga, a yeli:
40022002	“A tenvela naaloŋ waa la a na naa kaŋa naŋ maale kultaa tigri ko o bidɔɔ.
40022003	O toŋ la o tontoneba ka ba te yeli ko balaŋ o naŋ da boɔle ka ba wa a kultaa tigri zie, kyɛ ba da ba sage ka ba wa.
40022004	“Ka o leɛ toŋ a tontoneba mine kyɛ yeli, ‘Yɛ yeli ko balaŋ N naŋ boɔle: Kyɛllɛ, N maale la bondirii, kyɛ ba ko la n niikoɔre ane nii N naŋ guoli. Bon zaa maale biŋ. Yɛ wa a kultaa tigri zie.’
40022005	“Kyɛ ba da ba kyɛllɛ ba. Ba zaa da gaa la ba ziiri. Kaŋ da gaa la o weɛ, kyɛ ka kaŋ meŋ gaa te koɔra o boma.
40022006	Ka a kyɛlle da nyɔge o tontoneba a to ba zomɔ, kyɛ ko ba.
40022007	A naa naŋ woŋ a ŋaa, o da nyɛ la suuri yaga a toŋ o sogyare ka ba gaa te ko a neŋkooreba bama zaa kyɛ nyege ba teŋɛ zaa ne vũũ.
40022008	“Kyɛ o pãã leɛ yeli ko la o tontoneba, ‘A kultaa tigri maale la baare, kyɛ a balaŋ N naŋ da boɔle ba seŋ ne.
40022009	A lɛ poɔ, yɛ gaa a sokyara poore a te boɔle balaŋ na zaa yɛ naŋ nyɛ ka ba wa a kultaa tigri zie.’
40022010	Lɛ la ka a tontoneba bana da yi kpɛ a sokyara zaa poore, a te nyɔge a nobɔ na zaa ba naŋ nyɛ laŋ taa, nenfaare ane nenveɛle zaa, ka a kultaa tigri zie paale ne saama.
40022011	“Kyɛ a naa naŋ wa kpɛ nyɛ a saama, o da nyɛ la dɔɔ kaŋ naŋ da ba su a kultaa tigri kparo.
40022012	Ka o soore o, ‘N ba, wolɔ ka fo e kpɛ kyɛ, kyɛ ba su a kultaa tigri kparo?’ Ka a dɔɔ da kon leɛ tõɔ̃ haa o noɔre.
40022013	“Lɛ la ka a naa yeli ko a tontoneba, ‘Yɛ `leŋ o nuuri ane o gbɛɛ, a taa o yi ne te lɔɔ o bare a yeŋ zilige poɔ: be la konni ane nyendoŋ na be.’
40022014	“Bonso, yaga la ka O boɔle, kyɛ belaŋ la ka O kaa iri.”
40022015	Ka a Farasi deme pãã yi nare lɛ ba na tõɔ̃ bɛre nyɔge O a O yelbie poɔ.
40022016	Ka ba toŋ a ba tutuuribo O zie, laŋ ne Hɛrod deme, ka ba yeli, “Wuliwullo, te bɔŋ la ka Fo e la yelmeŋɛ sobɔ kyɛ wullo a Naaŋmen sobiri ne yelmeŋɛ. Fo ba dire nɔmboore korɔ neɛ zaa, bonso Fo ba kaara nensaaleba waaloŋ.
40022017	A lɛ poɔ, yeli ko te lɛ Fo teɛroŋ naŋ waa. A tu la a nɔbinnaa ka te yɔɔ zuyɔɔre ko Siiza bee a ba tu?”
40022018	Kyɛ Yesu bɔŋ la ba poteɛroŋ faa a yeli, “Yɛnee melmelebɛ! Boŋ la so ka yɛ gyenne Ma?
40022019	Yɛ wuli ma a libibiri na ba naŋ maŋ de yɔɔ a zuyɔɔ.” Ka ba taa a denari kaŋ wa ko O.
40022020	Ka O soore ba, “Aŋ foto ne ŋmaabo la aŋa?”
40022021	Ka ba leɛ yeli, “Siiza la.” Ka O pãã yeli ko ba, “A lɛ poɔ, yɛ ko Siiza a boma naŋ e Siiza soobo, kyɛ ko Naaŋmen a boma naŋ e Naaŋmen soobo.”
40022022	Ba naŋ da wa woŋ a yelbie ama, ka ba nɔe da `maa, ka ba bare O kyɛ gɛrɛ.
40022023	A bebiri na poɔ la ka Sadusi deme da wa Yesu zie, balaŋ naŋ maŋ yeli ka kuuni leɛ-iruŋ kyebe, a da soore O soorbir kaŋ,
40022024	a yeli, “Wuliwullo, Moses da yeli, ka neɛ wa kpi, kyɛ ba taa biiri, ka o yɔɔ na de o pɔgɔ a dɔge bibiiri ka ba e o yɔɔ soobo.
40022025	A daŋ waa ka yɔɔmine bayopõĩ da be la te poɔ. A danwẽɛ̃ sobɔ da de la pɔgɔ kyɛ kpi. Kyɛ o da ba taa bie zaa. Lɛ la ka o bare o pɔgɔ ko a o yɔɔ.
40022026	Ka a la leɛ e a lɛ ko a ayi sobɔ ane a ata sobɔ, a yi be te ta a ayopõĩ sobɔ.
40022027	A pare baara zaa, ka a pɔgɔ meŋ kpi.
40022028	A lɛ poɔ, a kuuni leɛ-iruŋ poɔ, aŋ pɔgɔ pãã na la, a bama bayopõĩ poɔ, a ba zaa naŋ daŋ kuli o?”
40022029	Ka Yesu leɛ yeli ko ba, “Yɛ tuli la, bonzuiŋ yɛ ba bɔŋ a Ŋmaabo bee a Naaŋmen faŋa.
40022030	Bonso, a kuuni leɛ-iruŋ saŋ, ba kon de pɔgɔbɔ bee kuli serbɛ, kyɛ ba na waa la a na Naaŋmen malkere naŋ be a tenvelaa poɔ.
40022031	Kyɛ a kuuni leɛ-iruŋ yɛlɛ poɔ, yɛ ba kanne ana Naaŋmen naŋ da yeli ko yɛ, a O naŋ da yeli,
40022032	‘Maa la a Abraham Naaŋmen, ane Isaak Naaŋmen, ane a Gyakob Naaŋmen.’? Naaŋmen ba e a kuuni Naaŋmen, kyɛ a voobɔ Naaŋmen la.”
40022033	A nobɔ naŋ wa te woŋ a ŋaa, ka ba nɔe da `maa ane a O wuluu.
40022034	Kyɛ a Farasi deme naŋ da woŋ ka Yesu da e la a Sadusi deme ka ba kon tõɔ̃ leɛ haa ba nɔe, ba da laŋ la taa.
40022035	Ka ba kaŋ naŋ e nɔbɔŋnɔ pãã soore te gyenne O, a yeli,
40022036	“Wuliwullo, buori la a nɔkpoŋ a Nɔbinnaa poɔ?”
40022037	Ka Yesu yeli ko o, “ ‘Nɔnɔ a Daŋna fo Naaŋmen ne fo sukyiri zaa, ne fo vooroŋ zaa, ane fo teɛroŋ zaa.’
40022038	Ŋa la e a nɔbinna dandaŋ sobɔ kyɛ la e a zaa kpoŋ sobɔ.
40022039	A ayi sobɔ peɛle o la: ‘Nɔnɔ fo laŋkpeɛrɛ seŋ fomeŋɛ.’
40022040	A Nɔbinnii ayi ama zu la ka a Nɔbinnaa zaa ne a Ŋmen-noɔr deme Ŋmaabo zaa naŋ yagle.”
40022041	A Farasi deme naŋ da laŋ taa, ka Yesu da soore ba,
40022042	“Boŋ la ka yɛ teɛrɛ, a Kristo yɛlɛ poɔ? Aŋ Bidɔɔ la O?” Ka ba yeli ko O, “David Bidɔɔ la.”
40022043	Ka O yeli ko ba, “Kyɛ wolɔ pãã la ka David da yeli yɛlɛ a Seɛ poɔ, a da maŋ boɔlɔ O ka Daŋna, a yeli,
40022044	“ ‘A Daŋna yeli la ko n Daŋna: “Zeŋ N nudoroŋ zie kyɛ gu a saŋ na N naŋ na e ka Fo dɔndɔnne leɛ Fo gbɛɛ dakogo” ’?
40022045	Ka David pãã da maŋ boɔlɔ O, ka Daŋna, wolɔ pãã la ka O e o Bidɔɔ?”
40022046	Neɛ zaa kon tõɔ̃ leɛ yeli yelbie zaa ko O, kyɛ a yi a daare na puoriŋ, neɛ zaa da ba leɛ taa pera ka o soore O sooroo zaa.
40023001	Ka Yesu pãã yeli ko a nobɔ ane O tutuuribo,
40023002	a yeli, “A nɔbinna kaakaareba ane a Farasi deme zeŋ la a Moses dakogo zu.
40023003	A lɛ poɔ, boma na zaa ba naŋ wuli yɛ, yɛ tuuro kyɛ erɛ, kyɛ ta erɛ lɛ ba naŋ maŋ erɛ, bonso, ba ba erɛ lɛ ba naŋ maŋ yeli.
40023004	Bonso, ba maŋ `leŋ la tuori tegrɛ a de pare nobɔ bɔgɔ zu, kyɛ bamenne ba sagra ka ba daara ne ba nubiri kaŋ zaa.
40023005	“Kyɛ ba maŋ toŋ la ba tomɔ zaa ka nensaala nyɛ. Ba maale la ba zuleri ka a yɛllɛ kyɛ maale ba puoru bonsuuri koŋkori ka a meŋ waa wogo.
40023006	Ba nɔŋ la a eŋno ziiri a tigri zie, ane a dakogri naŋ do a senagɔgre poore.
40023007	Ba nɔŋ la puoritaa daa poore, a boɔrɔ ka nobɔ boɔle ba ka Rabai, Rabai.
40023008	“Kyɛ yɛnee zie, yɛ ta vɛŋ ka ba boɔle yɛ Rabai, bonso Nen-yenaa la yɛ Wuliwullo, Onɔ la a Kristo, kyɛ ka yɛ zaa waa yɔɔmine.
40023009	Kyɛ yɛ ta boɔle neɛ kaŋ zaa naŋ be teŋɛ zu ka Saa, bonso Nen-yenaa la yɛ Saa, Onɔ naŋ be a tenvelaa poɔ.
40023010	Yɛ ta meŋ vɛŋ ka ba boɔle yɛ ka Wuliwullibo, bonso, Nen-yenaa la yɛ Wuliwullo, Onɔ la a Kristo.
40023011	Kyɛ, a yɛ zaa kpoŋ sobɔ na e la a yɛ tontonɔ.
40023012	Neɛ na zaa naŋ na duori omeŋɛ na sigi la, kyɛ neɛ na zaa naŋ na sigri omeŋɛ, na do la.
40023013	“Yɛlɛ nyɔge yɛ la, nɔbinna kaakaareba ane Farasi deme, yɛnee melmelebɛ! Bonso, yɛnee la pɔge a tenvela naaloŋ a nensaala niŋe soɔ. Yɛnee, yɛmenne kon kpɛ bee sage ka balaŋ naŋ kpeɛrɛ, ka ba kpɛ.
40023014	Yɛlɛ nyɔge yɛ la nɔbinna kaakaareba ane Farasi deme, yɛnee melmelebɛ! Bonso, yɛ maŋ di la pɔɔkɔbɔ yie kyɛ maŋ puori puoru wogri ka yɛ wuli yɛmenne. Lɛ zuiŋ, yɛ na nyɛ la sɛrɛɛ diu saŋnaa ka a zuo lɛ.
40023015	“Yɛlɛ nyɔge yɛ la nɔbinna kaakaareba ane Farasi deme, yɛnee melmelebɛ! Bonso, yɛ maŋ yɔ la gaŋ tenne ane mama a te bɔ nyɛ kaŋ naŋ na tu yɛ, kyɛ ka onɔ wa te waa yɛ tutuuro kaŋ, yɛ maŋ e la ka o waa tenfaa bie gbɛɛ ayi gaŋ lɛ yɛnee, yɛmenne naŋ waa.
40023016	“Yɛlɛ nyɔge yɛ la, yɛnee zɔŋ tagreba meŋ naŋ ba nyɛrɛ, yɛnee naŋ maŋ yeli, ‘Ka neɛ kaŋ zaa wa pɔ ne a Ŋmendie, a ba erɛ bon zaa, kyɛ ka neɛ wa pɔ ne a Ŋmendie salema, o di la sane.’
40023017	Yɛnee dambolo ane zɔnne! Buo la kpoŋ, a salema bee a Ŋmendie naŋ maale a salema ka a waa soŋ?
40023018	Yɛ meŋ leɛ yeli la, ‘Ka neɛ kaŋ zaa wa pɔ ne a altar, a ba erɛ bon zaa, kyɛ ka neɛ wa pɔ ne a kyɔgtaa naŋ be a altar zu, o di la sane.’
40023019	Yɛnee dambolo ane zɔnne! Buo sobɔ la gaŋ, a kyɔgtaa bee a altar naŋ maŋ maale ka a kyɔgtaa waa soŋ?
40023020	A lɛ poɔ, neɛ naŋ pɔ ne a altar, pɔ ne o la ane a bon na zaa naŋ be o zu.
40023021	Kyɛ neɛ na meŋ naŋ pɔ ne a Ŋmendie, meŋ pɔ ne o la ane a neɛ na naŋ kpeɛrɛ o poɔ.
40023022	Kyɛ neɛ na naŋ pɔ ne tenvelaa, pɔ ne la Naaŋmen naaloŋ dakogo, ane a Neɛ naŋ zenɛ o zu.
40023023	“Yɛlɛ nyɔge yɛ la, yɛnee nɔbinna kaakaareba ane Farasi deme, yɛnee melmelebɛ! Bonso, yɛ maŋ tere la yɛ zɛmeele—minti, ne anis, ane kumin—ziiri pie sobɔ, kyɛ pãã bare a Nɔbinnaa yeltegroŋ; a na sɛrɛɛ diu, nyonono, ane sagdeu. A seŋ ka yɛ da e a ama kyɛ ta bare a kaŋ ka a ba e.
40023024	Yɛnee zɔŋ tagreba naŋ ba nyɛrɛ, yɛ kyoɔre la naazoore bare kyɛ vɔle bontaŋ.
40023025	“Yɛlɛ nyɔge yɛ la, yɛnee nɔbinna kaakaareba ane Farasi deme, yɛnee melmelebɛ! Bonso, yɛ maŋ pɛge la a kɔp ane a laa puori, kyɛ a poore maŋ paale la ne diŋmoremo ne potuoluŋ.
40023026	Farasi zɔnne! De wẽɛ̃ pɛge a kɔp ane a laa poɔ, kyɛ a puori meŋ na pɛge la.
40023027	“Yɛlɛ nyɔge yɛ la a yɛnee nɔbinna kaakaareba ane Farasi deme, yɛnee melmelebɛ! Yɛ waa la a na yabogri ba naŋ maŋ sɔ ne guorpela ka a puori sereŋ waa veɛle, kyɛ a poɔ zaa paale ne kuuni kɔbɔ ane bondɛgre zaa.
40023028	A lɛ meŋ, a yɛ waaloŋ poɔ, yɛ maŋ wuli la nobɔ ka yɛ waa la na yeltori deme, kyɛ a yɛ sukyie poɔ, ka yɛ paale ne melmelloo ane nɔkondeu.
40023029	“Yɛlɛ nyɔge yɛ la, yɛnee nɔbinna kaakaareba ane Farasi deme, yɛnee melmelebɛ! Bonzuiŋ, yɛ maŋ mɛ la a Ŋmen-noɔr deme yabogri kyɛ maale a yeltori deme yabogri ka a veɛlɛ,
40023030	kyɛ pãã yeli, ‘Ka tenee da voorɔ a te saakommine saŋ, te da kon poɔ a balaŋ naŋ da kyiri a Ŋmen-noɔr deme zẽẽ poɔ.’
40023031	A lɛ poɔ, yɛ di la danseɛ kyaare ne yɛmenne ka yɛnee la a balaŋ naŋ ko a Ŋmennoɔr deme bidɔbɔ.
40023032	A lɛ pãã, yɛ de paale a yɛ saakommine bommannaa.
40023033	“Yɛnee weere! Yɛnee dompama biiri! Wolɔ ka yɛ na zo yi a tenfaa sɛrɛɛ diu poɔ?
40023034	A lɛ poɔ, yɛ kyɛllɛ, N toŋ la Ŋmen-noɔr deme ane yɛŋ deme ane ŋmaabo zanneba yɛ zie. Ba mine ka yɛ na ko kyɛ kpa a dagara zu. Ba mine ka yɛ na fɔbe a yɛ senagɔgre poore, kyɛ dɔgrɔ ba tenne zaa poɔ.
40023035	A lɛ pãã, a yeltori deme zẽẽ zaa naŋ kyiri a teŋɛ zu, na wa dɔgle la yɛ zuri, a piili ne a yeltori sobɔ Abel zẽẽ a te ta a Zakaraiya, Barakaiya bidɔɔ zẽẽ. Onɔ la ka yɛ da ko, a Ŋmendie ane a altar senselensoɔ.
40023036	N yeli la yelmeŋɛ ko yɛ, ama zaa na wa la a boorɔ ŋa nobɔ zie.
40023037	“Oo Gyɛrosalɛm, Gyɛrosalɛm, a sobɔ na naŋ koorɔ a Ŋmennoɔr deme kyɛ zaara a balaŋ ba naŋ toŋ fo zie, N da maŋ boɔrɔ la gbɛɛ yaga ka N wuo fo biiri laŋ taa na noɔ naŋ maŋ ũũ ne o bilii o pegrɛ puliŋ, kyɛ yɛ da ba sagra!
40023038	Kyɛllɛ, yɛ yiri pãã gaŋ la davuo ko yɛ.
40023039	Bonso, N yeli ko yɛ la, yɛ kon leɛ nyɛ Ma kyɛ gu ka yɛ yeli, ‘Maaloo be la Onɔ naŋ waara a Daŋna yuori eŋɛ.’ ”
40024001	Yesu naŋ da yi a Ŋmen yiri poɔ baare la, ka O tutuuribo wa O zie a wa wuli O a Ŋmen yiri ziiri meɛbo.
40024002	Ka Yesu yeli ko ba, “Yɛ ba nyɛ ama zaa? N yeli la yelmeŋɛ ko yɛ, kusiri kaŋ zaa kon bɔŋ dɔgle o tasobɔ zu, ka ba kon de a lɔɔ bare.”
40024003	Yesu naŋ da do zeŋ a Ɔleve Taŋa zu la ka O tutuuribo wa O zie ba yoŋ a wa yeli, “Yeli ko te, dabori la ka a yɛlɛ ama na e. Boŋ mannoo meŋ la na wuli a Fo waabo ane a teŋɛ baaro saŋ?”
40024004	Ka Yesu leɛ yeli ko ba: “Yɛ kaara velaa ka neɛ ta wa bɛlle yɛ.
40024005	Bonso, nobɔ yaga na wa la N yuori eŋɛ, a yeli, ‘Maa la a Kristo,’ kyɛ pãã bɛlle nobɔ yaga.
40024006	Yɛ meŋ na woŋ la zɔɔre yɛlɛ kyɛ leɛ woŋ zɔɔre mannoo. Kaara velaa ka yɛ ta vɛŋ ka a dɔɔnɔ yɛ, bonso a fere la ka ama zaa de wẽɛ̃ a e, kyɛ a baaroo saŋ kon wa sɛre.
40024007	Teŋ na iri zɔɔ ne la o teŋ tasobɔ, ka naaloŋ meŋ zɔɔ ne o naaloŋ tasobɔ. Kɔŋ na le la. Baaloŋ faare ne teŋ-ŋmɛre na wa la ziiri yaga.
40024008	Ama zaa e la a dɔgebo ɔɔbo piilu.
40024009	“Kyɛ ba na iri de yɛ la tere ka ba dɔgre yɛ a ko yɛ. A tendaare zaa na kyiire yɛ la a N yuori zuiŋ.
40024010	A saŋ na, nobɔ yaga na ŋmɛ la gbɛre, a iri de ba taaba tere, kyɛ leɛ kyiire taa.
40024011	Ziri Ŋmennoɔr deme na sãã la, a bɛllɛ nobɔ yaga.
40024012	A nɔkondeu na yɛlle la zuo ka nobɔ yaga nɔmmo leɛ `maa.
40024013	Kyɛ a neɛ na naŋ na are kpẽã te ta a baaroo saŋ na nyɛ la faabo.
40024014	Kyɛ ba na kanne la a naaloŋ yelnoɔ kannoo ŋa a teŋɛ zu zaa, ka a waa a danseɛ diu ko a tendaare zaa kyɛ ka a baaroo pãã wa.
40024015	“Lɛ ka yɛnee wa nyɛ ‘a bompoɔrɔ naŋ wa ne saŋnaa’ ka o are a zikyerete zie, a na lɛ a Ŋmen-noɔr sobɔ Daniel naŋ yeli—vɛŋ ka a kaŋkanna bɔŋ a pare—
40024016	yɛ vɛŋ ka a balaŋ naŋ be Gyudea poɔ, zo yi te do a tanne zu.
40024017	Ta vɛŋ ka neɛ zaa sigi o peɛ zu te de bon zaa o die poɔ.
40024018	Ta vɛŋ ka a neɛ na naŋ be o weɛ poɔ leɛ te de o kparo.
40024019	Kyɛ yɛlɛ nyɔge la balaŋ naŋ taa poɔ ane balaŋ naŋ ɛnnɛ bibilii a bebie ama poore.
40024020	Kyɛ yɛ puoro ka yɛ zoobu ta wa sɛseɛ saŋ bee a Sabat bebiri.
40024021	Bonso, a saŋ na na wa ne la yelfere yaga naŋ da ba waa lɛ a yi a teŋɛ zu piilu a te ta pampana, kyɛ meŋ kon bɔŋ e zaa.
40024022	Ka a bebie ana da ba waa ŋmaaŋmaa lɛ, eŋgan zaa da kon nyɛ faabo. Kyɛ a neniri na zuiŋ, a bebie ana na ŋmaa la.
40024023	A lɛ saŋ ka neɛ wa yeli ko yɛ, ‘Nyɛ, Kristo be la kyɛ!’ bee, ‘O be la a zie ŋa!’ ta sage de.
40024024	Bonso, ziri Kristori ne ziri Ŋmen-noɔr deme na iri la a wuli manno kponni kyɛ toŋ tombeere a te bɛlle a nen-iri meŋɛ, ka ana na tõɔ̃.
40024025	Kyɛllɛ, N daŋ yeli la a yɛlɛ ama zaa ko yɛ.
40024026	“A lɛ, ka neɛ zaa wa yeli yɛ, ‘Kyɛllɛ, Kristo be la a wɛgyaŋ poɔ,’ yɛ ta wa yire. Bee, ka ba wa yeli, ‘Kyɛllɛ, O be la a deri poore,’ yɛ ta sage.
40024027	Bonso, a na saanyegroo naŋ maŋ yi a sapare nyegre kyaane a luo, lɛ la ka a Nensaala Bidɔɔ meŋ na wa.
40024028	Benee zaa boŋkũũ naŋ be, be la ka selle na laŋ taa.
40024029	“A pare na poɔ, a bebie ama yelfere wa te baare, “ ‘A ŋmenaa na ligi la, ka a kyũũ kon leɛ tere o kyãã; a ŋmarbie na yi la a sazu a le, kyɛ ka a sazu faŋ zaa miine.’
40024030	“Ka a Nensaala Bidɔɔ mannoo pãã na sãã a sazu poɔ, ka a teŋɛ zu tendaare nobɔ zaa pãã na kono ne kpɛlle. Ba na nyɛ la a Nensaala Bidɔɔ ka O sigre waara a sazu zanzuuri poɔ ne faŋ ane eŋno yaga.
40024031	Eelɛ na peɛle la gboligboli, kyɛ O na toŋ la O malkere ka ba boɔle O nen-iri zaa yi a sɛseɛ ziiri anaare zaa poɔ ane a sazu koŋkobo zaa ka ba laŋ taa.
40024032	“Pampana ŋa, yɛ zanne a sokpare naŋ yi a kaŋkaŋ teɛ zie. A saŋ na o ullii naŋ wa teɛrɛ yire a bɔre vaare, yɛ maŋ bɔŋ ka sẽɛ̃ kpeɛrɛ la.
40024033	Lɛ meŋ la, ka yɛnee wa nyɛ ama zaa, yɛ bɔŋ ka a tara la yɛ dendɔe eŋɛ.
40024034	N yele la yelmeŋɛ korɔ yɛ, a boorɔ ŋa deme kon bɔŋ tɔle, kyɛ gu ka a yɛlɛ ama zaa wa te e baare.
40024035	A sazu ne a teŋɛ zu na tɔle la, kyɛ N yelbie kon bɔŋ tɔle.
40024036	“Neɛ zaa ba bɔŋ a bebiri na bee a gogo na. A tenvela malkere meŋɛ ba bɔŋ, kyɛ N Saa yoŋ la bɔŋ.
40024037	A lɛ a naŋ da waa Noa bebie saŋ, lɛ la ka a meŋ na waa a Nensaala Bidɔɔ waabo saŋ.
40024038	Bonso, a beri na poɔ a kõɔ̃ piiri naŋ da ba wa sɛre, nobɔ da dire la, a nyuuro, a kulo taa, kyɛ dere ba pɔɔyaare ko dɔbɔ ka ba kuli, a wa te ta a saŋ na Noa naŋ da kpɛ a gbori kpoŋ.
40024039	Ba da ba bɔŋ, kyɛ gu ka a kõɔ̃ piiri wa de ba zaa gaa ne. Lɛ meŋ la ka a na waa a Nensaala Bidɔɔ waabo saŋ.
40024040	Dɔbɔ bayi na be la weɛ poɔ, ka ba de kaŋ kyɛ bare kaŋ.
40024041	Pɔgɔbɔ bayi na laŋ ɛrɛ la, ka ba de kaŋ kyɛ bare kaŋ.
40024042	“A lɛ poɔ, yɛ gu velaa, bonzuiŋ yɛ ba bɔŋ a gogo na a Daŋna naŋ na wa.
40024043	Kyɛ yɛ bɔŋ a ŋaa: Ka a yidandɔɔ da bɔŋ a tensoɔ na saŋ a nannyige naŋ na wa, o da naa gu la, a ta vɛŋ ka o ŋmɛre o yiri a kpɛ.
40024044	A lɛ poɔ, yɛ meŋ kyɔgre gu, bonso a gogo na poɔ yɛ naŋ ba teɛre, a Nensaala Bidɔɔ na wa la.
40024045	“Aŋ pãã la a yelmennoo ne a yɛŋ tontombie na o daŋna naŋ eŋ ka o kaara a tontoneba zaa a o yiri poɔ a korɔ ba ba bondirii pommu ka a saŋ wa ta?
40024046	Maaloo na be la a tontonɔ na zie ka o daŋna wa leɛ wa nyɛ o ka o erɛ lɛ.
40024047	N yeli la yelmeŋɛ ko yɛ, o na eŋ o la ka o e o boma zaa kaara.
40024048	Kyɛ ka a tontonfaa na naŋ na yeli o sukyiri poɔ, ‘N daŋna kɔɔre la, o naŋ na wa,’
40024049	kyɛ piili ŋmeɛrɛ a o tonton taaba kyɛ di kyɛ nyu ne a dããkuoluu deme,
40024050	a tontonɔ na daŋna na wa la a bebiri na o naŋ kon bɔŋ, a gogo na poɔ o meŋ naŋ kon bɔŋ.
40024051	O na ŋmɛ o la wɛle ziiri ayi a kyɛ eŋ o a melmelebɛ zie: be la konni ne nyendoŋ na be.
40025001	“A tenvela naaloŋ pãã na waa la a na pɔɔsare pie naŋ de ba kaneane yi ne ka ba tuori a pɔɔpaala serɛ.
40025002	Banuu da waa la yɛŋ bɔŋnebɔ, ka banuu meŋ waa dambolo.
40025003	A dambolo banuu na da de la ba kaneane, kyɛ ba da ba de a kãã.
40025004	A yɛŋ bɔŋnebɔ banuu da de la ba kaneane, kyɛ ba meŋ da de la kãã a ba kolebare poɔ.
40025005	A pɔɔpaala serɛ naŋ da kɔɔre la, ka goɔŋ da kpɛ ba zaa ka ba gbire.
40025006	“Zipoŋ sentaa saŋ la ka kpɛlle ŋmɛ: ‘A pɔɔpaala serɛ la waara! Yɛ yi tuori o!’
40025007	“Lɛ la ka a pɔɔsare bama zaa iri a goɔŋ zu, a duori a ba kaneane a meele ba kanea mie bare.
40025008	Ka a dambolo deme yeli ko a yɛŋ bɔŋnebɔ, ‘Yɛ ko te a yɛ kãã mine. Te vũũ kpinnee la.’
40025009	“Ka a yɛŋ bɔŋnebɔ leɛ yeli, ‘Te kon tõɔ̃. A ba kyebe yaga naŋ na ta te zaa. Yɛ gaa a balaŋ naŋ koɔrɔ kãã zie a te da a mine.’
40025010	“Kyɛ ba naŋ da gɛrɛ ka ba te da a kãã la, ka a pɔɔpaala serɛ ta. A balaŋ naŋ da kyɔgre gu o ane ba kãã da laŋ kpɛ ne o la a kultaa tigri zie, kyɛ ka ba pãã pɔge a dendɔre.
40025011	“A ba kɔɔre kyɛ ka a pɔɔsare balaŋ meŋ wa a wa boɔlɔ, ‘Daŋna! Daŋna! Yuo a pane ko te!’
40025012	“Ka O leɛ yeli, ‘N yeli la yelmeŋɛ ko yɛ, N ba bɔŋ yɛ.’
40025013	“A lɛ poɔ, yɛ pãã gu velaa, bonzuiŋ, yɛ ba bɔŋ a bebiri bee a gogo na poɔ a Nensaala Bidɔɔ naŋ na wa.
40025014	“A tenvela naaloŋ meŋ na waa la a na dɔɔ kaŋa naŋ na tu sori, a boɔle o gbaŋgbaare laŋ taa a de o boma ko ba.
40025015	O de la talantare anuu a ko kaŋ, a ko kaŋ meŋ talantare ayi, kaŋ meŋ talanta bonyeni, ka a manne kaŋ zaa faŋ, kyɛ pãã tu a sori.
40025016	Ka a neɛ naŋ nyɛ a talantare anuu pãã de o deme daara ne boma koɔrɔ a nyɛ tɔnɔ talantare anuu poɔ a lɛ o daŋna naŋ da ko o.
40025017	Ka a neɛ naŋ nyɛ talantare ayi meŋ e lɛ a meŋ nyɛ talantare ayi tɔnɔ poɔ a lɛ o daŋna naŋ da ko o.
40025018	Kyɛ a neɛ naŋ da nyɛ a talanta bonyeni da gaa la te tugi bogi kyɛ pãã sɔgle o daŋna libie a bogi na poɔ.
40025019	“A da kɔɔre la yaga kyɛ ka a gbaŋgbaare bama daŋna yi a sori wa, ka o pigri kaa a libie na o naŋ ko ba.
40025020	A kaŋ na naŋ da nyɛ talantare anuu da taa la o deme wa ne, laŋ ne atalantare anuu tɔnɔ o naŋ da nyɛ, a yeli, ‘N daŋna, fo ko ma la talantare anuu. Nyɛ, N nyɛ la tɔnɔ talantare anuu meŋ.’
40025021	“Ka o daŋna yeli ko o, ‘Fo e la aneɛ, kyɛ e gbaŋgbaa velaa sobɔ naŋ taa yelmeŋɛ. Fo taa la yelmeŋɛ ane bombelaŋ; N na vɛŋ la ka fo kaara n boma yaga zu. Kpeɛrɛ a fo daŋna popeɛloŋ poɔ.’
40025022	“Ka a kaŋ na meŋ naŋ da nyɛ a talantare ayi, da wa yeli, ‘N daŋna, fo ko ma la talantare ayi. Nyɛ, N nyɛ la tɔnɔ talantare ayi meŋ.’
40025023	“Ka o daŋna yeli ko o, ‘Fo e la aneɛ, kyɛ e gbaŋgbaa velaa sobɔ naŋ taa yelmeŋɛ. Fo taa la yelmeŋɛ ne bombelaŋ; N na vɛŋ la ka fo kaara n boma yaga zu. Kpeɛrɛ a fo daŋna popeɛloŋ poɔ.’
40025024	“Ka a kaŋ na naŋ da nyɛ a talanta bonyeni meŋ wa a wa yeli, ‘N daŋna, N bɔŋ ka fo waa la dɔɔkpẽã naŋ maŋ kyɛ boma fo naŋ ba bore, kyɛ tuuri a benee fo naŋ ba yaare bomboorɔ bare.
40025025	A lɛ zuiŋ, N da zoro la dambẽɛ̃ a yi te tugi bogi a sɔgle a talanta fo naŋ da ko ma a bogi poɔ. Nyɛ a fo talanta fo naŋ ko ma.’
40025026	“Ka o daŋna leɛ yeli ko o, ‘Gbaŋgbaa potuo sobɔ ŋa! Entuo sobɔ ŋa! Fo bɔŋ la ka N maŋ kyɛ la be N naŋ ba bore kyɛ tuuri be N naŋ ba yaare bomboorɔ.
40025027	A lɛ poɔ, fo da naa de la a n libiri na ko libitɛgreba, ka N naŋ wa, N da naa nyɛ la n toɔra ne a tɔnɔ.
40025028	“ ‘A lɛ poɔ, yɛ de a talanta o zie, a de ko a kaŋ na naŋ taa a talantare pie.
40025029	Bonso, ka neɛ wa taa, ba na leɛ ko o la yaga; kyɛ kaŋ na naŋ ba taa, ba na faa la bon na o naŋ da taa a yi o zie.
40025030	Kyɛ yɛ de a gbaŋgbaa na naŋ ba taa tɔnɔ a lɔɔ eŋ a yeŋ lige poɔ: be la konni ane nyendoŋ na be.’
40025031	“Ka a Nensaala Bidɔɔ wa te wa ane O eŋno, ane a malkere kyerete zaa, O na zeŋ la O naaloŋ dakogo naŋ taa eŋno zu.
40025032	A tendaare deme zaa na laŋ la taa O niŋe soɔ, ka O ogi ba a na kyeenɛ naŋ ogi peere a yi boore poɔ.
40025033	O na de la a peere eŋ O nudoroŋ, kyɛ ka a boore meŋ be O nugɔɔ.
40025034	“Ka a Naa pãã na leɛ yeli ko balaŋ naŋ be O nudoroŋ zie, ‘Yɛ wa, yɛnee naŋ nyɛ maaloo N Saa zie, a di a gbandiruŋ naŋ e a naaloŋ ba naŋ da maale biŋ yɛ a teŋ pare biŋnu saŋ.
40025035	Bonso, kɔŋ da kpɛ Ma la ka yɛ ko ma boma ka N di, ka kõɔ̃ nyuuri kpɛ Ma, ka yɛ ko Ma kõɔ̃ ka N nyu. N da e la saana ka yɛ boɔle Ma, ka N wa kpɛ yɛ yiri poɔ.
40025036	N da ba taa bonsuuri, ka yɛ ko Ma a mine ka N su. N da beɛrɛ la, ka yɛ wa nyɛ Ma. N da be la pigu die poɔ, ka yɛ da wa N zie.’
40025037	“Ka a yeltori deme pãã na leɛ yeli O, ‘Daŋna, dabori la ka te nyɛ Fo ka kɔŋ kpɛ Fo, ka te ko Fo bondirii, bee ka kõɔ̃ nyuuri kpɛ Fo ka te ko Fo kõɔ̃?
40025038	Dabori la ka te nyɛ Fo ka Fo e saana ka te boɔle Fo ka Fo kpɛ te yiri, bee nyɛ Fo ka Fo ba taa bonsuuri ka te ko Fo a mine?
40025039	Dabori la ka te nyɛ Fo ka Fo beɛrɛ, bee ka Fo be pigu die poɔ ka te wa nyɛ Fo?’
40025040	“Ka a Naa na leɛ yeli ko ba, ‘N yeli la yelmeŋɛ ko yɛ, ka bon na zaa yɛ naŋ e ko a N yɔɔmine bile kaŋ zaa, Maa la ka yɛ e tere.’
40025041	“Kyɛ O pãã na yeli la ko a balaŋ naŋ be O nugɔɔ, ‘Yɛ tage yi N zie, yɛnee naŋ nyɛ ŋmɛ-eŋ, a kpɛ vũũ naŋ kon bɔŋ kpinne poɔ, a vũũ na Naaŋmen naŋ maale biŋ ka a gu a dɛvel ane o malkere.
40025042	Bonso, kɔŋ da kpɛ Ma la, kyɛ ka yɛ ba ko Ma bon zaa ka N di, ka kõɔ̃ nyuuri meŋ da kpɛ Ma, kyɛ ka yɛ ba ko Ma kõɔ̃ ka N nyu.
40025043	N da e la saana kyɛ yɛ da ba boɔle Ma ka N wa kpɛ yɛ yiri, ka N da ba taa bonsuuri, kyɛ yɛ da ba ko Ma boma ka N su, ka N da la be pigu die poɔ, kyɛ yɛ da ba wa N zie.’
40025044	“Ka ba meŋ pãã na leɛ yeli, ‘Daŋna, dabori la ka te nyɛ Fo ka kɔŋ kpɛ Fo bee ka kõɔ ̃ nyuuri kpɛ Fo, bee ka Fo e saana, bee a ba taa bonsuuri, bee a beɛrɛ, bee a be pigu die poɔ ka te ba soŋ Fo?’
40025045	“Ka O pãã na leɛ yeli ko ba, ‘Yelmeŋɛ la ka N yele korɔ yɛ, bon na zaa yɛ naŋ da ba e ko a bama bile kaŋ zaa, yɛ da ba e ko Ma.’
40025046	“A nobɔ bama na gaa la te kpɛ dɔgroŋ naŋ kon bɔŋ baare poɔ, kyɛ a yeltori deme na kpɛ la nyɔvore naŋ kon bɔŋ baare poɔ.”
40026001	Yesu naŋ yeli ama zaa wa baare la, ka O leɛ yeli ko O tutuuribo,
40026002	“Yɛ bɔŋ la ka a Gaŋ Baro Tigri kyɛre la bebie ayi, ka ba pãã na iri de a Nensaala Bidɔɔ ko ba, ka ba kpa O a dagara zu.”
40026003	Lɛ la ka a puoru neŋkponni ninderebe ne a nɔbinna kaakaareba ane a nobɔ nembɛrɛ da laŋ taa a puoru neŋkponni zusobɔ naŋ di Kaiyafas yiri davoro,
40026004	ka ba pãã nare biŋ lɛ ba naŋ na e te nyɔge Yesu sobiri bɛllo kaŋ poɔ a ko O.
40026005	Ka ba yeli, “Kyɛ, a kon e a tigri daare poɔ, ka lɛ naane, dɔɔne na wa la a nobɔ zie.”
40026006	Yesu naŋ da be Bɛtane a Simon naŋ e kɔŋkɔŋ yiri poɔ la,
40026007	ka pɔgɔ kaŋ da wa O zie ane kããnyuu daaro naŋ zuo, a alabasta koleba poɔ, a wa de kyiri eŋ O zu eŋɛ a saŋ na O naŋ zeŋ a diu zie.
40026008	A tutuuribo naŋ wa nyɛ a ŋaa, ka ba da nyɛ suuri a yeli, “Wolɔ la ka o saŋ saŋne a ŋaa?
40026009	A kããnyuu ŋa da naa tõɔ̃ koɔre la a nyɛ libie yaga a soŋ ne nembaaleba.”
40026010	Yesu naŋ bɔŋ a ŋaa tɛgɛ, ka O yeli ba, “Wolɔ ka yɛ dɔɔnɔ a pɔgɔ? O toŋ la tonvelaa ko Ma.
40026011	Yɛ maŋ taa la a nembaaleba yɛ poɔ, kyɛ yɛ kon maŋ nyɛ Ma a yɛ poɔ tegteglɛ.
40026012	Bonso, o naŋ kyiri a kããnyuu ŋa eŋ N eŋgan eŋɛ, o kyɔgre Ma la gu N ũũbu.
40026013	N yeli la a yelmeŋɛ ko yɛ, zie na zaa a donɛɛ zaa poɔ ba naŋ na kanne a yelnoore ŋa, ba meŋ na yeli la a bon na a pɔgɔ ŋa naŋ da e, a taa o teɛroŋ.”
40026014	A pie ne bayi kaŋ naŋ di Gyudas Iskarioti, pãã da gaa la a puoru neŋkponni ninderebe zie,
40026015	a yeli ko ba, “Boŋ la ka yɛ na ko ma ka Maa iri de O ko yɛ?” Lɛ la ka ba sage ka ba de selva libie lezɛre ane pie ko o.
40026016	A yi a lɛ puori ka o bɔ vuo lɛ o naŋ na tõɔ̃ iri de O ko ba.
40026017	A Boroboro Naŋ Ba Taa Belɛ Tigri piilu daare la ka a tutuuribo da wa Yesu zie a wa soore O, “Yeŋ la ka Fo boɔrɔ ka te gaa te kyɔgre ka Fo wa di a Gaŋ Baro Tigri?”
40026018	Ka O leɛ yeli, “Yɛ gaa te kpɛ a teŋɛ poɔ, dɔɔ kaŋ zie, a yeli ko o, ‘A Wuliwullo yeli la: N saŋ tara la. N na wa la ka N wa di a Gaŋ Baro Tigri ne N tutuuribo a fo yiri poɔ.’ ”
40026019	Lɛ la ka a tutuuribo e seŋ lɛ Yesu naŋ yeli ka ba e, kyɛ maale a Gaŋ Baro Tigri.
40026020	A zie naŋ wa `maa la, ka Yesu da zeŋ a laŋ ne a pie ne bayi.
40026021	Ba naŋ da dire la ka O yeli, “N yeli la yelmeŋɛ ko yɛ, a yɛ kaŋ na iri de Ma la ko ba.”
40026022	Ka ba poore da saŋ yaga ka ba kaŋ zaa maŋ soore O, “Daŋna, Maa la bee?”
40026023	Ka Yesu leɛ yeli, “A neɛ na naŋ laŋ toŋ nu ne Ma a laa poɔ, onɔ la na iri de Ma ko ba.
40026024	A Nensaala Bidɔɔ na gaa la a seŋ lɛ ba naŋ ŋmaa O yɛlɛ biŋ. Kyɛ yɛlɛ nyɔge la a neɛ na naŋ na iri de a Nensaala Bidɔɔ ko ba. A da naa waa la velaa ko a neɛ na ka ba naŋ da ba dɔge o.”
40026025	Ka Gyudas, a neɛ na naŋ da iri de O ko ba da leɛ soore, “Rabai, Maa la?” Ka Yesu leɛ yeli, “Fõõ la yeli.”
40026026	Ba naŋ da dire la ka Yesu de boroboro a puori bareka puoruu, kyɛ ŋmaa a de ko a tutuuribo a yeli, “Yɛ de ɔɔ. N eŋgan la aŋa.”
40026027	Kyɛ ka O leɛ de a kɔp, a puori bareka puoruu, kyɛ de ko ba a yeli, “Yɛ zaa, yɛ de nyu.
40026028	N zẽẽ la aŋa, naŋ yi a nɔlaŋ paala poɔ, ka N kyiri ko nobɔ yaga a ba yelbebe suuri diu eŋɛ.
40026029	N yeli ko yɛ la, N kon nyu a tewɔmɔ kõɔ̃ ŋa a yi pampana ŋa kyɛ gu a daare na N naŋ na leɛ nyu ane yɛ a N Saa naaloŋ poɔ.”
40026030	Ba naŋ wa yieli Ŋmenyieluŋ kaŋ baare, ba da yi do la a Ɔleve Taŋa zu.
40026031	Ka Yesu pãã yeli ko ba, “Tensoɔ ŋa, yɛ zaa na ŋmɛ la gbɛr Maa zuiŋ, bonso, ba ŋmaa la biŋ: “ ‘N na ŋmɛ la a pekyeenɛ, ka a peere zaa zo yaare.’
40026032	Kyɛ ka Maa wa leɛ iri, N na de la yɛ wẽɛ̃ gaa te kpɛ Galili poɔ.”
40026033	Ka Pita leɛ yeli ko O, “Ka ba zaa wa ŋmɛ gbɛre gba a Fo zuiŋ, Maa kon bɔŋ ŋmɛ gbɛre.”
40026034	Ka Yesu yeli ko o, “N yeli la yelmeŋɛ ko fo, a tensoɔ ŋa, fo na zagre Ma la bota, kyɛ ka a nɔdaa bɔŋ koŋ.”
40026035	Ka Pita yeli ko O, “Ka Maa na wa laŋ kpi ne Fo, kyɛ N kon bɔŋ zagre Fo bare.” Lɛ la ka a O tutuuribo zaa meŋ yeli.
40026036	Ka Yesu pãã taa O tutuuribo gaa ne zie kaŋ ba naŋ boɔlɔ ka Gɛtsɛmane, a yeli ko ba, “Yɛ zeŋ kyɛ, kyɛ ka N gaa zie kaŋ te puori.”
40026037	O da taa la Pita ane a Zɛbɛde bidɔbɔ bayi a gaa ne, kyɛ pãã da piili taa posaŋnaa ka O teɛroŋ ba zeŋ soŋ.
40026038	Lɛ la ka O pãã yeli ko ba, “N poɔ saŋ la yaga ka a seŋ ka N kpi. Yɛ be kyɛ a guuro ne Ma.”
40026039	Ka O da gaa tɔɔre fẽẽ lɛ kyɛ vɔgle muru a puori, “N Saa, ka a naŋ na tõɔ̃, de a kɔp ŋa N zie. Ane a lɛ zaa, a ba e bon na N naŋ boɔrɔ, kyɛ bon na Fõõ naŋ boɔrɔ.”
40026040	Ka O da leɛ gaa O tutuuribo zie a te nyɛ ba ka ba gbire. Ka O yeli ko Pita, “Lɛɛ? Yɛ kon tõɔ̃ zeŋ gu ne Ma ka a ta gogo yena gba bee?
40026041	Yɛ gu kyɛ puoro, ka lɛ naane, yɛ na kpɛ la gyennoo poɔ. A seɛ sereŋ boɔrɔ la, kyɛ a eŋgan bale la.”
40026042	Ka O leɛ gaa a boyi saŋ a te puori, “N Saa, ka a naŋ kon tõɔ̃ e ka Fo de a kɔp ŋa N zie see ka N nyu o poɔ, vɛŋ ka Fo boɔbo e.”
40026043	O naŋ da leɛ wa, O da nyɛ ba la ka ba leɛ gbire, bonzuiŋ ba nimie da paale la ne goɔŋ.
40026044	Lɛ la ka O da bare ba kyɛ leɛ gaa a bota saŋ a te puori lɛ O naŋ da puori.
40026045	O pãã da leɛ gaa la a O tutuuribo zie a yeli ko ba, “Yɛ kyãã gbire kyɛ pɛnnɛ. Kyɛllɛ, a gogo tara la ka ba iri de a Nensaala Bidɔɔ eŋ a yelbebe deme nuuri poɔ.
40026046	Iri. Yɛ vɛŋ ka te gaa. Kyɛllɛ, a neɛ na naŋ na iri de Ma ko ba, tara la.”
40026047	O naŋ da kyãã yele la, kyɛ kyɛllɛ, ka Gyudas, a pie ne bayi kaŋ, da wa ta, a wa ne nobɔ yaga naŋ da taa sɔre ne dagolo. A puoru neŋkponni ninderebe ne a nobɔ nembɛrɛ la da toŋ ba.
40026048	A neɛ na naŋ na iri de O ko ba da `legre ko ba la a yele, “A kaŋ na N naŋ na moore la a Dɔɔ. Yɛ nyɔge O.”
40026049	A pare na poɔ la, ka o da gaa Yesu zie a te yeli, “Rabai, N puori Fo la!” kyɛ pãã da moore O.
40026050	Ka Yesu leɛ yeli ko o, “N ba, boŋ la so ka fo wa kyɛ?” Lɛ la ka a nobɔ ŋmore yi a nyɔge Yesu, a de O gaa ne.
40026051	Kyɛ kyɛllɛ, a Yesu tu tasobɔ kaŋ da voɔ o soɔ a kyɛ ne a puoru neŋkponni zusobɔ tontonɔ kaŋ toori ŋmaa bare.
40026052	Ka Yesu leɛ yeli ko o, “Leɛ eŋ fo soɔ a o eŋno zie, bonso, balaŋ kaŋ zaa naŋ voɔ a soɔ na bɔre wɛ la a soɔ eŋɛ.
40026053	Fo teɛre ka N kon tõɔ̃ boɔle N Saa pampana ŋa, ka O bare malkere naŋ gaŋ turi pie ne ayi gba ka ba wa N zie bee?
40026054	Kyɛ a Ŋmaabo naŋ yeli ka a da naa e la lɛ, wolɔ la ka a Ŋmaabo na tõɔ̃ tu?”
40026055	A gogo na poɔ la ka Yesu yeli ko a nobɔ, “Yɛ yi wa la a na yɛ naŋ gu nannyige ne zɔɔzɔɔ sɔre ane dagolo ka yɛ nyɔge Ma? Bebiri zaa N da maŋ zeŋ la yɛ zie a Ŋmen yiri poɔ a wuli, kyɛ yɛ da ba nyɔge Ma.
40026056	Kyɛ ama zaa waa la ka a na tõɔ̃ tu lɛ ba naŋ ŋmaa biŋ a Ŋmen-noɔr deme Ŋmaabo poɔ.” A tutuuribo zaa pãã da bare O la kyɛ zo.
40026057	Balaŋ naŋ nyɔge Yesu da de O la gaa ne a puoru neŋkponni zusobɔ naŋ di Kaiyafas zie. Be la ka a nɔbinna kaakaareba ane a nembɛrɛ da laŋ taa.
40026058	Kyɛ Pita da be la tɔɔre fẽẽ a tuuro O puoriŋ, a te kpɛ a puoru neŋkponni zusobɔ davoro poɔ, a te laŋ zeŋ ne a ziguuribo a kyɛllɛ bon na naŋ na wa.
40026059	Ka a puoru neŋkponni ninderebe ne a nembɛrɛ ne a Sanhederen deme zaa da boɔrɔ ziri-ŋma danseɛ deme naŋ na tõɔ̃ ŋmaa zirii eŋ Yesu, kyɛ ka ba pãã tõɔ̃ nyɔge O ko.
40026060	Kyɛ ba da ba nyɛ kaŋ zaa. Ziri-ŋma danseɛ deme da waa la yaga a be, kyɛ ba da ba nyɛ kaŋ zaa. A ama zaa puoriŋ, ziri-ŋma danseɛ deme bayi da yi wa la,
40026061	a yeli, “A dɔɔ ŋa da yeli, ‘N na tõɔ̃ ŋmɛre la a Ŋmendie kyɛ leɛ mɛ o berata poɔ.’ ”
40026062	Lɛ la ka a puoru neŋkponni zusobɔ iri are kyɛ yeli ko Yesu, “Fo kon tõɔ̃ iri a noɔre bee? Boŋ danseɛ yɛlɛ la ka a dɔbɔ bama dire kyaare ne Fo?”
40026063	Kyɛ Yesu da e la gbili lɛ. Ka a puoru neŋkponni zusobɔ yeli ko O, “Pɔ ne a Naaŋmen Voora, yeli ko te, ka Fo sereŋ e la a Kristo, a Naaŋmen Bidɔɔ.”
40026064	Ka Yesu yeli ko o, “Fõõ la yeli. Kyɛ ka N yeli ko yɛ, nendaare kaŋ yɛ na nyɛ la a Nensaala Bidɔɔ ka O zeŋ a Fannoo Sobɔ nudoroŋ zie kyɛ waara a sazu zanzuuri poɔ.”
40026065	Lɛ la ka a puoru neŋkponni zusobɔ tage o bonsuuri kyeɛre a yele, “O yeli la yelfaare kyaare ne Naaŋmen! Wolɔ ka te leɛ boɔrɔ danseɛ deme? Kyɛllɛ, pampana ŋa yɛ woŋ la a yelfaare O naŋ yeli kyaare ne Naaŋmen.
40026066	Boŋ la ka yɛ teɛre?” Ka ba leɛ yeli, “O seŋ la kũũ.”
40026067	Ka ba pãã kyiri motaare eŋ O nimie poɔ a gbuli nu ŋmɛ O, kyɛ ka ba mine fale O,
40026068	kyɛ yeli, “Kristo, yeli daŋ-nyaabo yɛlɛ ko te! Aŋ la ŋmɛ Fo?”
40026069	Pita da zeŋ la a davoro poɔ. Ka pɔgle tontonɔ kaŋ wa o zie, a wa yeli, “Fo meŋ da be la a Yesu naŋ yi Galili zie.”
40026070	Kyɛ o da kyiire la a ba zaa zie kyɛ yeli, “N ba bɔŋ bon na fo naŋ yele.”
40026071	O naŋ da iri yi te kpɛ a davoro noɔre, ka pɔgle kaŋ da nyɛ o a yeli ko a nobɔ, “A dɔɔ ŋa meŋ da be la Yesu naŋ yi Nazarɛt zie.”
40026072	Ka o leɛ kyiire a pɔ ka o ba bɔŋ a dɔɔ.
40026073	A ba kɔɔre kyɛ ka a balaŋ naŋ are be da wa Pita zie a yeli, “Yelmeŋɛ, fo meŋ e la ba kaŋ, bonso fo yelyeli iri la fo pare.”
40026074	Ka o da piili ŋmeɛrɛ eŋnɛ omeŋɛ kyɛ poɔrɔ a yele, “N ba bɔŋ a dɔɔ!” A pare na poɔ ka nɔdaa koŋ.
40026075	Ka Pita pãã teɛre a yelbiri na Yesu naŋ da yeli ko o: “Fo na zagre Ma la bota kyɛ ka nɔdaa bɔŋ koŋ.” Ka o yi yeŋ poɔ a te koŋ yaga.
40027001	A zie naŋ da vɛle ka a puoru neŋkponni ninderebe ane a nobɔ nembɛrɛ zaa da nare lɛ ne lɛ ba naŋ na e a tõɔ̃ ko Yesu.
40027002	Ba naŋ `leŋ O la, ka ba tage O gaa ne a iri de O ko a zikaara, Ponteus Pailat.
40027003	Gyudas, naŋ da iri de O ko ba, naŋ da wa te nyɛ ka ba de ka Yesu saŋnaa seŋ la kũũ, o poɔ da saŋ la. O da leɛ taa la a selva libie lezɛre ne pie gaa ne te ko a puoru neŋkponni ninderebe ane a nembɛrɛ
40027004	a yeli, “N maale la yelbieri, bonso N iri de la a neɛ naŋ ba taa saŋnaa zaa zẽẽ ko yɛ.” Ka ba leɛ yeli, “Ka a lɛ e wolɔ ko te? A waa la fomeŋɛ yɛlɛ.”
40027005	Lɛ la ka Gyudas de a libie lɔɔ eŋ a Ŋmendie poɔ, kyɛ yi gɛrɛ a gaa te `leŋ dafeelɛ.
40027006	Ka a puoru neŋkponni ninderebe wuo a selva libie kyɛ yeli, “A ba tu ka a libie ama kpɛ a te kyeɛroo poɔ, a naŋ faa waa zẽẽ libie.”
40027007	Lɛ la ka ba nare biŋ ka ba de a libie da ne yomeɛrɛ weɛ, ka o waa saama kuuni ũũbu zie.
40027008	Lɛ la so ka ba boɔlɔ a zie na ka Zẽẽ Weɛ a te ta zenɛ.
40027009	A lɛ poɔ, a da tu la bon na a Ŋmennoɔr sobɔ Gyɛrɛmaiya naŋ da yeli, “Ba de la a selva libie lezɛre ne pie, naŋ seŋ lɛ a Israel bibiiri naŋ da sɔre eŋ O,
40027010	a da ne a yomeɛrɛ weɛ, a seŋ a Daŋna naŋ eŋ noɔre ko ma.”
40027011	Yesu da are la a zikaara niŋe, ka a zikaara soore O, “Fõõ la a Gyu deme Naa?” Ka Yesu leɛ yeli ko o, “A waa la lɛ fo naŋ yeli.”
40027012	A saŋ na a puoru neŋkponni ninderebe ane a nembɛrɛ naŋ nyare O zu, O da ba yeli yɛlɛ zaa.
40027013	Ka Pailat soore O, “Fo ba woŋ a danseɛ yaga ba naŋ dire kyaare ne Fo?”
40027014	Kyɛ O da ba yeli yɛlɛ zaa bee yelbiri bonyeni zaa gba, a ko o, ka a zikaara noɔre da `maa yaga.
40027015	A da waa la o eroŋ a tigri na saŋ ka a zikaara da maŋ bare nempigra kaŋ ko a nobɔ, a neɛ na ba naŋ boɔrɔ.
40027016	A saŋ ŋa poɔ la ka ba da taa a nempigra kaŋ yuori naŋ yire ka ba boɔlɔ o Barabas.
40027017	A lɛ la ka a nobɔ naŋ wa te laŋ taa ka Pailat soore ba, “Buo sobɔ la ka yɛ boɔrɔ ka N bare ko yɛ? Barabas bee Yesu ba naŋ boɔlɔ Kristo?”
40027018	Bonso, o da bɔŋ ka nyuuri zuiŋ la ka ba da iri de Yesu ko ba.
40027019	Pailat naŋ da zeŋ a sɛrɛɛ diu dakogo zu la, ka o pɔgɔ toŋ o zie a yeli, “Ta vɛŋ ka fo nu be a dɔɔ na naŋ ba taa saŋnaa zaa poɔ. Bonso, N nyɛ la woore yaga n zannoo poɔ zenɛ a dɔɔ ŋa zuiŋ.”
40027020	Kyɛ a puoru neŋkponni ninderebe ne a nembɛrɛ da dɔrɔ eŋnɛ la a nobɔ ka ba sɔre de Barabas kyɛ ko Yesu.
40027021	Ka a zikaara leɛ soore ba, “A bama bayi buo sobɔ la ka yɛ boɔrɔ ka N bare ko yɛ?” Ka ba yeli, “Barabas!”
40027022	Ka Pailat soore ba, “Wolɔ la ka N pãã na e ne Yesu naŋ di Kristo?” Ka ba zaa leɛ yeli ko o, “Vɛŋ ka ba kpa O!”
40027023	Ka Pailat leɛ yeli, “Wolɔ? Boŋ saŋnaa la ka O saŋ?” Kyɛ ka ba duori ba kɔkɔe a yele, “Vɛŋ ka ba kpa O!”
40027024	Pailat naŋ wa nyɛ ka o ba taa vuo zaa, kyɛ nyɛ ka dɔɔne boɔrɔ ka a wa, ka o de kõɔ̃ a gaa a nobɔ niŋe eŋɛ a pɛge o nuuri, kyɛ pãã yeli, “N ba poɔ a dɔɔ ŋa naŋ ba taa saŋnaa zaa zẽẽ yɛlɛ poɔ. A e la yɛ yɛlɛ.”
40027025	Ka a nobɔ zaa leɛ yeli, “Vɛŋ ka O zẽẽ yɛlɛ be te eŋɛ ane te bibiiri eŋɛ.”
40027026	Ka o pãã bare Barabas ko ba, kyɛ vɛŋ ka ba fɔbe Yesu kyɛ de O tere ka ba na te kpa O a dagara zu.
40027027	Ka a zikaara sogyare pãã de Yesu kpɛ ne a Pratorium poɔ. Be la ka ba sogyare taaba zaa wa laŋ taa a gyilli O.
40027028	Ba da yaare la O boma zaa, kyɛ de kpare zeɛ su O.
40027029	Ba naŋ da wuo goore zupile, ba da de o la vɔgle O zu eŋɛ. Ba leɛ de la tambir eŋ O nudoroŋ poɔ, a gbi O niŋe soɔ a e O la, kyɛ yeli, “Te puori Fo la, Gyu deme Naa!”
40027030	Ba da poore la motaare eŋ O, kyɛ de a tambir ŋmɛ ne O zu eŋɛ.
40027031	Ba naŋ e O la wa te baare, ba da yaa la a kpare zeɛ, kyɛ de Omeŋɛ boma su O. Ba pãã da taa O la gaa ne a na te kpa O.
40027032	Ba naŋ da yire la ka ba nyɛ dɔɔ kaŋ naŋ yi Sairin, ka o yuori di Simon. Ba da fere o la ka o tuo a dagara.
40027033	Ba naŋ da wa ta zie kaŋ ba naŋ boɔlɔ Gɔlgɔta bee a zuŋmama zie,
40027034	ka ba da de dãã miiruŋ naŋ puuli ne kaleŋkaare ko O ka O nyu. Kyɛ O naŋ fori kaa la ka O zagre ka O nyu.
40027035	Ba naŋ kpa O wa baare la ka ba de O boma a molle poŋ.
40027036	Ba da zeŋ la a be a guuro O.
40027037	A O zusoɔ, ba da biŋ la a ŋmaabo naŋ wuli a yɛlɛ na ba naŋ kyaare ne O: ŊA LA YESU A GYU DEME NAA.
40027038	Ba pãã da kpa la nannyigri bayi ane O, ka kaŋ be O doroŋ ka kaŋ meŋ be O gɔba eŋɛ.
40027039	A balaŋ naŋ da tɔlɔ a be da yeli la yelfaare kyaare ne O, a gɔɔrɔ ba zuri
40027040	kyɛ yele, “Fõõ naŋ na ŋmɛre a Ŋmendie kyɛ leɛ mɛ o berata poɔ, faa fomeŋɛ. Ka Fõõ sereŋ wa e a Naaŋmen Bidɔɔ, sigi a dagara zu.”
40027041	A lɛ meŋ la ka a puoru neŋkponni ninderebe ane a nɔbinna kaakaareba ane a nembɛrɛ ane a Farasi deme da e O la la,
40027042	a yeli, “O faa la ba mine, kyɛ O kon tõɔ̃ faa Omeŋɛ. Ka Onɔ waa la a Israel deme Naa, vɛŋ ka O pãã sigi a dagara zu kyɛ ka te pãã sage de O.
40027043	O sage de la Naaŋmen. Ka Naaŋmen wa boɔrɔ O, vɛŋ ka O faa O pampana ŋa, bonso O yeli ka ‘Maa la a Naaŋmen Bidɔɔ.’ ”
40027044	A lɛ la ka a nannyigri ba naŋ kpa ne O meŋ da toorɔ O.
40027045	A da waa ka, a gogori ayoɔbo saŋ, ka lige da pɔge a teŋɛ zaa kyɛ gu a gogori awae saŋ.
40027046	Kyɛ a da tara la a gogori awae saŋ ka Yesu da duori O kɔkɔre a ŋmɛ kpɛlle a yeli, “Eli, Eli, lama sabaktane?”—naŋ wuli, “N Naaŋmen, N Naaŋmen, wolɔ ka Fo bare Ma?”
40027047	A nobɔ mine naŋ da are a be, naŋ wa te woŋ a ŋaa, ba da yeli la, “A dɔɔ ŋa boɔlɔ la Elaigya.”
40027048	A pare na poɔ la ka ba kaŋ sobɔ zo a te de sɔpɔ a buri ne dãã miiruŋ, a eŋ tambiwogi eŋɛ a turi Yesu ka O nyu.
40027049	Kyɛ ka a balaŋ naŋ kyɛre yeli, “Bare O. Vɛŋ ka te nyɛ ka Elaigya na wa faa O la bee.”
40027050	Ka Yesu da leɛ duori O kɔkɔre a ŋmɛ kpɛlle, kyɛ vɛŋ ka O seɛ yi.
40027051	Kyɛ kyɛllɛ, ka a Ŋmendie pɛn-gyeraa da kyeɛre poŋ ziiri ayi, a yi a zusoɔ te ta a pare. Ka a teŋɛ dɔŋ, kyɛ ka a pie ŋmɛre yaare.
40027052	Ka a yabogri da ŋmɛre yuo. Ŋmendeme eŋgama yaga naŋ da gbiri, da iri la,
40027053	a yi a yabogri poɔ, a saŋ na Yesu naŋ da leɛ yi kuuni poɔ, ka ba gaa te kpɛ a tensoŋ poɔ, a sãã nobɔ yaga zie.
40027054	A saŋ na a sogyare kɔɔ zusobɔ ane a balaŋ naŋ be o zie a guuro Yesu, naŋ wa nyɛ a teŋɛ dɔŋ ane bon na zaa naŋ da e, ba da zo la dambẽɛ̃ yaga a yeli, “Yelmeŋɛ, a dɔɔ ŋa da e la a Naaŋmen Bidɔɔ.”
40027055	Pɔgɔbɔ yaga da be la be, naŋ are zitɔɔre kyɛ kaara a yɛlɛ ama, balaŋ naŋ da tu Yesu a yi Galili kyɛ soŋnɔ O.
40027056	Maria Magdalena, Maria naŋ e Gyems ane Gyosɛf ma, ane Zɛbɛde bidɔbɔ ma, da poɔ la ba poɔ.
40027057	A zie naŋ wa te `maa la, ka dɔɔtara kaŋ naŋ yi Arematea naŋ di Gyosɛf, da wa a be. O meŋ da e la Yesu tutuuro kaŋ.
40027058	O da gaa la Pailat zie ka o te sɔre ka ba ko o a Yesu eŋgan. Lɛ la ka Pailat tere noɔre ka ba de a kũũ ko o.
40027059	Gyosɛf naŋ wa da de a kũũ, o da de la pɛmpeɛl veɛle a villi pɔge,
40027060	a de eŋ a omeŋɛ yabogi paala ba naŋ da tugi piiri eŋɛ. O da billi la kukpoŋ te pɔge a yabogi noɔre, kyɛ te gɛrɛ.
40027061	Maria Magdalena ane a Maria kaŋ da zeŋ la kyaare a yabogi noɔre.
40027062	A bieo daare, a bebiri na naŋ tu a kyɔgroo bebiri, a puoru neŋkponni ninderebe ane a Farasi deme da wa laŋ taa Pailat zie,
40027063	a yeli, “Daŋna, te leɛ teɛre la ka a bɛlbɛllɛ ŋa naŋ da voorɔ, O da yeli la, ‘A beri ata saŋ N na leɛ iri la.’
40027064	A lɛ poɔ, tere noɔre ka ba sereŋ gu a yabogi a te ta a beri ata daare. Ka lɛ naane, a O tutuuribo na wa zu iri la a O eŋgan kyɛ yeli a nobɔ ka O leɛ yi la kuuni poɔ. Kyɛ a bɛlloo pare baara ŋa na e la faa gaŋ a dandaŋ deni.”
40027065	Ka Pailat yeli ko ba, “Yɛ taa la guuribo. Yɛ gaa te gu a yabogi velaa, a lɛ yɛ naŋ na tõɔ̃.”
40027066	Lɛ la ka ba gaa te maale a yabogi noɔre, a mare pɔge a kuuri, a vɛŋ ka a guuribo gu.
40028001	A Sabat bebiri naŋ wa tɔle, a ziveɛlmɛ saŋ a koseɛra piilu daare poɔ, ka Maria Magdalena ane a Maria kaŋ da gaa te nyɛ a yabogi.
40028002	Kyɛ kyɛllɛ, a teŋɛ da ŋmɛre la ne dɔɔne yaga, bonso a Daŋna malke kaŋ da yi la tenvelaa sigi wa a billi a yabogi noɔre kuuri bare, kyɛ do zeŋ o zu.
40028003	A o waaloŋ zaa da sãã la a na saanyegroo, kyɛ ka o bonsuuri pɛle a na sakubo.
40028004	Ka dambẽɛ̃ da kpɛ a yaguuribo, ka ba da miine kyɛ waa na dɔbɔ naŋ kpi.
40028005	Ka a malke yeli ko a pɔgɔbɔ, “Yɛ ta zoro dambẽɛ̃. N bɔŋ ka yɛ boɔrɔ la Yesu, ba naŋ kpa a dagara zu.
40028006	O ba kyebe kyɛ, bonso O iri la na O naŋ da yeli. Yɛ wa nyɛ a zie na a Daŋna naŋ da gaŋ.
40028007	Yɛ gɛrɛ wiẽũ a te yeli O tutuuribo ka O iri la yi a kuuni poɔ. Kyɛ kyɛllɛ, O de la wẽɛ̃ yɛ eŋɛ a gɛrɛ Galili. Be la ka yɛ na nyɛ O. Kyɛllɛ, N da yeli yɛ la.”
40028008	Lɛ la ka a pɔgɔbɔ pɔge yi a yabogi zie ne dambẽɛ̃, kyɛ noɔ yaga meŋ da be la ba zie ka ba zo gaa te yeli a yɛlɛ ko O tutuuribo.
40028009	Ba naŋ da gɛrɛ te yeli a yɛlɛ ko O tutuuribo la ka Yesu tuori ba a yeli, “N puori yɛ la.” Lɛ la ka ba wa O zie a nyɔge O, O gbɛɛ eŋɛ kyɛ puori O.
40028010	Ka Yesu pãã yeli ko ba, “Yɛ ta zoro dambẽɛ̃. Yɛ gaa yeli ko N yɔɔmine ka ba gaa te kpɛ Galili poɔ. Be la ka ba na nyɛ Ma.”
40028011	A pɔgɔbɔ naŋ da gɛrɛ la, kyɛ kyɛllɛ, ka a yaguuribo mine da wa kpɛ a teŋɛ poɔ a te yeli ko a puoru neŋkponni ninderebe bon na zaa naŋ e.
40028012	A saŋ na a puoru neŋkponni ninderebe naŋ wa laŋ ne a nembɛrɛ, a nare lɛ ba naŋ na e, ba da ko la a sogyare libie yaga,
40028013	a yeli, “Yɛ yeli ka O tutuuribo la wa tensoɔ saŋ a wa zu O eŋgan iri, a saŋ na te naŋ gbire.
40028014	Ka a yɛlɛ wa ta a zikaara, te na mɔgle o la, ka a e ka yɛ kon leɛ taa teɛroŋ zaa.”
40028015	Lɛ la ka a sogyare de a libie kyɛ e lɛ ba naŋ yeli ko ba ka ba e. Ka a senselloŋ ŋa yaare pɔge a Gyu deme zaa a wa te ta zenɛ.
40028016	A tutuuribo pie ne bonyena da gaa la Galili te do taŋ kaŋ zu, a na Yesu naŋ da yeli ko ba.
40028017	Ba naŋ da wa nyɛ O, ba da puori O la, kyɛ ka ba mine da bonnɔ.
40028018	Ka Yesu da wa ba zie a yeli ko ba, “Naaŋmen ko Ma la faŋ zaa a teŋɛ zu ne a tenvelaa poɔ.
40028019	A lɛ poɔ, yɛ gaa te mɔgle a nobɔ ka ba waa tutuuribo tendaa zaa poɔ, kyɛ ko ba suobu a Saa ne a Bidɔɔ ne a Sekyerete yuori eŋɛ.
40028020	Yɛ wullo ba, ka ba eŋnɛ nɔe na zaa N naŋ tere. Kyɛ kyɛllɛ, N be la yɛ zie tegteglɛ kyɛ gu a teŋɛ baaro saŋ.” Amen.
41001001	Ŋaa la a Yesu Kristo, naŋ e Naaŋmen Bidɔɔ, yelnoore piiluŋ.
41001002	A Ŋmen-noɔr deme da ŋmaa la biŋ: “Kyɛllɛ, N na toŋ la N tontonɔ ka o de Fo wẽɛ̃, a neɛ naŋ na de Fo wẽɛ̃ maale a Fo sori.”
41001003	“Neɛ kaŋ kɔkɔre boɔlɔ la a wɛgyaŋ poɔ, ‘Yɛ maale a Daŋna sori, maale O sobie ka a tori.’ ”
41001004	Gyɔn da tere la Naaŋmen kõɔ̃ suobu a wɛgyaŋ poɔ, a kanna a suobu naŋ yi a teɛroŋ leɛbo na naŋ na wa ne yelbebe suuri diu.
41001005	A Gyudea paaloŋ deme zaa ane balaŋ naŋ yi Gyɛrosalɛm da wa la o zie. Ba zaa da kyiiri la ba yelbebe a de suobu o zie a Gyordan mane poɔ.
41001006	Gyɔn da su la bontaŋ kɔɔloŋ bonsuuri kyɛ `leŋ gan bɛlɛnte a gyilli o seɛ. O da dire la sansobo ane seere.
41001007	O da kanne la kyɛ yeli, “Neɛ be la n puoriŋ naŋ e kpẽã yaga gaŋ ma. O nɔɔteɛ yaare, N ba seŋ ka N gbi a `lori a.
41001008	Maa so yɛ la ane kõɔ,̃ kyɛ O na so yɛ la ne a Sekyerete.”
41001009	A bebie na poɔ la ka Yesu da yi Nazarɛt teŋɛ naŋ be a Galili paaloŋ poɔ, a wa de O suobu Gyɔn zie, a Gyordan mane poɔ.
41001010	O naŋ da wa yire a kõɔ ̃ poɔ la, ka a pare na poɔ, O da nyɛ a tenvelaa ka o yuo, ka a Seɛ sigre waara a na ŋman a wa dɔme O zu.
41001011	Ka kɔkɔre kaŋ da yi a tenvelaa a yeli, “Fõõ la N Bidɔɔ N naŋ nɔŋ; Fõõ la ka N poɔ pɛle ne.”
41001012	A pare na poɔ ka a Seɛ tage O gaa ne a wɛgyaŋ poɔ.
41001013	Be la ka O kpɛ bebie lezaayi, ka Setaana da gyenne O. O da be la a wɛdonne poɔ, kyɛ ka malkere da kaara O.
41001014	Ba naŋ wa nyɔge Gyɔn eŋ pigu die poɔ baare la, ka Yesu da wa Galili poɔ a wa kanna a Naaŋmen naaloŋ yelnoore,
41001015	a yele, “A saŋ ta la. A Naaŋmen naaloŋ peɛlɛ la. Yɛ leɛ yɛ teɛroŋ, kyɛ sage de a yelnoore.”
41001016	Yesu naŋ da kyene lanna a Galili mane la, ka O nyɛ Simon ane o yɔɔ Andero. Ba da lɔɔrɔ la ba nɛte mane poɔ, bonso ba da e la zom-nyɔgrɔbɔ.
41001017	Ka Yesu yeli ko ba, “Yɛ wa tuuro Ma. N na e la ka yɛ waa nensaala nyɔgrɔbɔ.”
41001018	A pare na poɔ ka ba bare ba nɛtere kyɛ tu O gaa.
41001019	O naŋ wa gaa tɔɔre belaŋ la ka O nyɛ Gyems, a Zɛbɛde bidɔɔ ane o yɔɔ Gyɔn. Ba da be la gbori poɔ a maala ba nɛtere.
41001020	A pare na poɔ la ka O boɔle ba, ka ba bare ba saa, Zɛbɛde, a gbori poɔ ane a tontoneba kyɛ tu O gaa.
41001021	Ba da gaa la Kaperneom. A Sabat bebiri naŋ ta, ka Yesu kpɛ a senagɔg poɔ a pãã da piili wullo ba.
41001022	Ba nɔe zaa da `maa la a O wuluu zuiŋ, bonso O da wuli ba la a na neɛ naŋ taa faŋ, kyɛ O ba wuli a na a nɔbinna kaakaareba.
41001023	A ba senagɔg poɔ la ka dɔɔ naŋ da taa sedɛgre kaŋ da be. O da ŋmɛ la kpɛlle,
41001024	a yele, “Bare te! Boŋ yɛlɛ la ka te taa ne Fo, Yesu naŋ yi Nazarɛt? Fo wa la ka Fo wa saŋ te bare bee? N bɔŋ Fo la! Fõõ la a Naaŋmen Kyerete Sobɔ!”
41001025	Ka Yesu da nyare o zu kyɛ yeli, “Bare gɔmɔ kyɛ wa yi o eŋɛ!”
41001026	A sedɛgre da e la ka a dɔɔ gyemɛ iri yaga, a ŋmɛ kpɛlle ne kɔkɔkpẽã, kyɛ yi a o poɔ.
41001027	A nobɔ zaa nɔe da `maa la, ka ba da soorɔ taaba: “Boŋ la aŋa? Boŋ wul-paala la aŋa? Bonso, ane faŋ O tere la noɔre ko sedɛgɛ meŋɛ, ka ba sage tu O noɔre.”
41001028	Ka O yɛlɛ da yaare wiẽũ lɛ a Galili paaloŋ zaa poɔ.
41001029	A pare na poɔ, ba naŋ wa yi a senagɔg poɔ, ba da kpɛ la Simon ane Andero yiri poɔ ane Gyems ne Gyɔn.
41001030	Ka Simon pɔgɔ ma da gaŋ ka ɔɔre kpeɛrɛ o. Lɛ ka ba yeli o yɛlɛ ko Yesu wiẽũ lɛ.
41001031	Ka O da wa te nyɔge o nu, ka o iri. A pare na poɔ ka a ɔɔre bare o, kyɛ ka o pãã tonɔ korɔ ba.
41001032	A zimaane saŋ, a ŋmenaa naŋ da kpɛ, ba da taa la balaŋ zaa naŋ beɛrɛ ane balaŋ naŋ taa kɔntɔmɔ wa ne O zie.
41001033	A teŋ deme zaa da wa gyilli la a dendɔre.
41001034	Yesu pãã da saŋ la nobɔ yaga naŋ taa baaloŋ tɛɛtɛɛ, kyɛ digi kɔntɔmɔ yaga bare. Kyɛ O da ba vɛŋ ka a kɔntɔmɔ yeli yɛlɛ, bonso ba da bɔŋ O la.
41001035	A baguo saŋ, a zie naŋ da ba veɛ sɛre, Yesu da iri yi la a yiri poɔ a gaa wɛgyaŋ zie kaŋ. Be la ka o da te puori.
41001036	Simon ne o tutaaba da gaa la ka ba te bɔ O.
41001037	Kyɛ ba naŋ wa te nyɛ O, ka ba yeli, “Nobɔ zaa boɔrɔ Fo la.”
41001038	Ka Yesu leɛ yeli, “Yɛ vɛŋ ka te gaa kpɛ a tenne mine naŋ peɛle poɔ, ka N te kanne be meŋ, bonso a ama zuiŋ la ka N wa kyɛ.”
41001039	Ka O da yɔ Galili paaloŋ zaa a kanna a ba senagɔgre poore kyɛ digre kɔntɔmɔ bara.
41001040	Lɛ la ka dɔɔ kɔŋkɔŋ kaŋ da wa O zie a wa gbi dumo O niŋe soɔ a sɔre O kyɛ yeli, “Ka Fõõ wa sage, Fo na tõɔ̃ maal ma ka N waa soŋ.”
41001041	Lɛ la ka Yesu da taa nimibaaloŋ o zie a tẽɛ̃ O nu a tɔ ne o, kyɛ yeli ko o, “N sage la. Waa soŋ.”
41001042	O naŋ yeli a yɛlɛ wa baare, a pare na poɔ ka a kɔnnoŋ bare o, ka o waa soŋ.
41001043	Yesu da kpãã o la yaga kyɛ bare o ka o gaa daadaa,
41001044	kyɛ yeli ko o, “Kaara velaa ka fo ta yeli yɛlɛ zaa ko neɛ zaa. Gɛrɛ te wuli fomeŋɛ ko a puoru neŋkpoŋ kyɛ tere a boma na naŋ tu a noɔre Moses naŋ tere a fo sammo poɔ, ka a di danseɛ ko ba.”
41001045	Kyɛ o naŋ wa bare be, o da yi la yoɔrɔ a manna a yɛlɛ ŋa ka a yɛlɛ yaare zie zaa. A lɛ zuiŋ, Yesu da kon leɛ tõɔ̃ kpɛ a teŋɛ poɔ kperaa lɛ. Kyɛ O da maŋ zeŋ la O yoŋ a wɛgyaŋ poɔ, kyɛ ka a nobɔ da maŋ yi ziiri zaa a wa O zie.
41002001	Beri mine naŋ ta la ka Yesu da la kpɛ Kaperneom poɔ, ka ba da woŋ ka O be la a yiri poɔ.
41002002	A pare na poɔ, nobɔ yaga da laŋ la taa a be, ka kpeɛbo zie zaa da la kyebe, ka a dendɔre meŋ da paale, kyɛ ka O da kanna a yelbie korɔ ba.
41002003	Dɔbɔ banaare da tuo la dɔɔ kaŋ endaa zaa naŋ da kpi a wa ne O zie.
41002004	Ba da kon tõɔ̃ taa o ta ne Yesu zie, bonzuiŋ a nobɔ da zuo la. Lɛ la ka ba ŋmaa puoŋ sulee a peɛ na zu a Yesu naŋ da be. Ba naŋ wa puoŋ a peɛ la ka ba sigri a bon-ganaa na poɔ a dɔɔ na endaa zaa naŋ kpi naŋ da gaŋ.
41002005	Yesu naŋ da nyɛ a ba sagdeu, O da yeli la ko a dɔɔ na endaa zaa naŋ kpi, “N bidɔɔ, fo nyɛ la fo yelbebe suuri diu.”
41002006	A nɔbinna kaakaareba mine da zeŋ la a be a teɛrɛ ba sukyie poɔ,
41002007	“Boŋ la so ka a neɛ ŋa sobɔ yele yelfaare kyaare ne Naaŋmen? Aŋ la na tõɔ̃ di yelbebe suuri ka Naaŋmen yoŋ naane?”
41002008	A pare na poɔ, Yesu da bɔŋ la O seɛ poɔ lɛ ba naŋ teɛre a bamenne poore, ka O yeli ko ba, “Boŋ la so ka yɛ teɛrɛ ama zaa yɛ sukyie poore?
41002009	Buo sobɔ la e mɔlɛ, ka N yeli ko a dɔɔ na endaa zaa naŋ da kpi, ‘Fo nyɛ la fo yelbebe suuri diu,’ bee ka N yeli, ‘Iri de a fo bon-ganaa a kyene ne’?
41002010	Kyɛ ka yɛ na tõɔ̃ bɔŋ ka a Nensaala Bidɔɔ taa la faŋ a teŋɛ zu, ka O di yelbebe suuri. . . .” Ka O yeli ko a dɔɔ na endaa zaa naŋ da kpi,
41002011	“N yeli fo la, iri de a fo bon-ganaa kulo ne.”
41002012	A pare na poɔ la ka o iri a de o bon-ganaa a kyene yi ne ba zaa niŋe soɔ. Lɛ la ka neɛ zaa noɔre da `maa, ka ba pugro Naaŋmen a yele, “Te daŋ ba nyɛ a eroŋ ŋa tɔ.”
41002013	Yesu da leɛ yi la a gaa a mannoɔre. Nobɔ yaga da wa la O zie, ka O wullo ba.
41002014	O naŋ da kyene tɔlɔ la, ka O nyɛ Lɛve, Alfeos bidɔɔ, ka o zeŋ a libidere tomɔ zie. Ka Yesu yeli ko o, “Tuuro Ma.” Ka Lɛve iri tuuro O.
41002015	A naŋ da waa ka Yesu da zeŋ a di bondirii Lɛve yiri poɔ la, ka libiderebe ane yelbebe deme yaga da wa laŋ di ne O ane O tutuuribo. Bonso, balaŋ naŋ da tu O, da waa la yaga.
41002016	A nɔbinna kaakaareba ane a Farasi deme naŋ nyɛ ka O dire ne a libiderebe ane a yelbebe deme la, ka ba soore O tutuuribo, “Boŋ la so ka O laŋ dire kyɛ nyuuro ne libiderebe ane yelbebe deme?”
41002017	Yesu naŋ woŋ a ŋaa la, ka O yeli ko ba, “Balaŋ naŋ waa kpeɛne ba boɔrɔ baalonsanne, kyɛ balaŋ naŋ maŋ beɛrɛ la. N ba wa ka N boɔle yeltori deme, kyɛ yelbebe deme la, ka ba leɛ ba teɛroŋ.”
41002018	Gyɔn tutuuribo ane a Farasi deme da `leŋ la noɔre. Nobɔ mine da wa la Yesu zie a soore O, “Boŋ la so ka a Gyɔn tutuuribo ane a Farasi deme maŋ `leŋ noɔre, kyɛ ka Fo tutuuribo ba maŋ `leŋ noɔre?”
41002019	Ka Yesu leɛ yeli ko ba, “A kultaa tigri deme na tõɔ̃ `leŋ la ba nɔe a saŋ na a serpaala naŋ kyãã be a ba poɔ? Saŋ na zaa a serpaala naŋ be ba zie, ba kon tõɔ̃ `leŋ ba nɔe.
41002020	Kyɛ a bebie na ta la ka ba na iri a serpaala a yi ba zie. A bebie ana poɔ la ka ba pãã na `leŋ noɔre.
41002021	“Neɛ ba maŋ de pɛmpaala a liiri ne kparkora, bonso a liiru na tage yi la a boŋkora poɔ, ka a kparkyeɛroo waa faa gaŋ lɛ o naŋ da waa.
41002022	Kyɛ neɛ kon bɔŋ de tewɔmɔ dãã paala eŋ dãã woɔ kore poɔ. Ka onɔ wa e lɛ, a dãã paala na kyeɛ la a dãã woore, ka a tewɔmɔ dãã zaa kyiri baare, kyɛ ka a dãã woore zaa saŋ. Kyɛ a fere la ka ba de tewɔmɔ dãã paala eŋ dãã woore paala poɔ.”
41002023	Sabat bebiri daare kaŋ, Yesu da kpɛ kyɔlɔ la bombie wɛre, kyɛ ba naŋ kyɔlɔ la ka O tutuuribo da piili ŋmaara a bombie zuri.
41002024	Ka a Farasi deme da yeli ko O, “Kyɛllɛ, boŋ la so ka ba erɛ a Sabat bebiri a bon na naŋ ba tu a Nɔbinna sori?”
41002025	Ka Yesu da leɛ yeli ko ba, “Yɛ daŋ ba kanne bɔŋ a bon na David naŋ e, a saŋ na kɔŋ naŋ da kpɛ o ne balaŋ zaa naŋ be o zie, ka ba boɔrɔ bondirii na di,
41002026	lɛ o naŋ da kpɛ a Naaŋmen yiri a saŋ na Abiatar naŋ da la a puoru neŋkponni zusobɔ, te ɔɔ a puoru zie boroboro naŋ ba tu Nɔbinnaa ka neɛ zaa ɔɔ ka a puoru neŋkponni naane, kyɛ meŋ de ko o tutaaba ka ba di?”
41002027	Ka O yeli ko ba, “Ba iri la a Sabat daare nensaala zuiŋ. Ba ba iri nensaala a Sabat daare zuiŋ.
41002028	Lɛ pãã a Nensaala Bidɔɔ meŋ e la a Sabat daare Daŋna.”
41003001	O da leɛ kpɛ la a senagɔg poɔ, ka dɔɔ kaŋ nu naŋ da kpi da be be.
41003002	Ba da kaa O, ka O na saŋ la a dɔɔ a Sabat bebiri bee, ka ba na tõɔ̃ nyɛ vuo te nyare O zu.
41003003	Ka O yeli ko a dɔɔ na nu naŋ da kpi, “Iri, wa are te niŋe soɔ!”
41003004	Ka O pãã da soore ba, “A tu la a nɔbinna sori ka te e eveɛle bee efaare a Sabat daare, a faa nyɔvore, bee ko?” Kyɛ ba da ba yeli yɛlɛ zaa.
41003005	O da kaa ba la zaa ne suuri, ka O poɔ zaa da saŋ yaga a ba zukpeɛne zuiŋ, ka O da yeli ko a dɔɔ, “Tẽɛ ̃ fo nu!” Ka o tẽɛ ̃ o nu, ka o nu leɛ waa soŋ na a kaŋ.
41003006	A pare na poɔ la ka a Farasi deme yi a te nare biŋ ne a Hɛrod deme lɛ ne lɛ ba naŋ na tõɔ̃ e ka ba na saŋ O bare.
41003007	Yesu ne O tutuuribo da yi gaa la a mane zie, ka nobɔ yaga naŋ yi Galili ane Gyudea da tu O.
41003008	Nobɔ meŋ da yi la Gyɛrosalɛm, Idumea, ne a tenne zaa naŋ gaŋ a Gyordan, ane tenne zaa naŋ gyilli Taiya ne Sidon. Ba naŋ woŋ Yesu eroŋ zaa yɛlɛ, nobɔ yaga da wa la O zie.
41003009	A nobɔ naŋ e yaga zuiŋ la ka O da yeli ko O tutuuribo ka ba kyɔgre gu O ne a gborilee kaŋ. Ka lɛ naane, a nobɔ na ŋmore O la.
41003010	O naŋ da saŋ nobɔ yaga, balaŋ na zaa naŋ taa baaloŋ da ŋmore la O zie ka ba na tõɔ̃ tɔ O.
41003011	Saŋ na zaa sedɛgɛ naŋ nyɛ O, a maŋ le la gaŋ a O niŋe a ŋmeɛrɛ kpɛlle, a yele, “Fõõ la a Naaŋmen Bidɔɔ!”
41003012	Kyɛ O da maŋ kpãã a la kpẽã ka a ta e ka neɛ zaa bɔŋ O yɛlɛ.
41003013	Yesu da do la taŋ kaŋ zu a te boɔle balaŋ O naŋ boɔrɔ ka ba wa O zie, ka ba da wa O zie.
41003014	O da iri la pie ne bayi ka ba na be O zie, kyɛ ka O toŋ ba ka ba gaa te kanna.
41003015	O ko ba la faŋ ka ba na tõɔ̃ saŋ baaloŋ zaa kyɛ digi kɔntɔmɔ bare.
41003016	A bama pie ne bayi la bama: Simon (O naŋ da boɔlɔ ka Pita);
41003017	Gyems, Zɛbɛde bidɔɔ, ane o yɔɔ Gyɔn (O naŋ da boɔlɔ ka Boanɛrgyes, naŋ wuli ka Saatanne Bidɔbɔ);
41003018	Andero, Felep, Bartolomi, Matiu, Tomas, Gyems a Alfeos bidɔɔ, Tadeos, Simon naŋ e Kanaan neɛ kaŋ,
41003019	ane Gyudas Iskarioti, naŋ da koɔre Yesu.
41003020	Ka nobɔ yaga da wa laŋ taa a be, ka Onɔ ne O tutuuribo da kon tõɔ ̃ nyɛ sori ka ba di.
41003021	Kyɛ Omeŋɛ nobɔ naŋ da woŋ a ŋaa, ba da gaa la te nyɔge O, bonso ba da yeli la, “O ba e omeŋɛ.”
41003022	Ka a nɔbinna kaakaareba naŋ sigi yi Gyɛrosalɛm poɔ, da yeli, “O taa la Beɛlzɛbob, kyɛ ka a yi a kɔntɔmɔ zikaara zie ka O digre kɔntɔmɔ bara.”
41003023	Lɛ la ka O boɔle ba kyɛ yeli ne sokpaga ko ba, “Wolɔ ka Setaana na digi Setaana bare?
41003024	Ka naaloŋ wa poŋ kyaare ne omeŋɛ, a naaloŋ na kon tõɔ̃ are.
41003025	Ka yiri wa poŋ kyaare ne omeŋɛ, a yiri na kon tõɔ̃ are.
41003026	Kyɛ ka Setaana wa iri kyaare ne omeŋɛ a poŋ ziiri ayi, o kon tõɔ̃ are, kyɛ ka o baaro la ta.
41003027	Neɛ zaa kon tõɔ̃ kpɛ dɔɔkpẽã yiri a te tuo o boma yi ne ka o ba daŋ `leŋ a dɔɔkpẽã kyɛ pãã zu o boma.
41003028	Yelmeŋɛ ka N yeli ko yɛ, ka nensaala biiri yelbebe zaa, ane ba yelbifaare naŋ kyaare ne neɛ kaŋ zaa, na nyɛ la suuri diteroo.
41003029	Kyɛ neɛ na zaa naŋ yeli yelbifaare kyaare ne a Sekyerete kon bɔŋ nyɛ suuri diteroo togtogi, kyɛ o na seŋ la sɛrɛɛ diu saŋnaa naŋ kon bɔŋ baare.”
41003030	O da yeli la lɛ, bonzuiŋ ba da yeli ka O taa la sedɛgre.
41003031	Yesu ma ane O yɔɔmine pãã da wa la, a wa are yeŋ poɔ kyɛ toŋ neɛ kaŋ ka o kpɛ te boɔle O.
41003032	Nobɔ yaga da zeŋ gyilli O la, kyɛ ba mine da yeli ko O, “Kyɛllɛ, Fo ma ane Fo yɔɔmine naŋ be yeŋ boɔrɔ Fo la.”
41003033	Ka O da leɛ soore ba, “Aŋ la N ma, bee N yɔɔmine?”
41003034	Lɛ la ka O kaa a nobɔ zaa naŋ ŋmaa gyilli O, kyɛ yeli, “Nyɛ N ma ane N yɔɔmine.
41003035	Bonso, neɛ na zaa naŋ erɛ Naaŋmen boɔbo, onɔ la N yɔɔ, ne N yɔɔpuulee, ane N ma.”
41004001	Saŋ kaŋ, Yesu da leɛ piili la wullo a mannoɔre zie. A nobɔ naŋ da gyilli O da waa la yaga lɛ, ka O da kpɛ gbori a zeŋ a mane poɔ, kyɛ ka a nobɔ da be a mannoɔre.
41004002	Ka O pãã da wuli ba yɛlɛ yaga ane sokpaga, a yeli ko ba O wuluu poɔ,
41004003	“Yɛ kyɛllɛ! Bombiyaara la yi a te yaare o bombie.
41004004	O naŋ da yaara a bombie la ka a mine da le sori poɔ ka sazu nuulii wa de a di.
41004005	Kyɛ a mine meŋ le la kusiŋman zie naŋ ba taa tɛnɛ yaga, kyɛ a da buli la wiẽũ lɛ, bonso a tɛnɛ da ba sigi yaga a be.
41004006	Kyɛ a ŋmenaa naŋ da wa do la, ka a da gbeɛle kpi, bonzuiŋ a da ba taa nyaga.
41004007	Kyɛ a mine da le la goore poɔ, ka a goore baa milli pɔge a, ka a da ba tõɔ̃ wɔŋ bie zaa.
41004008	Kyɛ a mine da le la tɛnvelaa poɔ, a buli, a wɔŋ wɔmɔ a eŋ bie; ka a mine wɔŋ wɔmɔ lezɛre ne pie, ka a mine lezaata, ka a mine meŋ wɔŋ wɔmɔ kɔɔ.”
41004009	Ka O yeli ko ba, “Onɔ naŋ taa tobo a na woŋ, vɛŋ ka o woŋ.”
41004010	O naŋ pãã da e O yoŋ, balaŋ naŋ da be O zie laŋ ne a pie ne bayi, da soore O la a sokpare ŋa pare.
41004011	Ka O yeli ko ba, “O ko la yɛnee ka yɛ bɔŋ a Naaŋmen naaloŋ yelsɔgle kyɛ balaŋ naŋ be yeŋ zie, a yɛlɛ ama maŋ wa ne sokpaga:
41004012	“ ‘Ba na maŋ tõɔ̃ nyɛrɛ la, kyɛ kon bɔŋ a tɛgɛ, ba na maŋ tõɔ̃ wono la, kyɛ kon bɔŋ a pare; ka lɛ naane ba na leɛ bamenne, ka N di ba yelbebe suuri ko ba.’ ”
41004013	Ka Yesu yeli ko ba, “Yɛ ba bɔŋ a sokpare ŋa pare bee? Wolɔ la ka yɛ pãã na bɔŋ a sokpaga kaŋ zaa pare?
41004014	A bombiyaara yaare la a yelbiri.
41004015	Nobɔ mine waa la a na a bana naŋ be a sori poɔ, a zie na a yelbiri naŋ yaare. Ka ba naŋ wa woŋ a yelbiri, a pare na poɔ, Setaana maŋ wa la a wa de a yelbiri na ba naŋ yaare a ba sukyie poɔ yi ne.
41004016	Kyɛ ba mine meŋ waa la a na balaŋ naŋ be a kusiŋman zie. Balaŋ naŋ wa woŋ a yelbiri, ba de o la wiẽũ lɛ ane noɔ.
41004017	Kyɛ ba naŋ ba taa nyaga bamenne poore, lɛ la ka ba meŋ kon kɔɔre yaga. Ka yeltuo bee dɔŋ wa te wa a yelbiri zuiŋ, a pare na poɔ ba maŋ ŋmɛ la gbɛre.
41004018	Kyɛ nobɔ mine waa la a na balaŋ naŋ be a goore zie. Ba maŋ wɔŋ la a yelbiri,
41004019	kyɛ a teŋɛ zu teɛroŋ, ne a bontaro bɛlloo, ne a boma boɔbo, maŋ wa la a milli pɔge a yelbiri a e ka ba ba tõɔ̃ wɔŋ wɔmɔ zaa.
41004020	Kyɛ ba mine waa la a na balaŋ naŋ be a tɛnvelaa poɔ. Ba woŋ la a yelbiri a de o, kyɛ wɔŋ wɔmɔ, ka kaŋ wɔŋ lezɛre ne pie, kaŋ lezaata, kyɛ kaŋ meŋ wɔŋ kɔɔ.”
41004021	Ka O yeli ko ba, “Ba maŋ de la kanea vũũ wa ne a de peɛ vɔgle pɔge bee de biŋ gado puliŋ? Ba ba maŋ de biŋ o aroo zie naŋ do?
41004022	A lɛ poɔ, yelsɔgle zaa kyebe naŋ kon bɔŋ sãã, kyɛ yɛlɛ na zaa ba naŋ pɔge meŋ kyebe naŋ kon bɔŋ kpɛ a kyaane poɔ.
41004023	Ka neɛ zaa wa taa tobo na woŋ, vɛŋ ka o woŋ.”
41004024	Ka O leɛ yeli ko ba, “Teɛre velaa bon na yɛ naŋ woŋ. A bommannaa na yɛ naŋ manne ne, lɛ la ka ba na manne a ko yɛ; kyɛ yɛnee naŋ woŋ zie, ba meŋ na ko yɛ la yaga.
41004025	Neɛ na zaa naŋ taa, ba na leɛ ko o la yaga. Kyɛ neɛ na zaa naŋ ba taa, ba na de la bon na zaa o naŋ taa a yi ne o zie.”
41004026	Ka O leɛ yeli, “A Naaŋmen naaloŋ waa la a na dɔɔ naŋ yaare o bombie a tɛnɛ zu.
41004027	Ka o wa gbiri tensoɔ bee ka o iri a ŋmenaa saŋ, a bombie maŋ buli la a baa, kyɛ onɔ omeŋɛ ba bɔŋ lɛnɛɛ zaa a naŋ e.
41004028	A tɛnɛ maŋ wɔŋ la wɔmɔ omeŋɛ. A piili ne a vaare, a eŋ a zu, a pãã de ne a zu dɔgebo.
41004029	Kyɛ a saŋ na a bombie naŋ wa be, a dɔɔ maŋ eŋ la o soɔ, bonso a kyeɛbo saŋ ta la.”
41004030	Yesu yeli la ko ba, “Boŋ la ka te na manne ne a Naaŋmen naaloŋ? Bee boŋ mannoo la ka te na de manne ne o?
41004031	O waa la a na sɛlmabiri ba naŋ bore a tɛnɛ poɔ, ka o e a bombile a teŋɛ zu bomborɔ zaa poɔ.
41004032	Kyɛ ka onɔ wa bore, o maŋ buli la baa te waa kpoŋ gaŋ a zɛvaare weɛ boma zaa, kyɛ taa ullii bɛrɛ ka a sazu nuulii na tõɔ̃ wuo kyogri a o `maaroŋ poɔ.”
41004033	Yesu da maŋ yeli la a yelbiri ko ba ne a sokpaga ama taaba a seŋ lɛ ba naŋ na tõɔ̃ woŋ.
41004034	Kyɛ O da ba yeli yɛlɛ zaa ko ba ka a ba e sokpare. Kyɛ O naŋ wa be O yoŋ ane O tutuuribo, O da maŋ manne la a sokpaga tɛgɛ zaa ko ba.
41004035	A daare na, a zie naŋ wa `maa, O da yeli la ko ba, “Yɛ vɛŋ ka te gaa a mane gaŋ loori.”
41004036	Ba da bare la a nobɔ ba puoriŋ kyɛ kpɛ a gbori te gɛrɛ laŋ ne O. A gboe mine meŋ da be la be.
41004037	Ka sɛseɛ kpẽã da iri, ka a kõɔ̃ ŋmeɛrɛ kpeɛrɛ a gbori, ka a da kyɛre fẽẽ ka a na e ka a gbori na paale ne kõɔ̃.
41004038	Yesu da be la a gbori puoriŋ a gaŋ gbire kapuro zu. Lɛ la ka O tutuuribo da seŋ O a yeli O, “Wuliwullo, a kon kpɛ Fo ka tenee bɔre wɛ bee?”
41004039	Ka O iri a kyaare a sɛseɛ kyɛ yeli ko a mane kõɔ̃, “Bare gɔmɔ! E gbili!” Lɛ la ka a sɛseɛ baare, ka a zie zaa da waa zomm lɛ.
41004040	Ka O yeli ko a O tutuuribo, “Boŋ la so ka yɛ zoro dambẽɛ̃ lɛ? Wolɔ ka yɛ ba taa sagdeu?”
41004041	Ba da zoro la dambẽɛ̃ yaga, kyɛ soore taaba, “Aŋ pãã la a dɔɔ ŋa, ka sɛseɛ ane mane kõɔ̃ tuuro O noɔre?”
41005001	Ba da gaŋ la a mane gaa Gadarene paaloŋ poɔ.
41005002	A pare na poɔ, Yesu naŋ da yi a gbori poɔ la, ka dɔɔ kaŋ naŋ taa sedɛgre da yi a yabogri zie a tuori Yesu.
41005003	A dɔɔ ŋa da kpeɛrɛ la a yare zie, kyɛ neɛ zaa da kon tõɔ̃ `leŋ o, ka banzɔlɔ meŋ gba ba tõɔ̃ taa o.
41005004	Bonso, ba da maŋ eŋ o la bama ne banzɔlɔ, kyɛ o da maŋ ŋmaa la a banzɔlɔ bare kyɛ kare a bama bare. Neɛ na naŋ na tõɔ̃ pɔɔle o kyebe.
41005005	Tensoɔ ane ŋmenaa zaa, a yare zie ane a tanne zu, o da maŋ kono la kyɛ ŋmaara omeŋɛ ne kubo.
41005006	O naŋ da nyɛ Yesu naŋ be tɔɔre, ka o da zo gaa te le gbi dumo O niŋe,
41005007	kyɛ pãã da ŋmɛ kpɛlle a yeli ne kɔkɔkpoŋ, “Boŋ yɛlɛ la ka N taa ne Fo Yesu, a Naaŋmen Kpoŋ Zaa Bidɔɔ? N sɔrɔ Fo la Naaŋmen eŋɛ ka Fo ta dɔgre ma.”
41005008	Bonso Yesu da yeli ko o la, “Yi a dɔɔ zie, fõõ sedɛgre!”
41005009	Yesu da soore o la, “Fo yuori la boŋ?” Ka o leɛ yeli, “N yuori la Legyɛn, bonso te waa la yaga.”
41005010	Ka o leɛ sɔre Yesu yaga ka O ta e ka a yi a paaloŋ na poɔ.
41005011	A be da peɛlɛ la a taŋa seɛ ka dobaare yaga da dire bondirii a be.
41005012	Ka a kɔntɔmɔ zaa sɔre O a yeli, “Ko te sori ka te gaa a dobaare zie a te kpɛ a.”
41005013	A pare na poɔ, O da ko a la sori. Ka a sedɛgɛ da yi a dɔɔ a kpɛ a dobaare eŋne. A dobaare zaa da zo la yaga te sigi a taŋ bogi, a kpɛ a manzuluŋ poɔ a te nyu kõɔ̃ kpi. A dobaare da ta la turi ayi.
41005014	A balaŋ naŋ da guolo a dobaare da zo yi la a zie ŋa a te manne a yɛlɛ ko a nobɔ naŋ be a teŋɛ ne a paaloŋ zaa poɔ. Lɛ la ka a nobɔ yi wa ka ba te nyɛ bon na naŋ da e.
41005015	Ba naŋ ta Yesu zie la ka ba nyɛ a dɔɔ na a kɔntɔn naŋ da nyɔge, onɔ naŋ da taa a legyɛn, ka o zeŋ a be a su boma, ka o yɛŋ leɛ. Ka dambẽɛ̃ da kpɛ ba.
41005016	Balaŋ naŋ da nyɛ a, da manne la ko a nobɔ lɛ a naŋ da waa a dɔɔ na a kɔntɔmɔ naŋ da nyɔge zie ane a dobaare yɛlɛ.
41005017	Lɛ la ka ba da piili sɔrɔ Yesu ka O yi ba paaloŋ poɔ.
41005018	Yesu naŋ da kpɛ a gbori la, ka a dɔɔ na a kɔntɔmɔ naŋ da nyɔge sɔre O ka O vɛŋ ka o be O zie.
41005019	Ka Yesu da ba sage kyɛ yeli o, “Kuli fo yiri a te yeli ko fomeŋɛ yideme bon na zaa a Daŋna naŋ e ko fo ane lɛ O naŋ taa nyonono fo zie.”
41005020	Lɛ la ka a dɔɔ te gɛrɛ kyɛ piili yele a Dɛkapoles teŋɛ poɔ lɛnɛɛ zaa Yesu naŋ e ko o, ka a nobɔ zaa nɔe da `maa.
41005021	Yesu naŋ de a gbori leɛ gaa a mane gaŋ loori, nobɔ yaga da wa la O zie, a saŋ na O naŋ be a mannoɔre.
41005022	Ka a senagɔg neŋkpoŋ kaŋ naŋ di Gyaerɔs da wa O zie. O naŋ wa nyɛrɛ Yesu la, ka o le O gbɛɛ puliŋ,
41005023	a sɔre O yaga kyɛ yeli, “N pɔɔyalee peɛlɛ la kũũ. Wa de Fo nuuri dɔgle o ka o na tõɔ̃ nyɛ sammo kyɛ nyɛ nyɔvore.”
41005024	Lɛ la ka Yesu gaa ne o. Nobɔ yaga da tuuro O la a daara taa O eŋɛ.
41005025	Kyɛ pɔgɔ kaŋ zẽẽ naŋ da kyire yuomo pie ne ayi da be la ba poɔ.
41005026	O da nyɛ la woore yaga baalonsamma yaga nuuri poɔ, ka o da di o libie zaa baare. Kyɛ ama da ba soŋ o togtogi, kyɛ ka a o baaloŋ da la zuo lɛ.
41005027	O naŋ da woŋ Yesu yɛlɛ, ka o tu O puoriŋ a nobɔ poɔ a te tɔ O kparo.
41005028	Bonso, o da yeli la, “Ka Maa deɛ tɔ O bonsuuri yoŋ, N na nyɛ la sammo.”
41005029	A pare na poɔ la, ka o zẽẽ kyiruu ŋmaa, kyɛ ka o da bɔŋ o eŋgan poɔ ka o nyɛ la sammo a o dɔgroŋ poɔ.
41005030	A pare na poɔ meŋ, Yesu da bɔŋ la Omeŋɛ poɔ ka fanno kaŋ yi la O zie. Lɛ la ka O leɛ O puoriŋ a nobɔ poɔ kyɛ soore, “Aŋ la tɔ a N bonsuuri?”
41005031	Ka O tutuuribo leɛ yeli ko O, “Nyɛ, nobɔ yaga la daara taa Fo eŋɛ, kyɛ ka Fo soore, ‘Aŋ la tɔ Ma?’ ”
41005032	Kyɛ ka Yesu kaara a nobɔ poɔ na nyɛ a neɛ na naŋ tɔ O.
41005033	A pɔgɔ naŋ bɔŋ bon na naŋ e o zie, da miine la ne dambẽɛ̃ a wa le O niŋe soɔ, kyɛ yeli a yelmeŋɛ zaa ko O.
41005034	Ka Yesu yeli ko o, “N pɔɔyaa, a fo sagdeu saŋ fo la. Gɛrɛ ne `maaroŋ kyɛ nyɛ sammo a fo dɔgroŋ poɔ.”
41005035	Yesu naŋ da yele yɛlɛ la, ka dɔbɔ mine yi a senagɔg neŋkpoŋ yiri, a wa yeli, “A fo pɔɔyaa kpi la. Boŋ la so ka fo leɛ dɔɔnɔ a Wuliwullo?”
41005036	Yesu naŋ woŋ a yelbie ama, ka O yeli ko a senagɔg neŋkpoŋ daadaa, “Ta zoro dambẽɛ̃, kyɛ deɛ sage de.”
41005037	O da ba sage ka neɛ zaa tu O ka Pita, Gyems ane Gyɔn, Gyems yɔɔ, naane.
41005038	O naŋ wa ta a senagɔg neŋkpoŋ yiri la, ka Yesu nyɛ a dɔŋ ane nobɔ naŋ kono a ŋmeɛrɛ kpɛlle yaga.
41005039	Ka O kpɛ a te yeli ba, “Boŋ la so ka yɛ ŋmeɛrɛ kpɛlle lɛ a kono? A bie ba kpi. O gbire la.”
41005040	Kyɛ ba da la O la. O naŋ wa digi ba zaa ka ba yi la, ka O taa a bie saa ne a ma laŋ ne balaŋ naŋ be O zie, a kpɛ ne a die na poɔ a bie naŋ gaŋ.
41005041	O nyɔge la a pɔglee nu, kyɛ yeli, “Talita kumi!” (naŋ wuli ka, “Pɔglee, N yeli ko fo la, iri!”)
41005042	A pare na poɔ ka a pɔglee iri a kyeŋ. O da e la yuomo pie ne ayi. Ka ba nɔe da `maa yaga.
41005043	Yesu da tere la noɔre kpẽã ka ba ta vɛŋ ka neɛ zaa woŋ a yɛlɛ ama. O pãã da yeli ba la ka ba ko a pɔglee bon kaŋ ka o di.
41006001	Yesu da yi la a be a wa kpɛ Omeŋɛ teŋɛ, ka O tutuuribo da tu O.
41006002	A Sabat bebiri naŋ wa ta, O da piili la wullo a senagɔg poɔ. Be la ka nobɔ yaga da woŋ O yɛlɛ ka ba nɔe zaa da `maa. Ka ba yeli, “Yeŋ la ka a dɔɔ ŋa nyɛ ama zaa? Boŋ yɛŋ la ka ba ko O ka O nuuri tõɔ̃ toŋ toŋkpeɛne ama?
41006003	A dɔɔ ŋa naane a kapɛnta? Onɔ naane a Maria bidɔɔ kyɛ leɛ e a Gyems, Gyosɛf, Gyudas, ane Simon yɔɔ? Kyɛ O yɔɔpuulii, ba ba be te zie kyɛ?” Ka ba suuri da iri yaga ne O.
41006004	Kyɛ Yesu da yeli ko ba la, “A ba e ka Ŋmen-noɔr sobɔ ba taa eŋno, kyɛ o ba taa eŋno omeŋɛ teŋɛ ane omeŋɛ nobɔ ane omeŋɛ yiri poɔ.”
41006005	Ka Yesu da ba tõɔ̃ toŋ toŋkpeɛne zaa a be, see O naŋ da de O nu dɔgle baaleba mine zu a saŋ ba yoŋ naane.
41006006	O noɔre da `maa la a ba basagdeu zuiŋ.
41006007	O da boɔle la a pie ne bayi a piili toŋ ba bayi bayi kyɛ ko ba faŋ gaŋ a sedɛgɛ.
41006008	O da tere la noɔre ko ba ka ba ta de bon zaa tu ne a sori ka dateera naane. Ba ta de woɔ, bee boroboro, bee libie a ba libibɛlɛnte poɔ.
41006009	Ba na tõɔ̃ eŋ la nɔɔteɛ kyɛ ta su kpare ayi.
41006010	Kyɛ ka O yeli ko ba, “Ka yɛnee wa kpɛ yiri zaa poɔ, yɛ be a be kyɛ gu ka yɛ wa yi be gɛrɛ.
41006011	Kyɛ ka neɛ ba wa tuori de yɛ bee kyɛllɛ yɛ yɛlɛ, a saŋ na yɛ naŋ wa yi a be kyɛ gɛrɛ, yɛ piŋ a uuruŋ bare yɛ gbɛɛ eŋɛ ka a di danseɛ kyaare ne ba. N yeli la yelmeŋɛ ko yɛ, a na waa la mɔlɛ ko Sodom ane Gomora a sɛrɛɛ diu daare, gaŋ a teŋɛ na.”
41006012	Ba naŋ da yi gɛrɛ la, ka ba kanne ka nobɔ leɛ ba teɛroŋ.
41006013	Ba da digi la kɔntɔmɔ yaga bare kyɛ pore kãã eŋ baaleba yaga kyɛ saŋ ba.
41006014	Kyɛ a Naa Hɛrod da woŋ la O yɛlɛ, bonso Yesu yuori da yi la yaare zie zaa, ka o da yeli, “Gyɔn, a Kõɔ̃ Suobu Terɛ leɛ yi la a kuuni poɔ. Lɛ la so ka toŋkpeɛne ama tonɔ o zie.”
41006015	Ka ba mine yeli ka, “O e la Elaigya.” Kyɛ ka ba mine yeli ka, “O e la Ŋmen-noɔr sobɔ kaŋ, bee O waa la seŋ a Ŋmen-noɔr sobɔ kaŋ.”
41006016	Kyɛ a saŋ na Hɛrod naŋ da woŋ O yɛlɛ, ka o da yeli, “Gyɔn la, a dɔɔ na N naŋ da ŋmaa o zu bare. O leɛ yi la kuuni poɔ.”
41006017	Bonso, Hɛrod meŋɛ da tere la noɔre ka ba nyɔge Gyɔn, a `leŋ o a pigu die poɔ, Hɛrodias, a o yɔɔ Felep pɔgɔ zuiŋ, bonso o da kuli o la.
41006018	Bonzuiŋ Gyɔn da yeli la ko Hɛrod, “A ba tu a Nɔbinnaa ka fo de a fo yɔɔ pɔgɔ.”
41006019	Lɛ la ka Hɛrodias pãã da taa yɛlɛ ne Gyɔn kyɛ deɛ da boɔrɔ ka o ko o, kyɛ o da ba tõɔ̃,
41006020	bonzuiŋ, Hɛrod da zoro la Gyɔn a bɔŋ ka o waa la yeltori ne yelkyerete sobɔ, kyɛ pãã da kaara o. Hɛrod naŋ woŋ Gyɔn yɛlɛ, buriburi da nyɔge o la, kyɛ o da maŋ kyɛllɛ la woŋ o yɛlɛ ne popeɛloŋ.
41006021	Bebiri kaŋ naŋ ta la ka a seŋ ka Hɛrod da maale o dɔgebo bebiri tigri ko a teŋ daŋneba, a sogyare neŋkponni, ane a Galili nembɛrɛ.
41006022	A saŋ na Hɛrodias pɔɔyaa naŋ da wa kpɛ, o da seɛ la ka a pɛle Hɛrod poɔ a laŋ ne o bonditaaba. Ka a Naa yeli ko a pɔglee, “Sɔre bon na zaa fo naŋ boɔrɔ ka N de ko fo.”
41006023	Kyɛ ka o polle noɔre ko o, “Bon na zaa fo naŋ sɔre n zie, N na ko fo la, ka a naŋ e n naaloŋ poŋ sentaa gba.”
41006024	Ka a pɔglee yi te yeli ko o ma, “Boŋ la ka N na sɔre ka o ko ma?” Ka o ma leɛ yeli ko o, “Gyɔn, a Kõɔ̃ Suobu Terɛ zu la.”
41006025	A pare na poɔ ka a pɔglee zo kpɛ a naa zie wiẽũ lɛ a sɔre o, “N boɔrɔ la ka fo ko ma Gyɔn, a Kõɔ̃ Suobu Terɛ zu pampana ŋa, ka o eŋ a bondilaa poɔ.”
41006026	A naa poɔ da saŋ la yaga, kyɛ a noɔre o naŋ da faa polle ane o bonditaaba naŋ da be be zuiŋ la ka o da ba boɔrɔ ka o mɔŋ o.
41006027	A pare na poɔ la ka a naa toŋ a neŋkoora a tere noɔre ka o de o zu wa ne. Lɛ la ka a dɔɔ gaa te ŋmaa Gyɔn zu bare a pigu die poɔ.
41006028	O da taa la o zu wa ne bondilaa poɔ a de ko a pɔglee, ka a pɔglee meŋ de ko o ma.
41006029	Gyɔn tutuuribo naŋ da woŋ a ŋaa, ba da wa la wa de Gyɔn eŋgan a gaale o yabogi poɔ.
41006030	A potuuribo da laŋ la taa Yesu zie a manne ko O bon na zaa ba naŋ da e kyɛ wuli.
41006031	Ka O da yeli ko ba, “Yɛ wa, yɛ yoŋ, a gaa wɛgyaŋ poɔ a te pɛnne belaŋ a be.” O da yeli la lɛ bonzuiŋ nobɔ yaga da maŋ waara la kyɛ leɛ gɛrɛ ka ba da ba nyɛ pɛnnoo zaa naŋ seŋ ka ba na tõɔ̃ di.
41006032	Lɛ la ka ba kpɛ a gbori a te gaa wɛgyaŋ zie kaŋ, ba yoŋ.
41006033	A nobɔ da nyɛ ba la ka ba gɛrɛ, kyɛ ba yaga zie bɔŋ ka Onɔ la. Ba da yi la ba tenne zaa poore a de ba wẽɛ̃ zo ne gbɛɛ a te pɔge O a zie na O naŋ be.
41006034	Yesu naŋ wa yi a gbori poɔ a nyɛ nobɔ yaga, ka O da taa nimibaaloŋ ne ba, bonzuiŋ ba da waa la a na peere naŋ ba taa kyeenɛ, ka O pãã da piili wullo ba yɛlɛ yaga.
41006035	A bebiri naŋ da faa baare la, ka O tutuuribo da wa O zie a wa yeli O, “Wɛgyaŋ zie la aŋa, kyɛ a saŋ tɔle la.
41006036	Bare ba ka ba gaa te kpɛ a paaloŋ ane a tembilii poore a te da boroboro, bonso ba da ba taa bondirii zaa.”
41006037	Kyɛ ka Yesu leɛ yeli ko ba, “Yɛ ko ba bon kaŋ ka ba di.” Ka ba yeli ko O, “Te gaa te da boroboro naŋ seŋ denari kɔɔre ayi a de ko ba ka ba ɔɔ, bee?”
41006038	Ka O yeli ko ba, “Boroboro awolɔ ka yɛ taa? Yɛ gaa te nyɛ.” Ba naŋ gaa te nyɛ la ka ba yeli, “Anuu ane zomɔ ayi.”
41006039	Ka Yesu tere noɔre ko ba ka ba vɛŋ ka a nobɔ zeŋ ziiri ziiri a mɔ`maara zu.
41006040	Lɛ la ka ba zeŋ ziiri kɔɔ-kɔɔ ane lezaayi ne pie-pie.
41006041	O naŋ de a boroboro anuu ane a zomɔ ayi la ka o gbole kaa sazu, a puori kyɛ ŋmaa a boroboro, a de ko O tutuuribo ka ba de poŋ ko a nobɔ. O meŋ da poŋ la a zomɔ ayi ko a nobɔ zaa.
41006042	Ba zaa da di la tege,
41006043	kyɛ ka a tutuuribo da wuo a bondi-ŋmaara ane a zoŋ-ŋmaara a paale pɛbilii pie ne ayi.
41006044	A dɔbɔ balaŋ naŋ da di a boroboro da waa la turi anuu.
41006045	A pare na poɔ, Yesu da e la ka O tutuuribo kpɛ a gbori a de O wẽɛ̃ a gaŋ a mane te gaa Betsaida, kyɛ ka O pãã da bare a nobɔ ka ba yaare.
41006046	O naŋ da bare ba la, ka O da yi te do taŋ zu ka O te puori a be.
41006047	A zie naŋ wa `maa, a gbori da be la a mane senselensoɔ kyɛ ka O yoŋ da be a teŋɛ zu.
41006048	O da nyɛ la ka O tutuuribo moɔrɔ ne a gbori mɔnnoo, bonzuiŋ a sɛseɛ da kyaare ba la. A tensoɔ guuro anaare sobɔ saŋ la, ka O da waara ba zie a kyene a maŋkõɔ̃ zu, kyɛ a da kyɛre fẽẽ ka O na tɔle ba bare.
41006049	Kyɛ ba naŋ wa nyɛ O, ka O kyene a maŋkõɔ̃ zu, ba da teɛre ka O e la nyaakpẽẽ, kyɛ ŋmɛ kpɛlle.
41006050	Ba zaa da nyɛ O la ka ba sukyie dɔɔnɔ. A pare na poɔ la ka O da yeli ko ba, “Yɛ taa sukyiri. Maa la. Yɛ ta zoro dambẽɛ̃.”
41006051	O da do kpɛ la a gbori poɔ ne ba, ka a sɛseɛ ŋmaa daadaa lɛ, ka bamenne nɔe da `maa yaga a tonseɛle ŋa zuiŋ.
41006052	Bonso ba da ba bɔŋ a boroboro yɛlɛ tɛgɛ a ba zukpeɛne zuiŋ.
41006053	Ba naŋ wa gaŋ a mane baare la, ka ba ta a Gɛnɛsarɛt paaloŋ mannoɔr.
41006054	Ba naŋ wa yi a gbori poɔ baare, nobɔ da bɔŋ daadaa lɛ ka Yesu la.
41006055	A lɛ la ka ba da zo kpɛ a paaloŋ na zaa poɔ a te tuo ba baaleba a ba gado boma zu wa ne, zie na zaa ba naŋ woŋ ka O be.
41006056	Kyɛ zie na zaa O naŋ da gaa, a tembilii poɔ, bee a teŋkponni poɔ, bee a wɛre poɔ, ba da maŋ gaale la a baaleba a dare poɔ. Ba da sɔre O la ka O vɛŋ ka ba tɔ O kparo kpiiru yoŋ. Balaŋ zaa naŋ da tɔ O da nyɛ la sammo.
41007001	A Farasi deme ane a nɔbinna kaakaareba mine naŋ yi Gyɛrosalɛm da laŋ la taa O zie.
41007002	Ba naŋ da nyɛ ka O tutuuribo mine dire bondirii ne nuuri naŋ ba veɛlɛ, ka a lɛ wuli ka ba da ba pɛge ba nuuri, ka ba yeli ka a ba tu sori.
41007003	Bonso, a Farasi deme ane a Gyu deme zaa ba maŋ di see ka ba maŋ pɛge ba nuuri velaa a tuuro ba nembɛrɛ eroŋ.
41007004	Ka ba naŋ wa yi a daa poɔ wa, ba ba maŋ di see ka ba pɛge ba nuuri. Eroŋ yaga be la be ka a nembɛrɛ da de ko ba ka ba tuuro, a na kɔbilii, dogre, kudogre, ne tabolɛɛ pɛgebo.
41007005	A Farasi deme ane a nɔbinna kaakaareba pãã da soore la Yesu, “Boŋ la so ka Fo tutuuribo ba tuuro a nembɛrɛ eroŋ kyɛ maŋ di bondirii ne nuuri naŋ ba pɛge.”
41007006	Ka O leɛ yeli ko ba, “Isaiya kanne la yɛ yɛlɛ velaa, yɛnee melmelebɛ, a na o naŋ ŋmaa biŋ, “ ‘Nobɔ bama eŋnɛ Ma la ane ba nɔgbɛmɛ, kyɛ ba sukyie waa la tɔɔre ne Ma.
41007007	Ba puoro Ma la ne puoruu naŋ ba taa tɔnɔ; ba wuli la nensaala nɔteroo ka a sereŋ e la wuluu.’
41007008	Bonso, yɛ bare la Naaŋmen nɔe kyɛ tuuro a nensaala eroŋ, na a dogre ne kɔbilii pɛgebo ane eroŋ ama taaba zaa yɛ naŋ maŋ erɛ.”
41007009	Kyɛ ka O da yeli ko ba, “Yɛ sereŋ bare la a Naaŋmen noɔre ka yɛ na tõɔ̃ tuuro yɛ nembɛrɛ eroŋ.
41007010	Bonso, Moses yeli la, ‘Eŋnɛ fo saa ne fo ma,’ ne, ‘Onɔ naŋ wa yeli yelfaare kyaare ne o saa bee o ma, vɛŋ ka ba ko o.’
41007011	Kyɛ yɛnee yeli ka, ka neɛ wa yeli o saa bee o ma, ‘Sommo zaa fo naŋ da naa nyɛ n zie e la Koreban,’ (a pare la, a e la kyɔgtaa ko Naaŋmen),
41007012	yɛ maŋ vɛŋ la ka o ba toŋ tomɔ zaa ko o saa bee o ma.
41007013	Lɛ ka yɛ e ka Naaŋmen yelbiri ba taa faŋ, a yi yɛ nembɛrɛ eroŋ yɛ naŋ de ko nobɔ zie. A eroŋ ama taaba la ka yɛ maŋ erɛ.”
41007014	Yesu da boɔle la nobɔ yaga zaa O zie, a da yeli ko ba, “Yɛ kyɛllɛ Ma, yɛ kaŋ zaa, kyɛ bɔŋ a pare.
41007015	Bon zaa kyebe naŋ na yi yeŋ poɔ a wa kpeɛrɛ nensaala eŋɛ na tõɔ̃ e ka o waa dɛgre. Kyɛ bon na naŋ yire o poɔ, ana na e ka o waa nendɛgre.
41007016	Ka neɛ zaa wa taa tobo na woŋ, vɛŋ ka o woŋ.”
41007017	O naŋ wa bare a nobɔ kyɛ kpɛ a yiri poɔ, O tutuuribo da soore O la a sokpare pare.
41007018	Ka O soore ba, “A yɛnee meŋ ba bɔŋ a pare bee? Yɛ ba nyɛ ka bon na zaa naŋ yi yeŋ poɔ a wa kpeɛrɛ neɛ kon tõɔ̃ vɛŋ ka o waa dɛgre?
41007019	Bonso, a ba maŋ kpeɛrɛ o sukyiri poɔ, kyɛ o poɔ la ka a maŋ kpeɛrɛ, kyɛ pãã leɛ yi a o eŋgan kpɛ a bangyera laa poɔ, a lɛ vɛŋ la ka bondirii zaa waa soŋ.”
41007020	Ka O leɛ yeli, “Bon na naŋ yire nensaala poɔ, ana na e ka o waa nendɛgre.
41007021	Bonso, nensaaleba poɔ, a ba sukyie poɔ la, ka teɛroŋ faare, pẽɛp̃ ẽɛ ̃ tomɔ, pẽɛp̃ ẽɛ ̃ efaare, neŋko,
41007022	nannyigruŋ, digbogbo, potuoluŋ, bɛlloo, edɛgre, nimifaare, yelbifaare, pɔɔloŋ, ane damboluŋ maŋ yi wa.
41007023	A efaare ama zaa la maŋ yi a nensaala poɔ, a e ka o waa nendɛgre.”
41007024	Yesu da iri la yi a be kyɛ gaa te kpɛ Taiya ne Sidon paaloŋ poɔ. O naŋ wa kpɛ yiri kaŋ poɔ, O da ba boɔrɔ ka neɛ zaa bɔŋ a zie na O naŋ be, kyɛ O kon tõɔ̃ vɛŋ ka a e yelsɔglaa.
41007025	Ka pɔgɔ kaŋa, naŋ taa pɔɔyaa sedɛgre naŋ nyɔge, da woŋ O yɛlɛ a wa O zie a le O gbɛɛ eŋɛ.
41007026	A pɔgɔ da e la Grik neɛ, kyɛ ka ba da dɔge o Siria Fonisia paaloŋ poɔ. O da sɔre la Yesu ka O digi a kɔntɔn bare o pɔɔyaa eŋɛ.
41007027	Yesu da yeli la ko o, “Vɛŋ ka a bibiiri de wẽɛ̃ di tege, bonso, a ba veɛlɛ ka ba de a bibiiri boroboro lɔɔ eŋ balii.”
41007028	Ka o leɛ yeli ko O, “Oo, Daŋna, kyɛ a balii naŋ be a tabol puliŋ maŋ di la a bibiiri bondiŋmaara naŋ le.”
41007029	Lɛ la ka O yeli ko o, “A fo yelbie ama zuiŋ, fo na tõɔ̃ gɛrɛ. A kɔntɔn yi la a fo pɔɔyaa poɔ.”
41007030	O naŋ da kuli, o da nyɛ la o pɔɔyaa ka o gaŋ a gado zu, ka a kɔntɔn yi o eŋɛ.
41007031	Lɛ la Yesu da yi Taiya ne Sidon paaloŋ poɔ a kyɛ sigi a Galili mane zie a te kpɛ a Dɛkapoles paaloŋ poɔ.
41007032	Ba da taa la dɔɔ kaŋa naŋ e woŋ kyɛ kon tõɔ̃ yeli yɛlɛ vela wa ne O zie. Ba da sɔre O la ka O de O nu dɔgle o.
41007033	Kyɛ O naŋ wa tage O yi ne a nobɔ poɔ, Yesu da de la O nubie toŋ a dɔɔ tobo poɔ, kyɛ poore motaare tɔ ne a dɔɔ zele.
41007034	O da leɛ gbole la kaa tenvelaa kyɛ hoone, a yeli ko o, “Ef-fata!” (naŋ wuli ka, “Yuo!”).
41007035	A pare na poɔ ka a dɔɔ tobo yuo, ka o zele meŋ dɔle ka o piili yele yɛlɛ velaa.
41007036	Yesu da ko ba la noɔre ka ba ta yeli ko neɛ zaa. Kyɛ O naŋ da wa leɛ tere noɔre ŋa ko ba, lɛ la ka ba meŋ leɛ yele O yɛlɛ yaga.
41007037	A nobɔ nɔe zaa da `maa la zuo ka ba yele “O e la bon zaa velaa. O e la ka wonni wono kyɛ ka gbara meŋ yele yɛlɛ.”
41008001	A bebie ana poɔ, nobɔ da laŋ la taa yaga, kyɛ ba da ba taa bon zaa na di, ka Yesu boɔle O tutuuribo a yeli ko ba,
41008002	“Nimibaaloŋ erɛ Ma la a nobɔ bama eŋɛ, bonzuiŋ pampana ŋa, ba be la N zie beri ata kyɛ ba ba taa bondirii zaa.
41008003	Ka Maa bare ba ka ba kuli ne kɔŋ, ba na le la a sori poɔ, bonzuiŋ ba mine yi la zitɔɔre zaa wa.”
41008004	Ka a O tutuuribo leɛ yeli ko O, “Yeŋ la ka neɛ na tõɔ̃ nyɛ boroboro naŋ na seŋ a nobɔ bama a wɛgyaŋ ŋa poɔ?”
41008005	Ka Yesu soore ba, “Boroboro awolɔ ka yɛ taa?” Ka ba leɛ yeli, “Ayopõĩ.”
41008006	Ka O yeli a nobɔ ka ba zeŋ teŋɛ. Kyɛ O naŋ da de a boroboro ayopõĩ a puori bareka puoruu, O da ŋmaa la a boroboro a de ko O tutuuribo ka ba meŋ tõɔ̃ de ko a nobɔ. A lɛ la ka ba da de poŋ ko ba.
41008007	Ba meŋ da taa la zombilii belaŋ. O naŋ da puori bareka puoruu, O da yeli la ko a O tutuuribo ka ba meŋ de poŋ ko a nobɔ.
41008008	Ka ba da di tege. Ba da wuo la a boroboro ŋmaara naŋ kyɛre paale pɛkponni ayopõĩ.
41008009	A balaŋ naŋ da di da ta la turi anaare. O naŋ da bare ba ka ba yaare la,
41008010	a pare na poɔ, ka O kpɛ a gbori ane O tutuuribo a te gaa Dalmanuta paaloŋ poɔ.
41008011	Ka a Farasi deme da wa O zie a wa piili ŋmeɛrɛ nɔkpeɛne ne O. Ba da boɔrɔ la ka O ko ba manno kaŋ naŋ yi tenvelaa, ka ba na tõɔ̃ gyenne O.
41008012	Ka O hoone O seɛ poɔ kyɛ yeli, “Wolɔ la ka a boorɔ ŋa deme maŋ boɔrɔ ka ba nyɛ manno kaŋ? Yelmeŋɛ N yeli ko yɛ, manno kaŋ zaa kon wa a boorɔ ŋa deme zie.”
41008013	Lɛ la ka O pãã bare ba, kyɛ leɛ kpɛ a gbori poɔ a gaa a mane gaŋ loori.
41008014	O tutuuribo da yinni la ka ba de boroboro wa ne. Ba da ba taa boroboro zaa naŋ gaŋ bonyenaa yoŋ a gbori poɔ.
41008015	Ka Yesu ko ba noɔre kyɛ yeli, “Yɛ gu kyɛ kaara yɛmenne velaa a Farasi deme belɛ ane a Hɛrod belɛ eŋɛ.”
41008016	Lɛ la ka ba teɛre taa kyɛ pãã yeli, “Te naŋ ba taa boroboro wa ne zuiŋ la.”
41008017	Yesu naŋ bɔŋ a bon na ba naŋ yeli la, ka O yeli ko ba, “Boŋ la so ka yɛ yele yɛlɛ a yɛ poɔ ka yɛ ba de boroboro wa ne? Yɛ kyãã ba nyɛ bee bɔŋ a pare? Yɛ kyãã taa zukpeɛne?
41008018	Yɛ taa la nimie kyɛ kon tõɔ̃ nyɛ? Yɛ taa la tobo kyɛ kon tõɔ̃ woŋ? Yɛ ba teɛrɛ bee?
41008019	N naŋ da ŋmaa a boroboro anuu a ko a nobɔ turi anuu, boroboro ŋmaara pɛbilii awolɔ la ka yɛ da wuo paale?” Ka ba leɛ yeli, “Pie ne ayi.”
41008020	“Kyɛ N naŋ da ŋmaa a boroboro ayopõĩ a ko a nobɔ turi anaare, pɛkponni awolɔ la ka yɛ da wuo a boroboro ŋmaara paale?” Ka ba leɛ yeli, “Ayopõĩ.”
41008021	Ka O yeli ko ba, “Wolɔ ka yɛ ba bɔŋ a pare?”
41008022	O da wa la Betsaida teŋɛ, ka ba da taa zɔŋ kaŋ wa ne O zie a sɔre O ka O tɔ o.
41008023	Yesu da nyɔge la a zɔŋ nu a tage o yi ne a teŋɛ poɔ. O naŋ wa kyiri motaare eŋ a dɔɔ nimie eŋɛ kyɛ de O nu dɔgle o la, ka O soore o, “Fo nyɛ la bon kaŋ”
41008024	Ka a dɔɔ gbole kaa kyɛ yeli, “N nyɛ la nensaaleba ka ba waa a na teere naŋ yɔ kyene viire.”
41008025	Ka Yesu pãã leɛ de O nuuri dɔgle o nimie, kyɛ e ka o kaa sazu. Lɛ la ka o nimie leɛ waa soŋ, ka o pãã nyɛ neɛ zaa velaa.
41008026	Yesu bare o la ka o kuli kyɛ ka O yeli, “Ta wa kpeɛrɛ a teŋɛ poɔ, bee yeli a yɛlɛ ŋa ko neɛ zaa a teŋɛ poɔ.”
41008027	Yesu ne O tutuuribo da yi la gaa te kpɛ a tenne naŋ gyilli Sɛsarea Felepe. A sobiri poɔ, O da soore ba la, “Aŋ la ka a nobɔ yeli ka N waa?”
41008028	Ka ba da leɛ yeli, “Gyɔn, a Kõɔ̃ Suobu Terɛ la, kyɛ ka ba mine yeli ka Elaigya, kyɛ ka ba mine meŋ yeli ka a Ŋmen-noɔr sobɔ kaŋ la.”
41008029	Ka O da soore ba, “Kyɛ ka yɛnee meŋ yeli ka aŋ la Ma?” Ka Pita leɛ yeli O, “Fõõ la a Kristo.”
41008030	Ka O da kpãã ba ka ba ta wa yeli O yɛlɛ ko neɛ kaŋ zaa.
41008031	Ka O pãã da piili wuli ba ka a fere ka a Nensaala Bidɔɔ nyɛ woore yɛlɛ yaga poɔ, ka a nembɛrɛ, ne a puoru neŋkponni ninderebe, ane a nɔbinna kaakaareba zagre O bare a ko O. Kyɛ ka beri ata wa baare, O na leɛ iri la.
41008032	O da yeli la a yɛlɛ ŋa kperaa lɛ, ka Pita tage O yi ne a piili te nyare O zu.
41008033	Kyɛ Yesu naŋ wa leɛ kaa O tutuuribo, O nyare la Pita zu a yeli, “Yi gaa N puoriŋ, Setaana. Fo ba taa Naaŋmen yɛlɛ fo teɛroŋ poɔ, kyɛ nensaala yɛlɛ la ka fo taa.”
41008034	Yesu naŋ da boɔle nobɔ yaga ane a tutuuribo, O da yeli la ko ba, “Ka neɛ zaa wa boɔrɔ ka o tu N puoriŋ, vɛŋ ka o kyiire omeŋɛ kyɛ tuo o dagara a tuuro Ma.
41008035	Bonso, neɛ na zaa naŋ na faa o nyɔvore, na bɔre o la bare, kyɛ neɛ na zaa naŋ na bɔre o nyɔvore a Maa ane a yelnoore zuiŋ, a neɛ na sobɔ na faa la o nyɔvore.
41008036	Bonso, boŋ tɔnɔ la ka neɛ na nyɛ ka onɔ wa nyɛ a donɛɛ zaa kyɛ bɔre omeŋɛ nyɔvore?
41008037	Bee, boŋ la ka neɛ na de tɛge ne o nyɔvore?
41008038	A lɛ poɔ, neɛ na zaa naŋ zoro vi a Maa ne N yelbie zuiŋ, a boorɔ ŋa pẽɛp̃ ẽɛ ̃ ne yelbebe deme zie, onɔ eŋɛ la ka a Nensaala Bidɔɔ meŋ na nyɛ vi, a saŋ na Onɔ ane a malkere kyerete naŋ na wa a O Saa eŋno poɔ.”
41009001	Ka O yeli ko ba, “N yeli la yelmeŋɛ ko yɛ, ka ba mine naŋ are kyɛ kon nyɛ kũũ kyɛ gu ka ba wa te nyɛ a Naaŋmen naaloŋ ka o wa ne faŋa.”
41009002	Bebie ayoɔbo naŋ wa tɔle, Yesu da de la Pita, Gyems ane Gyɔn a taa ba do ne taŋkpoŋ kaŋ zu, ka ba yoŋ da be a be. Be la ka O waaloŋ da leɛ a ba niŋe soɔ.
41009003	O bonsuuri da nyegrɛ la a pɛle gaŋ sakubo zaa, a gaŋ lɛ teŋɛ zu bompɛgre zaa naŋ na tõɔ̃ pɛge ka a yi furu tutu.
41009004	A be la ka Elaigya ane Moses wa sãã ba zie a wa yele yɛlɛ ane Yesu.
41009005	Ka Pita yeli ko Yesu, “Rabai, a waa la velaa ka te be a kyɛ. Vɛŋ ka te maale sɛgre ata, Fõõ so kaŋ, Moses meŋ kaŋ, ka Elaigya meŋ so kaŋ.”
41009006	Pita da ba bɔŋ bon na o naŋ na yeli, bonso ba da zoro la dambẽɛ ̃ yaga.
41009007	Kyɛ ka zanzugo kaŋ da wa a ligi pɔge ba, ka kɔkɔre kaŋ yi a zanzugo poɔ a yeli, “Aŋa la N Bidɔɔ N naŋ nɔŋ. Yɛ kyɛllɛ O.”
41009008	Tentɔba na, ba naŋ da leɛ kaa gyilli bamenne, ba da ba leɛ nyɛ neɛ zaa ka Yesu ne ba yoŋ naane.
41009009	Ba naŋ da wa sigre a taŋ la, ka Yesu ko ba noɔre ka ba ta wa yele korɔ neɛ zaa bon na ba naŋ da nyɛ, kyɛ gu ka a Nensaala Bidɔɔ wa iri yi a kuuni poɔ baare.
41009010	Ba da de la a yɛlɛ ŋa biŋ ba yoŋ zie, a maŋ soorɔ taaba a boɔrɔ a kuuni leɛ-iruŋ pare.
41009011	Lɛ la ka ba soore O, “Boŋ la so ka a nɔbinna kaakaareba maŋ yeli ka a fere la ka Elaigya de wẽɛ̃ wa?”
41009012	Ka Yesu leɛ yeli ko ba, “Elaigya sereŋ de la wẽɛ̃ wa, a leɛ maale boma zaa. A na ba naŋ da ŋmaa biŋ, a fere la ka a Nensaala Bidɔɔ nyɛ woore yaga kyɛ ka ba meŋ zagre O.
41009013	Kyɛ Maa yeli la ko yɛ, Elaigya wa la. Ba meŋ e la lɛnɛɛ zaa ba naŋ boɔrɔ ka ba e ko o, a na ba naŋ da ŋmaa a o yɛlɛ biŋ.”
41009014	O naŋ wa a tutuuribo zie, O da nyɛ la nobɔ yaga ka ba ŋmaa gyilli ba kyɛ meŋ nyɛ a nɔbinna kaakaareba ka ba ŋmeɛrɛ nɔkpeɛne ne ba.
41009015	A pare na poɔ, a nobɔ yaga na zaa naŋ da wa te nyɛrɛ Yesu, ba nɔe da `maa la yaga, ka ba da zo gaa a te puori O.
41009016	Ka O soore a nɔbinna kaakaareba, “Boŋ yɛlɛ eŋɛ la ka yɛ ŋmeɛre nɔkpeɛne ne ba?”
41009017	Ka dɔɔ kaŋ naŋ be a nobɔ poɔ leɛ yeli, “Wuliwullo, N taa la n bidɔɔ wa ne Fo zie sedɛgre kaŋ naŋ nyɔge, ka o kon tõɔ̃ yeli yɛlɛ.
41009018	Zie na zaa o naŋ be ka onɔ wa nyɔge o, o maŋ lɔɔ o la tensoɔ. Ka o fuuro motaare o noɔre eŋɛ a ɔɔrɔ o nyemɛ, kyɛ ka o leɛ bale o zaa. N yeli la a Fo tutuuribo ka ba digi a sedɛgre ŋa bare, kyɛ ba da ba tõɔ̃.”
41009019	Ka Yesu leɛ yeli, “Yɛnee basagdeu boorɔ deme. N na kɔɔre la yɛ zie a seŋ wolɔ? A na kɔɔre seŋ wolɔ ka N na di kannyiri yɛ zie? Taa o wa ne N zie.”
41009020	Ka ba da taa o gaa ne O zie. A sedɛgre naŋ wa nyɛ Yesu, ka a pare na poɔ, o ŋmɛ a bie lɔɔ a e ka o gyemɛ iri. Ka a bie le a tensoɔ, a bille, a fuuro motaare o noɔre eŋɛ.
41009021	Ka Yesu soore a bie saa, “A kɔɔre la seŋ wolɔ a naŋ maŋ erɛ o a ŋaa?” Ka o yeli, “A o bile saŋ zaa la.
41009022	A maŋ ta sobɔ lɔɔ o eŋ vũũ poɔ bee kõɔ̃ poɔ a na ko o. Kyɛ ka Fõõ na tõɔ̃ e bon zaa, taa nyonono ne te kyɛ soŋ te.”
41009023	Ka Yesu yeli, “Ka fo na tõɔ̃ sage de, bon zaa na tõɔ̃ e ko onɔ naŋ sage de.”
41009024	Daadaa lɛ, ka a bie saa koŋ ne ŋmenaa kõɔ̃ kyɛ yeli, “Daŋna, N sage de la. Soŋ ma a n basagdeu poɔ.”
41009025	Yesu naŋ nyɛ ka nobɔ yaga zoro waara ba zie la, ka O nyare a sedɛgre zu kyɛ yeli, “Fõõ sewoŋ ane segbara, N ko fo la noɔre. Wa yi a o eŋɛ kyɛ ta wa la kpɛ o zaa!”
41009026	Ka a seɛ ŋmɛ kpɛlle, a e ka a bie gyemɛ iri yaga kyɛ pãã wa yi. Ka a bie waa a na kũũ ka ba yaga zie yeli, “O kpi la.”
41009027	Kyɛ ka Yesu nyɔge o nu eŋɛ a zɛle o ka o iri are.
41009028	Yesu naŋ wa kpɛ a yiri poɔ la ka a O tutuuribo soore O yoŋ zie, “Boŋ la so ka tenee kon tõɔ̃ digi o bare?”
41009029	Ka O yeli ko ba, “Ama taaba ba maŋ yire, ka puoruu ne nɔ`leŋ naane.”
41009030	Ba bare la a be kyɛ tu Galili paaloŋ, kyɛ Yesu da ba boɔrɔ ka neɛ bɔŋ be zaa ba naŋ be.
41009031	O wuli la O tutuuribo a yeli ko ba, “Ba na nyɔge la a Nensaala Bidɔɔ a eŋ O a nensaala nuuri poɔ. Ba na ko O la, kyɛ ka Onɔ wa kpi baare, a beri ata daare O na leɛ iri la.”
41009032	Kyɛ ba da ba bɔŋ a yɛlɛ ama pare, kyɛ da zoro dambẽɛ ̃ ka ba soore O.
41009033	O da ta la Kaperneom teŋɛ. O naŋ da be a yiri poɔ la ka O soore ba, “Boŋ la so ka yɛ da ŋmeɛrɛ nɔkpeɛne a sori zu?”
41009034	Ka ba da e gbili, bonso, a sori zu ba da yeli la ka aŋ la na e ba zaa kpoŋ sobɔ.
41009035	O da zeŋ la kyɛ boɔle a pie ne bayi a yeli ko ba, “Ka neɛ kaŋ zaa wa boɔrɔ ka o de wẽɛ̃, o na be la ba zaa puoriŋ kyɛ leɛ e tontonɔ ko ba zaa.”
41009036	O da de la bibile kaŋ a vɛŋ ka o are a ba senselensoɔ. O naŋ da de a bie eŋ O nuuri poɔ la ka O yeli ko ba,
41009037	“Neɛ na zaa naŋ tuori de a bibilii bama kaŋ zaa a N yuori eŋɛ, meŋ tuori de Ma la. Kyɛ neɛ na zaa naŋ tuori de Ma ba tuori de Maa, kyɛ o tuori de la a Sobɔ na naŋ toŋ Ma.”
41009038	Ka Gyɔn leɛ yeli ko O, “Wuliwullo, te nyɛ la neɛ kaŋ ka o digre kɔntɔmɔ bara a Fo yuori eŋɛ, kyɛ O ba tuuro te. Ka te yeli o ka o ta e a lɛ, bonzuiŋ o ba e te kaŋ.”
41009039	Ka Yesu yeli, “Yɛ ta pigi o sori. Bonso, neɛ kaŋ zaa kon tõɔ̃ toŋ toŋkpeɛne a N yuori eŋɛ kyɛ la leɛ puoriŋ a yeli faaloŋ zaa kyaare Ma.
41009040	Bonso, neɛ na naŋ ba kyaare te, e la te kaŋ.
41009041	Ka neɛ kaŋ zaa wa ko yɛ kõɔ ̃ ne kɔp ka yɛ nyu N yuori eŋɛ, yɛ naŋ e Kristo soobo, N yeli la yelmeŋɛ ko yɛ, a o yɔɔre kon bɔŋ bɔre.
41009042	“Kyɛ ka neɛ wa vɛŋ ka a bibilii bama kaŋ zaa naŋ sage de Ma wa ŋmɛ gbɛre, a da naa waa la velaa yaga ka ba `leŋ neɛre yagle o kɔkɔre eŋɛ a de o lɔɔ eŋ mane poɔ.
41009043	Ka fo nu wa e ka fo ŋmɛ gbɛre, ŋmaa o bare. A waa la velaa ka fo kpeɛrɛ a teŋɛ zu ne nuyenaa, gaŋ fo naŋ taa nuuri ayi kpɛ ne a tenfaa ne a vũũ naŋ kon bɔŋ kpinni poɔ.
41009044	Be la ka ba dandulo ba kpiire, kyɛ ka a vũũ meŋ ba kpinne.
41009045	Ka fo gbɛre wa vɛŋ ka fo ŋmɛ gbɛre, ŋmaa o bare. A na waa la velaa ka fo kpeɛrɛ a teŋɛ zu ne gbɛyenaa gaŋ fo naŋ taa gbɛɛ ayi kyɛ ka ba de fo lɔɔ eŋ tenfaa ne a vũũ naŋ kon bɔŋ kpinni poɔ.
41009046	Be la ka ba dandulo ba kpiire, kyɛ ka a vũũ meŋ ba kpinne.
41009047	Kyɛ ka fo nimiri meŋ wa vɛŋ ka fo ŋmɛ gbɛre, `loori iri bare. A na waa la velaa ka fo kpɛ a Naaŋmen naaloŋ ne nimiyenaa gaŋ fo naŋ taa nimie ayi kyɛ ka ba de fo lɔɔ eŋ tenfaa vũũ poɔ.
41009048	Be la ka “ ‘ba dandulo ba kpiire, kyɛ ka a vũũ meŋ ba kpinne’.
41009049	Ba na vieli la neɛ zaa ne vũũ, kyɛ ba na maŋ meele la bɔɔre zaa ne nyɛnnoo.
41009050	“Nyɛnnoo waa la bonvelaa, kyɛ ka nyɛnnoo tuo wa yi, wolɔ ka yɛ na tõɔ̃ e ka a leɛ taa a tuo? Yɛ taa nyɛnnoo yɛmenne poɔ, kyɛ taa `maaroŋ ane yɛ taaba.”
41010001	Ka Yesu pãã bare a be kyɛ te kpɛ a Gyudea paaloŋ poɔ a Gyordan gaŋne. A be meŋ, nobɔ yaga da leɛ wa la O zie. Kyɛ a naŋ da waa O eroŋ, O da leɛ wuli ba la.
41010002	A Farasi deme da wa la O zie a pãã da soore O, “A taa la sori ka dɔɔ bare o pɔgɔ?” Lɛ la ka ba da gyenne O.
41010003	Ka O leɛ yeli ko ba, “Boŋ noɔre la ka Moses tere ko yɛ?”
41010004	Ka ba yeli, “Moses da vɛŋ la ka neɛ maŋ ŋmaa pɔgɔ baro gane biŋ kyɛ pãã bare o pɔgɔ.”
41010005	Ka Yesu leɛ yeli ko ba, “A yɛ zukpeɛne zuiŋ la ka o ŋmaa a noɔre ŋa biŋ.
41010006	Kyɛ a yi a boma zaa iruu piilu saŋ, Naaŋmen da maale la bondaa ane bompɔgɔ.
41010007	A ŋaa la so ka dɔɔ na bare o saa ne o ma kyɛ mare taa ne o pɔgɔ
41010008	ka a ba bayi na leɛ eŋgan bonyenaa. A lɛ zuiŋ, ba ba leɛ waa nobɔ bayi, kyɛ eŋgan bonyenaa la.
41010009	A lɛ poɔ, bon na Naaŋmen naŋ maale ka a laŋ taa, ta vɛŋ ka neɛ wɛle a bare.”
41010010	Ba naŋ da leɛ wa be a yiri poɔ, a O tutuuribo da leɛ soore O la a ama yɛlɛ.
41010011	Ka O leɛ yeli ko ba, “Neɛ na zaa naŋ bare o pɔgɔ kyɛ leɛ de pɔgɔ, maale la peɛmo yelbieri a kyaare ne o.
41010012	Kyɛ ka pɔgɔ meŋ wa bare o serɛ, kyɛ leɛ kuli serɛ, o meŋ maale la peɛmo yelbieri.”
41010013	Ka ba da taa bibiiri wa ne Yesu zie ka O tɔ ba. Kyɛ ka a tutuuribo da nyare a balaŋ naŋ taa ba wa ne zu.
41010014	Yesu naŋ wa nyɛ a ŋaa, O poɔ da ba pɛle, ka O yeli ko ba, “Yɛ vɛŋ ka a bibiiri wa N zie kyɛ ta pigi ba sori. Bonso, a bibiiri bama taaba la so a Naaŋmen naaloŋ.
41010015	N yeli la yelmeŋɛ ko yɛ, neɛ na zaa naŋ ba wa de a Naaŋmen naaloŋ na bibile, kon bɔŋ kpɛ o poɔ.”
41010016	Kyɛ ka O da de a bibiiri eŋ O nuuri poɔ, a de O nuuri dɔgle ba kyɛ maale ba ne yelbisonne.
41010017	Yesu naŋ da tu O sori gɛrɛ la ka neɛ kaŋ da zo gaa O zie a te le gbi dumo O niŋe kyɛ soore O, “Wuliwullo velaa, boŋ la ka N na e a tõɔ̃ di a nyɔvore naŋ kon baare gbannoŋ?”
41010018	Ka Yesu yeli ko o, “Boŋ la vɛŋ ka fo boɔle Ma nenvelaa? Neɛ zaa ba e nenvela ka bonyenaa yoŋ naane. Onɔ la Naaŋmen.
41010019	Fo bɔŋ la a Naaŋmen nɔe, ‘Ta toŋ peɛmo tomɔ. Ta ko neɛ. Ta zuuro. Ta di danse-zirii. Ta bɛlle faa neɛ. Eŋnɛ fo saa ne fo ma.’ ”
41010020	Ka o leɛ yeli, “Wuliwullo, ama zaa ka N tuuro a yi n pɔlo saŋ zaa.”
41010021	Ka Yesu kaa o a nɔŋ o, kyɛ yeli ko o, “Yelyenaa yoŋ la kyɛre. Gaa te koɔre a boma na zaa fo naŋ taa, a de ko naŋ deme, kyɛ fo na taa la naboma tenvelaa poɔ. E a lɛ kyɛ wa de a dagara a tuuro Ma.”
41010022	Ka a dɔɔ poɔ da ba pɛle ne a bon na Yesu naŋ da yeli, ka o da taa posaŋnaa yaga a gɛrɛ ne, bonso o da taa la boma yaga.
41010023	Ka Yesu kaa viiri a zie zaa kyɛ yeli ko O tutuuribo, “A sereŋ e la tuo ko balaŋ naŋ taa boma yaga ka ba kpɛ a Naaŋmen naaloŋ poɔ!”
41010024	Ka a tutuuribo nɔe zaa da `maa a O yelbie zuiŋ. Kyɛ ka Yesu leɛ yeli ko ba, “Bibiiri, a sereŋ e la tuo ko balaŋ naŋ dɛlle a boma ba naŋ taa ka ba kpɛ a Naaŋmen naaloŋ poɔ.
41010025	A waa la mɔlɛ ka bontaŋ kpɛ sumini vuori a gaŋ tara sobɔ naŋ na kpɛ a Naaŋmen naaloŋ poɔ.”
41010026	Ka ba nɔe zaa da `maa yaga, ka ba soore taa, “Aŋ la pãã na tõɔ̃ nyɛ faabo?”
41010027	Ka Yesu kaa ba kyɛ yeli, “A kon tõɔ̃ e nensaala zie, kyɛ Naaŋmen zie, a ba waa lɛ, bonso bon zaa na tõɔ̃ e la Naaŋmen zie.”
41010028	Ka Pita da pãã piili yeli ko O, “Kyɛllɛ, te bare la te boma zaa kyɛ tuuro Fo.”
41010029	Ka Yesu leɛ yeli, “N yeli la yelmeŋɛ ko yɛ, neɛ kyebe naŋ bare o yiri, bee yɔɔmine, bee yɔɔpuulii, bee ma, bee saa, bee pɔgɔ, bee bibiiri, bee wɛre, Maa bee a yelnoore zuiŋ,
41010030	naŋ kon leɛ nyɛ ziiri kɔɔ tɔnɔ a pampana ŋa saŋ (yie, yɔɔmine, yɔɔpuulii, mamine, bibiiri ane wɛre—a laŋ ne dɔgroŋ). Kyɛ a saŋ na naŋ na wa poɔ, o meŋ na nyɛ la nyɔvore naŋ kon bɔŋ baare.
41010031	Kyɛ ba yaga zie naŋ e danwẽɛ̃ deme na waa la pare baara deme, kyɛ a pare baara deme meŋ na waa la a danwẽɛ̃ deme.”
41010032	Ba da be la a sobiri poɔ a duoro Gyɛrosalɛm, ka Yesu da de ba wẽɛ̃. Ba nɔe da `maa la, kyɛ ka ba da zoro dambẽɛ ̃ a saŋ na ba naŋ da tuuro O. O da leɛ de la a pie ne bayi yi ne a te yeli ko ba bon na naŋ na e O zie.
41010033	Ka O yeli, “Yɛ kyɛllɛ, te duoro la Gyɛrosalɛm, kyɛ ba na iri de la a Nensaala Bidɔɔ ko a puoru neŋkponni ninderebe ane a nɔbinna kaakaareba. Ba na di la O sɛrɛɛ a sage ka a seŋ la ka O kpi. Kyɛ ba na leɛ iri de O la ko a Tendaa deme,
41010034	ka ba e O la, kyɛ kyiri motaare eŋ O, a fɔbe O, a ko O. A beri ata daare, O na leɛ iri la.”
41010035	Ka Gyems ne Gyɔn, a Zɛbɛde bidɔbɔ, da wa O zie, a yeli, “Wuliwullo, te boɔrɔ la ka Fo e ko te lɛ te naŋ na sɔre ka Fo e.”
41010036	Ka O yeli ko ba, “Boŋ la ka yɛ boɔrɔ ka N e ko yɛ?”
41010037	Ka ba yeli ko O, “Tere noɔre ka te na zeŋ Fo eŋno poɔ, ka kaŋ na zeŋ Fo nudoroŋ eŋɛ, ka kaŋ meŋ zeŋ Fo nugɔɔ eŋɛ.”
41010038	Ka Yesu yeli ko ba, “Yɛ ba bɔŋ bon na yɛ naŋ sɔrɔ. Yɛ na tõɔ̃ nyu ne la a kɔp na N naŋ nyu ne, kyɛ tõɔ̃ de a suobu na N naŋ da de?”
41010039	Ka ba yeli ko O, “Te na tõɔ̃ la.” Ka Yesu yeli ko ba, “Yɛ na sereŋ nyu ne la a kɔp na N naŋ nyu ne, kyɛ de a suobu na N naŋ da de.
41010040	Kyɛ ka yɛ kaŋ zaa na zeŋ a N nudoroŋ bee nugɔɔ zie, N ba taa sori ka N de ko yɛ. Kyɛ ba na de la a ziiri ama ko balaŋ na ba naŋ maale biŋ ka ba wa zeŋ.”
41010041	A tutuuribo pie naŋ wa te woŋ a ŋaa, ba poore da saŋ la yaga ne Gyems ane Gyɔn.
41010042	Ka Yesu boɔle ba a yeli ko ba, “Yɛ bɔŋ la ka balaŋ ba naŋ de eŋ ka ba e a Tendaa deme zikaareba, maŋ dire la naaloŋ ba zu, ka a ba neŋkponni meŋ dire faŋ ba zu.
41010043	Kyɛ a kon e lɛ a yɛ zie. Yɛ kaŋ zaa naŋ boɔrɔ ka o e neŋkpoŋ yɛ poɔ, na e la yɛ tontonɔ.
41010044	Kyɛ ka yɛ kaŋ zaa naŋ boɔrɔ ka o de yɛ wẽɛ̃, na e la gbaŋgbaa a yɛ zaa zie.
41010045	Lɛ la ka a Nensaala Bidɔɔ meŋ ba wa ka ba tonɔ korɔ O, kyɛ O wa la ka O wa tonɔ korɔ nobɔ kyɛ de O nyɔvore a leɛ yɔɔ de ne nensaaleba yaga.”
41010046	Kyɛ ka ba pãã da ta Gyɛreko. Yesu ne O tutuuribo ane nobɔ yaga naŋ da wa yire Gyɛreko la, ka dɔɔ zɔŋ kaŋ naŋ di Bartimeus, Timeus bidɔɔ, da zeŋ a sobiri noɔre a sɔrɔ.
41010047	O naŋ wa woŋ ka Yesu naŋ yi Nazarɛt la, ka o da piili ŋmeɛrɛ kpɛlle a yele, “Yesu, David Bidɔɔ, taa nyonono ne ma!”
41010048	Ka nobɔ yaga nyare o zu kyɛ yeli o ka o bare gɔmɔ. Kyɛ lɛ la ka o pãã da leɛ ŋmeɛrɛ kpɛlle yaga: “David Bidɔɔ, taa nyonono ne ma!”
41010049	Ka Yesu tage are, kyɛ tere noɔre ka ba boɔle o. Lɛ la ka ba boɔle a zɔŋ kyɛ yeli ko o, “Kyellɛ! Iri! O boɔlɔ fo la.”
41010050	Ka o lɔɔ o kparo bare, kyɛ vare iri a wa Yesu zie.
41010051	Ka Yesu leɛ soore o, “Boŋ la ka fo boɔrɔ ka N e ko fo?” Ka a zɔŋ yeli ko O, “Rabai, N boɔrɔ la ka N leɛ nyɛrɛ.”
41010052	Ka Yesu yeli ko o, “Gɛrɛ. Fo sagdeu saŋ fo la.” A pare na poɔ, ka o leɛ nyɛrɛ a tuuro Yesu a sori poɔ.
41011001	Ba naŋ wa gɛrɛ Gyɛrosalɛm, kyɛ ta Bɛtfagye ane Bɛtane, a Ɔleve Taŋa zu la, ka Yesu toŋ O tutuuribo bayi,
41011002	a yeli ko ba, “Yɛ gaa te kpɛ a tembile na naŋ be yɛ nimitɔɔre eŋɛ. Ka yɛnee wa kpeɛrɛ a be, yɛ na nyɛ la boŋlee ka o `leŋ, o zu neɛ zaa daŋ ba zɔme. `Lori o wa ne.
41011003	Kyɛ ka neɛ zaa wa soore yɛ, ‘Boŋ la so ka yɛ erɛ a ŋaa?’ yɛ yeli o, ‘A Daŋna la boɔrɔ o, kyɛ O na tere o la kyɛ daadaa.’ ”
41011004	Ka ba da gaa te nyɛ a boŋlee ka o are a yeŋ a `leŋ dendɔre noɔre eŋɛ, a teŋɛ sokyara kaŋ zie, ka ba `lori o.
41011005	Ka nobɔ mine naŋ are a be soore ba, “Boŋ la ka yɛ erɛ, a `loro a boŋlee?”
41011006	Ka ba leɛ yeli ko ba a na a lɛ Yesu naŋ tere a noɔre, ka a nobɔ bare ba ka ba gaa.
41011007	Ka ba da taa a boŋlee wa ne Yesu zie, a wa de ba bonsuuri lɔɔ pɔge a boŋlee, ka O do zɔme o.
41011008	Nobɔ yaga da yɛre la ba bonsuuri a pɔge a sobiri zaa, kyɛ ka ba mine meŋ da kyɛ teɛ ullii a yɛre pɔge a sobiri.
41011009	Ka a balaŋ naŋ de wẽɛ̃ ane a balaŋ naŋ be a puoriŋ da ŋmɛ kpɛlle a yele, “Hosanna!” “Maaloo be la Onɔ naŋ waara a Daŋna yuori eŋɛ!”
41011010	“Maaloo be la a te Saa David naaloŋ zie naŋ waara a Daŋna yuori eŋɛ!” “Ka Hosanna do a duobu zaa poɔ!”
41011011	Yesu da kpɛ la Gyɛrosalɛm a te gaa a Ŋmen yiri. O da pigri la a boma zaa a be, kyɛ a saŋ naŋ da faa tɔle, O da yi la gaa Bɛtane ane a pie ne bayi.
41011012	A bieo daare ba naŋ da yi Bɛtane, kɔŋ da kpɛ O la.
41011013	O naŋ nyɛ kaŋkaŋ teɛ naŋ taa vaare a are tɔɔre la, ka O tage ta ka O nyɛ ka, kaapɔge, a ta wa wɔŋ. O naŋ da ta, O da ba nyɛ bon zaa ka vaare yoŋ naane, bonzuiŋ a kaŋkaŋ wɔmɔ saŋ ba ta sɛre.
41011014	Ka O leɛ yeli ko a teɛ, “A yi pampana ŋa kyɛ gɛrɛ, neɛ zaa kon ɔɔ fo wɔmɔ zaa togtogi.” O tutuuribo da woŋ la lɛ O naŋ da yeli.
41011015	Ba naŋ tara Gyɛrosalɛm la, ka Yesu kpɛ a Ŋmen yiri davoro poɔ a piili digre a balaŋ naŋ koɔrɔ kyɛ daara bara. O da nyɔge la ba libitɛgreba tabolɛɛ zaa ane a ŋman koɔreba dakogri a leɛ bare.
41011016	O da ba sage ka neɛ zaa tuo laare zaa tu kpɛ bee yi ne a Ŋmen yiri davoro poɔ.
41011017	Ka O da wuli ba a yeli, “Ba ba ŋmaa biŋ: “ ‘Ba na boɔlɔ la N yiri ka puoru yiri a Tendaa zaa deme zie’? Kyɛ yɛnee maale o la ‘nannyigri die.’ ”
41011018	Ka a nɔbinna kaakaareba ane a puoru neŋkponni ninderebe da woŋ a ŋaa, a piili boɔrɔ vuo a na saŋ O bare. Kyɛ ba da zoro la O dambẽɛ̃, bonzuiŋ a nobɔ zaa nɔe da `maa la ne a O wuluu.
41011019	A zie naŋ da wa `maa, O da yi la a teŋɛ poɔ.
41011020	A beguo saŋ, ba naŋ da wa tɔle gɛrɛ la, ka ba nyɛ a kaŋkaŋ teɛ ka o suori vaare a yi a nyaga eŋɛ.
41011021	Ka Pita teɛre kyɛ yeli ko Yesu, “Rabai, nyɛ. A kaŋkaŋ teɛ na Fo naŋ pɔ eŋ, suori la vaare.”
41011022	Ka Yesu leɛ yeli ko ba, “Taa sagdeu ne Naaŋmen.
41011023	N yeli la yelmeŋɛ ko yɛ, ka neɛ na zaa naŋ na yeli ko a taŋ ŋa, ‘Sɛre yi kyɛ te lɔɔ fomeŋɛ eŋ a mane poɔ,’ kyɛ ba bonnɔ o sukyiri poɔ, kyɛ sage ka a bon na o naŋ yeli na e la, a na e la lɛ o naŋ yeli.
41011024	A lɛ poɔ, N yeli ko yɛ la, bon na zaa yɛ naŋ sɔre yɛ puoruu poɔ, yɛ sage ka yɛ na nyɛ a la, kyɛ yɛ na nyɛ la.
41011025	Kyɛ ka yɛnee wa are a puoro, ka yɛnee wa taa yɛlɛ zaa ne neɛ, yɛ di suuri ko o, ka yɛ Saa naŋ be tenvelaa poɔ meŋ na di suuri ko yɛ, ka yɛnee wa ŋmɛ gbɛre.
41011026	Kyɛ ka yɛnee kon di suuri ko o, yɛ Saa naŋ be tenvelaa poɔ meŋ kon di suuri ko yɛ ka yɛnee wa ŋmɛ gbɛre.”
41011027	Ka ba leɛ wa ta Gyɛrosalɛm. Yesu naŋ da kyene a Ŋmen yiri poɔ la, ka a puoru neŋkponni ninderebe ane a nɔbinna kaakaareba, ane a nembɛrɛ da wa O zie
41011028	a soore O, “Boŋ faŋ la ka Fo de a tonɔ ne a yɛlɛ ama? Aŋ la ko Fo a faŋ ŋa ka Fo de tonɔ ne a yɛlɛ ama?”
41011029	Ka Yesu leɛ yeli ko ba, “N meŋ na soore yɛ la yelbiyenaa. Iri a noɔre ko Ma, kyɛ N na yeli ko yɛ la a zie na N naŋ nyɛ a faŋa a de tonɔ ne a yɛlɛ ama.
41011030	A kõɔ̃ suobu na Gyɔn naŋ tere, a yi la tenvelaa poɔ bee nensaala zie? Yɛ yeli ko Ma.”
41011031	Ka ba laŋ teɛre ko bamenne kyɛ pãã yeli, “Ka tenee yeli, ‘Tenvelaa la,’ O na yeli ko te, ‘Wolɔ pãã la ka yɛ ba sage ne o?’
41011032	Kyɛ ka tenee yeli, ‘Nensaala zie la’. . . .” (Ba da zoro la a nobɔ dambẽɛ̃, bonso ba zaa da de la Gyɔn ka o sereŋ e Ŋmen-noɔr sobɔ.)
41011033	Lɛ la ka ba leɛ yeli ko Yesu, “Te ba bɔŋ.” Ka Yesu leɛ yeli ko ba, “N meŋ kon yeli ko yɛ a zie na N naŋ nyɛ a faŋa N naŋ de tonɔ ne a yɛlɛ ama.”
41012001	Ka O da piili lɔɔrɔ sokpaga korɔ ba, “Dɔɔ kaŋ la da sɛle o tewɔmɔ weɛ, a mɛ dankyen a gyilli o zaa. O tugi la tewɔmɔ dãã maalo zie o poɔ kyɛ leɛ mɛ kyoglokolo o poɔ. O pãã de la a weɛ ko kɔkoɔreba mine kyɛ tu sowogi.
41012002	A wɔmɔ pɔroo saŋ naŋ wa tara, o da toŋ la o tontonɔ kaŋ a kɔkoɔreba zie ka o tõɔ̃ de a weɛ wɔmɔ mine a yi a kɔkoɔreba zie wa ne.
41012003	Kyɛ ba da nyɔge o la a ŋmɛ o yaga kyɛ bare o ka o gaa ne nuzagla.
41012004	Ka o leɛ toŋ tontonɔ kaŋ ba zie, ka ba za o ane kubo a eŋ o baaloŋ o zu eŋɛ, a eŋ o vi kyɛ bare o ka o leɛ gaa.
41012005	Ka o leɛ toŋ a kaŋ, ka ba da ko o. Ka o la leɛ toŋ ba mine yaga, ka ba ŋmɛ ba mine kyɛ ko ba mine.
41012006	“A pãã da kyɛre la nen-yenaa yoŋ ka o na toŋ. Onɔ la o bidɔɔ o naŋ nɔŋ. Ka o pãã toŋ o a pare baara kyɛ yeli, ‘Ba na ko la n bidɔɔ gyermɛ.’
41012007	“Kyɛ a kɔkoɔreba bana da yeli la ko taaba, ‘A gbandire la aŋa. Yɛ wa ka te ko o, ka a gbannoŋ boma na waa te soobo.’
41012008	Ka ba da nyɔge o a ko, a de o lɔɔ bare a weɛ puoriŋ.
41012009	“A lɛ poɔ, boŋ la ka a weɛ daŋna na e? O na wa la a wa saŋ a kɔkoɔreba bare kyɛ de a weɛ ko nen-yobo.
41012010	Yɛ da ba kanne a Ŋmaabo poɔ: “ ‘A kuuri na a meɛmeɛrebɛ naŋ zagre, waa la a goŋgonaa zu kuuri;
41012011	a Daŋna eroŋ la aŋa, ka a waa tombeɛ a te nimie poɔ’?”
41012012	Ka ba da bɔ vuo a na nyɔge O, kyɛ ba da zoro la a nobɔ dambẽɛ̃, bonzuiŋ ba da bɔŋ la ka O lɔɔ la a sokpare kyaare ne ba. Ka ba da bare O kyɛ gaa.
41012013	A puoriŋ, ba da toŋ la a Farasi deme mine ane a Hɛrod deme Yesu zie ka ba tõɔ̃ bɛre nyɔge O a O yelbie poɔ.
41012014	Ba naŋ da wa O zie la, ka ba da yeli, “Wuliwullo, te bɔŋ la ka Fo e la yelmeŋɛ sobɔ kyɛ ba dire nɔmboore korɔ neɛ zaa, bonso Fo ba kaara nensaaleba waaloŋ kyɛ wullo a Naaŋmen sobiri ne yelmeŋɛ. A tu la a nɔbinnaa ka te yɔɔ zuyɔɔre ko Siiza bee a ba tu?
41012015	Te tere bee te ta tere?” Kyɛ Yesu da bɔŋ la a ba melmeloo kyɛ yeli ko ba, “Boŋ la so ka yɛ gyenne Ma? Yɛ taa a denari kaŋ wa ko Ma ka N nyɛ.”
41012016	Ka ba taa a denari kaŋ wa ne. Ka O yeli ko ba, “Aŋ foto ne ŋmaabo la aŋa?” Ka ba leɛ yeli ko O, “Siiza la.”
41012017	Ka Yesu leɛ yeli ko ba, “Yɛ ko Siiza a boma naŋ e Siiza soobo, kyɛ ko Naaŋmen a boma naŋ e Naaŋmen soobo.” Ba nɔe zaa da `maa la ne O yɛlɛ.
41012018	Ka a Sadusi deme da pãã wa O zie, balaŋ naŋ yeli ka kuuni leɛ-iruŋ kyebe. Ba da soore O la soorbir kaŋ a yeli,
41012019	“Wuliwullo, Moses ŋmaa ko te la ka neɛ yɔɔ wa kpi kyɛ bare o pɔgɔ, kyɛ ka o ba taa bie zaa, a seŋ la ka o yɔɔ de a pɔgɔ dɔge bibiiri ko o yɔɔ.
41012020	A daŋ waa la ka yɔɔmine bayopõĩ la da bebe. Ka a danwẽɛ̃ sobɔ de pɔgɔ, ka ba ba dɔge bie zaa kyɛ ka o kpi.
41012021	Ka a ayi sobɔ de a pɔgɔ a meŋ kpi kyɛ ba dɔge bie zaa ne a pɔgɔ. Kyɛ ka a la leɛ e a lɛ ko a ata sobɔ.
41012022	A bayopõĩ zaa da de la a pɔgɔ, kyɛ ba kaŋ zaa ba dɔge bie ne o. A pare baara zaa ka a pɔgɔ meŋ kpi.
41012023	A lɛ poɔ, a kuuni leɛ-iruŋ poɔ, ka balaŋ wa iri, aŋ pɔgɔ pãã na la a bama poɔ, a bayopõĩ zaa naŋ da kuli o?”
41012024	Ka Yesu leɛ yeli ko ba, “Yɛ ba tuli a yɛlɛ ama poɔ, yɛ naŋ ba bɔŋ a Ŋmaabo bee a Naaŋmen faŋa?
41012025	A saŋ na ba naŋ na leɛ iri yi a kuuni poɔ, ba ba dere pɔgɔbɔ bee kuli serbɛ, kyɛ ba na waa la a na malkere naŋ be a tenvelaa poɔ.
41012026	Kyɛ a kuuni naŋ na iri yɛlɛ poɔ, yɛ ba kanne a Moses gane poɔ lɛ Naaŋmen naŋ da yeli yɛlɛ a yi a teɛ naŋ dire poɔ ko o, a yele, ‘Maa la Abraham Naaŋmen, ane Isaak Naaŋmen, ane Gyakob Naaŋmen’?
41012027	O ba e a kuuni Naaŋmen, kyɛ a voobɔ Naaŋmen la. A lɛ poɔ, yɛ tuli la yaga.”
41012028	A nɔbinna kaakaareba kaŋ da wa la wa woŋ ka ba ŋmeɛrɛ nɔkpeɛne. O naŋ wa nyɛ ka Yesu ko ba noɔre velaa la, ka o soore O, “A nɔe zaa poɔ, buo la gaŋ?”
41012029	Ka Yesu leɛ yeli ko o, “A onɔ naŋ gaŋ a nɔe zaa la aŋa: ‘Woŋ, Oo Israel, a Daŋna yɛ Naaŋmen e la Daŋna bonyena.
41012030	Nɔnɔ a Daŋna fo Naaŋmen ne fo sukyiri zaa ne fo vooroŋ zaa, ne fo teɛroŋ zaa, ane fo kpeɛŋaa zaa.’ A noɔre ŋa la gaŋ a zaa.
41012031	A ayi sobɔ peɛle o la: ‘Nɔnɔ fo laŋkpeɛrɛ seŋ fomeŋɛ.’ A noɔre kaŋ zaa kyebe naŋ zuo a ama.”
41012032	Ka a nɔbinna kaakaara yeli ko O, “Yelmeŋɛ, Wuliwullo, Fo yeli la yelmeŋɛ ne Fo naŋ yeli ka Naaŋmen e la bonyena, ka Naaŋmen kaŋ zaa kyebe ka Onɔ naane.
41012033	Kyɛ ka fo nɔnɔ O ne fo sukyiri zaa, ne fo teɛroŋ zaa, ne fo vooroŋ zaa, ane fo kpeɛŋaa zaa kyɛ nɔnɔ fo laŋkpeɛrɛ seŋ fomeŋɛ, ama la zuo bɔɔre maaloo ane kyɔgtaa zaa teroo.”
41012034	Yesu naŋ nyɛ ka o tere a noɔre velaa la, ka O yeli ko o, “Fo ba be tɔɔre ne a Naaŋmen naaloŋ.” A yi a lɛ puoriŋ, neɛ zaa da ba taa pera ka o soore O sooroo zaa.
41012035	Yesu naŋ da wullo a Ŋmen yiri poɔ la, ka O da leɛ soore, “Wolɔ la ka a nɔbinna kaakaareba tõɔ̃ yeli ka a Kristo e la David bidɔɔ?
41012036	Bonso, David meŋɛ, a Sekyerete poɔ da yeli la, “ ‘A Daŋna yeli la ko n Daŋna, “Zeŋ N nudoroŋ zie kyɛ gu a saŋ na N naŋ na e ka Fo dɔndɔnne leɛ Fo gbɛɛ dakogo.” ’
41012037	A lɛ poɔ, ka David meŋɛ da maŋ boɔlɔ O ka Daŋna, wolɔ pãã la ka O e o bidɔɔ?” Nobɔ yaga zie da kyɛllɛ la O yɛlɛ ane popeɛloŋ.
41012038	A O wuluu poɔ la ka O da yeli ko ba, “Yɛ gu a nɔbinna kaakaareba naŋ nɔnɔ ka ba su kparwogri a kyene ne, kyɛ nɔnɔ ka ba puoro taa daa poore.
41012039	Ba meŋ maŋ boɔrɔ la a dakogri naŋ do a senagɔgre poore ane a eŋno ziiri a tigri zie
41012040	kyɛ maŋ faara pɔɔkɔbɔ yie. Ba maŋ puori puoru wogri ka ba wuli bamenne. A nobɔ bama na nyɛ la saŋnaa ka a zuo lɛ.”
41012041	Yesu da zeŋ la kyaare a libiteroo zie, a kaa nyɛ lɛ a nobɔ naŋ lɔɔrɔ ba libie eŋnɛ a libitero daga poɔ, ka a bontareba yaga maŋ lɔɔ libie yaga eŋ.
41012042	Ka pɔɔkoɔre naŋ sobɔ kaŋ da wa lɔɔ libibilii ayi a libitero daga poɔ ka a seŋ kobo.
41012043	Yesu naŋ boɔle O tutuuribo la, ka O yeli ko ba, “N yeli la yelmeŋɛ ko yɛ, a pɔɔkoɔre naŋ sobɔ ŋa la tere gaŋ a balaŋ zaa naŋ da lɔɔ ba libie eŋ a libitero daga poɔ.
41012044	Bonso, ba zaa tere la a yi ba libi-yaga poɔ, kyɛ a pɔgɔ ŋa zie, a yi a o naŋno poɔ la ka o de o nyɔvore boma zaa tere.”
41013001	O naŋ wa yire a Ŋmen yiri poɔ la ka O tutuuribo kaŋ yeli ko O, “Wuliwullo! Nyɛ a kusiveɛle ama, ane a meɛbo zaa naŋ be a kyɛ!”
41013002	Ka Yesu yeli ko o, “Fo nyɛ la a meɛbo ama zaa? Kusiri kaŋ zaa kon bɔŋ dɔgle o tasobɔ zu, ka ba kon de a lɔɔ bare.”
41013003	Yesu naŋ da do zeŋ a Ɔleve Taŋa zu a kyaare a Ŋmen yiri, Pita, Gyems, Gyɔn ane Andero da soore O la O yoŋ zie,
41013004	“Yeli ko te, dabori la ka a yɛlɛ ama na e? Boŋ mannoo meŋ la na wuli a saŋa na a yɛlɛ ama zaa naŋ na wa e baare?”
41013005	Ka Yesu leɛ yeli ko ba: “Yɛ kaara velaa ka neɛ ta bɛlle yɛ.
41013006	Bonso, nobɔ yaga na wa la N yuori eŋɛ, a yeli, ‘Maa la a Kristo,’ kyɛ pãã bɛlle nobɔ yaga.
41013007	Ka yɛnee wa woŋ zɔɔre yɛlɛ kyɛ leɛ woŋ zɔɔre mannoo, yɛ ta vɛŋ ka a dɔɔnɔ yɛ, bonso a fere la ka ama zaa wa, kyɛ a baaroo saŋ kon wa sɛre.
41013008	Teŋ na iri zɔɔ ne la o teŋ tasobɔ, ka naaloŋ meŋ na iri zɔɔ ne o naaloŋ tasobɔ. Teŋŋmɛroo na wa la ziiri yaga. Kɔŋ na le la, ka dɔŋ meŋ wa. Ama la a dɔgebo ɔɔbo piilu.
41013009	“Yɛ gu yɛmenne velaa, bonso ba na iri de yɛ la do ne a Sanhederen kɔɔto ziiri, kyɛ fɔbe yɛ a senagɔgre poore. A Maa zuiŋ, yɛ na are la a zikaareba ane namine niŋe, ka yɛ waa danseɛ deme ko ba.
41013010	Kyɛ a fere la ka ba daŋ kanne a yelnoore ko a tendaa deme zaa.
41013011	Ka ba naŋ wa taa yɛ do ne a kɔɔto ziiri, yɛ ta taa teɛroŋ zaa ne a bon na yɛ naŋ na yeli. Yeli lɛnɛɛ zaa O naŋ ko yɛ a gogo na poɔ, bonso a ba e yɛnee la yele, kyɛ a Sekyerete la yele.
41013012	“Yɔɔ na iri de la o yɔɔ ko ba ka ba ko o, ka saa meŋ e lɛ ko o bie. A bibiiri na are kyaare ne la ba dɔgrebɔ a e ka ba ko ba.
41013013	Nobɔ zaa na kyiire yɛ la, a Maa yuori zuiŋ. Kyɛ a neɛ na naŋ na are kpẽã te ta a baaroo saŋ na nyɛ la faabo.
41013014	“Lɛ ka yɛnee wa nyɛ ‘a bompoɔrɔ naŋ wa ne saŋnaa’ ka o are a zie na naŋ ba seŋ ka o are, a na lɛ a Ŋmen-noɔre sobɔ Daniel naŋ yeli—vɛŋ ka a kaŋkanna bɔŋ a pare—yɛ vɛŋ ka a balaŋ naŋ be Gyudea poɔ, zo yi te do a tanne zu.
41013015	Ta vɛŋ ka neɛ zaa sigi o peɛ zu te de bon zaa o die poɔ.
41013016	Ta vɛŋ ka a neɛ na naŋ be o weɛ poɔ, leɛ te de o kparo.
41013017	Kyɛ yɛlɛ nyɔge la balaŋ naŋ taa poɔ, ane balaŋ naŋ ɛnnɛ bibilii a bebie na poore.
41013018	Kyɛ yɛ puoro ka yɛ zoobu ta wa a sɛseɛ saŋ.
41013019	Bonso, a bebie ana na wa ne la yelferaa naŋ da ba waa lɛ a yi a teŋɛ piiluu Naaŋmen naŋ iri, a te ta a pampana saŋ, kyɛ meŋ kon bɔŋ e zaa.
41013020	Ka a Daŋna da ba ŋmaa a bebie ana, eŋgan zaa da kon nyɛ faabo. Kyɛ a nen-iri na O naŋ iri zuiŋ, O da ŋmaa la a bebie.
41013021	A lɛ saŋ, ka neɛ wa yeli ko yɛ, ‘Nyɛ, Kristo be la kyɛ!’ bee, ‘Nyɛ, O be la a zie ŋa!’ ta sage de.
41013022	Bonso, ziri Kristori ane ziri Ŋmen-noɔre deme na iri la a wuli manno kponni kyɛ toŋ tombeere a te bɛlle a nen-iri meŋɛ, ka ana na tõɔ̃.
41013023	Kyɛ yɛ kaara velaa. Kyɛllɛ, N daŋ yeli la a yɛlɛ ama zaa ko yɛ.
41013024	“Kyɛ a bebie ama yelferaa wa te baare, “ ‘A ŋmenaa na ligi la, ka a kyũũ kon leɛ tere o kyãã;
41013025	a ŋmarbie na yi la a sazu a le, kyɛ ka a sazu faŋ zaa miine.’
41013026	“Ba pãã na nyɛ la a Nensaala Bidɔɔ ka O waara a zanzuuri poɔ ne faŋ yaga ne eŋno.
41013027	O pãã na toŋ la O malkere ka ba boɔle O nen-iri zaa yi a sɛseɛ ziiri anaare zaa poɔ ane a teŋɛ zu baaro zie a te ta a sazu zaa baaro zie ka ba laŋ taa.
41013028	“Pampana ŋa, yɛ zanne a sokpare naŋ yi a kaŋkaŋ teɛ zie. A saŋ na o ullii naŋ wa teɛrɛ yire a bɔre vaare, yɛ maŋ bɔŋ ka sẽɛ̃ kpeɛrɛ la.
41013029	Lɛ meŋ la, ka yɛnee wa nyɛ a ama zaa ka a erɛ, yɛ bɔŋ ka a tara la a dendɔe eŋɛ.
41013030	N yele la yelmeŋɛ korɔ yɛ, a boorɔ ŋa deme kon bɔŋ tɔle kyɛ gu ka a yɛlɛ ama zaa wa te e baare.
41013031	A sazu ne a teŋɛ zu na tɔle la, kyɛ N yelbie kon bɔŋ tɔle.
41013032	“Neɛ zaa ba bɔŋ a bebiri na bee a gogo na. A malkere naŋ be tenvelaa poɔ ba bɔŋ, ka a Bidɔɔ meŋ ba bɔŋ, kyɛ a Saa yoŋ la bɔŋ.
41013033	Yɛ kaara velaa. Yɛ ta gbire, kyɛ yɛ puoro. Bonso, yɛ ba bɔŋ a saŋ na.
41013034	A na waa la na dɔɔ kaŋ naŋ yi o yiri kyɛ tu sori. O da bare la o yiri ko o gbaŋgbaare, ka kaŋ zaa taa o tonnoɔre, kyɛ ka o yeli ko a dendɔre guuro ka o gu a yiri.
41013035	“A lɛ poɔ, yɛ gu velaa, bonso yɛ ba bɔŋ a saŋ na a yidandɔɔ naŋ na leɛ wa, ka zimaane, bee ka zipoŋ sentaa saŋ, bee ka nɔdaa wa te kono, bee a beguo saŋ.
41013036	Ka lɛ naane, o naŋ wa uri wa, o na nyɛ yɛ la ka yɛ gbire.
41013037	Bon na N naŋ yeli ko yɛ, N yeli ko la yɛ zaa: ‘Yɛ gu!’ ”
41014001	Bebie ayi da kyɛre la kyɛ ka a Gaŋ Baro ne a Boroboro Naŋ Ba Taa Belɛ Tigri pãã ta. Ka a puoru neŋkponni ninderebe ane a nɔbinna kaakaareba pãã da boɔrɔ bɛlloo sobiri kaŋ ka ba nyɔge Yesu a ko O.
41014002	Ka ba yeli, “A kon tõɔ̃ e a tigri daare bee kaapɔge, dɔŋkpoŋ na iri la a nobɔ zie.”
41014003	O naŋ da be Bɛtane a zeŋ a diu zie, Simon naŋ da e kɔŋkɔŋ yiri poɔ la, ka pɔgɔ kaŋ da wa O zie ane nard-kããnyuu soŋ daaro naŋ zuo, a alabasta koleba poɔ. O da ŋmɛre la a koleba a de pore eŋ a O zu eŋɛ.
41014004	Ba mine naŋ da be a be nyɛ la suuri a yeli ko taaba, “Boŋ la so ka o saŋ a kããnyuu ŋa bare?
41014005	Bonso, a da naa tõɔ̃ koɔre la a gaŋ denari kɔɔrata, ka ba de ko nembaaleba.” Ba da hoonɔ kyɛ nyare la a pɔgɔ zu.
41014006	Kyɛ ka Yesu yeli, “Yɛ bare o! Boŋ la so ka yɛ dɔɔnɔ a pɔgɔ? O toŋ la tonvelaa ko Ma.
41014007	Bonso, yɛ maŋ taa la a nembaaleba a yɛ poɔ, ka yɛ na tõɔ̃ soŋ ba saŋ na zaa yɛ naŋ boɔrɔ. Kyɛ Maa, N kon maŋ be a yɛ poɔ.
41014008	O e la bon na o naŋ na tõɔ̃. O daŋ wa la ka o kyiri kããnyuu waare Ma a kyɔgre N eŋgan gu a N ũũbu.
41014009	N yeli la yelmeŋɛ ko yɛ, zie na zaa ba naŋ kanne a yelnoore ŋa a teŋɛ zu zaa poɔ, ba na yeli la a bon na a pɔgɔ ŋa naŋ da e, a taa o teɛroŋ.”
41014010	Lɛ la ka Gyudas Iskarioti, a pie ne bayi na kaŋ, da gaa a puoru neŋkponni ninderebe zie ka o iri de Yesu ko ba.
41014011	Ba naŋ da woŋ a yɛlɛ ama, ba poore da pɛle la yaga, ka ba da polle ka ba na yɔɔ o la libie. Lɛ la ka o da bɔ vuo lɛ o naŋ na tõɔ̃ iri de O ko ba.
41014012	A Boroboro Naŋ Ba Taa Belɛ Tigri piilu daare, a saŋ na ba naŋ maŋ ko a Gaŋ Baro Tigri pelee la, ka Yesu tutuuribo soore O, “Yeŋ la ka Fo boɔrɔ ka te gaa te kyɔgre ka Fo wa di a Gaŋ Baro Tigri?”
41014013	Yesu da toŋ la O tutuuribo bayi a yeli ko ba, “Yɛ gaa te kpɛ a teŋɛ poɔ. Dɔɔ kaŋ naŋ tuo kõɔ̃ yuori na tuori yɛ la. Yɛ tuuro o.
41014014	Yɛ yeli ko a yiri na poɔ o naŋ kpɛ yidandɔɔ, ‘A Wuliwullo yeli la: Yeŋ la ka a saama die be ka N na di a Gaŋ Baro Tigri ne N tutuuribo?’
41014015	O na wuli yɛ la dikpoŋ naŋ be a peɛ zu, ka boma zaa maale biŋ. A be la ka yɛ na kyɔgre gu te.”
41014016	Ka O tutuuribo gaa te kpɛ a teŋɛ poɔ, a te nyɛ ka a waa seŋ lɛ O naŋ da yeli ko ba. Lɛ la ka ba kyɔgre gu a Gaŋ Baro Tigri.
41014017	A zie naŋ wa `maa la ka Yesu wa kpɛ ne a pie ne bayi.
41014018	Ba naŋ da zeŋ a dire la ka O yeli, “N yeli la yelmeŋɛ ko yɛ, a yɛ kaŋ naŋ dire ne Ma na iri de Ma la ko ba.”
41014019	Ka ba poore da saŋ, ka ba kaŋ zaa maŋ soore O, “Maa la bee?” Ka kaŋ meŋ soore, “Maa la?”
41014020	Ka O leɛ yeli ko ba, “O sobɔ e la a pie ne bayi na kaŋ naŋ laŋ toŋ nu ne Ma a laa poɔ.
41014021	A Nensaala Bidɔɔ na sereŋ gaa la a seŋ lɛ ba naŋ ŋmaa O yɛlɛ biŋ. Kyɛ yɛlɛ nyɔge la a neɛ na naŋ na iri de a Nensaala Bidɔɔ ko ba. A da naa waa la velaa ko a neɛ na ka ba naŋ da ba dɔge o.”
41014022	Ba naŋ da dire la ka Yesu de boroboro a puori bareka puoruu, kyɛ ŋmaa a de ko ba a yeli, “Yɛ de ɔɔ. N eŋgan la aŋa.”
41014023	Kyɛ ka O leɛ de a kɔp, a puori bareka puoruu, kyɛ de ko ba ka ba zaa nyu a o poɔ.
41014024	Ka O leɛ yeli ko ba, “A N zẽẽ la aŋa, naŋ yi a nɔlaŋ paala poɔ, N naŋ kyiri ko nobɔ yaga.
41014025	N yeli la yelmeŋɛ ko yɛ, N kon leɛ nyu a tewɔmɔ kõɔ̃ kyɛ gu a daare na N naŋ na leɛ nyu a, a Naaŋmen naaloŋ poɔ.”
41014026	Ba naŋ wa yieli Ŋmendeme yieluŋ kaŋ baare, ba da yi do la a Ɔleve Taŋa zu.
41014027	Ka Yesu yeli ko ba, “Tensoɔ ŋa, yɛ zaa na ŋmɛ la gbɛr a Maa zuiŋ, bonso ba ŋmaa la biŋ: “ ‘N na ŋmɛ la a pekyeenɛ, kyɛ ka a peere zo yaare.’
41014028	Kyɛ ka Maa wa leɛ iri, N na de la yɛ wẽɛ ̃ gaa te kpɛ Galili poɔ.”
41014029	Ka Pita yeli ko O, “Ka ba zaa wa ŋmɛ gbɛre gba, Maa kon bɔŋ ŋmɛ gbɛre.”
41014030	Ka Yesu yeli ko o, “N yeli la yelmeŋɛ ko fo, a zenɛ, a tensoɔ ŋa gba, fo na zagre Ma la bota, kyɛ ka a nɔdaa bɔŋ koŋ boyi.”
41014031	Kyɛ ka Pita kyãã are kpẽã ne lɛ o naŋ da yeli, “Ka Maa na wa laŋ kpi ne Fo, kyɛ N kon bɔŋ zagre Fo bare.” Lɛ la ka ba zaa meŋ yeli.
41014032	Ka ba da gaa zie kaŋ naŋ di Gɛtsɛmane, ka Yesu yeli ko O tutuuribo, “Yɛ zeŋ kyɛ, kyɛ ka N puori.”
41014033	O da taa la Pita, Gyems, ane Gyɔn gaa ne kyɛ pãã da piili taa dɔɔne ko Omeŋɛ ka O teɛroŋ da ba zeŋ soŋ.
41014034	Ka O yeli ko ba, “N poɔ saŋ la yaga ka a seŋ ka N kpi. Yɛ be kyɛ a guuro.”
41014035	Ka O da gaa tɔɔre fẽẽ lɛ kyɛ le tensoɔ a puori ka, ka a naŋ na tõɔ,̃ ka a gogo ŋa tɔle O zie.
41014036	Ka O yeli, “Abba, N Saa, Fo taa la bon zaa faŋ. De a kɔp ŋa N zie. Ane a lɛ zaa ka a ba e bon na N naŋ boɔrɔ, kyɛ bon na Fõõ naŋ boɔrɔ.”
41014037	Ka O da leɛ gaa O tutuuribo zie a te nyɛ ba ka ba gbire. Ka O yeli ko Pita, “Simon, fo gbire la? Fo kon tõɔ̃ zeŋ gu gogo yenaa gba bee?
41014038	Yɛ gu kyɛ puoro, ka lɛ naane, yɛ na kpɛ la gyennoo poɔ. A seɛ sereŋ boɔrɔ la, kyɛ a eŋgan bale la.”
41014039	Ka O la leɛ gaa a la te puori a lɛ.
41014040	O naŋ da leɛ wa, O da nyɛ la ka ba la leɛ gbire, bonzuiŋ ba nimie da paale la ne goɔŋ. Ba da ba bɔŋ lɛ ba naŋ na yeli ko O.
41014041	O naŋ leɛ wa a bota saŋ la ka O yeli ko ba, “Yɛ kyãã gbire kyɛ pɛnnɛ. A seŋ la. A gogo ta la. Kyɛllɛ, ba iri de la a Nensaala Bidɔɔ eŋ a yelbebe deme nuuri poɔ.
41014042	Iri. Yɛ vɛŋ ka te gaa. Kyɛllɛ, a neɛ na naŋ iri de Ma ko ba tara la.”
41014043	A pare na poɔ, O naŋ da kyãã yele yɛlɛ la, ka Gyudas, a pie ne bayi kaŋ, da wa ta a wa ne nobɔ yaga naŋ da taa sɔre ane dagolo. A puoru neŋkponni ninderebe ne a nɔbinna kaakaareba, ane a nobɔ nembɛrɛ la da toŋ ba.
41014044	A neɛ na naŋ na iri de O ko ba da `legre ba la a yeli, “A kaŋ na N naŋ na moore la a dɔɔ. Yɛ nyɔge O, a taa O velaa gaa ne.”
41014045	O naŋ da wa ta la, ka o da gaa Yesu zie daadaa a te yeli, “Rabai! Rabai!” kyɛ pãã da moore O.
41014046	Lɛ la ka a nobɔ nyɔge Yesu ne ba nuuri.
41014047	Ka a ba kaŋ sobɔ na naŋ are peɛle a be, voɔ o soɔ a kyɛ ne a puoru neŋkponni zusobɔ tontonɔ kaŋ toori ŋmaa bare.
41014048	Ka Yesu leɛ yeli ko ba, “Yɛ yi wa la a na yɛ naŋ gu nannyige ne zɔɔzɔɔ sɔre ane dagolo ka yɛ nyɔge Ma?
41014049	Bebiri zaa N da maŋ be la yɛ zie a Ŋmen yiri poɔ a wullo, kyɛ yɛ da ba nyɔge Ma. Kyɛ ama zaa waa la ka a Ŋmaabo na tõɔ̃ tu lɛ ba naŋ ŋmaa biŋ.”
41014050	Ba zaa pãã da bare O la kyɛ zo.
41014051	Pɔlbile kaŋ naŋ da ba su bon zaa ka pɛmpela naane la da tuuro Yesu. Ka a nobɔ pɔlbilii da boɔrɔ ka ba nyɔge a pɔlbile,
41014052	kyɛ o da zo la ne eŋkpoli a bare a o bonsuuri puoriŋ.
41014053	Ka ba da de Yesu gaa ne a puoru neŋkponni zusobɔ zie. Be la ka a puoru neŋkponni ninderebe, a nembɛrɛ, ane a nɔbinna kaakaareba zaa da wa laŋ taa.
41014054	Kyɛ Pita da be la tɔɔre fẽẽ a tuuro O puoriŋ, a te kpɛ a puoru neŋkponni zusobɔ davoro poɔ, a te laŋ zeŋ ne a ziguuribo a uoro vũũ.
41014055	A puoru neŋkponni ninderebe ane a Sanhederen deme zaa da boɔrɔ la nobɔ naŋ na tõɔ̃ di danseɛ kyaare ne Yesu ka ba nyɔge O ko, kyɛ ba da ba nyɛ kaŋ zaa.
41014056	Nobɔ yaga da wa di la danse-zirii eŋ O, kyɛ a ba danseɛ diu da ba tu taa vela.
41014057	Ka ba mine iri are a di dansezirii eŋ O, a yeli,
41014058	“Te woŋ la ka O yeli, ‘N na ŋmɛre la a Ŋmendie ŋa nensaala nuuri naŋ mɛ, kyɛ beri ata poɔ, N na leɛ mɛ la kaŋ nensaala nuuri naŋ ba mɛ.’ ”
41014059	Ane a lɛ zaa ba danseɛ diu da ba tu taa vela.
41014060	Lɛ la ka a puoru neŋkponni zusobɔ iri are a ba poɔ kyɛ soore Yesu a yeli, “Fo kon tõɔ̃ iri a noɔre bee? Boŋ danseɛ yɛlɛ la ka a dɔbɔ bama dire kyaare ne Fo?”
41014061	Ka Yesu da e gbili lɛ kyɛ ba iri noɔre zaa. Ka a puoru neŋkponni zusobɔ leɛ soore O, “Fõõ la a Kristo, a Sobɔ na naŋ seŋ pugibu Bidɔɔ?”
41014062	Ka Yesu yeli, “Maa la. Kyɛ yɛ na nyɛ la a Nensaala Bidɔɔ ka O zeŋ a Fannoo Sobɔ nudoroŋ kyɛ waara a sazu zanzuuri poɔ.”
41014063	Lɛ la ka a puoru neŋkponni zusobɔ tage o kpare kyeɛrɛ kyɛ yeli, “Wolɔ ka te leɛ boɔrɔ danseɛ deme?
41014064	Yɛ woŋ la a yelfaare O naŋ yeli kyaare ne Naaŋmen. Boŋ la ka yɛ teɛre?” Ka ba zaa de ka O saŋnaa seŋ la kũũ.
41014065	Ka ba mine da piili kyiri motaare eŋnɛ O a `leŋ O nimie pɔge, kyɛ gbuli nu ŋmɛ O, a yeli ko O, “Kanne daŋ-nyaabo kannoo!” Kyɛ ka a ziguuribo meŋ da fale O.
41014066	Kyɛ a saŋa na Pita naŋ da be a yiri pare davoro poɔ, a puoru neŋkponni zusobɔ tonton pɔglee kaŋ da wa la.
41014067	O naŋ wa nyɛ Pita ka o uoro vũũ, ka o kaa o lɛɛŋ kyɛ yeli, “Fo meŋ da be la a Yesu naŋ yi Nazarɛt zie.”
41014068	Kyɛ o da kyiiri la kyɛ yeli, “N ba bɔŋ bon na fo naŋ yeli tɛgɛ.” O da iri yi la te kpɛ a davoro noɔre kyɛ ka nɔdaa da koŋ.
41014069	A pɔglee naŋ leɛ nyɛ o a be, ka o da piili yele korɔ balaŋ naŋ are a be, “Aŋa e la ba kaŋ.”
41014070	Kyɛ ka Pita leɛ kyiire. A ba kɔɔre kyɛ ka a balaŋ naŋ are a be meŋ yeli ko Pita, “Yelmeŋɛ, fo e la ba kaŋ, bonso fo e la Galili neɛ kyɛ fo yelyeli meŋ wuli la lɛ.”
41014071	Ka o da piili ŋmeɛrɛ eŋnɛ omeŋɛ kyɛ poɔrɔ a yele, “N ba bɔŋ a dɔɔ ŋa yɛ naŋ yele.”
41014072	Ka a nɔdaa koŋ a boyi saŋ. Lɛ la ka Pita pãã leɛ teɛre a yelbiri na Yesu naŋ da yeli ko o: “Fo na zagre Ma la bota, kyɛ ka nɔdaa bɔŋ koŋ boyi.” O naŋ da teɛre a ŋaa, o da koŋ la.
41015001	A zie naŋ da vɛle, a puoru neŋkponni ninderebe ane a nembɛrɛ ane a nɔbinna kaakaareba ane a Sanhederen deme zaa da laŋ la taa a nare lɛ ne lɛ ba naŋ na e. Ba da `leŋ la Yesu a taa O gaa ne te iri de O ko Pailat.
41015002	Ka Pailat soore O, “Fõõ la a Gyu deme Naa?” Ka O leɛ yeli ko o, “A waa la lɛ fo naŋ yeli.”
41015003	Ka a puoru neŋkponni ninderebe nyare O zu yɛlɛ yaga poɔ, kyɛ O da ba yeli yɛlɛ zaa.
41015004	Lɛ la ka Pailat da leɛ soore O a yeli, “Fo kon tõɔ̃ yeli yɛlɛ zaa bee? Nyɛ a danseɛ yaga ba naŋ dire kyaare ne Fo.”
41015005	Kyɛ Yesu da ba leɛ yeli yɛlɛ zaa, ka Pailat noɔre da `maa.
41015006	A naŋ da waa a Tigri saŋ, ka o da maŋ bare nempigra kaŋ ko ba, a neɛ na zaa ba naŋ boɔrɔ.
41015007	Ba da `leŋ la dɔɔ kaŋ naŋ di Barabas ne o zɔɔzɔɔ taaba naŋ da ko nobɔ mine a eŋ ba a pigu die poɔ.
41015008	Ka a nobɔ zaa da yeli gboligboli a piili sɔre o ka o e lɛ o naŋ maŋ e ko ba.
41015009	Ka Pailat soore ba, “Yɛ boɔrɔ la ka N bare a Gyu deme Naa ko yɛ bee?”
41015010	Bonso, o da bɔŋ ka nyuuri zuiŋ la ka a puoru neŋkponni ninderebe da iri de Yesu ko ba.
41015011	Kyɛ ka a puoru neŋkponni ninderebe da dɔrɔ eŋnɛ a nobɔ, ka ba na e ka Pailat bare Barabas ko ba.
41015012	Ka Pailat leɛ soore ba, “Kyɛ boŋ la ka yɛ boɔrɔ ka N e ne a neɛ na yɛ naŋ boɔlɔ a Gyu deme Naa?”
41015013	Ka ba leɛ yeli gboligboli, “Kpa O!”
41015014	Ka Pailat soore ba, “Wolɔ? Boŋ saŋnaa la ka O saŋ?” Kyɛ ka ba da duori ba kɔkɔe a yeli, “Kpa O!”
41015015	Pailat naŋ da boɔrɔ ka o pɛle a nobɔ poore la, ka o da bare Barabas ko ba, kyɛ vɛŋ ka ba fɔbe Yesu kyɛ de O tere ka ba na te kpa O a dagara zu.
41015016	Ka a sogyare taa O kpɛ ne a naa yiri davoro ba naŋ maŋ boɔle ka Pratorium, a te boɔle ba sogyare taaba zaa laŋ taa.
41015017	Ka ba da de kpare vaelɔt su O, kyɛ wuo goore zupile a de vɔgle O zu eŋɛ.
41015018	Kyɛ ka ba da piili puoro O, “Te puori Fo la, a Gyu deme Naa!”
41015019	Ba ŋmɛ la O zu eŋɛ ne tambir, kyɛ pore motaare eŋ O, kyɛ gbi dumo a puori O.
41015020	Ba naŋ e O la wa te baare, ba yaa la a kpare vaelɔt kyɛ de Omeŋɛ boma su O. Ba pãã da taa O la gaa ne a na te kpa O.
41015021	Ka dɔɔ kaŋ naŋ yi Sairin, ka o yuori di Simon, Alɛksanda ane Rufus saa, da yi a weɛ poɔ waara ka ba fere o ka o tuo a dagara.
41015022	Ka ba taa Yesu wa ne zie kaŋ ba naŋ boɔlɔ Gɔlgɔta (a pare la ka a zuŋmama zie).
41015023	Ka ba da de tewɔmɔ dãã naŋ puuli ne more a ko O, kyɛ O da ba nyu.
41015024	Ba naŋ da kpa O a dagara zu, ba da de la O boma a molle poŋ, ka ba nyɛ bon na ba kaŋ na zaa naŋ na nyɛ.
41015025	A gogori ata saŋ la ka ba da kpa O a dagara zu.
41015026	A ŋmaabo ba naŋ da ŋmaa naŋ wuli a yɛlɛ na ba naŋ kyaare ne O da la: A GYU DEME NAA.
41015027	Ba da kpa la nannyigri bayi ane O, ka kaŋ be O doroŋ ka kaŋ meŋ be O gɔbaa eŋɛ.
41015028	A da waa la lɛ ka a tu a ŋmaabo ba naŋ da ŋmaa biŋ naŋ yeli, “Ba de O la ka O poɔ a yelbebe deme poɔ.”
41015029	Balaŋ naŋ da tɔlɔ a be da yeli la yelfaare kyaare ne O, a gɔɔrɔ ba zuri kyɛ yele, “Fõõ naŋ na ŋmɛre a Ŋmendie kyɛ leɛ mɛ o berata poɔ,
41015030	faa fomeŋɛ a sigi a dagara zu.”
41015031	A lɛ meŋ la ka a puoru neŋkponni ninderebe ane a nɔbinna kaakaareba da maŋ e O la, a yeli ko taaba, “O faa la ba mine, kyɛ O kon tõɔ̃ faa Omeŋɛ.
41015032	Vɛŋ ka Kristo, a Israel deme Naa, pãã sigi a dagara zu ka te pãã tõɔ̃ nyɛ kyɛ sage de.” Ka balaŋ ba naŋ kpa ne O meŋ da toorɔ O.
41015033	A gogori ayoɔbo saŋ naŋ wa ta la ka lige da pɔge a teŋɛ zaa kyɛ gu a gogori awae saŋ.
41015034	A gogori awae saŋ, Yesu da duori la O kɔkɔre a ŋmɛ kpɛlle a yeli, “Ɛloe, Ɛloe, lama sabaktane?”— naŋ wuli, “N Naaŋmen, N Naaŋmen, wolɔ ka Fo bare Ma?”
41015035	A nobɔ mine naŋ da are a be naŋ wa te woŋ a ŋaa, ba da yeli la, “Kyɛllɛ. O boɔlɔ la Elaigya.”
41015036	Ka ba kaŋ zo a te de sɔpɔ a buri ne dãã miiruŋ, a eŋ tambir wogi eŋɛ a turi Yesu ka O nyu kyɛ yeli, “Bare O! Vɛŋ ka te nyɛ ka Elaigya na wa nyɔge O la ka O sigi.”
41015037	Ka Yesu da duori O kɔkɔre a ŋmɛ kpɛlle, kyɛ voore O vooroŋ pare baara.
41015038	Ka a Ŋmendie pɛn-gyeraa da kyeɛre ziiri ayi, a yi a zusoɔ te ta a pare.
41015039	A sogyare kɔɔ zusobɔ na naŋ da are a Yesu niŋe naŋ da nyɛ lɛ O naŋ da ŋmɛ kpɛlle a voore O vooroŋ pare baara la, ka o yeli, “Yelmeŋɛ, a dɔɔ ŋa da e la a Naaŋmen Bidɔɔ.”
41015040	Pɔgɔbɔ mine meŋ da be la zitɔɔre kyɛ kaara a yɛlɛ ama. Maria Magdalena, ane Maria naŋ e Gyems a Bile Sobɔ ane Gyosɛf ma, ane Salome da poɔ la ba poɔ.
41015041	A pɔgɔbɔ bama da tu O la a saŋ na O naŋ da be Galili poɔ, kyɛ soŋ O. Pɔgɔbɔ yaga meŋ naŋ da wa ne O a Gyɛrosalɛm poɔ, meŋ da be la be.
41015042	A zie naŋ waa te `maa, kyɛ a kyɔgroo bebiri da la (naŋ na di kyɛ a Sabat bebiri meŋ ta),
41015043	ka Gyosɛf naŋ yi Arematea, a Sanhederen dɔɔ kaŋ naŋ taa yuori kyɛ meŋ da kyɛllɛ gu a Naaŋmen naaloŋ waabo, da taa pera kyɛ gaa Pailat zie a te sɔre ka ba ko o Yesu eŋgan.
41015044	Pailat noɔre da `maa la ne o naŋ woŋ ka O kpi la. O da boɔle la a sogyare kɔɔ zusobɔ a soore o ka Yesu naŋ kpi, ka a kɔɔre la bee.
41015045	O naŋ da woŋ a sogyare kɔɔ zusobɔ zie ka lɛ la, ka o da de a eŋgan ko Gyosɛf.
41015046	A lɛ la ka Gyosɛf da da pɛmpeɛle veɛle, a de Yesu eŋgan sigi ne, a de a pɛmpeɛle a villi pɔge. O da de O la eŋ yabogi ba naŋ da tugi a piiri eŋɛ, kyɛ billi kuuri kpoŋ te pɔge a yabogi noɔre.
41015047	Maria Magdalena ane Maria, Gyosɛf ma, da nyɛ la be ba naŋ da eŋ O.
41016001	A Sabat bebiri naŋ wa tɔle baare, Maria Magdalena, Maria naŋ e Gyems ma, ane Salome da da la kããnyuuri ka ba tõɔ̃ wa te sɔ O.
41016002	A koseɛra piilu daare baguo pipi saŋ, ba da wa la a yabogi zie, a saŋ na a zie naŋ da vɛle.
41016003	Ka ba da soore taaba, “Aŋ la na billi a yabogi noɔre kuuri bare ko te?”
41016004	Kyɛ ba naŋ te kaa, ba da nyɛ la ka ba da vu a kuuri bare. A kuuri da waa la kukpoŋ.
41016005	Ba naŋ da kpeɛrɛ a yabogi poɔ, ba da nyɛ la pɔlbile kaŋ ka o su kpare pelwogo a zeŋ a nudoroŋ zie, ka ba nɔe da `maa yaga.
41016006	Ka o yeli ko ba, “Yɛ ta taa nɔ`maa. Yɛ boɔrɔ la Yesu naŋ yi Nazarɛt, ba naŋ da kpa a dagara zu. O leɛ iri la. O ba kyebe kyɛ. Nyɛ a zie na ba naŋ da gaale O.
41016007	Kyɛ, yɛ gaa te yeli ko a O tutuuribo ane Pita, ka O na de la wẽɛ̃ yɛ eŋɛ a gɛrɛ Galili. Be la ka yɛ na nyɛ O, a na O naŋ da yeli ko yɛ.”
41016008	Ka ba da miine ane nɔ`maa, kyɛ yi a yabogi zie zo. Ba meŋ da ba yeli yɛlɛ zaa ko neɛ zaa, bonso ba da zoro la dambẽɛ̃.
41016009	Yesu naŋ da leɛ iri a ziveɛlmɛ saŋ a koseɛra piilu daare poɔ, O daŋ sãã la Maria Magdalena zie. A o eŋɛ la ka Yesu da digi kɔntɔmɔ ayopõĩ bare.
41016010	O da gaa te yeli ko la a balaŋ naŋ da maŋ be O zie, a saŋ na ba naŋ da kyãã kono kyire ŋmenaa kõɔ̃.
41016011	Ba naŋ da woŋ ka Yesu voorɔ la, kyɛ ka o da nyɛ O la, ba da ba sage de ne a lɛ.
41016012	A ama zaa naŋ wa baare la, ka Yesu leɛ sãã waaloŋ yuo poɔ a tutuuribo bayi zie a saŋ na ba naŋ da kyene a sori poɔ.
41016013	A bama da leɛ la gaa a te manne ko a balaŋ naŋ kyɛre. Kyɛ ba meŋ da ba sage de ne a lɛ ba naŋ yeli.
41016014	A puoriŋ la, ka Yesu da sãã a pie ne yena zie a saŋ na ba naŋ da dire bondirii. O da nyare la ba zu a ba basagdeu ane ba zukpeɛne zuiŋ, ne lɛ ba naŋ da ba sage de balaŋ naŋ da nyɛ O a O kũũ leɛ-iruŋ puoriŋ.
41016015	Ka O da yeli ko ba, “Yɛ gaa te kpɛ a tendaa zaa poɔ a kanne a yelnoore kannoo ko bon-iraa zaa.
41016016	Onɔ naŋ sage kyɛ de suobu na nyɛ la faabo, kyɛ onɔ naŋ ba sage de na nyɛ la saŋnaa.
41016017	A manno eroŋ ama zaa na tuuro la balaŋ naŋ sage de. A N yuori eŋɛ, ba na digi la kɔntɔmɔ bare, kyɛ ba na yeli la yɛlɛ ane kɔkɔpaale.
41016018	Ba na nyɔge la weere ane ba nuuri; kyɛ ka ba naŋ wa nyu tẽẽ faare, bon zaa kon e ba. Ba na de la ba nuuri dɔgle baaleba zu, ka ba nyɛ laafia.”
41016019	A Daŋna naŋ wa yeli yɛlɛ ko ba baare, ba da tuori de O la a tenvelaa poɔ, ka O pãã da zeŋ Naaŋmen nudoroŋ eŋɛ.
41016020	Ka a tutuuribo da yi a te kanne zie zaa, ka a Daŋna da laŋ tonɔ ne ba a e ka a yelbiri are a yi a tonseɛle mannoo naŋ da be ba zie. Amen.
42001001	Nobɔ yaga naŋ da faa de ba nu eŋ ka ba ŋmaa biŋ a yɛlɛ na zaa naŋ da e te zaa poɔ,
42001002	a na lɛ balaŋ a piiluu saŋ naŋ da nyɛ bon zaa ne bamenne nimie, kyɛ e a yelbie tontoneba naŋ da de a ama zaa ko te,
42001003	a da waa la velaa ko maa meŋ, naŋ e a neɛ naŋ peɛre iri a yɛlɛ zaa a yi a piiluu saŋ, ka N ŋmaa a yɛlɛ ama ka a tu taa velaa, Teofilus, naŋ e nensoŋ,
42001004	ka fo tõɔ̃ bɔŋ ka a yɛlɛ ama zaa da sereŋ waa la lɛ ba naŋ da wuli fo.
42001005	A saŋ na Hɛrod naŋ da e a Gyudea naa, a puoru neŋkpoŋ kaŋ da bebe la ka o yuori da di Zakaria. O da poɔ la a Abigya pommu zie deme poɔ. O pɔgɔ da poɔ la a Aaron pɔɔyaare poɔ, ka o yuori da di Ɛlezabɛt.
42001006	Ba zaa da e la yeltori deme Naaŋmen zie a tuuro a Daŋna nɔbinnaa ne O sotori nɔe zaa, a ba taa saŋnaa zaa.
42001007	Kyɛ ba da ba taa bie, bonso Ɛlezabɛt da e la pɔɔ-aan, kyɛ ka ba meŋ da kore ne yuomo yaga.
42001008	A saŋ na o naŋ da tonɔ a puoru neŋkpoŋ tomɔ Naaŋmen zie a seŋ lɛ ba naŋ poŋ,
42001009	a seŋ a puoru neŋkponni e-ere, ba da molle iri o la ka o nyege a bonnyuuri, ka onɔ wa kpɛ a Daŋna Ŋmendie poɔ.
42001010	Ka a laŋne nobɔ zaa da be yeŋ poɔ a puoro a gogo na saŋ a bonnyuuri naŋ da dire.
42001011	Ka a Daŋna malke kaŋ sãã o zie, a wa are a bonnyuu nyegoo zie nudoroŋ.
42001012	Zakaria naŋ da wa nyɛ o, dɔɔne da nyɔge o la, ka dambẽɛ̃ meŋ da kpɛ o.
42001013	Kyɛ ka a malke da yeli ko o, “Ta zoro dambẽɛ̃ Zakaria, bonso Naŋmen woŋ la fo puoruu. Fo pɔgɔ, Ɛlezabɛt, na dɔge la bie ko fo, ka fo na pore o yuori ka Gyɔn.
42001014	A na e la noɔ ne kyelloo ko fo, kyɛ nobɔ yaga eŋ na woŋ la noɔ a o dɔgebo zuiŋ.
42001015	Bonso, o na e la kpoŋ a Daŋna niŋe soɔ. O kon nyu dãã bee dãã kpẽã zaa. O na paale la ne a Sekyerete a yi o ma vorwoɔ poɔ.
42001016	Kyɛ o na e la ka Israel bibiiri yaga leɛ kyaare a Daŋna ba Naaŋmen zie.
42001017	O meŋ na gaa la O niŋe soɔ a Elaigya seɛ ne faŋa poɔ, a leɛ a saamine sukyie ko ba bibiiri, kyɛ ka a nɔkonde deme leɛ ko a yeltori deme yɛŋ, a e ka nobɔ kyɔgre gu a Daŋna.”
42001018	Ka Zakaria yeli ko a malke, “Wolɔ ka N na bɔŋ a ŋaa? Bonso, N e la dɔɔnyaŋa, ka n pɔgɔ meŋ kore ne yuomo yaga lɛ.”
42001019	Ka a malke leɛ yeli ko o, “Maa la Gabreɛl naŋ ara a Naaŋmen niŋe. O toŋ ma la ka N wa yeli yɛlɛ ko fo kyɛ kanne a yelnoore ama a ko fo.
42001020	Kyɛ nyɛ, fo na e la gbili a kon tõɔ̃ leɛ yeli yɛlɛ zaa kyɛ gu a bebiri na poɔ a ama zaa naŋ na e. Bonso, fo ba sage de n yelbie naŋ na tu taa a saŋ na naŋ seŋ.”
42001021	A nobɔ da kyɛllɛ la Zakaria, ka ba nɔe da `maa ne lɛ o naŋ kɔɔre a Ŋmendie poɔ.
42001022	Kyɛ o naŋ da wa yi wa, o da kon tõɔ̃ yeli yɛlɛ ko ba. Ba da bɔŋ la daadaa ka o nyɛ la gyenno kaŋ a Ŋmendie poɔ, bonzuiŋ o da ko ba la manno kaŋ kyɛ da kon leɛ tõɔ̃ yeli yɛlɛ.
42001023	A saŋ na o tomɔ naŋ da wa baare la ka o da leɛ gaa o yiri.
42001024	Ka a beri mine naŋ da wa tɔle baare la ka o pɔgɔ Ɛlezabɛt da taa poɔ. Kyɛ o da sɔgle la omeŋɛ kyuuri anuu kyɛ yeli,
42001025	“Lɛ la ka a Daŋna e ko ma a beri na poɔ O naŋ da kaa ma, a iri n vi bare a nobɔ poɔ.”
42001026	A kyuuri ayoɔbo poɔ la ka Naaŋmen da toŋ a malke, Gabreɛl, Galili teŋ kaŋ naŋ di Nazarɛt poɔ,
42001027	ka o gaa a pɔgɔ kaŋ naŋ ba bɔŋ dɔɔ zie. Ba da eŋ la noɔre ka o na kuli la dɔɔ kaŋ yuori naŋ di Gyosɛf, naŋ poɔ a David yideme poɔ. A pɔgɔ ŋa naŋ ba bɔŋ dɔɔ yuori da di la Maria.
42001028	A malke naŋ wa kpɛ la, ka o yeli ko o, “N puori fo la. Noɔ yaga be la a fõõ Naaŋmen naŋ nɔŋ gaŋ zie. A Daŋna be la fo zie. Pugibu be la fo zie a pɔgɔbɔ zaa poɔ.”
42001029	Maria naŋ wa nyɛ o, ka dɔɔne da kpɛ o ne lɛ o naŋ yeli, ka o da teɛre ka boŋ puoruu la aŋa.
42001030	Lɛ la ka a malke da yeli ko o, “Ta zoro dambẽɛ̃, Maria, bonso, fo nyɛ la nɔndeteroo Naaŋmen zie.
42001031	Kyɛ kyɛllɛ, fo na taa la poɔ a fo vore poɔ a dɔge bidɔɔ, ka fo na boɔle O yuori ka Yesu.
42001032	O na taa la yuori, ka ba na boɔlɔ O, a Kpoŋ Zaa Sobɔ Bidɔɔ. A Daŋna Naaŋmen na ko O la O saa David naaloŋ dakogo.
42001033	Kyɛ O na di la naaloŋ Gyakob yiri poɔ tegteglɛ. A O naaloŋ zaa kon bɔŋ baare.”
42001034	Lɛ la ka Maria yeli ko a malke, “Wolɔ ka ama na e kyɛ ka N ba bɔŋ dɔɔ zaa?”
42001035	Ka a malke leɛ yeli ko o, “A Sekyerete na wa la fo zie, ka a Kpoŋ Zaa Sobɔ faŋ yaare O dasuoluŋ pɔge fo. A lɛ meŋ pãã ka ba na boɔlɔ a nenkyerete na fo naŋ na dɔge ka Naaŋmen Bidɔɔ.
42001036	Kyɛ kyɛllɛ, a fo neɛ Ɛlezabɛt meŋ taa la poɔ a na dɔge bidɔɔ ne o koroŋ na zaa. O poɔ ta la kyuuri ayoɔbo, onɔ ba naŋ daŋ boɔle ka pɔɔ-aan.
42001037	Bonso, bon zaa kyebe Naaŋmen zie ka O kon tõɔ̃ e.”
42001038	Ka Maria yeli, “Nyɛ a Daŋna pɔɔgbaŋgbaa. Vɛŋ ka a waa lɛ fo naŋ yeli.” Ka a malke bare o kyɛ gaa.
42001039	A beri na poɔ la, ka Maria da iri pɔge te do gaa teŋɛ kaŋ naŋ be a Gyudea taŋa paaloŋ poɔ.
42001040	Be la ka o te kpɛ Zakaria yiri poɔ a puori Ɛlezabɛt.
42001041	A da waa la ka Ɛlezabɛt naŋ woŋ Maria puoruu la ka o bie dɔŋ o vore poɔ, kyɛ ka Ɛlezabɛt da paale ne a Sekyerete.
42001042	Ka o duori o kɔkɔre kyɛ yeli, “Maaloo be la fo zie a pɔgɔbɔ poɔ, kyɛ maaloo meŋ be la a bie naŋ be a fo vore poɔ.
42001043	Kyɛ boŋ la so ka ama zaa wa n zie, ka n Daŋna ma na wa n zie.
42001044	Kyɛllɛ, a pare na poɔ N naŋ da woŋ a fo puoruu n tobo poɔ, a bie da teɛ la a n vore poɔ ne noɔ.
42001045	Maaloo be la a pɔgɔ naŋ sage de zie, bonso a bon na a Daŋna naŋ yeli ko o na tu la lɛ.”
42001046	Ka Maria yeli: “N vooroŋ danna la a Daŋna yuori
42001047	kyɛ ka n seɛ meŋ woŋ noɔ Naaŋmen n Faara zie,
42001048	bonso, O teɛre la O pɔɔtonton sigruu yɛlɛ. Kyɛllɛ, a yi pampana ŋa kyɛ gɛrɛ, boorɔ deme zaa na boɔle ma la ka a sobɔ naŋ nyɛ maaloo,
42001049	bonso, a Kpẽã Zaa Sobɔ toŋ la toŋkpeɛne ko ma—ka O yuori waa bonkyerete.
42001050	O nyonono be la balaŋ zaa naŋ zoro O, a yi boorɔ zaa te ta boorɔ zaa.
42001051	O wuli la kpẽã ne O nu; O ŋmɛ la a pɔloŋ deme yaare ne ba sukyie teɛroŋ.
42001052	O sigri la zikaareba a ba naaloŋ poɔ kyɛ zɛle balaŋ naŋ sigi ka ba do.
42001053	O vɛŋ la ka kɔŋ deme paale ne bonveɛle kyɛ bare a bondaŋneba ka ba gaa ne nuzagla.
42001054	O soŋ la O tontonɔ Israel, O nyonono leɛ-teɛroŋ poɔ
42001055	a seŋ lɛ O naŋ da yeli ko a te saamine, a ko Abraham ne o bibiiri tegteglɛ.”
42001056	Maria da kpɛ la Ɛlezabɛt zie a na kyuuri ata kyɛ pãã leɛ kuli o yiri.
42001057	Ɛlezabɛt saŋ naŋ da ta ka o dɔge la, ka o pãã da dɔge bidɔɔ.
42001058	A o laŋkpeɛrebɛ ane o nobɔ naŋ da woŋ a lɛ a Daŋna naŋ wuli O nyonono kpoŋ ko o, ka ba da laŋ di la noɔ ne o.
42001059	Lɛ ka a da waa, a beri anii daare, ba da wa la a wa ŋmaa a bie yoɔre. Kyɛ ba da boɔrɔ la ka ba de a saa yuori pore ne a bie yuori Zakaria.
42001060	Kyɛ ka o ma leɛ yeli, “`M`m. O yuori na di la Gyɔn.”
42001061	Ka ba yeli ko o, “Neɛ zaa kyebe a fo nobɔ poɔ ka ba boɔlɔ o a yuori ŋa.”
42001062	Lɛ la ka ba `legre ko o saa a boɔrɔ ka ba bɔŋ lɛ a o bie yuori naŋ na di.
42001063	Lɛ la ka o sɔre ba ka ba ko o bon-ŋmaara, ka o ŋmaa, “O yuori la Gyɔn.” Ka ba zaa nɔe da `maa.
42001064	A pare na poɔ, o noɔre da yuo la ka o zele meŋ `lori, ka o yele yɛlɛ a pugro Naaŋmen.
42001065	Ka dambẽɛ̃ da kpɛ a nobɔ zaa naŋ kpeɛrɛ peɛle ba. Lɛ ka ba da yɔ manna a yɛlɛ ama zaa a Gyudea taŋa paaloŋ zaa poɔ.
42001066	Balaŋ zaa naŋ da woŋ a ŋaa da de a la ba sukyie poore kyɛ soore, “Boŋ tɔ bie na la aŋa?” Ka a Daŋna nu da be o zie.
42001067	Ka o saa Zakaria da paale ne a Sekyerete, ka o kanne daŋnyaabo kannoo a yele:
42001068	“Pugibu be la a Daŋna, a Israel Naaŋmen zie, bonso O wa la wa e ka O nobɔ nyɛ leɛ-yɔɔ-de faabo.
42001069	O da iri la faabo eelɛ ko te a O tontonɔ David yiri poɔ.
42001070	(lɛ O naŋ da yeli ka a yi a O noɔr deme naŋ e kyerete nɔe poɔ, balaŋ naŋ da bebe koroŋ zaa),
42001071	ka te na nyɛ la faabo a yi te dɔndɔnne zie ane a balaŋ zaa naŋ kyiire te, nuuri poɔ—
42001072	ka O na taa la nyonono te saamine zie kyɛ leɛ teɛre O nɔlaŋ kyerete,
42001073	a polloo O naŋ polle ko a te saa Abraham:
42001074	ka O ko te la sori, ka tenee naŋ da nyɛ faabo a yi te dɔndɔnne nuuri poɔ, na tõɔ̃ toŋ la O tomɔ kyɛ ba zoro dambẽɛ̃
42001075	a yelkyerete ane yeltoruŋ poɔ O niŋe soɔ, te bebie zaa poɔ.
42001076	Kyɛ fõõ, n bie, ba na boɔle fo la a Kpoŋ Zaa Sobɔ Ŋmen-noɔr sobɔ. Bonso, fo na de la wẽɛ̃ gaa a Daŋna zie te maale O sobie,
42001077	a te ko O nobɔ faabo bɔmmo ka a yi a ba yelbebe suuri diu zie,
42001078	a te Naaŋmen nyonono piilaa zuiŋ, a nyonono na a Ŋmenaa Iru Sobɔ naŋ da yi sazu wa ne te zie
42001079	a na ko kyãã ko balaŋ naŋ zeŋ lige ne kũũ dasuoluŋ poɔ, a wa wuli te gbɛɛ ka te kpɛ `maaroŋ sobiri poɔ.”
42001080	Lɛ la ka a bie baa, a waa kpẽã a seɛ poɔ, a kpeɛrɛ wɛgyaŋ poɔ kyɛ gu ka o wa sãã a Israel nobɔ zaa zie.
42002001	Kyɛ ka a da wa a bebie ama poɔ, ka Siiza Agostos da tere noɔre ka ba sɔre nobɔ zaa naŋ be a Rom paaloŋ poɔ.
42002002	A sɔroo ŋa da la a sɔro dandaŋ sobɔ ba naŋ da sɔre a saŋ na Sairinius naŋ da kyãã di a Siria paaloŋ naaloŋ.
42002003	Lɛ la ka neɛ zaa da gaa o teŋ kora poɔ ka ba na te sɔre ba.
42002004	Lɛ la ka Gyosɛf meŋ yi Nazarɛt teŋɛ naŋ be Galili paaloŋ poɔ, a te gaa Gyudea paaloŋ. O da gaa la David teŋɛ ba naŋ boɔle ka Bɛtlɛhɛm poɔ, bonzuiŋ o da yi la David yideme ne yiiluŋ poɔ.
42002005	O da gaa la a be ka ba te sɔre o, ane Maria ba naŋ da de ko o ka o kuli, kyɛ ka o poɔ da be.
42002006	Lɛ ka a da waa a bebir na ba naŋ da be a be, ka o saŋ da ta ka o dɔge.
42002007	Ka o da dɔge o bidɔɔ, a o pɔɔsare dɔgebo poɔ, ka o da de pɛne a villi pɔge O a de O gaale zag-gbori poɔ, bonzuiŋ ba da ba nyɛ zie na kpɛ ne O a saama yiri poɔ.
42002008	A zie ŋa poɔ la ka pekyeenɛbɛ meŋ da kpeɛrɛ a wɛre poɔ a kaara ba peere tensoɔ zaa.
42002009	Kyɛ kyɛllɛ, a Daŋna malke da are la ba niŋe soɔ ka a Daŋna veɛloŋ kyãã villi ba, ka dambẽɛ̃ da kpɛ ba yaga.
42002010	Lɛ la ka a malke da yeli ko ba, “Yɛ ta zoro dambẽɛ̃. Yɛ kyɛllɛ. N taa la yelnoore naŋ taa noɔ yaga wa ne na ko nobɔ zaa.
42002011	Bonso, zenɛ, a David teŋɛ poɔ, ba dɔge la a Faara ko yɛ. Onɔ la Kristo, a Daŋna.
42002012	A mannoo na la aŋa naŋ na wa yɛ zie: Yɛ na nyɛ la bie ba naŋ villi pɛne pɔge ka O gaŋ zag-gbori poɔ.”
42002013	Ka tenvela malkere yaga da sãã a malke zie daadaa lɛ, a pugro Naaŋmen kyɛ yele,
42002014	“Eŋno be la a duobu zaa poɔ a ko Naaŋmen, kyɛ ka `maaroŋ be a teŋɛ zu a ko nobɔ zaa O poɔ naŋ pɛle ne.”
42002015	A naŋ da ta ka a malkere da bare ba kyɛ do te kpɛ tenvelaa la, ka a pekyeenɛbɛ yeli ko taaba, “Yɛ vɛŋ ka te pãã gaa Bɛtlɛhɛm a te nyɛ a yɛlɛ ŋa naŋ e ka a Daŋna da yeli ko te.”
42002016	Lɛ la ka ba da pɔge gaa te nyɛ Maria ane Gyosɛf ne a bie naŋ gaŋ a zag-gbori poɔ.
42002017	Ba naŋ da wa nyɛ O, ka ba yaare zie zaa a yele lɛnɛɛ zaa ba naŋ da woŋ a kyaare ne a bie ŋa.
42002018	A da e la tombeɛ ko balaŋ zaa naŋ da woŋ a yɛlɛ ama ne lɛ a pekyeenɛbɛ naŋ da yeli ko ba.
42002019	Kyɛ Maria da ba yinne a yɛlɛ ama bare. O da maŋ teɛrɛ la ama zaa o sukyiri poɔ.
42002020	Ka a pekyeenɛbɛ leɛ gaa a eŋnɛ kyɛ pugro Naaŋmen ne a lɛ zaa ba naŋ da woŋ kyɛ nyɛ, ka a deɛ waa na ba naŋ da yeli ko ba.
42002021	A beri anii naŋ da wa ta, ba da ŋmaa la a bie yoɔre. Ba da pore la O yuori ka Yesu, a yuori na a malke naŋ da tere kyɛ ka O ma da taa O poɔ.
42002022	A Maria pɛgebo bebie naŋ wa baare, a seŋ lɛ Moses nɔbinnaa naŋ yeli, ba da taa la a bie wa ne Gyɛrosalɛm a wa de O ko a Daŋna;
42002023	(a seŋ ba naŋ ŋmaa biŋ a Daŋna nɔbinnaa poɔ, “Bidɔɔ zaa naŋ yuo a vore, ba na boɔlɔ o la bonkyerete ko a Daŋna”),
42002024	kyɛ maale bɔɔre a seŋ lɛ ba naŋ yeli a Daŋna nɔbinnaa poɔ: “ŋmama ayi bee na-ŋmabilii ayi.”
42002025	Kyɛ a saŋ ŋa, dɔɔ kaŋ da be la Gyɛrosalɛm poɔ ka o yuori di Simeon. A dɔɔ ŋa deɛ da waa la yeltori sobɔ naŋ moɔ nimie kyɛ kyɛllɛ Israel sukyidiibu, ka a Sekyerete da be o zie.
42002026	Kyɛ a Sekyerete da e la ka a sãã o zie ka o kon kpi kyɛ gu ka o nyɛ a Daŋna Kristo.
42002027	A da yi la a Sekyerete zie ka o gaa a Naaŋmen yiri poɔ. A saŋ na a dɔgrebɔ naŋ wa kpɛ ne a bie Yesu ka ba e a lɛ naŋ seŋ a nɔbinna eroŋ kyaare O,
42002028	Simeon da de O la eŋ o nuuri poɔ kyɛ pugi Naaŋmen a yeli:
42002029	“Daŋna, pampana ŋa, vɛŋ ka a Fo gbaŋgbaa gɛrɛ ne eŋ`maaroŋ, ka a seŋ a Fo yelbiri.
42002030	Bonso, n nimie nyɛ la a Fo faabo,
42002031	Fo naŋ kyɔgre biŋ nobɔ zaa nimie poɔ,
42002032	ka O e kyãã naŋ na e ka a yɛlɛ sãã a Tendaa deme zie kyɛ e a Fo nobɔ Israel eŋno.”
42002033	Ka Gyosɛf ane a ma noɔre da `maa ne lɛ o naŋ yeli a bie yɛlɛ.
42002034	Lɛ la ka Simeon da maale ba ne yelbisonne kyɛ yeli ko O ma Maria, “Kyɛllɛ, ba iri la a Bie ŋa biŋ ka O na wa ne leebu ne leɛ-iruŋ Israel deme yaga zie, kyɛ waa mannoo ba naŋ na yeli yɛlɛ kyaare ne,
42002035	ka sukyie yaga teɛroŋ sãã. Kyɛ soɔ meŋ na kyɔge la a fomeŋɛ vooroŋ.”
42002036	Pɔgɔ kaŋ da be la be a di Anna. O da waa la a Ŋmennoɔr sobɔ pɔgɔ kaŋ. O da waa la Fanoɛl pɔɔyaa naŋ yi Aser bale poɔ. O yuomo da waa la yaga, kyɛ o da laŋ kpɛ ne la o serɛ yuomo ayopõĩ a yi o naŋ ba bɔŋ dɔɔ zaa puoriŋ.
42002037	O da waa la pɔɔkoɔre ka o yuomo ta lezaanaare ne anaare. O daŋ ba yi a Naaŋmen yiri poɔ kyɛ da tonɔ Naaŋmen tomɔ ne nɔ`leŋ ne puoruu tensoɔ ne ŋmenaa zaa.
42002038	A gogo ŋa poɔ la ka o da kpɛ a te puori bareka puoruu ko a Daŋna, kyɛ yeli a bie yɛlɛ ko balaŋ zaa naŋ kyãã kyɛllɛ leɛyɔɔ- de faabo a Gyɛrosalɛm poɔ.
42002039	Ba naŋ da wa maale yɛlɛ zaa a seŋ lɛ a Daŋna nɔbinnaa naŋ yeli la, ka ba leɛ gaa Galili a te kpeɛrɛ bamenne teŋɛ Nazarɛt poɔ.
42002040	Ka a bie te baa, ka O seɛ waa kpẽã. O da paale la O zaa ne yɛŋ, kyɛ Naaŋmen nɔndeteroo da be la O zie.
42002041	O dɔgrebɔ da maŋ do la Gyɛrosalɛm yuoni zaa a Gaŋ Baro Tigri saŋ.
42002042	Kyɛ O naŋ wa ta yuomo pie ne ayi, ba da do la Gyɛrosalɛm a seŋ a Tigri eroŋ.
42002043	A Tigri naŋ wa baare kyɛ ba leɛ kulo la, ka Yesu leɛ be puoriŋ a Gyɛrosalɛm poɔ, ka Gyosɛf ne O ma da ba bɔŋ ne a.
42002044	Ba da teɛre ka O be la a ba sobitutaaba poɔ. Kyɛ ba naŋ da kyeŋ bebigbuli kyenoo, ba da bɔ O la a ba yideme ne ba nemmilli zie.
42002045	Ba naŋ da ba nyɛ O, ba da leɛ gaa la Gyɛrosalɛm a te yɔ boɔrɔ O.
42002046	A da waa la a beri ata saŋ ka ba da nyɛ O a Naaŋmen Yiri poɔ, ka O zeŋ a wuliwullibo poɔ a kyɛllɛ kyɛ soorɔ ba soorbie.
42002047	Kyɛ balaŋ zaa naŋ woŋ O yɛlɛ nɔe da `maa la ne O nyaan ne O noɔre leɛ-teroo.
42002048	Ba naŋ da wa nyɛ O, ba nɔe da `maa la. Ka O ma da yeli ko O, “N bie, wolɔ la ka Fo e a ŋaa ko te? Kyɛllɛ, Fo saa ne Maa da boɔrɔ Fo la ne teɛroŋ saŋnaa.”
42002049	Ka O yeli ko ba “Boŋ la so ka yɛ boɔrɔ Ma? Yɛ ba bɔŋ ka a seŋ la ka N poɔ a N Saa tomɔ poɔ bee?”
42002050	Kyɛ ba da ba bɔŋ a yɛlɛ ŋa tɛgɛ O naŋ yeli ko ba.
42002051	Ka O da laŋ gaa ne ba Nazarɛt poɔ a sigri Omeŋɛ ba zie. Kyɛ O ma da de la a yelbie ama zaa eŋ o sukyiri poɔ.
42002052	Ka Yesu yɛŋ ne karoo ne nɔndeteroo da duoro Naaŋmen ne nobɔ zaa zie.
42003001	Tebɛreas Siiza naaloŋ yuomo pie ne anuu poɔ la ka Ponteus Pailat da e a Gyudea zikaara. A saŋ ŋa poɔ meŋ la ka Hɛrod da e zikaara Galili paaloŋ poɔ, ka o yɔɔ Felep meŋ e Etorea ne Trakonetes zikaara, ka Losaneos meŋ da e Abilene zikaara.
42003002	Annas ane Kaiyafas puoru neŋkponnuŋ saŋ la ka a Naaŋmen yelbiri da wa Gyɔn, a Zakaria bidɔɔ zie, a wɛgyaŋ poɔ.
42003003	O da yi la te kpɛ a Gyordan paaloŋ zaa poore a te kanna a suobu naŋ yi a teɛroŋ leɛbo na naŋ na wa ne yelbebe suuri diu.
42003004	A seŋ na a yelbie na a Ŋmen-noɔr sobɔ Isaiya naŋ ŋmaa biŋ a o gan poɔ: “Neɛ kaŋ kɔkɔre boɔlɔ la a wɛgyaŋ poɔ, ‘Yɛ maale a Daŋna sori, maale O sobie ka a tori.
42003005	Ka taŋ koŋkoraa zaa na paale, ka taŋkpoŋ ne tambile zaa sigri, ka zigɔne zaa tori, ka zinyaara zaa leɛ zisaala,
42003006	kyɛ ka nensaaleba zaa nyɛ Naaŋmen faabo.’ ”
42003007	Lɛ la ka o yeli ko a nobɔ na zaa naŋ yi ka o na ko ba la suobu, “Yɛnee weere biiri! Aŋ la kpãã yɛ ka yɛ zo yi a sutoloŋ naŋ waara poɔ?
42003008	Lɛ poɔ, yɛ wɔŋ wɔmɔ naŋ seŋ ne teɛroŋ leɛbo, kyɛ ta daŋ piili yeli ko yɛmenne, ‘Te taa la Abraham ka o e te saa.’ Kyɛ N yeli ko yɛ la ka Naaŋmen na tõɔ̃ iri la Abraham bibiiri a yi a kubo ama poɔ.
42003009	Kyɛ a pampana ŋa gba, a lɛre be la a teɛ nyaga eŋɛ. A lɛ poɔ, teɛ na zaa naŋ ba wɔŋ wɔmveɛle, ba na kyɛ o la de lɔɔ eŋ vũũ poɔ.”
42003010	Ka a nobɔ da soore o, a yeli, “Boŋ ka te pãã na e?”
42003011	Ka o leɛ ko ba a noɔre kyɛ yeli ko ba, “Neɛ na zaa naŋ taa kpare ayi, vɛŋ ka o de kaŋ ko a neɛ naŋ ba taa kaŋ zaa. Ka kaŋ na meŋ naŋ taa bondirii, vɛŋ ka o meŋ e a lɛ.”
42003012	Ka libiderebe meŋ da wa ka ba wa de suobu kyɛ ka ba da soore o, “Wuliwullo, boŋ ka te na e?”
42003013	Ka o yeli ko ba, “Yɛ ta de libie gaŋ lɛ ba naŋ ko yɛ noɔre ka yɛ de.”
42003014	Lɛ meŋ la ka a sogyare mine meŋ soore o, a yeli, “Boŋ la ka te na e?” Ka o yeli ko ba, “Yɛ ta eŋ neɛ zaa baaloŋ poɔ bee ŋmaa zirii kyaare neɛ zaa, kyɛ vɛŋ ka yɛ sanyɔɔ seŋ yɛ.”
42003015	A nobɔ da kyɔgre gu la kyɛ gyɛlɛ ba sukyie poore, ka Gyɔn e la a Kristo bee o ba e.
42003016	Ka Gyɔn da tere a noɔre kyɛ yeli ko ba zaa, “Maa ko yɛ la suobu ane kõɔ̃, kyɛ a neɛ naŋ e kpẽã yaga gaŋ ma waara la. N ba seŋ ka N `lori O nɔɔteɛ. O na so yɛ la ane a Sekyerete ane vũũ.
42003017	O fuuraa be la O nu poɔ, kyɛ ka O na peere maale O gbaŋgbalaa zaa velaa a wuo a mɔbie eŋ O bugo poɔ kyɛ nyege a uri ne vũũ naŋ kon bɔŋ kpinni bare.”
42003018	Ane dɔre-eŋ yɛlɛ yaga poɔ la ka o kanne a yelnoore kannoo ko a nobɔ.
42003019	Kyɛ Gyɔn da nyare la Hɛrod a zikaara zu, a yi Hɛrodeas, a o yɔɔ Felep pɔgɔ, ane a efaare zaa Hɛrod naŋ da maale zuiŋ.
42003020	Ka Hɛrod pãã da toŋ tonfaare naŋ gaŋ ane o naŋ da nyɔge Gyɔn eŋ pigu die poɔ.
42003021	A nobɔ zaa naŋ da wa de suobu baare la ka a da waa ka Yesu meŋ de suobu. O naŋ da puoro la, ka a tenvelaa da yuo,
42003022	ka a Sekyerete da sigi wa a na ŋman eŋɛ waaloŋ a wa dɔme O zu. Ka kɔkɔre kaŋ da yi a tenvelaa a yeli, “Fõõ la N Bidɔɔ N naŋ nɔŋ. Fõõ la ka N poɔ pɛle ne.”
42003023	Yesu meŋɛ pãã da e la yuomo lezɛre ne pie kyɛ pãã da piili a O tomɔ. Nobɔ zaa da de la ka O da e Gyosɛf bie, naŋ e Heli bie.
42003024	Onɔ la e Matat bie, naŋ e Lɛve bie, naŋ e Mɛlke bie, naŋ e Gyanae bie, naŋ e Gyosɛf bie,
42003025	naŋ e Matateos bie, naŋ e Amos bie, naŋ e Nahom bie, naŋ e Ɛsle bie, naŋ e Nagae bie,
42003026	naŋ e Maat bie, naŋ e Matateos bie, naŋ e Sɛme bie, naŋ e Gyosɛf bie, naŋ e Gyuda bie,
42003027	naŋ e Gyoana bie, naŋ e Resa bie, naŋ e Zorobabɛl bie, naŋ e Salateɛl bie, naŋ e Neri bie,
42003028	naŋ e Mɛlke bie, naŋ e Ade bie, naŋ e Kosam bie, naŋ e Ɛlmodam bie, naŋ e Er bie,
42003029	naŋ e Gyose bie, naŋ e Ɛleɛzɛr bie, naŋ e Gyorem bie, naŋ e Matat bie, naŋ e Lɛve bie
42003030	naŋ e Simeon bie, naŋ e Gyuda bie, naŋ e Gyosɛf bie, naŋ e Gyonam bie, naŋ e Ɛleakem bie,
42003031	naŋ e Mɛlea bie, naŋ e Mɛnna bie, naŋ e Matata bie, naŋ e Natan bie, naŋ e David bie,
42003032	naŋ e Gyɛse bie, naŋ e Obɛd bie, naŋ e Boaz bie, naŋ e Salmon bie, naŋ e Naason bie,
42003033	naŋ e Amenadab bie, naŋ e Aram bie, naŋ e Hɛzron bie, naŋ e Farɛs bie, naŋ e Gyuda bie,
42003034	naŋ e Gyakob bie, naŋ e Isaak bie, naŋ e Abraham bie, naŋ e Tara bie, naŋ e Nakor bie,
42003035	naŋ e Sɛrog bie, naŋ e Ragao bie, naŋ e Falɛk bie, naŋ e Hɛbɛr bie, naŋ e Sala bie,
42003036	naŋ e Kaenan bie, naŋ e Arfazad bie, naŋ e Sɛm bie, naŋ e Noa bie, naŋ e Lamɛk bie,
42003037	naŋ e Matosala bie, naŋ e Ɛnok bie, naŋ e Gyarɛd bie, naŋ e Malɛleal bie, naŋ e Kaenan bie,
42003038	naŋ e Ɛnos bie, naŋ e Sɛt bie, naŋ e Adam bie, naŋ e Naaŋmen bie.
42004001	Yesu da paale ne la a Sekyerete a leɛ yi a Gyordan paaloŋ, ka a Seɛ pãã da tage O gaa ne ka O te kpɛ a wɛgyaŋ poɔ.
42004002	Be la ka a dɛvel da gyenne O bebie lezaayi. Kyɛ a beri na poɔ, O da ba di bon zaa. A lɛ puoriŋ, a naŋ da wa baare, kɔŋ da kpɛ O la.
42004003	Ka a dɛvel da yeli ko O, “Ka Fõõ sereŋ wa e a Naaŋmen Bidɔɔ, yeli a kuuri ŋa ka o leɛ boroboro.”
42004004	Kyɛ ka Yesu da leɛ yeli ko o, “A ŋmaa la biŋ: ‘Nensaala kon voorɔ boroboro yoŋ eŋɛ, kyɛ a Naaŋmen yelbiri kaŋ zaa eŋɛ la.’ ”
42004005	Ka a dɛvel taa O do ne taŋkpoŋ kaŋ zu a te wuli O a teŋɛ zu naaloŋ pare zaa wiẽũ lɛ.
42004006	Ka a dɛvel yeli ko O, “Ama zaa faŋ ka N na de ko Fo ne a gandaaloŋ, bonso ama zaa be la n zie ka N meŋ taa sori na tõɔ̃ de a zaa ko neɛ na zaa N naŋ boɔrɔ.
42004007	A lɛ poɔ, ka Fõõ wa puori ma n niŋe soɔ, a ama zaa na e la Fo soobo.”
42004008	Ka Yesu leɛ yeli ko o, “Gaa N puoriŋ, Setaana, bonso a ŋmaa la biŋ: ‘Fo na puori la a Daŋna fo Naaŋmen a tonɔ O yoŋ tomɔ.’ ”
42004009	Ka o leɛ taa O gaa ne Gyɛrosalɛm a te vɛŋ ka O do are a Naaŋmen yiri kyoglokolo zu a yeli ko O, “Ka Fõõ sereŋ wa e a Naaŋmen Bidɔɔ, age a be sigi wa le.
42004010	Bonso, a ŋmaa la biŋ: “ ‘O na tere la noɔre ko O malkere a Fo yɛlɛ zaa eŋɛ ka ba gu Fo velaa;
42004011	ba na zɛle Fo la ne ba nuuri, ka Fo ta ŋmɛ Fo gbɛre ne kuuri.’ ”
42004012	Ka Yesu leɛ yeli ko o, “Ba yeli la: ‘Ta gyenne a Daŋna fo Naaŋmen.’ ”
42004013	A dɛvel naŋ wa baare ne o gyennoo zaa, ka o bare O kyɛ pãã la gu saŋ kaŋ.
42004014	Ka Yesu leɛ gaa Galili a Seɛ faŋa eŋɛ, ka O yɛlɛ pãã te yaare paale a paaloŋ na zaa.
42004015	O da wuli la a ba senagɔgre poɔ, ka nobɔ zaa da eŋnɛ O.
42004016	O da leɛ wa la Nazarɛt, be la ka O da baa. A seŋ lɛ a O eroŋ naŋ wuli, O da kpɛ la a senagɔg a Sabat bebiri. O da iri are la na kanne gan.
42004017	Ba da de la a Ŋmen-noɔr sobɔ Isaiya gane ko O. O naŋ da yuo a gane la ka O nyɛ a zie na ba naŋ da ŋmaa:
42004018	“A Daŋna Seɛ be la N eŋɛ, bonso, O pore la kãã eŋ Ma ka N kanne yelnoore ko a naŋ deme. O toŋ Ma la ka N wa saŋ balaŋ naŋ taa sukyie naŋ ŋmɛre boore boore, a kanne faabo ko a nempigri, a vɛŋ ka zɔnne leɛ nyɛrɛ, kyɛ iri balaŋ na ba naŋ nɛb more ka ba gaa weɛlɛ,
42004019	a kanne a Daŋna yuoni naŋ seŋ.”
42004020	O pãã da pɔge la a gane a de ko a tontonɔ kyɛ zeŋ. Ka neɛ zaa naŋ be a senagɔg poɔ nimie zaa da be O eŋɛ.
42004021	Ka O piili yele korɔ ba, “Zenɛ, a ŋmaabo ŋa tu la, a yɛ wonnuŋ poɔ.”
42004022	Ka a nobɔ zaa da di O danseɛ, ka ba nɔe meŋ da `maa ne a yelbisonne naŋ yi O noɔre poɔ. Ka ba yeli, “Aŋa naane a Gyosɛf bidɔɔ?”
42004023	Ka O yeli ko ba, “Yɛ na sereŋ lɔɔ la a sokpare ŋa ko Ma, ‘Baalonsanne, saŋ Fomeŋɛ. Bon na zaa te naŋ woŋ ka a e Kaperneom poɔ, e a lɛ a Fomeŋɛ teŋɛ poɔ kyɛ.’ ”
42004024	Ka O yeli, “N yele la yelmeŋɛ korɔ yɛ, neɛ zaa ba maŋ sage de Ŋmen-noɔr sobɔ zaa yɛlɛ omeŋɛ teŋɛ poɔ.
42004025	Kyɛ N yeli la yelmeŋɛ ko yɛ: Elaigya saŋ, pɔɔkɔbɔ yaga da be la Israel poɔ, a saŋ na a sazu naŋ da pɔge yuomo ata ne kyuuri ayoɔbo ka kɔŋkpoŋ da le a tendaa zaa.
42004026	Kyɛ Naaŋmen da ba toŋ Elaigya ba kaŋ zaa zie, ka Zarɛpat naŋ da be Sidon paaloŋ poɔ pɔɔkoɔre naane.
42004027	Kɔnne yaga meŋ da be la a Israel poɔ a Ŋmennoɔr sobɔ Elaisa saŋ, kyɛ kaŋ zaa da ba nyɛ sammo, ka Naaman naŋ yi Siria teŋɛ poɔ naane.”
42004028	Balaŋ zaa naŋ be a senagɔg poɔ, naŋ wa woŋ a yɛlɛ ama, ba da nyɛ la suuri yaga.
42004029	Ka ba da iri digi O ka O yi a teŋɛ poɔ. Ba da de O la gaa te ta taŋ zizuluŋ kaŋ zie, a zie na ba naŋ da mɛ a teŋɛ, ka ba tõɔ̃ de O lɔɔ eŋ a taŋ bogi poɔ.
42004030	Kyɛ O da kyeŋ yi la a nobɔ kpakyaga poɔ te gɛrɛ O gaa zie.
42004031	Ka O pãã sigi Kaperneom, Galili teŋ kaŋ poɔ, a te wullo ba Sabat bebiri zaa poɔ.
42004032	Ba nɔe da `maa la a O wuluu zuiŋ, bonso O yelbiri da taa la faŋ.
42004033	A senagɔg poɔ la, ka dɔɔ naŋ da taa kɔntɔn sedɛgre kaŋ da be. O da ŋmɛ la kpɛlle gboligboli
42004034	a yeli, “Bare te! Boŋ yɛlɛ la ka te taa ne Fo, Yesu naŋ yi Nazarɛt? Fo wa la ka Fo wa saŋ te bare bee? N bɔŋ Fo la! Fõõ la a Naaŋmen Kyerete Sobɔ!”
42004035	Ka Yesu da nyare o zu kyɛ yeli, “Bare gɔmɔ kyɛ wa yi o eŋɛ!” A kɔntɔn pãã naŋ wa de a dɔɔ lɔɔ eŋ a nobɔ kpakyaga poɔ la, ka o yi a o poɔ. Kyɛ o da ba eŋ o baaloŋ.
42004036	A nobɔ zaa nɔe da `maa la ka ba da yeli ko taa: “Boŋ la a yelbiri ŋa? Bonso, ane faŋ ne kpẽã O tere la noɔre ko a sedɛgɛ ka a wa yi!”
42004037	Ka O yɛlɛ da yaare paale ziiri zaa a paaloŋ na poɔ.
42004038	O da iri yi la a senagɔg poɔ te kpɛ Simon yiri poɔ. Kyɛ ɔɔre yaga da kpeɛrɛ la Simon pɔgɔ ma, ka ba da sɔre O ka O kaa o zie.
42004039	Ka O da do are pɔge o kyɛ nyare a ɔɔre zu, ka a ɔɔre bare o. A pare na poɔ ka o iri, a pãã tonɔ korɔ ba.
42004040	A ŋmenaa naŋ da wa kpeɛre, balaŋ zaa naŋ da taa neɛ zaa naŋ beɛrɛ ne baaloŋ tɛɛtɛɛ da taa ba la wa ne O zie. Ka O da de O nuuri a dɔgle ba kaŋ zaa zu kyɛ saŋ ba.
42004041	Kɔntɔmɔ meŋ da yi la nobɔ yaga zie, a ŋmeɛrɛ kpɛlle kyɛ yele, “Fõõ la a Kristo, a Naaŋmen Bidɔɔ.” Ka O da nyare ba zu kyɛ ba sage ka ba yeli yɛlɛ zaa, bonso ba da bɔŋ la ka Onɔ la e a Kristo.
42004042	A zie naŋ pãã da wa vɛle, O da yi la be kyɛ gaa wɛgyaŋ zie kaŋ, ka a nobɔ da bɔ O a wa O zie a ba sagra ka O bare ba.
42004043	Kyɛ ka O da yeli ko ba, “A fere la ka N kanne a Naaŋmen naaloŋ yelnoore ko tenne mine meŋ, bonso a ama zuiŋ la ka O toŋ Ma.”
42004044	Ka O pãã da kanna a Galili tenne senagɔgre poore.
42005001	Bebiri kaŋ, O da are peɛle la a Gɛnɛsarɛt mane, ka a nobɔ da pɔge O zie ka ba tõɔ̃ woŋ a Naaŋmen yelbiri.
42005002	Ka O da nyɛ gboe ayi ka a are a mannoɔre, kyɛ a zom-nyɔgrɔbɔ da bare la a gboe kyɛ gaa te pɛgrɛ ba nɛtere.
42005003	Ka O da kpɛ a kaŋ poɔ, Simon gbori da la, ka O da yeli o ka o mɔŋ a gbori gaa ne fẽẽ. Lɛ la ka O pãã da zeŋ a gbori poɔ kyɛ wuli a nobɔ.
42005004	O naŋ da wa yeli O yɛlɛ baare la ka O yeli ko Simon, “Mɔŋ kpɛ a kõɔ̃ zuluŋ zie, a vɛŋ ka fo nɛtere sigi a kõɔ̃ eŋɛ a te nyɔge zomɔ.”
42005005	Ka Simon leɛ yeli ko O, “Neŋkpoŋ, te nyɛ la woore tensoɔ zaa kyɛ te ba nyɔge bon zaa. Kyɛ, a Fo noɔre yelbiri zuiŋ, N na e la ka a nɛte sigi.”
42005006	Kyɛ ba naŋ wa e lɛ O naŋ yeli, ba da nyɔge la zomɔ yaga ka ba nɛte da kyeɛrɛ.
42005007	Ka ba `legre boɔle a ba taaba naŋ be a gbori ayi sobɔ poɔ ka ba wa soŋ ba. Lɛ la ka ba da wa ka a gboe zaa ayi da paale ne zomɔ a boɔrɔ na linni a kõɔ̃ poɔ.
42005008	Simon Pita naŋ da nyɛ a ŋaa la ka o da le Yesu gbɛɛ puliŋ kyɛ yeli, “Bare ma Daŋna, bonso, N e la yelbieri sobɔ.”
42005009	Lɛ ka onɔ ane o taaba zaa nɔe da `maa ne lɛ ba naŋ da nyɔge a zomɔ.
42005010	Lɛ meŋ da la ka a waa Zɛbɛde bidɔbɔ, Gyems ane Gyɔn, naŋ da e Simon tontaaba zie. Ka Yesu da yeli ko Simon, “Ta zoro dambẽɛ̃. A yi pampana kyɛ gɛrɛ fo na nyɔgrɔ la nensaaleba.”
42005011	Ba naŋ da taa ba gboe wa ta a mannoɔre la ka ba bare boma zaa a kyɛ tu O.
42005012	A da e la a saŋ na O naŋ da be teŋɛ kaŋ poɔ, ka dɔɔ kaŋ naŋ taa kɔnnoŋ naŋ pɔge o eŋgan zaa, da nyɛ Yesu. O da vɔgle la muru a sɔre O kyɛ yeli, “Daŋna, ka Fõõ wa sage, Fo na tõɔ̃ maale ma ka N waa soŋ.”
42005013	Ka Yesu tẽɛ̃ O nu a tɔ ne o, kyɛ yeli, “N sage la. Waa soŋ.” A pare na poɔ ka a kɔnnoŋ bare o.
42005014	Ka O da kpãã o, “Ta wa yele korɔ neɛ zaa. Gɛrɛ te wuli fomeŋɛ ko a puoru neŋkpoŋ kyɛ tere a teroo na naŋ tu a noɔre Moses naŋ tere a fo sammo poɔ, ka a di danseɛ ko ba.”
42005015	Ne lɛ zaa, O yɛlɛ da yaare yɔ la ka nobɔ yaga da wa laŋ taa ka ba woŋ a yɛlɛ zaa O naŋ yeli kyɛ nyɛ sammo a ba baaloŋ zaa poɔ.
42005016	Kyɛ Yesu da maŋ yi la O yoŋ zie a te puori a wɛgyaŋ poɔ.
42005017	A da e la ka daare kaŋ, O naŋ da wullo la, ka Farasi deme ane a nɔbinna wuliwullibo naŋ da yi Galili, Gyudea, ne Gyɛrosalɛm tenne zaa da zeŋ a be. Kyɛ a Daŋna faŋa da be la be a na saŋ ba.
42005018	Ka dɔbɔ mine da wa O zie a tuo dɔɔ kaŋ naŋ gaŋ bon-ganaa zu ka o endaa zaa kpi. Ba da boɔrɔ la ka ba taa o kpɛ ne a te gaale o Yesu niŋe soɔ.
42005019	Ba naŋ da ba nyɛrɛ sori na kpɛ bonzuiŋ a nobɔ da waa la yaga zuo, ka ba pãã da do a yiri zu a te turi o ne a o bon-ganaa eŋ a peɛ zu sulee poɔ a nobɔ zaa senselensoɔ a Yesu niŋe soɔ.
42005020	Yesu naŋ da nyɛ a ba sagdeu, O da yeli la ko o, “Dɔɔ, fo nyɛ la fo yelbebe suuri diu.”
42005021	Ka a nɔbinna kaakaareba ane a Farasi deme da piili teɛrɛ kyɛ yele, “Aŋ la a neɛ ŋa sobɔ naŋ maŋ yeli yelfaare kyaare Naaŋmen? Aŋ la na tõɔ̃ di yelbebe suuri ka Naaŋmen yoŋ naane?”
42005022	Kyɛ Yesu naŋ da bɔŋ lɛ zaa ba naŋ teɛrɛ, ka O leɛ yeli ko ba, “Boŋ la so ka yɛ teɛrɛ ama zaa yɛ sukyie poore?
42005023	Buo sobɔ la e mɔlɛ ka N yeli, ‘Fo nyɛ la fo yelbebe suuri diu,’ bee ka N yeli, ‘Iri a kyene’?
42005024	Kyɛ ka yɛ na tõɔ̃ bɔŋ ka a Nensaala Bidɔɔ taa la faŋ a teŋɛ zu, ka O di yelbebe suuri. . . .” Ka O da yeli ko a dɔɔ na endaa zaa naŋ da kpi, “N yeli fo la, iri a de fo bon-ganaa a kulo ne.”
42005025	A pare na poɔ la ka o iri are a ba niŋe soɔ, a de a bon na poɔ o naŋ da gaŋ a te kulo ne, a pugro Naaŋmen.
42005026	Ka a nobɔ zaa nɔe da `maa ka ba pugro Naaŋmen. Ka dambẽɛ̃ da nyɔge ba, ka ba yeli, “Te nyɛ la yelsaama zenɛ.”
42005027	A ama zaa naŋ e baare, Yesu da yi la te nyɛ a libidere kaŋ ka o yuori di Lɛve, ka o da zeŋ a libidere tomɔ zie. Ka Yesu yeli ko o, “Tuuro Ma.”
42005028	Ka o da bare a zaa kyɛ iri tuuro O.
42005029	Ka Lɛve maale tigri kpoŋ ko Yesu, omeŋɛ yiri poɔ. Libiderebe, naŋ da waa yaga, ane nobɔ mine da laŋ di la ne ba.
42005030	Kyɛ a ba nɔbinna kaakaareba ne a Farasi deme da boolɔ yɛlɛ kyaare ne a O tutuuribo a soore, “Boŋ la so ka yɛ laŋ dire kyɛ nyuuro ne libiderebe ane yelbebe deme?”
42005031	Ka Yesu leɛ yeli ko ba, “Balaŋ naŋ waa kpeɛne, ba boɔrɔ baalonsanne, kyɛ balaŋ naŋ maŋ beɛrɛ la.
42005032	N ba wa ka N boɔle yeltori deme, kyɛ yelbebe deme la, ka ba leɛ ba teɛroŋ.”
42005033	Ka ba da soore O, “Boŋ la so ka Gyɔn tutuuribo maŋ `leŋ noɔre kyɛ maŋ puori puoruu, ka a meŋ waa lɛ a Farasi deme zie, kyɛ ka Fo deme dire kyɛ nyuuro?”
42005034	Ka Yesu leɛ yeli ko ba, “Yɛ na tõɔ̃ fere la ka a kultaa tigri deme `leŋ noɔre a saŋ na a serpaala naŋ be a ba poɔ?
42005035	Kyɛ a bebie na ta la ka ba na iri a serpaala a yi a ba zie. A bebie ana poɔ la ka ba pãã na `leŋ noɔre.”
42005036	Ka O meŋ da lɔɔ sokpare ko ba: “Neɛ ba maŋ de pɛn naŋ yi kparpaala a liire ne kparkora. Ka onɔ wa e lɛ, a bompaala na kyeɛ la kyɛ ka a liiru meŋ ba yi taa ne a kpare kora.
42005037	Kyɛ neɛ kon bɔŋ de tewɔmɔ dãã paala eŋ dãã woɔ kore poɔ. Ka onɔ wa e lɛ, a dãã paala na kyeɛ la a dãã woore, ka a tewɔmɔ dãã zaa kyiri baare, kyɛ ka a dãã woore zaa saŋ.
42005038	Kyɛ a fere la ka ba de tewɔmɔ dãã paala eŋ dãã woore paala poɔ, ka a zaa ayi tõɔ̃ gaŋ velaa.
42005039	Kyɛ neɛ kyebe naŋ nyu a dãã kora, na leɛ boɔrɔ a dãã paala, bonso o maŋ yeli ka a dãã kora la waa velaa.”
42006001	A Sabat ayi daare naŋ tu a piila sobɔ, O da kpɛ kyɔlɔ la a bombie wɛre poɔ, ka O tutuuribo da ŋmaara a bombie zuri a foɔrɔ ba nuuri poɔ ɔɔrɔ.
42006002	Lɛ la ka a Farasi deme mine soore ba, “Boŋ la so ka yɛ erɛ a Sabat bebiri bon na naŋ ba tu a nɔbinna sori?”
42006003	Ka Yesu da leɛ yeli ko ba, “Yɛ daŋ ba kanne bɔŋ a bon na David naŋ e, a saŋ na kɔŋ naŋ da kpɛ o ne o tutaaba;
42006004	lɛ o naŋ da kpɛ a Naaŋmen yiri a te de kyɛ ɔɔ a puoru zie boroboro, kyɛ da de a mine meŋ ko o tutaaba, kyɛ ka a ba tu a nɔbinnaa ka neɛ zaa na ɔɔ ka a puoru neŋkponni yoŋ naane?”
42006005	Ka O yeli ko ba, “A Nensaala Bidɔɔ meŋ e la a Sabat daare Daŋna.”
42006006	Sabat bebiri kaŋ meŋ, O da kpɛ la a senagɔg poɔ a te wuli, ka dɔɔ kaŋ nudoroŋ naŋ da kpi da be be.
42006007	Ka a nɔbinna kaakaareba ane a Farasi deme da kaa O, ka O na saŋ la a nembaala a Sabat bebiri bee, ka ba na tõɔ̃ nyɛ vuo te nyare O zu.
42006008	Kyɛ O da bɔŋ la ba poteɛroŋ, ka O da yeli ko a dɔɔ na nu naŋ da kpi, “Iri a wa are te niŋe soɔ.” Ka o da iri are.
42006009	Lɛ la ka Yesu pãã yeli ko ba, “N na soore yɛ la yelbonyenaa. A tu la a nɔbinna sori ka te e eveɛle bee efaare a Sabat daare, a faa nyɔvore bee saŋ o bare?”
42006010	O naŋ da leɛ kaara ba zaa poɔ la ka O yeli ko a dɔɔ, “Tẽɛ̃ fo nu.” Ka o e lɛ, ka o nu da leɛ waa soŋ na a kaŋ.
42006011	Ka ba suuri da iri yaga, ka ba da nare biŋ a bon na ba naŋ na e ko Yesu.
42006012	A da e la a beri ana poɔ, ka O da do taŋ kaŋ zu ka O te puori, ka O da puori tensoɔ zaa ko Naaŋmen.
42006013	Zie naŋ da vɛle, O da boɔle la a O tutuuribo O zie. A ba poɔ la ka O da iri pie ne bayi, a da boɔlɔ ba O potuuribo:
42006014	Simon (O naŋ da boɔlɔ ka Pita), ane o yɔɔ Andero; Gyems ane Gyɔn; Felep ane Bartolomi;
42006015	Matiu ane Tomas; Gyems, Alfeos bidɔɔ, ane Simon ba naŋ boɔlɔ Zɛlote;
42006016	Gyudas, Gyems yɔɔ ane Gyudas Iskarioti naŋ da waa a neɛ na naŋ da koɔre Yesu.
42006017	Ka O ne ba da sigi wa a wa are zipɛntɛre poɔ. Be la ka O tutuuribo yaga ne nobɔ yaga naŋ yi Gyudea ane Gyɛrosalɛm laŋ ne balaŋ naŋ yi a mannoɔre tenne, Taiya ne Sidon, da wa ka ba tõɔ̃ woŋ O yɛlɛ kyɛ nyɛ sammo a ba baaloŋ zaa poɔ.
42006018	Balaŋ zaa sedɛgɛ naŋ da nyɔge, da nyɛ la sammo.
42006019	Ka a nobɔ zaa da erɛ aneɛ ka ba tɔ O, bonso faŋ da maŋ yi la O zie a saŋ ba zaa.
42006020	Ka O da doɔ O nimie kyaare ne O tutuuribo kyɛ yeli: “Maaloo be la yɛ balaŋ naŋ e naŋ deme zie, bonso, yɛ so la a Naaŋmen naaloŋ.
42006021	Maaloo be la yɛ balaŋ naŋ taa kɔŋ pampana zie, bonso, yɛ na tege la. Maaloo be la yɛ balaŋ naŋ kono pampana zie, bonso, yɛ na la la.
42006022	Maaloo be la yɛ zie a saŋ na nobɔ naŋ kyiire yɛ, a saŋ na ba naŋ wa zagre yɛ, a toorɔ yɛ, kyɛ iri yɛ yuori bare ka o e yofaa, a Nensaala Bidɔɔ zuiŋ.
42006023	“Yɛ dire noɔ a bebiri na daare kyɛ age a kyelloo zuiŋ, bonso, yɛ kyɛllɛ, yɛ yɔɔre sereŋ waa la kpoŋ a tenvelaa poɔ. Bonso, lɛ la ka ba saamine da e ko a Ŋmennoɔr deme.
42006024	“Kyɛ yɛlɛ nyɔge la yɛ balaŋ zaa naŋ taa boma, bonso, yɛ nyɛ la yɛ sukyidiibu.
42006025	Yɛlɛ nyɔge la yɛ balaŋ zaa naŋ tege, bonso, kɔŋ na kpɛ yɛ la. Yɛlɛ nyɔge la yɛ balaŋ zaa naŋ laara pampana ŋa, bonso, yɛ na kono la ne kpɛlle kyɛ kyire ŋmenaa kõɔ̃.
42006026	Yɛlɛ nyɔge yɛ la, ka nobɔ maŋ wa yele yelsonne kyaare yɛ, bonso, lɛ la ka ba saamine e ko a Ŋmen-noɔr ziri deme.
42006027	“Kyɛ Maa yeli ko la a yɛ balaŋ naŋ wono, ka yɛ nɔnɔ yɛ dɔndɔnne kyɛ erɛ velaa korɔ balaŋ naŋ kyiire yɛ.
42006028	Yɛ yele yelsonne korɔ balaŋ naŋ ŋmeɛrɛ eŋnɛ yɛ, kyɛ puoro korɔ balaŋ naŋ yele yɛ yelfaa.
42006029	Ka neɛ wa fale fo takyelɛ kaŋa eŋɛ, leɛ a kaŋ sobɔ na ko o meŋ. Kyɛ ka neɛ wa de fo kparkpoŋ, ta pigi o sori ka o ta de a fo kparle meŋ.
42006030	Tere ko neɛ na zaa naŋ sɔre fo zie, kyɛ ka neɛ wa de a bon na fo naŋ so, ta leɛ soorɔ o yɛlɛ.
42006031	E ko nobɔ lɛnɛɛ yɛ naŋ boɔrɔ ka ba e ko yɛ.
42006032	“Kyɛ ka yɛnee nɔnɔ balaŋ yoŋ naŋ nɔnɔ yɛ, boŋ tɔnɔ la a lɛ taa ko yɛ? Bonso, yelbebe deme meŋ maŋ nɔŋ la balaŋ naŋ nɔnɔ ba.
42006033	Kyɛ ka yɛnee wa e velaa ko balaŋ naŋ erɛ eveɛle korɔ yɛ, boŋ tɔnɔ la a lɛ taa ko yɛ? Bonso, yelbebe deme meŋ maŋ e la lɛ.
42006034	Kyɛ ka yɛnee wa pɛŋ boma ko balaŋ yɛ naŋ teɛrɛ ka ba na leɛ yɔɔ yɛ la, boŋ tɔnɔ la a lɛ taa ko yɛ? Bonso, yelbebe deme meŋ maŋ pɛŋ la boma ko ba yelbetaaba kyɛ maŋ teɛre ka ba na leɛ yɔɔ la a zaa ko ba.
42006035	Kyɛ yɛ nɔnɔ yɛ dɔndɔnne, a erɛ ba velaa, kyɛ meŋ maŋ pɛŋ ba, kyɛ ta teɛre ka yɛ na leɛ nyɛ la bon kaŋ a puoriŋ. Yɛ yɔɔre na waa la kpoŋ, kyɛ yɛ na waa la a Kpoŋ Zaa Sobɔ bidɔbɔ. Bonso, O taa la nimibaaloŋ ko balaŋ naŋ ba puoro bareka ane efaare deme.
42006036	A lɛ poɔ, yɛ taa nyonono a na yɛ Saa meŋ naŋ taa nyonono.
42006037	Ta di nobɔ sɛrɛɛ, kyɛ ba meŋ kon di yɛ sɛrɛɛ. Ta de ka neɛ zaa seŋ ne la saŋnaa, kyɛ ba meŋ kon de ka yɛ seŋ ne la saŋnaa. Di suuri ko nobɔ, kyɛ ba meŋ na di la suuri ko yɛ.
42006038	Tere ko nobɔ, kyɛ ba meŋ na tere la ko yɛ. Yɛ tere ne a manno soŋ, naŋ dii eŋ kyɛ tegteg ka a paale kyire, kyɛ lɛ la ka ba meŋ na tere eŋ yɛ, ka a meŋ paale kyire yɛ gbɛɛ eŋɛ. Bonso, a mannoo na yɛ naŋ manne ne, lɛ meŋ la ka ba na manne ko yɛ.”
42006039	Ka O da lɔɔ sokpare ko ba: “Zɔŋ na tõɔ̃ tage la o zɔŋ tɔ? Ba zaa bayi kon le a bogi poɔ bee?
42006040	Tutuuro kon bɔŋ zuo o wuliwullo, kyɛ kaŋ na zaa ba naŋ wuli velaa na waa seŋ la o wuliwullo.
42006041	“Wolɔ la ka fo kaara dapɛge a fo yɔɔ nimiri poɔ kyɛ ba kyɛllɛ ka daa meŋɛ be la fomeŋɛ nimiri poɔ?
42006042	Bee wolɔ ka fo tõɔ̃ yeli ko fo yɔɔ, ‘Yɔɔ, vɛŋ ka N iri a dapɛge bare fo nimiri poɔ,’ kyɛ fomeŋɛ ba nyɛ a daa meŋɛ naŋ be fomeŋɛ nimiri poɔ. Fõõ melmelɛ! Daŋ iri a daa meŋɛ bare fomeŋɛ nimiri poɔ kyɛ pãã tõɔ̃ nyɛrɛ velaa a iri a dapɛge naŋ be a fo yɔɔ nimiri poɔ.
42006043	“Tevelaa ba wɔnɔ wɔmfaare ka tefaa meŋ ba wɔnɔ wɔmveɛle.
42006044	Nobɔ maŋ bɔŋ la teɛ zaa a yi o wɔmɔ zie. Nobɔ meŋ ba maŋ pɔre kaŋkama, gɔteɛ zu, bee pɔre garepi wɔmɔ gɔteɛ zu.
42006045	Nenvelaa maŋ wa ne la a bon naŋ e velaa ka a yi a bonveɛle naŋ be o sukyiri poɔ. Kyɛ ka nenfaa meŋ wa ne a bon naŋ e faa ka a yi a bonfaare naŋ be o sukyiri poɔ, bonso, a maŋ yi la a boma naŋ zuo a sukyiri poɔ ka a noɔre pãã maŋ yeli.
42006046	“Boŋ la vɛŋ ka yɛ maŋ boɔlɔ Ma ka ‘Daŋna, Daŋna,’ kyɛ ba erɛ lɛ N naŋ yeli.
42006047	Neɛ na zaa naŋ waara N zie a wono N yelbie kyɛ erɛ lɛ, N na wuli yɛ la a neɛ na o naŋ waa seŋ.
42006048	O na waa la seŋ neɛ naŋ meɛrɛ yiri a tugi kusiŋman eŋɛ yaga a biŋ o yiri pare a be. Ka kõɔ̃ piiri wa, ka a bare kõɔ̃ da zo wa ŋmɛ a yiri na pare. Kyɛ a yiri da ba le, bonso, o da mɛ o la kusiŋman zu.
42006049	Kyɛ a neɛ na naŋ wono N yelbie kyɛ ba erɛ lɛ, waa la seŋ neɛ naŋ mɛ o yiri a teŋɛ zu kyɛ ba tugi a yiri pare. Ka a bare kõɔ̃ zo wa ŋmɛ a yiri na, ka a yiri le wiẽũ lɛ! A yiri na saŋnaa da waa la yaga.”
42007001	Yesu naŋ pãã da yeli a yɛlɛ ama zaa wa baare ka a nobɔ zaa da woŋ la, ka O da kpɛ Kaperneom poɔ.
42007002	Ka a sogyare kɔɔ zusobɔ gbaŋgbaa kaŋ naŋ da taa nɔmmo o daŋna zie, da beɛrɛ a boɔrɔ ka o kpi.
42007003	A sogyare kɔɔ zusobɔ naŋ da woŋ Yesu yɛlɛ la, ka o da toŋ Gyu deme nembɛrɛ Yesu zie a sɔrɔ O ka O wa saŋ o gbaŋgbaa.
42007004	Ba naŋ da wa Yesu zie la, ka ba sɔre O wiẽũ lɛ a yeli, “A dɔɔ ŋa seŋ la ka Fo e lɛ ko o.
42007005	Bonso, o nɔŋ la a te teŋɛ kyɛ mɛ senagɔg a ko te.”
42007006	Lɛ la ka Yesu da laŋ gaa ne ba. O naŋ da peɛle a yiri la, ka a sogyare kɔɔ zusobɔ toŋ o bamine O zie a yeli ko O, “Daŋna, ta dɔɔnɔ Fomeŋɛ, bonso, N ba seŋ ka Fo wa kpɛ n yiri poɔ.
42007007	A lɛ meŋ poɔ, N ba teɛre ka N seŋ ka N wa Fo zie. Yeli a yelbiri yoŋ kyɛ n tontonɔ na nyɛ la sammo.
42007008	Bonso, N meŋ e la neɛ naŋ be a faŋa puliŋ, a taa sogyare ka ba be n puori. Ka Maa yeli kaŋ zaa, ‘Gɛrɛ,’ o na gaa la. Ka Maa yeli kaŋ, ‘Wa,’ o na wa la. Kyɛ ka N yeli ko n gbaŋgbaa, ‘E aŋa,’ ka o e lɛ meŋ.”
42007009	Yesu naŋ da woŋ ama zaa la, ka O noɔre da `maa ne o, ka O leɛ puori yeli a nobɔ naŋ tuuro O, “N yeli ko yɛ la, N daŋ ba nyɛ a sagdeu kpoŋ ŋa tɔ a Israel deme poɔ.”
42007010	A balaŋ ba naŋ da toŋ, naŋ da leɛ gɛrɛ a yiri, ba da te nyɛ la a gbaŋgbaa ka o baaloŋ zaa da baare.
42007011	A da e la a bieo daare ka O da te kpɛ teŋɛ kaŋ ba naŋ boɔlɔ Nain. O tutuuribo yaga da gaa la ne O laŋ ne nobɔ yaga.
42007012	O naŋ da wa peɛle a teŋɛ dendɔre la, ka ba da tuo dɔɔ kũũ kaŋ a yire ne. O yoŋ da la ka o ma, naŋ da e pɔɔkoɔre, da dɔge. Nobɔ yaga naŋ yi a teŋɛ poɔ meŋ da bebe la ne a pɔgɔ.
42007013	A Daŋna naŋ da wa nyɛ a pɔgɔ, O da taa la nyonono ne o a yeli ko o, “Ta kono.”
42007014	Ka O da gaa te tɔ a kũũ daga, ka a balaŋ naŋ tuo a daga tage are. Kyɛ ka O pãã yeli, “Pɔlbile, N yeli ko fo la, Iri!”
42007015	Ka a kũũ da leɛ iri zeŋ a piili yele yɛlɛ, ka Yesu da de o ko o ma.
42007016	Ka dambẽɛ̃ da kpɛ ba zaa, ka ba da pugi Naaŋmen a yeli, “A Ŋmen-noɔr kpoŋ sobɔ iri la a te poɔ,” kyɛ ka “Naaŋmen wa la O nobɔ zie.”
42007017	Ka O yɛlɛ pãã te yaare paale Gyudea ne a paaloŋ na zaa.
42007018	Ka a Gyɔn tutuuribo da manne a eroŋ ama zaa ko o.
42007019	Ka Gyɔn da boɔle o tutuuribo bayi a toŋ ba Yesu zie ka ba soore, “Fõõ la a Onɔ naŋ waara bee te kyɛllɛ nen-yuo?”
42007020	A dɔbɔ naŋ da wa O zie, ba da yeli la, “Gyɔn a Kõɔ̃ Suobu Terɛ toŋ te la Fo zie a yele, ‘Fõõ la a Onɔ naŋ waara bee te kyɛllɛ kaŋ?’ ”
42007021	A gogo na poɔ la ka O da saŋ nobɔ yaga a ba baaloŋ, ne beɛroo, ne sedɛgɛ zie. Nobɔ yaga naŋ da zɔŋ, O da e la ka ba leɛ nyɛrɛ.
42007022	Lɛ la ka Yesu leɛ yeli ko ba, “Yɛ gaa te manne ko Gyɔn a bon na yɛ naŋ nyɛ kyɛ woŋ, ka a zɔnne nyɛrɛ la, ka a gbɛɛ kyene, ka a kɔnne nyɛ laafia, ka a wonni leɛ wono, ka a kuuni leɛ iri, kyɛ ka ba kanne a yelnoore ko a naŋ deme.
42007023	Kyɛ maaloo be la a neɛ na bɛraa naŋ ba nyɔge a Maa zuiŋ.”
42007024	A Gyɔn tontoneba naŋ da wa gaa baare la ka O pãã da piili manna Gyɔn yɛlɛ ko a nobɔ, “Boŋ la ka yɛ yi gaa te kpɛ a wɛgyaŋ poɔ ka yɛ nyɛ? More kaŋ a sɛseɛ naŋ daara?
42007025	Kyɛ boŋ la ka yɛ yi ka yɛ nyɛ? Dɔɔ naŋ su bonveɛle? Kyɛllɛ, balaŋ naŋ maŋ su bonveɛle kyɛ kpeɛrɛ noɔ poɔ, be la namine davoro poɔ.
42007026	Kyɛ boŋ la ka yɛ yi ka yɛ nyɛ? Ŋmen-noɔr sobɔ kaŋ bee? Oo, N yeli ko yɛ la, ka o sereŋ gaŋ la Ŋmen-noɔre sobɔ.
42007027	Onɔ yɛlɛ la ka ba ŋmaa biŋ, “ ‘Kyɛllɛ, N toŋ la N tontonɔ ka o de Fo wẽɛ̃, Onɔ la na de Fo wẽɛ̃ a maale a Fo sori.’
42007028	Bonso, N yeli ko yɛ la, balaŋ pɔgɔbɔ naŋ dɔge poɔ, Ŋmennoɔr sobɔ kaŋ zaa kyebe naŋ gaŋ Gyɔn a Kõɔ̃ Suobu Terɛ. Kyɛ onɔ naŋ e a zaa bile Naaŋmen naaloŋ poɔ gaŋ o la.”
42007029	Ka a nobɔ zaa naŋ da woŋ O yɛlɛ, ane a libiderebe, da sage de ka Naaŋmen sereŋ waa la yeltori sobɔ, a saŋ na ba naŋ da de a suobu Gyɔn naŋ tere.
42007030	Kyɛ a Farasi deme ane a nɔbɔŋnebɔ zagre la a Naaŋmen wuluu naŋ kyaare ba, bonzuiŋ ba da ba de a suobu naŋ yi Gyɔn zie.
42007031	Ka a Daŋna yeli, “Boŋ pãã la ka N na de a boorɔ ŋa deme manne ne? Boŋ la ka ba yi taa ne?
42007032	Ba waa la a na bibiiri naŋ zeŋ a daa poɔ a boɔlɔ taa kyɛ yele, “ ‘Te peɛle la a wɛlee ko yɛ la, kyɛ yɛ ba seɛ. Te koŋ ko yɛ la, kyɛ yɛ ba kyiri ŋmenaa kõɔ̃.’
42007033	Bonso, Gyɔn a Kõɔ̃ Suobu Terɛ wa la a ba ɔɔrɔ boroboro bee nyuuro dãã, kyɛ ka yɛ yeli, ‘O taa la kɔntɔn.’
42007034	Ka a Nensaala Bidɔɔ meŋ wa a dire kyɛ nyuuro ka yɛ yeli, ‘Nyɛ a digbogbo sobɔ ne dãã nyuuro, a libiderebe ne a yelbebe deme ba.’
42007035	Kyɛ yɛŋ wuli la o toruŋ o bibiiri zaa eŋɛ.”
42007036	Ka a Farasi dɔɔ kaŋ sɔre O ka O laŋ di ne o. Lɛ la ka O gaa a Farasi dɔɔ yiri a te zeŋ na di.
42007037	Ka pɔg yelbe-erɛ kaŋ naŋ yi a teŋ na poɔ, naŋ wa bɔŋ ka Yesu da zeŋ la a diu zie a Farasi dɔɔ yiri poɔ la, ka o taa kãã wa ne alabasta koleba poɔ
42007038	a are Yesu gbɛɛ eŋɛ a kono kyɛ piili pɛgrɛ O gbɛɛ ne o ŋmenaa kõɔ̃. Kyɛ o da de la o zukɔɔloŋ meele ne kyɛ moore a O gbɛɛ a pãã de a kãã pore eŋ.
42007039	A Farasi dɔɔ naŋ da boɔle O naŋ da nyɛ a ŋaa la ka o yeli ko omeŋɛ, “Dɔɔ ŋa, ka Onɔ da e Ŋmen-noɔr sobɔ, O da naa bɔŋ la a pɔgɔ ŋa naŋ toɔrɔ O ane lɛ o naŋ waa, bonso o e la yelbeerɛ.”
42007040	Ka Yesu leɛ yeli ko o, “Simon, N taa la bon kaŋ na yeli ko fo.” Ka o leɛ yeli, “Wuliwullo, yeli.”
42007041	“Libitara kaŋ da bebe la, ka nobɔ bayi mine meŋ da di o sane. Ka kaŋ da di o denari kɔɔre anuu sane, kyɛ ka a kaŋ na meŋ di denari lezaayi ne pie.
42007042	Kyɛ ba naŋ ba taa na leɛ yɔɔ la ka o sage weɛlɛ a bare ba zaa bayi. Yeli ko ma, buo sobɔ la na nɔnɔ o gaŋ?”
42007043	Ka Simon leɛ yeli, “N teɛre ka a onɔ o naŋ da bare a libie yaga ko.” Ka O yeli ko o, “Fo peɛre la a yɛlɛ velaa.”
42007044	Ka O leɛ kyaare a pɔgɔ kyɛ yeli ko Simon, “Fo nyɛ la a pɔgɔ ŋa? N kpɛ la fo yiri kyɛ fo ba ko Ma kõɔ̃ ka N na pɛge N gbɛɛ, kyɛ o pɛge la N gbɛɛ ne o ŋmenaa kõɔ̃, a meele ane o zukɔɔloŋ.
42007045	Fo ba moore Ma, kyɛ a pɔgɔ ŋa ba bare ka o moore N gbɛɛ a saŋ na zaa N naŋ kpɛ kyɛ.
42007046	Fo ba pore kãã eŋ N zu, kyɛ a pɔgɔ ŋa pore la kãã eŋ N gbɛɛ.
42007047	A lɛ poɔ, N pãã yeli ko fo la, ne lɛ o yelbebe naŋ waa yaga, N di la a zaa suuri ko o, bonso, o nɔŋ la yaga. Kyɛ a neɛ na sobɔ naŋ nyɛ suuri diu belaŋ lɛ, nɔnɔ la belaŋ lɛ.”
42007048	Ka O pãã yeli ko a pɔgɔ, “Fo nyɛ la a fo yelbebe suuri diu.”
42007049	Ka a balaŋ naŋ laŋ zeŋ ne O a gyilli a tabol, piili yele korɔ taaba, “Aŋ la aŋa naŋ dire yelbebe suuri?”
42007050	Kyɛ ka O leɛ yeli ko a pɔgɔ, “A fo sagdeu faa fo la. Gɛrɛ ne `maaroŋ.”
42008001	A naŋ da yi a puoriŋ la ka O yi kyɔlɔ a teŋkponni ne a tembilii kaŋ zaa poɔ a kanna kyɛ manna Naaŋmen naaloŋ yelnoore. A pie ne bayi meŋ da be la O zie.
42008002	Pɔgɔbɔ mine O naŋ digi kɔntɔn bare ba eŋne kyɛ saŋ ba baaloŋ da be la be. Maria, ba naŋ da boɔlɔ Magdalena, da poɔ la ba poɔ. O eŋɛ la ka kɔntɔmɔ ayopõĩ da yi.
42008003	Gyoana, Koza naŋ da e Hɛrod yiri kaakaara pɔgɔ, Suzana ane ba mine yaga da poɔ la ba poɔ. A pɔgɔbɔ bama la da de a ba bontaroŋ a soŋnɔ ne Yesu.
42008004	Kyɛ a nobɔ yaga naŋ da wa laŋ taa a yire tenne zaa waara O zie, Yesu da lɔɔ la sokpare kaŋ ko ba:
42008005	“Bombiyaara la yi te yaare o bombie. O naŋ da yaare la ka a bombie mine le a sori poɔ ka ba nɛb more, kyɛ ka a sazu nuulii wa de a di.
42008006	Ka a mine meŋ le kusiŋman zu, a naŋ wa buli baare la, ka a leɛ kpi, bonso a da ba nyɛ `maaro.
42008007	Ka a mine meŋ da le goore poɔ, a buli laŋ ne a goore zaa, ka a milli pɔge.
42008008	Kyɛ a mine meŋ da le la tɛnvelaa poɔ, a buli, a wɔŋ wɔmɔ kɔɔ.” O naŋ da yeli ama wa baare, ka O ŋmɛ kpɛlle, “Onɔ naŋ taa tobo a na woŋ, vɛŋ ka o woŋ!”
42008009	Ka O tutuuribo soore O, “A sokpare ŋa pare la boŋ?”
42008010	Ka O yeli, “O ko la yɛnee ka yɛ bɔŋ a Naaŋmen naaloŋ yelsɔgle. Kyɛ ba kyɛllɛ naŋ kyɛre, O ko ba la ne sokpaga, ka, “ ‘Ba nyɛrɛ la, kyɛ ba kon tõɔ̃ bɔŋ nyɛ, ba wono la, kyɛ ba kon tõɔ̃ bɔŋ a pare.’
42008011	“A sokpare tɛgɛ la aŋa: A bombiri la a Naaŋmen yelbiri.
42008012	A alaŋ naŋ le a sori poɔ la a balaŋ naŋ woŋ, kyɛ ka a dɛvel wa de a yelbiri yi ne a ba sukyie poɔ, ka ba ta sage de a nyɛ faabo.
42008013	Alaŋ meŋ naŋ le a kusiŋman zu la a balaŋ naŋ woŋ a yelbiri a de o ane kyelloo, kyɛ a ba taa nyaga. Ba sage de la a yelbiri belaŋ lɛ, kyɛ ka ba naŋ wa kpɛ gyen-kaabo poɔ, ka ba le yi.
42008014	A bombie na meŋ naŋ le a goore poɔ la balaŋ naŋ maŋ woŋ, kyɛ a ba sobiri poɔ ka nyɔvore dɔɔne, ne bontaroŋ ne eŋganoŋ boɔbo milli pɔge ba, ka ba wɔŋ wɔmɔ naŋ ba be.
42008015	Kyɛ a bombie naŋ le a tɛnvelaa zie la a balaŋ naŋ taa sukyivelaa ne sukyisoŋ. Ba naŋ wa woŋ a yelbiri, ba maŋ nyɔge o la taa, kyɛ wɔŋ wɔmɔ ne kannyiri.
42008016	“Neɛ zaa kyebe naŋ na nyege kanea vũũ a de bon vɔle pɔge bee de biŋ gado puliŋ. Ba maŋ de la biŋ o aroo zie naŋ do ka balaŋ naŋ wa kpɛ na tõɔ̃ nyɛ a vũũ.
42008017	A lɛ poɔ, yelsɔgle zaa kyebe naŋ kon bɔŋ sãã, kyɛ yɛlɛ na zaa ba naŋ pɔge meŋ kyebe naŋ kon bɔŋ kpɛ a kyaane poɔ.
42008018	A lɛ puoriŋ, yɛ teɛre velaa ne lɛ yɛ naŋ woŋ. Bonso, neɛ na zaa naŋ taa, ba na leɛ ko o la yaga. Kyɛ neɛ na zaa naŋ ba taa, ba na de la bon na zaa o naŋ teɛre ka o taa la a yi ne o zie.”
42008019	Ka Yesu ma ane O yɔɔmine pãã da wa ka ba nyɛ O. Kyɛ ba kon bɔŋ ta O zie, bonso, nobɔ yaga da ŋmaa la gyilli O.
42008020	Ba da yeli ko O la, “Fo ma ne Fo yɔɔmine are la yeŋ poɔ a boɔrɔ ka ba nyɛ Fo.”
42008021	Ka O leɛ yeli ko ba, “N ma ne N yɔɔmine la balaŋ naŋ woŋ a Naaŋmen yelbiri kyɛ de a tonɔ ne.”
42008022	Daare kaŋ, Yesu da kpɛ la gbori ane O tutuuribo. Ka O da yeli ko ba, “Yɛ vɛŋ ka te gaa a mane gaŋ loori.” Lɛ la ka ba kpɛ a gbori te gɛrɛ.
42008023	Ba naŋ mɔnɔ a gbori gɛrɛ la ka O gbiri. Ka sɛseɛ kpẽã da wa a mane zu, ka a kõɔ̃ da ŋmeɛrɛ kpeɛrɛ a gbori poɔ. Ka dɔɔne da nyɔge ba.
42008024	Ka a tutuuribo da wa O zie wa seŋ O a yele, “Neŋkpoŋ, Neŋkpoŋ, te bɔrɔ weɛrɛ la.” Ka O iri a kyaare a sɛseɛ ne a kõɔ̃ naŋ dɔɔnɔ. Lɛ la ka ama zaa da baare, ka a zie zaa da waa zomm lɛ.
42008025	Ka O soore ba, “A yɛ sagdeu bɛɛ?” A da laŋ ne la dambẽɛ̃ ne nɔ`maa ka ba leɛ soorɔ taa, “Aŋ pãã la aŋa? Bonso, O tere la noɔre ko a sɛseɛ ne a kõɔ̃ ka a e O boɔbo.”
42008026	Ba mɔŋ la a gbori te gaa Gadarene paaloŋ naŋ are kyaare Galili.
42008027	Yesu naŋ iri a gbori poɔ yire la ka dɔɔ kaŋ naŋ yi a teŋɛ poɔ a taa kɔntɔmɔ ka a kɔɔre, da tuori O. O da ba su bon zaa bee kpeɛrɛ yiri poɔ, kyɛ yabogri zie la ka o da kpeɛrɛ.
42008028	O naŋ da nyɛ Yesu la ka o ŋmɛ kpɛlle kyɛ le O niŋe soɔ, a yeli ne kɔkɔkpoŋ, “Boŋ yɛlɛ la ka N taa ne Fo Yesu, Naaŋmen Kpoŋ Zaa Bidɔɔ. N sɔrɔ Fo la, ta dɔgre ma.”
42008029	Bonso Yesu da tere la noɔre ka a sedɛgre yi a dɔɔ eŋɛ. Bonso, a da maŋ nyɔge o la ka a nobɔ maŋ eŋ o bama ne banzɔlɔ a guuro o. O naŋ wa kare a bama bare, a kɔntɔn maŋ digi o la ka o kpɛ a wɛgyaŋ poɔ.
42008030	Ka Yesu soore o, “Fo yuori la boŋ?” Ka o leɛ yeli, “Legyɛn,” bonzuiŋ a kɔntɔmɔ yaga da kpɛ la o eŋɛ.
42008031	Kyɛ ka a kɔntɔmɔ da sɔre O ka O ta tere noɔre ka a kpɛ a bogo zuluŋ poɔ.
42008032	Dobaare yaga da be la a taŋa seɛ a dire. Ka a kɔntɔmɔ da sɔre Yesu ka O ko a sori ka a kpɛ a dobaare eŋne. Lɛ la ka Yesu ko a sori.
42008033	A kɔntɔmɔ naŋ yi a dɔɔ eŋɛ la, ka a te kpɛ a dobaare eŋne. A dobaare zaa da zo la yaga te sigi a taŋ bogi, a te kpɛ a manzuluŋ poɔ a te nyu kõɔ̃ kpi.
42008034	A balaŋ naŋ da guolo a dobaare naŋ da wa nyɛ bon na naŋ e, ba da zo yi la a zie ŋa a te manne a yɛlɛ ko a nobɔ naŋ be a teŋɛ ne a paaloŋ zaa poɔ.
42008035	Lɛ la ka a nobɔ yi wa ka ba te nyɛ bon na naŋ da e. Ba naŋ wa Yesu zie la, ka ba da nyɛ a dɔɔ na a kɔntɔmɔ naŋ yi o zie kyɛ bare o, ka o zeŋ a Yesu gbɛɛ puliŋ a su boma, ka o yɛŋ leɛ. Ka dambẽɛ̃ da kpɛ ba.
42008036	A balaŋ naŋ da nyɛ a, meŋ da manne la ko a nobɔ lɛ a naŋ da waa ka a dɔɔ na a kɔntɔmɔ naŋ da nyɔge, da nyɛ la sammo.
42008037	Lɛ la ka a nobɔ na zaa naŋ yi a Gadarene paaloŋ poɔ da yeli Yesu ka O yi ba zie, bonso dambẽɛ̃ da nyɔge ba la yaga lɛ. Lɛ la ka O da iri kpɛ a gbori te gɛrɛ.
42008038	A dɔɔ na a kɔntɔmɔ naŋ da yi o eŋɛ da sɔre O la ka O vɛŋ ka o be O zie. Kyɛ Yesu da bare o la ka o kuli kyɛ yeli,
42008039	“Leɛ kuli fo yiri a te manne lɛ Naaŋmen naŋ e ama zaa ko fo.” O da gaa la o gaa zie a te manne a teŋ na zaa poɔ bon na zaa Yesu naŋ e ko o.
42008040	A saŋ na Yesu naŋ da leɛ wa, nobɔ yaga da tuori O la, bonso ba zaa da kyɛllɛ O la.
42008041	Kyɛllɛ, ka dɔɔ kaŋ yuori naŋ da di Gyaerɔs naŋ da e a senagɔg neŋkpoŋ kaŋ da wa le Yesu gbɛɛ puliŋ a sɔre O ka O wa o yiri.
42008042	Bonso, o da taa la pɔɔyaa yenaa yoŋ naŋ e yuomo pie ne ayi, kyɛ o da boɔrɔ la ka o kpi. Yesu naŋ da gɛrɛ, a nobɔ da daara la taa O eŋɛ.
42008043	Pɔgɔ kaŋ zẽẽ naŋ da kyire yuomo pie ne ayi, ka o de o boma zaa a yɔɔ ko a baalonsamma kyɛ ba nyɛ sammo kaŋ zaa zie,
42008044	da iri tu la Yesu puoriŋ a te tɔ O kparo kpiiru. A pare na poɔ la, ka a o zẽẽ kyiruu da ŋmaa.
42008045	Ka Yesu da soore, “Aŋ la tɔ ma?” Ba zaa naŋ da kyiiri la, ka Pita ne balaŋ zaa naŋ be o zie da yeli, “Neŋkpoŋ, a nobɔ yaga la gyilli Fo a daara taa Fo eŋɛ, kyɛ ka Fo soore, ‘Aŋ la tɔ Ma?’ ”
42008046	Kyɛ ka Yesu yeli, “Neɛ kaŋ tɔ Ma la, bonso N bɔŋ la ka fannoo kaŋ yi la N zie.”
42008047	A pɔgɔ naŋ da nyɛ ka o yɛlɛ ba sɔgle, o da miine la kyɛ wa le O niŋe soɔ. Ka o yeli ko O a nobɔ zaa niŋe soɔ, a o naŋ tɔ O tɛgɛ, ne lɛ o naŋ da nyɛ sammo a pare na poɔ.
42008048	Lɛ la ka O da leɛ yeli ko a pɔgɔ, “N pɔɔyaa, taa sukyiri. A fo sagdeu saŋ fo la. Gɛrɛ ne `maaroŋ.”
42008049	Yesu naŋ da kyãã yele yɛlɛ la ka neɛ kaŋ da yi a senagɔg neŋkpoŋ yiri a wa yeli ko o, “A fo pɔɔyaa kpi la. Ta dɔɔnɔ a Wuliwullo.”
42008050	Kyɛ Yesu naŋ da woŋ a ŋaa la, ka O leɛ yeli ko o, “Ta zoro dambẽɛ̃, kyɛ deɛ sage de. O na nyɛ la sammo.”
42008051	O naŋ te kpɛ a yiri, O da ba sage ka neɛ zaa kpɛ ne O ka Pita, Gyems, Gyɔn, a laŋ ne a pɔglee saa ne o ma naane.
42008052	Ka a nobɔ zaa da kono kyɛ ŋmeɛrɛ kpɛlle, kyɛ ka O da yeli ko ba, “Yɛ ta kono. O ba kpi. O gbire la.”
42008053	Ka ba da la O, bonzuiŋ ba da bɔŋ ka o kpi la.
42008054	O naŋ wa digi ba zaa ka ba yi la, ka O nyɔge a pɔglee nu a boɔle o a yeli, “Pɔglee, iri!”
42008055	Ka o seɛ da leɛ wa, ka o ŋmore iri a pare na poɔ. Lɛ la ka Yesu yeli ka ba ko o bon kaŋ ka o di.
42008056	Ka o dɔgrebɔ nɔe da `maa. Kyɛ ka Yesu tere noɔre ko ba ka ba ta wa yele korɔ neɛ zaa bon na naŋ e.
42009001	Yesu naŋ da boɔle O tutuuribo pie ne bayi laŋ taa, O da ko ba la faŋ ne kpẽã ka ba na tõɔ̃ digi kɔntɔmɔ bare kyɛ na tõɔ̃ saŋ baaloŋ zaa.
42009002	O da toŋ ba la ka ba yi te kanne a Naaŋmen naaloŋ yelbiri kyɛ saŋ a baaleba.
42009003	O da yeli ko ba la: “Yɛ ta de bon zaa tu ne a sori. Yɛ ta de dateera, bee woɔ, bee boroboro, bee libie, bee kpare ayi.
42009004	Ka yɛnee wa kpɛ yiri kaŋ zaa poɔ, yɛ kpeɛrɛ be, kyɛ be la ka yɛ meŋ na leɛ yi.
42009005	Ka neɛ zaa ba wa tuori de yɛ, a saŋ na yɛ naŋ wa yi a teŋɛ na poɔ, yɛ piŋ a uuruŋ bare a yɛ gbɛɛ eŋɛ, ka a di danseɛ kyaare ne ba.”
42009006	Lɛ la ka ba yi a kpɛ tenne poɔ a kanna a yelnoore kyɛ meŋ saŋna nembaaleba zie na zaa ba naŋ gaa.
42009007	Ka Hɛrod, ba naa kaŋa, da woŋ yɛlɛ zaa O naŋ erɛ, ka buriburi da nyɔge o, bonzuiŋ nobɔ mine da yeli ka Gyɔn naŋ da kpi la leɛ yi a kuuni poɔ.
42009008	Ka ba mine yeli ka Elaigya leɛ sãã la, kyɛ ka ba mine meŋ yeli ka a Ŋmen-noɔr sobɔ kora na kaŋ la leɛ yi.
42009009	Kyɛ ka Hɛrod yeli, “N daŋ ŋmaa la Gyɔn zu bare, kyɛ ka aŋ meŋ la ka N wono O yɛlɛ ama?” O pãã da boɔrɔ la ka o nyɛ O.
42009010	A potuuribo naŋ wa leɛ wa, ba da wa manne la ko Yesu bon na zaa ba naŋ da e. Ka O da de ba yoŋ ka ba te gaa wɛgyaŋ poɔ naŋ peɛle teŋɛ kaŋ ba naŋ boɔlɔ Betsaida.
42009011	A nobɔ naŋ wa bɔŋ a ŋaa ka ba da tu O. O da tuori ba la kyɛ yeli ko ba a Naaŋmen naaloŋ yɛlɛ kyɛ da saŋ balaŋ naŋ taa baaloŋ a boɔrɔ sammo.
42009012	A zie naŋ da boɔrɔ ka o sɔɔ, a pie ne bayi da gaa la O zie a te yeli O, “Bare a nobɔ ka ba gaa te kpɛ a tenne ne a paaloŋ poɔ a te bɔ bondirii ane gaabo ziiri, bonso te be la wɛgyaŋ poɔ.”
42009013	Kyɛ O da yeli ko ba la, “Yɛ ko ba bon kaŋ ka ba di.” Ka ba leɛ yeli, “Te ba taa boroboro ka a zuo anuu ane zomɔ ayi yoŋ, see ka te gaa te da bondirii ko a nobɔ bama zaa.”
42009014	Bonso, a dɔbɔ da waa la turi anuu. Ka O da yeli ko O tutuuribo, “Yɛ vɛŋ ka ba zeŋ ziiri lezaayi ne pie pie.”
42009015	Lɛ la ka ba da e a lɛ, a vɛŋ ka ba zaa zeŋ.
42009016	Ka O pãã de a boroboro anuu ane a zomɔ ayi a gbole kaa sazu a puori, kyɛ ŋmaa a boroboro a de ko O tutuuribo ka ba de poŋ ko a nobɔ.
42009017	Ka ba zaa da di tege, kyɛ ka a bondi-ŋmaara naŋ kyɛre da paale pɛbilii pie ne ayi ka ba da wuo.
42009018	Saŋ kaŋ O yoŋ naŋ da puoro, ka O tutuuribo da be O zie. Ka O soore ba, “Aŋ la ka a nobɔ yeli ka N waa la?”
42009019	Ka ba da leɛ yeli, “Gyɔn, a Kõɔ̃ Suobu Terɛ, ka ba mine meŋ yeli ka Elaigya, kyɛ ka ba mine meŋ yeli ka a koroŋ saŋ Ŋmennoɔr sobɔ kaŋ na la leɛ iri wa.”
42009020	Ka O da soore ba, “Kyɛ yɛnee meŋ yeli ka aŋ la Ma?” Ka Pita leɛ yeli, “A Kristo naŋ yi Naaŋmen zie.”
42009021	Ka O da kpãã ba daadaa kyɛ tere noɔre ka ba ta wa yele a yɛlɛ ama korɔ neɛ kaŋ zaa,
42009022	a yeli, “A fere la ka a Nensaala Bidɔɔ nyɛ woore yɛlɛ yaga poɔ, ka a nembɛrɛ, a puoru neŋkponni ninderebe, ane a nɔbinna kaakaareba zagre O bare a ko O, kyɛ a beri ata daare, Naaŋmen na seŋ O la.”
42009023	Lɛ la ka O pãã da leɛ yeli ko ba, “Ka kaŋ zaa wa boɔrɔ ka o tu N puoriŋ, vɛŋ ka o kyiire omeŋɛ kyɛ tuo o dagara bebiri zaa, a tuuro Ma.
42009024	Bonso, neɛ na zaa naŋ boɔrɔ ka o faa o nyɔvore na bɔre o la bare, kyɛ neɛ na zaa naŋ bɔre o nyɔvore a Maa zuiŋ, na faa o la.
42009025	Bonso, boŋ tɔnɔ la ka neɛ na nyɛ ka onɔ wa nyɛ a donɛɛ zaa kyɛ ka omeŋɛ saŋ bee bɔre?
42009026	Bonso, neɛ na zaa naŋ zoro vi a Maa bee N yelbie zuiŋ, a Nensaala Bidɔɔ meŋ na nyɛ la vi o zuiŋ, ka Onɔ wa te wa Omeŋɛ eŋno poɔ ne O Sãã ane a malkere kyerete eŋno poɔ.
42009027	Kyɛ N yeli la yelmeŋɛ ko yɛ, ba mine naŋ are kyɛ, kon nyɛ kũũ kyɛ gu ka ba wa te nyɛ a Naaŋmen naaloŋ.”
42009028	A seŋ beri anii saŋ a yɛlɛ ama puoriŋ la, ka O da de Pita, Gyɔn, ane Gyems a te do ne a taŋ kaŋ zu a te puori.
42009029	O naŋ da puoro la ka O niŋe waaloŋ da leɛ, ka O bonsuuri meŋ waa pelaa kyɛ nyegrɛ.
42009030	Kyɛ nyɛ, ka dɔbɔ bayi da yele yɛlɛ ne O. Bana da la Moses ane Elaigya.
42009031	Ba da sãã la ne eŋno a yeli O kũũ yɛlɛ na O naŋ da naa kpi Gyɛrosalɛm poɔ.
42009032	Kyɛ goɔŋ da kpɛ la Pita ane balaŋ naŋ da be O zie. Ba naŋ da wa iri a goɔŋ poɔ, ba da nyɛ la O eŋno ane a dɔbɔ bayi naŋ are ne O.
42009033	A da e la lɛ a saŋ na ba naŋ da bare O, ka Pita da yeli ko Yesu, “Neŋkpoŋ, a waa la velaa ka te be kyɛ. Vɛŋ ka te maale sɛgre ata. Fõõ so kaŋ, Moses meŋ kaŋ, ka Elaigya meŋ so kaŋ.” Kyɛ o da ba bɔŋ bon na o naŋ yeli.
42009034	O naŋ da yele a yɛlɛ ama la, ka zanzugo kaŋ da wa ligi pɔge ba, ka dambẽɛ̃ da nyɔge ba a saŋ na ba naŋ da kpɛ a zanzugo poɔ.
42009035	Ka kɔkɔre kaŋ da yi a zanzugo poɔ a yeli, “Aŋa la N Bidɔɔ N naŋ nɔŋ. Yɛ kyɛllɛ O.”
42009036	A kɔkɔre naŋ wa yeli baare, ba da nyɛ la ka Yesu yoŋ la be a be. Ba da e la gbili lɛ, kyɛ a bebie ana poɔ, ba da ba leɛ yeli ko neɛ kaŋ zaa bon na ba naŋ da nyɛ.
42009037	A bieo daare, ba naŋ yi a taŋa zu sigi wa la, ka nobɔ yaga da tuori O.
42009038	Kyɛ kyɛllɛ, dɔɔ kaŋ naŋ da poɔ a nobɔ poɔ da ŋmɛ la kpɛlle a yeli, “Wuliwullo, N sɔre fo la. Kaa n bidɔɔ zie, bonso o yoŋ la n bidɔgraa.
42009039	Sedɛgre kaŋ maŋ nyɔge o la, ka o ŋmeɛrɛ kpɛlle daadaa lɛ. A maŋ e o la ka gyemɛ nyɔge o ka o fuuro motaare o noɔre poɔ. A maŋ eŋ o la baaloŋ poɔ, kyɛ a maŋ e la tuo kyɛ ka a bare o.
42009040	N da sɔre la Fo tutuuribo ka ba digi o bare, kyɛ ba da ba tõɔ̃.”
42009041	Ka Yesu leɛ yeli, “Oo, yɛnee basagdeu ne yelbatori boorɔ deme. N na kɔɔre la yɛ zie a seŋ wolɔ? A na kɔɔre seŋ wolɔ ka N na di kannyiri yɛ zie? Taa a fo bidɔɔ wa ne kyɛ.”
42009042	O naŋ da waara la ka a kɔntɔn da ŋmɛ o lɔɔ a e ka o gyemɛ iri. Ka Yesu nyare a sedɛgre zu, a saŋ a bie, a leɛ de o ko o saa.
42009043	Ka ba nɔe zaa da `maa a Naaŋmen faŋkpoŋ zuiŋ. Ba zaa nɔe naŋ da `maa ne a bon na zaa Yesu naŋ da e, ka O da yeli ko a O tutuuribo,
42009044	“Yɛ vɛŋ ka a yelbie ama sigi kpɛ yɛ tobo poɔ, bonso, ba na nyɔge la a Nensaala Bidɔɔ a eŋ O a nensaala nuuri poɔ.”
42009045	Kyɛ ba da ba bɔŋ a yɛlɛ ama pare, ka a da sɔgle a ba zie ka ba kon bɔŋ a pare, kyɛ ba da zoro la dambẽɛ̃ ka ba soore O a yɛlɛ ama tɛgɛ.
42009046	Ka tagetaa yɛlɛ kaŋ da kpɛ ba poɔ, ka ba buo sobɔ la na e ba zaa kpoŋ sobɔ.
42009047	Yesu naŋ da bɔŋ a ba sukyie teɛroŋ la, ka O de bibilee kaŋ a vɛŋ ka o are O lombori eŋɛ.
42009048	Ka O da yeli ko ba, “Neɛ na zaa naŋ na tuori de a bibilee ŋa a N yuori eŋɛ, meŋ tuori de Ma la. Kyɛ neɛ na zaa naŋ na tuori de Ma, meŋ tuori de la a Sobɔ na naŋ toŋ Ma. Bonso, a neɛ na naŋ waa a bile a yɛ zaa poɔ, onɔ la na e a kpoŋ sobɔ.”
42009049	Ka Gyɔn leɛ yeli, “Neŋkpoŋ, te nyɛ la neɛ kaŋ, ka o digre kɔntɔmɔ bara a Fo yuori eŋɛ, ka te da yeli o ka o ta e a lɛ, bonzuiŋ o ba tuuro te.”
42009050	Ka Yesu da yeli ko o, “Yɛ ta pigi o sori, bonzuiŋ neɛ na naŋ ba kyaare te, e la te kaŋ.”
42009051	A saŋ naŋ da ta la ka ba de O ka O do, O da moɔ la nimiri nare ka O gaa Gyɛrosalɛm.
42009052	O da toŋ la tontoneba ka ba de O niŋe; kyɛ ba naŋ da gaa, ba da te kpɛ la Samaria deme teŋɛ kaŋ poɔ a na maale a zie ko O.
42009053	Kyɛ a be nobɔ da ba tuori O, bonso O nimiri da moɔ la ka O gaa Gyɛrosalɛm.
42009054	O potuuribo Gyems ane Gyɔn naŋ da nyɛ a ŋaa la, ka ba da yeli, “Daŋna, Fo boɔrɔ la ka te tere noɔre ka vũũ yi sazu wa a wa di ba a seŋ lɛ Elaigya naŋ da e?”
42009055	Ka O leɛ nyare ba zu kyɛ yeli, “Yɛ ba bɔŋ seɛ buo zie la ka yɛ yi.
42009056	Bonso, a Nensaala Bidɔɔ da ba wa ka O wa saŋ nensaala nyɔvore bare, kyɛ O wa la ka O faa ba.” Lɛ ka ba leɛ gaa tembile kaŋ poɔ.
42009057	A saŋ na ba naŋ da tu a sori la, ka neɛ kaŋ da yeli ko O, “Daŋna, N na tu Fo la gaa zie na zaa Fo naŋ na gaa.”
42009058	Ka Yesu yeli ko o, “Mobaare taa la bogri, ka sazu nuulii taa kyogri, kyɛ a Nensaala Bidɔɔ ba taa zie na biŋ O zu.”
42009059	Kyɛ ka O pãã leɛ yeli kaŋ, “Tuuro Ma!” Ka o yeli, “Daŋna, bare ma ka N daŋ de wẽɛ̃ gaa te ũũ n saa.”
42009060	Ka Yesu yeli ko o, “Vɛŋ ka kuuni ũũ bamenne kuuni, kyɛ ka fo gaa te kanne a Naaŋmen naaloŋ.”
42009061	Ka kaŋ meŋ yeli, “Daŋna, N na tu Fo la, kyɛ vɛŋ ka N daŋ de wẽɛ̃ gaa te puori balaŋ zaa naŋ be n yiri poɔ, a pãã bare ba.”
42009062	Ka Yesu yeli ko o, “Neɛ kyebe naŋ de o nu eŋ kɔɔbo boma poɔ, kyɛ leɛ kaara puori, na seŋ ne a Naaŋmen naaloŋ.”
42010001	Ama zaa naŋ wa tɔle la, ka a Daŋna meŋ la iri ba mine lezaata ne pie, a toŋ ba bayi bayi O niŋe soɔ tenne zaa poɔ ane benee zaa O naŋ da boɔrɔ ka O gaa.
42010002	Ka O pãã yeli ko ba, “A bonkyeɛre sereŋ waa la yaga, kyɛ a tontoneba waa la belaŋ lɛ. A lɛ poɔ, yɛ sɔre a kyeɛbo Daŋna, ka O toŋ tontoneba, ka ba yi te kpɛ a O kyeɛbo poɔ.
42010003	Yɛ gɛrɛ yɛ gaabo zie. Yɛ kyɛllɛ, N toŋ yɛ la ka yɛ yi a na pebilii gboŋgboe poɔ.
42010004	Yɛ ta taa libie woɔ, bee woɔ zaa, bee nɔɔteɛ, kyɛ ta puori neɛ zaa a sobiri poɔ.
42010005	“Kyɛ ka yɛnee wa kpɛ yiri kaŋ zaa, yɛ piili yeli, ‘`Maaroŋ be a yiri ŋa poɔ.’
42010006	Ka `maaroŋ bidɔɔ wa bebe, yɛ `maaroŋ na pɛnne la a be, ka lɛ naane a na leɛ wa la yɛ zie.
42010007	Kyɛ yɛ be a yiri na poɔ a dire kyɛ nyuuro bon na zaa ba naŋ ko yɛ, bonso, a tontonɔ seŋ la o yɔɔre. Yɛ ta yoɔrɔ yie.
42010008	“Yɛnee wa kpɛ teŋɛ kaŋ zaa, ka ba naŋ wa tuori yɛ, yɛ di bon na zaa ba naŋ biŋ yɛ niŋe soɔ.
42010009	Yɛ saŋ a baaleba na zaa naŋ be a be, kyɛ yeli ko ba, ‘A Naaŋmen naaloŋ peɛle yɛ la!’
42010010	Kyɛ ka yɛnee wa kpɛ teŋɛ kaŋ zaa poɔ, ka ba naŋ ba wa tuori yɛ, yɛ gɛrɛ yɛ gaabo zie kyɛ kpɛ a teŋ ŋa foɔle poɔ a yeli,
42010011	‘A yɛ teŋɛ uuruŋ zaa naŋ tɔ te, te meele a la eŋ yɛ. Ane a lɛ zaa, yɛ bɔŋ a ŋaa, ka a Naaŋmen naaloŋ peɛle yɛ la.’
42010012	Kyɛ N yeli ko yɛ la, a na waa la mɔlɛ a bebiri na poɔ ko Sodom gaŋ a teŋɛ na.
42010013	“Yɛlɛ nyɔge la fõõ Korazin! Yɛlɛ nyɔge la fõõ Betsaida! Bonso, ka a toŋkpeɛne na ba naŋ da toŋ a yɛ zie meŋ da toŋ Taiya ane Sidon poɔ, ba da naa leɛ la ba teɛroŋ koroŋ zaa kyɛ su boɔre wagyɛre a zeŋ ne tampɛloŋ poɔ.
42010014	Kyɛ a na waa la mɔlɛ ko Taiya ane Sidon a sɛrɛɛ diu daare a gaŋ yɛ.
42010015	Kyɛ fõõ Kaperneom, naŋ do a sazu, ba na de fo la a sigi ne a kuuni zie.
42010016	“Onɔ naŋ kyɛllɛ yɛ, meŋ kyɛllɛ Ma la, kyɛ onɔ naŋ ba eŋnɛ yɛ, meŋ ba eŋnɛ Ma. Kyɛ onɔ naŋ ba eŋnɛ Ma, meŋ ba eŋnɛ a Sobɔ na naŋ toŋ Ma.”
42010017	Ka a lezaata ne pie leɛ wa ne noɔ a yele, “Daŋna, a kɔntɔmɔ meŋ sigri la bamenne ko te a Fo yuori eŋɛ.”
42010018	Ka O da yeli ko ba, “N nyɛ la Setaana ka o yi tenvelaa le a na saa naŋ nyegre.
42010019	Kyɛ kyɛllɛ, N ko yɛ la faŋ ka yɛ na tõɔ̃ do nɛbe weere, ane nanne, ane a dɔndɔmɔ fannoo zaa, kyɛ bon zaa kon bɔŋ eŋ yɛ baaloŋ.
42010020	Ane lɛ zaa, yɛ ta kyellɛ a yɛlɛ ŋa poɔ ka a sefaare sigri la amenne ko yɛ. Kyɛ yɛ kyellɛ, bonzuiŋ Naaŋmen ŋmaa la yɛ yoe biŋ tenvela gane poɔ.”
42010021	A gogo na poɔ, Yesu da kyellɛ la a Seɛ eŋɛ kyɛ yeli, “N pugi Fo la N Saa, tenvelaa ane teŋɛ zu Daŋna, Fo naŋ sɔgle a yɛlɛ ama a yɛŋ bɔŋnebɔ ne a nyaane deme zie kyɛ vɛŋ ka a sãã a bibilii zie. Oo, N Saa, bonso, a ŋaa waa la velaa a Fo niŋe soɔ.
42010022	“N Saa de la boma zaa ko Ma. Neɛ zaa ba bɔŋ sobɔ na a Bidɔɔ naŋ e, ka a Saa yoŋ naane. Neɛ zaa ba bɔŋ sobɔ na a Saa naŋ e, ka a Bidɔɔ yoŋ naane ane a sobɔ na zie a Bidɔɔ naŋ sage ka O sãã.”
42010023	Ka O da leɛ kyaare O tutuuribo a yeli ko ba yoŋ, “Maaloo be la a nimie na naŋ nyɛ bon na yɛ naŋ nyɛ.
42010024	Bonzuiŋ, N yele la korɔ yɛ ka Ŋmen-noɔr deme ane namine yaga da boɔrɔ la ka ba nyɛ a bon na yɛ naŋ nyɛ, kyɛ ba da ba nyɛ a, kyɛ woŋ a bon na yɛ naŋ woŋ kyɛ ba da ba woŋ a.”
42010025	Nɔbɔŋnɔ kaŋ iri are a boɔrɔ ka o gyenne O a yele, “Neŋkpoŋ, wolɔ ka N na e a di a nyɔvore naŋ kon bɔŋ baare gbandiruu?”
42010026	Ka O yeli ko o, “Boŋ la ka ba ŋmaa biŋ a nɔbinnaa poɔ? Wolɔ la ka fo maŋ sɔre a?”
42010027	Ka O leɛ yeli, “Nɔnɔ a Daŋna fo Naaŋmen ne fo sukyiri zaa, ne fo vooroŋ zaa, ne fo kpeɛŋaa zaa, ane fo teɛroŋ zaa, kyɛ nɔnɔ fo laŋkpeɛrɛ seŋ fomeŋɛ.”
42010028	Ka O yeli ko o, “Fo tere la a noɔre velaa. Erɛ a ama, kyɛ fo na voorɔ la.”
42010029	Kyɛ o da boɔrɔ la ka o wuli ka o deme da kpɛ la a soore Yesu, “Aŋ la n laŋkpeɛrɛ?”
42010030	Ka Yesu leɛ yeli: “Dɔɔ kaŋ da yi la Gyɛrosalɛm a sigre Gyɛreko a te le nannyigri nuuri poɔ, ka ba da faa o bonsuuri a eŋ o baaloŋ kyɛ te gɛrɛ kyɛ bare o ka o gaŋ a be a kyɛre fẽẽ na kpi.
42010031	Ka a da waa ka puoru neŋkpoŋ kaŋ da tuuro a sori na poɔ. Kyɛ o naŋ da wa nyɛ o, o da leɛ tu la soyuo te tɔle.
42010032	Lɛ meŋ la, Lɛve dɔɔ kaŋ, o naŋ wa ta o zie, ka o da are kaa o, kyɛ meŋ leɛ tu soyuo tɔle.
42010033	Kyɛ Samaria dɔɔ kaŋ naŋ tu a sori na, da wa ta la a zie na o naŋ be. O naŋ wa nyɛ o la, ka o da taa nimibaaloŋ ne o.
42010034	Ka o da sɛre ta o zie a te `leŋ a o felɛ ne nate-pɛmɛ, kyɛ kyiri kãã ne tewɔmɔ dãã eŋ a, a de o dɔgle a omeŋɛ boŋo zu, a taa o gaa ne a saama yiri a te kaa o.
42010035	A bieo daare, o naŋ da gɛrɛ la, ka o da iri denari ayi ko a saama yiguuro, kyɛ yeli ko o, ‘Kaara o velaa. Kyɛ bon na zaa naŋ zuo lɛ fo naŋ wa saŋ o eŋɛ, ka Maa wa leɛ wa, N na leɛ yɔɔ fo la.’
42010036	“A nobɔ bama bata poɔ, buo la ka fo teɛre ka o e la laŋkpeɛrɛ tasobɔ ko a sobɔ na naŋ le a nannyigri nuuri poɔ?”
42010037	Ka o yeli, “A neɛ na naŋ taa nyonono ko o.” Lɛ la ka Yesu yeli ko o, “Gɛrɛ a te erɛ a lɛ.”
42010038	A saŋ na ba naŋ da gɛrɛ la, ka O kpɛ tembile kaŋ poɔ. Ka pɔgɔ kaŋ yuori naŋ di Marta tuori O ka O kpɛ o yiri.
42010039	Ka o da taa o yɔɔpɔgɔ, ka o yuori da di Maria, ka o da zeŋ Yesu gbɛɛ puliŋ a kyɛllɛ O yelbiri.
42010040	Kyɛ Marta da bale la yaga ne a tomɔ, ka o da gaa O zie a te yeli, “Daŋna, Fo ba nyɛ lɛ n yɔɔpɔgɔ naŋ bare ma ka N tonɔ N yoŋ. Yeli o ka o wa soŋ ma.”
42010041	Ka Yesu leɛ yeli ko o, “Marta, Marta, fo taa la teɛroŋ ne dɔɔne yɛlɛ yaga poɔ,
42010042	kyɛ yelfera bonyenaa la bebe. Maria iri la a bon na naŋ e velaa, kyɛ kaŋ zaa kon bɔŋ leɛ de o yi o zie.”
42011001	A saŋ na Yesu naŋ da puoro zie kaŋ poɔ kyɛ wa baare la, ka O tutuuribo kaŋ yeli ko O, “Daŋna, wuli te lɛ te naŋ na maŋ puori, a na Gyɔn meŋ naŋ da wuli o tutuuribo.”
42011002	Ka O yeli ko ba, “Ka yɛnee wa puoro, yɛ maŋ yeli ka: “ ‘Te Saa naŋ be tenvelaa poɔ, ka Fo yuori waa soŋ, ka Fo naaloŋ wa, ka Fo boɔbo e a teŋɛ zu a na a naŋ e a tenvelaa meŋ poɔ.
42011003	Ko te a bebiri ŋa boroboro ka a seŋ te.
42011004	Di te yelbebe suuri ko te, bonso, te meŋ maŋ di la suuri ko neɛ na zaa naŋ di sama a te zie. Ta vɛŋ ka te kpɛ gyennoo poɔ, kyɛ iri te yi faaloŋ poɔ.’ ”
42011005	Ka O yeli ko ba, “Yɛ buo sobɔ la na taa o ba, a gaa o zie zipoŋ sentaa a te yeli ko o, ‘N ba, pɛŋ ma boroboro ata,
42011006	bonso n ba kaŋ yi la sori wa n zie, kyɛ N ba taa bon zaa na ko o.’
42011007	“Ka onɔ naŋ be a die poɔ na sage kyɛ yeli, ‘Ta dɔɔnɔ ma. A dendɔre pɔge la, ka n bibiiri laŋ ne ma a n gado zu. N kon bɔŋ iri a de ko fo.’
42011008	N yeli ko yɛ la, ne lɛ o naŋ kon iri a de ko o, o naŋ e o ba zuiŋ, kyɛ a o yelferaa zuiŋ, o na iri la a de ko o lɛnɛɛ zaa o naŋ boɔrɔ.
42011009	“Lɛ la ka N yeli ko yɛ: Sɔre. Ba na ko yɛ la. Bɔ. Yɛ na nyɛ la. Ŋmɛ a dendɔre. Ba na yuo la ko yɛ.
42011010	Bonso neɛ zaa naŋ sɔrɔ, maŋ nyɛ la; a neɛ na naŋ boɔrɔ, maŋ nyɛ la; ka a kaŋ na meŋ naŋ ŋmeɛrɛ a dendɔre, ba na yuo la ko o.
42011011	“Ka bidɔɔ wa sɔre boroboro a yɛ kaŋ zaa naŋ waa o saa zie, o na ko o la kuuri bee? Bee ka o naŋ wa sɔre zom, o na bare la a zom kyɛ leɛ de waabo ko o bee?
42011012	Bee ka o sɔre gyɛle, o na de la naŋ ko o bee?
42011013	Ka yɛnee pãã naŋ e efaare deme wa bɔŋ lɛ yɛ naŋ na maŋ ko yɛ biiri kyɔgtaveɛle, wolɔ la ka a pãã na seŋ ka a yɛ tenvela Saa na de a Sekyerete ko balaŋ naŋ sɔre O?”
42011014	O da digi la kɔntɔn kaŋ bare, ka o noɔre da pɔge. Lɛ la ka a da waa ka a kɔntɔn naŋ yi baare, ka a gbara da yeli yɛlɛ ka a nobɔ zaa nɔe da `maa.
42011015	Ka ba mine da yeli, “O maŋ digre la kɔntɔmɔ bara a yi Beɛlzɛbob, a kɔntɔmɔ zikaara zie.”
42011016	Ka ba mine naŋ da gyenne O, da sɔre O ka O ko ba manno kaŋ naŋ yi tenvelaa.
42011017	Kyɛ O naŋ da bɔŋ a ba teɛroŋ la, ka O pãã yeli ko ba, “Naaloŋ na zaa naŋ poŋ kyaare ne omeŋɛ na nyɛ la saŋnaa, ka yiri kaŋ zaa meŋ naŋ poŋ kyaare ne omeŋɛ meŋ na le la.
42011018	Ka Setaana meŋ wa poŋ kyaare ne omeŋɛ, wolɔ ka o naaloŋ na are? N yeli la a ŋaa bonzuiŋ, yɛ yeli ka Beɛlzɛbob zie la ka N maŋ digi kɔntɔmɔ bare.
42011019	Kyɛ ka Maa wa digi kɔntɔmɔ bare ka a yi Beɛlzɛbob zie, aŋ meŋ zie la ka yɛ bidɔbɔ digi a bare? A lɛ poɔ, ba na e la yɛ sɛrɛɛ direbe.
42011020	Kyɛ ka Maa digi kɔntɔmɔ bare ane Naaŋmen nubiri, bonnoŋ kyebe ka a Naaŋmen naaloŋ wa la yɛ zie.
42011021	“Ka dɔɔkpẽã wa kyɔgre gu o yiri, o boma zaa na gaŋ la ne `maaroŋ.
42011022	Kyɛ ka neɛ kaŋ naŋ taa faŋ gaŋ o wa nyɔge o, o na tõɔ̃ o la. O na faa la o zɔɔzɔɔ boma na zaa o naŋ da dɛlle, kyɛ poŋ o yiri boma zaa.
42011023	“Onɔ naŋ ba be N zie, kyaare Ma la, kyɛ onɔ naŋ ba laŋ wuo ne Ma yaara a la bara.
42011024	“Ka a sedɛgre wa yi neɛ eŋɛ, o maŋ tu la zikuoni a boɔrɔ pɛnnoo zie. Kyɛ ka o naŋ ba nyɛ kaŋ zaa, ka o yeli, ‘N na leɛ kuli la a yiri na poɔ N naŋ yi.’
42011025	Onɔ wa te wa, o maŋ nyɛ la ka ba peere a yiri a maale boma zaa biŋ velaa.
42011026	Lɛ ka o pãã maŋ gaa la te de seere ayopõĩ naŋ taa potuoluŋ gaŋ omeŋɛ ka a kpɛ te kpɛerɛ be. Kyɛ a neɛ na waaloŋ, a baaraa zaa, maŋ leɛ waa la faa gaŋ lɛ o naŋ da waa.”
42011027	A saŋ na O naŋ da yeli a yɛlɛ ama la, ka pɔgɔ kaŋ naŋ be a nobɔ poɔ da duori o kɔkɔre kyɛ yeli ko O, “Maaloo be la a vore na naŋ dɔge Fo ane a berɛ na Fo naŋ da ɛnne zie.”
42011028	Ka O yeli, “A ba e zirii, kyɛ maaloo be la balaŋ naŋ woŋ a Naaŋmen yelbiri a de a taa velaa.”
42011029	A nobɔ naŋ da kpaare laŋ taa, ka O da piili yele, “Potuo boorɔ deme la bama. Ba boɔrɔ la yelseɛle manno kaŋ, kyɛ mannoo zaa ba terɛ korɔ ba ka Gyona, a Ŋmen-noɔr sobɔ mannoo naane.
42011030	A na Gyona naŋ da waa mannoo ko a Nenɛva deme, lɛ la ka a Nensaala Bidɔɔ meŋ na waa ko a boorɔ ŋa deme.
42011031	A pare deme Pɔɔnaa na iri la are kyaare ne a boorɔ ŋa dɔbɔ a sɛrɛɛ diu daare a saŋ ba bare, bonso, o yi la a teŋɛ baara zie ka o wa woŋ Solomon yɛŋ. Kyɛ kyɛllɛ, kaŋ na naŋ zuo Solomon be la kyɛ.
42011032	Nenɛva dɔbɔ na iri la are kyaare ne a boorɔ ŋa deme a sɛrɛɛ diu daare a saŋ ba bare, bonso ba da leɛ la ba teɛroŋ Gyona kannoo zuiŋ. Kyɛ kyɛllɛ, kaŋ na naŋ zuo Gyona be la kyɛ.
42011033	“Neɛ kyebe na nyege kanea a de biŋ zisɔglaa poɔ bee biŋ o a peɛ puliŋ. Kyɛ o maŋ de biŋ la o aroo zie naŋ do ka balaŋ naŋ kpeɛrɛ waara na tõɔ̃ nyɛrɛ a kyãã.
42011034	A eŋgan kanea la a nimiri. A lɛ poɔ, ka fo nimiri wa waa velaa, fo eŋgan zaa meŋ na paale la o zaa ne kyãã. Kyɛ ka fo nimiri waa faa, fo eŋgan zaa meŋ na paale la o zaa ne lige.
42011035	Lɛ poɔ, gu fomeŋɛ velaa, ka a kyãã naŋ be fo zie, ka o ta waa lige.
42011036	Ka fo eŋgan wa paale o zaa ne kyãã, ka o zie kaŋ zaa ba be lige poɔ, a eŋgan zaa na taa la kyãã a seŋ lɛ kanea kyãã naŋ maŋ nyegrɛ ko fo kyãã.”
42011037	O naŋ da yeli a yɛlɛ ama la, ka Farasi neɛ kaŋ wa sɔre O ka O laŋ di ne o. Lɛ la ka O da gaa te zeŋ a na di.
42011038	Kyɛ a Farasi dɔɔ naŋ wa nyɛ ka O ba pɛge kyɛ dire, o noɔre da `maa la.
42011039	Ka a Daŋna da yeli ko o, “A yɛnee Farasi deme maŋ pɛge la a kɔp ne a laa puori, kyɛ yɛ poore maŋ paale la ne diŋmoremo ne potuoluŋ.
42011040	Yɛnee dambol deme, a sobɔ naŋ maale a bon na naŋ be a puori naane maale a bon na naŋ be a poɔ bee?
42011041	Kyɛ yɛ pãã tere ko a naŋ deme a boma yɛ naŋ taa. Kyɛ nyɛ, boma zaa na waa la bompɛgre yɛ zie.
42011042	“Kyɛ yɛlɛ nyɔge yɛ la, yɛnee Farasi deme! Bonso, yɛ maŋ tere la minti ne ruu ne zɛvaare kaŋ zaa ziiri pie sobɔ, kyɛ tɔle a sɛrɛɛ diu ane a Naaŋmen nɔmmo bare. A seŋ ka yɛ da e a ama kyɛ ta bare a kaŋ ka a ba e.
42011043	“Yɛlɛ nyɔge yɛ la, yɛnee Farasi deme! Bonso, yɛ nɔŋ la a dakogri naŋ do a senagɔgre poore ane puoritaa a daa poore.
42011044	“Yɛlɛ nyɔge yɛ la, yɛnee nɔbinna kaakaareba ane Farasi deme, yɛnee melmelebɛ! Bonso, yɛ waa la a na yare naŋ ba sãã, kyɛ ka a nobɔ na naŋ kyene a zu ba bɔŋ ka a bebe.”
42011045	Ka a nɔbɔŋnɔ kaŋ leɛ yeli ko O, “Wuliwullo, Fo naŋ yele a yɛlɛ ama, Fo meŋ toorɔ te la zomɔ.”
42011046	Ka O yeli, “Yɛlɛ nyɔge yɛ la, yɛnee nɔbɔŋnebɔ! Bonso, yɛ maŋ tuo la nobɔ tuori na ba naŋ kon bɔŋ tuo. Kyɛ yɛmenne ba sagra na tɔ a ne yɛ nubiri kaŋ zaa.
42011047	“Yɛlɛ nyɔge yɛ la! Bonso, yɛ mɛ la a Ŋmen-noɔr deme yabogri, yɛmenne saamine naŋ da ko.
42011048	Yelmeŋɛ, yɛ di la danseɛloŋ ka yɛ sage ne la a yɛ saamine a ba eroŋ zaa poɔ, bonso bana meŋɛ la da ko ba, kyɛ ka yɛ meŋ mɛ a ba yabogri.
42011049	A lɛ poɔ, a Naaŋmen yɛŋ meŋ yeli la, ‘N na toŋ la Ŋmen-noɔr deme ane potuuribo ba zie, kyɛ ba mine, ba na ko ba la kyɛ dɔgre ba mine.’
42011050	A lɛ pãã, a Ŋmen-noɔr deme zaa zẽẽ naŋ da kyiri a yi a teŋɛ biŋnu saŋ, ama zaa na dɔgle a boorɔ ŋa deme zuri,
42011051	a piili ne Abel zẽẽ te ta Zakaria zẽẽ. Onɔ la da kpi a altar ne a Ŋmen yiri senselensoɔ. N yeli la yelmeŋɛ ko yɛ, ama zaa na wa la a boorɔ ŋa nobɔ zie.
42011052	“Yɛlɛ nyɔge yɛ la, yɛnee nɔbɔŋnebɔ! Bonso yɛ de la a bɔmmo saafebir yi ne. Yɛ kon kpɛ yɛmenne, kyɛ balaŋ naŋ boɔrɔ kpeɛbo, yɛ da maŋ pigi la ba sori.”
42011053	O naŋ da yeli a yɛlɛ ama ko ba la, ka a nɔbinna kaakaareba ane a Farasi deme a piili nyare O zu, a boɔrɔ ka ba ŋmɛ nɔkpeɛne ne O yelyaga zuiŋ.
42011054	Ba da gu O la a boɔrɔ ka ba nyɔge O yɛlɛ kaŋ O naŋ na yeli eŋɛ, ka ba tõɔ̃ eŋ O saŋna kaŋ poɔ.
42012001	A saŋ na poɔ, nobɔ yaga neɛ naŋ kon tõɔ̃ sɔre, da laŋ la taa a ŋmaa gyilli a nɛbrɛ taa a be. O da piili yeli ko la O tutuuribo: “Yɛ bɔŋ velaa a Farasi deme belɛ naŋ e melmeloo.
42012002	Bonso, bon zaa naŋ pɔge kyebe naŋ kon bɔŋ sãã, bee sɔgle ka neɛ kon wa bɔŋ.
42012003	A lɛ poɔ, bon na zaa yɛ naŋ yeli lige poɔ, ba na woŋ o la kyaane poɔ. Kyɛ ka yɛlɛ na yɛ naŋ waale tobo eŋɛ die poɔ, ba na kanne o la a yie zu.
42012004	“Kyɛ ka N yeli ko yɛ, N bamine, yɛ ta zoro a balaŋ naŋ maŋ ko a eŋgan dambẽɛ̃, kyɛ a yi a lɛ puoriŋ, a ba taa eroŋ kaŋ zaa ba naŋ na tõɔ̃ e.
42012005	Kyɛ N na wuli yɛ la kaŋ na yɛ naŋ na zoro. Yɛ zoro a neɛ na naŋ na ko yɛ baare a taa faŋ a na lɔɔ yɛ eŋ tenfaa poɔ. Oo, N yeli ko yɛ la, yɛ zoro o.
42012006	Ba ba koɔra gbanloɔre anuu kobo ayi? Kyɛ Naaŋmen ba yinni a kaŋ zaa.
42012007	Kyɛ a kɔɔloŋ zaa yɛ zu eŋɛ, O sɔre la a zaa. A lɛ poɔ, yɛ ta zoro dambẽɛ̃. Yɛ taa la tɔnɔ gaŋ gbanloɔre yaga.
42012008	“N la leɛ yeli ko yɛ la, neɛ na zaa naŋ na sage ka o bɔŋ Ma la nobɔ niŋe soɔ, a Nensaala Bidɔɔ meŋ na sage ka O bɔŋ o la a Naaŋmen malkere niŋe soɔ.
42012009	Kyɛ neɛ na naŋ kon sage ka o bɔŋ Ma la nobɔ niŋe soɔ, N meŋ kon sage ka N bɔŋ o la a Naaŋmen malkere niŋe soɔ.
42012010	Kyɛ neɛ na zaa naŋ na yeli yelbiri kyaare ne a Nensaala Bidɔɔ, o na nyɛ la suuri diteroo, kyɛ a sobɔ na naŋ yeli yelfaare kyaare ne a Sekyerete, o kon nyɛ suuri diteroo.
42012011	“Ka ba naŋ wa taa yɛ gaa ne a senagɔgre poore ane sɛrɛɛ direbe ane zikaareba zie, ta taa teɛroŋ zaa ne lɛ bee noɔre na yɛ naŋ na iri bee bon na yɛ naŋ na yeli.
42012012	Bonso, a Sekyerete na wuli yɛ la a gogo na poɔ lɛ a naŋ seŋ ka yɛ yeli.”
42012013	Ka kaŋ naŋ yi a nobɔ poɔ da yeli ko O, “Wuliwullo, yeli n yɔɔ ka o poŋ a gbannoŋ boma ne ma.”
42012014	Ka Yesu da yeli ko o, “Dɔɔ, aŋ la biŋ Ma ka N dire sɛrɛɛ bee maala yɛ yɛlɛ?”
42012015	Ka O pãã da yeli ko ba, “Yɛ kaara velaa a gu yɛmenne a yɛ taaba boma miinuu poɔ, bonso, neɛ zaa nyɔvore ba be boma na zaa o naŋ taa zie.”
42012016	Ka O da lɔɔ sokpare ko ba a yeli, “Dɔɔtara kaŋ weɛ da maŋ wɔŋ la wɔmɔ yaga.
42012017	Ka o teɛre ko omeŋɛ a yeli, ‘Wolɔ ka N na e? N ba taa zie na biŋ n bombie.’
42012018	“Ka o da yeli, ‘N na e la a ŋaa. N na ŋmɛre la n bugri zaa a leɛ mɛ a, ka a waa kpoŋ gaŋ lɛ. A poɔ la ka N na eŋ n bombie ne n bonveɛle zaa.
42012019	Kyɛ N na yeli ko la mmeŋɛ vooroŋ, “Vooroŋ, fo taa la bonveɛle yaga naŋ biŋ gu yuomo yaga. Zeŋ pɛnnɛ, dire, nyuuro, a nyɛrɛ popeɛloŋ.” ’
42012020	“Kyɛ ka Naaŋmen yeli ko o, ‘Fõõ damboli ŋa! A tensoɔ ŋa fo vooroŋ na yi la fo zie, kyɛ aŋ soobo na la a boma ama zaa fo naŋ maale biŋ?’
42012021	“Lɛ meŋ la onɔ naŋ biŋ naaloŋ boma omeŋɛ zie, kyɛ ba taa naaloŋ boma Naaŋmen zie.”
42012022	Ka O yeli ko O tutuuribo, “A lɛ poɔ, N yeli ko yɛ la, yɛ ta teɛrɛ yɛ nyɔvore yɛlɛ, ane bon na yɛ naŋ na di. Yɛ ta teɛre a yɛ eŋgan yɛlɛ ne a bon na yɛ naŋ na su.
42012023	Nyɔvore gaŋ la bondirii, ka eŋgane meŋ gaŋ bonsuuri.
42012024	Kaa nyɛ a galeŋgaare. A ba maŋ bore bee kyɛ. A meŋ ba taa yiri na biŋ bombie bee bugo, kyɛ Naaŋmen guolo a la. Tɔnɔ awolɔ la ka yɛ taa gaŋ a sazu bon-agre?
42012025	Kyɛ yɛ buo sobɔ la, a o teɛroŋ poɔ na tõɔ̃ kare zuo lɛ o naŋ kare seŋ?
42012026	Ka yɛnee pãã kon tõɔ̃ e yɛlɛ na naŋ e bile, wolɔ la ka yɛ miine ne a kyɛllɛ na zaa?
42012027	“Nyɛ lɛ tepoore naŋ maŋ buli a baa. A ba maŋ toŋ tomɔ bee pilli sumiri. Kyɛ N yeli ko yɛ la, ka Solomon ne o veɛloŋ zaa, o da ba su boma a na ama kaŋ zaa.
42012028	Ka Naaŋmen maŋ ko moɔ boma bonsuuri ana naŋ bebe zenɛ a weɛ poɔ, kyɛ ka bieo ba lɔɔ a eŋ vũũ poɔ, wolɔ ka O na leɛ ko yɛ bonsuuri seŋ, yɛnee sagdeu bile deme?
42012029	Kyɛ yɛ ta maŋ boɔrɔ bon na yɛ naŋ na di bee bon na yɛ naŋ na nyu bee bonnɔ a yɛ teɛroŋ poɔ.
42012030	Bonso, ama zaa la ka a tendaa deme zaa maŋ boɔrɔ, kyɛ yɛ Saa bɔŋ la ka yɛ boɔrɔ la a boma ama.
42012031	Kyɛ yɛ bɔ a Naaŋmen naaloŋ, kyɛ O pãã na de la ama zaa eŋ poɔ yɛ.
42012032	“Ta zoro dambẽɛ̃, peere naŋ ba waa yaga, bonso yɛ Saa poɔ pɛle la ka O ko yɛ a naaloŋ.
42012033	Yɛ koɔre a boma na zaa yɛ naŋ taa kyɛ de tere ko nembaaleba. Yɛ maale warewoore naŋ kon bɔŋ kore a ko yɛmenne, naboma naŋ kon bɔŋ baare a sazu tenvelaa poɔ. Nannyige zaa kon bɔŋ kpɛ a be, bee ka mɔɔre saŋ a bare.
42012034	Bonso, be a yɛ naboma naŋ be, be la ka yɛ sukyiri meŋ na be.
42012035	“Yɛ `leŋ yɛ seere ne bɛlɛnte, ka yɛ kaneane meŋ dire ne vũũ.
42012036	Yɛ waa a na dɔbɔ naŋ kyɛllɛ ba neŋkpoŋ naŋ na yi a kultaa tigri zie wa, kyɛ ka onɔ wa ŋmɛ a pane, ka ba yuo o wiẽũ lɛ ka o kpɛ.
42012037	Maaloo na be la a tontoneba balaŋ a neŋkpoŋ naŋ wa nyɛ ka ba nare guuro. Yelmeŋɛ ka N yeli ko yɛ, o na `leŋ o seɛ, kyɛ e ka ba zeŋ a di, kyɛ pãã wa de bondirii ko ba ka ba di.
42012038	Kyɛ ka onɔ wa leɛ wa a yiri guuru ayi sobɔ bee ata sobɔ saŋ, kyɛ wa nyɛ ka ba erɛ a lɛ, maaloo na be la a tontoneba bama zie.
42012039	Kyɛ yɛ bɔŋ a ŋaa, ka a yidandɔɔ da bɔŋ a gogo na a nannyige naŋ na wa, o da naa gu la, a ta vɛŋ ka o ŋmɛre o yiri a kpɛ.
42012040	A lɛ poɔ, yɛ meŋ kyɔgre gu, bonso, a gogo na poɔ yɛ naŋ ba teɛrɛ, a Nensaala Bidɔɔ na wa la.”
42012041	Ka Pita yeli ko O, “Daŋna, Fo lɔɔ la sokpare ŋa ko te yoŋ bee a nobɔ zaa la?”
42012042	Ka a Daŋna yeli, “Aŋ pãã la a yelmennoo ne a yɛŋ tontombie na o daŋna naŋ eŋ ka o kaara a tontoneba zaa a o yiri poɔ, a korɔ ba ba bondirii pommu ka a saŋ wa ta?
42012043	Maaloo na be la a tontonɔ ŋa zie, ka o daŋna wa leɛ wa nyɛ o ka o erɛ lɛ.
42012044	N yeli la yelmeŋɛ ko yɛ, o na eŋ o la ka o e o boma zaa kaara.
42012045	Kyɛ ka a tontonɔ na wa yeli o sukyiri poɔ ‘N daŋna kɔɔre la,’ kyɛ piili ŋmeɛrɛ a dɔɔtontoneba ane a pɔɔtontoneba kyɛ di kyɛ nyu te kuoli,
42012046	a tontonɔ na daŋna na wa la a bebiri na o naŋ kon bɔŋ, a gogo na poɔ o meŋ naŋ kon bɔŋ. O na ŋmɛ o la wɛle ziiri ayi a kyɛ eŋ o a basagdeu deme zie.
42012047	“Kyɛ a tontonɔ na naŋ da bɔŋ o daŋna boɔbo kyɛ ba maale kyɔgre omeŋɛ bee toŋ ka a seŋ o daŋna boɔbo, ba na fɔbe o la gbɛɛ yaga ne fegraa.
42012048	Kyɛ a kaŋ na naŋ ba bɔŋ kyɛ da e eroŋ naŋ seŋ fɔbo, ba na fɔbe o la fẽẽ lɛ. A kaŋ na ba naŋ tere yaga ko, o zie meŋ la ka ba na bɔ yaga. Kyɛ a kaŋ na zie nobɔ naŋ maŋ de yaga ko, o zie la ka ba na boɔrɔ yaga.
42012049	“N wa la ka N wa eŋ vũũ a teŋɛ zu, kyɛ N sereŋ boɔrɔ la ka a vũũ ŋa daŋ mare.
42012050	Kyɛ N taa la suobu kaŋ N naŋ na so, kyɛ a fere Ma la kyɛ gu ka a wa te baare.
42012051	Yɛ teɛre ka N wa la ka N wa ne `maaroŋ a teŋɛ zu bee? N yeli ko yɛ la, a ba e lɛ, kyɛ wɛloo la.
42012052	A yi pampana kyɛ gɛrɛ, nobɔ banuu naŋ kpeɛrɛ yiri na wɛle la ziir ayi, ka bata kyaare ne bayi, ka a bayi kyaare ne a bata.
42012053	Saa na poŋ kyaare ne la o bidɔɔ, ka a bidɔɔ meŋ poŋ kyaare ne a saa. A ma na kyaare ne o pɔɔyaa, ka a pɔɔyaa meŋ kyaare ne la o ma. A serɛ ma na kyaare ne o bidɔɔ pɔgɔ, ka a bidɔɔ pɔgɔ meŋ kyaare ne o serɛ ma.”
42012054	Ka O pãã leɛ yeli ko a nobɔ: “Ka yɛnee wa nyɛ zanzuuri ka a waara a yi luo, a pare na poɔ yɛ maŋ yeli la, ‘Saa na wa la,’ kyɛ lɛ la ka a waa.
42012055	Kyɛ ka yɛnee wa nyɛ pare sɛseɛ ka a fuuro, yɛ maŋ yeli la, ‘Toloŋ na wa la,’ kyɛ ka a waa a lɛ.
42012056	Yɛnee melmelebɛ, yɛ bɔŋ la lɛ yɛ naŋ na manne a sazu ne teŋɛ zu waaloŋ, kyɛ wolɔ ka yɛ kon tõɔ̃ manne a saŋ ŋa waaloŋ?
42012057	“Kyɛ boŋ la vɛŋ ka yɛmenne kon tõɔ̃ iri bɔŋ bon na naŋ tu sotori.
42012058	Ka fõõ na laŋ gaa ne fo dɔndɔmɔ a sɛrɛɛ dire zie, e aneɛ laŋ yeli ne o a sori poɔ ka fo tõɔ̃ maale a yɛlɛ. Ka lɛ naane, o na tage fo la kpɛ ne a sɛrɛɛ dire zie ka a sɛrɛɛ dire meŋ de fo ko a neŋkaara, ka o de fo lɔɔ eŋ pigu die poɔ.
42012059	N yeli ko fo la, fo kon yi a pigu die poɔ kyɛ gu ka fo wa de a fo libiri pare baara yɔɔ.”
42013001	A saŋ na poɔ, ba mine da bebe la naŋ da yeli ko Yesu a lɛ zaa a Galili deme yɛlɛ naŋ waa, ka Pailat da de la ba zẽẽ meele ne ba bɔɔre maaloo poɔ.
42013002	Ka Yesu leɛ yeli ko ba, “Yɛ teɛre ka a Galili deme bama e la yelbe-erebɛ gaŋ a balaŋ zaa naŋ be a Galili paaloŋ, a woore ama taaba ba naŋ da nyɛ zuiŋ?
42013003	N yeli ko yɛ la, a ba e lɛ! Kyɛ ka yɛnee ba leɛ yɛ teɛroŋ, yɛ zaa meŋ na bɔre wɛ la.
42013004	Bee, a balaŋ pie ne banii na zu a Seloam kyoglokolo naŋ le ko, yɛ teɛre ka ba da e la yelbeerebɛ gaŋ a nobɔ zaa naŋ da kpeɛrɛ a Gyɛrosalɛm poɔ bee?
42013005	N yeli ko yɛ la, a ba e lɛ! Kyɛ ka yɛnee ba leɛ yɛ teɛroŋ, yɛ zaa meŋ na bɔre wɛ la.”
42013006	Kyɛ ka O lɔɔ sokpare ŋa: “Dɔɔ kaŋ da taa la kaŋkaŋ teɛ ka o are o weɛ poɔ, ka o yi boɔrɔ o wɔmɔ na pɔre, kyɛ o da ba nyɛ kaŋ zaa.
42013007	Ka o pãã da yeli ko o wɛkaara, ‘Nyɛ, a yuomo ata ama poɔ la ka N maŋ wa a boɔrɔ wɔmɔ a kaŋkaŋ teɛ ŋa eŋɛ, kyɛ ba maŋ nyɛ kaŋ zaa. Kyɛ o lɔɔ bare! Boŋ la vɛŋ ka o dire a teŋɛ?’
42013008	“Ka a wɛkaara leɛ yeli ko o, ‘Daŋna, bare ka a teɛ bebe a yuoni ŋa meŋ poɔ kyɛ gu ka N tugi viiri a eŋ binni kuoluŋ.
42013009	Ka a teɛ wa wɔŋ wɔmɔ, a na veɛlɛ la. Kyɛ ka ana ba wa e lɛ, fo pãã na tõɔ̃ kyɛ lɔɔ bare.’ ”
42013010	Yesu da wullo la a senagɔgre kaŋ poɔ a Sabat bebiri.
42013011	Ka pɔgɔ, sefaa kaŋ naŋ da gbɛre yuomo pie ne anii, da bebe. O da gore la goro kaŋ naŋ vɛŋ ka o kon bɔŋ dɔle omeŋɛ iri.
42013012	Kyɛ Yesu naŋ da nyɛ o, O da boɔle o la ka o wa O zie, a yeli ko o, “Pɔgɔ, N `lori fo la ka fo yi a fo baaloŋ poɔ.”
42013013	Ka O da de O nuuri dɔgle o, ka a pare na poɔ ka o are tori kyɛ pugi Naaŋmen.
42013014	Kyɛ a senagɔg zikaara da nyɛ la suuri kyɛ iri a noɔre Yesu zie, bonso Yesu da saŋ la a pɔgɔ a Sabat bebiri poɔ. O pãã da yeli ko la a nobɔ, “Bebie ayoɔbo la bebe a seŋ ka neɛ na toŋ tomɔ. A bebie ama poɔ la ka yɛ na tõɔ̃ wa nyɛ sammo, kyɛ a ba e a Sabat bebiri.”
42013015	Ka a Daŋna pãã leɛ yeli ko o, “Yɛnee melmelebɛ! A Sabat bebir poɔ, yɛ kaŋ zaa ba maŋ `lori o naadɛre bee o boŋo a zage poɔ a tage o gaa ne ka o te nyu kõɔ̃?
42013016	A ba seŋ a pɔgɔ ŋa naŋ e Abraham pɔɔyaa Setaana naŋ `leŋ, yɛ teɛrɛ nyɛ, ka a te ta yuomo pie ne anii, ka N `lori o ka o yi a `leŋno ŋa poɔ a Sabat daare?”
42013017	Kyɛ O naŋ da yeli a yɛlɛ ama, ka vi da kpɛ O dɔndɔnne zaa, kyɛ a nobɔ zaa poore da pɛle la ne a eŋno tomɔ o naŋ da toŋ.
42013018	Ka O pãã da yeli, “Wolɔ la ka a Naaŋmen naaloŋ seŋ? Boŋ la ka N na manne ne?
42013019	O waa la a na sɛlmabiri neɛ naŋ de lɔɔ eŋ o dabag poɔ ka o buli baa te leɛ tekpoŋ ka a sazu nuulii a wuo kyogri a ullii eŋɛ.”
42013020	A puoriŋ ka O da leɛ yeli, “Boŋ la ka N na manne ne a Naaŋmen naaloŋ?
42013021	O waa la a na belɛ ka pɔgɔ de sɔgle eŋ boroboro zɔŋ laare manno ata poɔ, kyɛ gu ka a belɛ kpɛ a zaa.”
42013022	Ka O pãã yɔ a tembɛrɛ ane a tembilii zaa poore a wuli wuluu kyɛ kyene kyaare Gyɛrosalɛm.
42013023	Ka kaŋ soore O, “Daŋna, nobɔ belaŋ lɛ la na nyɛ faabo bee?” Ka O yeli ko ba,
42013024	“Yɛ moɔ nimie ka yɛ tu a dendɔr bile kpɛ, bonso, N yeli ko yɛ la, nobɔ yaga na boɔrɔ la ka ba kpɛ kyɛ kon nyɛ sori.
42013025	Ka a yidandɔɔ wa iri pɔge a dendɔre, yɛ na are la a yeŋ poɔ a ŋmeɛrɛ a pane a yele, ‘Daŋna, Daŋna, yuo ko te.’ “Kyɛ O na leɛ yeli ko yɛ la, ‘N ba bɔŋ yɛ, bee a zie na yɛ naŋ yi wa.’
42013026	“Kyɛ yɛ na piili yele la, ‘Te da di la kyɛ nyu ne Fo, kyɛ Fo da wuli la a te tenne foɔle poore.’
42013027	“Kyɛ o na yeli la, ‘N yele korɔ yɛ la, N ba bɔŋ yɛ, bee a zie na yɛ naŋ yi. Tage yi N zie, yɛnee yelbatori tontoneba.’
42013028	“Konni ane nyendoŋ na bebe la, a saŋ na yɛ naŋ na nyɛ Abraham, ane Isaak, Gyakob ne a Ŋmen-noɔr deme zaa a Naaŋmen naaloŋ poɔ, kyɛ ka yɛnee, ka O lɔɔ yɛ bare.
42013029	Ba na yi la sapare ne luo, a zu ne a pare a wa zeŋ a Naaŋmen naaloŋ poɔ.
42013030	Kyɛ kyɛllɛ, a pare baara deme na sereŋ e la danwẽɛ̃ deme, kyɛ ka a danwẽɛ̃ deme meŋ waa a pare baara deme.”
42013031	A bebiri na daare, Farasi deme mine da wa la O zie a wa yeli ko O, “Yi kyɛ gaa, bonso Hɛrod boɔrɔ na ko Fo la.”
42013032	Kyɛ ka O da yeli ko ba, “Yɛ gaa te yeli a Mɔbaa na, ‘Kyɛllɛ, N maŋ digi la kɔntɔmɔ bare kyɛ saŋ baaleba zenɛ ne bieo, kyɛ a beri ata daare N na ta la N tao zie.’
42013033	Ane lɛ zaa, a fere la ka N kyene zenɛ ne bieo, ne a dayere, bonso, a kon tõɔ̃ e ka a Ŋmen-noɔr sobɔ bɔre wɛ a Gyɛrosalɛm yeŋ poɔ.
42013034	“Oo Gyɛrosalɛm, Gyɛrosalɛm, a sobɔ na naŋ koorɔ a Ŋmennoɔr deme kyɛ zaara a balaŋ ba naŋ toŋ fo zie, N da maŋ boɔrɔ la gbɛɛ yaga ka N wuo a fo biiri laŋ taa na noɔ naŋ maŋ ũũ ne o bilii o pegrɛ puli poɔ, kyɛ yɛ da ba sagra!
42013035	Kyɛllɛ, ba bare la yɛ yiri ka o gaŋ davuo ko yɛ. Kyɛ yelmeŋɛ N yeli ko yɛ la, yɛ kon leɛ nyɛ Ma kyɛ gu ka yɛ wa yeli, ‘Maaloo be la Onɔ naŋ waara a Daŋna yuori eŋɛ.’ ”
42014001	Sabat bebiri kaŋ, O da kpɛ la Farasi neŋkpoŋ kaŋ yiri ka O te di bondirii, ka ba pãã da kaara lɛ O naŋ erɛ.
42014002	Kyɛ nyɛ, dɔɔ kaŋ da are la O nimitɔɔre eŋɛ a taa baaloŋ kaŋ ka o eŋgan zaa mɔre.
42014003	Ka Yesu leɛ soore a nɔbɔŋnebɔ ane a Farasi deme, “A tu la a nɔbinna sori ka neɛ saŋ baaloŋ a Sabat daare?”
42014004	Kyɛ ba da ba yeli yɛlɛ zaa. Lɛ ka O da de o, a saŋ o, a bare o ka o gɛrɛ.
42014005	Ka O leɛ yeli ko ba, “Yɛ buo sobɔ la na taa boŋ bee naadɛre ka o naŋ le bogi poɔ, ka o kon pɔge wiẽũ lɛ a iri o a Sabat bebiri?”
42014006	Kyɛ ba da ba tõɔ̃ leɛ ko O a noɔre a yɛlɛ ama poɔ.
42014007	Ka O lɔɔ sokpare ko a balaŋ ba naŋ boɔle a tigri zie, O naŋ da nyɛ ka ba maŋ iri a eŋno ziiri, a yeli ko ba,
42014008	“Ka neɛ kaŋ zaa wa boɔle fo kultaa tigri zie, ta maŋ de a eŋno zie zeŋ, kaapɔge ba meŋ boɔle la kaŋ naŋ taa yuori gaŋ fo ka o wa;
42014009	ka a kaŋ na naŋ da boɔle fo ane o wa wa fo zie a yeli, ‘Iri kyɛ vɛŋ ka a dɔɔ ŋa zeŋ a zie ŋa,’ kyɛ ka fo pãã iri ne vi a te zeŋ a zie na naŋ sigi.
42014010	Kyɛ ba naŋ wa boɔle fo, gaa te zeŋ zie na naŋ sigi, ka a sobɔ naŋ boɔle fo wa nyɛ fo, o na yeli ko fo la, ‘M ba, iri do zeŋ zisoŋ ŋa zie.’ Lɛ fo na taa la eŋno a balaŋ naŋ laŋ zeŋ ne fo zie.
42014011	Bonso, neɛ na zaa naŋ maŋ duori omeŋɛ na sigi la, kyɛ a neɛ na naŋ sigri omeŋɛ na do la.”
42014012	Ka O meŋ leɛ yeli ko a sobɔ naŋ da boɔle O, “Ka fõõ wa boɔle nobɔ ka ba wa di ŋmentoŋ tuo bee zimaane diu, ta boɔle fo bamine, bee fo yɔɔmine, bee fo nobɔ, bee fo laŋkpeɛrebɛ naŋ taa boma, ka ba ta la boɔle fo a leɛ yɔɔ fo a sane.
42014013	Kyɛ ka fõõ wa maale tigri, boɔle a naŋ deme, wɔɔre, gbɛɛ ane zɔnne zaa.
42014014	Lɛ la ka fo na nyɛ maaloo, bonso ba kon tõɔ̃ leɛ yɔɔ fo a sane. Kyɛ fo na nyɛ la a sane yɔɔbo a saŋ na a yeltori deme naŋ na yi kuuni poɔ.”
42014015	A kaŋ naŋ da laŋ zeŋ ne O a diu zie naŋ da woŋ a yɛlɛ ama, o da yeli ko O la, “Maaloo be la a onɔ naŋ na di bondirii a Naaŋmen naaloŋ poɔ.”
42014016	Ka O yeli ko o, “Dɔɔ kaŋ da maale la zimaane tigri kpoŋ a kyɛ boɔle nobɔ yaga ka ba wa.
42014017	A zimaane diu saŋ naŋ wa ta, ka o da toŋ o tontonɔ ka o te yeli ko balaŋ o naŋ da boɔle ka ba wa, ka boma zaa maale biŋ.
42014018	“Kyɛ ka ba zaa da laŋ taa a piili sɔrɔ sori. Ka a danwẽɛ̃ sobɔ da yeli ko o, ‘N da la weɛ kaŋ ka a fere ka N gaa te nyɛ. N sɔrɔ fo la ka fo ko ma sori.’
42014019	“Ka kaŋ meŋ da yeli, ‘N da la naakoɔre pie a boɔrɔ ka N yi te kɔ ne a nyɛ. N sɔrɔ fo la ka fo ko ma sori.’
42014020	“Ka kaŋ meŋ da yeli, ‘N kuli la pɔgɔ. A lɛ poɔ, N kon tõɔ̃ wa.’
42014021	“Ka a tontonɔ na da leɛ wa manne ama zaa ko o neŋkpoŋ. Ka a yidandɔɔ da nyɛ suuri a yeli ko o tontonɔ, ‘Yi wiẽũ lɛ, kpɛ a teŋɛ sokyara ne sobie zaa poore a te taa a naŋ deme ne wɔɔre, gbɛɛ, ane zɔnne zaa wa ne kyɛ.’
42014022	“Ka a tontonɔ yeli, ‘Neŋkpoŋ, N da e la seŋ fo naŋ da tere a noɔre, kyɛ ziiri kyãã be la a die poɔ.’
42014023	“Ka a neŋkpoŋ yeli ko a tontonɔ, ‘Yi kpɛ a sokyara zaa ne zie na zaa dankyeme naŋ gyilli a te fere ba k a ba wa ka n yiri tõɔ̃ paale.
42014024	Bonso, N yeli ko yɛ la ka a nobɔ kaŋ na zaa fo naŋ da boɔle kon leɛ lɛnne n zimaane diu.’ ”
42014025	Nobɔ yaga da tu O la gaa, ka O da leɛ a yeli ko ba,
42014026	“Ka neɛ kaŋ zaa wa wa N zie kyɛ ba kyiiri o saa ne o ma, pɔgɔ ane bibiiri, yɔɔmine ane yɔɔpuulii, ane o nyɔvore meŋɛ, o kon tõɔ̃ waa N tutuuro.
42014027	A neɛ na zaa naŋ ba tuo o dagara a tuuro N puoriŋ kon tõɔ̃ waa N tutuuro.
42014028	“Yɛ buo sobɔ la naŋ boɔrɔ ka o mɛ kyoglokolo, kon bɔŋ de wẽɛ̃ zeŋ nare a sane, ka o taa la libie yaga a na tõɔ̃ baare a meɛbo?
42014029	Bee, ka onɔ wa biŋ a yiri pare baare, kyɛ ba tõɔ̃ mɛ o zaa baare, balaŋ zaa naŋ nyɛ o, na piili erɛ o la laara,
42014030	a yele, ‘A dɔɔ ŋa da piili meɛrɛ la, kyɛ o da ba tõɔ̃ baare.’
42014031	“Bee, naa buo la naŋ gɛrɛ ka o te zɔɔ ne naa kaŋ, kon de wẽɛ̃ zeŋ nare nyɛ ka o na tõɔ̃ de la o sogyare turi pie a zɔɔ kyaare ne a naa kaŋ naŋ taa sogyare turi lezɛre?
42014032	Ka lɛ naane, kaŋ na naŋ be zitɔɔre na toŋ la yelmaaleba ka ba de wẽɛ̃ te sɔre ka a waa `maaroŋ.
42014033	A lɛ meŋ poɔ, yɛ kaŋ na zaa naŋ ba leɛ a boma zaa o naŋ taa bare puoriŋ, a sobɔ ŋa kon tõɔ̃ waa N tutuuro.
42014034	“Nyɛnnoo waa la bonvelaa, kyɛ ka nyɛnnoo tuo wa yi, wolɔ ka a na tõɔ̃ leɛ e taa a tuo?
42014035	A ba maŋ seŋ ka ba eŋ a tɛnɛ eŋɛ, bee binni taŋ poɔ. Kyɛ nobɔ maŋ de a la lɔɔ bare. “Onɔ naŋ taa tobo na woŋ, vɛŋ ka o woŋ.”
42015001	Ka a libiderebe ane a yelbebe deme zaa da sɛre ta O a na woŋ O yɛlɛ.
42015002	Ka a Farasi deme ane a nɔbinna kaakaareba da boolɔ yele, “A dɔɔ ŋa maŋ tuori de la yelbebe deme kyɛ maŋ laŋ di ne ba.”
42015003	Ka O da lɔɔ a sokpare ŋa ko ba a yeli,
42015004	“Yɛ nen buo sobɔ la naŋ taa peere kɔɔ, ka kaŋ bɔre, kon bare a peere lezaanaare ne pie ne awae a moɔ poɔ, kyɛ yɔ boɔrɔ a bonyenaa na naŋ bɔre kyɛ gu ka o wa nyɛ o?
42015005	Kyɛ ka o naŋ wa nyɛ o, ka o zɛle o pare o bɔgɔ zu a kyellɛ ne.
42015006	Kyɛ ka o naŋ wa ta yiri, o na boɔle la o bamine ane o laŋkpeɛrebɛ laŋ taa a yeli ko ba ‘Yɛ laŋ kyellɛ ne ma, bonso, N nyɛ la n pero na naŋ da bɔre.’
42015007	N yeli ko yɛ la, lɛ meŋ la ka kyelloo yaga meŋ na be a tenvelaa poɔ, ka yelbe-erɛ bonyenaa wa leɛ o teɛroŋ gaŋ yeltori deme lezaanaare ne pie ne awae naŋ ba boɔrɔ ka ba leɛ ba teɛroŋ.
42015008	“Bee, pɔgɔ buo la na taa selva libie pie ka onɔ bɔre kaŋ bare, o kon nyege kanea a peere a yiri a bɔ velaa kyɛ gu ka o wa te nyɛ a libiri?
42015009	Kyɛ ka onɔ wa te nyɛ a libiri, ka o boɔle o kyɛn-mine ane o laŋkpeɛrebɛ laŋ taa a yeli, ‘Yɛ laŋ kyellɛ ne ma, bonso N nyɛ la a libiri naŋ da bɔre.’
42015010	Lɛ meŋ la ka N yeli ko yɛ: Kyelloo maŋ be la a Naaŋmen malkere zie ka yelbe-erɛ bonyenaa wa leɛ o teɛroŋ.”
42015011	Ka O pãã da leɛ yeli, “Dɔɔ kaŋ da taa la bidɔbɔ bayi.
42015012	Ka a bile sobɔ yeli ko o saa, ‘N saa, poŋ te a fo boma a iri n deme ko ma.’ Lɛ la ka o de o boma zaa poŋ ko ba.
42015013	“A da ba kɔɔre kyɛ ka a bidɔɔ bile laŋ o boma taa a yi tu ne sori te gaa tentɔɔre kaŋ poɔ. A be la ka o toŋ pɔloŋ tonfaare, a di a o boma zaa baare.
42015014	Kyɛ o naŋ wa di a zaa baare la, ka kɔŋkpoŋ da le a paaloŋ na poɔ, ka o piili boɔrɔ boma.
42015015	Lɛ la ka o gaa te laŋ ne a teŋɛ ŋa neɛ kaŋ, ka o de o a vɛŋ ka o kpɛ o weɛ poɔ te guolo dobaare.
42015016	A da naa e o la popeɛloŋ ka o di a bompɛgɛ na a dobaare naŋ da dire, kyɛ neɛ zaa da ba ko o bon zaa.
42015017	“Kyɛ o naŋ da wa nyɛ omeŋɛ, lɛ la ka o da yeli, ‘N saa tontoneba bawolɔ la bebe a taa bondirii a maŋ di kyɛ kyɛre, kyɛ ka N na kpi ne kɔŋ!
42015018	N na iri la leɛ gaa n saa zie a te yeli ko o: N saa, N maale la yelbieri kyaare ne a tenvelaa ane fo niŋe soɔ.
42015019	N ba leɛ seŋ ka fo boɔle ma fo bidɔɔ. Maale ma ka N waa a fo tontonɔ kaŋ fo naŋ yɔɔrɔ.’
42015020	Lɛ la ka o iri gaa o saa zie. “Kyɛ o naŋ be tɔɔre la, ka o saa da nyɛ o. Ka nimibaaloŋ da be o zie, ka o zo tuori nyɔge o a kori kyɛ moore o.
42015021	“Lɛ la ka a bidɔɔ da yeli ko o, ‘N saa, N maale la yelbieri kyaare ne tenvelaa ane fo niŋe soɔ. N ba seŋ ka fo boɔle ma fo bidɔɔ.’
42015022	“Kyɛ ka o saa da yeli ko o gbaŋgbaare, ‘Yɛ wa ne kparwogi velaa wa su o, kyɛ eŋ o nuteraa o nubir eŋɛ, kyɛ eŋ nɔɔteɛ o gbɛɛ eŋɛ.
42015023	Yɛ taa a naale-vare te naŋ da guoli wa ne wa ko, kyɛ vɛŋ ka te ɔɔ kyɛ di noɔ.
42015024	Bonso, n bidɔɔ ŋa da kpi la kyɛ leɛ voorɔ. O da bɔre la, kyɛ te leɛ nyɛ o la.’ Lɛ ka ba da piili dire noɔ.
42015025	“A saŋ ŋa, o bidɔɔ kpoŋ da be la a weɛ poɔ. Kyɛ o naŋ da wa peɛlɛ a yiri la, ka o woŋ yieluŋ ne seɛre.
42015026	Ka o da boɔle a tontonɔ kaŋ a soore o ka boŋ la vɛŋ ka ama zaa erɛ.
42015027	Lɛ la ka o da yeli ko o, ‘A fo yɔɔbile wa la. Kyɛ fo saa da ko la a naalevare te naŋ da guoli, bonzuiŋ o da tuori la fo yɔɔbile ne laafia ne `maaroŋ.’
42015028	“Ka o da nyɛ suuri kyɛ zagre ka o kpɛ a yiri. Lɛ la ka o saa da yi wa mɔgle o.
42015029	Ka o da leɛ yeli ko o saa, ‘Nyɛ, a yuomo ama zaa N tonɔ korɔ fo la. N meŋ daŋ ba gaŋ fo noɔre saŋ kaŋ zaa, kyɛ fo daŋ ba ko ma bolee ka N tõɔ̃ di noɔ ne n bamine.
42015030	Kyɛ a pare na poɔ, a fo bidɔɔ ŋa naŋ leɛ wa, onɔ naŋ da di a fo boma zaa ne a tuutuupɔgɔbɔ, ka fo ko a naalevare ko o!’
42015031	“Ka o saa yeli ko o, ‘N bidɔɔ, fo maŋ be la n zie tegteglɛ. Boma zaa N naŋ taa e la fo boma.
42015032	Kyɛ a seŋ la ka te di noɔ, bonso a fo yɔɔ ŋa da kpi la kyɛ leɛ voorɔ. O da bɔre la, kyɛ ka te leɛ nyɛ o.’ ”
42016001	Ka O leɛ yeli ko O tutuuribo, “Dɔɔtara kaŋ da bebe la a taa o tontonɔ kaŋ naŋ kaara o yiri boma zaa. Ka nobɔ da yeli ko o ka a o tontonɔ ŋa da saŋna la o boma zaa bara.
42016002	Lɛ la ka o da boɔle o, a yeli ko o, ‘Boŋ la a ŋaa N naŋ woŋ a fo yɛlɛ poɔ? Manne wuli a boma zaa N naŋ eŋ fo ka fo kaara, bonso fo kon tõɔ̃ leɛ e a yikaara.’
42016003	“Ka a yikaara yeli ko omeŋɛ, ‘Wolɔ ka N na e? A n neŋkpoŋ iri ma la yi a yikaara tomɔ. N kon tõɔ̃ tugi tɛne, kyɛ ka N zoro vi na sɔre.
42016004	N bɔŋ la lɛ N naŋ na e, ka Maa ba wa nyɛ a tomɔ ama na toŋ, ka nobɔ na tuori de ma ba yie poɔ.’
42016005	“Lɛ la ka o boɔle neɛ na zaa naŋ di sane o neŋkpoŋ zie, a soore a danwẽɛ̃ sobɔ, ‘Awolɔ sane la ka fo di a n neŋkpoŋ zie?’
42016006	“Ka o yeli, ‘Kãã gaalori kɔɔre anii.’ “Lɛ la ka a yikaara yeli ko o, ‘De a fo sane gane a zeŋ wiẽũ lɛ a maale a ka a sane e kɔɔre anaare.’
42016007	“Kyɛ ka o pãã leɛ yeli ko a ayi sobɔ, ‘Awolɔ sane la ka fo meŋ di?’ “Ka o leɛ yeli, ‘Mɔbie boɔre kɔɔre anaare la.’ “Ka o yeli o, ‘De a fo sane gane a maale a ka a e boɔre kɔɔre ata ne lezaata.’
42016008	“Ka a neŋkpoŋ pugi a yikaara naŋ ba e yeltori sobɔ, bonzuiŋ o da e la neɛ naŋ nyaa. Bonso a teŋɛ ŋa zu bidɔbɔ taa la yɛŋ ne lɛ ba naŋ maŋ erɛ korɔ ba taaba a gaŋ a kyãã bidɔbɔ.
42016009	Kyɛ ka N yeli ko yɛ, yɛ bɔ bamine ko yɛmenne a yi a yelbatori naboma zie. A lɛ poɔ, ka yɛ yɛlɛ wa saŋ, ba na tuori de yɛ la ka yɛ kpɛ yie naŋ na bebe tegteglɛ.
42016010	“Onɔ sobɔ naŋ taa yelmeŋɛ bombelaŋ poɔ, meŋ na taa la yelmeŋɛ bon-yaga poɔ. Kyɛ onɔ sobɔ naŋ ba e yeltori sobɔ bombelaŋ poɔ, meŋ ba e a yeltori sobɔ bon-yaga poɔ.
42016011	Lɛ pãã ka yɛnee ba wa taa yelmeŋɛ a yelbatori naboma poɔ, aŋ la na de naboma meŋɛ eŋ yɛ nuuri poɔ ka yɛ kaara?
42016012	Kyɛ ka yɛnee ba wa taa yelmeŋɛ ane neɛ kaŋ boma, aŋ na ko yɛ a yɛmenne boma?
42016013	“Tontonɔ kaŋ zaa kon tõɔ̃ e gbaŋgbaa daŋneba bayi tomɔ poɔ, bonso o na kyiiri la kaŋ kyɛ nɔŋ kaŋ, bee o na are la ko kaŋ kyɛ de a kaŋ gyagɔlɔ lɛ. Yɛ kon tõɔ̃ e gbaŋgbaa ko Naaŋmen ane naboma.”
42016014	Ka Farasi deme meŋ, naŋ da e nobɔ naŋ nɔŋ libie, da woŋ a yɛlɛ ama zaa a da nyore nimie kyaare O.
42016015	Ka O yeli ko ba, “Yɛnee la a balaŋ naŋ wuli ka yɛ eroŋ tu la, nobɔ niŋe soɔ, kyɛ Naaŋmen bɔŋ la yɛ sukyie. Bon na naŋ do saa nobɔ zie waa la bondɛgre Naaŋmen nimie soɔ.
42016016	“A Nɔbinnaa ane a Ŋmennoɔr deme Ŋmaabo da be la be a te ta a saŋ na Gyɔn naŋ pãã da wa. A yi a saŋ na la ka ba kanne a Naaŋmen naaloŋ kannoo, kyɛ ka neɛ zaa ferɛ ka ba kpɛ a be.
42016017	A na waa la mɔlɛ ka tenvelaa ane teŋɛ zu tɔle gaŋ ka a Nɔbinna yelbiri make yenaa ta tu.
42016018	“Neɛ na zaa naŋ bare o pɔgɔ kyɛ leɛ de pɔgɔ, toŋ la peɛmo tomɔ. Kyɛ ka a kaŋ na sobɔ meŋ naŋ de a pɔgɔ na o serɛ naŋ bare, meŋ toŋ la peɛmo tomɔ.
42016019	“Tara sobɔ kaŋ la da bebe a maŋ su kparzeɛ ane wagyɛpela velaa kyɛ dire noɔ bebiri zaa.
42016020	Kyɛ sɔrsɔrɔ kaŋ meŋ da bebe la ka o yuori di Lazaros. Ba da de o la te biŋ a tara sobɔ ŋa dendɔr noɔre, ka o eŋgan zaa meŋ da e felɛ.
42016021	O da maŋ boɔrɔ la ka o di a bondirii kyɛllɛ na naŋ maŋ le gaŋ a tara sobɔ tabol puliŋ, kyɛ ka baare meŋ da maŋ wa a wa lɛnne o felɛ.
42016022	“A sɔrsɔrɔ naŋ da kpi, malkere da wa de o la gaa ne Abraham lambori. Kyɛ ka a tara sobɔ meŋ da kpi ka ba de o ũũ.
42016023	O da be la tenfaa poɔ a nyɛrɛ woore yaga kyɛ pãã da gbole kaa nyɛ Abraham tɔɔre zaa, ka Lazaros be o lambori eŋɛ.
42016024	Ka o da boɔle kyɛ yeli, ‘N saa, Abraham, taa nyonono ko ma kyɛ toŋ Lazaros ka o wa de o nubiri toŋ kõɔ̃ poɔ a wa tɔ ne n zele ka o `maa, bonso N nyɛrɛ la woore yaga a vũũ ŋa poɔ.’
42016025	“Kyɛ ka Abraham da yeli, ‘Bidɔɔ, leɛ bɔŋ velaa ka a fo nyɔvore saŋ, fo da nyɛ la fo bonveɛle kyɛ ka Lazaros meŋ da nyɛ bonfaare. Kyɛ pampana ŋa, o nyɛrɛ la sukyidiibu, kyɛ ka fõõ meŋ pãã nyɛrɛ woore.
42016026	A yi ama zaa puoriŋ, a tenee ne fõõ zie, vuo kpoŋ bebe la ka balaŋ naŋ boɔrɔ ka ba tɔle a yi kyɛ wa fo zie kon tõɔ̃, kyɛ balaŋ naŋ be fo zie meŋ kon tõɔ̃ wa te zie.’
42016027	“Ka o leɛ yeli, ‘N pãã sɔrɔ fo la, n saa, ka fo toŋ Lazaros ka o gaa n saa yiri,
42016028	bonso, N taa la yɔɔmine banuu. Vɛŋ ka o tõɔ̃ di danseɛ ko ba, ka lɛ naane, ba meŋ na wa la a zie ŋa woore yaga naŋ be.’
42016029	“Ka Abraham da yeli ko o, ‘Ba taa la Moses ane a Ŋmennoɔr deme. Vɛŋ ka ba kyɛllɛ ba.’
42016030	“Ka o leɛ yeli, ‘N ba sage, n saa Abraham! Ka neɛ yi a kuuni poɔ a gaa ba zie, ba na leɛ la ba teɛroŋ.’
42016031	“Ka o meŋ da yeli ko o, ‘Ka balaŋ ba kyɛlle woŋ Moses ne a Ŋmen-noɔr deme, ba meŋ kon sage de ka neɛ yi la kuuni poɔ gba a wa ba zie.’
42017001	Ka O pãã yeli ko O tutuuribo, “A kon tõɔ̃ bɔŋ e ka gbɛr-ŋmeɛbo ta wa, kyɛ yɛlɛ nyɔge la a neɛ na sobɔ naŋ taa a wa ne.
42017002	A na waa la velaa ka ba `leŋ neɛrɛ yagle o kɔkɔre eŋɛ a de o lɔɔ eŋ mane poɔ gaŋ o naŋ na e ka a bibilii bama kaŋ zaa wa ŋmɛ gbɛre.
42017003	Yɛ gu yɛmenne velaa. “Ka fo yɔɔ wa maale yelbieri kyaare fo, nyare o zu. Ka onɔ wa leɛ o teɛroŋ, di suuri ko o.
42017004	Kyɛ ka onɔ wa leɛ maale yelbieri kyaare fo gbɛɛ ayopõĩ bebiyenaa poɔ, kyɛ ka a e gbɛɛ ayopõĩ la ka o leɛ puori a yele, ‘N leɛ la n teɛroŋ,’ fo na di la suuri ko o.”
42017005	Ka a potuuribo da yeli ko a Daŋna, “E ka te sagdeu do.”
42017006	Lɛ la ka a Daŋna yeli, “Ka yɛnee taa sagdeu a na sɛlmabiri, yɛ na tõɔ ̃ yeli la ko a kaŋkaŋ teɛ ŋa, ‘Voɔ fo nyaga eŋɛ a te sɛle mane poɔ,’ kyɛ o na sage la yɛ noɔre.
42017007	“Kyɛ yɛ buo sobɔ la naŋ taa tontonɔ ka o koɔrɔ bee kyeenɛ peere na yeli ko o saŋ na o naŋ yi a weɛ wa, ‘Wa zeŋ teŋɛ di bondirii’?
42017008	Kyɛ o kon yeli ko o, ‘Maale bon kaŋ ko ma ka N di, kyɛ maale fomeŋɛ a de a bondirii biŋ ko ma kyɛ gu ka N wa di kyɛ nyu baare; a puoriŋ, ka fo meŋ tõɔ̃ di kyɛ nyu’?
42017009	O na puori la a tontonɔ ŋa bareka ne o naŋ toŋ lɛ o naŋ ko o noɔre ka o toŋ? N ba teɛrɛ lɛ.
42017010	Lɛ meŋ la yɛ zie. Ka yɛnee wa toŋ tomɔ zaa ba naŋ ko yɛ noɔre ka yɛ toŋ, yɛ yeli, ‘Te e la tontonweere deme. Te toŋ la te feroo tomɔ.’ ”
42017011	A saŋ na O naŋ da duoro Gyɛrosalɛm la ka O tu yi Samaria ane Galili sɔgɔ.
42017012	O naŋ da wa kpɛ tembile kaŋ poɔ, be la ka o da tuori dɔbɔ pie naŋ da waa kɔnne, ka ba are zitɔɔre.
42017013	Ka ba da duori ba kɔkɔe kyɛ yeli, “Yesu, Neŋkpoŋ, taa nyonono te zie!”
42017014	O naŋ da nyɛ ba la, ka O yeli ko ba, “Yɛ gaa a te wuli yɛmenne ko a puoru neŋkponni.” A da waa la lɛ ba naŋ pãã da gɛrɛ la, ka ba da nyɛ sammo.
42017015	Ka ba kaŋ naŋ da nyɛ ka o nyɛ sammo la, ka o leɛ gaa te duori o kɔkɔre pugi ne Naaŋmen,
42017016	kyɛ le ne o niŋe O gbɛɛ eŋɛ a puori O bareka. O da waa la Samaria dɔɔ.
42017017	Lɛ la ka Yesu da leɛ yeli, “Yɛ ba e pie naŋ da nyɛ sammo? Kyɛ a bawae na pãã bɛɛ?
42017018	A ba kaŋ zaa kyebe naŋ leɛ wa te de pugibu ko Naaŋmen, ka a saana ŋa naane?”
42017019	Ka O pãã yeli ko o, “Iri are gɛrɛ fo gaa zie. A fo sagdeu e la ka fo nyɛ sammo.”
42017020	A saŋ na a Farasi deme naŋ da soore O a saŋ na a Naaŋmen naaloŋ naŋ na wa la, ka O da leɛ yeli ko ba, “A Naaŋmen naaloŋ ba waara a nobɔ naŋ pigre ziiri.
42017021	Ba meŋ kon yeli ka, ‘Nyɛ o kyɛ,’ bee ‘Kaa zie ŋa,’ bonso, kyɛllɛ, a Naaŋmen naaloŋ be la yɛ eŋne.”
42017022	Ka O yeli ko a tutuuribo, “A bebie na ta la ka yɛ na boɔrɔ ka yɛ nyɛ a Nensaala Bidɔɔ bebiri na kaŋ zaa, kyɛ yɛ kon nyɛ o.
42017023	Ba na yeli ko yɛ la, ‘Kaa kyɛ!’ bee ‘Kaa zie ŋa!’ Ta zoro gɛrɛ ba zie bee tuuro ba.
42017024	A na saanyegroo naŋ maŋ yi ziyenaa sazu poɔ nyegre kyaane a sazu poɔ ziiri naŋ kyɛre, lɛ meŋ la ka a Nensaala Bidɔɔ na waa O bebiri daare.
42017025	Kyɛ see ka O de wẽɛ̃ nyɛ woore ziiri yaga poɔ kyɛ ka a boorɔ ŋa deme meŋ zagre O bare.
42017026	“A na lɛ a naŋ da waa a Noa bebie poɔ, lɛ ka a meŋ na waa a Nensaala Bidɔɔ bebie poɔ.
42017027	Ba da dire la kyɛ nyuuro. Ba da dere la pɔgɔbɔ, kyɛ ka ba da de ba terɛ ka ba kulo serbɛ. A da e la lɛ a te ta a bebie Noa naŋ da kpɛ a gbori kpoŋ, ka a kõɔ̃ piiri da wa saŋ ba zaa bare.
42017028	“Lɛ ka a meŋ da waa a Lot bebie poɔ. Ba da dire la kyɛ nyuuro. Ba da daara la boma kyɛ koɔrɔ. Ba da borɔ la, kyɛ meɛrɛ.
42017029	Kyɛ a bebiri na Lot naŋ da yi Sodom poɔ, ka vũũ ne gyermore da yi a sazu a saŋ ba zaa bare.
42017030	“Lɛ meŋ la ka a na waa a bebiri na poɔ a Nensaala Bidɔɔ naŋ na sãã.
42017031	A bebiri na poɔ, ta vɛŋ ka neɛ na sobɔ naŋ be o peɛ zu, kyɛ ka o boma be a die poɔ, ka o sigi o peɛ zu te de o boma gɛrɛ ne. Lɛ meŋ la, ta vɛŋ ka a neɛ na sobɔ naŋ be o weɛ poɔ ka o leɛ kuli yiri.
42017032	Teɛre Lot pɔgɔ yɛlɛ.
42017033	Neɛ na zaa naŋ na boɔrɔ ka o faa o nyɔvore na bɔre o la bare, kyɛ neɛ na zaa naŋ na bɔre o nyɔvore na leɛ nyɛ o la.
42017034	N yeli ko yɛ la, a tensoɔ na nobɔ bayi na gaŋ la gado bonyenaa zu; ba na de la kaŋ kyɛ bare kaŋ.
42017035	Pɔgɔbɔ bayi na laŋ ɛrɛ la zɔn, ka ba na de la kaŋ kyɛ bare kaŋ.
42017036	Dɔbɔ bayi na be la weɛ poɔ, ka ba na de la kaŋ kyɛ bare kaŋ.”
42017037	Ka ba leɛ soore O, “Yeŋ la, Daŋna?” Ka O yeli ko ba, “Benee zaa kũũ naŋ be, be la ka selle na laŋ taa.”
42018001	Ka O da lɔɔ sokpare a ko ba, ka a seŋ ka nobɔ maŋ puoro kyɛ ta bale,
42018002	a yele, “Teŋɛ kaŋ sɛrɛɛ dire la da bebe a ba zoro Naaŋmen bee eŋnɛ nobɔ.
42018003	Ka pɔɔkoɔre kaŋ naŋ be a teŋɛ na poɔ, da gaa o zie a yeli, ‘Leɛ tere a faaloŋ yɔɔre ko n dɔndɔmɔ.’
42018004	“Kyɛ o da ba e lɛ ka a kɔɔre fẽẽ lɛ. Kyɛ a puoriŋ la ka o leɛ yeli ko omeŋɛ, ‘Ne lɛ zaa N naŋ ba zoro Naaŋmen bee eŋnɛ nobɔ,
42018005	ne lɛ zaa a pɔɔkoɔre ŋa naŋ dɔɔnɔ ma, N na leɛ tere la a faaloŋ yɔɔre ko o dɔndɔmɔ. Ka lɛ naane, N na bale ne la a lɛ o naŋ maŋ waara n zie saŋ zaa.’ ”
42018006	Ka a Daŋna yeli, “Kyɛlle lɛ a yelbatori sɛrɛɛ dire sobɔ naŋ yeli.
42018007	Kyɛ Naaŋmen kon e lɛ ko Omeŋɛ nen-iri deme naŋ kono korɔ O ŋmenaa ne tensoɔ zaa kyɛ di kannyiri ko ba?
42018008	N yeli ko yɛ la, O na leɛ tere la faaloŋ yɔɔre ko ba dɔndɔnne wiẽũ lɛ. Ne lɛ zaa, ka a Nensaala Bidɔɔ wa te wa, O na nyɛ la sagdeu a teŋɛ zu?”
42018009	O da lɔɔ la a sokpare ŋa meŋ ko balaŋ zaa naŋ maŋ de bamenne ka ba waa yeltori deme kyɛ pãã da kyiiri nobɔ mine:
42018010	“Dɔbɔ bayi da do la kpɛ a Ŋmen yiri ka ba te puori. Kaŋ e la a Farasi neɛ, ka kaŋ meŋ e libidere.
42018011	Ka a Farasi neɛ are a puori a ŋaa ko omeŋɛ, ‘Naaŋmen, N puori Fo la bareka, ka N ba waa na dɔbɔ mine—diŋmoremɔ deme, yelbatori deme, peɛpeɛmɛ, bee a na a libidere ŋa.
42018012	N maŋ `leŋ la noɔre boyi daa zaa poɔ. N maŋ tere la a ziiri pie toɔra a yi boma zaa N naŋ taa.’
42018013	“Kyɛ a libidere naŋ are tɔɔre da kon tõɔ̃ e ka o nimie gbole kaa sazu, kyɛ ka o ŋmeɛrɛ o nyaa a yele, ‘Naaŋmen taa nyonono ko ma, N naŋ e yelbe-erɛ.’
42018014	“N yeli ko yɛ la, a dɔɔ ŋa da gaa la o yiri na yeltori sobɔ gaŋ a kaŋ na, bonso, neɛ na zaa naŋ duori omeŋɛ, na sigi la, kyɛ a neɛ na naŋ sigri omeŋɛ, ba na duori o la.”
42018015	Ka ba meŋ da taa bipilii wa ne O zie ka O tɔ ba. Kyɛ a tutuuribo naŋ wa nyɛ a ŋaa la, ka ba da nyare ba zu.
42018016	Ka Yesu boɔle ba O zie a yeli, “Yɛ vɛŋ ka a bibiiri wa N zie, kyɛ ta pigi ba sori. Bonso, a bibiiri bama taaba la so a tenvela naaloŋ.
42018017	N yeli la yelmeŋɛ ko yɛ, neɛ na zaa naŋ ba wa de a Naaŋmen naaloŋ a na a bibile na, kon bɔŋ kpɛ o poɔ.”
42018018	Ka a zikaara kaŋ soore O, “Wuliwul velaa, boŋ la ka N na e a di a nyɔvore naŋ kon bɔŋ baare gbannoŋ?”
42018019	Ka Yesu leɛ yeli ko o, “Boŋ la vɛŋ ka fo boɔle Ma nenvelaa? Neɛ zaa ba e nenvela ka bonyenaa yoŋ naane. Onɔ la Naaŋmen.
42018020	Fo bɔŋ la a Naaŋmen nɔe: ‘Ta toŋ peɛmo tomɔ. Ta ko neɛ. Ta zuuro. Ta di danse-zirii. Eŋnɛ fo saa ne fo ma.”
42018021	Ka o yeli, “Ama zaa ka N tuuro a yi N pɔloo saŋ zaa.”
42018022	Yesu naŋ wa woŋ a yɛlɛ ama la, ka O yeli ko o, “Yelyenaa yoŋ la kyɛre. Koɔre a boma na zaa fo naŋ taa a poŋ ko naŋ deme, kyɛ fo na taa la naboma tenvelaa poɔ. E a lɛ kyɛ wa tuuro Ma.”
42018023	Kyɛ o naŋ da woŋ a ŋaa la, ka o da taa posaŋnaa yaga, bonso o da taa la boma yaga.
42018024	Kyɛ Yesu naŋ da nyɛ ka o da taa posaŋnaa yaga la, ka O yeli, “A sereŋ e la tuo ko balaŋ naŋ taa boma yaga ka ba kpɛ a tenvela naaloŋ poɔ.
42018025	Bonso, a na waa la mɔlɛ ka bontaŋ kpɛ sumini vuori a gaŋ tara sobɔ naŋ na kpɛ a tenvela naaloŋ poɔ.”
42018026	Ka a balaŋ naŋ da woŋ a ŋaa, da yeli, “Aŋ la pãã na tõɔ̃ nyɛ faabo?”
42018027	Ka O yeli, “A boma naŋ kon tõɔ̃ e nensaala zie na tõɔ̃ e la Naaŋmen zie.”
42018028	Ka Pita pãã yeli, “Kyɛllɛ, te bare la te boma zaa kyɛ tuuro Fo.”
42018029	Ka O yeli ko ba, “N yeli la yelmeŋɛ ko yɛ, neɛ kyebe naŋ bare o yiri bee o dɔgrebɔ bee o yɔɔmine bee pɔgɔ bee bibiiri a Naaŋmen naaloŋ zuiŋ,
42018030	naŋ kon nyɛ boma gbɛɛ yaga zuo a pampana ŋa saŋ. Kyɛ a saŋ na naŋ na wa poɔ, o meŋ na nyɛ la nyɔvore naŋ kon bɔŋ baare.”
42018031	Ka O da de a pie ne bayi yi ne ba yoŋ a te yeli ko ba, “Yɛ kyɛllɛ, te duoro la Gyɛrosalɛm, kyɛ a Nensaala Bidɔɔ yɛlɛ na zaa a Ŋmen-noɔr deme naŋ ŋmaa na tu la lɛ.
42018032	Bonso, ba na de O la ko a Tendaa deme, ka ba e O la, a to O zomɔ kyɛ kyiri motaare eŋ O.
42018033	Ba na fɔbe O la a e ka O kpi. Kyɛ a beri ata daare, O na leɛ iri la.”
42018034	Kyɛ ba da ba bɔŋ a ama kaŋ zaa tɛgɛ. A yelbiri ŋa da sɔgle la ba zie, ka ba meŋ da ba bɔŋ a boma na O naŋ da yeli pare.
42018035	Yesu naŋ da wa peɛlɛ Gyɛreko la, ka dɔɔ zɔŋ kaŋ zeŋ a sori noɔre a sɔrɔ.
42018036	O naŋ woŋ ka nobɔ yaga tɔlɔ la, ka o soore ka a tɛgɛ la boŋ.
42018037	Lɛ la ka ba yeli ko o ka Yesu naŋ yi Nazarɛt la tɔlɔ.
42018038	Ka o da ŋmeɛrɛ kpɛlle a yele, “Yesu, David Bidɔɔ, taa nyonono ne ma!”
42018039	Ka a balaŋ naŋ de wẽɛ̃ da nyare o zu kyɛ yeli o ka o bare gɔmɔ. Kyɛ lɛ la ka o pãã da leɛ ŋmeɛrɛ kpɛlle yaga: “David Bidɔɔ, taa nyonono ne ma!”
42018040	Ka Yesu tage are kyɛ tere noɔre ka ba taa o wa ne O zie. O naŋ wa ta O la, ka Yesu soore o,
42018041	“Boŋ la ka fo boɔrɔ ka N e ko fo?” Ka o yeli, “Daŋna, N boɔrɔ la ka N leɛ nyɛrɛ.”
42018042	Ka Yesu leɛ yeli ko o, “Leɛ nyɛrɛ! Fo sagdeu saŋ fo la.”
42018043	A pare na poɔ, ka o da leɛ nyɛrɛ, a tuuro O a pugro Naaŋmen. A nobɔ zaa naŋ nyɛ a ŋaa meŋ da pugi la Naaŋmen.
42019001	Ka Yesu da kpɛ kyɔle te yi Gyɛreko poɔ.
42019002	Kyɛ nyɛ, dɔɔ kaŋ da be la be, ba naŋ boɔlɔ Zakeos, ka o da e libidere neŋkpoŋ kyɛ meŋ da taa boma yaga.
42019003	Ka o da boɔrɔ ka o nyɛ a neɛ na sobɔ ba naŋ boɔlɔ Yesu, kyɛ da kon tõɔ̃, bonso a nobɔ da waa la yaga kyɛ ka omeŋɛ meŋ da waa dɔɔŋmaa.
42019004	Lɛ la ka o da zo de wẽɛ ̃ a te do kaŋkaŋ teɛ a na tõɔ ̃ nyɛ O, bonso O da na tu la a be sori.
42019005	Yesu naŋ wa ta a zie la ka O gbole kaa nyɛ o, a yeli ko o, “Zakeos, pɔge wiẽũ a sigi wa, bonso a fere la ka N kpɛ fo yiri zenɛ.”
42019006	Lɛ la ka o pɔge wiẽũ a sigi wa a te tuori O ne popeɛloŋ.
42019007	Kyɛ ba naŋ da wa nyɛ a ŋaa, ka ba waala yele, “O gaa la ka O te e a yelbieri sobɔ saana.”
42019008	Ka Zakeos iri are kyɛ yeli ko a Daŋna, “Daŋna, kyɛllɛ, N de la n boma kyɛlle ko a naŋ deme. Kyɛ ka Maa daŋ ŋmaa zirii kyaare ne neɛ kaŋ zaa a de o boma, N na leɛ yɔɔ o la gbɛɛ anaare.”
42019009	Ka Yesu yeli ko o, “Zenɛ, faabo wa la a yiri ŋa poɔ, bonzuiŋ o meŋ e la Abraham bidɔɔ.
42019010	Bonso, a Nensaala Bidɔɔ wa la ka O wa bɔ nyɛ kyɛ faa balaŋ naŋ bɔre.”
42019011	Ba naŋ da woŋ a yɛlɛ ama la, ka O da leɛ lɔɔ sokpare kaŋ ko ba, bonzuiŋ O da tara la Gyɛrosalɛm, kyɛ ka ba meŋ da teɛre ka a Naaŋmen naaloŋ na sãã la daadaa lɛ.
42019012	A lɛ poɔ ka O pãã da yeli, “Dɔɔ yuori sobɔ kaŋ la da gɛrɛ na kpɛ tentɔɔre kaŋ ka o bɔ naaloŋ ko omeŋɛ kyɛ pãã leɛ kuli.
42019013	Lɛ la ka o da boɔle o gbaŋgbaare pie a de minari pie ko ba, kyɛ yeli ko ba, ‘Yɛ de tonɔ ne tomɔ kyɛ gu ka N leɛ wa.’
42019014	“Kyɛ o nobɔ da kyiire o la, a da iri nobɔ toŋ o zie ka ba yeli, ‘Te kon sage ka a dɔɔ ŋa di naaloŋ te zu.’
42019015	“Ne lɛ zaa, o da di la a naaloŋ a pãã leɛ kuli. O naŋ da ta o yiri, o da tere la noɔre ka ba boɔle a gbaŋgbaare bama, balaŋ o naŋ tere a libie, ka o tõɔ̃ bɔŋ tɔnɔ awolɔ kaŋ zaa naŋ maŋ nyɛ a o koɔroo poɔ.
42019016	“Ka a dandaŋ sobɔ wa yeli, ‘N daŋna, a fo mina nyɛ la tɔnɔ minari pie.’
42019017	“Ka o yeli ko o, ‘Fo e la aneɛ, kyɛ e gbaŋgbaa velaa sobɔ. Fo taa la yelmeŋɛ bombelaŋ eŋɛ; a lɛ zuiŋ, fo na kaara la tenne pie mine zu.’
42019018	“Ka a bayi sobɔ meŋ da wa yeli, ‘N daŋna, a fo mina nyɛ la tɔnɔ minari anuu.’
42019019	“Lɛ meŋ la ka o da yeli ko o, ‘Kaara tenne anuu zu.’
42019020	“Ka a kaŋ meŋ wa yeli, ‘N daŋna, fo mina be la kyɛ. N da `leŋ o la eŋ pɛne poɔ a biŋ gu ne fo.
42019021	Bonso, N zoro la fo dambẽɛ̃, fo naŋ e dɔɔkpẽã zuiŋ. Fo maŋ de la bon na fo naŋ ba biŋ, kyɛ maŋ kyɛ bon na fo naŋ ba bore.’
42019022	“Ka o da yeli ko o, ‘A yi la fomeŋɛ noɔre poɔ ka N na di fo sɛrɛɛ. Gbaŋgbaa potuo sobɔ ŋa! Fo bɔŋ la ka N waa la dɔɔkpẽã, a maŋ de bon na N naŋ ba biŋ, kyɛ kyeɛrɛ bon na N naŋ ba bore.
42019023	Wolɔ pãã so ka fo da ba de n libie ko libitɛgreba ka Maa wa te wa ka N na tõɔ̃ de n toɔre ne a tɔnɔ?’
42019024	“Ka o yeli ko balaŋ naŋ are ba zie, ‘Yɛ de a mina a o zie a de ko a kaŋ na naŋ taa a minari pie.’
42019025	“Ka ba yeli ko o, ‘Te daŋna, o taa la minari pie.’
42019026	“Ka O leɛ yeli, ‘N yeli ko yɛ la, ka neɛ wa taa, ba na leɛ ko o la, kyɛ kaŋ na naŋ ba taa, ba na faa la bon na o naŋ da taa a yi o zie.
42019027	Kyɛ, yɛ wa ne n dɔndɔnne, balaŋ naŋ da ba boɔrɔ ka N di naaloŋ ba zu, a ko ba n niŋe soɔ.’ ”
42019028	O naŋ da yeli a ŋaa la, ka O de wẽɛ ̃ a duoro gɛrɛ Gyɛrosalɛm.
42019029	O naŋ da wa peɛle Bɛtfagye ne Bɛtane, ne a taŋ na ba naŋ boɔlɔ Ɔleve taŋ la, ka O toŋ O tutuuribo bayi,
42019030	a yeli, “Yɛ gaa te kpɛ a tembile naŋ be yɛ nimitɔɔre eŋɛ. Ka yɛnee wa kpeɛrɛ a be, yɛ na nyɛ la boŋlee ka o `leŋ, o zu neɛ zaa daŋ ba zɔme. `Lori o wa ne a kyɛ.
42019031	Kyɛ ka neɛ zaa wa soore yɛ, ‘Boŋ la so ka yɛ `loro o?’ yɛ leɛ yeli ko o, ‘Bonzuiŋ a Daŋna la boɔrɔ o.’ ”
42019032	A lɛ poɔ, balaŋ O naŋ da toŋ da bare la a be, a te nyɛ ka a seŋ lɛ O naŋ da manne ko ba.
42019033	Kyɛ ba naŋ `loro a boŋlee, ka a boŋlee deme da soore ba, “Boŋ la so ka yɛ `loro a boŋlee?”
42019034	Ka ba yeli, “A Daŋna la boɔrɔ o.”
42019035	Ka ba da taa a boŋlee wa ne Yesu zie a wa de ba bonsuuri lɔɔ pɔge, a de Yesu dɔgle o zu.
42019036	Kyɛ O naŋ da gɛrɛ, ba da de la ba bonsuuri a yɛre pɔge a sobiri zaa.
42019037	O naŋ da sigre tara a Ɔleve taŋ seɛ la, ka O tutuuribo yaga zaa piili dire noɔ a pugro Naaŋmen ne kɔkɔkponni a toŋkpeɛne na ba naŋ da nyɛ zuiŋ.
42019038	Ka ba da yeli, “Maaloo be la a Naa na naŋ waara a Daŋna yuori eŋɛ!” “`Maaroŋ na be la tenvelaa poɔ, kyɛ ka eŋno do a duobu zaa poɔ!”
42019039	Ka a Farasi deme mine naŋ be a gyamaa poɔ da yeli ko O, “Wuliwullo, nyare Fo tutuuribo zu.”
42019040	Ka O leɛ yeli ko ba, “N yeli ko yɛ la, ka bama wa pɔge ba nɔe, a pare na poɔ, a kubo na ŋmɛ la kpɛlle.”
42019041	O naŋ da wa peɛle a teŋɛ la, ka O da nyɛ a teŋɛ kyɛ koŋ o eŋɛ,
42019042	a yeli, “Ka Fõõ meŋɛ, a fo bebir ŋa poɔ, da bɔŋ yɛlɛ na naŋ wa ne `maaroŋ ko fo! Kyɛ pampana ŋa, a sɔgle la a fo nimie poɔ.
42019043	Bonso, a beri na wa la fo zu, ka fo dɔndɔnne na tugi bogi gyilli fo, a zeŋ gyilli fo, a pigi fo lobo zaa.
42019044	Kyɛ ba na ŋmɛre fo la ka fo gaŋ a teŋɛ soɔ, ane a fo bibiiri naŋ be fo poɔ. Ba kon bare fo kuyenaa ka a dɔgle kaŋ zu, bonso fo da ba bɔŋ a daare na O naŋ na wa fo zie.”
42019045	Ka O da kpɛ a Ŋmen Yiri davoro poɔ a piili digre a balaŋ naŋ koɔrɔ kyɛ daara bara,
42019046	a yeli ko ba, “A ŋmaa la biŋ, ‘N yiri e la puoru yiri,’ kyɛ yɛnee maale o la ‘nannyigri die.’ ”
42019047	Ka O da wullo bebiri zaa a Ŋmen Yiri poɔ. Kyɛ a puoru neŋkponni ninderebe ane a nɔbinna kaakaareba ne a nobɔ ninderebe da boɔrɔ la ka ba saŋ O bare.
42019048	Kyɛ ba da ba tõɔ̃ bɔŋ bon na ba naŋ na e, bonzuiŋ a nobɔ zaa da kyɔgre kyɛllɛ la ka ba woŋ O yɛlɛ.
42020001	A bebiri kaŋ, O naŋ da wullo a nobɔ a Ŋmen yiri poɔ kyɛ kanna a yelnoore la, ka a puoru neŋkponni ninderebe, ne a nɔbinna kaakaareba, ne a nembɛrɛ da wa O zie.
42020002	Ba da wa yeli ko O la, “Yeli ko te, boŋ faŋ la ka Fo taa a de tonɔ ne a yɛlɛ ama? Kyɛ aŋ la ko Fo a faŋ ŋa?”
42020003	Ka O leɛ yeli ko ba, “N meŋ na soore yɛ la yelbiyenaa, kyɛ yɛ ko Ma a noɔre.
42020004	A kõɔ̃ suobu na Gyɔn naŋ tere, a yi la tenvelaa poɔ bee nensaala zie?”
42020005	Ka ba da laŋ teɛre ko bamenne kyɛ pãã yeli, “Ka tenee yeli, ‘Tenvelaa la,’ O na yeli, ‘Wolɔ pãã la ka yɛ ba sage ne o?’
42020006	Kyɛ ka tenee yeli, ‘Nensaala zie la,’ a nobɔ zaa na za te la ane kubo, bonso ba zaa da sage la ka Gyɔn da e la Ŋmen-noɔr sobɔ.”
42020007	Lɛ la ka ba da leɛ tere noɔre, ka ba ba bɔŋ a zie na ana yi wa.
42020008	Ka Yesu da yeli ko ba, “N meŋ kon yeli ko yɛ a zie na N naŋ nyɛ a faŋa N naŋ de tonɔ ne a yɛlɛ ama.”
42020009	Ka O pãã da piili lɔɔrɔ sokpare kaŋ korɔ ba, “Dɔɔ kaŋ la da sɛle o tewɔmɔ weɛ a de ko koɔreba mine kyɛ tu sowogi ka a kɔɔre.
42020010	A wɔmɔ pɔroo saŋ naŋ wa tara, o da toŋ la o tontonɔ kaŋ a kɔkoɔreba zie ka ba de a wɔmɔ mine tere. Kyɛ a kɔkoɔreba da ŋmɛ o la yaga kyɛ bare o ka o gaa ne nuzagla.
42020011	Ka o leɛ toŋ a tontonɔ kaŋ, ka ba leɛ ŋmɛ o meŋ, a eŋ o vi kyɛ bare o ka o gaa ne nuzagla.
42020012	Ka o leɛ toŋ a bata sobɔ, ka ba te eŋ o baaloŋ meŋ, a de o lɔɔ bare.
42020013	“Ka a weɛ daŋna pãã yeli, ‘Boŋ la ka N na e? N na toŋ la n binɔnaa. Kaapɔge, ba na ko o la gyermɛ ka ba naŋ wa nyɛ o.’
42020014	“Kyɛ a kɔkoɔreba naŋ wa te nyɛ o, ba da teɛre la ko bamenne a yeli, ‘A gbandire la aŋa. Yɛ wa ka te ko o, ka a gbannoŋ boma na tõɔ̃ waa te soobo.’
42020015	Ka ba de o lɔɔ bare a weɛ puoriŋ, a ko o. “A lɛ poɔ, boŋ la ka a weɛ daŋna na e ko ba?
42020016	O na wa la wa saŋ a kɔkoɔreba bama bare kyɛ de a weɛ ko nen-yobo.” Ba naŋ woŋ a ŋaa la, ka ba yeli, “A kon bɔŋ e lɛ!”
42020017	Ka O kaa ba kyɛ yeli, “Boŋ pãã la aŋa ba naŋ ŋmaa biŋ: “ ‘A kuuri na a meɛmeɛrebɛ naŋ zagre, waa la a goŋgonaa zu kuuri’?
42020018	Neɛ na zaa naŋ le a kuuri na zu na kare la, kyɛ a neɛ na zu o naŋ na le, o na ɛre o la kyomɔkyomɔ.”
42020019	A puoru neŋkponni ninderebe ane a nɔbinna kaakaareba, a gogo na poɔ, da bɔ la vuo a na nyɔge O, kyɛ ba da zoro la a nobɔ dambẽɛ̃, bonzuiŋ ba da bɔŋ la ka O lɔɔ la a sokpare ŋa kyaare ne ba.
42020020	Lɛ la ka ba gu O, a eŋ nobɔ ka ba sɔgle kaara O a erɛ a na ba waa la yeltori deme ka ba tõɔ̃ bɛre nyɔge O a O yelbie poɔ, ka ba na tõɔ̃ de O ko a zusobɔ ne a faŋ sobɔ zikaara.
42020021	Ka ba soore O, “Wuliwullo, te bɔŋ la ka Fo maŋ yele la kyɛ wullo ka a tori velaa, kyɛ Fo ba dire nɔmboore korɔ neɛ zaa kyɛ maŋ wullo Naaŋmen sobiri ne yelmeŋɛ.
42020022	A tu la a nɔbinnaa ka te yɔɔ zuyɔɔre ko Siiza, bee a ba tu?”
42020023	Kyɛ O da bɔŋ la a ba bɛlloo eroŋ zaa, a soore ba, “Boŋ la so ka yɛ gyenne Ma?
42020024	Wuli Ma a denari. Aŋ foto ne ŋmaabo la be o eŋɛ?” Ka ba leɛ yeli, “Siiza la.”
42020025	Ka O yeli ko ba, “A lɛ poɔ, yɛ ko Siiza a boma naŋ e Siiza soobo, kyɛ ko Naaŋmen a boma naŋ e Naaŋmen soobo.”
42020026	Kyɛ ba da ba tõɔ̃ bɛre nyɔge O a yelbie ama poɔ a nobɔ niŋe. Ba nɔe da `maa la ne lɛ O naŋ leɛ tere a noɔre. Ka ba pãã da e gbili lɛ.
42020027	Sadusi deme naŋ kyiire ka kuuni leɛ-iruŋ bebe, da wa la O zie, a wa soore O soorbir kaŋ,
42020028	a yeli, “Wuliwullo, Moses ŋmaa la gane ko te, ka neɛ yɔɔ wa taa pɔgɔ kyɛ kpi, kyɛ ka o ba taa biiri, a seŋ la ka o yɔɔ de a pɔgɔ a dɔge bibiiri ka ba e o yɔɔ soobo.
42020029	A lɛ poɔ, yɔɔmine bayopõĩ la da bebe, ka a danwẽɛ̃ sobɔ de pɔgɔ ka ba ba dɔge bie zaa kyɛ ka o kpi.
42020030	Ka a ayi sobɔ meŋ de a pɔgɔ ŋa a meŋ ba dɔge bie zaa ne o kyɛ meŋ kpi.
42020031	Ka a ata sobɔ meŋ de o. A da waa la ka ba zaa bayopõĩ meŋ de o kyɛ ba dɔge bie zaa, kyɛ ka ba zaa meŋ kpi.
42020032	A pare baara zaa, ka a pɔgɔ meŋ kpi.
42020033	A lɛ poɔ, a kuuni leɛ-iruŋ poɔ, aŋ pɔgɔ pãã na la a bama poɔ, a bayopõĩ zaa naŋ daŋ kuli o?”
42020034	Ka Yesu leɛ yeli ko ba, “A pampana ŋa saŋ bibiiri maŋ de la pɔgɔbɔ kyɛ kuli serbɛ.
42020035	Kyɛ balaŋ ba naŋ de ka ba seŋ ka ba nyɛ a saŋ na ane a kuuni leɛ-iruŋ, ba kon de pɔgɔbɔ bee kuli serbɛ.
42020036	Ba meŋ ba tõɔ̃ leɛ kpiire, bonso ba seŋ la taa ne malkere, kyɛ meŋ waa Naaŋmen bibiiri, ba naŋ faa e a kuuni leɛ-iruŋ bibiiri.
42020037	A kuuni maŋ leɛ iri la, a na Moses naŋ da wuli a teɛ eŋɛ, a saŋ na o naŋ da boɔle a Daŋna, ka Abraham Naaŋmen, ne Isaak Naaŋmen ane Gyakob Naaŋmen.
42020038	O ba e a kuuni Naaŋmen, kyɛ a vobɔ Naaŋmen la. Bonso, ba zaa voorɔ la O eŋɛ.”
42020039	Ka a nɔbinna kaakaareba mine da leɛ yeli, “Wuliwullo, Fo yeli la velaa.”
42020040	A yi a lɛ puoriŋ, ba da ba leɛ taa pera na soore O sooroo zaa.
42020041	Kyɛ ka O da soore ba, “Wolɔ ka ba tõɔ̃ yeli ka a Kristo e la David Bidɔɔ?
42020042	David meŋɛ da yeli la a Pugibu Yieluŋ gane poɔ: “ ‘A Daŋna yeli la ko n Daŋna, “Zeŋ N nudoroŋ zie
42020043	kyɛ gu a saŋ na N naŋ na e ka Fo dɔndɔnne leɛ Fo gbɛɛ dakogo.” ’
42020044	A lɛ poɔ, ka David da maŋ boɔle O ka Daŋna, wolɔ pãã la ka O e o bidɔɔ?”
42020045	A nobɔ zaa naŋ da kyɛlle la, ka O pãã da yeli ko O tutuuribo,
42020046	“Yɛ gu a nɔbinna kaakaareba, naŋ maŋ boɔrɔ ka ba su kparwogri kyene ne, kyɛ nɔnɔ ka ba puori taa daa poore, ne a dakogri naŋ do a senagɔgre poore, ne a eŋno dakogri a tigri zie.
42020047	Ba maŋ faara la pɔɔkɔbɔ yie, kyɛ wuli bamenne a ba puoru wogri eŋɛ. A nobɔ bama na nyɛ la saŋnaa ka a zuo lɛ.”
42021001	Ka O da gbole kaa, a nyɛ libitaareba ka ba lɔɔrɔ ba kyɔgtaare eŋnɛ a libitero daga poɔ.
42021002	Ka O meŋ da nyɛ pɔɔkoɔre naŋ sobɔ kaŋ ka o meŋ lɔɔ libibilii ayi eŋ a libitero daga poɔ.
42021003	Ka O yeli, “N yeli la yelmeŋɛ ko yɛ, a pɔɔkoɔre naŋ sobɔ ŋa la tere gaŋ ba zaa.
42021004	Bonso, a bama zaa tere la a kyɔgtaa ko Naaŋmen a yi a ba libi-yaga poɔ, kyɛ a pɔgɔ ŋa zie, a yi o naŋno poɔ la ka o de o nyɔvore boma zaa tere.”
42021005	A saŋ na ba mine naŋ da yeli a Ŋmen Yiri yɛlɛ, lɛ ba naŋ da mɛ o ne kusiveɛle ane kyɔgtaare la, ka O yeli,
42021006	“A boma ama zaa yɛ naŋ nyɛ, a bebie na ta la ka kusiri kaŋ zaa kon bɔŋ dɔgle o tasobɔ zu ka ba kon de a lɔɔ bare.”
42021007	Lɛ la ka ba da soore O, “Wuliwullo, dabori la ka a yɛlɛ ama na e? Boŋ mannoo meŋ la na wuli ka a na tõɔ̃ e la lɛ?”
42021008	Ka O leɛ yeli: “Yɛ kaara velaa ka bɛllɛ ta kpɛ yɛ, bonso, nobɔ yaga na wa la N yuori eŋɛ, a yeli, ‘Maa la a Kristo,’ bee ‘A saŋ tara la.’ A lɛ poɔ, yɛ ta tu ba puoriŋ.
42021009	Kyɛ ka yɛnee wa woŋ zɔɔre ane dɔŋ yɛlɛ, yɛ ta miine ne dambẽɛ̃, bonso, a fere la ka ama zaa de wẽɛ̃ a e, kyɛ a baaraa saŋ kon wa sɛre.”
42021010	Ka O pãã da yeli ko ba: “Teŋɛ na iri zɔɔ ne la o teŋ tasobɔ, ka naaloŋ meŋ zɔɔ ne o naaloŋ tasobɔ.
42021011	Teŋ-ŋmɛro kponni, kɔŋ, ne baaloŋ faare na wa la ziiri mine, kyɛ dambẽɛ̃ beeloŋ ne manno kponni na yi la sazu wa.
42021012	“Kyɛ ka ama zaa naŋ na bɔŋ piili, ba na nyɔge yɛ la, a dɔgre yɛ, a iri de yɛ do ne a senagɔgre kɔɔto ziiri, a eŋ yɛ pigu deri poore. Ba na taa yɛ la wa ne namine ne zikaareba niŋe eŋɛ a N yuori zuiŋ.
42021013	Ama zaa na e la ka yɛ waa danseɛ deme ko ba.
42021014	A lɛ poɔ, yɛ maale a yɛlɛ ama biŋ a yɛ sukyie poɔ, kyɛ ta de wẽɛ̃ teɛrɛ noɔre na yɛ naŋ na tere.
42021015	Bonso, N na ko yɛ la noɔre ane yɛŋ ka yɛ dɔndɔnne kon tõɔ̃ yeli yɛlɛ kyaare ne yɛ bee are kyaare yɛ yɛlɛ zaa poɔ.
42021016	Yɛ dɔgrebɔ ane yɛ yɔɔmine, yɛ nobɔ ane yɛ bamine na iri de yɛ la ko ba, kyɛ ba na e la ka ba ko yɛ mine.
42021017	Nobɔ zaa na kyiiri yɛ la, a Maa yuori zuiŋ.
42021018	Kyɛ zukɔɔloŋ bonyenaa zaa kon bɔŋ bɔre yɛ zu eŋɛ.
42021019	A yɛ kannyiri poɔ, yɛ na faa la yɛ nyɔvoe.
42021020	“Ka yɛnee wa nyɛ ka sogyare ŋmaa gyilli Gyɛrosalɛm, yɛ bɔŋ ka a saŋnaa tara la.
42021021	Kyɛ balaŋ naŋ be Gyudea poɔ, vɛŋ ka ba zo yi te do tanne zu, ka balaŋ naŋ be a teŋɛ poɔ, vɛŋ ka ba yi, kyɛ balaŋ naŋ be wɛre poɔ, ka ba ta kpɛ a teŋɛ poɔ.
42021022	Bonso, a bebie ama la a faaloŋ leɛ-yɔɔre bebie, ka a yɛlɛ na zaa ba naŋ ŋmaa biŋ na tõɔ̃ tu.
42021023	Kyɛ yɛlɛ nyɔge la balaŋ naŋ taa poɔ, ane balaŋ naŋ ɛnnɛ bibilii a bebie na poɔ. Bonso, yeltegroŋ kpoŋ na wa la a teŋɛ zu, kyɛ ka suuri meŋ wa a nobɔ bama zie.
42021024	Ba mine na le la a zɔɔre soɔ noɔre eŋɛ, kyɛ ba na nyɔge ba la ka ba waa nempigri a gaa ne tenne zaa poɔ. A Tendaa deme na nɛbrɛ la Gyɛrosalɛm kyɛ gu ka a Tendaa deme saŋ wa te ta.
42021025	“Mannoo na be la a ŋmenaa poɔ, kyɛ be a kyũũ ane ŋmarbie poɔ, ka a tendaare woore ane buriburi meŋ be teŋɛ zu, ka a mane ne o kõɔ̃ naŋ vuuro meŋ pɔgrɔ gɔmɔ.
42021026	Nobɔ sukyie na ŋmaa la ne dambẽɛ̃ ane lɛ ba naŋ kyɛllɛ a boma naŋ waara a teŋɛ zu, bonso a sazu faŋ zaa na miine la.
42021027	Ba pãã na nyɛ la a Nensaala Bidɔɔ ka O waara zanzugo poɔ ne faŋ ane eŋno yaga.
42021028	Ka ama zaa wa piile, yɛ doɔ yɛ zuri nyɛ, bonso yɛ leɛ-yɔɔ-de faabo tara la.”
42021029	Ka o lɔɔ sokpare kaŋ ko ba, “Nyɛ a kaŋkaŋ teɛ ane a teere zaa.
42021030	Ka a naŋ wa bɔre vaare, yɛ na nyɛ la kyɛ bɔŋ yɛmenne poɔ ka sẽɛ̃ kpeɛrɛ la.
42021031	Lɛ meŋ la, ka yɛnee wa nyɛ ama zaa ka a erɛ, yɛ bɔŋ ka a Naaŋmen naaloŋ tara la.
42021032	“N yele la yelmeŋɛ korɔ yɛ, a boorɔ ŋa deme kon bɔŋ tɔle kyɛ gu ka ama zaa wa te e baare.
42021033	Sazu ne teŋɛ zu na tɔle la, kyɛ N yelbie kon bɔŋ tɔle.
42021034	“Kyɛ yɛ gu yɛmenne velaa, ka yɛ sukyie ta bale ne yeltegroŋ, dããkuoluŋ ane a nyɔvore ŋa yeltuori, ka a bebiri ta wa pɔge yɛ ka yɛ kon bɔŋ ne a.
42021035	Bonso, o na wa la a na bɛraa ko a balaŋ zaa naŋ kpeɛrɛ a teŋɛ zu zaa zie.
42021036	A lɛ poɔ, yɛ gu kyɛ puoro tegteglɛ, ka ba na tõɔ̃ de yɛ ka yɛ na seŋ ne ka yɛ zo yi a ama zaa naŋ na wa, kyɛ ka yɛ meŋ tõɔ̃ are a Nensaala Bidɔɔ niŋe soɔ.”
42021037	A ŋmenaa saŋ la ka Yesu da maŋ wullo a Ŋmen Yiri poɔ, kyɛ ka tensoɔ zaa ka O maŋ do taŋ kaŋ ba naŋ boɔlɔ ka Ɔleve taŋ te gaŋ a be.
42021038	Baguo saŋ zaa, a nobɔ zaa da maŋ wa la a Ŋmen Yiri poɔ a na woŋ O yɛlɛ.
42022001	A Boroboro Naŋ Ba Taa Belɛ Tigri, naŋ e a tigri na ba naŋ maŋ boɔle ka Gaŋ Baro Tigri, da peɛle la.
42022002	Ka a puoru neŋkponni ninderebe ne a nɔbinna kaakaareba da nare lɛ ba naŋ na e a ko O, bonso ba da zoro la a nobɔ dambẽɛ̃.
42022003	Lɛ la ka Setaana da kpɛ Gyudas, o saa yuori da la Iskarioti. O meŋ da poɔ la a pie ne bayi poɔ.
42022004	Lɛ la ka o da gaa te laŋ ne a puoru neŋkponni ninderebe ne a nembɛrɛ a na bɔ vuo lɛ o naŋ na tõɔ̃ iri de Yesu ko ba.
42022005	Ka ba poore da pɛle yaga, ka ba da sage na ko o libie.
42022006	Lɛ la ka o da polle kyɛ pãã bɔ vuo na o naŋ na tu iri de O ko ba a nobɔ puoriŋ.
42022007	A Boroboro Naŋ Ba Taa Belɛ daare da ta la, a saŋ na a naŋ seŋ ka ba ko a Gaŋ Baro pelee.
42022008	Ka O da toŋ Pita ane Gyɔn, a yeli, “Yɛ gaa maale a Gaŋ Baro Tigri ko te ka te tõɔ̃ di.”
42022009	Ka ba da soore O, “Yeŋ la ka Fo boɔrɔ ka te maale?”
42022010	Ka O leɛ yeli ko ba, “Kyɛlɛ ka yɛee wa kpɛa teŋ . poɔ dɔ . kaŋnaŋtuo kõ .̃yuori na tuori yɛla. Yɛtuuro o te kpɛ a yiri na poɔo naŋkpɛ
42022011	Yɛ pãã yeli ko a yiri na daŋna, ‘A Wuliwullo soore fo la: Yeŋ la ka a saama die be ka N na di a Gaŋ Baro Tigri ne N tutuuribo?’
42022012	O na wuli yɛ la dikpoŋ naŋ be a peɛ zu, ka boma zaa maale biŋ. A be la ka yɛ na kyɔgre gu te.”
42022013	Ka ba da gaa te nyɛ ka a waa seŋ lɛ O naŋ da yeli ko ba. Lɛ la ka ba kyɔgre gu a Gaŋ Baro Tigri.
42022014	Kyɛ a gogo naŋ wa ta, O da laŋ zeŋ ne la O potuuribo pie ne bayi.
42022015	Ka O da yeli ko ba, “N da sereŋ boɔrɔ la ka N laŋ di a Gaŋ Baro Tigri ne yɛ, kyɛ pãã nyɛ woore.
42022016	Bonso, N yeli ko yɛ la, N kon leɛ bɔŋ di o kyɛ gu ka a Naaŋmen naaloŋ wa tõɔ̃ tu.”
42022017	Ka O pãã de a kɔp, a puori bareka puoruu, kyɛ yeli, “Yɛ de aŋa, a poŋ ko taaba.
42022018	Bonso, N yeli ko yɛ la, N kon leɛ nyu a tewɔmɔ kõɔ̃ kyɛ gu ka a Naaŋmen naaloŋ wa te wa.”
42022019	Ka O leɛ de a boroboro, a puori bareka puoruu, kyɛ ŋmaa a de ko ba, kyɛ yeli, “N eŋgan la aŋa ka N de ko yɛ. Yɛ erɛ a ŋaa a maŋ teɛrɛ N yɛlɛ.”
42022020	A lɛ meŋ la, ba naŋ di a zimaane bondirii wa baare, ka O de a kɔp kyɛ yeli, “A kɔp ŋa la a nɔlaŋ paala naŋ be N zẽẽ poɔ, a zẽẽ N naŋ kyiri ko yɛ.
42022021	Kyɛ yɛ kyɛllɛ, a neɛ na sobɔ naŋ na iri de Ma ko ba, o nu be la N zie a tabol ŋa zu.
42022022	Kyɛ yelmeŋɛ, a Nensaala Bidɔɔ na gaa la a seŋ lɛ Naaŋmen naŋ da maale biŋ, kyɛ yɛlɛ nyɔge la a neɛ na sobɔ naŋ na iri de O ko ba.”
42022023	Ka ba da piili soorɔ taaba, ka ba buo sobɔ la na e a lɛ.
42022024	Ka nɔkpeɛne da kpɛ ba poɔ, ka ba buo sobɔ la na e ba zaa kpoŋ.
42022025	Lɛ la ka O pãã yeli ko ba, “A Tendaa deme namine la di ba nobɔ zaa kponni, kyɛ balaŋ naŋ di naaloŋ ba zu, ba maŋ boɔle ba la ka kaareba sonne.
42022026	Kyɛ a ba waa lɛ a yɛ poɔ. Kyɛ a onɔ sobɔ naŋ e kpoŋ a yɛ zaa poɔ, vɛŋ ka o waa a na yɛ zaa bile sobɔ. Kyɛ onɔ sobɔ naŋ e a zusobɔ, vɛŋ ka o waa a na onɔ naŋ tonɔ korɔ yɛ.
42022027	Bonso, aŋ la zuo a zaa, a kaŋ na naŋ zeŋ a tabol loori bee kaŋ na naŋ poŋ a diu? A ba e a neɛ naŋ zeŋ a tabol zie? Kyɛ N be la yɛ poɔ a na a kaŋ na naŋ poŋ a diu.
42022028	Kyɛ yɛnee la a balaŋ naŋ kyãã be N zie a N gyennoo zaa poɔ.
42022029	Kyɛ N de la naaloŋ ko yɛ, a seŋ lɛ N Saa naŋ de kaŋ ko Ma,
42022030	ka yɛ na tõɔ̃ di kyɛ nyu a N tabol zie a N naaloŋ poɔ. Kyɛ yɛ na zeŋ la nadakogri zu a dire a Israel bale pie ne ayi sɛrɛɛ.”
42022031	Ka a Daŋna da yeli, “Simon, Simon. Kyɛllɛ, Setaana sereŋ soore la yɛ yɛlɛ ka o va yɛ a na mɔbie.
42022032	Kyɛ N daŋ puori ko fo la, ka fo sagdeu ta saŋ. Kyɛ ka fõõ wa leɛ puoriŋ, e ka fo yɔɔmine waa kpẽã.”
42022033	Ka o yeli ko O, “Daŋna, N kyɔgre la ka N gaa ne Fo a pigu die ane a kũũ zie.”
42022034	Lɛ la ka O pãã da yeli, “N yeli ko fo la Pita, fo na zagre Ma la bota ka fo ba bɔŋ Ma, kyɛ ka nɔdaa bɔŋ koŋ zenɛ.”
42022035	Ka O da soore ba, “N naŋ da toŋ yɛ ka yɛ ta taa libiwoɔ, bee woɔ zaa, bee nɔɔteɛ, yɛ da bɔ la bon kaŋ gu bee?” Ka ba yeli, “Bon zaa da ba kɔnnɔ te.”
42022036	Ka O pãã da yeli ko ba, “Kyɛ pampana, a neɛ na naŋ taa libiwoɔ, yɛ vɛŋ ka o de o ane woɔ kaŋ. Kyɛ a neɛ na naŋ ba taa zɔɔre soɔ, yɛ vɛŋ ka o koɔre o kparo da ne kaŋ.
42022037	Bonso, N yeli ko yɛ la, a fere ka ama ba naŋ ŋmaa biŋ tu a lɛ N zie: ‘Ba da de O la ka O poɔ a yelbebe deme poɔ’; bonso bon zaa naŋ kyaare Ma taa la baaro zie.”
42022038	Ka ba pãã da yeli, “Daŋna, nyɛ zɔɔre sɔre ayi la be kyɛ.” Ka O da leɛ yeli ko ba, “A seŋ la lɛ.”
42022039	O da yi gaa la a Ɔleve taŋ na lɛ O naŋ maŋ erɛ, ka O tutuuribo meŋ da tu O puoriŋ.
42022040	O naŋ da wa ta a zie la, ka O yeli ko ba, “Yɛ puoro ka yɛ ta kpɛ gyennoo poɔ.”
42022041	Ka O da tage yi ba zie fẽẽ lɛ, a gbi a puori,
42022042	“N Saa, ka Fo boɔbo waa lɛ, de a kɔp ŋa N zie. Ane a lɛ zaa, a ba e N boɔbo, kyɛ vɛŋ ka Fo boɔbo e.”
42022043	Ka malke kaŋ naŋ yi tenvelaa da sãã O zie a maale O ka O leɛ taa kpẽã.
42022044	O naŋ da be tuo poɔ, O da puori la yaga ne nimizeɛ. Ka O wale leɛ na zẽẽgbulo, naŋ da kyire a tensoɔ.
42022045	O naŋ da wa iri a puoruu zie a wa O tutuuribo zie la, ka O nyɛ ba ka ba gbire a ba posaŋnaa zuiŋ.
42022046	Lɛ la ka O yeli ko ba, “Boŋ la so ka yɛ gbire? Yɛ iri puoro, ka lɛ naane, yɛ na kpɛ la gyennoo poɔ.”
42022047	O naŋ da kyãã yele la, ka nobɔ yaga da wa ta, ka kaŋ na ba naŋ da boɔlɔ Gyudas, a pie ne bayi kaŋ, da de ba wẽɛ ̃ kyɛ tara Yesu zie a na moore O.
42022048	Ka Yesu soore o, “Gyudas, fo iri de la a Nensaala Bidɔɔ ko ba ane mooroo bee?”
42022049	A Yesu tutaaba naŋ da nyɛ bon na naŋ e la, ka ba da soore O, “Daŋna, te de a zɔɔre soɔ kyɛ ne ba bee?”
42022050	Lɛ la ka a ba kaŋ da de a soɔ kyɛ ne a puoru neŋkpoŋ zusobɔ tontonɔ doroŋ toori ŋmaa bare.
42022051	Ka Yesu da leɛ yeli, “Bare a ama!” Kyɛ O da tɔ la o toori a saŋ o.
42022052	Ka Yesu pãã da yeli ko a puoru neŋkponni ninderebe, a Ŋmen Yiri guuribo, ne a nembɛrɛ zaa naŋ wa O zie, “Yɛ yi wa la a na yɛ naŋ gu nannyige ne zɔɔzɔɔ sɔre ne dagolo?
42022053	Bebiri zaa N da maŋ be la yɛ zie a Ŋmen Yiri poɔ, kyɛ yɛ da ba nyɔge Ma. Kyɛ yɛ gogo la aŋa, ane a lige fannoo saŋ.”
42022054	Ba naŋ pãã da nyɔge O la, ka ba da de O gaa ne a puoru neŋkponni zusobɔ yiri. Kyɛ Pita da be la tɔɔre fẽẽ a tuuro ba puoriŋ.
42022055	Ba naŋ da wa mare vũũ a ba poɔ a sɛrɛɛ diu yiri davoro poɔ kyɛ laŋ zeŋ la, ka Pita da zeŋ ba poɔ.
42022056	Ka pɔglee tontonɔ kaŋ naŋ da nyɛ o ka o zeŋ peɛle a vũũ, ka o kaa o lɛɛŋ kyɛ yeli, “A dɔɔ ŋa meŋ da be la O zie.”
42022057	Kyɛ o da kyiiri la kyɛ yeli, “Pɔgɔ. N ba bɔŋ O.”
42022058	A da ba kɔɔre kyɛ ka kaŋ meŋ da nyɛ o, a yeli, “Fo meŋ e la ba kaŋ.” Kyɛ ka Pita da yeli, “Dɔɔ. N ba poɔ ba poɔ.”
42022059	Kyɛ a seŋ gogo yenaa naŋ da wa tɔle la, ka kaŋ meŋ da sage ne a yeli, “Yelmeŋɛ, a neɛ ŋa meŋ da be la O zie, bonso o e la Galili neɛ.”
42022060	Kyɛ ka Pita da yeli, “Dɔɔ. N ba bɔŋ bon na fo naŋ yele.” A pare na poɔ, o naŋ da kyãã yele la, ka nɔdaa da koŋ.
42022061	Lɛ la ka a Daŋna da leɛ kaa Pita. Ka Pita leɛ teɛre a Daŋna yelbiri, lɛ O naŋ da yeli ko o: “Fo na zagre Ma la bota, kyɛ ka nɔdaa bɔŋ koŋ.”
42022062	Ka Pita yi yeŋ poɔ a te koŋ yaga.
42022063	A dɔbɔ naŋ da nyɔge Yesu da e O la la, kyɛ ŋmɛ O.
42022064	Kyɛ ba naŋ da `leŋ O nimie pɔge, ba da fale O la O niŋe eŋɛ kyɛ soore O, “Kanne daŋ-nyaabo kannoo! Aŋ la fale Fo?”
42022065	Kyɛ ka yɛlɛ yaga poɔ ka ba da yeli yelfaare kyaare ne O.
42022066	Zie naŋ da vɛle, ka a nobɔ nembɛrɛ, a puoru neŋkponni ninderebe, ne a nɔbinna kaakaareba da wa laŋ taa, a de O gaa ne ba laŋne zie a yeli,
42022067	“Fõõ la a Kristo? Yeli ko te.” Ka O yeli ko ba, “Ka Maa yeli ko yɛ, yɛ kon sage de.
42022068	Kyɛ ka Maa meŋ soore yɛ, yɛ kon tõɔ̃ leɛ ko Ma noɔre bee bare Ma ka N gɛrɛ.
42022069	A yi ama puoriŋ, a Nensaala Bidɔɔ na zeŋ la a Naaŋmen fannoo nudoroŋ zie.”
42022070	Ka ba zaa leɛ yeli, “Fo e la a Naaŋmen Bidɔɔ bee?” Ka O yeli ko ba, “Yɛmenne la yeli ka Maa la.”
42022071	Ka ba yeli, “Boŋ danseɛ ka te leɛ boɔrɔ? Bonso, te woŋ a la temenne ka a yi Omeŋɛ noɔre poɔ.”
42023001	Ka a nobɔ zaa iri taa O gaa ne Pailat zie.
42023002	Ba da piili nyare la O zu a yeli, “Te nyɛ la a dɔɔ ŋa ka O leɛrɛ te teŋɛ. O ba sagra ka ba yɔɔ zuyɔɔ ko Siiza, kyɛ yeli ka Onɔ la a Kristo, naŋ e Naa kaŋ.”
42023003	Ka Pailat soore O a yeli, “Fõõ la a Gyu deme Naa?” Ka O leɛ yeli ko o, “A waa la lɛ fo naŋ yeli.”
42023004	Lɛ la ka Pailat pãã yeli ko a puoru neŋkponni ninderebe ne a nobɔ zaa, “N ba nyɛ saŋnaa zaa a dɔɔ ŋa zie.”
42023005	Kyɛ ka ba da moɔ nimie a yeli, “O dɔre la a nobɔ zaa eŋ, a wullo Gyudea zaa poɔ, a piili Galili te ta kyɛ.”
42023006	Pailat naŋ da woŋ Galili yuori la, ka o da soore ka a dɔɔ e la Galili neɛ.
42023007	O naŋ da wa bɔŋ ka O e la Hɛrod paaloŋ neɛ, o da taa O la gaa ne Hɛrod zie, o meŋ naŋ da be Gyɛrosalɛm a saŋ na.
42023008	Hɛrod naŋ da wa nyɛ Yesu, o poɔ da pɛle la yaga, bonso a kɔɔre la ka o da boɔrɔ ka o nyɛ O, bonzuiŋ o da woŋ la O yɛlɛ yaga kyɛ ka o teɛre ka o na nyɛ la tonseɛle kaŋ O naŋ na toŋ.
42023009	Ka o da soore O yɛlɛ yaga poɔ, kyɛ O da ba leɛ ko o noɔre.
42023010	Ka a puoru neŋkponni ninderebe ane a nɔbinna kaakaareba iri are a nyare O zu yaga lɛ.
42023011	Lɛ la ka Hɛrod ne o zɔɔre dɔbɔ da de ka O ba e bon zaa, kyɛ da e O la, a su O kparwogi vela kaŋ a leɛ taa O gaa ne Pailat zie.
42023012	A bebiri na daare la ka Pailat ne Hɛrod nyɔge taa baaloŋ, bonso ba daŋ e la dɔndeme.
42023013	Pailat naŋ pãã da boɔle a puoru neŋkponni ninderebe ne a zikaareba ane a nobɔ zaa laŋ taa,
42023014	ka o da yeli ko ba, “Yɛ taa la a dɔɔ ŋa wa ne n zie a yeli ka O leɛrɛ la a nobɔ. Kyɛ nyɛ, N peɛre O la baare a yɛ zaa niŋe, kyɛ N ba nyɛ saŋnaa zaa a dɔɔ ŋa zie a kyaare ne a yɛlɛ na zaa yɛ naŋ nyare ne O zu.
42023015	Hɛrod meŋ ba nyɛ saŋnaa zaa O zie. Bonso, N da toŋ O la ne yɛ a o zie, kyɛ nyɛ, bon zaa kyebe O zie naŋ seŋ ka O kpi.
42023016	A lɛ poɔ, N na dɔgre O la kyɛ bare O.”
42023017	Bonso a fere la ka o bare kaŋ ko ba a ba tigri poɔ.
42023018	Ka a pare na poɔ, a nobɔ zaa da yeli gboligboli, “De a dɔɔ ŋa gaa ne kyɛ bare Barabas ko te!”
42023019	(Barabas da la a sobɔ na ba naŋ da lɔɔ eŋ pigu die poɔ, bonso o da iri la zɔɔre a teŋɛ poɔ kyɛ ko neɛ meŋ.)
42023020	A lɛ poɔ, Pailat naŋ da boɔrɔ ka o bare Yesu, o da leɛ yeli la yɛlɛ ko ba.
42023021	Kyɛ ka ba duori ba kɔkɔe a yeli, “Kpa O! Kpa O!”
42023022	Ka o yeli ko ba a bota sobɔ saŋ, “Wolɔ? Boŋ saŋnaa la ka O saŋ? N ba nyɛ saŋnaa zaa naŋ seŋ ka O kpi. A lɛ poɔ, N na dɔgre O la kyɛ bare O.”
42023023	Kyɛ a pare na poɔ, ba da yeli la yɛlɛ ne kɔkɔkponni a boɔrɔ ka ba kpa O. Ka a nobɔ bama ne a puoru neŋkponni ninderebe kɔkɔe da gaŋ.
42023024	Lɛ la ka Pailat da tere noɔre ka a e a lɛ ba naŋ boɔrɔ.
42023025	Ka o da bare a neɛ naŋ da piili a zɔɔre kyɛ ko neɛ, onɔ ba naŋ da eŋ pigu die poɔ, a na ba naŋ da boɔrɔ. Kyɛ o da de la Yesu ko ba a seŋ lɛ ba naŋ da boɔrɔ.
42023026	Ba naŋ da de O gɛrɛ ne la, ka ba nyɔge dɔɔ kaŋ naŋ di Simon, Sairin neɛ, naŋ da yi a weɛ poɔ waara. Ba da de la a dagara a dɔgle o ka o tuo tuuro ne Yesu.
42023027	Nobɔ yaga da tuuro O la, ka pɔgɔbɔ naŋ kono hiine O eŋɛ meŋ da poɔ a ba poɔ.
42023028	Kyɛ ka Yesu da leɛ a yeli, “Gyɛrosalɛm pɔɔyaare, yɛ ta kono N yɛlɛ. Kyɛ yɛ kono yɛmenne ane yɛ bibiiri eŋne.
42023029	Bonso, kyɛllɛ, a bebie sereŋ tara la ka ba na yeli, ‘Maaloo be la balaŋ naŋ ba dɔgrɔ zie, a vorwoore na zaa naŋ da ba dɔge ane berɛ naŋ da ba ɛnne!’
42023030	Kyɛ, “ ‘ba pãã na piili yele la korɔ a tanne, “Yɛ le te zu!” kyɛ yele korɔ a tambilii, “Yɛ pɔge te!” ’
42023031	Ka ba naŋ e ama zaa tevaare poɔ, boŋ la na e tekuo poɔ?”
42023032	Ba meŋ da de la yelfa-erebɛ bayi a poɔ O eŋɛ gaa ne ka ba na ko.
42023033	Kyɛ ba naŋ wa ta a zie na ba naŋ boɔlɔ ka Zuŋmama, be la ka ba da kpa O ane a yelfa-erebɛ, ka kaŋ be O doroŋ ka kaŋ meŋ be O gɔbaa eŋɛ.
42023034	Ka Yesu yeli, “Saa, di suuri ko ba. Bonso, ba ba bɔŋ bon na ba naŋ erɛ.” Ka ba da de O boma a molle poŋ.
42023035	Ka a nobɔ are kaara, kyɛ ka a zikaareba meŋ are ne ba a nyore nimie a yele, “O faa la ba mine; yɛ vɛŋ ka O faa Omeŋɛ ka Onɔ wa e a Kristo, Naaŋmen naŋ kaa iri.”
42023036	Ka a sogyare meŋ da ta O zie a e O la. Ba da de la dãã miiruŋ a ko O,
42023037	a yeli, “Ka Fõõ wa e a Gyu deme Naa, faa fomeŋɛ!”
42023038	A O zusoɔ, ba da yagle la ŋmaabo ba naŋ da ŋmaa Grik, Latin, ane Hibiru kɔkɔe poɔ naŋ yeli: ŊA LA A GYU DEME NAA.
42023039	Ka a yelfa-erɛ kaŋ ba naŋ da kpa da yeli yelfaare kyaare ne O, a yeli, “Ka Fõõ wa e a Kristo, faa fomeŋɛ ane te.”
42023040	Kyɛ ka a kaŋa na da leɛ nyare o zu, a yeli, “Fo ba zoro Naaŋmen gba, fo naŋ nyɛ ka fo meŋ be la a saŋnaa ŋa poɔ?
42023041	A tori la ka te nyɛ a dɔgroŋ ŋa, bonso, te nyɛ la dɔgroŋ ka a seŋ a te eroŋ, kyɛ a dɔɔ ŋa ba saŋ yɛlɛ zaa.”
42023042	Ka o pãã da yeli ko Yesu, “Daŋna, teɛre n yɛlɛ ka Fõõ wa kpɛ Fo naaloŋ poɔ.”
42023043	Ka Yesu da yeli ko o, “Yelmeŋɛ la ka N yeli ko fo, zenɛ fo na laŋ ne Ma la a Tennoɔ poɔ.”
42023044	A da tara la gogori ayoɔbo, ka lige da pɔge a teŋɛ zaa kyɛ gu a gogori awae saŋ.
42023045	A ŋmenaa da leɛ sɔɔ la kyɛ ka a Ŋmendie pɛn-gyeraa da kyeɛre ziiri ayi.
42023046	Ka Yesu da duori O kɔkɔre a ŋmɛ kpɛlle, kyɛ yeli, “N Saa, Fo nuuri poɔ la ka N de N seɛ eŋ.” O naŋ da yeli a ŋaa wa baare la, ka O pãã da voore O vooroŋ pare baara.
42023047	A saŋ na a sogyare kɔɔ zusobɔ naŋ wa nyɛ bon na naŋ e la, ka o pugi Naaŋmen a yeli, “A dɔɔ ŋa da sereŋ e la yeltori sobɔ.”
42023048	Ka a nobɔ na zaa naŋ da wa laŋ taa a be, a nyɛ bon na zaa naŋ da e, ka ba da ŋmɛ ba nyare kyɛ leɛ te gɛrɛ.
42023049	Kyɛ O nembɔŋne zaa ane a pɔgɔbɔ naŋ da tu O yi Galili, da be la zitɔɔre kyɛ kaara a yɛlɛ ama.
42023050	Kyɛ kyɛllɛ, dɔɔ kaŋ da bebe la ka o yuori di Gyosɛf, a Sanhederen neɛ kaŋ naŋ waa nenvelaa kyɛ waa yeltori sobɔ.
42023051	A dɔɔ ŋa da ba sage ne ba teɛroŋ bee eroŋ. O da yi la Arematea, a Gyu deme teŋɛ kaŋ. Omeŋɛ da kyɛllɛ la a Naaŋmen naaloŋ waabo.
42023052	Ka a dɔɔ ŋa da gaa Pailat zie te sɔre ka ba ko o Yesu eŋgan.
42023053	Ka o da de O sigi ne, a te de pɛmpeɛle villi pɔge, a de eŋ yabogi ba naŋ tugi piiri eŋɛ, a be na ba naŋ daŋ ba ũũ neɛ zaa.
42023054	A kyɔgroo bebiri da la aŋa, kyɛ ka a Sabat bebiri na piili.
42023055	A pɔgɔbɔ naŋ da yi Galili laŋ ne Yesu, meŋ da tuuro ba la, a te nyɛ a yabogi ane lɛ a O eŋgan naŋ gaŋ.
42023056	Ba da leɛ la gaa te maale bonnyuuri ane tẽẽkãã a eŋgan eŋɛ. Kyɛ ba da pɛnne la a Sabat bebiri a seŋ lɛ a nɔbinnaa naŋ wuli.
42024001	A koseɛra piilu daare baguo pipi saŋ, bana ane pɔgɔbɔ ba mine da gaa la a yabogi zie ne a bonnyuuri na ba naŋ da maale.
42024002	Kyɛ ba da nyɛ la a yabogi noɔre kuuri ka o yuo gaŋ.
42024003	Ka ba kpɛ, kyɛ ba da ba nyɛ a Daŋna Yesu eŋgan.
42024004	A da waa la nɔ`maa ko ba, kyɛ kyɛllɛ, dɔbɔ bayi naŋ su bonsuuri naŋ nyegrɛ a na saanyegroo da are la ba zie.
42024005	Lɛ la ka dambẽɛ̃ da kpɛ ba, kyɛ ka ba sugli ba nimie kyaare teŋɛ soɔ. Ka ba da yeli ko ba, “Wolɔ ka yɛ boɔrɔ vobɔ kuuni poɔ?
42024006	O ba kyebe kyɛ. O leɛ iri la. Yɛ teɛre lɛ O naŋ da yeli ko yɛ saŋ na O naŋ da kyãã be Galili poɔ,
42024007	a yeli, ‘A fere la ka ba iri de a Nensaala Bidɔɔ eŋ a yelbe-erebɛ nuuri poɔ, ka ba kpa O a dagara zu. Kyɛ a beri ata daare, O na leɛ iri la.’ ”
42024008	Lɛ la ka ba leɛ teɛre O noɔre yɛlɛ.
42024009	Lɛ la ka ba leɛ yi a yabogi zie, a te manne ama zaa ko a pie ne bonyena ne a balaŋ naŋ kyɛre.
42024010	A pɔgɔbɔ da e la Maria Magdalena, Gyoana, Maria naŋ e Gyems ma, ane pɔgɔbɔ mine naŋ da be a ba zie. A pɔgɔbɔ bama la da yeli a ama zaa ko a potuuribo.
42024011	Ka ba yelbie da sãã ba zie a na zirii, ka ba da ba sagra na de.
42024012	Pita da iri la zo gaa a yabogi zie. O naŋ da te gũũ la ka o nyɛ a pɛmpeɛle ka a gaŋ a toɔra. Ka o leɛ gaa, ka o noɔre `maa ne bon na naŋ e.
42024013	Kyɛ nyɛ, a bebiri na poɔ, Yesu tutuuribo bayi da tu la sori gɛrɛ tembile kaŋ yuori naŋ di Ɛmaos, naŋ da waa mɛlɛ ayopõĩ a yi be kyɛ gɛrɛ Gyɛrosalɛm.
42024014	Ka ba da yele korɔ taaba bon na zaa naŋ da e.
42024015	Lɛ la ka a da waa, ba naŋ da yeli yɛlɛ ko taaba kyɛ teɛrɛ la, ka Yesu meŋɛ tage ta ba a laŋ gaa ne ba.
42024016	Kyɛ ba nimie da sɔɔ la ka ba da ba bɔŋ O.
42024017	Ka O yeli ko ba, “Boŋ yelbie la ka yɛ taa ne taaba a kyene ne posaŋnaa?”
42024018	Ka ba kaŋ na yuori naŋ di Klɛopas, da leɛ yeli ko O, “Fo yoŋ la a saana Gyɛrosalɛm poɔ, bee? Fo da ba woŋ a yɛlɛ na naŋ e a be, a bebie ama poɔ?”
42024019	Ka O yeli ko ba, “Boŋ yɛlɛ?” Ka ba da leɛ yeli ko O, “A yɛlɛ naŋ kyaare ne Yesu naŋ yi Nazarɛt, ka O da e la Ŋmennoɔr sobɔ naŋ taa faŋ O eroŋ ne O noɔre poɔ, Naaŋmen ane nobɔ zaa niŋe soɔ.
42024020	A puoru neŋkponni ninderebe ane a te zikaareba da de O la tere ka ba iri ka a seŋ la ka O kpi, kyɛ kpa O a dagara zu.
42024021	Kyɛ te da teɛre la ka Onɔ la a sobɔ naŋ na leɛ yɔɔ de kyɛ faa Israel. Kyɛ a gaŋ ama zaa poɔ, zenɛ la a beri ata saŋ a yɛlɛ ama zaa naŋ e.
42024022	Kyɛ pɔgɔbɔ mine meŋ naŋ yi a te poɔ naŋ da daŋ ta a yabogi, da `maa la te nɔe.
42024023	Ba naŋ da ba nyɛ a O eŋgan, ba da wa yeli la ka ba nyɛ la malkere, gyenno kaŋ poɔ, naŋ da yeli ko ba ka O voorɔ la.
42024024	Lɛ la ka te tutaaba mine da gaa a yabogi zie a te nyɛ ka a waa seŋ lɛ a pɔgɔbɔ naŋ yeli. Kyɛ Onɔ eŋ, ba da ba nyɛ O.”
42024025	Ka O pãã da yeli ko ba, “Yɛnee damboli deme, yɛnee naŋ taa sukyie naŋ ba sagra wiẽũ lɛnɛɛ zaa a Ŋmen-noɔr deme naŋ da yeli!
42024026	A ba seŋ ka a Kristo nyɛ woore ama zaa poɔ kyɛ pãã kpɛ O eŋno poɔ?”
42024027	Kyɛ a piili ne Moses ane a Ŋmen-noɔr deme zaa, O da manne ko ba la bon na ba naŋ yeli kyaare O yɛlɛ a Ŋmaabo zaa poɔ.
42024028	Ba da peɛle la a tembile na ba naŋ da gɛrɛ, kyɛ O da e la a na O gɛrɛ la tɔɔre.
42024029	Ka ba da mɔgle O a yeli, “Kpɛ ne te, bonso zimaane saŋ tara la; a bebiri meŋ baara la.” Lɛ la ka O kpɛ te be ba zie.
42024030	A naŋ da waa ka O laŋ zeŋ ne ba a tabol zie la, ka O da de boroboro a puori bareka puoruu kyɛ da ŋmaa a poŋ ko ba.
42024031	Ka ba nimie da yuo ka ba leɛ bɔŋ ka Onɔ la, kyɛ ka O bɔre ba zie a pare na poɔ.
42024032	Ka ba yeli ko taaba, “Te sukyie da ba dire vũũ a saŋ na O naŋ da yele yɛlɛ korɔ te a sobiri poɔ, kyɛ da yuo a Ŋmaabo ko te?”
42024033	Ka ba da iri a gogo na poɔ leɛ te gaa Gyɛrosalɛm. Be la ka ba te nyɛ a pie ne bonyena ane a balaŋ naŋ da be a ba poɔ, ka ba zaa laŋ taa,
42024034	a yeli, “A Daŋna sereŋ leɛ iri la! O da sãã la Simon zie.”
42024035	Ka ba da yeli lɛ zaa naŋ da e a sori poɔ, ne lɛ zaa O naŋ da vɛŋ ka ba bɔŋ O a boroboro ŋmaabo poɔ.
42024036	Ba naŋ da yele ama la ka Yesu meŋɛ la are ba senselensoɔ kyɛ yeli ko ba, “`Maaroŋ be yɛ zie.”
42024037	Ka ba da miine ne dambẽɛ̃, kyɛ da teɛre ka ba nyɛ la nenseɛ.
42024038	Ka O da yeli ko ba, “Boŋ la so ka yɛ dɔɔnɔ yɛmenne? Kyɛ boŋ la so ka yɛ vɛŋ ka bonnoŋ kpɛ a yɛ sukyie poore?
42024039	Nyɛ N nuuri ne N gbɛɛ kyɛ bɔŋ ka Maa meŋɛ la. Yɛ tɔ Ma kyɛ nyɛ. Nenseɛ ba taa eŋ-nɛne ne kɔbɔ, na yɛ naŋ nyɛ ka N taa.”
42024040	O naŋ da yeli ama la ka O wuli ba O nuuri ne a O gbɛɛ.
42024041	Kyɛ ba naŋ da ba kyãã sagra a noɔ zuiŋ, ka ba nɔe da `maa, ka O yeli ko ba, “Yɛ taa la bondirii kyɛ?”
42024042	Lɛ la ka ba da de zom ɔŋnaa ane seere ko O.
42024043	Ka O da de ɔɔ a ba niŋe soɔ.
42024044	Kyɛ O pãã da yeli ko ba la, “A yelbie ama la ka N da maŋ yeli ko yɛ a saŋ na N naŋ da be yɛ poɔ: A fere la ka yɛlɛ zaa tu lɛ ba naŋ da ŋmaa biŋ a Moses nɔbinnaa poɔ, ne a Ŋmen-noɔr deme ne a Pugibu Yieluŋ Ŋmaabo poɔ, naŋ yeli kyaare ne Ma.”
42024045	Lɛ la ka O yuo ba teɛroŋ, ka ba tõɔ̃ bɔŋ a Ŋmaabo pare.
42024046	Ka O pãã da yeli ko ba, “Ŋaa la ka ba ŋmaa: A fere la ka a Kristo nyɛ woore kyɛ leɛ iri yi a kuuni poɔ a beri ata daare.
42024047	Kyɛ ka a da naa e ka ba kanne la a teɛroŋ leɛbo ane yelbebe suuri diu O yuori eŋɛ a tendaa zaa poɔ, ka a piili Gyɛrosalɛm poɔ.
42024048	Yɛ e la danseɛ deme a yɛlɛ ama zaa poɔ.
42024049	Kyɛ nyɛ, N na toɔle la a bon na N Saa naŋ polle ko yɛ. Kyɛ yɛ kyãã kpeɛrɛ Gyɛrosalɛm teŋɛ poɔ, kyɛ gu ka yɛ wa nyɛ a faŋ naŋ yi a sazu zie.”
42024050	O da taa ba la gaa a te ta ne Bɛtane teŋɛ. Kyɛ O naŋ da zɛge O nuuri, O da maala ba la ne yelbisonne.
42024051	A da waa la a saŋ na O naŋ da maale ba la, ka O da bare ba, ka ba taa O do ne te kpɛ a tenvelaa poɔ.
42024052	Ka ba gbi dumo a puori O kyɛ leɛ te do Gyɛrosalɛm ne noɔ kpoŋ,
42024053	a te be a Ŋmen Yiri poɔ tegteglɛ a pugro kyɛ yele yelbisonne korɔ Naaŋmen. Amen.
43001001	A piiluŋ saŋ a Yelbiri da bebe la, ka a Yelbiri da be Naaŋmen zie, ka a Yelbiri da e Naaŋmen.
43001002	O da be la Naaŋmen zie a piiluŋ saŋ.
43001003	A yi O zie la ka boma zaa da maale. Bommaale zaa da ba kyebe ka Onɔ naane da maale a.
43001004	O poɔ la ka nyɔvore da be. Ka a nyɔvore ŋa da la nensaala zaa kyãã.
43001005	Ka a kyãã da nyegrɛ a lige poɔ, kyɛ a lige da ba bɔŋ a tɛgɛ zaa.
43001006	Naaŋmen da toŋ la dɔɔ kaŋ ka o yuori da di Gyɔn.
43001007	O da wa la ka o waa danse-dire, a di a kyãã ŋa danseɛ, ka nensaala zaa na tõɔ̃ sage de a yi o zie.
43001008	Onɔ meŋɛ da ba e a kyãã, kyɛ o da wa la ka o wa di a kyãã na danseɛ.
43001009	A yelmeŋɛ kyãã la aŋa naŋ da wa a teŋɛ zu a wa ko nensaala zaa kyãã.
43001010	O da be la a teŋɛ zu, ka a yi a O zie ka a teŋɛ zu da maale, kyɛ a teŋɛ zu da ba bɔŋ O.
43001011	O da wa la O bommaale zie, kyɛ Omeŋɛ nobɔ da ba de O.
43001012	Kyɛ balaŋ zaa naŋ da de O, balaŋ la ka O ko sori ka ba waa Naaŋmen biiri, balaŋ naŋ sage de O yuori—
43001013	balaŋ dɔgebo naŋ da ba yi zẽẽ zie, bee a eŋgan boɔbo zie, bee nensaala boɔbo zie, kyɛ a yi Naaŋmen zie.
43001014	Ka a Yelbiri da leɛ eŋgan, a kpeɛrɛ ne te. Ka te nyɛ O eŋno, a Saa Bidɔɔ yenaa yoŋ eŋno, Onɔ naŋ paale ne nɔndeteroo ne yelmeŋɛ zaa.
43001015	Gyɔn da di la O danseɛ. O da ŋmɛ la kpɛlle a yeli, “Ŋa la ka N da yele, ‘A neɛ na naŋ tu n puoriŋ wa, gaŋ ma la, bonzuiŋ O da de la n wẽɛ.̃ ’ ”
43001016	O yɛlɛ zaa naŋ da paale zie la ka te zaa nyɛ nɔndeteroo a dɔgle taa,
43001017	bonso, a nɔbinnaa da tu la Moses zie, kyɛ nɔndeteroo ane yelmeŋɛ da tu la Yesu Kristo zie.
43001018	Neɛ zaa daŋ ba nyɛ Naaŋmen. A Bidɔɔ yenaa yoŋ, naŋ be O Saa lamboriŋ, Onɔ la da manne O yɛlɛ.
43001019	Aŋa la a Gyɔn danseɛ, a saŋ na a Gyu deme naŋ da toŋ a puoru neŋkponni ane a Lɛve deme naŋ da be Gyɛrosalɛm poɔ ka ba yi te soore Gyɔn, “Aŋ la fo?”
43001020	O da sage la. O da ba zagre kyɛ da sage yeli, “Maa naane a Kristo.”
43001021	Ka ba da soore o, “Kyɛ aŋ pãã la fo? Fõõ la Elaigya?” Ka o yeli, “Maa naane.” Ka ba leɛ soore, “Fõõ la a Ŋmen-noɔr sobɔ?” Ka o leɛ yele, “ `M`m.”
43001022	Lɛ la ka ba da yeli ko o, “Aŋ la fo? Ko te a noɔre ka te leɛ te yeli ko a balaŋ naŋ toŋ te. Boŋ yɛlɛ la ka fo na yeli kyaare fomeŋɛ?”
43001023	Ka o leɛ yeli, a na a Ŋmennoɔr sobɔ Isaiya naŋ da yeli, “N e la a kɔkɔre na naŋ boɔle a wɛgyaŋ poɔ, ‘Yɛ maale a Daŋna sobiri ka o tori.’ ”
43001024	Ka a Farasi deme na ba naŋ da toŋ
43001025	da soore o, “Boŋ la so ka fo terɛ suobu kyɛ fo ba e a Kristo bee Elaigya bee a Ŋmennoɔr sobɔ?”
43001026	Ka Gyɔn da leɛ yeli ko ba, “N terɛ la suobu ane kõɔ̃. Kyɛ neɛ kaŋa are la a yɛ poɔ, yɛ naŋ ba bɔŋ.
43001027	Onɔ naŋ tu n puoriŋ waara, e la neɛ na naŋ gaŋ ma. N ba seŋ ka N `lori O nɔɔteɛ.”
43001028	Yɛlɛ ama da e la lɛ Betabara poɔ, a benee Gyɔn naŋ da terɛ suobu a Gyordan mane gaŋne.
43001029	A bieo daare Gyɔn da nyɛ la Yesu ka O kyaare o waara, ka o yeli, “Nyɛ a Naaŋmen Pelee naŋ de a tendaa deme zaa yelbebe yi ne.
43001030	Onɔ la a neɛ na N naŋ da yeli ka, ‘Dɔɔ kaŋ tu la n puoriŋ naŋ gaŋ ma, bonzuiŋ O da de la n wẽɛ̃.’
43001031	N da ba bɔŋ O, kyɛ O naŋ tõɔ̃ sãã ko Israel deme zuiŋ la ka N wa terɛ suobu ne kõɔ̃.”
43001032	Ka Gyɔn di danseɛ a yeli, “N nyɛ la a Seɛ ka O yi tenvelaa poɔ a sigre waara a na ŋman a wa dɔme O zu.
43001033	N da ba bɔŋ O, kyɛ a neɛ na sobɔ naŋ da toŋ ma ka N wa terɛ suobu ne kõɔ̃ la da yeli ko ma, ‘A neɛ na sobɔ fo naŋ nyɛ ka a Seɛ sigre waara wa dɔme a O zu, Onɔ la terɛ suobu ane a Sekyerete.’
43001034	N nyɛ la kyɛ di danseɛ ka aŋa la a Naaŋmen Bidɔɔ.”
43001035	A bieo daare, Gyɔn da leɛ are la a be ane o tutuuribo bayi.
43001036	O naŋ da kaara Yesu ka O tɔlɔ la ka o yeli, “Nyɛ a Naaŋmen Pelee.”
43001037	A o tutuuribo bayi naŋ woŋ lɛ o naŋ yeli la, ka ba da tuuro Yesu.
43001038	Yesu naŋ leɛ nyɛ ka ba tuuro O la, ka O da soore ba, “Boŋ la ka yɛ boɔrɔ?” Ka ba yeli ko O, “Rabai, (a naŋ wuli ka Wuliwullo a kɔkɔre leɛbo poɔ) yeŋ la ka Fo kpeɛrɛ?”
43001039	Ka O leɛ yeli ko ba, “Yɛ wa nyɛ.” Lɛ la ka ba gaa te nyɛ be O naŋ kpeɛrɛ a da te kpɛ ne O a bebiri na. Zimaane gogori anaare saŋ da la.
43001040	A dɔbɔ bayi na kaŋ, naŋ da woŋ Gyɔn yelbie a da tu Yesu la Andero, Simon Pita yɔɔ.
43001041	Andero daŋ de la wẽɛ̃ a piili bɔ omeŋɛ yɔɔ, Simon, a yeli ko o, “Te nyɛ la a Mɛssea” (a naŋ wuli ka a Kristo a kɔkɔre leɛbo poɔ).
43001042	Lɛ la ka o da taa Simon wa ne Yesu zie. Yesu da kaa o la kyɛ yeli, “Fõõ la Simon, Gyona bidɔɔ. Ba na boɔlɔ fo la ka Sefas” (naŋ e Pita, a kɔkɔre leɛbo poɔ).
43001043	A bieo daare la ka Yesu kyɔgre ka O gaa Galili poɔ. A be la ka O nyɛ Felep a yeli ko o, “Tuuro Ma.”
43001044	Felep da yi la Betsaida, Andero ane Pita teŋɛ.
43001045	Felep da bɔ nyɛ la Nataneɛl a pãã yeli ko o, “Te nyɛ la a neɛ na Moses naŋ ŋmaa biŋ a nɔbinna gan poɔ, ka a Ŋmen-noɔr deme meŋ da ŋmaa O yɛlɛ biŋ. Onɔ la Yesu naŋ yi Nazarɛt, Gyosɛf bidɔɔ.”
43001046	Ka Nataneɛl da yeli ko o, “Bonvela kaŋ zaa na bɔŋ yi la Nazarɛt poɔ?” Ka Felep yeli ko o, “Wa nyɛ.”
43001047	Yesu naŋ da nyɛ Nataneɛl ka o kyaare O waara la, ka O yele o yɛlɛ, “Nyɛ onɔ naŋ sereŋ e Israel neɛ naŋ ba taa bɛlloo zaa.”
43001048	Ka Nataneɛl soore O, “Wolɔ la ka Fo e bɔŋ ma?” Ka Yesu leɛ yeli ko o, “N da nyɛ fo la a saŋ na fo naŋ da be a kaŋkaŋ teɛ puliŋ, kyɛ ka Felep pãã boɔle fo.”
43001049	Ka Nataneɛl leɛ yeli ko O, “Rabai, Fõõ la a Naaŋmen Bidɔɔ. Fõõ la a Israel Naa.”
43001050	Ka Yesu leɛ yeli ko o, “N naŋ yeli ko fo ka N nyɛ fo la a kaŋkaŋ teɛ puliŋ zuiŋ la ka fo sage de? Fo na nyɛ la yelkponni a gaŋ ama.”
43001051	Ka O da yeli ko o, “N sereŋ yeli la yelmeŋɛ ko fo, a yi a saŋ ŋa puoriŋ, fo na nyɛ la tenvelaa ka o yuo, ka Naaŋmen malkere duoro kyɛ sigre a Nensaala Bidɔɔ eŋɛ.”
43002001	A beri ata daare, kultaa tigri da be la Kana, naŋ be Galili poɔ. Yesu ma da be la be.
43002002	Ba meŋ da boɔle la Yesu ane O tutuuribo a kultaa tigri zie.
43002003	A tewɔmɔ dãã naŋ da wa te baare, Yesu ma da yeli la ko O, “Ba ba la taa tewɔmɔ dãã.”
43002004	Ka Yesu yeli ko o, “Pɔgɔ, wolɔ ka fo eŋ N nu a yɛlɛ ŋa poɔ? N saŋ ba ta sɛre.”
43002005	Ka O ma yeli ko a tontoneba, “Bon na zaa O naŋ yeli ko yɛ, yɛ e.”
43002006	A be la ka kõɔ̃ yoe ayoɔbo da are, a tu ne a Gyu deme yelmaale pɛgebo. Ka kaŋ zaa na tõɔ̃ kpɛ kõɔ̃ gaalori lezɛre bee lezɛr ne pie.
43002007	Ka Yesu da yeli ko ba, “Yɛ ɔŋ kõɔ̃ paale a yoe ama zaa.” Lɛ la ka ba ɔŋ a kõɔ̃ a paale a zaa.
43002008	Ka O pãã yeli ko ba, “Yɛ ɔŋ a mine a de te ko a tigri neŋkpoŋ.” Ka ba e a lɛ.
43002009	A tigri neŋkpoŋ da lɛnne la a kõɔ̃ naŋ leɛ tewɔmɔ dãã. O da ba bɔŋ zie na a naŋ yi wa, kyɛ a tontoneba naŋ da ɔŋ a kõɔ̃ da bɔŋ la. O da boɔle la a serpaala,
43002010	a da yeli ko o, “Neɛ zaa maŋ poŋ la a tewɔmɔ dãã velaa a piiluu saŋ, a kyɛ pãã wa ne a tewɔmɔ dãã naŋ ba seŋ, a saŋ na a saama naŋ nyu te seŋ. Kyɛ fõõ biŋ la a tewɔmɔ dãã velaa te ta pampana ŋa.”
43002011	Yesu da toŋ la a piilu tonseɛle mannoo ŋa a Kana naŋ be Galili poɔ. Lɛ la ka O pãã da wuli O eŋno, ka O tutuuribo da sage de O.
43002012	A puoriŋ la ka Onɔ, O ma, O yɔɔmine, ane O tutuuribo sigi Kaperneom, kyɛ ba da ba kpɛ a be beri yaga.
43002013	A Gyu deme Gaŋ Baro Tigri naŋ da tara la, ka Yesu da do Gyɛrosalɛm.
43002014	O da nyɛ la a Ŋmen Yiri davoro poɔ balaŋ naŋ da koɔrɔ naakoɔre, ane peere, ane ŋmama, ane libitɛgreba ka ba zeŋ a be.
43002015	O naŋ da maale mir fegraa la, ka O digi ba zaa ane a peere ane a naakoɔre a yi ne a Ŋmen Yiri davoro poɔ, a yaare a tɛgreba libie bare, kyɛ nyɔge ba tabolɛɛ zaa a leɛ bare.
43002016	O da yeli ko la a balaŋ naŋ da koɔrɔ a ŋmama, “Yɛ de a boma ama yi ne! Yɛ ta e ka N Sãã yiri leɛ daa.”
43002017	Ka O tutuuribo leɛ teɛre lɛ ba naŋ ŋmaa biŋ: “A Fo yiri miinuu di Ma la.”
43002018	Ka a Gyu deme da leɛ soore O, “Boŋ mannoo la ka Fo na wuli te, Fo naŋ erɛ a ama?”
43002019	Ka Yesu leɛ yeli ko ba, “Yɛ ŋmɛre a Ŋmendie ŋa, kyɛ N na leɛ mɛ o la beri ata daare.”
43002020	Ka a Gyu deme leɛ yeli, “Ba de la yuomo lezaayi ne ayoɔbo a mɛ ne a Ŋmendie ŋa, kyɛ ka Fõõ na tõɔ̃ leɛ mɛ o beri ata poɔ bee?”
43002021	Kyɛ a Ŋmendie na O naŋ da yele, e la Omeŋɛ eŋgan.
43002022	A lɛ poɔ, O naŋ da leɛ iri yi a kuuni poɔ la, ka O tutuuribo leɛ teɛre lɛ O naŋ da yeli a ŋaa ko ba, kyɛ sage de a Ŋmaabo ane a yelbiri Yesu naŋ da yeli.
43002023	A saŋ na O naŋ da be a Gyɛrosalɛm a Gaŋ Baro Tigri saŋ, nobɔ yaga da sage de la O yuori, ba naŋ wa nyɛ a tonseɛle O naŋ da toŋ.
43002024	Kyɛ Yesu da ba de Omeŋɛ ko ba, bonso, O da bɔŋ la ba zaa.
43002025	A da ba e feroo ka neɛ zaa di nensaala danseɛ ko O, bonzuiŋ O bɔŋ la bon na naŋ be nensaala poɔ.
43003001	Ka Farasi dɔɔ kaŋa da bebe, o yuori la Nikodemus, naŋ da e Gyu deme kakaara kaŋ.
43003002	O da wa la Yesu zie tensoɔ saŋ, a wa yeli ko O, “Rabai, te bɔŋ la ka Fo e la wuliwullo naŋ yi Naaŋmen zie, bonzuiŋ neɛ zaa kon bɔŋ toŋ a tonseɛle manno ama Fo naŋ tonɔ ka Naaŋmen ba be a sobɔ zie.”
43003003	Ka Yesu leɛ yeli ko o, “N sereŋ yeli la yelmeŋɛ ko fo, see ka ba leɛ dɔge nensaala a boyi saŋ; ka lɛ naane, o kon tõɔ̃ nyɛ a Naaŋmen naaloŋ.”
43003004	Ka Nikodemus da yeli ko O, “Wolɔ ka ba na leɛ dɔge neɛ ka onɔ kore? O na tõɔ̃ leɛ kpɛ la o ma poɔ a boyi saŋ ka o leɛ dɔge o bee?”
43003005	Ka Yesu leɛ yeli, “N sereŋ yeli la yelmeŋɛ ko fo, see ka ba dɔge nensaala ne kõɔ̃ ane a Seɛ, ka lɛ naane, o kon tõɔ̃ kpɛ a Naaŋmen naaloŋ poɔ.
43003006	Bon na eŋgan naŋ maŋ dɔge e la eŋgan, ka bon na a Seɛ meŋ naŋ dɔge meŋ e a seɛ.
43003007	Ta vɛŋ ka fo noɔre `maa ane N naŋ yele korɔ fo, ‘See ka ba leɛ dɔge fo.’
43003008	A sɛseɛ maŋ fuuro la zie na zaa o naŋ boɔrɔ, ka fo maŋ woŋ a o gɔmɔ, kyɛ fo kon bɔŋ yeli be o naŋ yire bee be o naŋ gɛrɛ. Lɛ la a ko neɛ na zaa a Seɛ naŋ dɔge.”
43003009	Ka Nikodemus leɛ soore O, “Wolɔ ka ama na e?”
43003010	Ka Yesu da leɛ yeli ko o, “Fo e la Israel deme wuliwullo a kyɛ ba bɔŋ a yɛlɛ ama pare?
43003011	N sereŋ yeli la yelmeŋɛ ko fo, te maŋ yeli la bon na te naŋ bɔŋ, a di bon na te naŋ nyɛ danseɛ, kyɛ yɛ ba maŋ boɔrɔ ka yɛ de a te danseɛ diu.
43003012	Ka Maa yeli teŋɛ zu boma yɛlɛ ko yɛ kyɛ yɛ ba sage de, wolɔ ka yɛ pãã na sage de ka Maa yeli tenvela boma yɛlɛ ko yɛ.
43003013	Neɛ zaa daŋ ba do kpɛ tenvelaa, ka a neɛ na naŋ yi a tenvelaa sigi wa naane. Onɔ la a Nensaala Bidɔɔ naŋ be tenvelaa poɔ.
43003014	A na lɛ Moses naŋ da zɛge a waabo ka o do a wɛgyaŋ poɔ, lɛ la ka a meŋ fere ka ba zɛge a Nensaala Bidɔɔ ka O do,
43003015	ka neɛ na zaa naŋ sage de O ta bɔre wɛ, kyɛ o na taa la nyɔvore naŋ kon bɔŋ baare.
43003016	“Naaŋmen sereŋ nɔŋ la a donɛɛ; lɛ la so ka O tere O Bidɔɔ yenaa yoŋ, ka neɛ na zaa naŋ sage de O ta bɔre wɛ, kyɛ o na taa la nyɔvore naŋ kon bɔŋ baare.
43003017	Bonso, Naaŋmen ba toŋ O Bidɔɔ a donɛɛ poɔ ka O wa di a donɛɛ sɛrɛɛ, kyɛ ka a donɛɛ tõɔ ̃ nyɛ faabo a yi O zie.
43003018	Neɛ na naŋ sage de O ba nyɛrɛ sɛrɛɛ diu, kyɛ a neɛ na naŋ ba sage ne O nyɛ la sɛrɛɛ diu baare, bonzuiŋ o ba sage ne a Naaŋmen Bidɔɔ yenaa yoŋ yuori.
43003019	A sɛrɛɛ diu la aŋa: Kyãã wa la a donɛɛ poɔ, kyɛ nensaala nɔŋ la lige gaŋ kyãã, bonzuiŋ ba tomɔ e la tonfaare.
43003020	Neɛ zaa naŋ tonɔ tonfaare kyiire la a kyãã, a kon sage kpɛ a kyãã poɔ ka ba wa nyare o zu a o tomɔ zuiŋ.
43003021	Kyɛ a neɛ na naŋ maŋ tu a yelmeŋɛ sori na kpɛ la a kyãã poɔ, ka a na tõɔ ̃ sãã ka o tonɔ la o tomɔ Naaŋmen eŋɛ.”
43003022	A yi a yɛlɛ ama puoriŋ, Yesu ane O tutuuribo da yi kpɛ la Gyudea paaloŋ poɔ. Be la ka O da kpɛ ne ba te ta saŋ kaŋ kyɛ terɛ kõɔ̃ suobu.
43003023	Ka Gyɔn meŋ da terɛ kõɔ̃ suobu a Ainon mane naŋ peɛle Salɛm poɔ, bonzuiŋ kõɔ̃ yaga da be la be. Nobɔ da maŋ wa la be a wa de kõɔ̃ suobu.
43003024	A saŋa na, ba da ba eŋ Gyɔn a pigu die sɛre.
43003025	A lɛ pãã ka nɔkpeɛne da kpɛ Gyɔn tutuuribo ane a Gyu deme mine zie a kyaare ne a yelmaale pɛgebo.
43003026	Ba da wa la Gyɔn zie a wa yeli ko o, “Rabai, a dɔɔ na naŋ da be fo zie a Gyordan gaŋne, a Onɔ danseɛ fo naŋ da di, kyɛllɛ, O terɛ la kõɔ̃ suobu ka a nobɔ zaa gɛrɛ O zie.”
43003027	Ka Gyɔn leɛ yeli, “Neɛ zaa kon nyɛ bon zaa ka ana ba yi tenvelaa a wa o zie.
43003028	Yɛmenne da di la n danseɛ ka N yeli ka, ‘Maa naane a Kristo, kyɛ ba toŋ ma la ka N de O wẽɛ̃.’
43003029	Onɔ naŋ taa pɔɔpaala la a serpaala. Kyɛ a serpaala ba naŋ maŋ are a kyɛllɛ o, kyellɛ la yaga a serpaala kɔkɔre zuiŋ. A lɛ poɔ, a n kyelloo ŋa ta la.
43003030	A fere la ka O do, kyɛ ka Maa sigi.
43003031	“Onɔ naŋ yi sazu zuo la bon zaa. Onɔ naŋ yi a teŋɛ zu e la a teŋɛ bon, a yele a teŋɛ zu yɛlɛ. Onɔ naŋ yi tenvelaa zuo la bon zaa.
43003032	O di la a bon na o naŋ woŋ kyɛ nyɛ danseɛ, kyɛ neɛ zaa ba sage ne a O danseɛ diu.
43003033	A neɛ na naŋ sage de a O danseɛ diu, eŋ la a o `lego a wuli ka Naaŋmen e la yelmeŋɛ sobɔ.
43003034	Onɔ Naaŋmen naŋ toŋ, yele la a Naaŋmen yelbie, bonso Naaŋmen ba manna a Seɛ terɛ.
43003035	A Saa nɔnɔ la a Bidɔɔ, a de yɛlɛ zaa a eŋ O nu poɔ.
43003036	A neɛ na naŋ sage de a Bidɔɔ taa la nyɔvore naŋ kon bɔŋ baare. Kyɛ a neɛ na naŋ ba sage de a Bidɔɔ kon nyɛ nyɔvore, bonso, Naaŋmen suuri be la o zie.”
43004001	A lɛ poɔ, a Daŋna naŋ da wa bɔŋ ka a Farasi deme da woŋ ka O da nyɛrɛ la tutuuribo a tere ba kõɔ̃ suobu ka a gaŋ Gyɔn
43004002	(kyɛ a da ba e Onɔ naŋ terɛ a kõɔ̃ suobu kyɛ a O tutuuribo la,)
43004003	O da bare la Gyudea kyɛ leɛ gaa Galili.
43004004	A da fere la ka O tu yi Samaria paaloŋ.
43004005	Lɛ la ka O pãã da ta Samaria teŋɛ kaŋ naŋ di Sokar, naŋ peɛle a weɛ zibile kaŋ Gyakob naŋ ko o bidɔɔ Gyosɛf.
43004006	Gyakob bulee da be la be, kyɛ Yesu naŋ da bale yaga zaa a yi O sori poɔ la, ka O da zeŋ a bulee noɔre. A da e la a gbaŋgbaŋ saŋ.
43004007	Samaria pɔgɔ kaŋ da wa la ka o wa ɔŋ kõɔ̃. Ka Yesu yeli ko o, “Ko Ma kõɔ̃ ka N nyu.”
43004008	(Bonso, O tutuuribo da gaa la te kpɛ a teŋɛ poɔ ka ba te da bondirii.)
43004009	Ka a Samaria pɔgɔ pãã da yeli ko O, “Wolɔ ka Fõõ naŋ e Gyu neɛ, sɔre maa naŋ e Samaria pɔgɔ ka N de kõɔ̃ ko Fo ka Fo nyu? Bonso, a Gyu deme ne a Samaria deme da ba laŋ taa ne yɛlɛ zaa.”
43004010	Ka Yesu leɛ yeli ko o, “Ka fõõ bɔŋ a Naaŋmen kyɔgtaa ane a sobɔ naŋ yele korɔ fo, ‘Ko Ma kõɔ̃ ka N nyu’, fo da naa soore O la, kyɛ O da naa ko fo la kõɔ̃ naŋ voorɔ.”
43004011	Ka a pɔgɔ da yeli ko O, “Neŋkpoŋ, Fo ba taa bon zaa na ɔŋ ne, kyɛ ka a bulee meŋ waa zuluŋ. Yeŋ la ka Fo pãã na nyɛ a kõɔ̃ na naŋ voorɔ?
43004012	Fo zuo la a te saa Gyakob, naŋ ko te a bulee, onɔ naŋ nyu kõɔ̃ a be omeŋɛ, laŋ ne o bibiiri ane a o bon-guoli?”
43004013	Ka Yesu leɛ yeli ko o, “Neɛ na zaa naŋ nyu a bulee ŋa kõɔ̃, kõɔ̃ nyuuri na leɛ kpɛ o la.
43004014	Kyɛ neɛ na sobɔ zaa N naŋ ko a kõɔ̃ ka o nyu, kõɔ̃ nyuuri kon leɛ kpɛ o zaa. Kyɛ a kõɔ̃ ŋa N naŋ na ko o, na waa la kõɔ̃ naŋ bullo yire o poɔ meŋ, ka a leɛ nyɔvore naŋ kon bɔŋ baare.”
43004015	Ka a pɔgɔ leɛ yeli ko O, “Neŋkpoŋ, ko ma a kõɔ̃ ŋa taaba ka kõɔ̃ nyuuri ta la kpɛ ma, bee ka N ta maŋ wa kyɛ wa ɔŋ kõɔ̃.”
43004016	Ka Yesu yeli ko o, “Gɛrɛ te boɔle fo serɛ, kyɛ leɛ wa kyɛ.”
43004017	Ka o da leɛ yeli ko O, “N ba taa serɛ.” Ka Yesu da yeli ko o, “Fo yeli la soŋ, ka fo ba taa serɛ.
43004018	Bonso, Fo da taa la serbɛ banuu, kyɛ a dɔɔ na fo naŋ taa pampana ba e fo serɛ. A bon na fo naŋ yeli sereŋ e la yelmeŋɛ.”
43004019	Ka a pɔgɔ yeli ko O, “Neŋkpoŋ, N nyɛ la ka Fo e Ŋmen-noɔr sobɔ.
43004020	A te saamine da puori la a taŋa ŋa zu, kyɛ yɛnee yeli ka be a naŋ seŋ ka nobɔ maŋ puori, be la Gyɛrosalɛm poɔ.”
43004021	Ka Yesu yeli ko o, “Pɔgɔ, sage ko Ma, a saŋ tara la ka yɛ kon puori a Saa a taŋa ŋa zu, bee a Gyɛrosalɛm poɔ.
43004022	Yɛnee puoro la bon na yɛ naŋ ba bɔŋ, kyɛ tenee puoro la bon na te naŋ bɔŋ, bonso, faabo yi la a Gyu deme zie.
43004023	Kyɛ a saŋ waara la, kyɛ o wa la meŋ, ka a puorpuoribo yelmeŋɛ na puori a Saa, a seɛ ne yelmeŋɛ eŋɛ, bonso, a Saa boɔrɔ la bama taaba ka ba puori O.
43004024	Naaŋmen e la seɛ. A fere la ka O puorpuoribo puori O, a seɛ ne yelmeŋɛ poɔ.”
43004025	Ka a pɔgɔ yeli ko O, “N bɔŋ la ka Mɛssea ba naŋ boɔlɔ Kristo waara la. Ka onɔ wa te wa, O na manne la bon zaa ko te.”
43004026	Ka Yesu yeli ko o, “Maa naŋ yele yɛlɛ korɔ fo, Maa la Onɔ.”
43004027	A saŋ na poɔ la ka O tutuuribo da wa, ka nɔ`maa da kpɛ ba ne O naŋ da yele yɛlɛ korɔ a pɔgɔ, kyɛ neɛ zaa ba soore O, “Boŋ la ka Fo boɔrɔ?” bee “Boŋ la so ka Fo yele yɛlɛ korɔ a pɔgɔ?”
43004028	Ka a pɔgɔ da bare o kõɔ̃ yuori kyɛ leɛ gaa te kpɛ a teŋɛ poɔ a te yeli ko a dɔbɔ,
43004029	“Yɛ wa nyɛ dɔɔ kaŋ naŋ yeli yɛlɛ na zaa N naŋ daŋ e. O na tõɔ̃ e la a Kristo?”
43004030	Lɛ la ka ba yi a teŋɛ poɔ a wa O zie.
43004031	A saŋ na la ka a tutuuribo mɔgle a yeli ko O, “Rabai, di bon kaŋ.”
43004032	Kyɛ ka O yeli ko ba, “N taa la bondirii na di ka yɛ ba bɔŋ.”
43004033	Lɛ la ka a tutuuribo yeli ko taaba, “Neɛ kaŋ taa la bon kaŋ wa ko O ka O di bee?”
43004034	Ka Yesu yeli ko ba, “N bondirii la ka N e a Neɛ na sobɔ naŋ toŋ Ma boɔbo, kyɛ baare O tomɔ meŋ.
43004035	Yɛ ba yeli ka ‘A kyɛre la kyuuri anaare kyɛ ka boma kyeɛbo ta’? Kyɛllɛ, N yeli ko yɛ la, yɛ doɔ yɛ nimie a nyɛ a wɛre, bonso a pɛle la kyɛ be seŋ kyeɛbo.
43004036	A kyi kyeɛrɛ maŋ nyɛ la kyeɛbo yɔɔbo. O maŋ laŋ la taa wɔmɔ a nyɔvore naŋ kon bɔŋ baare poɔ, ka a kyeɛrɛ ane a borɔ tõɔ̃ di noɔ laŋ taa.
43004037	A sereŋ e la yelmeŋɛ ka ba yeli, ‘Kaŋ maŋ bore la, ka kaŋ meŋ kyɛ’.
43004038	N toŋ yɛ la ka yɛ kyɛ a zie na yɛ naŋ ba toŋ. Nobɔ mine toŋ la, ka yɛ kpɛ a ba tomɔ poɔ.”
43004039	Nobɔ yaga naŋ yi a Samaria teŋɛ na poɔ da sage ne O la, a yi lɛ a pɔgɔ naŋ da di danseɛ ko ba, “O da yeli la eroŋ na zaa N naŋ da e.”
43004040	Lɛ la ka a Samaria deme pãã wa O zie, a wa sɔre O ka O kpeɛrɛ ba zie. Ka O da kpɛ ba zie beri ayi.
43004041	Kyɛ a O yelbiri zuiŋ la ka nobɔ yaga da sage ne O.
43004042	Lɛ la ka ba da leɛ yeli ko a pɔgɔ, “Te sage ne O la pampana ŋa, kyɛ a ba yi bon na fo naŋ yeli yoŋ zie, bonso, te woŋ a la temenne, a bɔŋ ka a dɔɔ ŋa sereŋ e la a Kristo, a teŋɛ zu Faara.”
43004043	A naŋ yi a beri ayi daare, O da bare la a be kyɛ gaa Galili.
43004044	Yesu meŋɛ da di la danseɛ ka Ŋmen-noɔr sobɔ kon nyɛ eŋno omeŋɛ teŋɛ poɔ.
43004045	O naŋ da kpɛ a Galili paaloŋ poɔ, ka a Galili deme da tuori O. Ba da nyɛ la lɛ zaa O naŋ da toŋ a Gaŋ Baro Tigri zie a Gyɛrosalɛm poɔ, bonzuiŋ ba meŋ da gaa la a Tigri zie.
43004046	Yesu da leɛ gaa la Kana, Galili teŋɛ kaŋ poɔ, a zie na O naŋ da e ka kõɔ̃ leɛ tewɔmɔ dãã. Ka naa kaŋ da bebe, ka o bidɔɔ da beɛrɛ gaŋ Kaperneom poɔ.
43004047	O naŋ da woŋ ka Yesu yi la Gyudea a wa kpɛ Galili poɔ la, ka o da gaa O zie a te sɔre O ka O sigi wa saŋ o bidɔɔ, bonso o peɛle la kũũ.
43004048	Ka Yesu pãã da yeli ko o, “See ka yɛ nyɛ mannoo ane tonseɛle, ka lɛ naane yɛ kon bɔŋ sage de.”
43004049	Ka a naa yeli ko O, “Neŋkpoŋ, sigi wa, kyɛ ka n bidɔɔ kpi.”
43004050	Ka Yesu da yeli ko o, “Gɛrɛ. Fo bidɔɔ voorɔ la.” Ka a dɔɔ sage de a yelbiri Yesu naŋ da yeli ko o, a kyɛ gɛrɛ a o gaabo zie.
43004051	O naŋ da sigre gɛrɛ la ka o tontoneba tuori o, a yele korɔ o, “Fo bidɔɔ voorɔ la.”
43004052	Ka o pãã soore ba ka boŋ gogori la ka o nyɛ laafia. Ka ba yeli ko o, “Zaameŋ gogo ayopõĩ saŋ la ka a baaloŋ bare o.”
43004053	Lɛ la ka a saa bɔŋ ka a da e la a gogo na poɔ Yesu naŋ da yeli ko o, “Fo bidɔɔ voorɔ la.” Lɛ ka omeŋɛ sage de ane o yideme zaa.
43004054	Ŋa la a tonseɛle ayi sobɔ Yesu naŋ toŋ, O naŋ da yi a Gyudea poɔ, a wa kpɛ Galili poɔ.
43005001	Ama puoriŋ, a Gyu deme tigri kaŋ da ta la, ka Yesu do Gyɛrosalɛm.
43005002	Kyɛ tambogi vela kaŋ ba naŋ boɔlɔ Bɛtɛsda a Hibiru kɔkɔre poɔ, da be la Gyɛrosalɛm poɔ a peɛle a Peere Dendɔre. O da taa la verandare anuu.
43005003	A poɔ la ka baaleba yaga, zɔnne, gbɛɛ, ane gbɛr-kuumo deme da gaŋ a kyɛllɛ a kõɔ̃ dɔŋ.
43005004	Saŋ kaŋ malke maŋ sigi wa la a tambogi poɔ a dɔŋ a kõɔ̃. Neɛ na zaa naŋ da de wẽɛ̃ kpɛ a kõɔ̃ na poɔ a malke naŋ dɔŋ, maŋ nyɛ la sammo a yi baaloŋ na zaa o naŋ taa poɔ.
43005005	Dɔɔ kaŋ naŋ taa baaloŋ naŋ da kɔɔre ta yuomo lezɛre ne pie ne anii da be la be.
43005006	Yesu naŋ da nyɛ o ka o gaŋ a be, a bɔŋ ka o be la o baaloŋ ŋa poɔ ka a kɔɔre, ka O soore o, “Fo boɔrɔ la ka fo waa kpẽã?”
43005007	Ka a dɔɔbaala leɛ yeli ko O, “Neŋkpoŋ, N ba taa neɛ zaa naŋ na soŋ ma ka N kpɛ a tambogi poɔ a saŋ na a kõɔ̃ naŋ maŋ wa dɔŋ. Ka Maa wa waara ka N kpɛ, neɛ maŋ daŋ ma la a sigi kpɛ.”
43005008	Ka Yesu da yeli ko o, “Iri! De a fo bon-ganaa a kyene ne.”
43005009	A pare na poɔ la ka a dɔɔ da waa kpẽã, a da de o bon-ganaa a kyene ne. Sabat bebiri da la.
43005010	A lɛ la ka a Gyu deme da yeli ko a dɔɔ na naŋ da nyɛ sammo, “A e la Sabat bebiri. A ba tu sori ka fo tuo fo bon-ganaa.”
43005011	Ka o leɛ yeli ko ba, “A dɔɔ na naŋ e ka N waa kpẽã la yeli ko ma, ‘De fo bon-ganaa kyene ne.’ ”
43005012	Lɛ la ka ba soore o, “A dɔɔ buo sobɔ la yeli ka fo de a fo bon-ganaa kyene ne?”
43005013	Kyɛ a dɔɔ na naŋ da nyɛ sammo da ba bɔŋ a neɛ na naŋ saŋ o, bonso Yesu da moɔle kpɛ la a gyamaa naŋ da bebe poɔ.
43005014	A puoriŋ la ka Yesu da nyɛ o a Ŋmen Yiri poɔ a yeli ko o, “Kyɛllɛ, pampana ŋa fo waa la kpẽã. Bare yelbebe eroŋ, ka lɛ naane, yelfaa kaŋ naŋ zuo lɛ na nyɔge fo la.”
43005015	Ka a dɔɔ gaa te yeli ko a Gyu deme ka Yesu la e ka o waa kpẽã.
43005016	A lɛ poɔ, a Gyu deme da dɔɔnɔ la Yesu a boɔrɔ ka ba ko O, bonzuiŋ O da toŋ la ama a Sabat bebiri daare.
43005017	Ka Yesu leɛ yeli ko ba, “N Saa maŋ tonɔ la a te ta a saŋ ŋa, ka N meŋ tonɔ.”
43005018	A lɛ zuiŋ, a Gyu deme da moɔrɔ la kpẽã zaa ka ba ko O. A ba e O naŋ da saŋ a Sabat bebiri bare yoŋ la, kyɛ O meŋ da yeli la ka Naaŋmen e la O Saa, a de ka O ne Naaŋmen seŋ la taa.
43005019	Ka Yesu pãã da leɛ yeli ko ba, “N sereŋ yeli la a yelmeŋɛ ko yɛ, a Bidɔɔ kon tõɔ̃ e bon zaa Omeŋɛ, see bon na O naŋ nyɛ O Saa ka O e. Bonso, bon na zaa O naŋ maŋ e, a Bidɔɔ meŋ maŋ e la lɛ.
43005020	Bonso, a Saa nɔnɔ la a Bidɔɔ, a wullo O bon na zaa Omeŋɛ naŋ maŋ e. O na wuli O la toŋkpeɛne naŋ zuo ama, ka yɛ nɔe tõɔ̃ `maa.
43005021	A na a lɛ a Saa naŋ maŋ seŋ kuuni a korɔ ba nyɔvoe, lɛ meŋ la ka a Bidɔɔ na ko neɛ zaa O naŋ boɔrɔ nyɔvore.
43005022	A lɛ poɔ, a Saa ba dire neɛ zaa sɛrɛɛ kyɛ O de la a sɛrɛɛ diu zaa ko a Bidɔɔ,
43005023	ka nobɔ zaa da naa de gyermɛ ko a Bidɔɔ a seŋ lɛ ba naŋ de gyermɛ ko a Saa. A neɛ na sobɔ naŋ ba de gyermɛ ko a Bidɔɔ, meŋ ba de gyermɛ ko a Saa naŋ toŋ O.
43005024	“N sereŋ yeli la yelmeŋɛ ko yɛ, neɛ na naŋ woŋ a N yelbiri kyɛ sage ne a Neɛ na naŋ toŋ Ma, taa la nyɔvore naŋ kon bɔŋ baare, kyɛ kon nyɛ saŋnaa zaa. O yi la kũũ poɔ a kpɛ nyɔvore poɔ.
43005025	N sereŋ yeli la a yelmeŋɛ ko yɛ, a gogo waara la, kyɛ o wa la meŋ, ka kuuni na woŋ a Naaŋmen Bidɔɔ kɔkɔre, kyɛ balaŋ naŋ woŋ na voorɔ la.
43005026	A seŋ na a Saa naŋ taa nyɔvore Omeŋɛ eŋɛ, lɛ la ka O ko a Bidɔɔ ka O meŋ taa nyɔvore Omeŋɛ eŋɛ.
43005027	Kyɛ O meŋ ko O la faŋa ka O di sɛrɛɛ, bonzuiŋ O e la a Nensaala Bidɔɔ.
43005028	“Ta taa nɔ`maa a ama poɔ, bonso, a gogo waara la ka balaŋ zaa naŋ kpi gaŋ ba yabogri poore na woŋ la O kɔkɔre.
43005029	Ba na wa yi la a kuuni poɔ. Balaŋ naŋ toŋ tonveɛle na yi kpɛ la nyɔvore leɛ-iruŋ poɔ, kyɛ balaŋ naŋ toŋ tonfaare na yi kpɛ la saŋnaa leɛ-iruŋ poɔ.
43005030	Mmeŋɛ zie, N kon tõɔ̃ e bon zaa. N maŋ di la sɛrɛɛ seŋ lɛ N naŋ woŋ. Kyɛ N sɛrɛɛ diu tori la, bonzuiŋ, N ba dire sɛrɛɛ te seŋ Mmeŋɛ boɔbo, kyɛ a Saa naŋ da toŋ Ma boɔbo la.
43005031	“Ka Maa di Mmeŋɛ danseɛ, a N danseɛ diu ba e yelmeŋɛ.
43005032	Kaŋ sobɔ bebe la naŋ di N danseɛ, kyɛ N bɔŋ ka a danseɛ O naŋ dire kyaare Ma, e la danseɛ yelmeŋɛ.
43005033	“Yɛ da toŋ la nobɔ Gyɔn zie, kyɛ o da di la danseɛ ko a yelmeŋɛ.
43005034	N ba sage ne nensaala danseɛ diu, kyɛ N yele la a yɛlɛ ama ka yɛ na tõɔ̃ nyɛ faabo.
43005035	Onɔ da la a kanea naŋ dire ka zie kyaane, ka yɛ da sage ta tao kaŋ ka yɛ di la noɔ a O kyãã poɔ.
43005036	“Kyɛ N taa la danseɛ naŋ zuo Gyɔn danseɛ, bonso, a tomɔ na a Saa naŋ ko Ma ka N toŋ baare, a tomɔ ama N naŋ toŋ, di la danseɛ ko Ma ka a Saa la toŋ Ma.
43005037	A Saa meŋɛ naŋ toŋ Ma, da di la N danseɛ. Yɛ da ba woŋ O kɔkɔre saŋ kaŋ zaa, bee nyɛ lɛ O naŋ waa.
43005038	Kyɛ yɛ ba taa O yelbiri ka o kpeɛrɛ yɛ zie, bonzuiŋ, yɛ ba sage ne a Sobɔ na O naŋ toŋ.
43005039	Yɛ gyɛle bɔ a Nmaabo poɔ, bonso, a poɔ la ka yɛ teɛrɛ ka yɛ taa la nyɔvore naŋ kon bɔŋ baare. Kyɛ ana la di N danseɛ.
43005040	Kyɛ yɛ ba boɔrɔ ka yɛ wa N zie, ka yɛ na tõɔ̃ taa nyɔvore.
43005041	“N ba dere eŋno nensaaleba zie.
43005042	Kyɛ N bɔŋ yɛ la, ka yɛ ba taa Naaŋmen nɔmmo a yɛ poɔ.
43005043	N wa la N Saa yuori eŋɛ, kyɛ yɛ ba sage de Ma. Kyɛ ka neɛ kaŋ meŋ wa omeŋɛ yuori poɔ, yɛ na sage de o la.
43005044	Wolɔ ka yɛ pãã na tõɔ̃ sage de, yɛnee naŋ maŋ nyɛ eŋno yɛ taaba zie, kyɛ yɛ ba maŋ bɔ eŋno naŋ yi a Naaŋmen bonyenaa yoŋ zie?
43005045	“Kyɛ yɛ ta teɛrɛ ka N na nyare la yɛ zu a ko a Saa. Kyɛ a kaŋ naŋ nyare yɛ zu la Moses, yɛ naŋ dɛlle.
43005046	Ka yɛnee da sage de Moses, yɛ da naa sage de Ma la, bonso, N yɛlɛ la ka o ŋmaa.
43005047	Kyɛ ka yɛnee ba sage ne bon na o naŋ da ŋmaa biŋ, wolɔ ka yɛ na sage de lɛ N naŋ yeli?”
43006001	A yɛlɛ ama puoriŋ la ka Yesu da gaŋ Galili mane, ba meŋ naŋ boɔlɔ Tebɛreas mane.
43006002	Ka nobɔ yaga da tu O, bonzuiŋ ba da nyɛ la a tonseɛle O naŋ toŋ baaleba eŋɛ.
43006003	Ka Yesu da iri do taŋ zu a te zeŋ ne O tutuuribo.
43006004	A Gyu deme Gaŋ Baro Tigri meŋ da tara la.
43006005	Yesu naŋ da doɔ O nimie a nyɛ nobɔ yaga naŋ kyaare O waara la, ka O da soore Felep, “Yeŋ ka te na da boroboro ka a nobɔ bama di?”
43006006	Yesu da yeli la a ŋaa, ka O gyenne o kaa, bonso O da bɔŋ la bon na O naŋ na e.
43006007	Ka Felep da leɛ yeli ko O, “Denari kɔɔre ayi boroboro kon tõɔ̃ seŋ ba ka ba kaŋ zaa nyɛ belaŋ.”
43006008	A O tutuuribo kaŋ, Andero naŋ e Simon Pita yɔɔ, yeli ko O la,
43006009	“Dɔɔlee kaŋ be la kyɛ a taa barle zɔn boroboro anuu ne zombilii ayi. Kyɛ boŋ la ama ko nobɔ yaga bama zaa?”
43006010	Ka Yesu yeli, “E ka a nobɔ zeŋ teŋɛ.” Moɔ yaga da be la be, ka a dɔbɔ, naŋ da tara turi anuu, da tõɔ̃ zeŋ.
43006011	Yesu da de la a boroboro. O naŋ da wa puori bareka puoruu baare la, ka O de a poŋ ko a tutuuribo, ka ba meŋ poŋ ko a balaŋ naŋ da zeŋ. Lɛ meŋ la ka ba da poŋ a zombilii, ka ba nyɛ seŋ lɛ ba naŋ boɔrɔ.
43006012	Ba naŋ wa tege la ka O yeli ko O tutuuribo, “Yɛ wuo a bondi-ŋmaara naŋ kyɛre laŋ taa, ka bon zaa ta wɛ.
43006013	Lɛ poɔ la ka ba wuo a barle boroboro anuu bondi-ŋmaara naŋ kyɛre laŋ taa, ka a da paale pɛbilii pie ne ayi.
43006014	A nobɔ bama naŋ da nyɛ a tonseɛle manno ŋa Yesu naŋ da e, ba da yeli la, “Yelmeŋɛ, ŋa la a Ŋmen-noɔr sobɔ na naŋ na wa a donɛɛ poɔ.”
43006015	Yesu naŋ da bɔŋ ka ba boɔrɔ ka ba nyɔge O ne kpẽã a e ka O waa ba naa la, ka O da leɛ gaa te do a taŋ zu Omeŋɛ.
43006016	Zie naŋ wa `maa la ka O tutuuribo da sigi a mane zie.
43006017	Be la ka ba te kpɛ gbori gaŋ a mane te gaa Kaperneom. A saŋ ŋa poɔ, a zie da sɔɔ la, kyɛ ka Yesu da ba wa ba zie.
43006018	Ka a mane kõɔ̃ da dɔɔnɔ, bonzuiŋ sɛseɛ kpẽã da fuuro la.
43006019	Ba naŋ da mɔŋ gaa mɛlɛ ata bee anaare la ka ba nyɛ Yesu ka O kyene a kõɔ̃ zu a tara peɛlɛ a gbori, ka dambẽɛ̃ da kpɛ ba.
43006020	Ka O da yeli ko ba, “Maa la. Yɛ ta zoro dambẽɛ̃.”
43006021	Lɛ la ka ba pãã da sage de O eŋ a gbori poɔ. A pare na poɔ la ka a gbori da ta a mane noɔre, a zie na ba naŋ gɛrɛ.
43006022	A bieo daare, a nobɔ naŋ da be a mane gaŋne, da nyɛ la ka gbori zaa ba kyebe see a gbori na a O tutuuribo yoŋ naŋ da kpɛ. Yesu da ba laŋ kpɛ a gbori ne O tutuuribo, kyɛ ba yoŋ la da kpɛ gaa.
43006023	Ne lɛ zaa, gboe mine da yi la Tebɛreas a wa peɛle a zie na a Daŋna naŋ da puori bareka puoruu kyɛ ka a nobɔ da ɔɔ a boroboro.
43006024	A nobɔ naŋ da nyɛ ka Yesu bee O tutuuribo da ba kyebe, ba meŋ da kpɛ la a gboe poɔ a wa Kaperneom a boɔrɔ Yesu.
43006025	Ba naŋ da nyɛ O a mane gaŋne la, ka ba yeli ko O, “Rabai, dabori saŋ la ka Fo wa kyɛ?”
43006026	Ka Yesu da leɛ yeli ko ba, “N sereŋ yeli la yelmeŋɛ ko yɛ, a ba e yɛ naŋ nyɛ a tonseɛle manno zuiŋ la ka yɛ boɔrɔ Ma, kyɛ yɛ naŋ da ɔɔ a boroboro tege zuiŋ la.
43006027	Yɛ ta toŋ tomɔ ka yɛ nyɛ bondirii naŋ na saŋ, kyɛ ka yɛ nyɛ bondirii naŋ na bebe tegteglɛ a wa ne nyɔvore naŋ kon bɔŋ baare, a bondirii na a Nensaala Bidɔɔ naŋ na ko yɛ. Bonso, Onɔ la ka Naaŋmen a Saa da de eŋ O `lego.”
43006028	Ka ba pãã soore O, “Boŋ la ka te na e a tõɔ̃ toŋ Naaŋmen tomɔ?”
43006029	Ka Yesu leɛ yeli ko ba, “Naaŋmen tomɔ la aŋa: ka yɛ sage de Onɔ na O naŋ toŋ.”
43006030	Lɛ la ka ba leɛ soore O, “Boŋ tonseɛle mannoo la ka Fo na e ka te tõɔ̃ nyɛ a sage de Fo? Boŋ tomɔ la ka Fo na toŋ?
43006031	Te saakommine da di la manna a wɛgyaŋ poɔ, a na ba naŋ ŋmaa biŋ, ‘O da ko ba la boroboro naŋ yi tenvelaa ka ba di.’ ”
43006032	Ka Yesu pãã da yeli ko ba, “N sereŋ yeli la yelmeŋɛ ko yɛ, Moses da ba ko yɛ a boroboro naŋ yi tenvelaa, kyɛ N Saa la korɔ yɛ boroboro yelmeŋɛ naŋ yi tenvelaa.
43006033	Bonso, a Naaŋmen boroboro la a sobɔ na naŋ yi tenvelaa sigi wa a wa ko a donɛɛ nyɔvore.”
43006034	Ka ba pãã yeli ko O, “Daŋna, ko te a boroboro ŋa tegteglɛ.”
43006035	Ka Yesu yeli ko ba, “Maa la a nyɔvore boroboro. A neɛ na naŋ wa N zie, kɔŋ kon leɛ kpɛ o, kyɛ a neɛ na sobɔ meŋ naŋ sage ne Ma, kõɔ̃ nyuuri kon leɛ kpɛ o.
43006036	Kyɛ N yeli ko yɛ la ka yɛ nyɛ Ma la, kyɛ yɛ ba sage de.
43006037	Balaŋ zaa a Saa naŋ ko Ma na wa la N zie, kyɛ a neɛ na meŋ naŋ wa N zie, N kon bɔŋ lɔɔ o bare.
43006038	Bonso, N yi la tenvelaa sigi wa, ka N ta e Mmeŋɛ boɔbo kyɛ N toŋ a neɛ na naŋ toŋ Ma boɔbo.
43006039	A Saa naŋ toŋ Ma boɔbo la aŋa, ka balaŋ zaa O naŋ ko Ma ka N ta bɔre kaŋ zaa bare, kyɛ iri do ne ba a bebibaara daare.
43006040	A neɛ na naŋ toŋ Ma boɔbo la aŋa, ka neɛ zaa naŋ nyɛ a Bidɔɔ, a sage de O, na taa la nyɔvore naŋ kon bɔŋ baare, kyɛ N meŋ na seŋ o la do ne a bebibaara daare.”
43006041	Ama poɔ la ka a Gyu deme boolɔ yɛlɛ kyaare O, bonzuiŋ O yeli la, “Maa la a boroboro naŋ yi tenvelaa sigi wa.”
43006042	Ka ba yeli, “Aŋa naane Yesu, Gyosɛf bidɔɔ, O saa ane O ma te naŋ bɔŋ? Wolɔ ka O pãã yeli, ‘N yi la tenvelaa a sigi wa’?”
43006043	Lɛ ka Yesu leɛ yeli ko ba, “Yɛ ta boolɔ yɛlɛ yɛmenne poɔ.
43006044	Neɛ zaa kon bɔŋ wa N zie see ka a Saa naŋ toŋ Ma tage o wa ne. Kyɛ N na seŋ o la do ne a bebibaara daare.
43006045	Ba ŋmaa la biŋ a Ŋmen-noɔr deme gama poɔ: ‘Naaŋmen na wuli la ba zaa.’ A lɛ zuiŋ neɛ na zaa naŋ wono kyɛ zanna a Saa zie, na wa la N zie.
43006046	A ba e ka neɛ zaa daŋ nyɛ la a Saa, see a neɛ na sobɔ naŋ yi Naaŋmen zie. Onɔ la da nyɛ a Saa.
43006047	N sereŋ yeli la yelmeŋɛ ko yɛ, a neɛ na naŋ sage de Ma taa la nyɔvore naŋ kon bɔŋ baare.
43006048	Maa la a nyɔvore boroboro.
43006049	A yɛ saakommine da di la manna a wɛgyaŋ poɔ kyɛ da kpi.
43006050	Ŋa la a boroboro naŋ yi tenvelaa a sigi wa, ka neɛ zaa na tõɔ̃ di o kyɛ ta kpi.
43006051	Maa la a boroboro naŋ voorɔ a yi tenvelaa a sigi wa. Ka neɛ wa di a boroboro ŋa, o na voorɔ la tegteglɛ. A boroboro na N naŋ na tere e la a N eŋgan nɛne. Onɔ la ka N na tere ka a e a donɛɛ nyɔvore.”
43006052	Lɛ la ka a Gyu deme piili ŋmeɛrɛ nɔkpeɛne a ba poɔ a yele, “Wolɔ ka a dɔɔ ŋa na de O eŋnɛne ko te ka te di?”
43006053	Ka Yesu pãã yeli ko ba, “N sereŋ yeli la yelmeŋɛ ko yɛ, ka yɛnee ba di a Nensaala Bidɔɔ eŋ-nɛne kyɛ nyu O zẽẽ, yɛ ba taa nyɔvore a yɛ poɔ.
43006054	Neɛ na zaa naŋ dire N eŋ-nɛne kyɛ nyuuro N zẽẽ, taa la nyɔvore naŋ kon bɔŋ baare, kyɛ N na seŋ o la do ne a bebibaara daare.
43006055	Bonso, N eŋ-nɛne e la bondirii meŋɛ, kyɛ ka N zẽẽ meŋ e bonnyuuri meŋɛ.
43006056	Neɛ na naŋ dire N eŋ-nɛne kyɛ nyuuro N zẽẽ be la N poɔ, ka N meŋ be o poɔ.
43006057	A seŋ lɛ a Saa naŋ voorɔ naŋ toŋ Ma, ka N voorɔ a Saa zuiŋ, lɛ la ka a neɛ na sobɔ naŋ dire Ma meŋ na voorɔ a N zuiŋ.
43006058	Ŋa la a boroboro naŋ da yi tenvelaa a sigi wa. A ba e na yɛ saakommine naŋ da di manna kyɛ kpi, kyɛ a neɛ na naŋ dire a boroboro ŋa na voorɔ la tegteglɛ.”
43006059	O da yeli la a yɛlɛ ama a senagɔg poɔ a saŋ na O naŋ da wullo Kaperneom poɔ.
43006060	A lɛ poɔ, O tutuuribo yaga naŋ wa woŋ a ŋaa, ba yeli la, “Yelkpẽã la aŋa. Aŋ la na tõɔ̃ bɔŋ a tɛgɛ?”
43006061	Yesu naŋ da bɔŋ Omeŋɛ poɔ eŋɛ ka O tutuuribo boolɔ yɛlɛ kyaare ne a yɛlɛ aŋa la, ka O yeli ko ba, “A ŋaa e la ka yɛ leɛ puoriŋ?
43006062	Boŋ pãã ka yɛnee na e ka yɛ nyɛ a Nensaala Bidɔɔ ka O do a zie na O naŋ da be koroŋ?
43006063	A seɛ la terɛ nyɔvore, kyɛ a eŋgan ba taa tɔnɔ. A yelbie N naŋ yeli ko yɛ e la seɛ kyɛ la e nyɔvore.
43006064	Kyɛ yɛ mine bebe la naŋ ba sage de.” Bonso, a piiluŋ saŋ, Yesu da bɔŋ la balaŋ naŋ ba sage de, ane kaŋ na naŋ na iri de O ko ba.
43006065	Ka O yeli, “Lɛ la ka N yeli ko yɛ, ka neɛ zaa kon tõɔ̃ wa N zie, ka a Saa naane na ko o sori.”
43006066	A naŋ yi a saŋ na poɔ la ka O tutuuribo yaga leɛ puori a da ba la kyene ne O.
43006067	Ka Yesu soore a pie ne bayi, “Yɛ meŋ boɔrɔ la ka yɛ leɛ gaa bee?”
43006068	Ka Simon Pita pãã da leɛ yeli ko O, “Daŋna, aŋ zie la ka te na gaa? Fo taa la a nyɔvore naŋ kon bɔŋ baare yelbie.
43006069	Te sage de la kyɛ bɔŋ ka Fõõ la a Kristo, a Naaŋmen naŋ voorɔ Bidɔɔ.”
43006070	Ka Yesu da leɛ yeli ko ba, “N ba kaa iri a yɛ pie ne bayi bee? Kyɛ yɛ kaŋ sobɔ e la dɛvel!”
43006071	O da yele la Gyudas Iskarioti naŋ e Simon bidɔɔ yɛlɛ. Bonso, onɔ la da naa iri de O ko ba, ane lɛ o naŋ da e a pie ne bayi kaŋ.
43007001	A yɛlɛ ama puoriŋ la ka Yesu da kyene Galili poɔ. O da ba boɔrɔ ka O kyene Gyudea poɔ, bonzuiŋ, a Gyu deme da boɔrɔ ka ba ko O.
43007002	Kyɛ a Gyu deme Puoru Sɛgre Tigri da tara la.
43007003	A lɛ zuiŋ ka O yɔɔmine da yeli ko O, “Yi a kyɛ, a kyeŋ gaa Gyudea ka Fo tutuuribo tõɔ̃ nyɛ a tomɔ Fo naŋ tonɔ.
43007004	Neɛ zaa ba maŋ sɔglɔ tonɔ tomɔ a saŋ na poɔ O naŋ boɔrɔ ka ba bɔŋ O kperaa lɛ. Ka Fõõ tonɔ a tomɔ ama, wuli Fomeŋɛ ko a donɛɛ deme.”
43007005	Bonso, O yɔɔmine meŋ gba da ba sage de O.
43007006	Lɛ la ka Yesu yeli ko ba, “N saŋ ba ta sɛre, kyɛ yɛnee saŋ maŋ e la sere.
43007007	A donɛɛ deme kon tõɔ̃ kyiire yɛ, kyɛ ba kyiire Ma la, bonzuiŋ, N di la danseɛ ka ba tomɔ e la faare.
43007008	Yɛ do a tigri zie. Maa ba duoro a tigri zie sɛre, bonso N saŋ ba ta sɛre.”
43007009	O naŋ da yeli a yɛlɛ ama ko ba, O da kyãã be la a Galili poɔ.
43007010	Kyɛ a O yɔɔmine naŋ da do a tigri zie, O meŋ da do gaa la be. O da ba gaa kperaa lɛ, kyɛ da e a na sɔgloo la.
43007011	A Gyu deme pãã da boɔrɔ O la a tigri zie a soore, “Yeŋ ka O be?”
43007012	Balaŋ naŋ da be a nobɔ poɔ a boolɔ yɛlɛ kyaare ne O da e la yaga, kyɛ ka ba mine da yeli, “O e la nenvelaa.” Ka ba mine leɛ yeli, “ `M`m, O bɛllɛ la a nobɔ.”
43007013	Ne a lɛ zaa, neɛ zaa da ba yeli O yɛlɛ ka a sãã, bonzuiŋ ba da zoro la a Gyu deme dambẽɛ̃.
43007014	A Tigri naŋ da te kpɛ ta sɔgɔ la, ka Yesu da do kpɛ a Ŋmen Yiri poɔ te wullo.
43007015	A Gyu deme nɔe da `maa la, ka ba da yeli, “Wolɔ ka a dɔɔ ŋa bɔŋ gama kannoo kyɛ da ba zanne zaa?”
43007016	Ka Yesu da leɛ yeli ko ba, “N wuluu ba e N bon, kyɛ a Sobɔ naŋ toŋ Ma toɔre la.
43007017	Ka neɛ zaa boɔrɔ ka o toŋ Naaŋmen boɔbo, o na bɔŋ kyaare ne la a wuluu, ka a yi la Naaŋmen zie, bee ka a yi la Mmeŋɛ zie.
43007018	Neɛ na naŋ yele omeŋɛ yɛlɛ boɔrɔ la omeŋɛ eŋno. Kyɛ neɛ na naŋ boɔrɔ a Sobɔ na naŋ toŋ O eŋno, e la yelmeŋɛ sobɔ. Yelbatoruŋ zaa kyebe a O poɔ.
43007019	Moses ba ko yɛ a nɔbinnaa? Kyɛ yɛ kaŋ zaa ba tuuro a nɔbinnaa. Boŋ vɛŋ ka yɛ boɔrɔ ka yɛ ko Ma?”
43007020	Ka a nobɔ da leɛ yeli, “Fo taa la kɔntɔn. Aŋ la boɔrɔ ka o ko Fo?”
43007021	Ka Yesu da leɛ yeli ko ba, “N toŋ la ton bonyenaa ka yɛ zaa nɔe `maa.
43007022	Moses naŋ da ko yɛ yɔŋmaabo zuiŋ la (a da ba yi Moses zie, kyɛ a da yi la a saamine zie), ka yɛ maŋ ŋmaa dɔɔ yoɔre a Sabat bebiri.
43007023	A dɔɔ naŋ nyɛ yɔ-ŋmaabo a Sabat bebiri ka a nɔbinnaa Moses naŋ tere ta saŋ, boŋ la so ka yɛ nyɛ suuri ne Ma, N naŋ e ka a dɔɔ zie zaa waa soŋ a Sabat bebiri?
43007024	Yɛ ta kaara lɛ nensaala naŋ waa kyɛ dire o sɛrɛɛ, kyɛ yɛ maŋ di sɛrɛɛ ne yeltoruŋ sɛrɛɛ diu.”
43007025	Ba mine naŋ da yi Gyɛrosalɛm pãã da yeli la, “A dɔɔ ŋa naane ka ba boɔrɔ ka ba ko?
43007026	Nyɛ, O yele la yɛlɛ kperaa lɛ, kyɛ ba ba yeli yɛlɛ zaa ko O. A teŋkaareba ta bɔŋ kyɛ sage ka a dɔɔ ŋa sereŋ e la a Kristo?
43007027	Kyɛ te bɔŋ la be a dɔɔ ŋa naŋ yi. A saŋ na a Kristo naŋ na wa, neɛ zaa kon bɔŋ a zie na O naŋ yi wa.”
43007028	Yesu naŋ da kyãã wullo a Ŋmen Yiri poɔ la, ka O da ŋmɛ kpɛlle a yeli, “Yɛ bɔŋ Ma la, a meŋ bɔŋ a zie na N naŋ yi! N ba be kyɛ Mmeŋɛ zuiŋ, kyɛ a Sobɔ naŋ toŋ Ma e la yelmeŋɛ sobɔ! Yɛ ba bɔŋ O!
43007029	Kyɛ Maa bɔŋ O la, bonzuiŋ N yi la O zie, ka O toŋ Ma!”
43007030	Lɛ la ka ba da boɔrɔ ka ba nyɔge O, kyɛ neɛ zaa nu da ba tɔ O, bonzuiŋ O saŋ da ba ta sɛre.
43007031	Ka nobɔ yaga da sage de O a yele, “Ka a Kristo wa te wa, O na toŋ la tonseɛle ka a gaŋ lɛ a dɔɔ ŋa naŋ toŋ?”
43007032	A Farasi deme da woŋ ka a nobɔ da boolɔ yele la a yɛlɛ ama kyaare ne O. Ka a Farasi deme ane a puoru neŋkponni ninderebe da toŋ tontoneba ka ba gaa te nyɔge O.
43007033	Ka Yesu pãã yeli ko ba, “N na be la yɛ zie a kɔɔre belaŋ lɛ, kyɛ N na leɛ gaa la a Sobɔ na naŋ toŋ Ma zie.
43007034	Yɛ na bɔ Ma la, kyɛ yɛ kon nyɛ Ma. A zie na N naŋ na be, yɛ kon tõɔ̃ wa be.”
43007035	Ka a Gyu deme da yeli ko taa, “Yeŋ la ka O teɛre ka O na gaa la ka te kon tõɔ̃ nyɛ O? O teɛre ka O na gaa la a be na te nobɔ naŋ yaare kpeɛrɛ a Grik deme zie, a te wuli a Grik deme bee?
43007036	Boŋ yelbie la ka O yeli: ‘Yɛ na bɔ Ma la, kyɛ yɛ kon nyɛ Ma’ kyɛ ‘A zie na N naŋ na be, yɛ kon tõɔ̃ wa be’?”
43007037	A bebibaara naŋ e a Tigri bebikpoŋ daare la, ka Yesu da iri are kyɛ ŋmɛ kpɛlle a yeli, “Ka kõɔ̃ nyuuri wa kpɛ kaŋ zaa, yɛ vɛŋ ka o wa N zie a wa nyu!
43007038	Bare kõɔ̃ naŋ taa nyɔvore na zo yi la a neɛ na sobɔ naŋ sage ne Ma poɔ, a na a Ŋmaabo naŋ yeli!”
43007039	Kyɛ O yeli la ama kyaare ne a Seɛ, Onɔ a balaŋ naŋ sage de da naa nyɛ. Bonso, a Sekyerete da ba wa sɛre, bonzuiŋ Yesu da ba nyɛ O eŋno sɛre.
43007040	A lɛ zuiŋ, nobɔ yaga naŋ yi a gyamaa poɔ naŋ da woŋ a yelbie ama, da yeli la, “Yelmeŋɛ, ŋa la a Ŋmen-noɔr sobɔ.”
43007041	Ka ba mine yeli, “Ŋa la a Kristo.” Kyɛ ka ba mine yeli, “A Kristo na yi la Galili poɔ?
43007042	A Ŋmaabo ba yeli ka Kristo na yi la David bibiiri poɔ kyɛ yi Bɛtlɛhɛm, a teŋɛ na poɔ David naŋ da kpeɛrɛ?”
43007043	A lɛ poɔ, a nobɔ da poŋ la ziiri ayi a Yesu zuiŋ.
43007044	Ba mine da boɔrɔ la ka ba nyɔge O, kyɛ kaŋ zaa nu da ba tɔ O.
43007045	Ka a tontoneba da leɛ wa a puoru neŋkponni ninderebe ane a Farasi deme zie, ka ba da soore ba, “Boŋ la so ka yɛ ba taa O wa ne?”
43007046	Lɛ la ka a tontoneba da leɛ yeli ko ba, “Neɛ zaa daŋ ba yeli yɛlɛ a seŋ a dɔɔ ŋa.”
43007047	Ka a Farasi deme da leɛ soore ba, “O da meŋ bɛllɛ yɛ la bee?
43007048	A zikaareba kaŋ sobɔ bee a Farasi deme kaŋ sobɔ da sage de O la bee?
43007049	Kyɛ a gyamaa ŋa naŋ ba bɔŋ a nɔbinnaa, ŋmɛ-eŋ be la ba zie.”
43007050	Nikodemus, naŋ da gaa Yesu zie a tensoɔ saŋa, kyɛ da e a ba kaŋ, da yeli la ko ba,
43007051	“A te nɔbinnaa maŋ di la neɛ sɛrɛɛ kyɛ pãã kyɛlle woŋ a bɔŋ bon na a sobɔ naŋ erɛ?”
43007052	Ka ba leɛ yeli ko o, “Fo meŋ yi la Galili bee? Bɔ kaa a Ŋmaabo poɔ. Ŋmen-noɔr sobɔ zaa daŋ ba yi Galili.”
43007053	Ka neɛ zaa da leɛ gaa omeŋɛ yiri.
43008001	Ka Yesu da gaa te do a Ɔleve taŋa zu.
43008002	A baguo pipi saŋ, O da leɛ wa la a wa kpɛ a Ŋmen Yiri poɔ, ka a nobɔ zaa da wa O zie, ka O zeŋ a wuli ba.
43008003	A nɔbinna kaakaareba ane a Farasi deme da nyɔge la pɔgɔ kaŋ naŋ toŋ peɛmo tomɔ, a kpɛ wa ne O zie. Ba naŋ e ka a pɔgɔ are a nobɔ niŋe,
43008004	ka ba yeli ko Yesu, “Wuliwullo, ba nyɔge la a pɔgɔ ŋa ka o be peɛmo tomɔ poɔ.
43008005	A nɔbinnaa poɔ, Moses da tere la noɔre ko te ka te de kuuri a za ne a pɔgɔ ŋa tɔ ko. A lɛ poɔ, boŋ la ka Fõõ yeli?”
43008006	Ba da soore la a soorbiri ŋa a gyenne O, ka ba tõɔ̃ de a nyare ne Yesu zu. Kyɛ Yesu da gũũ la teŋɛ kyɛ ŋmaa a teŋɛ soɔ ane O nubiri.
43008007	Ba naŋ da kyãã soore O yelbie la, ka O dɔle Omeŋɛ kyɛ yeli ko ba, “A sobɔ na naŋ ba taa yelbieri zaa a yɛ poɔ, yɛ vɛŋ ka o de wẽɛ̃ de kuuri za ne a pɔgɔ.”
43008008	Kyɛ ka O leɛ gũũ a ŋmaa a teŋɛ soɔ.
43008009	A lɛ, balaŋ naŋ da woŋ a bɔŋ ba teɛroŋ poɔ ka ba meŋ saŋ la, da yire la bonyena, bonyena, a piili ne a nembɛrɛ a te ta a ba baaro zie. Kyɛ ka Yesu yoŋ da kyɛre ane a pɔgɔ naŋ are a kpakyaga.
43008010	Yesu naŋ da wa leɛ iri dɔle a ba nyɛ neɛ zaa kyɛ a pɔgɔ yoŋ la, ka O da yeli ko o, “Pɔgɔ, yeŋ la ka a balaŋ naŋ nyare fo zu be? Neɛ zaa ba di fo sɛrɛɛ, ka fo seŋ saŋnaa bee?”
43008011	Ka o yeli, “Bonyenaa zaa kyebe, Daŋna.” Ka Yesu da yeli ko o, “N meŋ ba di fo sɛrɛɛ. Gɛrɛ, kyɛ ta leɛ e yelbebe.”
43008012	Ka Yesu da leɛ yeli ko ba, “Maa la a donɛɛ kyãã. Neɛ na sobɔ naŋ tuuro Ma kon bɔŋ kyeŋ lige poɔ, kyɛ o na taa la nyɔvore kyãã.”
43008013	A lɛ zuiŋ ka a Farasi deme da yeli ko O, “Fo di la Fomeŋɛ danseɛ. Fo danseɛ ba e yelmeŋɛ.”
43008014	Ka Yesu da leɛ yeli ko ba, “Meŋ gba, ka Maa di Mmeŋɛ danseɛ, N danseɛ e la yelmeŋɛ. Bonso, N bɔŋ la zie na N naŋ yi wa, ane zie na N naŋ gɛrɛ. Kyɛ yɛnee ba bɔŋ zie na N naŋ yi wa bee zie na N naŋ gɛrɛ.
43008015	Yɛ maŋ di la eŋganoŋ sɛrɛɛ, kyɛ N ba dire neɛ zaa sɛrɛɛ.
43008016	Ane meŋ, ka Maa di a sɛrɛɛ, N sɛrɛɛ diu e la yelmeŋɛ, bonzuiŋ, N ba e N yoŋ kyɛ a Saa naŋ toŋ Ma be la N zie.
43008017	A meŋ ŋmaa la biŋ a yɛ nɔbinnaa poɔ, ka nobɔ bayi danseɛ diu e la yelmeŋɛ.
43008018	Maa la a neɛ na sobɔ naŋ dire Mmeŋɛ danseɛ, kyɛ a kaŋ meŋ naŋ dire N danseɛ la a Saa naŋ toŋ Ma.”
43008019	Ka ba pãã da soore O, “Yeŋ la ka a Fo Saa be?” Ka Yesu da leɛ yeli, “Yɛ ba bɔŋ Ma bee a N Saa. Ka yɛnee da bɔŋ Ma, yɛ meŋ da naa bɔŋ la N Saa.”
43008020	O da yeli la a yelbie ama a libiteroo zie, O naŋ da kyãã wullo a Ŋmen Yiri poɔ. Kyɛ neɛ zaa da ba de o nu tɔ ne O, bonso O saŋ da ba ta sɛre.
43008021	Ka Yesu pãã da leɛ yeli ko ba, “N gɛrɛ la zie ka yɛ na bɔ Ma, kyɛ yɛ na kpi la a yɛ yelbebe eŋɛ. Zie na N naŋ gɛrɛ, yɛ kon tõɔ̃ wa.”
43008022	Lɛ la ka a Gyu deme da yeli, “O na ko la Omeŋɛ bee? A ŋaa zuiŋ la ka O yeli, ‘Zie na N naŋ gɛrɛ, yɛ kon tõɔ̃ wa’?”
43008023	Kyɛ ka O da yeli ko ba, “Yɛ yi la a samaluon puliŋ, kyɛ N yi la a sazu. Yɛnee e la a donɛɛ ŋa nobɔ, kyɛ Maa ba e a donɛɛ ŋa neɛ.
43008024	A lɛ zuiŋ la ka N yeli ko yɛ, ka yɛ na kpi la a yɛ yelbebe poɔ. Bonso, ka yɛnee ba sage de ka Maa la a Onɔ, yɛ na kpi la a yɛ yelbebe poɔ.”
43008025	Ka ba pãã da soore O, “Aŋ la Fo?” Ka Yesu da yeli ko ba, “A e la a na N naŋ da yeli ko yɛ a yi a piiluŋ saŋ.
43008026	A kyaare ne yɛ, N taa la yɛlɛ yaga na yeli kyɛ di a sɛrɛɛ. Kyɛ a neɛ na naŋ toŋ Ma e la yelmeŋɛ sobɔ. Kyɛ bon na zaa N naŋ woŋ a yi O zie, N yeli ko la a donɛɛ deme.”
43008027	Ba da ba bɔŋ a tɛgɛ, ka O Saa yɛlɛ la ka O da yele korɔ ba.
43008028	Lɛ la ka Yesu da yeli ko ba, “Ka yɛnee wa zɛge a Nensaala Bidɔɔ ka O do, lɛ la ka yɛ na bɔŋ ka Maa la a Onɔ, ka N ba erɛ bon zaa Mmeŋɛ eŋɛ, kyɛ N yeli la a yɛlɛ ama a na a Saa naŋ wuli Ma.
43008029	A neɛ na naŋ toŋ Ma be la N zie. A Saa ba bare Ma N yoŋ, bonzuiŋ, N maŋ e la boma na naŋ pɛle O poɔ.”
43008030	O naŋ da yeli a yelbie ama la, ka nobɔ yaga da sage de O.
43008031	Ka Yesu pãã da yeli ko a Gyu deme naŋ da sage de O, “Ka yɛnee wa tuuro N yelbiri sobiri poɔ, yɛ sereŋ e la N tutuuribo.
43008032	Kyɛ yɛ na bɔŋ la a yelmeŋɛ, ka a yelmeŋɛ e ka yɛ so yɛmenne.”
43008033	Ka ba da leɛ yeli ko O, “Te e la Abraham bibiiri. Te daŋ ba e neɛ zaa gbaŋgbaare. Wolɔ ka Fo tõɔ̃ yeli ko te, ‘Yɛ na so la yɛmenne’?”
43008034	Ka Yesu da leɛ yeli ko ba, “N sereŋ yeli la yelmeŋɛ ko yɛ, neɛ zaa naŋ erɛ yelbieri e la yelbieri gbaŋgbaa.
43008035	Kyɛ a gbaŋgbaa ba kpeɛrɛ a yiri poɔ tegteglɛ, kyɛ a bidɔɔ maŋ kpeɛrɛ la be tegteglɛ.
43008036	A lɛ zuiŋ, ka a Bidɔɔ e ka yɛ so yɛmenne, yɛ na sereŋ so la yɛmenne.
43008037	N bɔŋ la ka yɛ e la Abraham bibiiri. Kyɛ yɛ boɔrɔ la ka yɛ ko Ma, bonzuiŋ N yelbiri ba taa vuo zaa a yɛ poɔ.
43008038	N yeli la a bon na Maa naŋ nyɛ N Saa zie, kyɛ ka yɛnee erɛ bon na yɛ naŋ nyɛ a yɛ saa zie.”
43008039	Ka ba da leɛ yeli ko O, “Abraham e la te saa.” Ka Yesu da yeli ko ba, “Ka yɛnee da waa Abraham bibiiri, yɛ da naa toŋ la Abraham tomɔ.
43008040	Kyɛ pampana ŋa, yɛ boɔrɔ ka yɛ ko Ma, a dɔɔ naŋ yeli ko yɛ a yelmeŋɛ O naŋ woŋ a yi Naaŋmen zie. Abraham daŋ ba toŋ a ŋaa.
43008041	Yɛ erɛ la a yɛ saa eroŋ.” Ka ba pãã da yeli ko O, “Ba ba dɔg te zeŋ-yiri bibiiri. Te taa la Saa bonyena. Naaŋmen la.”
43008042	Ka Yesu da yeli ko ba, “Ka Naaŋmen da e yɛ Saa, yɛ da naa nɔŋ Ma la, bonso, N yi la Naaŋmen zie a kyɛ wa. N ba wa Mmeŋɛ zuiŋ, kyɛ Onɔ naŋ toŋ Ma.
43008043	Boŋ la so ka yɛ ba bɔŋ a yɛlɛ N naŋ yele tɛgɛ? Yɛ ba bɔŋ, bonzuiŋ, yɛ kon tõɔ̃ woŋ N yelbiri.
43008044	Yɛ e la yɛ saa a dɛvel biiri, a boɔrɔ ka yɛ erɛ yɛ saa boɔbo. O da e la neŋkoora a yi a piiluu saŋ. O ba are a yelmeŋɛ poɔ, bonso, yelmeŋɛ zaa kyebe o zie. Ka onɔ ŋmaara zirii, o maŋ yeli la ka a yi la omeŋɛ teɛroŋ poɔ, bonso, o e la ziri-ŋmaara kyɛ leɛ e a ziri-ŋmaabo saa.
43008045	Kyɛ N naŋ yeli a yelmeŋɛ ko yɛ zuiŋ la ka yɛ ba sage de Ma.
43008046	Yɛ buo sobɔ la na tõɔ̃ e ka N sage ka N taa la yelbieri? Ka Maa yeli a yelmeŋɛ, boŋ la so ka yɛ ba sage de Ma.
43008047	A neɛ na naŋ yi Naaŋmen zie, maŋ woŋ la Naaŋmen yelbie. A lɛ poɔ, yɛ ba woŋ a, bonzuiŋ, yɛ ba yi Naaŋmen zie.”
43008048	Ka a Gyu deme pãã da leɛ soore O, “Te da ba yeli ka a tori la ka Fo e la Samaria neɛ a taa kɔntɔn?”
43008049	KaYesu da leɛ yeli, “N ba taa kɔntɔn, kyɛ N de la gyermɛ ko N Saa, kyɛ yɛ ba de gyermɛ ko Ma.
43008050	N ba boɔrɔ Mmeŋɛ eŋno. Neɛ kaŋ be la be naŋ boɔrɔ a, kyɛ dire sɛrɛɛ.
43008051	N sereŋ yeli la yelmeŋɛ ko yɛ, ka neɛ zaa wa tu N noɔre yelbiri, o kon bɔŋ kpi togtogi.”
43008052	Ka a Gyu deme pãã da yeli ko O, “Pampana ŋa te bɔŋ ka Fo taa la kɔntɔn. Abraham kpi la, ka a Ŋmen-noɔr deme meŋ da kpi. Kyɛ ka Fo yeli ka neɛ zaa naŋ tu a Fo noɔre yelbiri, ka o kon bɔŋ kpi togtogi.
43008053	Fo zuo la a te Saa Abraham naŋ kpi bee? A Ŋmennoɔr deme meŋ kpi la. Aŋ la ka Fo teɛre ka Fo e la?”
43008054	Ka Yesu da leɛ yeli, “Ka Maa eŋnɛ Mmeŋɛ, a N eŋno ba waa bon zaa. N Saa la a Neɛ na naŋ eŋnɛ Ma, Onɔ yɛ naŋ yeli ka O e la yɛ Naaŋmen.
43008055	A ne lɛ zaa, yɛ naŋ ba bɔŋ O, kyɛ Maa bɔŋ O la. Ka Maa wa yeli ka N ba bɔŋ O, N na waa la ziriŋmaara a te seŋ yɛ. Kyɛ N bɔŋ O la a tu O noɔre yelbiri.
43008056	A yɛ saa Abraham da kyellɛ la ka o nyɛ N bebiri. O da nyɛ o la, ka o poɔ da pɛle.”
43008057	Ka a Gyu deme pãã da yeli ko O, “Fo ba ta yuomo lezaayi ne pie sɛre, kyɛ nyɛ Abraham?”
43008058	Ka Yesu da yeli ko ba, “N sereŋ yeli la yelmeŋɛ ko yɛ, N bebe la kyɛ ka ba pãã dɔge Abraham.”
43008059	A ŋaa poɔ la ka ba da wuo kubo ka ba za ne O. Kyɛ ka Yesu da sɔgle Omeŋɛ a sɔgle yi a Ŋmen Yiri poɔ a kpɛ a ba poɔ te tɔle gaa.
43009001	Yesu naŋ tɔlɔ gɛrɛ la ka O nyɛ dɔɔ kaŋ naŋ e zɔŋ a yi o dɔgebo saŋ.
43009002	Ka O tutuuribo soore O, “Rabai, aŋ la toŋ yelbieri, a dɔɔ ŋa bee o dɔgrebɔ la ka ba dɔge o zɔŋ?”
43009003	Ka Yesu da leɛ yeli, “A dɔɔ ŋa bee o dɔgrebɔ naane toŋ yelbieri, kyɛ o zɔnne na e la ka Naaŋmen tomɔ tõɔ̃ yuo sãã o zie.
43009004	A fere la ka N toŋ a Neɛ na sobɔ naŋ toŋ Ma tomɔ a ŋmenaa saŋ. A tensoɔ waara la ka kaŋ zaa kon tõɔ̃ toŋ tomɔ.
43009005	N naŋ faa be a donɛɛ poɔ, Maa la a donɛɛ kyãã.”
43009006	O naŋ da yeli a yɛlɛ ama, O da poore la motaare biŋ a teŋɛ soɔ, a bu a tɛnɛ ne a motaare, a de a tɛnɛ sɔ ne a dɔɔ zɔŋ na nimie.
43009007	Ka O da yeli ko o, “Gaa te pɛge fomeŋɛ a Seloam tambogi poɔ” (Seloam pare la Tommo). Lɛ la ka o gaa te pɛge, a leɛ wa a nyɛrɛ.
43009008	A lɛ zuiŋ, o laŋkpeɛrɛbɛ ne balaŋ naŋ daŋ nyɛ o ka o e zɔŋ, da yeli la, “A dɔɔ ŋa naane da maŋ zeŋ sɔrɔ?”
43009009	Ka ba mine yeli ka, “Onɔ la.” Kyɛ ka ba mine yeli, “O yi la taa ne a dɔɔ.” Kyɛ ka o yeli, “Maa la.”
43009010	A lɛ zuiŋ, ka ba da soore o, “Wolɔ la ka fo nimie e yuo?”
43009011	Ka o da leɛ yeli, “A dɔɔ na ba naŋ boɔlɔ Yesu la bu tɛnɛ a de sɔ ne n nimie, kyɛ yeli ko ma, ‘Gaa a Seloam tambogi poɔ te pɛge’. Lɛ la ka N gaa te pɛge ka n nimie leɛ yuo.”
43009012	Ka ba pãã soore o, “Yeŋ ka O be?” Ka o yeli, “N ba bɔŋ.”
43009013	Ka ba taa o, a neɛ na naŋ da e zɔŋ, a wa ne a Farasi deme zie.
43009014	A Sabat bebiri da la ka Yesu bu tɛnɛ a yuo ne a dɔɔ nimie.
43009015	Ka a Farasi deme meŋ pãã da leɛ soore o lɛ o naŋ e ka o nimie leɛ nyɛrɛ. Ka o yeli ko ba, “O de la tɛnɛ sɔ ne n nimie, ka N pɛge, a nyɛrɛ.”
43009016	Lɛ la ka a Farasi deme mine yeli, “A dɔɔ ŋa ba yi Naaŋmen zie, bonso, O ba tu a Sabat bebiri noɔre.” Kyɛ ka ba mine da soore, “Wolɔ ka dɔɔ naŋ e yelbieri sobɔ na tõɔ̃ toŋ tonseɛle ŋa tɔ.” Lɛ la ka wɛle taa da be ba poɔ.
43009017	Ka ba da leɛ soore a dɔɔ zɔŋ, “Onɔ naŋ da yuo a fo nimie, boŋ yɛlɛ la ka fo na yeli kyaare ne O?” Ka o yeli, “O e la a Ŋmen-noɔr sobɔ kaŋ.”
43009018	Kyɛ a Gyu deme da ba sage ne o, ka o da zɔŋ la kyɛ leɛ nyɛrɛ, a kyɛ gu ka ba boɔle a onɔ naŋ leɛ nyɛrɛ dɔgrebɔ.
43009019	Ka ba da soore ba, “A yɛ bidɔɔ la aŋa yɛ naŋ yeli ka yɛ dɔge o la zɔŋ? Wolɔ la ka o pãã leɛ nyɛrɛ pampana ŋa?”
43009020	Ka o dɔgrebɔ da leɛ yeli ko ba, “Te bɔŋ ka te bidɔɔ la, a bɔŋ ka te da dɔge o la zɔŋ.
43009021	Kyɛ lɛ o naŋ e nyɛrɛ pampana ŋa, te ba bɔŋ, bee neɛ na naŋ yuo o nimie, te ba bɔŋ. O seŋ la neɛ. Yɛ soore o. O na yeli la omeŋɛ yɛlɛ.”
43009022	O dɔgrebɔ da yeli la a yɛlɛ ama, bonzuiŋ ba da zoro la a Gyu deme dambẽɛ̃. Bonso, a Gyu deme da laŋ la noɔre ka neɛ zaa naŋ de Yesu ka Onɔ la a Kristo, ka ba na iri o la bare a senagɔg poɔ.
43009023	A lɛ zuiŋ la ka o dɔgrebɔ da yeli, “O seŋ la neɛ. Yɛ soore o.”
43009024	Lɛ la ka ba da leɛ boɔle a dɔɔ na naŋ da e zɔŋ a yeli ko o, “Ko Naaŋmen a eŋno. Te bɔŋ la ka a dɔɔ ŋa e la yelbebe sobɔ.”
43009025	Ka o da leɛ yeli, “Ka O e la yelbebe sobɔ bee ka O ba e, N ba bɔŋ. Yelyenaa N naŋ bɔŋ la, ka N da e la zɔŋ, kyɛ pampana N nyɛrɛ la.”
43009026	Ka ba pãã da leɛ soore o, “Boŋ la ka O da e ko fo? Wolɔ la ka O e yuo a fo nimie?”
43009027	Ka o leɛ yeli ko ba, “N daŋ yeli ko yɛ la, kyɛ ka yɛ ba kyɛllɛ. Boŋ la so ka yɛ boɔrɔ ka yɛ leɛ woŋ? Yɛ meŋ boɔrɔ la ka yɛ e O tutuuribo bee?”
43009028	Ka ba piili a toorɔ o a yele, “Fo e la O tutuuro, kyɛ tenee e la Moses tutuuribo.
43009029	Te bɔŋ la ka Naaŋmen da yeli la yɛlɛ ko Moses, kyɛ a neɛ ŋa eŋ, te ba bɔŋ zie na O naŋ yi.”
43009030	Ka a dɔɔ da leɛ yeli ko ba, “Aŋa e la nɔ`maa bon, ka yɛ ba bɔŋ zie na O naŋ yi, kyɛ Onɔ la yuo n nimie.
43009031	Te bɔŋ la ka Naaŋmen ba kyɛllɛ yelbebe deme. O maŋ kyɛllɛ la woŋ neɛ na zaa naŋ zoro Naaŋmen a erɛ O boɔbo.
43009032	A donɛɛ naŋ piili zaa, te daŋ ba woŋ ka neɛ zaa yuo la neɛ na ba naŋ dɔge ka o e zɔŋ nimie.
43009033	Ka a dɔɔ ŋa da ba yi Naaŋmen zie, O da kon tõɔ̃ e bon zaa.”
43009034	Ka ba da leɛ yeli ko o, “Fõõ, ba naŋ dɔge yelbebe yoŋ poɔ, fo wullo te la?” Lɛ la ka ba digi o bare.
43009035	Yesu da woŋ la ka ba kare la a dɔɔ bare. O naŋ da wa nyɛ o, O da soore o la, “Fo sage de la a Naaŋmen Bidɔɔ?”
43009036	Ka o da leɛ yeli, “Daŋna, aŋ la O, ka N na tõɔ̃ sage de O?”
43009037	Ka Yesu da yeli ko o, “Fo da nyɛ O la; kyɛ Onɔ meŋ la a Sobɔ naŋ yele ne fo a yɛlɛ.”
43009038	Ka o da yeli, “Daŋna, N sage de la.” Ka o da gbi dumo puori O.
43009039	Ka Yesu da yeli, “Sɛrɛɛ diu zuiŋ la ka N wa a donɛɛ ŋa poɔ, ka balaŋ naŋ ba nyɛrɛ na tõɔ̃ nyɛrɛ la kyɛ ka balaŋ naŋ nyɛrɛ na tõɔ̃ waa zɔnne.”
43009040	Ka a Farasi deme mine naŋ da be O zie, da woŋ a yelbie ama a soore O, “Te meŋ zɔŋ la bee?”
43009041	Ka Yesu da yeli ko ba, “Ka yɛnee da zɔŋ, yɛ kon taa yelbieri zaa. Kyɛ pampana ŋa, yɛ yeli la, ‘Te nyɛrɛ la’. A lɛ zuiŋ, yɛ yelbieri na bebe la.
43010001	“N sereŋ yeli la yelmeŋɛ ko yɛ, a neɛ na naŋ ba tu a pezage dendɔre kpɛ, kyɛ do tu zie kaŋ kpɛ, e la nannyige ane fafaara.
43010002	Kyɛ a neɛ na naŋ maŋ tu a dendɔre kpɛ la a peere kyeenɛ.
43010003	A dendɔre guuro maŋ yuo la a dendɔre ko o, ka a peere maŋ woŋ o kɔkɔre. O boɔle la omeŋɛ peere yoe, a maŋ de a wẽɛ̃ a yi ne.
43010004	O naŋ wa taa omeŋɛ peere yi ne, o maŋ de la a wẽɛ̃, ka a peere tuuro o, bonso, a bɔŋ la a o kɔkɔre.
43010005	Kyɛ ne a lɛ zaa, a kon tu saana. Kyɛ a na zo la yi o zie, bonso, a ba bɔŋ a saana kɔkɔre.”
43010006	Yesu da lɔɔ la a sokpare ŋa ko ba, kyɛ ba da ba bɔŋ a yɛlɛ O naŋ da yeli ko ba tɛgɛ.
43010007	A lɛ zuiŋ la ka Yesu pãã da leɛ yeli ko ba, “N sereŋ yeli la yelmeŋɛ ko yɛ, Maa la a peere dendɔre.
43010008	Balaŋ zaa naŋ da de wẽɛ ̃ wa N eŋɛ, e la nannyigri ane fafaareba, kyɛ a peere da ba kyɛlle ba.
43010009	Maa la a dendɔre. Ka neɛ zaa wa tu N zie kpɛ, o na nyɛ la faabo. O na kpɛ la kyɛ leɛ yi a nyɛ moɔ ɔɔ.
43010010	A nannyige da ba wa weɛlɛ, kyɛ o wa la ka o zu bee ko bee saŋ bare. Maa wa la ka ba tõɔ̃ taa nyɔvore, a taa o yaga yaga lɛ.
43010011	“Maa la a pekyeensoŋ. A pekyeensoŋ maŋ de la O nyɔvore biŋ ko a peere.
43010012	Kyɛ a neɛ na ba naŋ da de a yɔɔrɔ o, ba e a pekyeenɛ kyɛ ba e a peere sobɔ. Lɛ la ka onɔ wa nyɛ gboŋgbori ka o waara, ka o zo yi kyɛ bare a peere. Ka a gboŋgbori pãã nyɔge a peere kyɛ ŋmɛ a yaare bare.
43010013	A neɛ na sobɔ maŋ zo la bonzuiŋ, o tonɔ la o yɔɔre yoŋ eŋɛ. A lɛ poɔ, o ba taa a peere teɛroŋ.
43010014	“Maa la a pekyeensoŋ sobɔ. N bɔŋ la N peere, ka N peere meŋ bɔŋ Ma—
43010015	a na a Saa naŋ bɔŋ Ma, kyɛ N meŋ bɔŋ a Saa. N meŋ de la N nyɔvore biŋ ko a peere.
43010016	N taa la peere mine naŋ ba yi a pezage ŋa poɔ. A seŋ la ka N meŋ taa a wa ne. A na woŋ la N kɔkɔre, ka a zaa waa pezage yenaa ka pekyeen yenaa kaara a.
43010017	A lɛ poɔ la ka N Saa nɔŋ Ma, bonzuiŋ N biŋ la N nyɔvore, kyɛ ka N na tõɔ̃ leɛ de o.
43010018	Neɛ zaa ba de o N zie, kyɛ Maa la biŋ o Mmeŋɛ. N taa la faŋ ka N biŋ o kyɛ leɛ taa faŋ ka N leɛ de o. A noɔre ŋa la ka N de N Saa zie.”
43010019	A yelbie ama poɔ la ka a Gyu deme da leɛ poŋ taa.
43010020	Ka ba yaga zie da yeli, “O taa la kɔntɔn a leɛ yan-yaa. Boŋ la so ka yɛ kyɛllɛ O yɛlɛ?”
43010021	Kyɛ ka ba mine yeli, “Ama ba e neɛ kɔntɔn naŋ nyɔge yelbie. Kɔntɔn na tõɔ̃ yuo la zɔnne nimie?”
43010022	Lɛ la ka a Ŋmen Yiri Pɛgebo Tigri wa Gyɛrosalɛm poɔ, kyɛ a da e la a sɛseɛ saŋ.
43010023	Yesu da be la a Ŋmen Yiri poɔ a kyene Solomon vɛranda zu.
43010024	Ka a Gyu deme pãã wa gyilli O a soore O, “A na kɔɔre la ta wolɔ kyɛ ka Fo vɛŋ ka te bonnɔ. Ka Fõõ la a Kristo, yeli daadaa ko te.”
43010025	Ka Yesu da leɛ yeli ko ba, “N yeli ko yɛ la, kyɛ yɛ ba sage de. A tomɔ N naŋ toŋ a N Saa yuori eŋɛ la di N danseɛ.
43010026	Kyɛ yɛ ba sage de, bonzuiŋ, a na N naŋ da yeli ko yɛ, yɛ ba e N peere.
43010027	N peere maŋ kyɛllɛ la N kɔkɔre. N bɔŋ a la ka a meŋ maŋ tuuro Ma.
43010028	N ko a la nyɔvore naŋ kon bɔŋ baare, kyɛ a kon bɔŋ bɔre wɛ meŋ. Neɛ zaa meŋ kon bɔŋ faa a, a N nu poɔ.
43010029	N Saa naŋ de ama ko Ma, zuo la bon zaa. Neɛ zaa kon tõɔ̃ bɔŋ faa a N Saa nu poɔ.
43010030	Maa ane a Saa e la bonyena.”
43010031	A lɛ puoriŋ la ka a Gyu deme da leɛ wuo kubo ka ba za O.
43010032	Ka Yesu da leɛ yeli ko ba, “N wuli yɛ la tonveɛle yaga naŋ yi a Saa zie. A tonveɛle buo sobɔ la so ka yɛ zaara Ma?”
43010033	Ka a Gyu deme leɛ yeli ko O, “Te ba zaara Fo a tonveɛle eŋɛ, kyɛ a Fo naŋ yeli yelfaare kyaare ne Naaŋmen zuiŋ la. Bonzuiŋ Fõõ, naŋ e nensaala, maale la Fomeŋɛ ka Fo e Naaŋmen.”
43010034	Ka Yesu da leɛ yeli ko ba, “Ba ba ŋmaa biŋ a yɛ nɔbinna gan poɔ, ‘N yeli la ka yɛ e la ŋmemɛ’?
43010035	Ka Onɔ boɔle ba ‘ŋmemɛ’, balaŋ zie a Naaŋmen yelbie naŋ wa—kyɛ a Ŋmaabo kon tõɔ ̃ saŋ—
43010036	yɛ yeli ka Onɔ a Saa naŋ iri biŋ a toŋ O a donɛɛ poɔ, ka O da yeli la yelfaare kyaare ne Naaŋmen, bonzuiŋ N yeli ka Maa la a Naaŋmen Bidɔɔ?
43010037	Ka Maa ba tonɔ a N Saa naŋ toŋ Ma tomɔ, yɛ ta sage de Ma.
43010038	Kyɛ ka Maa tonɔ a tomɔ, kyɛ lɛ zaa yɛ naŋ ba sage de, yɛ sage ne a tomɔ, ka yɛ na tõɔ ̃ bɔŋ a kyɛ sage de ka a Saa be la N eŋɛ ka N meŋ be O eŋɛ.”
43010039	A lɛ poɔ la ka ba da boɔrɔ ka ba leɛ nyɔge O, kyɛ ka O da leɛ zo yi ba nu poɔ.
43010040	Yesu da leɛ gaa la a Gyordan gaŋne, a be a Gyɔn naŋ daŋ terɛ a suobu. Be la ka O da te kpeɛrɛ.
43010041	Ka nobɔ yaga da wa O zie, a wa yeli, “Gyɔn da ba toŋ tonseɛle mannoo zaa, kyɛ yɛlɛ na zaa Gyɔn naŋ da yeli kyaare ne a dɔɔ ŋa e la yelmeŋɛ.”
43010042	A be la ka nobɔ yaga da sage de Yesu.
43011001	Dɔɔ kaŋa naŋ di Lazaros da beɛrɛ la. O da yi la Bɛtane, Maria ne o yɔɔ Marta teŋɛ.
43011002	Lazaros naŋ da gaŋ beɛrɛ yɔɔpuulee la Maria, onɔ naŋ da kyiri kããnyuu eŋ a Daŋna kyɛ da de o zukɔɔloŋ a meele ne O gbɛɛ.
43011003	Lɛ la ka o yɔɔpuulii da toŋ toɔlɔ ko Yesu a yeli, “Daŋna, a sobɔ na Fo naŋ nɔnɔ, beɛrɛ la.”
43011004	Yesu naŋ da woŋ a toɔlɔ ŋa la, ka O yeli, “A beɛroŋ ŋa kon wa ne kũũ, kyɛ a na wa ne la eŋno ko Naaŋmen, ka a Naaŋmen Bidɔɔ na tõɔ̃ nyɛ eŋno a yi a lɛ zie.”
43011005	Yesu da nɔnɔ la Marta ane o yɔɔ ane Lazaros.
43011006	Kyɛ O naŋ da woŋ ka Lazaros beɛrɛ la, O da kyãã kpeɛrɛ la a be te ta bebie ayi.
43011007	A ŋaa puoriŋ la ka O pãã da yeli ko O tutuuribo, “Yɛ vɛŋ ka te leɛ gaa te kpɛ Gyudea poɔ.”
43011008	Ka O tutuuribo da yeli ko O, “Rabai, a ba kɔɔre kyɛ ka a Gyu deme naane da boɔrɔ ka ba za Fo, kyɛ ka Fo leɛ gɛrɛ a be?”
43011009	Ka Yesu da leɛ yeli, “A ŋmenaa ba taa gogori pie ne ayi bee? Neɛ na naŋ kyene a ŋmenaa saŋ ba ŋmeɛrɛ gbɛɛ, bonzuiŋ, o nyɛrɛ la a donɛɛ ŋa kyãã.
43011010	Kyɛ ka neɛ kyene tensoɔ, o maŋ ŋmeɛrɛ la o gbɛɛ, bonzuiŋ, a kyãã ba be o zie.”
43011011	O naŋ da yeli a yɛlɛ ama wa baare la ka O yeli ko ba, “A te ba Lazaros gbire la, kyɛ N gɛrɛ la be ka N te seŋ o.”
43011012	Ka O tutuuribo pãã da yeli, “Daŋna, ka onɔ gbire, o na nyɛ la laafia.”
43011013	Kyɛ Yesu da yeli la o kũũ yɛlɛ, kyɛ ka O tutuuribo teɛre ka O yeli ka o pɛnnɛ la a goɔŋ poɔ.
43011014	A lɛ poɔ la ka O da leɛ yeli ko ba daadaa, “Lazaros kpi la.
43011015	Kyɛ a yɛ zuiŋ, N poɔ pɛle la yaga, N naŋ ba kyebe be, ka yɛ na tõɔ̃ sage de. Ne lɛ zaa, yɛ vɛŋ ka te gaa o zie.”
43011016	Lɛ la ka Tomas, ba naŋ boɔlɔ Dedomɔs, da yeli ko o tututaaba, “Yɛ vɛŋ ka te meŋ gaa, ka te tõɔ̃ laŋ kpi ne O.”
43011017	O naŋ wa tara la, ka Yesu nyɛ ka Lazaros faa da be a yabogi poɔ beri anaare.
43011018	Bɛtane da peɛle la Gyɛrosalɛm, kyɛ waa na mɛlɛ ayi ane be.
43011019	Ka Gyu deme yaga da wa Marta ane Maria zie ka ba dii ba sukyie a ba yɔɔdɔɔ kũũ poɔ.
43011020	Marta naŋ da woŋ ka Yesu waara la ka o pãã da yi te tuori O. Kyɛ Maria da be la a yiri poɔ.
43011021	Ka Marta pãã da yeli ko Yesu, “Daŋna, ka Fõõ da be kyɛ, n yɔɔdɔɔ da kon kpi.
43011022	Kyɛ N bɔŋ la ka, pampana gba, bon na zaa Fo naŋ sɔre Naaŋmen zie, O na ko Fo la.”
43011023	Ka Yesu da yeli ko o, “A fo yɔɔdɔɔ na leɛ iri la.”
43011024	Ka Marta da yeli ko O, “N bɔŋ la ka o na leɛ iri la a kuuni leɛ-iruŋ poɔ, a bebibaara daare.”
43011025	Ka Yesu da yeli ko o, “Maa la a kuuni leɛ-iruŋ ane a nyɔvore. A neɛ na sobɔ naŋ sage ne Ma na nyɛ la nyɔvore, ane lɛ zaa o naŋ kpi.
43011026	Kyɛ neɛ zaa naŋ voorɔ kyɛ sage ne Ma kon bɔŋ kpi. Fo sage ne la a ama?”
43011027	Ka o yeli ko O, “Oo, Daŋna, N sage de la ka Fo e la a Kristo, a Naaŋmen Bidɔɔ naŋ na wa kpɛ a donɛɛ poɔ.”
43011028	Kyɛ o naŋ da yeli ama baare la, ka o da leɛ gaa te boɔle o yɔɔ, Maria, a yi ne puori, a yeli ko o, “A Wuliwullo be la a kyɛ. O boɔlɔ fo la.”
43011029	Maria naŋ da woŋ a ŋaa la, ka o da iri wiẽũ a gaa O zie.
43011030	Yesu da ba kpɛ a teŋɛ poɔ sɛre, kyɛ O da be la a zie na Marta naŋ tuori O.
43011031	A Gyu deme naŋ da be Maria zie a yiri poɔ a mɔglɔ o ka o di kannyiri, ba naŋ da nyɛ lɛ o naŋ ŋmore iri yi o yoŋ la, ka ba tu o puoriŋ a yele, “O gɛrɛ la a yabogi zie ka o te koŋ a be.”
43011032	Maria naŋ da wa ta a be Yesu naŋ be a nyɛ O, o da le la gbi dumo O gbɛɛ eŋɛ kyɛ yeli ko O, “Daŋna, ka Fõõ da be kyɛ, n yɔɔdɔɔ da kon kpi.”
43011033	Yesu naŋ da nyɛ o ka o kono, ka a Gyu deme meŋ da tuuro o a kono la, ka Yesu da hiine a seɛ poɔ kyɛ taa posaŋnaa.
43011034	Ka O da soore, “Yeŋ la ka yɛ gaale o?” Ka ba da yeli ko O, “Wa nyɛ, Daŋna.”
43011035	Yesu da kyiri la ŋmenaa kõɔ̃.
43011036	Lɛ la ka a Gyu deme da yeli, “Nyɛ lɛ O naŋ da nɔŋ o.”
43011037	Kyɛ ka ba mine meŋ da yeli, “A dɔɔ ŋa naŋ tõɔ̃ yuo a zɔnne nimie, da kon tõɔ̃ vɛŋ ka a dɔɔ ŋa kpi?”
43011038	Yesu naŋ da leɛ hiine Omeŋɛ poɔ, O da wa la a yabogi zie. A yaa da e la bogi ka kuuri da pɔge o noɔre.
43011039	Ka O da yeli, “Yɛ iri a kuuri bare.” Kyɛ ka Marta, a dɔɔ naŋ kpi yɔɔpuulee, da yeli ko O, “Daŋna, a ŋaa saŋ, nyuu pɔge la a zie, bonzuiŋ, beri anaare la aŋa o naŋ da kpi.”
43011040	Ka Yesu da yeli ko o, “N ba yeli ko fo ka fõõ wa sage de, fo na nyɛ la a Naaŋmen eŋno?”
43011041	Ka ba pãã da nyɔge a kuuri iri yi ne a be a kũũ naŋ da gaŋ. Ka Yesu da gbole kaa sazu kyɛ yeli, “N Saa, N puori Fo la bareka ne Fo naŋ da woŋ lɛ N naŋ yeli.
43011042	N bɔŋ la ka Fo maŋ woŋ la lɛ N naŋ yeli. Kyɛ N yele la a ama a nobɔ bama naŋ are a kyɛ zuiŋ, ka ba na tõɔ̃ sage de ka Fõõ la toŋ Ma.”
43011043	O naŋ da yeli ama baare la, ka O boɔle gboligboli, “Lazaros, yi wa!”
43011044	Ka a dɔɔ naŋ da kpi da leɛ yi wa, ka o nu ne o gbɛɛ zaa villi ne bog-ũũ boma, kyɛ ka o niŋe pɔge ne pɛne. Ka Yesu da yeli ko ba, “Yɛ fori a bog-ũũ boma bare o, kyɛ vɛŋ ka o gɛrɛ.”
43011045	A lɛ poɔ, a Gyu deme yaga naŋ da wa ka ba nyɛ Maria, a da nyɛ lɛ Yesu naŋ da e, ba da sage de O la.
43011046	Kyɛ ba mine da gaa la a Farasi deme zie a te manne lɛ zaa Yesu naŋ da e.
43011047	Lɛ la ka a puoru neŋkponni ninderebe ane a Farasi deme da boɔle a Sanhederen laŋ taa. Ka ba da soore taa, “Boŋ la ka te na e? A dɔɔ ŋa tonɔ la tonseɛle mannoo yaga.
43011048	Ka tenee bare O ka O kyãã erɛ a ŋaa, neɛ zaa na sage de O la, kyɛ a Rom deme meŋ na wa de la te zie ne a te teŋɛ gaa ne.”
43011049	Ka ba kaŋ naŋ di Kaiyafas, naŋ da e a puoru neŋkponni zusobɔ a yuoni na poɔ, da yeli ko ba, “Yɛ ba bɔŋ bon zaa.
43011050	Yɛ meŋ ba teɛre bɔŋ ka a seŋ la ka dɔɔ bonyenaa kpi a nobɔ zuiŋ gaŋ a tendaa deme zaa na bɔre wɛ.”
43011051	O da ba yeli ama o yoŋ eŋɛ. Kyɛ o naŋ da e a puoru neŋkponni zusobɔ a yuoni na poɔ, o da kanne la daŋ-nyaabo kannoo ka Yesu la na kpi ko a tendaa deme.
43011052	Kyɛ a da ba e a tendaa deme yoŋ, kyɛ laŋ ne a Naaŋmen bibiiri naŋ da yaare, ka O na tõɔ̃ laŋ ba taa ka ba waa bonyenaa.
43011053	A lɛ poɔ, a yi a bebiri na la ka ba da piili nare biŋ ka ba ko O.
43011054	Lɛ la ka Yesu da ba la yoɔrɔ kperaa lɛ a Gyu deme poɔ. Kyɛ O da leɛ yi gaa la paaloŋ kaŋ naŋ peɛle a wɛgyaŋ, a kpɛ teŋɛ kaŋ naŋ di Efraim poɔ. Be la ka O da kpeɛrɛ ne a O tutuuribo.
43011055	A naŋ da wa tara a Gyu deme Gaŋ Baro Tigri, nobɔ yaga da yi la a ba tenne poore a do Gyɛrosalɛm. Ba da gaa la be ka ba te pɛge bamenne a Gyu deme pɛgebo poɔ kyɛ ka a Gaŋ Baro Tigri bɔŋ ta.
43011056	Ka ba pãã da yɔ boɔrɔ Yesu, kyɛ ba naŋ da are a Ŋmen Yiri poɔ ka ba piili soorɔ taa, “Boŋ la ka yɛ teɛre? O kon wa a Tigri bee?”
43011057	Kyɛ a puoru neŋkponni ninderebe ane a Farasi deme da tere la noɔre, ka neɛ zaa wa bɔŋ a zie na Yesu naŋ be, ka o yeli ko ba ka ba te nyɔge O.
43012001	A da kyɛre la beri ayoɔbo ka a Gaŋ Baro Tigri ta, kyɛ ka Yesu da ta Bɛtane, a be Lazaros naŋ kpeɛrɛ, onɔ Yesu naŋ da seŋ kuuni poɔ.
43012002	Be la ka ba da maale zimaane diu ko Yesu. Marta la da tere a diu, kyɛ ka Lazaros da poɔ a balaŋ naŋ zeŋ a tabol zie ne Yesu.
43012003	Lɛ la ka Maria da de nard-kããnyuu soŋ a daaro naŋ da zuo, naŋ seŋ kɔbilii ayi mannoo, a kyiri eŋ Yesu gbɛɛ eŋɛ kyɛ de o zukɔɔlɔŋ meele ne, ka a yiri zaa da nyu laare ne a kããnyuu.
43012004	Kyɛ O tutuuro kaŋ, Gyudas Iskarioti, Simon bidɔɔ, naŋ da koɔre O, da leɛ yeli la,
43012005	“Wolɔ la ka yɛ kon koɔre a kããnyuu ŋa a soŋ ne nembaaleba? A da naa tõɔ̃ koɔre la a nyɛ denari kɔɔrata.”
43012006	O da ba yeli a ŋaa o naŋ maŋ teɛrɛ nembaaleba yɛlɛ zuiŋ, kyɛ o naŋ da e nannyige zuiŋ la. Onɔ la da maŋ guuro a libie woɔ, kyɛ o da maŋ iri la a mine naŋ be a woɔ poɔ a ko omeŋɛ.
43012007	Ka Yesu da leɛ yeli, “Yɛ bare a pɔgɔ. O biŋ la a kããnyuu ŋa gu ne a bebiri na ba naŋ na ũũ Ma.
43012008	Yɛ maŋ taa la a nembaaleba a yɛ poɔ, kyɛ yɛ kon maŋ nyɛ Ma a yɛ poɔ tegteglɛ.”
43012009	A puoriŋ la ka Gyu deme yaga da woŋ ka Yesu be la be. Ba da ba wa Yesu zuiŋ yoŋ, kyɛ ka ba meŋ na tõɔ̃ wa nyɛ Lazaros O naŋ da seŋ kũũ poɔ.
43012010	Kyɛ a puoru neŋkponni ninderebe da leɛ nare biŋ la ka ba ko Lazaros meŋ.
43012011	Bonso, o zuiŋ la ka a Gyu deme yaga da gɛrɛ Yesu zie, a da sage de O.
43012012	A bieo daare la ka nobɔ yaga naŋ da wa a Tigri da woŋ ka Yesu tara la Gyɛrosalɛm.
43012013	A lɛ zuiŋ, ba da de la kpaakpaa vaare a yi ne ka ba te tuori ne O a ŋmeɛrɛ kpɛlle, “Hosanna!” “Maaloo be la a Onɔ naŋ waara a Daŋna yuori eŋɛ!” “Onɔ la a Israel Naa!”
43012014	Ka Yesu da nyɛ boŋlee kaŋ a do zɔme, a na lɛ ba naŋ ŋmaa biŋ,
43012015	“Ta zoro dambẽɛ̃, Zion Pɔɔyaa; kyɛllɛ, fo Naa waara la, a do zɔme boŋ bile.”
43012016	A piiluu saŋ, a O tutuuribo da ba bɔŋ a yɛlɛ ama tɛgɛ. Kyɛ a saŋ na Yesu naŋ da wa nyɛ O eŋno la, ka ba da leɛ teɛre O yɛlɛ zaa ba naŋ da ŋmaa biŋ, ka ba da e la a yɛlɛ ama zaa ko O.
43012017	A lɛ poɔ, a nobɔ naŋ da be O zie, a saŋ na O naŋ da boɔle Lazaros ka o yi a yabogi poɔ a leɛ seŋ o yi kuuni poɔ, da di la danseɛ.
43012018	A ama zuiŋ la ka nobɔ yaga da yi te tuori O, bonso ba da woŋ ka Onɔ la toŋ a tonseɛle ŋa.
43012019	Lɛ la ka a Farasi deme da yeli ko taa, “Yɛ ba nyɛ ka ama ba taa tɔnɔ? Nyɛ lɛ a donɛɛ deme zaa naŋ gyilli tuuro O!”
43012020	Grik deme meŋ da poɔ la a balaŋ naŋ da do ka ba te puori a Tigri daare.
43012021	Ka ba da wa Felep naŋ yi Betsaida, Galili poɔ, zie, a yeli, “Neŋkpoŋ, te boɔrɔ la ka te nyɛ Yesu.”
43012022	Ka Felep da gaa te yeli la ko Andero, ka ba bayi pãã da yeli ko Yesu.
43012023	Ka Yesu da leɛ yeli ko ba, “A gogo ta la ka a Nensaala Bidɔɔ nyɛ O eŋno.
43012024	N sereŋ yeli la yelmeŋɛ ko yɛ, see ka mɔbiri le teŋɛ a kpi, ka lɛ naane, o maŋ bebe la bonyenaa yoŋ. Kyɛ ka onɔ wa kpi, o maŋ yɛlle la a leɛ mɔbie yaga.
43012025	A neɛ na naŋ nɔnɔ o nyɔvore, na bɔre o la, kyɛ ka a neɛ na meŋ naŋ kyiire o nyɔvore a donɛɛ ŋa poɔ, na gu o la kyɛ taa nyɔvore naŋ kon bɔŋ baare.
43012026	Neɛ na zaa naŋ tonɔ tomɔ korɔ Ma, vɛŋ ka o tu Ma. Kyɛ be zaa N naŋ be, be la ka N tontonɔ meŋ na be. A Saa na de la gyermɛ ko neɛ zaa naŋ tonɔ tomɔ korɔ Ma.
43012027	“Pampana, N sukyiri ba are vela, kyɛ boŋ la ka N pãã na yeli? ‘Saa, faa Ma a gogo ŋa poɔ’? Kyɛ a ŋaa zuiŋ la ka N wa a gogo ŋa poɔ.
43012028	Saa, eŋnɛ Fo yuori!” Lɛ la ka kɔkɔre kaŋ yi tenvelaa poɔ a yeli, “N eŋnɛ o la kyɛ na leɛ eŋnɛ o.”
43012029	A lɛ poɔ, a gyamaa naŋ da are a be, naŋ da woŋ a ŋaa, ba da yeli la ka saa la tane. Ka ba mine yeli ka malke kaŋ la yeli yɛlɛ ko O.
43012030	Ka Yesu da leɛ yeli, “A kɔkɔre ŋa da ba wa Maa zuiŋ, kyɛ yɛnee zuiŋ la.
43012031	Pampana ŋa, a donɛɛ ŋa sɛrɛɛ diu saŋ wa la. Pampana ŋa, ba digi la a donɛɛ ŋa zikaara bare ka o yi.
43012032	Kyɛ Maa, ka ba naŋ wa zɛge Ma ka N yi a teŋɛ zu do, N na tage la nobɔ zaa ka ba wa N zie.”
43012033	O da yeli la a ŋaa a wuli a kũũ na boorɔ O naŋ na kpi.
43012034	Ka a nobɔ da leɛ yeli ko O, “Te woŋ la a nɔbinnaa poɔ, ka Kristo na bebe tegteglɛ; lɛ poɔ, wolɔ ka Fo yeli, ‘A fere la ka ba zɛge a Nensaala Bidɔɔ ka O do’? Aŋ la a ‘Nensaala Bidɔɔ’ ŋa? ”
43012035	Ka Yesu pãã da yeli ko ba, “A kyãã naŋ be yɛ poɔ kon kɔɔre. A saŋ na yɛ naŋ taa a kyãã, yɛ kyene ka lige ta pɔge yɛ. A neɛ na sobɔ naŋ kyene lige poɔ ba bɔŋ be o naŋ gɛrɛ.
43012036	Yɛ naŋ taa a kyãã, yɛ sage de a kyãã ka yɛ na tõɔ̃ waa a kyãã bidɔbɔ.” O naŋ da yeli a yɛlɛ ama baare, Yesu da yi sɔgle la Omeŋɛ ba zie.
43012037	Ane lɛ zaa, Yesu naŋ da toŋ tonseɛle a ba niŋe, kyɛ ba da ba sage de O,
43012038	ka a na tu a Ŋmennoɔr sobɔ Isaiya yelbiri: “Daŋna, aŋ la sage de a te toɔlɔ? Kyɛ aŋ zie la ka a Daŋna da wuli O nukpẽã?”
43012039	Lɛ la ka ba da ba tõɔ̃ sage de, bonzuiŋ, a na Isaiya naŋ da leɛ yeli:
43012040	“O pɔge la ba nimie kyɛ e ka ba sukyie waa tegroŋ, ka ba ta nyɛrɛ ne ba nimie, bee bɔŋ ne a ba sukyie, a leɛ ba eroŋ ka N saŋ ba.”
43012041	A yɛlɛ ama la ka Isaiya da yeli, o naŋ da nyɛ Yesu eŋno a kyɛ yeli O yɛlɛ.
43012042	Kyɛ ane lɛ zaa, yaga zie naŋ da poɔ a zikaareba poɔ meŋ da sage de O la. Kyɛ ba da ba sage yeli ka ba sage de O la, bonso ba da zoro la a Farasi deme dambẽɛ̃ ka ba na iri ba la bare a senagɔg poɔ.
43012043	Bonzuiŋ, ba da nɔŋ la nensaaleba pugibu gaŋ a pugibu naŋ yi Naaŋmen zie.
43012044	Kyɛ Yesu da ŋmɛ la kpɛlle a yeli, “A neɛ na naŋ sage de Ma, ba sage de Maa yoŋ, kyɛ a Sobɔ na naŋ toŋ Ma la!
43012045	Kyɛ a neɛ na naŋ nyɛrɛ Ma, nyɛrɛ la a Sobɔ na naŋ toŋ Ma!
43012046	N wa kpɛ la a donɛɛ poɔ a na kyãã ka neɛ na zaa naŋ sage de Ma kon be lige poɔ!
43012047	“Kyɛ ka neɛ zaa wa woŋ N yelbie kyɛ ba sage de, N ba dire o sɛrɛɛ, bonso, N ba wa ka N di a donɛɛ sɛrɛɛ. Kyɛ N wa la ka N wa faa a donɛɛ.
43012048	Kaŋ naŋ zagre Ma kyɛ ba sage de N yelbie, taa la neɛ naŋ na di o sɛrɛɛ. A yelbiri na N naŋ yeli la na di o sɛrɛɛ a bebibaara daare.
43012049	Bonso, N da ba yeli ne Mmeŋɛ faŋ. Kyɛ a Saa naŋ toŋ Ma la tere a noɔre ko ma, a yeli a yɛlɛ na N naŋ da naa yeli ane lɛ N naŋ na yeli.
43012050	N bɔŋ la ka O nɔteroo e la nyɔvore naŋ kon bɔŋ baare. A lɛ poɔ, lɛnɛɛ zaa N naŋ yeli, lɛ la ka a Saa yeli Ma ka N yeli.”
43013001	A Gaŋ Baro Tigri naŋ da wa peɛle, Yesu da bɔŋ la ka O saŋ ta la ka O yi a donɛɛ ŋa poɔ kyɛ gaa O Saa zie. O naŋ da nɔŋ Omeŋɛ nobɔ naŋ be a donɛɛ poɔ, O pãã da nɔŋ ba la te ta a baaraa saŋ.
43013002	Ba naŋ da di a zimaane bondirii baare, a dɛvel faa da de la eŋ Simon bidɔɔ, Gyudas Iskarioti sukyiri poɔ, ka o koɔre Yesu.
43013003	Yesu da bɔŋ la ka a Saa la da de boma zaa eŋ O nuuri poɔ, kyɛ ka O da yi Naaŋmen zie kyɛ leɛ gɛrɛ Naaŋmen zie.
43013004	Lɛ la ka O da iri a diu zie a yage O bonsuuri, kyɛ de bɔɔdoa sɛ O seɛ eŋɛ.
43013005	A lɛ puoriŋ la, ka O da pore kõɔ̃ eŋ talaa poɔ a da piili pɛgrɛ a tutuuribo gbɛɛ. O pãã da de la a bɔɔdoa na O naŋ da sɛ, a meele ne ba gbɛɛ.
43013006	O naŋ wa ta Simon Pita zie la, ka Pita yeli ko O, “Daŋna, Fo na pɛge la n gbɛɛ bee?”
43013007	Ka Yesu leɛ yeli ko o, “Fo ba bɔŋ bon na N naŋ erɛ pampana ŋa, kyɛ fo na bɔŋ la a tɛgɛ saŋ kaŋ naŋ na wa.”
43013008	Ka Pita yeli ko O, “Fo kon bɔŋ pɛge n gbɛɛ togtogi.” Ka Yesu leɛ yeli ko o, “Ka Maa ba pɛge fo, fo ba taa yɛlɛ zaa ne Ma.”
43013009	Ka Simon Pita yeli ko O, “Daŋna, ta pɛge n gbɛɛ yoŋ, kyɛ pɛge n nuuri ane n zu meŋ.”
43013010	Ka Yesu yeli ko o, “Ka neɛ wa so kõɔ̃, a ba seŋ ka o leɛ pɛge, ka o gbɛɛ yoŋ naane, kyɛ o eŋgan zaa yi la perete. Yɛ e la perete, kyɛ yɛ zaa naane.”
43013011	Bonso, O da bɔŋ la a neɛ na sobɔ naŋ na koɔre O, a lɛ zuiŋ la ka O da yeli ka yɛ zaa naane yi perete.
43013012	A lɛ poɔ, O naŋ da baare a ba gbɛɛ pɛgebo kyɛ leɛ su a O boma a leɛ gaa te zeŋ, O soore ba la, “Yɛ bɔŋ la a lɛ N naŋ e ko yɛ tɛgɛ?
43013013	Yɛ maŋ boɔlɔ Ma la ‘Wuliwullo’ ane ‘Daŋna’. Yɛ yeli la velaa, bonso, lɛ la ka N meŋ sereŋ waa.
43013014	Ka Maa, a yɛ Daŋna ane yɛ Wuliwullo na pɛge yɛ gbɛɛ, a seŋ la ka yɛ meŋ pɛge taa gbɛɛ.
43013015	N wuli yɛ la a mannewuluu ka yɛ meŋ erɛ a seŋ lɛ N naŋ e ko yɛ.
43013016	N sereŋ yeli la yelmeŋɛ ko yɛ, tontonɔ zaa ba zuo o neŋkpoŋ, kyɛ toɔtoɔlɔ meŋ ba gaŋ a neɛ na naŋ toɔle o.
43013017	Ka yɛnee wa bɔŋ a yɛlɛ ama zaa, yɛ zu na nomɔ la ka yɛnee wa sereŋ erɛ a.
43013018	“N ba yele yɛ zaa yɛlɛ. N bɔŋ la balaŋ N naŋ da iri. Kyɛ ama e la ka a na tõɔ̃ tu a Ŋmaabo: ‘Onɔ naŋ ɔɔrɔ a boroboro ne Ma, zɛge la o gbɛre kyaare Ma.’
43013019	“Pampana ŋa N yeli ko yɛ la kyɛ ka a yɛlɛ bɔŋ wa, ka ana pãã wa wa, yɛ na sage de la ka Maa la a Onɔ.
43013020	N sereŋ yeli la yelmeŋɛ ko yɛ, a neɛ na sobɔ naŋ dere kaŋ na N naŋ toŋ, dere Ma la. Kyɛ a neɛ na sobɔ naŋ dere Ma, meŋ dere la a Sobɔ na naŋ toŋ Ma.”
43013021	Yesu naŋ da yeli ama baare, O sukyiri da ba are vela, ka O da di danseɛ a yeli, “N sereŋ yeli la yelmeŋɛ ko yɛ, yɛ kaŋ na iri de Ma la ko ba.”
43013022	Lɛ la ka a tutuuribo da leɛrɛ kaara taaba kyɛ ba bɔŋ a sobɔ na la ka O yele.
43013023	A tutuuro na Yesu naŋ da nɔŋ, da zeŋ dɛlle peɛle O la.
43013024	Lɛ la ka Simon Pita da leɛ `legre a tutuuro ŋa ka o soore bɔŋ a sobɔ na yɛlɛ O naŋ yele.
43013025	A kaŋ na naŋ da dɛlle Yesu nyaa eŋɛ, da soore O, “Daŋna, aŋ la?”
43013026	Ka Yesu da leɛ yeli, “Onɔ la ka N na ŋmaa a boroboro tere ko, ka Maa wa toŋ N nu a laa poɔ.” O naŋ da ŋmaa a boroboro a de a toŋ a laa poɔ la, ka O da de ko Gyudas Iskarioti, Simon bidɔɔ.
43013027	Gyudas naŋ da de a boroboro baare la ka Setaana kpɛ o. Ka Yesu pãã da yeli ko o, “Bon na fo naŋ boɔrɔ ka fo e, e wiẽũ.”
43013028	Kyɛ kaŋ zaa naŋ da zeŋ a diu zie da ba bɔŋ a tɛgɛ Yesu naŋ da yeli a ŋaa ko o.
43013029	Bonso, ba naŋ faa da bɔŋ ka Gyudas la da taa a libie woɔ, ba mine da teɛre ka Yesu da yeli la ka o da bon na ba naŋ boɔrɔ a Tigri zie, bee o ko a naŋ deme bon kaŋ.
43013030	Gyudas naŋ da de a boroboro baare la, ka o iri yi wiẽũ lɛ. A zie meŋ da sɔɔ la.
43013031	O naŋ da yi baare la ka Yesu yeli, “Pampana ŋa a Nensaala Bidɔɔ nyɛ la eŋno, ka Naaŋmen meŋ nyɛ eŋno O eŋɛ.
43013032	Ka Naaŋmen wa nyɛ eŋno O eŋɛ, Naaŋmen meŋ na ko la a Bidɔɔ eŋno Omeŋɛ eŋɛ, kyɛ O pãã na ko O la eŋno daadaa lɛ.
43013033	“N bibiiri, N na be la yɛ zie fẽẽ lɛ. Yɛ na bɔ Ma la. A seŋ lɛ N naŋ da yeli ko a Gyu deme, lɛ la ka N meŋ yeli ko yɛ pampana ŋa: Zie na N naŋ gɛrɛ, yɛ kon bɔŋ wa be.
43013034	“N ko yɛ la nɔpaala: Yɛ nɔnɔ taa. A seŋ lɛ N naŋ da nɔŋ yɛ, lɛ la ka yɛ meŋ na nɔnɔ taa.
43013035	A na yi a ŋaa poɔ la ka neɛ zaa na bɔŋ ka yɛ e la N tutuuribo, ka yɛnee wa nɔnɔ taa.”
43013036	Ka Simon Pita soore O, “Daŋna, yeŋ la ka Fo gɛrɛ?” Ka Yesu da leɛ yeli ko o, “Zie na N naŋ gɛrɛ, fo kon tõɔ̃ tu Ma pampana ŋa, kyɛ a yi a lɛ puoriŋ, fo na tu Ma la.”
43013037	Ka Pita da yeli ko O, “Daŋna, boŋ la so ka N kon tõɔ̃ tu Fo pampana? N na biŋ la n nyɔvore ko Fo.”
43013038	Lɛ la ka Yesu da leɛ yeli ko o, “Fo na sereŋ biŋ la fo nyɔvore ko Ma? N sereŋ yele la yelmeŋɛ korɔ fo, nɔdaa kon bɔŋ koŋ kyɛ ka fo zagre Ma gbɛɛ bota.”
43014001	“Yɛ ta vɛŋ ka yɛ sukyie dɔɔnɔ. Yɛ sage de Naaŋmen, kyɛ sage de Maa meŋ.
43014002	N Saa yiri poɔ, deri waa la yaga. Ka lɛ naane, N da naa yeli ko yɛ la. N gɛrɛ la be ka N te maale zie bare yɛ.
43014003	Kyɛ ka Maa wa gaa te maale zie bare yɛ, N na leɛ wa la a wa de yɛ gaa ne N zie, ka yɛ meŋ te be a be N naŋ be.
43014004	Yɛ bɔŋ la a zie na N naŋ gɛrɛ a kyɛ bɔŋ a sori meŋ.”
43014005	Ka Tomas yeli ko o, “Daŋna, te ba bɔŋ zie na Fo naŋ gɛrɛ. Wolɔ ka te na bɔŋ a sori?”
43014006	Ka Yesu da yeli ko o, “Maa la a sori, a yelmeŋɛ, ane a nyɔvore. Neɛ zaa kon tõɔ̃ wa a Saa zie see ka o tu N zie.
43014007	Ka fõõ sereŋ da bɔŋ Ma, fo sereŋ da naa bɔŋ la a Saa meŋ. A yi pampana kyɛ gɛrɛ, yɛ bɔŋ O la kyɛ nyɛ O meŋ.”
43014008	Ka Felep da yeli ko O, “Daŋna, wuli te a Saa; lɛ yoŋ na seŋ te la.”
43014009	Ka Yesu da yeli ko o, “Fo ba bɔŋ Ma, Felep, ane lɛ zaa N naŋ be yɛ zie ka a kɔɔre? A neɛ na naŋ nyɛ Ma, nyɛ la a Saa. Wolɔ la ka fo pãã yeli, ‘Wuli te a Saa’?
43014010	Fo ba sage de ka N be la a Saa eŋɛ, kyɛ ka a Saa meŋ be N eŋɛ? A yelbie na N naŋ yele korɔ yɛ ba yi Mmeŋɛ zie yoŋ. Kyɛ a Saa naŋ kpeɛrɛ N zie, Onɔ la tonɔ a tomɔ.
43014011	Sage de Ma ka N be la a Saa eŋɛ, ka a Saa meŋ be N eŋɛ. Ka lɛ naane, sage de Ma a tomɔ meŋɛ zuiŋ.
43014012	N sereŋ yele la yelmeŋɛ korɔ yɛ, a neɛ na sobɔ naŋ sage de Ma, meŋ na toŋ la a tomɔ na N naŋ toŋ. O meŋ na toŋ la tomɔ gaŋ ama zaa gba, bonzuiŋ N gɛrɛ la N Saa zie.
43014013	Kyɛ N na e la lɛ zaa yɛ naŋ sɔre N yuori eŋɛ, ka a Saa tõɔ̃ taa eŋno a Bidɔɔ eŋɛ.
43014014	Ka yɛnee wa sɔre bon zaa yɛ naŋ boɔrɔ N yuori eŋɛ, N na e la lɛ ko yɛ.
43014015	“Ka yɛnee wa nɔŋ Ma, yɛ tuuro a nɔe N naŋ tere.
43014016	Kyɛ N na sɔre la a Saa, ka O ko yɛ Sonsoŋnɔ kaŋ ka O wa be yɛ zie tegteglɛ.
43014017	Onɔ la a yelmeŋɛ Seɛ. A donɛɛ kon tõɔ̃ sage de O, bonzuiŋ, o ba nyɛ O bee bɔŋ O. Kyɛ yɛnee bɔŋ O la, bonso, O kpeɛrɛ ne yɛ la, kyɛ na be yɛ poɔ.
43014018	N kon bare yɛ a na bikpeere. N na wa la yɛ zie.
43014019	A kon kɔɔre kyɛ a donɛɛ kon leɛ nyɛ Ma zaa. Kyɛ yɛnee na nyɛrɛ Ma la. N naŋ voorɔ zuiŋ la ka yɛ meŋ na voorɔ.
43014020	A bebiri na poɔ la ka yɛ na bɔŋ ka N be la N Saa eŋɛ, ka yɛ meŋ be N eŋɛ, kyɛ ka N be yɛ eŋɛ.
43014021	A neɛ na naŋ taa N nɔe a tuuro a, la a sobɔ na naŋ nɔnɔ Ma. Neɛ na naŋ nɔnɔ Ma, a Saa meŋ na nɔnɔ o la. N meŋ na nɔnɔ o la, a de Mmeŋɛ a sãã o zie.”
43014022	Lɛ la ka Gyudas, a ba e Iskarioti, yeli ko O, “Kyɛ Daŋna, boŋ la so ka Fo na de Fomeŋɛ a sãã te zie, kyɛ ba sãã a donɛɛ deme zie?”
43014023	Ka Yesu da leɛ yeli ko o, “Ka neɛ zaa wa nɔnɔ Ma, o na tu la N yelbiri. N Saa na nɔŋ o la, ka Te meŋ wa o zie a maale Te kpeɛbo zie ne o.
43014024	Neɛ na naŋ ba nɔnɔ Ma, ba tuuro N yelbie. Kyɛ a yelbiri na yɛ naŋ woŋ ba e Mmeŋɛ yɛlɛ, kyɛ a Saa naŋ toŋ Ma yɛlɛ la.
43014025	“N da yeli la a yɛlɛ ama ko yɛ a saŋ na N naŋ da be yɛ zie.
43014026	Kyɛ a Sonsoŋnɔ, a Sekyerete, a Saa naŋ na toŋ a N yuori eŋɛ, Onɔ la na wuli yɛ bon zaa, kyɛ leɛ teɛre yɛ yɛlɛ zaa N naŋ da yeli ko yɛ.
43014027	N bare la `maaroŋ ko yɛ. A N `maaroŋ la ka N ko yɛ. N ba ko yɛ seŋ lɛ a donɛɛ naŋ ko yɛ. Yɛ ta vɛŋ ka yɛ sukyie dɔɔnɔ, bee zoro dambẽɛ̃.
43014028	“Yɛ woŋ la ka N yeli ko yɛ, ‘N gɛrɛ la, kyɛ N na leɛ wa la yɛ zie’. Ka yɛnee da nɔnɔ Ma, yɛ poɔ da naa pɛle la N naŋ yeli ka N gɛrɛ la a Saa zie, bonso, N Saa zuo Ma la.
43014029	N pãã yeli ko yɛ la pampana, kyɛ ka a bɔŋ wa te e, ka a naŋ wa e, yɛ na sage de la.
43014030	N kon leɛ yeli yɛlɛ ne yɛ ka a kɔɔre, bonso, a donɛɛ ŋa zikaara waara la, kyɛ o ba taa yɛlɛ zaa N zie.
43014031	Kyɛ a donɛɛ na tõɔ̃ bɔŋ ka N nɔŋ la a Saa, lɛ la ka N e lɛnɛɛ zaa a Saa naŋ tere noɔre ko Ma. “Yɛ iri ka te gaa.
43015001	“Maa la a teɛ meŋɛ, kyɛ ka N Saa e a tekoɔra.
43015002	Ulle kaŋ zaa naŋ be N poɔ, naŋ ba wɔŋ wɔmɔ, O maŋ kyɛ o la bare. Kyɛ ulle kaŋ zaa naŋ maŋ wɔŋ wɔmɔ, O maŋ kpɛlle o la bare ka o tõɔ̃ wɔŋ wɔmɔ yaga.
43015003	Yɛ faa yi la perete a yelbiri N naŋ yeli ko yɛ zuiŋ.
43015004	Yɛ be N poɔ, kyɛ N meŋ na be la yɛ poɔ. A na a ullee naŋ kon bɔŋ wɔŋ wɔmɔ omeŋɛ ka o ba be a teɛ poɔ, lɛ la ka yɛ meŋ kon bɔŋ wɔŋ wɔmɔ ka yɛnee ba be N poɔ.
43015005	“Maa la a teɛ, kyɛ yɛnee la a ullii. A neɛ na sobɔ naŋ be N poɔ, ka N meŋ be o poɔ, maŋ wɔŋ la wɔmɔ yaga. Bonso, ka Maa naane, yɛ kon bɔŋ tõɔ̃ e bon zaa.
43015006	Ka neɛ zaa ba wa be N poɔ, o waa la seŋ ullee ba naŋ are bare ka o ko, ka ba wuo a de lɔɔ eŋ vũũ poɔ ka a di.
43015007	Ka yɛnee wa be N poɔ, ka N yelbie meŋ be yɛ poɔ, yɛ na sɔre la bon na zaa yɛ naŋ boɔrɔ, kyɛ ka a meŋ wa yɛ zie.
43015008	A ŋaa poɔ la ka N Saa na nyɛ eŋno, ka yɛ wɔŋ wɔmɔ yaga a wuli yɛmenne ka yɛ e la N tutuuribo.
43015009	“A seŋ lɛ a Saa naŋ nɔŋ Ma, lɛ la ka N nɔŋ yɛ. Yɛ be N nɔmmo poɔ.
43015010	Ka yɛnee wa tu a N nɔe, yɛ na be la N nɔmmo poɔ, a seŋ lɛ N naŋ tu N Saa nɔe a be O nɔmmo poɔ.
43015011	N yeli la a yɛlɛ ama ko yɛ ka N noɔ tõɔ̃ be yɛ zie, ka yɛ noɔ meŋ tõɔ̃ paale.
43015012	N noɔr la aŋa: Yɛ nɔnɔ taa a seŋ lɛ N naŋ da nɔŋ yɛ.
43015013	Neɛ zaa ba taa nɔmmo naŋ zuo a ŋaa, a gaŋ neɛ naŋ de o nyɔvore biŋ ko o bamine.
43015014	Yɛ e la N bamine ka yɛnee wa erɛ lɛnɛɛ zaa N naŋ tere noɔre ko yɛ.
43015015	N ba leɛ boɔlɔ yɛ gbaŋgbaare, bonzuiŋ gbaŋgbaa ba bɔŋ a bon na o neŋkpoŋ naŋ erɛ. A lɛ puoriŋ, N boɔlɔ yɛ la bamine, bonso, bon na zaa N naŋ woŋ N Saa zie, N e la ka yɛ bɔŋ a zaa.
43015016	Yɛnee naane da kaa iri Ma, kyɛ Maa la da kaa iri yɛ, a eŋ yɛ ka yɛ gaa te wɔŋ wɔmɔ, ka a yɛ wɔmɔ na maŋ bebe, ka a Saa pãã ko yɛ boma na zaa yɛ naŋ sɔre N yuori eŋɛ.
43015017	N tere la nɔe ama zaa ko yɛ ka yɛ nɔnɔ taa.
43015018	“Ka a donɛɛ wa kyiire yɛ, yɛ bɔŋ velaa ka ba daŋ de la wẽɛ̃ a kyiiri Ma.
43015019	Ka yɛnee da waa a donɛɛ deme, a donɛɛ na nɔnɔ la omeŋɛ deme. Kyɛ a naŋ e a ŋaa, yɛ ba e a donɛɛ deme, kyɛ Maa la kaa iri yɛ a yi a donɛɛ poɔ. Lɛ la so ka a donɛɛ kyiire yɛ.
43015020	Yɛ leɛ teɛre a yelbiri N naŋ da yeli ko yɛ, ‘Gbaŋgbaa zaa ba zuo o neŋkpoŋ’. Ka ba naŋ da dɔgre Ma, ba meŋ na dɔgre yɛ la. Ka ba naŋ da tu N yelbiri, ba meŋ na tu la yɛ yelbiri.
43015021	Kyɛ, ba na e la a yɛlɛ ama zaa ko yɛ a N yuori zuiŋ, bonzuiŋ, ba ba bɔŋ a sobɔ na naŋ toŋ Ma.
43015022	Ka Maa da ba wa yeli yɛlɛ ko ba, ba da kon taa yelbieri. Kyɛ pampana ŋa, ba ba taa sori ka ba sɔgle ba yelbebe.
43015023	A neɛ na naŋ kyiire Ma, meŋ kyiire la N Saa.
43015024	Ka Maa da ba toŋ a ba poɔ, a tomɔ na neɛ naŋ daŋ ba toŋ, ba da kon taa yelbieri. Kyɛ pampana ŋa ba nyɛ la kyɛ meŋ kyiire Ma ane N Saa zaa.
43015025	Kyɛ ama zaa e la ka a yelbiri na tõɔ̃ tu a lɛ ba naŋ ŋmaa biŋ a ba nɔbinnaa poɔ, ‘Ba ba taa sori ka ba kyiire Ma’.
43015026	“Kyɛ ka a Sonsoŋnɔ wa te wa, Onɔ la ka N na toŋ yɛ zie a yi a Saa zie, a yelmeŋɛ Seɛ naŋ yi a Saa zie, Onɔ la na di N danseɛ.
43015027	Kyɛ yɛ meŋ na di la danseɛ, bonzuiŋ yɛ be la N zie a piiluu saŋ zaa.
43016001	“N yeli la a yɛlɛ ama ko yɛ, ka yɛ ta ŋmɛ gbɛɛ.
43016002	Ba na iri yɛ la bare a senagɔgre poore. Yelmeŋɛ, saŋ kaŋ waara la ka neɛ zaa wa ko yɛ, o na teɛre ka o tonɔ la tomɔ korɔ Naaŋmen.
43016003	Ba na e la a yɛlɛ ama ko yɛ bonzuiŋ ba ba bɔŋ a Saa bee Maa.
43016004	Kyɛ N daŋ yeli la a yɛlɛ ama ko yɛ, ka a saŋ wa te ta, yɛ na tõɔ̃ teɛre la ka N da kpãã yɛ la. N daŋ ba yeli a yɛlɛ ama ko yɛ a piiluu saŋ, bonzuiŋ N da be la yɛ zie.
43016005	“Kyɛ pampana ŋa, N gɛrɛ la a sobɔ naŋ toŋ Ma zie, kyɛ yɛ kaŋ zaa ba soorɔ Ma, ‘Yeŋ la ka Fo gɛrɛ?’
43016006	Kyɛ N naŋ da yeli a yɛlɛ ama ko yɛ zuiŋ la, ka posaŋna kpoŋ kpɛ yɛ.
43016007	Kyɛ N yeli la yelmeŋɛ ko yɛ: A waa la velaa a ko yɛ N naŋ gɛrɛ. Ka Maa ba gaa, a Sonsoŋnɔ kon wa yɛ zie. Kyɛ ka Maa gaa, N na toŋ O la yɛ zie.
43016008	Ka Onɔ wa, O na nyare la a donɛɛ deme zuri a yelbebe, ne yeltoruŋ, ne sɛrɛɛ diu yɛlɛ poɔ.
43016009	O na nyare la ba zu a yelbebe yɛlɛ poɔ, bonzuiŋ ba ba sage de Ma.
43016010	O na nyare la ba zu a yeltori yɛlɛ poɔ, bonzuiŋ N gɛrɛ la N Saa zie, kyɛ yɛ kon leɛ nyɛ Ma zaa.
43016011	O na nyare la ba zu a sɛrɛɛ diu yɛlɛ poɔ, bonzuiŋ a donɛɛ ŋa zikaara nyɛ la o sɛrɛɛ diu.
43016012	“N taa la yɛlɛ yaga a na yeli ko yɛ, kyɛ yɛ kon tõɔ̃ tuori de a zaa pampana ŋa.
43016013	Kyɛ ka Onɔ, a yelmeŋɛ Seɛ wa wa, O na beɛle yɛ la eŋ yelmennoŋ zaa poɔ. O kon yeli Omeŋɛ yɛlɛ, kyɛ O na yeli ko yɛ la a bon na zaa O naŋ woŋ, a kanne ko yɛ a bon na naŋ na wa.
43016014	O na ko Ma la eŋno, bonzuiŋ O na de la bon na naŋ e N soobo, a manne a ka a sãã ko yɛ.
43016015	Boma zaa a Saa naŋ taa, e la N soobo. Lɛ la so ka N da yeli ka a Seɛ na de la bon na naŋ e N soobo, a manne a ka a sãã ko yɛ.
43016016	“A kon kɔɔre, kyɛ yɛ kon leɛ nyɛ Ma, a la boreŋ, a kon kɔɔre kyɛ ka yɛ na leɛ nyɛ Ma, bonzuiŋ N gɛrɛ la a Saa zie.”
43016017	O tutuuribo mine pãã da yeli la ko taaba, “Boŋ yɛlɛ la a ŋaa ka O yele korɔ te, ‘A kon kɔɔre, kyɛ yɛ kon nyɛ Ma, a la boreŋ, a kon kɔɔre kyɛ ka yɛ na leɛ nyɛ Ma,’ ane ‘Bonzuiŋ N gɛrɛ la a Saa zie’?”
43016018	A lɛ poɔ, ba da yeli la, “Boŋ la a ŋaa ka O yeli, ‘a kon kɔɔre’? Te ba bɔŋ a lɛ O naŋ yeli tɛgɛ.”
43016019	Yesu da nyɛ la ka ba boɔrɔ ka ba soore O a tɛgɛ. Lɛ la so ka O yeli ko ba, “Yɛ soore la taaba ne lɛ N naŋ yeli, ‘A kon kɔɔre, kyɛ yɛ kon nyɛ Ma, a la boreŋ, a kon kɔɔre kyɛ ka yɛ na leɛ nyɛ Ma’?
43016020	N sereŋ yeli la yelmeŋɛ ko yɛ, yɛ na koŋ la kyiri ŋmenaa kõɔ̃, kyɛ ka a donɛɛ deme kyellɛ. Yɛ na nyɛ la posaŋnaa, kyɛ a yɛ posaŋnaa na leɛ la noɔ.
43016021	Pɔgɔ naŋ dɔgrɔ bie maŋ taa la posaŋnaa, bonzuiŋ a o saŋ ta la. Kyɛ ka onɔ wa dɔg baare, o maŋ yinni la a o yelferaa, bonzuiŋ o kyellɛ la ne o naŋ dɔge bie a teŋɛ zu.
43016022	A lɛ poɔ, pampana ŋa yɛ taa la posaŋnaa. Kyɛ N na leɛ nyɛ yɛ la ka yɛ sukyie kyellɛ. Kyɛ neɛ zaa kon bɔŋ iri a yɛ kyelloo bare.
43016023	A bebiri na poɔ, yɛ kon leɛ bɔŋ sɔre Ma yɛlɛ zaa. N sereŋ yeli la yelmeŋɛ ko yɛ, N Saa na ko yɛ la bon na zaa yɛ naŋ sɔre N yuori eŋɛ.
43016024	A wa te ta pampana ŋa, yɛ da ba sɔre bon zaa N yuori eŋɛ. Yɛ sɔre, kyɛ yɛ na nyɛ la ka yɛ noɔ tõɔ̃ paale ta.
43016025	“N yeli la a yɛlɛ ama ko yɛ ne sokpaga, kyɛ a saŋ waara la ka N kon leɛ yeli yɛlɛ ne sokpaga ama, kyɛ N na kanne la N Saa yɛlɛ kperaa lɛ.
43016026	A bebiri na poɔ, yɛ na sɔre la sɔroo N yuori eŋɛ. Kyɛ N ba yeli ko yɛ ka N na sɔre la a Saa a yɛ zuiŋ.
43016027	Bonso, a Saa meŋɛ nɔnɔ yɛ la, bonzuiŋ yɛ nɔŋ Ma la kyɛ sage de ka N yi la Naaŋmen zie.
43016028	N yi la a Saa zie wa kpɛ a donɛɛ poɔ. A la boreŋ, N bare la a donɛɛ a kyɛ leɛ gɛrɛ a Saa zie.”
43016029	Ka O tutuuribo yeli ko O, “Nyɛ, pampana ŋa Fo yeli la yɛlɛ kperaa lɛ, kyɛ Fo ba leɛ yeli yɛlɛ ne sokpaga.
43016030	Pampana ŋa te nyɛ la ka Fo bɔŋ bon zaa, kyɛ ka a ba seŋ ka neɛ zaa soore Fo sooroo zaa. A ŋaa la vɛŋ ka te sage de ka Fo yi la Naaŋmen zie.”
43016031	Ka Yesu da leɛ yeli ko ba, “Yɛ pãã sage de la pampana ŋa bee?
43016032	Yɛ kyɛllɛ, a saŋ waara la kyɛ wa meŋ, ka yɛ na tage yaare, ka kaŋ zaa gɛrɛ o yiri kyɛ bare Ma N yoŋ. Kyɛ ane lɛ zaa, N ba e N yoŋ, bonso a Saa be la N zie.
43016033	“N yeli la a yɛlɛ ama ko yɛ, ka yɛ na tõɔ̃ taa `maaroŋ N eŋɛ. A donɛɛ poɔ, yɛ na taa la yelfere. Kyɛ yɛ kyellɛ. N tõɔ̃ la a donɛɛ.”
43017001	Yesu naŋ da yeli ama baare la, ka O leɛ gbole kaa sazu kyɛ puori: “Saa, a saŋ ta la. Eŋnɛ a Fo Bidɔɔ, ka Fo Bidɔɔ meŋ tõɔ̃ eŋnɛ Fo.
43017002	Fo ko O la faŋ gaŋ nensaala zaa, ka O tõɔ̃ ko nobɔ na zaa Fo naŋ ko O nyɔvore naŋ kon bɔŋ baare.
43017003	Kyɛ ŋa la a nyɔvore naŋ kon bɔŋ baare: ka ba bɔŋ Fo, a Naaŋmen yelmeŋɛ yenaa yoŋ, ane Yesu Kristo Fo naŋ da toŋ.
43017004	N da eŋnɛ Fo la a teŋɛ zu. N baare la a tomɔ Fo naŋ ko Ma ka N toŋ.
43017005	Kyɛ pampana ŋa, Saa, eŋnɛ Ma ne Fomeŋɛ ane a eŋno na N naŋ da taa ne Fo kyɛ ka a donɛɛ pãã da piili.
43017006	“N e la ka Fo yuori sãã ko balaŋ Fo naŋ ko Ma, naŋ yi a donɛɛ poɔ. Ba da e la Fo soobo ka Fo da de ba ko Ma, kyɛ ba da tu la Fo yelbiri.
43017007	Pampana ŋa, ba bɔŋ la ka bon na zaa Fo naŋ ko Ma yi la Fo zie.
43017008	Bonso, N ko ba la a yelbie na Fo naŋ ko Ma, ka ba sage de a zaa. Ba da bɔŋ la velaa ka N yi la Fo zie, kyɛ ba sage de la ka Fõõ la toŋ Ma.
43017009	N puoro korɔ ba la. N ba puoro korɔ a donɛɛ deme, kyɛ balaŋ zaa Fo naŋ ko Ma la, bonso, ba e la Fo soobo.
43017010	N deme zaa e la Fo deme, kyɛ ka Fo deme zaa meŋ e N deme. Kyɛ N nyɛ la eŋno a ba eŋɛ.
43017011	N ba leɛ be a donɛɛ poɔ, kyɛ bana be la a donɛɛ poɔ. N waara la Fo zie. Sakyerete, are gu balaŋ Fo naŋ ko Ma a Fo yuori poɔ, ka ba tõɔ̃ waa bonyenaa a na te naŋ waa bonyenaa.
43017012	N naŋ da be a ba zie a donɛɛ poɔ, N da gu ba la velaa a Fo yuori eŋɛ. Balaŋ Fo naŋ ko Ma, N gu ba la, ka ba kaŋ zaa da ba bɔre wɛ, ka a saŋ-baro bidɔɔ yoŋ naane. A e la lɛ ka a Ŋmaabo tõɔ̃ tu.
43017013	“Kyɛ pampana ŋa, N waara la Fo zie. Kyɛ N yeli la a yɛlɛ ama a donɛɛ poɔ, ka ba na tõɔ̃ nyɛ a N noɔ ka a paale ta a ba poore poɔ.
43017014	N da ko ba la a Fo yelbiri. Kyɛ a donɛɛ da kyiire ba la, bonzuiŋ, ba ba e a donɛɛ deme, a na lɛ N meŋ naŋ ba e a donɛɛ sobɔ.
43017015	N ba puoro ka Fo iri ba bare a donɛɛ poɔ, kyɛ ka Fo are gu ba ka ba ta be a efaare sobɔ zie.
43017016	Ba ba e a donɛɛ deme, a na lɛ N meŋ naŋ ba e a donɛɛ sobɔ.
43017017	Iri ba biŋ ka ba waa Fo toɔre a yi a Fo yelmeŋɛ zuiŋ. A Fo yelbiri e la yelmeŋɛ.
43017018	A seŋ lɛ Fo naŋ toŋ Ma a donɛɛ poɔ, N meŋ toŋ ba la a donɛɛ poɔ.
43017019	A ba zuiŋ la ka N iri Mmeŋɛ biŋ ka N waa Fo toɔra, ka N na tõɔ̃ iri ba biŋ ka ba meŋ waa Fo toɔre a yi a yelmeŋɛ zuiŋ.
43017020	“N ba puoro korɔ a balaŋ yoŋ. Kyɛ N puoro la korɔ balaŋ naŋ na sage de Ma a yi ba toɔlɔ poɔ.
43017021	N puoro la ka ba zaa e bonyenaa, a na Fõõ Saa meŋ naŋ be N poɔ, kyɛ ka N meŋ be Fo poɔ. N puoro la ka ba meŋ tõɔ̃ waa bonyenaa Te poɔ, ka a donɛɛ na tõɔ̃ sage de ka Fõõ la toŋ Ma.
43017022	N ko ba la a eŋno na Fo naŋ ko Ma, ka ba na tõɔ̃ waa bonyenaa a na Te naŋ waa bonyenaa:
43017023	N be la ba poɔ, ka Fo meŋ be N poɔ. Vɛŋ ka ba meŋ tõɔ̃ e bonyenaa a te ta ba tao, ka a donɛɛ tõɔ̃ bɔŋ ka Fõõ la toŋ Ma, a kyɛ bɔŋ ka Fo da nɔŋ ba la a seŋ lɛ Fo naŋ nɔŋ Ma.
43017024	“Saa, N boɔrɔ la balaŋ zaa Fo naŋ ko Ma, ka ba meŋ be zie na N naŋ be, ka ba na tõɔ̃ nyɛ N eŋno, a eŋno na Fo naŋ ko Ma, bonso, Fo nɔŋ Ma la kyɛ ka a donɛɛ pãã piili.
43017025	“Satoraa, ne a lɛ zaa a donɛɛ naŋ da ba bɔŋ Fo, kyɛ Maa da bɔŋ Fo la. Kyɛ balaŋ naŋ sage de Ma da bɔŋ la ka Fõõ la da toŋ Ma.
43017026	N vɛŋ la ka ba bɔŋ Fo yuori, kyɛ na vɛŋ ka ba bɔŋ o. N e la lɛ ka a nɔmmo na Fo naŋ taa N zie, na tõɔ̃ be a ba poɔ, kyɛ ka N meŋ tõɔ̃ be a ba poɔ.”
43018001	Yesu naŋ da yeli a yɛlɛ ama wa baare, O da yi gaa la te gaŋ a Kɛderon bagbɛre ne O tutuuribo. A gaŋne na poɔ, tuu da bebe la, ka Onɔ ane O tutuuribo gaa te kpɛ a be.
43018002	Kyɛ Gyudas naŋ da iri de O ko ba, da bɔŋ la a zie ŋa, bonso, Yesu ne O tutuuribo da maŋ laŋ la taa a be.
43018003	Lɛ la ka Gyudas da de sogyare ane zikaareba naŋ yi a puoru neŋkponni ane a Farasi deme zie a gaa ne a tuu poɔ. Ba da taa la vũũ, ne kaneane, ane zɔɔzɔɔ boma.
43018004	Yesu naŋ da bɔŋ yɛlɛ zaa naŋ na wa O zie, O da yi la a soore ba, “Aŋ la ka yɛ boɔrɔ?”
43018005	Ka ba leɛ yeli ko O, “Yesu naŋ yi Nazarɛt.” Ka Yesu da yeli ko ba, “Maa la Onɔ.” (Ka Gyudas, a neɛ na naŋ iri de Yesu ko ba, meŋ da are be ane ba.)
43018006	Yesu naŋ da yeli, “Maa la Onɔ,” ka ba da leɛ gaa puoriŋ a te le a teŋɛ soɔ.
43018007	A lɛ puoriŋ la, ka O leɛ soore ba, “Aŋ la ka yɛ boɔrɔ?” Ka ba yeli, “Yesu naŋ yi Nazarɛt.”
43018008	Ka Yesu da leɛ yeli, “N yeli ko yɛ la ka Maa la Onɔ. Ka yɛnee wa boɔrɔ Ma, yɛ vɛŋ ka a nobɔ bama gɛrɛ ba gaa zie.”
43018009	O da yeli la a ŋaa ka a yelbie na O naŋ da yeli tõɔ̃ tu: “Balaŋ zaa Fo naŋ ko Ma poɔ, N ba bɔre kaŋ zaa.”
43018010	Kyɛ Simon Pita naŋ da taa soɔ, da tage o la voɔ a kyɛ ne a puoru neŋkponni zusobɔ tontonɔ doroŋ toori ŋmaa bare. A tontonɔ ŋa yuori da la Malkos.
43018011	Ka Yesu pãã yeli ko Pita, “De fo soɔ su a kpaa eŋɛ. N ta nyu a kɔp na a Saa naŋ ko Ma bee?”
43018012	Lɛ la ka a sogyare ane ba neŋkpoŋ ane a Gyu deme zikaareba pãã da nyɔge Yesu a `leŋ.
43018013	A piiluu, ba da taa O la wa ne a Annas zie, bonso, onɔ da la a Kaiyafas dẽɛ̃-saa. Kaiyafas da la a puoru neŋkponni zusobɔ a yuoni na poɔ.
43018014	Kaiyafas meŋ da la a neɛ na sobɔ naŋ da wuli a Gyu deme ka a seŋ la ka nembonyenaa kpi nobɔ yaga zuiŋ.
43018015	Simon Pita ane a tutuuro kaŋ da tu la Yesu. A puoru neŋkponni zusobɔ da bɔŋ la a tutuuro ŋa, lɛ la so ka o da kpɛ a puoru neŋkponni zusobɔ davoro ne Yesu.
43018016	Kyɛ Pita da are la a yeŋ poɔ dendɔre eŋɛ. Ka a tutuuro na a puoru neŋkponni zusobɔ naŋ bɔŋ da leɛ wa a wa yeli yɛlɛ ko a pɔglee naŋ guuro a dendɔre, kyɛ pãã taa Pita kpɛ ne.
43018017	A pɔglee naŋ guuro a dendɔre da yeli la ko Pita, “Fo meŋ ba e a dɔɔ ŋa tutuuro kaŋ bee?” Ka o yeli, “Maa naane.”
43018018	A zie da erɛ la ɔɔre, ka a tontoneba ane a zikaareba da are peɛle vũũ ba naŋ mare ka ba uori. Pita meŋ da be la a ba poɔ a uoro omeŋɛ.
43018019	Ka a puoru neŋkponni zusobɔ pãã soore Yesu a O tutuuribo ane O wuluu yɛlɛ.
43018020	Ka Yesu da leɛ yeli ko o, “N yeli la yɛlɛ kperaa lɛ ko a donɛɛ deme. N da maŋ wullo la a senagɔg poɔ ne a Ŋmen Yiri poɔ, a benee a Gyu deme naŋ maŋ laŋ taa. N da ba sɔgle yeli yɛlɛ zaa.
43018021	Boŋ la so ka fo soore Ma? Soore balaŋ naŋ woŋ bon na N naŋ yeli ko ba. Kyɛllɛ, ba sereŋ bɔŋ la bon na N naŋ yeli.”
43018022	Yesu naŋ da yeli ama la ka a zikaara kaŋ naŋ are peɛle O da de o nu a fale O, a yeli, “A ŋaa la ka Fo na sage ko a puoru neŋkponni zusobɔ bee?”
43018023	Ka Yesu da leɛ yeli, “Ka Maa wa yeli yelfaa, di a yelfaa ŋa danseɛ. Kyɛ ka Maa wa yeli velaa, boŋ la so ka fo ŋmɛ Ma?”
43018024	Ka Annas da e ka ba `leŋ O a taa O gaa ne Kaiyafas, a puoru neŋkponni zusobɔ zie.
43018025	Simon Pita da are peɛle la a vũũ uoro. A lɛ ka ba da yeli ko o, “Fo meŋ ba e a O tutuuro kaŋ bee?” Ka o da kyiire kyɛ yeli, “N ba poɔ ba poɔ.”
43018026	Ka a puoru neŋkponni zusobɔ tontonɔ kaŋ, naŋ da e a dɔɔ na Pita naŋ da ŋmaa o toori bare yideme sobɔ, da yeli, “N da ba nyɛ fo ane O a tuu poɔ?”
43018027	A lɛ poɔ, ka Pita da leɛ kyiiri. A pare na poɔ la, ka nɔdaa da koŋ.
43018028	Ka ba pãã da taa Yesu yi ne Kaiyafas zie, a gaa ne a zikaara yiri, kyɛ a da e la baguo pipi saŋ. Kyɛ ba da ba kpɛ a zikaara yiri poɔ, bonzuiŋ ba da ba boɔrɔ ka ba waa dɛgre ka ba na tõɔ̃ di a Gaŋ Baro Tigri.
43018029	Ka Pailat pãã da yi wa a ba zie a soore, “Boŋ yɛlɛ la ka yɛ kyaare ne a dɔɔ ŋa?”
43018030	Ka ba da leɛ yeli ko o, “Ka Onɔ da ba waa efaare sobɔ, te da kon taa O wa ne fo zie.”
43018031	Lɛ la ka Pailat da yeli ko ba, “Yɛ de O yɛmenne a di O sɛrɛɛ a yi yɛ nɔbinnaa poɔ.” A lɛ poɔ ka a Gyu deme da yeli ko o, “Te ba taa sori ka te ko neɛ zaa.”
43018032	A e la lɛ ka a tõɔ̃ tu a yelbiri Yesu naŋ da yeli, ka a wuli a kũũ na tɔ O naŋ na kpi.
43018033	Ka Pailat pãã da leɛ kpɛ o yiri poɔ a boɔle Yesu a soore O, “Fo e la a Gyu deme Naa bee?”
43018034	Ka Yesu da leɛ yeli ko o, “Fomeŋɛ teɛroŋ la aŋa, bee nobɔ mine la yeli N yɛlɛ ko fo?”
43018035	Ka Pailat da leɛ yeli, “N e la Gyu neɛ bee? A Fomeŋɛ teŋɛ deme ane a ba puoru neŋkponni ninderebe la iri de Fo a ko ma. Boŋ la ka Fo da e?”
43018036	Ka Yesu da leɛ yeli, “N naaloŋ ba yi a donɛɛ ŋa poɔ. Ka N naaloŋ da yi a donɛɛ ŋa poɔ, N tontoneba na zɔɔ faa Ma la ka ba ta iri de Ma ko a Gyu deme. Kyɛ pampana, N naaloŋ ba yi kyɛ.”
43018037	A lɛ poɔ, ka Pailat soore O, “Ka lɛ Fo e la Naa?” Ka Yesu da leɛ yeli, “A waa la lɛ fo naŋ yeli, bonso N e la Naa. A ŋaa zuiŋ la ka ba dɔge Ma, ka N wa a donɛɛ poɔ a di danseɛ ko a yelmeŋɛ. Neɛ zaa naŋ be a yelmeŋɛ poɔ, wono la N kɔkɔre.”
43018038	Ka Pailat da soore O, “Boŋ la a yelmeŋɛ?” O naŋ da yeli a yɛlɛ ama baare la ka o da leɛ yi gaa a Gyu deme zie a te yeli ko ba, “N ba nyɛ saŋnaa zaa O yɛlɛ poɔ.
43018039	Kyɛ yɛ taa la a koroŋ zaa eroŋ ka N bare nempigra kaŋ ko yɛ a Gaŋ Baro Tigri saŋ. A lɛ poɔ, yɛ boɔrɔ la ka N bare a ‘Gyu Deme Naa’ ko yɛ bee?”
43018040	Lɛ la ka ba zaa da leɛ yeli gboligboli, “A dɔɔ ŋa naane! Bare Barabas ko te!” Kyɛ Barabas da waa la fafaara.
43019001	Ka Pailat pãã da de Yesu a tere ka ba fɔbe O.
43019002	A sogyare da wuo la goore zupile a de vɔgle O zu eŋɛ. Ba meŋ da de la kpare vaelɔt a su O,
43019003	kyɛ da yeli, “Te puori Fo la, Gyu deme Naa!” Ba pãã da ŋmɛ O la ne ba nuuri.
43019004	A puoriŋ la ka Pailat da leɛ yi wa a yeli ko ba, “Nyɛ, N taa O la waara ne yɛ zie, ka yɛ na tõɔ̃ bɔŋ ka N ba nyɛ saŋnaa zaa O zie.”
43019005	Yesu pãã da yi la wa a vɔgle a goore zupile, kyɛ meŋ su a kpare vaelɔt. Ka Pailat yeli ko ba, “Nyɛ a dɔɔ!”
43019006	A puoru neŋkponni ninderebe ane a zikaareba naŋ wa nyɛ O la ka ba yeli gboligboli, “Kpa O! Kpa O!” Kyɛ ka Pailat da yeli ko ba, “Yɛnee, yɛ de O gaa te kpa! Maa eŋ, N ba nyɛ saŋnaa zaa O zie.”
43019007	Ka a Gyu deme da leɛ yeli ko o, “Te taa la nɔbinna kaŋ, kyɛ a te nɔbinnaa ŋa poɔ a seŋ ka O kpi, bonzuiŋ, O maale la Omeŋɛ ka O e a Naaŋmen Bidɔɔ.”
43019008	Pailat naŋ da woŋ a ŋaa la, ka dambẽɛ̃ da kpɛ o yaga.
43019009	O da leɛ kpɛ la a sɛrɛɛ diu die a te soore Yesu, “Yeŋ ka Fo yi?” Kyɛ Yesu da ba leɛ yeli yɛlɛ zaa.
43019010	Ka Pailat pãã da yeli ko O, “Fo ba yele yɛlɛ zaa korɔ ma bee? Fo ba bɔŋ ka N taa la faŋ na vɛŋ ka ba kpa Fo, kyɛ meŋ taa faŋ na bare Fo?”
43019011	Ka Yesu da leɛ yeli, “Fo da ba taa faŋ zaa N zu, ka ana ba yi a sazu wa. A lɛ poɔ, a neɛ na sobɔ naŋ iri de Ma ko fo taa la saŋna kpoŋ yelbieri poɔ.”
43019012	A yi a lɛ poɔ gɛrɛ, ka Pailat da moɔrɔ ka o bare Yesu. Kyɛ ka a Gyu deme da duori ba kɔkɔe a yele, “Ka fõõ wa bare a dɔɔ ŋa ka O gɛrɛ, fo ba e a Siiza ba! Neɛ na zaa naŋ boɔrɔ ka o wuli ka o e la naa, yeli yɛlɛ kyaare ne Siiza!”
43019013	Pailat naŋ da woŋ a yelbie ama, ka o da taa Yesu yi wa ne a te zeele a sɛrɛɛ diu zie, a zie na ba naŋ maŋ boɔle ka Kusiri Foɔla, kyɛ a Hibiru kɔkɔre poɔ la ka ba boɔlɔ o Gabata.
43019014	A Gaŋ Baro Tigri kyɔgroo bebiri da la, a gbaŋgbaŋ saŋ. Ka Pailat yeli ko a Gyu deme, “Yɛ nyɛ a yɛ naa.”
43019015	Ka ba da ŋmɛ kpɛlle kyɛ yeli, “De O gɛrɛ ne! De O gɛrɛ ne! Kpa O!” Ka Pailat da soore ba, “N kpa a yɛ naa a dagara zu?” Ka a puoru neŋkponni ninderebe leɛ yeli, “Te ba taa naa zaa ka Siiza naane!”
43019016	Lɛ la ka Pailat da iri de O ko ba, ka ba kpa O a dagara zu.
43019017	Ka Yesu da tuo O dagara a da do ne a zie na ba naŋ maŋ boɔle ka a zuŋmama zie (kyɛ a Hibiru kɔkɔre poɔ, ba da boɔlɔ la a zie ŋa Gɔlgɔta).
43019018	A be la ka ba da kpa O ane nobɔ bayi. Ka ba zaa bayi be Yesu lombori eŋɛ, kyɛ ka Yesu be ba senselensoɔ.
43019019	Pailat da ŋmaa la ŋmaabo kaŋ mare a dagara zu ka a ŋmaabo yeli: YESU NAŊ YI NAZARƐT, A GYU DEME NAA.
43019020	Gyu deme yaga da kanne la a ŋmaabo aŋa, bonzuiŋ, a be ba naŋ kpa Yesu da peɛle la Gyɛrosalɛm, kyɛ ba de ŋmaa ne la Hibiru, Grik ane Latin kɔkɔe.
43019021	Ka a Gyu deme puoru neŋkponni ninderebe da yeli ko Pailat, “Ta ŋmaa ka ‘Gyu deme Naa,’ kyɛ ŋmaa ka O da yeli ka O e la a Gyu deme Naa.”
43019022	Ka Pailat da leɛ yeli, “Bon na N naŋ ŋmaa biŋ, N ŋmaa la biŋ.”
43019023	A sogyare naŋ da kpa Yesu, da de la O bonsuuri a poŋ ziiri anaare, ka kaŋ zaa taa zibonyenaa. Kyɛ ka a O kparo naŋ kyɛre da ba taa seɛro, ba naŋ da ŋmɛ o a yi a zusoɔ te tɔ a pare.
43019024	Lɛ la ka ba yeli ko taaba, “Yɛ ta vɛŋ ka te kyeɛre o. Yɛ vɛŋ ka te molle bɔŋ neɛ na sobɔ naŋ na taa o.” Ama zaa da e la ka a tu lɛ a Ŋmaabo naŋ yeli, “Ba poŋ la N bonsuuri bamenne poɔ, kyɛ molle iri N kparo meŋ.” Ama la ka a sogyare da e.
43019025	A Yesu dagara pare la ka O ma ane O ma yɔɔ, Maria naŋ da e Klɛopas pɔgɔ, ane Maria Magdalena da are.
43019026	Yesu naŋ da nyɛ O ma ane a tutuuro O naŋ da nɔŋ, ka ba are a be, O da yeli la ko O ma, “Pɔgɔ, nyɛ fo bidɔɔ.”
43019027	O pãã da yeli la ko a tutuuro, “Nyɛ fo ma.” A yi a gogo na poɔ kyɛ gɛrɛ, a tutuuro na da de o la kpɛ ne a omeŋɛ yiri.
43019028	A lɛ puoriŋ, Yesu naŋ da bɔŋ ka a yɛlɛ zaa baare la, ka a Ŋmaabo meŋ na tõɔ̃ tu la, ka O da yeli, “Kõɔ̃ nyuuri kpɛ Ma la.”
43019029	Kyɛ yuori ne dãã miiruŋ da be la be, ka ba da de sɔpɔ a buri a dãã miiruŋ poɔ, a yagle hesop tambir wogi eŋɛ a de turi eŋ Yesu noɔre eŋɛ.
43019030	Yesu naŋ da wa nyu a dãã miiruŋ ŋa la, ka O da yeli, “A baare la.” A lɛ poɔ, ka O da suli O zu a vɛŋ ka O seɛ yi.
43019031	A kyɔgroo bebiri da la, ka a bieo daare na e a Sabat bebikpoŋ kaŋ. A Gyu deme da ba boɔrɔ ka a eŋgama be a dagara zu a Sabat bebiri. Lɛ la so ka ba da sɔre Pailat, ka o vɛŋ ka ba kare ba gbɛɛ a de a ba eŋgama a sigi ne.
43019032	Ka a sogyare pãã da wa a danwẽɛ̃ sobɔ zie ane a ayi sobɔ zie, balaŋ ba naŋ da kpa a dagara zu ne O, a te kare ba gbɛɛ.
43019033	Kyɛ ba naŋ da wa ta Yesu zie, a nyɛ ka O faa kpi, ba da ba kare O gbɛɛ.
43019034	Kyɛ a sogya kaŋ da de la kyɔlmɔ a kyɔge ne O lombori eŋɛ, ka zẽẽ ane kõɔ̃ da deɛ kyiri.
43019035	A neɛ na sobɔ naŋ nyɛ a ŋaa, da di la a danseɛ, ka o danseɛloŋ e yelmeŋɛ. O bɔŋ la ka o yele la a yelmeŋɛ, ka yɛ meŋ na sage de.
43019036	Bonso, a yɛlɛ ama e la ka a Ŋmaabo tõɔ̃ tu: “A O kɔbɔ kaŋ zaa kon bɔŋ ka.”
43019037	Ka a Ŋmaabo kaŋ meŋ da leɛ yele: “Ba na nyɛ la a Onɔ sobɔ ba naŋ kyɔge.”
43019038	A puoriŋ la ka Gyosɛf naŋ yi Arematea da sɔre Pailat ka o ko o sori ka o tõɔ̃ de Yesu eŋgan gaa ne. Gyosɛf da e la Yesu tutuuro kaŋ, kyɛ o da sɔgle la a yɛlɛ, bonso, o da zoro la a Gyu deme dambẽɛ̃. Pailat da sage la. Lɛ la ka Gyosɛf da wa de a Yesu eŋgan.
43019039	Ka Nikodemus meŋ da wa, a neɛ na sobɔ naŋ da wa Yesu zie a tensoɔ saŋ. O da taa la more ne alo kãã wa ne, ka a ta kilori lezɛre ne pie ne anaare.
43019040	Ka ba da de Yesu eŋgan a villi pɔge o ne pɛmpeɛle ne a kãã nyuuri. Ama la ka a Gyu deme da maŋ e a ba saakomloŋ poɔ a ũũ a ba kũũ.
43019041	A zie na poɔ ba naŋ kpa Yesu, tuu da be la be. A tuu ŋa poɔ la, ka yabogi paala kaŋ da be, ka ba da ba ũũ neɛ zaa.
43019042	A da e la a Gyu deme kyɔgroo bebiri; lɛ la so ka ba da gaale Yesu a be, bonso a yabogi ŋa meŋ da peɛle la.
43020001	A koseɛra piilu daare baguo pipi saŋ, a zie naŋ da ba vɛle sɛre, Magdalena Maria da gaa la a yabogi zie a te nyɛ ka ba da vu a yabogi noɔre kuuri bare.
43020002	Lɛ la ka o zo gaa Simon Pita ane a tutuuro na Yesu naŋ da nɔŋ zie a da yeli ko ba, “Ba iri la a Daŋna a yabogi poɔ, kyɛ te ba bɔŋ zie na ba naŋ biŋ O!”
43020003	Lɛ la ka Pita ane a tutuuro na kaŋ da yi te gɛrɛ a yabogi zie.
43020004	Ba zaa bayi da laŋ zoro la, kyɛ a tutuuro na kaŋ da zoro zuo la Pita a daŋ ta a yabogi zie.
43020005	O da gũũ la nyɛ a pɛmpeɛle naŋ da gaŋ be, kyɛ o da ba kpɛ.
43020006	Ka Simon Pita naŋ da be a puoriŋ wa ta be, o da gũũ kpɛ la a yabogi poɔ a nyɛ a pɛmpeɛle ka a gaŋ a be.
43020007	Ka a pɛne ba naŋ da villi ne o zu meŋ da bebe. A pɛne ŋa da puuli la omeŋɛ a gaŋ o yoŋ.
43020008	A lɛ pãã, ka a tutuuro na naŋ da de wẽɛ ̃ ta a yabogi zie meŋ da kpɛ. O da nyɛ la kyɛ sage de.
43020009	(A saŋ na, ba da ba bɔŋ a Ŋmaabo naŋ yeli ka a fere la ka O leɛ iri yi a kũũ poɔ.)
43020010	A tutuuribo pãã da leɛ gaa la ba yie poɔ.
43020011	Kyɛ Maria da are la a yabogi zie kono. O naŋ da kono la, ka o gũũ kaa a yabogi poɔ
43020012	a nyɛ malkere ayi naŋ su bompeɛle, ka ba da zeŋ a be Yesu eŋgan naŋ da be. Ka kaŋ zeŋ a zu zie, kyɛ ka kaŋ meŋ zeŋ a gbɛɛ zie.
43020013	Ka ba da soore o, “Pɔgɔ, boŋ la so ka fo kono?” Ka o da leɛ yeli ko ba, “Ba de la n Daŋna gaa ne zie kaŋa, kyɛ N ba bɔŋ a zie na ba naŋ biŋ O.”
43020014	O naŋ da yeli a ŋaa la ka o da leɛ a nyɛ ka Yesu are a be, kyɛ o da ba bɔŋ ka Yesu la.
43020015	Ka Yesu da soore o, “Pɔgɔ, boŋ la so ka fo kono? Aŋ la ka fo boɔrɔ?” O da teɛre ka a tuu sobɔ la, ka o da yeli ko O, “Neŋkpoŋ, ka fõõ da de O gaa ne zie kaŋ, yeli ko ma be fo naŋ biŋ O, ka N te de O gaa ne.”
43020016	Ka Yesu da yeli ko o, “Maria.” Ka o da leɛ kyɛ yeli ko O, “Rabone!” (A wuli ka Wuliwullo).
43020017	Ka Yesu da yeli ko o, “Ta tɔ Ma, bonso, N ba do N Saa zie sɛre. Gaa N yɔɔmine zie a te yeli ko ba ka N duoro la N Saa ane yɛ Saa zie, ane N Naaŋmen ne yɛ Naaŋmen zie.”
43020018	Maria Magdalena da gaa la a tutuuribo zie a te yeli ko ba ka o nyɛ la a Daŋna, ka O yeli a yɛlɛ ama ko o.
43020019	A bebiri na meŋɛ, naŋ da e a koseɛra piilu daare, a zimaane saŋ, a tutuuribo da laŋ la taa, ka a dendɔe zaa pɔge a Gyu deme dambẽɛ̃ zuiŋ. Ka Yesu da wa are a ba senselensoɔ kyɛ yeli ko ba, “`Maaroŋ be yɛ zie.”
43020020	O naŋ da yeli ama baare la, ka O wuli ba O nuuri ane O lombori. A tutuuribo poore da pɛle la yaga ba naŋ da nyɛ a Daŋna.
43020021	Ka Yesu pãã da leɛ yeli ko ba, “`Maaroŋ be yɛ zie. A na a Saa naŋ toŋ Ma, N meŋ tonɔ yɛ la.”
43020022	O naŋ da yeli a ŋaa baare la, ka O da voore eŋ ba, kyɛ yeli ko ba, “Yɛ de a Sekyerete.
43020023	Ka yɛnee wa iri neɛ zaa yelbebe bare, yɛ iri la ba yelbebe bare ko ba. Kyɛ ka yɛnee wa de neɛ zaa yelbebe biŋ, ba yelbebe biŋ la.”
43020024	Kyɛ Tomas, ba naŋ boɔlɔ ka Dedomɔs, a pie ne bayi kaŋ, da ba be a tutuuribo zie a saŋ na Yesu naŋ da wa.
43020025	Lɛ la ka o tututaaba da yeli ko o, “Te nyɛ la a Daŋna!” Ka o da yeli ko ba, “See ka N nyɛ a piimbie `lego a O nuuri poɔ, a de n nubiri a toŋ a be a piimbie naŋ da be, a de n nu a eŋ O lombori na poɔ. Ka lɛ naane, N kon sage de.”
43020026	A bebie anii daare puoriŋ, a tutuuribo da leɛ laŋ la taa a yiri poɔ, ka Tomas da be a ba zie. Ane lɛ zaa a dendɔe zaa naŋ da pɔge, Yesu da wa la a wa are a ba senselensoɔ, a yeli, “`Maaroŋ be yɛ zie.”
43020027	Ka O pãã da yeli ko Tomas, “De fo nubiri eŋ kyɛ. Nyɛ N nuuri. Iri fo nu a eŋ N lombori. Bare a fo basagdeu, kyɛ sage de.”
43020028	Ka Tomas da leɛ yeli ko o, “N Daŋna ane n Naaŋmen!”
43020029	Ka Yesu yeli ko o, “Tomas, fo naŋ nyɛ Ma zuiŋ la ka fo sage de. Maaloo be la balaŋ zaa naŋ ba nyɛ kyɛ sage de zie.”
43020030	Yelmeŋɛ, Yesu da toŋ la tonseɛle manno mine yaga a O tutuuribo zie, kyɛ a da ba ŋmaa biŋ a gane ŋa poɔ.
43020031	Kyɛ ama zaa ŋmaa la biŋ ka yɛ na sage ka Yesu e la a Kristo a Naaŋmen Bidɔɔ, kyɛ ka yɛnee wa sage de, yɛ na taa la nyɔvore a O yuori eŋɛ.
43021001	A lɛ puoriŋ, Yesu da leɛ wuli la Omeŋɛ a ko O tutuuribo a Tebɛreas mane noɔre. A ŋaa la ka O da sãã ba zie:
43021002	Simon Pita, Tomas ba naŋ boɔlɔ ka Dedomɔs, Nataneɛl naŋ yi Kana a Galili poɔ, Zɛbɛde bidɔbɔ, ane tutuuribo mine bayi da laŋ la taa.
43021003	Ka Simon Pita da yeli ko ba, “N gɛrɛ la zomnyɔgebo.” Ka ba da yeli ko o, “Te meŋ na gaa ne fo la.” Lɛ la so ka ba yi gaa a te kpɛ a gbori daadaa. Kyɛ a tensoɔ na poɔ, ba da ba nyɔge zomɔ zaa.
43021004	Kyɛ a baguo saŋ naŋ wa ta la, ka Yesu da are a mannoɔre, kyɛ a tutuuribo da ba bɔŋ ka Yesu la.
43021005	Ka Yesu da yeli ko ba, “N pɔlbilii, yɛ taa la bondirii bee?” Ka ba da leɛ yeli ko O, “`M`m.”
43021006	Ka O da yeli ko ba, “Yɛ lɔɔ a nɛte a gbori doroŋ, kyɛ yɛ na nyɛ la a mine.” Ba naŋ e a lɛ, ba da ba tõɔ̃ tage a nɛte, bonzuiŋ a zomɔ da zuo la.
43021007	Lɛ la ka a tutuuro na Yesu naŋ da nɔŋ da yeli ko Pita, “A Daŋna la!” Simon Pita naŋ da woŋ ka a Daŋna la, ka o da de o kparo su, (bonso o da yaa o la bare) kyɛ vare kpɛ le a kõɔ̃ poɔ.
43021008	Ba tututaaba da tu ne la a gbori bile a tage a nɛte naŋ paale ne zomɔ, bonso ba da ba be tɔɔre ne a teŋɛ. (A da ta la mitari lezaanaare ne pie ne a mannoɔre.)
43021009	Ba naŋ wa ta a mannoɔre la, ka ba nyɛ saala ka a dire vũũ, ka zomɔ be a zu ane boroboro.
43021010	Ka Yesu da yeli ko ba, “Yɛ wa ne a zomɔ mine yɛ naŋ deɛ nyɔge.”
43021011	Simon Pita da yi la a kõɔ̃ poɔ kyɛ tage a nɛte wa ne a teŋɛ. A nɛte da paale la ne zombɛrɛ kɔɔ ne lezaayi ne pie ne ata. Ane a lɛ zaa a naŋ da waa yaga, a nɛte da ba kyeɛre.
43021012	Ka Yesu yeli ko ba, “Yɛ wa di baguo bondirii.” Kyɛ a tutuuribo kaŋ zaa da ba taa sukyiri a na soore O, “Aŋ la Fo?” Ba zaa da bɔŋ la ka a Daŋna la.
43021013	Yesu da wa la a wa de a boroboro ko ba kyɛ da leɛ de a zomɔ ko ba.
43021014	A ŋaa da la a bota saŋ Yesu naŋ da sãã a O tutuuribo zie O naŋ da yi kuuni poɔ.
43021015	Ba naŋ da di a baguo bondirii wa baare la ka Yesu da yeli ko Simon Pita, “Simon, Gyona bidɔɔ, fo sereŋ nɔŋ Ma la gaŋ a bama zaa bee?” Ka o da yeli ko O, “Oo, Daŋna, Fo bɔŋ ka N nɔŋ Fo la.” Ka Yesu da yeli ko o, “Guoli N pebilii.”
43021016	Ka Yesu da leɛ yeli ko o a boyi saŋ, “Simon, Gyona bidɔɔ, fo sereŋ nɔŋ Ma la?” Ka o da yeli ko O, “Oo, Daŋna, Fo bɔŋ ka N nɔŋ Fo la.” Ka O da yeli ko o, “Kaara N peere.”
43021017	A bota saŋ la ka O da yeli ko o, “Simon, Gyona bidɔɔ, fo nɔŋ Ma la?” Ka Pita poɔ da saŋ, bonzuiŋ O da yeli ko o la a bota saŋ, “Fo nɔŋ Ma la?” Ka o da yeli ko O, “Daŋna, Fo bɔŋ la bon zaa. Fo bɔŋ ka N nɔŋ Fo la.” Ka Yesu da yeli ko o, “Guoli N peere.
43021018	N sereŋ yele la yelmeŋɛ korɔ fo, fo naŋ da waa pɔlbilee, fo da maŋ su la fo boma a gaa zie na zaa fo naŋ boɔrɔ. Kyɛ ka fõõ wa kore, fo na tẽɛ̃ la fo nuuri ka neɛ kaŋ su fo boma a de fo wẽɛ̃ ka fo gaa benee fo naŋ ba boɔrɔ.”
43021019	Yesu da yeli la a ŋaa ka a wuli a kũũ na tɔ o naŋ na kpi a eŋ Naaŋmen. O naŋ da yeli a ŋaa wa baare la ka O da yeli ko o, “Tuuro Ma.”
43021020	Pita naŋ da leɛ, o da nyɛ la a tutuuro na Yesu naŋ da nɔŋ ka o tuuro ba. Onɔ la a sobɔ naŋ da dɛlle Yesu a zimaane bondirii saŋ kyɛ soore, “Daŋna, aŋ la na iri de Fo ko ba?”
43021021	Pita naŋ da wa te nyɛ o la, ka o da soore Yesu, “Daŋna, kyɛ a dɔɔ ŋa meŋ?”
43021022	Ka Yesu da yeli ko o, “Ka Maa boɔrɔ ka o bebe kyɛ gu lɛ saŋ N naŋ na leɛ wa, boŋ meŋ la ana fo zie? See ka fo tuuro Ma.”
43021023	A ana zuiŋ la ka a yelbiri ŋa yaare a yɔɔmine poɔ ka a tutuuro ŋa kon kpi. Kyɛ Yesu da ba yeli ka o kon kpi, kyɛ O da yeli la, “Ka Maa boɔrɔ ka o bebe kyɛ gu lɛ saŋ N naŋ na leɛ wa, boŋ meŋ la ana fo zie?”
43021024	A tutuuro ŋa la dire a yɛlɛ ama danseɛ kyɛ ŋmaa a yɛlɛ ama biŋ. Te bɔŋ la ka o danseɛloŋ e la yelmeŋɛ.
43021025	Yesu meŋ da toŋ la ton-yaga mine. Ka ba naŋ da ŋmaa a zaa bonyen, bonyen biŋ, N teɛre la ka a donɛɛ zaa da kon taa zie ka ba na tõɔ̃ biŋ a gama ama ba naŋ ŋmaa. Amen.
44001001	A n gan dandaŋ poɔ, Tɛofelos, N da ŋmaa la lɛ Yesu naŋ da piili erɛ kyɛ wullo,
44001002	a te ta O tenvela duobu saŋ, O naŋ da tere noɔre a yi a Sekyerete zie baare a ko a potuuribo O naŋ da iri.
44001003	A O dɔgroŋ puoriŋ O da wuli la Omeŋɛ a O potuuribo zie ne mannewuluu yaga ka O sereŋ voorɔ la. Ba da nyɛ O la bebie lezaayi poɔ, ka O da yele a Naaŋmen naaloŋ yɛlɛ korɔ ba.
44001004	Saŋ kaŋ O naŋ da laŋ ne ba, O da tere la noɔre ko ba, a yeli, “Yɛ ta wa yire Gyɛrosalɛm teŋɛ poɔ. Yɛ kyɛllɛ a Saa polloo, a seŋ lɛ yɛ naŋ da woŋ N zie.
44001005	Bonso, Gyɔn da sereŋ tere la suobu ane kõɔ̃, kyɛ a kon kɔɔre, yɛ na de la suobu a Sekyerete eŋɛ.”
44001006	Ba naŋ da wa te pɔge taa, ba da soore O la, “Daŋna, Fo na leɛ de la a naaloŋ ko Israel pampana ŋa bee?”
44001007	Ka O da yeli ko ba, “A ba e yɛ yɛlɛ ka yɛ bɔŋ a saŋ na bee a bebie na a Saa naŋ da iri biŋ a Omeŋɛ faŋa poɔ.
44001008	Kyɛ yɛ na nyɛ la faŋ a saŋ na a Sekyerete naŋ na wa yɛ zie. Yɛ na waa la N danseɛ diu deme a Gyɛrosalɛm, Gyudea, ane Samari tenne poɔ a te ta a teŋɛ baaro zie.”
44001009	O naŋ da yeli a yɛlɛ ama baare kyɛ ka ba naŋ kaara la, ka Naaŋmen da zɛle O ka O do kpɛ zanzugo poɔ, ka ba da ba la nyɛ O.
44001010	Ba naŋ da gbolɔ kaara a sazu kyɛ ka O te duoro la, ka a pare na poɔ, dɔbɔ bayi naŋ su bompeɛle la are ba zie.
44001011	Ba da yeli la, “Galili dɔbɔ, boŋ la so ka yɛ are a gbolɔ kaara a sazu? A Yesu ŋa ba naŋ de a yɛ zie a duoro ne sazu, na leɛ wa la a seŋ lɛ yɛ naŋ nyɛ O ka O duoro a sazu.”
44001012	Ka ba pãã da sigi a Ɔleve taŋ zu a leɛ gaa Gyɛrosalɛm. A taŋ ŋa da ta la Sabat bebiri kyenoo a yi Gyɛrosalɛm poɔ.
44001013	Ba naŋ da te ta, ba da do la kpɛ peɛ zu die kaŋ poɔ. Be la ka Pita, Gyems, Gyɔn, Andero, Felep, Tomas, Bartolomi, Matiu, Gyems naŋ e Alfeos bidɔɔ, ane Simon Zɛlote, ane Gyudas naŋ e Gyems yɔɔ, da kpeɛrɛ.
44001014	A potuuribo bama zaa da laŋ la taa a puoruu ane sɔroo poɔ. Pɔgɔbɔ mine, ane Maria naŋ e Yesu ma, ane O yɔɔmine da poɔ la ba poɔ.
44001015	A bebie ama poɔ la ka Pita da iri are a tutuuribo poɔ (a tutuuribo yoe zaa da ta la kɔɔ ane lezɛre) a yeli,
44001016	“N dɔɔmine ne n yɔɔmine, a da seŋ la ka a Ŋmaabo na a Sekyerete naŋ da yeli ko David tu lɛ o naŋ da manne kyaare ne Gyudas, onɔ naŋ da de a nobɔ gaa ne ka ba tõɔ̃ nyɔge Yesu.
44001017	Bonso, o da waa la te kaŋ a laŋ toŋ ne te a tomɔ ŋa.”
44001018	(A dɔɔ ŋa da de la a tɔnɔ o naŋ da nyɛ a o yelbatori zuiŋ a da ne weɛ. Be la ka o da le toore ne nyuu ka o eŋɛ da puri yuo ka o nyaga zaa age yaare.
44001019	Neɛ zaa naŋ kpeɛrɛ Gyɛrosalɛm poɔ da woŋ la ama zaa. Lɛ la ka ba pãã da boɔlɔ a weɛ ŋa a ba kɔkɔre poɔ, ka Akɛldama, naŋ wuli ka Zẽẽ Weɛ.)
44001020	“Bonso, ba ŋmaa la a Pugibu Yieluŋ gan poɔ, “ ‘Vɛŋ ka o zikpeɛraa waa zivuo; ta vɛŋ ka neɛ zaa kpɛ o poɔ,’ kyɛ, “ ‘Vɛŋ ka nen-yuo de o kponnuŋ zie.’
44001021	A lɛ zuiŋ, a dɔbɔ bama naŋ da be te poɔ, a saŋ na zaa a Daŋna Yesu naŋ kpɛ kyɛ leɛ yi a te zie,
44001022	a piili Gyɔn suobu teroo saŋ te ta a bebiri na ba naŋ da taa Yesu do ne, a seŋ la ka ba kaŋ waa a O leɛ-iruŋ danseɛ sobɔ a meŋ be a te poɔ.”
44001023	Ana la ka ba da iri nobɔ bayi: Kaŋ naŋ di Gyosɛf, ba naŋ da boɔlɔ Barsabas ka o saa yuori di ka Gyostos, ane kaŋ naŋ di ka Matayas.
44001024	Ka ba da puori a yeli, “Daŋna, Fõõ la bɔŋ neɛ zaa sukyiri. Wuli te kaŋ na Fo naŋ iri,
44001025	ka o na tõɔ̃ de a potuuro na tomɔ Gyudas naŋ bare a saŋ na o naŋ da le a yelbebe zuiŋ kyɛ gaa omeŋɛ zie.”
44001026	Ba pãã da molle la a iri Matayas. Lɛ la ka o da poɔ a potuuribo pie ne yena poɔ.
44002001	Pɛntɛkɔst bebiri naŋ wa ta, ba zaa da taa la nɔbonyenaa a laŋ taa ziyenaa.
44002002	Ba da berɛ la ka gɔmɔ yaga da yi a sazu a wa na sɛseɛ naŋ daara, a wa paale a yiri na poɔ ba naŋ da zeŋ.
44002003	Ka ba da nyɛ ka a e a na vũũ zeɛlɛ la yaare a do zeŋ ba kaŋ zaa zu.
44002004	Ka ba zaa da paale ne a Sekyerete, a piili yele yɛlɛ ane kɔkɔ-yobo, a seŋ lɛ a Seɛ naŋ ko ba.
44002005	A Gyu deme naŋ yi tenne zaa naŋ be a sazu puli poɔ, kyɛ da zoro Naaŋmen dambẽɛ̃, da kpeɛrɛ la Gyɛrosalɛm poɔ.
44002006	A nobɔ naŋ da woŋ a gɔmɔ naŋ yaare, ba da wa laŋ la taa, ka buriburi da nyɔge ba, bonzuiŋ ba kaŋ zaa da woŋ la ka ba yeli yɛlɛ ne omeŋɛ kɔkɔre.
44002007	Ba zaa nɔe da `maa la ka ba da yeli ko taa, “Nyɛ, a nobɔ bama zaa naŋ yele a yɛlɛ ba yi a Galili poɔ bee?
44002008	Wolɔ la so ka te kaŋ zaa wono a te dɔgebo tenne kɔkɔe?
44002009	Partea deme, Media ane Ɛlam deme; balaŋ naŋ kpeɛrɛ Mɛsɔpɔtamea, Gyudea, Kapadosea, Pɔntos ane Asia,
44002010	Ferogea ne Panfolea, Egyept ane Lebya zie kaŋ naŋ peɛle Sairin; saama naŋ yi Rom (Gyu deme ne balaŋ naŋ leɛ kyɛ kpɛ a ba puoru sobie poɔ);
44002011	Krete deme ane Arabia deme—te woŋ la ka ba manna a Naaŋmen toŋkpeɛne yɛlɛ a te kaŋ zaa kɔkɔre poɔ.”
44002012	A da e la nɔ`maa ne bonnoŋ ko ba zaa ka ba da yeli ko taa, “A ama tɛgɛ la boŋ?”
44002013	Ba mine da e ba la la, kyɛ yeli, “Ba nyu la dãã kpẽã yaga.”
44002014	Kyɛ ka Pita da iri are ne a tutuuribo pie ne yena, a duori o kɔkɔre kyɛ yeli ko ba, “Gyu deme dɔbɔ ane yɛ balaŋ zaa naŋ be Gyɛrosalɛm poɔ, yɛ vɛŋ ka yɛ bɔŋ a yɛlɛ ŋa tɛgɛ, a kyɛllɛ velaa n yelbie.
44002015	A dɔbɔ bama ba kuoli a na yɛ naŋ teɛre, bonso, baguo gogori awae saŋ la.
44002016	Kyɛ a ŋaa la a yɛlɛ na a Ŋmen-noɔr sobɔ Gyoɛl naŋ da yeli:
44002017	“ ‘Naaŋmen da yeli ka a na tu la a bebie baaro saŋ, ka N na kyiri la N Seɛ waare nensaala zaa. Yɛ bidɔbɔ ne yɛ pɔɔyaare na kanne la daŋ-nyaabo kannoo; yɛ pɔlɔ na nyɛ la gyennoo, kyɛ yɛ nembɛrɛ na zanne la zannoo.
44002018	A N tonton dɔbɔ ane N tonton pɔgɔbɔ, N na kyiri la N Seɛ eŋ ba a bebie na, ka ba kanne daŋ-nyaabo kannoo.
44002019	N na toŋ la tombeere a sazu poɔ kyɛ wuli mannoo a teŋɛ zu: zẽẽ, ne vũũ ane zoore yaga.
44002020	A ŋmenaa na leɛ la lige, ka a kyũũ waa zẽẽ, kyɛ ka a Daŋna gandaaloŋ bebikpoŋ pãã ta.
44002021	A na tu la ka neɛ na zaa naŋ na boɔle a Daŋna yuori na nyɛ la faabo.’
44002022	“Israel dɔbɔ, yɛ kyɛllɛ a yelbie ama: Yesu naŋ yi Nazarɛt, da e la dɔɔ na Naaŋmen naŋ wuli ne tonseɛle, toŋkpeɛne, ane mannoo. Ama la ka Naaŋmen da e a yi O zie a yɛ poɔ, a na yɛmenne meŋ naŋ bɔŋ.
44002023	A neɛ na sobɔ la ka Naaŋmen da iri ko yɛ, a O poteɛroŋ boɔbo ne a O daŋ-bɔmmo zuiŋ. Kyɛ yɛnee la da nyɔge O ne nufaare a kpa O a dagara zu.
44002024	Kyɛ Naaŋmen da iri O la kuuni poɔ, a faa O yi kũũ yeltuo poɔ, bonzuiŋ kũũ da ba tõɔ̃ nyɔge O taa.
44002025	Bonso, David da yeli la kyaare O: “ ‘N daŋ maŋ nyɛ la a Daŋna n niŋe soɔ. O naŋ be n nudoroŋ zie zuiŋ la, ka N kon tõɔ̃ miine.
44002026	A lɛ poɔ, n sukyiri wono la noɔ ka n zele meŋ dire noɔ; n eŋgan meŋ na kpeɛrɛ la ne kyelloo,
44002027	bonzuiŋ, Fo kon bare n seɛ a kuuni zie, bee vɛŋ ka Fo Kyerete Sobɔ nyɛ saŋnaa.
44002028	Fo e la ka N bɔŋ a nyɔvore sobie; Fo na e la ka N paale ne noɔ a Fo niŋe soɔ.’
44002029	“N dɔɔmine ne n yɔɔmine, a seŋ la ka N yeli te saakom David yɛlɛ ko yɛ kperaa lɛ. O da kpi la ka ba da ũũ o meŋ. O yabogi be la te zie a te ta zenɛ.
44002030	O da e la Ŋmen-noɔr sobɔ a bɔŋ ka Naaŋmen da polle la polloo ka a na yi a omeŋɛ bibiiri poɔ ka O na iri Kristo ka O zeŋ a o naaloŋ dakog zu.
44002031	O naŋ da nyɛ bon naŋ de wẽɛ̃, lɛ la ka o da yeli a Kristo leɛ-iruŋ yɛlɛ, ka O seɛ da ba kyãã be a kuuni zie kyɛ O eŋgan meŋ da ba põɔ̃.
44002032	A Yesu ŋa la ka Naaŋmen da seŋ ka O do. Te zaa e la a yɛlɛ ŋa danseɛ deme.
44002033	O naŋ da do a Naaŋmen nudoroŋ zie, O da de la a Saa zie a Sekyerete na O naŋ polle, a kyiri eŋ yɛ a bon na yɛ naŋ nyɛrɛ pampana ŋa kyɛ wono.
44002034	Bonso, David da ba do kpɛ a tenvelaa poɔ, kyɛ ka omeŋɛ da yeli, “ ‘A Daŋna yeli la ko a n Daŋna: “ Zeŋ a N nudoroŋ zie
44002035	kyɛ gu a saŋ na N naŋ na e ka Fo dɔndɔmɔ leɛ a Fo gbɛɛ dakogo.” ’
44002036	“A lɛ zuiŋ, e ka Israel yideme zaa sereŋ bɔŋ ka Naaŋmen la maale a Yesu na ba naŋ kpa dagara zu, ka O e a Daŋna kyɛ leɛ e a Kristo.”
44002037	A nobɔ naŋ da woŋ a ŋaa, ba sukyie da ŋmaa la, ka ba da yeli ko Pita ane o potuutaaba, “Dɔbɔ ne yɔɔmine, boŋ la ka te na e?”
44002038	Ka Pita pãã da yeli ko ba, “Yɛ leɛ yɛ teɛroŋ kyɛ de suobu, a yɛ kaŋ zaa, a Yesu Kristo yuori eŋɛ, ka yɛ nyɛ yelbebe suuri diu, kyɛ yɛ na nyɛ la a Sekyerete kyɔgtaa.
44002039	A polloo ŋa la ka O ko yɛ ane yɛ bibiiri ane balaŋ zaa naŋ ba peɛle ane balaŋ zaa a Daŋna te Naaŋmen naŋ na boɔle.”
44002040	Ane yelbie mine yaga, O da di la danseɛ ko ba kyɛ mɔgle ba a yele, “Yɛ nyɛ faabo a yi a yelgoɔloŋ boorɔ ŋa deme zie.”
44002041	Balaŋ naŋ sage de o yelbie ne kyelloo, da de la suobu. Nobɔ turi ata da poɔ la ba poɔ a daare na.
44002042	Ba da kyãã tuuro la a Yesu potuuribo wuluu ne lantaaloŋ, ne a boroboro ŋmaabo ne puoruu gbeŋgbeŋ lɛ.
44002043	Ka dambẽɛ̃ da kpɛ neɛ zaa ne lɛ a potuuribo naŋ toŋ tombeere ne tonseɛle mannoo yaga.
44002044	A balaŋ zaa naŋ da sage dere da laŋ la taa, kyɛ ba zaa da laŋ la boma.
44002045	Ba da koɔre la ba boma zaa a de ko balaŋ zaa a naŋ fere ka ba nyɛ boma.
44002046	Bebiri zaa, ba da maŋ laŋ la taa a Ŋmen Yiri poɔ, a maŋ ŋmaa a boroboro a laŋ ɔɔ ne popeɛloŋ ane sukyi`maaroŋ a yi yiri ŋa te ta yiri ŋa poɔ,
44002047	a pugro Naaŋmen kyɛ nyɛrɛ zunoɔ nobɔ zaa zie. Bebiri zaa, a Daŋna da maŋ de la balaŋ naŋ nyɛrɛ faabo, eŋ ba a puoru deme poɔ.
44003001	Daare kaŋ Pita ane Gyɔn da duoro la a Ŋmen Yiri a puoruu saŋ, a gogori ata ŋmenaa saŋ.
44003002	Bebiri zaa, nobɔ mine maŋ tuo la dɔɔ kaŋ naŋ e gbɛre a yi o dɔgebo saŋ, a gaa ne a Ŋmen Yiri dendɔre na ba naŋ maŋ boɔlɔ Veɛloŋ. Be la ka ba maŋ sigri o biŋ ka o na tõɔ̃ sɔre boma a balaŋ zaa naŋ waara a Ŋmen Yiri zie.
44003003	O naŋ da nyɛ Pita ane Gyɔn ka ba da tara a Ŋmen Yiri dendɔre, o da sɔre la libie ba zie.
44003004	Ka Pita ane Gyɔn da kaara o lɛɛŋ, kyɛ ka Pita da yeli, “Kaara te.”
44003005	Ka a dɔɔ da leɛ kyɛllɛ ba, kyɛ teɛrɛ ka o na nyɛ la bon kaŋ ba zie.
44003006	Ka Pita pãã da yeli, “Selva ne salema N ba taa, kyɛ bon na N naŋ taa la ka N na ko fo. A Yesu Kristo naŋ yi Nazarɛt yuori eŋɛ, iri kyene.”
44003007	O nyɔge la o nudoroŋ a soŋ o ka o iri are. A pare na poɔ, ka o gbɛɛ ne o gbɛɛ nakyoon kɔbɔ da leɛ nyɛ kpẽã.
44003008	Ka o vaa iri are a kyene. Lɛ la ka o da tu ba gaa a Ŋmen Yiri poɔ, a kyene kyɛ vara a pugro Naaŋmen.
44003009	A nobɔ zaa da nyɛ o la ka o kyene kyɛ pugro Naaŋmen.
44003010	Ba da nyɛ la ka onɔ la a sobɔ na naŋ da maŋ zeŋ sɔrɔ a Ŋmen Yiri dendɔre na ba naŋ boɔlɔ Veɛloŋ. Ba nɔe zaa da `maa la yaga ane lɛ ba naŋ nyɛ bon na naŋ e a dɔɔ.
44003011	A saŋ na a gbɛre na ba naŋ da saŋ naŋ da nyɔge Pita ane Gyɔn taa la, ka a nobɔ zaa da zo tu ba zie ne nɔ`maa yaga a te kpɛ a zie na ba naŋ boɔlɔ Solomon varanda.
44003012	Pita naŋ da nyɛ a ŋaa la, ka o da yeli ko a nobɔ, “Israel dɔbɔ, boŋ la so ka a yɛlɛ e nɔ`maa ko yɛ? Boŋ la so ka yɛ kaara te a seŋ ka temenne faŋ bee a te Naaŋmen sobiri tuubu la ka te e ka a dɔɔ ŋa tõɔ̃ kyene.
44003013	A Abraham, Isaak, ane Gyakob Naaŋmen, naŋ e a te saamine Naaŋmen, Onɔ la eŋnɛ a O tontonɔ Yesu. Kyɛ yɛ da iri de O la ko ba, a zagre O a Pailat niŋe soɔ, ane lɛ zaa Pailat naŋ da iri ka o na bare O la.
44003014	Yɛ zagre la a Kyerete ne a Yeltori Sobɔ kyɛ sɔre ka ba bare neŋkoora ko yɛ.
44003015	Yɛ ko la a nyɔvore kaakaara, Onɔ Naaŋmen naŋ seŋ a kuuni poɔ, ka te e a danseɛ deme.
44003016	A O yuori ne sagdeu a O yuori eŋɛ la vɛŋ ka a dɔɔ ŋa nyɛ kpẽã. Onɔ la a dɔɔ yɛ naŋ nyɛ kyɛ bɔŋ. Oo, a sagdeu naŋ yi O zie la ka o taa laafia a yɛ zaa niŋe soɔ.
44003017	“Kyɛ pampana, n yɔɔmine, N bɔŋ ka yɛ babɔmmo zuiŋ la ka yɛ e a lɛ, a na lɛ yɛ zikaareba meŋ naŋ da e.
44003018	Kyɛ a bon na zaa Naaŋmen naŋ daŋ kanne a O Ŋmen-noɔr deme yelbie poɔ, ka Kristo na nyɛ la woore, da tu la lɛ.
44003019	A lɛ zuiŋ, yɛ leɛ yɛ teɛroŋ ne yɛ eroŋ, ka ba na tõɔ̃ molle iri yɛ yelbebe bare, ka eŋ`maaroŋ bebie na tõɔ̃ yi la a Daŋna zie a wa yɛ zie,
44003020	kyɛ ka O na tõɔ̃ toŋ Yesu Kristo, ba naŋ da kanne ko yɛ.
44003021	A fere la ka a tenvelaa tuori de O kyɛ gu saŋ na boma zaa naŋ na leɛ maale, a seŋ lɛ Naaŋmen naŋ da yeli a O Ŋmen-noɔr kyerete deme zaa yelbie poɔ a yi a teŋɛ piilu saŋ.
44003022	Bonso, Moses sereŋ da yeli la ko a saamine, ‘A Daŋna, a yɛ Naaŋmen, na iri la Ŋmen-noɔr sobɔ kaŋ ko yɛ naŋ waa a na maa, a yɛ yɔɔmine poɔ. Yɛ na kyɛllɛ la yɛlɛ na zaa O naŋ na yeli ko yɛ.
44003023	A na e la ka neɛ na zaa naŋ kon kyɛllɛ a Ŋmennoɔr sobɔ ŋa yɛlɛ, ka ba ŋmaa o bare a yi a nobɔ poɔ.’
44003024	“Yelmeŋɛ, a Ŋmen-noɔr deme zaa, a yi Samuel ne balaŋ naŋ tu o puoriŋ, balaŋ zaa naŋ da yeli yɛlɛ, meŋ daŋ kanne la a bebie ama yɛlɛ.
44003025	Kyɛ yɛnee la a Ŋmen-noɔr deme bidɔbɔ ane a nɔlaŋ bidɔbɔ, a nɔlaŋ na naŋ be Naaŋmen ane te saamine zie. O poɔ la ka O da yeli ko Abraham, ‘A na yi a fo bibiiri zie la ka a tendaa deme zaa na nyɛ maaloo.’
44003026	Naaŋmen naŋ da leɛ iri O tontonɔ Yesu, O da de la wẽɛ̃ toŋ O yɛ zie ka O wa maale yɛ, a leɛ yɛ kaŋ zaa ka o yi a o yelfaa eroŋ poɔ.”
44004001	Ba naŋ da yele yɛlɛ korɔ a nobɔ la, ka a puoru neŋkponni ane a Ŋmen Yiri guuro neŋkpoŋ ane a Sadusi deme da wa ba zie.
44004002	Dɔɔne da be la ba zie yaga, bonzuiŋ ba da wullo la a nobɔ kyɛ kanna, a Yesu eŋɛ, a kuuni leɛ-iruŋ yɛlɛ.
44004003	Ba da nyɔge la Pita ane Gyɔn a de ba eŋ a pigu die poɔ, kyɛ gu a bieo daare, bonso a da waa la zimaane saŋ.
44004004	Kyɛ ba yaga zie naŋ da woŋ a yelbiri da sage de la. A dɔbɔ naŋ da sage de da ta la turi anuu.
44004005	A naŋ da ta a bieo daare la, ka a zikaareba ane a nembɛrɛ ane a nɔbinna kaakaareba da laŋ taa Gyɛrosalɛm poɔ.
44004006	Annas, a puoru nenkponni zusobɔ, ane Kaiyafas, Gyɔn, Alɛksanda ane dɔbɔ na zaa naŋ da be a puoru neŋkpoŋ yideme poɔ, da poɔ la ba poɔ.
44004007	Ba naŋ da taa ba kpɛ ne ba poɔ la, ka ba da soore ba, “Boŋ faŋ bee aŋ yuori eŋɛ la ka yɛ e a ŋaa?”
44004008	Lɛ pãã la ka Pita, naŋ da paale ne a Sekyerete, da yeli ko ba: “Yɛnee naŋ kaara a nobɔ ne Israel nembɛrɛ!
44004009	Ka yɛnee di te sɛrɛɛ zenɛ a eveɛle te naŋ da e ko a dɔɔbaala ŋa zuiŋ, kyɛ soore te lɛ a naŋ da waa ka o nyɛ sammo,
44004010	vɛŋ ka yɛnee ane a Israel nobɔ zaa bɔŋ ka a dɔɔ ŋa naŋ are yɛ niŋe soɔ taa la laafia a Yesu Kristo naŋ yi Nazarɛt yuori zuiŋ, Onɔ yɛ naŋ da kpa a dagara zu, Onɔ Naaŋmen naŋ da seŋ kũũ poɔ.
44004011	Ŋa la “ ‘a kuuri na a yɛnee meɛmeɛrebɛ naŋ zagre, Onɔ la waa a goŋgonaa kuuri zusobɔ.’
44004012	Faabo zaa ba la kyebe neɛ kaŋ zaa zie. Bonso, yuori zaa kyebe a sazu puliŋ, ka ba ko nensaala zaa, a na tõɔ̃ faa te.”
44004013	Ba naŋ da nyɛ Pita ane Gyɔn pera, a bɔŋ ka ba ba bɔŋ gane yɛlɛ bee gaa sakuuri, ba nɔe zaa da `maa la. Lɛ la ka ba pãã da nyɛ ka ba da be la Yesu zie.
44004014	Ba naŋ da nyɛ a dɔɔ na ba naŋ saŋ ka o iri are ne ba, ba da ba taa yɛlɛ zaa ka ba yeli.
44004015	Ba naŋ da tere noɔre ko ba ka ba yi a Sanhederen poɔ la, ka ba pãã da laŋ taa
44004016	a yeli, “Boŋ la ka te na e ko a dɔbɔ bama? Bonso, neɛ zaa naŋ kpeɛrɛ Gyɛrosalɛm poɔ bɔŋ la ka ba toŋ la tonseɛle kpoŋ. Te kon tõɔ̃ zagre a ŋaa.
44004017	Ka tenee wa boɔrɔ ka a yɛlɛ ŋa ta yaare yaga a nobɔ poɔ, yɛ vɛŋ ka te fugi ba yaga, ka a yi pampana ŋa ka ba ta la yeli yɛlɛ zaa ko neɛ zaa a yuori ŋa eŋɛ.”
44004018	Lɛ la ka ba da boɔle ba a tere noɔre ko ba, ka ba ta la kanne bee wuli a Yesu yuori eŋɛ.
44004019	Kyɛ ka Pita ane Gyɔn da leɛ yeli ko ba, “Yɛ teɛre iri ko yɛmenne, ka a Naaŋmen niŋe soɔ, a tu la ka te eŋnɛ yɛ a gaŋ Naaŋmen bee?
44004020	Te kon tõɔ̃ yeli yɛlɛ zaa see ka te yeli bon na te naŋ nyɛ kyɛ woŋ.”
44004021	Ba naŋ da leɛ fugi ba tasoɔ, ba da bare ba la ka ba gaa. Ba da ba bɔŋ lɛ ba naŋ na ko ba dɔgroŋ a nobɔ zuiŋ, bonso nobɔ zaa da pugro la Naaŋmen ane lɛ a yɛlɛ naŋ da e.
44004022	Bonso, a dɔɔ ba naŋ saŋ ne tonseɛle ŋa da kore la gaŋ yuomo lezaayi.
44004023	Ba naŋ da bare ba, Pita ane Gyɔn da leɛ gaa la ba tutaaba zie a te yeli lɛ ne lɛ a puoru neŋkponni ninderebe ane a nembɛrɛ naŋ da yeli ko ba.
44004024	Ba naŋ da woŋ a ŋaa, ba da duori la ba kɔkɔe laŋ taa a puori ko Naaŋmen kyɛ yeli, “Daŋna, Fõõ la a Naaŋmen naŋ iri tenvelaa ane teŋɛ zu ane mane ane boma zaa naŋ be a poɔ.
44004025	Fo yeli la a Fo tontonɔ David noɔre eŋɛ: “ ‘Boŋ la so ka a tendaa deme pɔgrɔ gɔmɔ, kyɛ a nobɔ maŋ teɛrɛ yɛlɛ naŋ ba taa tɔnɔ?
44004026	A teŋɛ zu namine iri are, ka a zikaareba meŋ kpaare taa kyaare ne a Daŋna, kyɛ kyaare ne a O Kristo.’
44004027	A e la yelmeŋɛ ka Hɛrod ane Ponteas Pailat, ane a Tendaa deme, ane a Israel deme da wa laŋ la taa a kyaare ne Yesu, Fo tontonkyerete na Fo naŋ da pore kãã eŋ.
44004028	Ba e la lɛ Fo nu ane Fo boɔbo naŋ da biŋ ka ba e.
44004029	Pampana ŋa, Daŋna, kaa a ba fugroo kyɛ ko a Fo tontoneba sori ka ba na tõɔ ̃ yeli Fo yelbiri ne pera zaa.
44004030	Tẽɛ ̃Fo nu a saŋ kyɛ toŋ tonseɛle mannoo ane tombeere a Fo tontonkyerete Yesu yuori zuiŋ.”
44004031	Ba naŋ da puori baare, a zie na ba naŋ da laŋ taa da miine la ka ba zaa da paale ne a Sekyerete, ka ba da yeli a Naaŋmen yelbiri ane pera.
44004032	A sagderebe zaa da taa la sukyiri ane teɛroŋ bonyenaa. Neɛ zaa ba de ka o boma waa la o yoŋ soobo, kyɛ ba zaa da laŋ la boma.
44004033	A potuuribo da di la a Daŋna Yesu kũũ leɛ-iruŋ danseɛ ne faŋa yaga. Nɔndeteroo yaga da be la ba zaa zie.
44004034	Neɛ na naŋ da boɔrɔ boma da ba kyebe ba poɔ, bonso, balaŋ naŋ waa tendaŋneba bee yidaŋneba da koɔre a la, a pãã taa a libie na ba naŋ nyɛ a ba boma koɔroo poɔ,
44004035	a wa biŋ a potuuribo gbɛɛ puliŋ. A potuuribo da de a la poŋ ko balaŋ zaa a naŋ fere ka ba nyɛ boma.
44004036	A Lɛve neɛ kaŋ naŋ yi Seperos da be la be. O yuori da la Gyoses, ka a potuuribo da boɔlɔ o ka Barnabas. Barnabas yuori tɛgɛ la ka Sukyidiibu Bidɔɔ.
44004037	O da taa la weɛ a koɔre, a taa a libie wa biŋ a potuuribo gbɛɛ puliŋ.
44005001	Kyɛ dɔɔ kaŋ yuori naŋ di Ananeas laŋ ne o pɔgɔ, Safeera, da koɔre la ba bon.
44005002	O da biŋ la a libie mine ko omeŋɛ kyɛ da taa a libikyɛlle a wa biŋ a potuuribo gbɛɛ eŋɛ. O pɔgɔ da bɔŋ la ka o e la lɛ.
44005003	Ka Pita da yeli, “Ananeas, boŋ la so ka Setaana tõɔ̃ fo ka fo ŋmaa zirii ko a Sekyerete kyɛ biŋ a weɛ libie mine ko fomeŋɛ?
44005004	A ba e fo bon kyɛ ka fo koɔre bee? Fo naŋ koɔre, fõõ ba so a libie bee? Boŋ la e fo ka fo nare biŋ a ŋaa a fo sukyiri poɔ? Fo ba ŋmaa zirii ko dɔbɔ, kyɛ Naaŋmen la.”
44005005	Ananeas naŋ woŋ a yelbie ama la, ka o le a voore o vooroŋ baara. Dambẽɛ̃ yaga da kpɛ la neɛ zaa naŋ woŋ a yɛlɛ ama.
44005006	Ka a pɔlbilii da wa vaare o wagyɛre a tuo o yi ne te ũũ.
44005007	A ba ta gogori ata kyɛ ka o pɔgɔ wa kpɛ a be, kyɛ o da ba bɔŋ bon na naŋ e.
44005008	Ka Pita da soore o, “Yeli ko ma, ŋaa la ka yɛ koɔre a yɛ weɛ?” Ka o yeli, “Oo, lɛ la ka te koɔre.”
44005009	Ka Pita pãã yeli ko o, “Wolɔ ka yɛ laŋ noɔre gyenne a Daŋna Seɛ? Kyɛllɛ, balaŋ naŋ ũũ a fo serɛ, ba gbɛɛ peɛle la a dendɔre eŋɛ. Ba na tuo fo la meŋ yi ne.”
44005010	A pare na poɔ la ka o da le Pita gbɛɛ puliŋ a voore o vooroŋ baara. A pɔlbilii naŋ kpɛ wa nyɛ o ka o kpi, ba da tuo o la yi ne a te ũũ o peɛle o serɛ.
44005011	Ka dambẽɛ̃ yaga da kpɛ a puoru deme zaa ane balaŋ zaa naŋ da woŋ a yɛlɛ ama.
44005012	Tonseɛle mannoo ane tombeere yaga da e la a nobɔ zie a potuuribo nuuri eŋɛ. Ka ba zaa da maŋ laŋ taa a Solomon varanda zu.
44005013	A nobɔ kyɛllɛ na poɔ, neɛ zaa da ba taa pera ka o poɔ ba poɔ, kyɛ a nobɔ da eŋnɛ ba la.
44005014	Dɔbɔ yaga laŋ ne pɔgɔbɔ yaga da sage de la a Daŋna, a wa poɔ ba poɔ.
44005015	Lɛ zuiŋ, ba da taa la baaleba wa kpɛ ne a teŋ foɔle a gaale ba gadori ane sanne poɔ, ka kaapɔge Pita dasuoluŋ na le la pɔge ba mine a o kyɔloo poɔ.
44005016	Nobɔ yaga meŋ da yi la tenne naŋ gyilli Gyɛrosalɛm, a wa ne ba baaleba ane balaŋ naŋ da taa kɔntɔn yɛlɛ, kyɛ ba zaa da nyɛ la sammo.
44005017	A puoru neŋkponni zusobɔ ane o tutaaba naŋ da poɔ a Sadusi deme poɔ da iri are la a erɛ nyuuri.
44005018	Ba da nyɔge la a potuuribo a eŋ ba pigu die poɔ.
44005019	Kyɛ tensoɔ saŋ a Daŋna malke da yuo la a pigu die dendɔe zaa a iri ba yi ne kyɛ yeli,
44005020	“Gaa te are a Ŋmen Yiri poɔ kyɛ yeli ko a nobɔ a nyɔvore ŋa yelbie zaa.”
44005021	Ba naŋ da woŋ a ŋaa, ba da kpɛ la a Ŋmen Yiri a baguo pipi saŋ a te wuli a nobɔ. A saŋ na a puoru neŋkponni zusobɔ ane o tutaaba naŋ da wa zeŋ, ba da boɔle la a Sanhederen ane a Israel bidɔbɔ nembɛrɛ zaa laŋ taa. Ba da toŋ la ka ba te iri a potuuribo a yi a pigu die wa ne.
44005022	Kyɛ a ziguuribo naŋ te ta a pigu die, ba da ba nyɛ a potuuribo a be. Lɛ la ka ba da leɛ gaa a te yeli a yɛlɛ ŋa ko ba
44005023	a yele, “Te nyɛ la a pigu die ka o lare, kyɛ ka a guuribo zaa are a dendɔe eŋne. Kyɛ te naŋ da yuo a dendɔe, te da ba nyɛ neɛ zaa a die poɔ.”
44005024	Ka a puoru neŋkponni zusobɔ ane a Ŋmen Yiri guuribo zusobɔ ane a puoru neŋkponni naŋ da woŋ a ŋaa, ba nɔe zaa da `maa la yaga. Ba da ba bɔŋ bon na naŋ na wa yi a yɛlɛ ŋa poɔ.
44005025	Ka neɛ kaŋ pãã da wa yeli ko ba, “Kyɛllɛ, a dɔbɔ na yɛ naŋ eŋ a pigu die poɔ are la a Ŋmen Yiri poɔ a wullo a nobɔ.”
44005026	A Ŋmen Yiri guuribo zusobɔ ane o tontoneba da gaa la te taa a potuuribo a leɛ wa ne. Ba da ba fere ba, bonso, ba da zoro la dambẽɛ̃ ka a nobɔ ta wa zaara ba ne kubo.
44005027	Ba naŋ taa a potuuribo wa ne, ba da e la ka ba are a Sanhederen niŋe.
44005028	Ka a puoru neŋkponni zusobɔ pãã da soore ba, “Te ba ko yɛ noɔre ka yɛ ta leɛ wuli a yuori ŋa eŋɛ? Kyɛ nyɛ, yɛ yaare paale la Gyɛrosalɛm ane yɛ wuluu a boɔrɔ ka yɛ eŋ a dɔɔ ŋa zẽẽ yɛlɛ a te zuri.”
44005029	Ka Pita ane a potuuribo mine da iri a noɔre a yeli, “A seŋ la ka te eŋnɛ Naaŋmen kyɛ bare nensaala.
44005030	Te saamine Naaŋmen seŋ la Yesu kuuni poɔ, Onɔ yɛ naŋ da yagle a teɛ zu ka O kpi.
44005031	Onɔ la ka Naaŋmen zɛle ka O do wa Omeŋɛ nudoroŋ zie, ka O waa Zikaara ne Faara a na de teɛroŋ leɛbo ane yelbebe suuri diu ko Israel.
44005032	Te e la O dansediu deme a yɛlɛ ama eŋɛ, laŋ ne a Sekyerete a Naaŋmen naŋ ko balaŋ naŋ sage O noɔre.”
44005033	Ba naŋ da woŋ a ŋaa, ba suuri da iri la yaga ka ba da bɔ vuo ka ba ko ba.
44005034	Kyɛ a Farasi dɔɔ kaŋ, o yuori naŋ di Gamaliel, naŋ da e a wuliwullo a nɔbinnaa poɔ kyɛ da taa yuori nobɔ zaa zie, da iri are la a Sanhederen lammo poɔ a tere noɔre ka ba taa a potuuribo yi ne ka fẽẽ poɔ.
44005035	Kyɛ ka o da yeli ko ba, “Israel dɔbɔ, yɛ teɛre velaa ne bon na yɛ naŋ boɔrɔ ka yɛ e ko a dɔbɔ bama.
44005036	Saŋ kaŋ, dɔɔ kaŋ naŋ da di Tɛodas da be la be. O da de la omeŋɛ tegroŋ. Dɔbɔ mine naŋ da ta kɔɔre anaare da tuuro o la. Kyɛ ba da ko o la, ka o tutaaba zaa naŋ da maŋ tu o noɔre da zo yaare, kyɛ bon zaa da ba e.
44005037	A yi a dɔɔ ŋa puoriŋ, Gyudas naŋ yi Galili meŋ da wa la a nobɔ sɔroo saŋ, a wa dɔre nobɔ eŋ ka ba tu o. O meŋ ka ba da ko, ka o tutaaba zaa naŋ da maŋ tu o noɔre da zo yaare.
44005038	A kyaare ne a yɛlɛ ŋa, N yeli ko yɛ la: Yɛ bare a dɔbɔ bama. Yɛ bare ba, bonso, ka ba poteɛroŋ ne ba tomɔ yi nensaala zie, a kon nyɛ tɔnɔ.
44005039	Kyɛ ka ana wa yi Naaŋmen zie, yɛ kon tõɔ̃ ŋmaa o bare. Ka lɛ naane, ba na nyɛ yɛ la ka yɛ zɔɔrɔ ne Naaŋmen.”
44005040	Ba da sage la o yɛlɛ. Ba naŋ da boɔle a potuuribo a fɔbe ba baare, ba da tere la noɔre ko ba ka ba ta yeli yɛlɛ a Yesu yuori eŋɛ kyɛ pãã da bare ba ka ba gɛrɛ.
44005041	A potuuribo da yi la a Sanhederen zie a kyellɛ ne lɛ ba naŋ nyɛ aroo zie a nyɛ vi a O yuori zuiŋ.
44005042	Bebiri zaa, a Ŋmen Yiri poɔ ane yie zaa poɔ, ba da ba bare ka ba wullo kyɛ kanna a Yesu Kristo yelnoore kannoo.
44006001	A bebie ama poɔ, a saŋ na a tutuuribo naŋ da yɛlle, a Gyu deme naŋ da yele a Grik kɔkɔre da boolɔ la yɛlɛ kyaare ne a Hibiru yeliyelibe, bonzuiŋ ba da ba maŋ ko ba pɔɔkɔbɔ ba bebiri zaa bondirii.
44006002	Lɛ la ka a Pie Ne Bayi boɔle a tutuuribo zaa laŋ taa kyɛ yeli, “A ba tu ka te bare a Naaŋmen yelbiri tomɔ kyɛ kyɛllɛ a bondirii pommu yɛlɛ.
44006003	A lɛ poɔ, yɔɔmine, yɛ iri a yɛ poɔ dɔbɔ bayopõĩ naŋ taa yuori, balaŋ naŋ paale ne a Sekyerete ane yɛŋ, ka te na tõɔ̃ de a tonnoɔre ŋa ko ba,
44006004	kyɛ ka te kyãã de temenne ko a puoruu ane a yelbiri tomɔ.”
44006005	A nobɔ zaa poore da pɛle ne la a yelbir ŋa. Ba da iri la Stɛfan, naŋ paale ne sagdeu ne a Sekyerete. Ba meŋ da iri la Felep, Prokoros, Nekanor, Temon, Parmɛnas, ane Nekolas naŋ yi Anteok kyɛ kpɛ a Gyu deme puoruu poɔ.
44006006	Ba da de la a dɔbɔ bama ka ba are a potuuribo niŋe soɔ. Ka a potuuribo da puori kyɛ de ba nuuri dɔgle ba zuri.
44006007	Lɛ la ka a Naaŋmen yelbiri da yaare, ka a tutuuribo meŋ da yɛlle yaga a Gyɛrosalɛm poɔ. A puoru neŋkponni yaga meŋ da tu la a sagdeu.
44006008	Stɛfan naŋ paale ne sagdeu ne faŋa, da toŋ la tombeere ane tonseɛle manno kponni a nobɔ poɔ.
44006009	A lɛ puoriŋ, nobɔ mine naŋ yi senagɔg kaŋ poɔ ba naŋ maŋ boɔle ka Nen-weɛlɛ Senagɔg— Gyu deme naŋ yi Sairin ne Alɛksandarea, ne balaŋ naŋ yi Selesea ne Asia paaloŋ poore, da piili ŋmeɛrɛ la nɔkpeɛne ne Stɛfan.
44006010	Kyɛ ba da kon tõɔ̃ are kyaare ne o yɛŋ ane a Seɛ na o naŋ yele ne.
44006011	Ka ba da leɛ mɔgle dɔbɔ mine ka ba yeli, “Te woŋ la ka o da yeli Moses ane Naaŋmen yelfaare.”
44006012	Ka ba da leɛ dɔre a nobɔ ane a nembɛrɛ ane a nɔbinna kaakaareba eŋ ka ba nyɔge Stɛfan a taa o kpɛ ne a Sanhederen zie.
44006013	Ba da iri la danse-ziri deme ka ba da yeli, “A dɔɔ ŋa daŋ ba bare ka o yeli yelbifaare kyaare a zikyerete ŋa ne a nɔbinnaa.
44006014	Bonzuiŋ, te woŋ la ka o da yeli ka Yesu ŋa, naŋ yi Nazarɛt, na ŋmɛre la a zie ŋa kyɛ leɛ a eroŋ Moses naŋ ko te.”
44006015	Balaŋ naŋ da zeŋ a Sanhederen poɔ nimie zaa da be la o eŋɛ, a nyɛ ka o niŋe waa a na malke niŋe.
44007001	Ka a puoru neŋkpoŋ pãã da yeli, “A yɛlɛ ama e la yelmeŋɛ?”
44007002	Ka o yeli: “N dɔɔmine, yɔɔmine ane saamine, yɛ kyɛllɛ n noɔre yɛlɛ. A Naaŋmen naŋ taa eŋno da sãã la te Saa Abraham zie a saŋ na o naŋ da be Mɛsɔpɔtamea poɔ, kyɛ ka o da wa kpɛ Haran poɔ.
44007003	Ka Naaŋmen da yeli ko o, ‘Bare a fo teŋɛ ane a fo nobɔ kyɛ gaa a teŋɛ na N naŋ na wuli fo.’
44007004	“Lɛ la ka o bare a Kaldea deme paaloŋ kyɛ kpeɛrɛ Haran. A o saa naŋ wa kpi baare, Naaŋmen da taa o la wa ne a zie ŋa yɛ naŋ kpeɛrɛ pampana ŋa.
44007005	O da ba ko o gbannoŋ zaa a kyɛ. O da ba nyɛ a zie naŋ seŋ o gbɛɛ puliŋ. Kyɛ Naaŋmen da eŋ la noɔre ko o ka onɔ ane o bibiiri la na so a zie ŋa zaa, ne lɛ zaa Abraham da ba taa bie sɛre.
44007006	Ka Naaŋmen da yeli a ŋaa ko o: ‘A fo bibiiri na e la saama a wa be a teŋɛ na ba naŋ ba so poɔ. Ba na e la gbaŋgbaare kyɛ leɛ nyɛ dɔgroŋ yuomo kɔɔre anaare.
44007007	N na di la a teŋɛ na ba naŋ be a gbaŋgbaaloŋ poɔ sɛrɛɛ.’ Ka Naaŋmen da la yeli, ‘Ka ana wa baare, ba pãã na leɛ yi la a teŋɛ na poɔ a wa kpɛ a zie ŋa, a toŋ tomɔ ko Ma.’
44007008	Ka O pãã ko Abraham a yɔ-ŋmaabo nɔlaŋ. A lɛ puoriŋ la, ka Abraham dɔge Isaak, a ŋmaa o yoɔre o dɔgebo bebie anii daare. A puoriŋ, ka Isaak meŋ dɔge Gyakob, ka Gyakob pãã dɔge a saakommine pie ne bayi.
44007009	“A saakommine da taa la nyuuri ne Gyosɛf a pãã da de o a koɔre ko Egyept deme. Kyɛ Naaŋmen da be la o zie,
44007010	a iri o yi ne o yeltuori zaa poɔ. O da ko la Gyosɛf yɛŋ ane zunoɔ a Egyept Naa Faaro zie. Lɛ la ka a Egyept Naa pãã e ka Gyosɛf waa a Egyept ane o yiri zaa kaara.
44007011	“Ka kɔŋ pãã da le Egyept ane Kanaan paaloŋ zaa poɔ ane yelfere yaga. Te saamine meŋ da ba taa bondirii.
44007012	Kyɛ Gyakob naŋ da woŋ ka bondirii be la Egyept poɔ, o da toŋ la a te saamine ka ba de wẽɛ̃ a gaa a be.
44007013	A boyi saŋ la, ka Gyosɛf wuli o yɔɔmine ka onɔ la. O meŋ da e la ka Faaro bɔŋ o yɔɔmine yɛlɛ.
44007014	Ka Gyosɛf pãã da toŋ boɔle o saa Gyakob ane o nobɔ zaa lezaata ne pie ne anuu.
44007015	Ka Gyakob pãã da iri sigi Egyept poɔ. Be la ka onɔ ane te saamine da kpi.
44007016	Ka ba da tuo ba eŋgama gaa ne Sɛkɛm teŋɛ te ũũ a Abraham yabogi poɔ. Abraham da da la a yabogi ŋa ne libie a Hamor, naŋ da e Sɛkɛm saa, bidɔbɔ zie.
44007017	“A saŋ naŋ da tara ka Naaŋmen maale O noɔre na O naŋ da eŋ ko Abraham la, ka a nobɔ da yɛlle yaga a Egyept poɔ.
44007018	Ka ba da zeele naa yuo kaŋ naŋ ba bɔŋ Gyosɛf yɛlɛ.
44007019	Ka o da e potuoluŋ yaga ko a te nobɔ, a leɛ dɔgre te saamine a fere ba ka ba da lɔɔ ba bipilii zaa bare ka ba kpi.
44007020	“A saŋ na poɔ la ka ba da dɔge Moses. O da waa la velaa Naaŋmen zie, kyɛ ba da guoli o la kyuuri ata o saa yiri poɔ.
44007021	Ba naŋ wa taa o yi ne yeŋ poɔ la, ka Faaro pɔɔyaa da de o guoli ka o leɛ omeŋɛ bidɔɔ.
44007022	Moses da zanne la a Egyept deme yɛŋ boorɔ zaa a bɔŋ a velaa, kyɛ da taa faŋ o yelbie ne tomɔ zaa poɔ.
44007023	“Moses naŋ da wa ta yuomo lezaayi, o da teɛre la o sukyiri poɔ ka o na gaa te nyɛ o yɔɔmine, a Israel bibiiri.
44007024	O naŋ da nyɛ ka Egyept neɛ kaŋ da erɛ efaare ko o yɔɔ kaŋ la, ka o da de o yɔɔ na zie a zɔɔ ne a Egyept neɛ a te ko o.
44007025	Moses da teɛre ka o yɔɔmine na bɔŋ la a pare ka Naaŋmen la de o ka o wa faa ba, kyɛ ba da ba bɔŋ a pare.
44007026	A bieo daare la ka Moses da pɔge o yɔɔmine naŋ zɔɔrɔ taa. O naŋ da boɔrɔ ka o maale ba yɛlɛ la, ka o pãã da yeli, ‘Dɔbɔ, yɛ e la yɔɔmine. Wolɔ ka yɛ saŋna taa?’
44007027	“Kyɛ a kaŋ na naŋ da saŋ o tasobɔ na da daa la Moses bare kyɛ yeli, ‘Aŋ la iri fo ka fo kaara te kyɛ dire te sɛrɛɛ?
44007028	Fo boɔrɔ ka fo ko ma, a na zaameŋ fo naŋ ko a Egyept dɔɔ na bee?’
44007029	Moses naŋ woŋ a yelbir ŋa, ka o da zo gaa Medean. Be la ka o da e saana kyɛ da dɔge bidɔbɔ bayi.
44007030	“A yuomo lezaayi naŋ wa tɔle la, ka a Daŋna malke kaŋ da wa Moses zie a wɛgyaŋ poɔ naŋ peɛle a Sinai taŋ. A malke da sãã la vũũ zeɛle naŋ da dire tebile kaŋ poɔ.
44007031	Moses naŋ da nyɛ a ŋaa, a bon na o naŋ da nyɛ da e la bonseɛle ko o. O naŋ da sɛre ta a te nyɛ a lɛ la, ka o da woŋ a Daŋna kɔkɔre:
44007032	‘Maa la a fo saamine Naaŋmen, Abraham Naaŋmen, Isaak Naaŋmen, ane Gyakob Naaŋmen.’ Ka Moses da miine ne dambẽɛ ̃ kyɛ da ba taa pera ka o kaa o.
44007033	“Ka a Daŋna da yeli ko o, ‘Iri a fo nɔɔteɛ, bonzuiŋ a zie na fo naŋ are e la zikyerete.
44007034	N sereŋ nyɛ la N nobɔ woore zaa a Egyept poɔ. N woŋ la ba hoono, a pãã sigi wa ka N wa faa ba. Wa pampana ŋa. N na toŋ fo la Egyept.’
44007035	“A Moses ŋa la ka ba da zagre kyɛ soore, ‘Aŋ la maale fo zikaara ane sɛrɛɛ dire?’ Onɔ la ka Naaŋmen toŋ ka o e zikaara ane faara, a yi a malke nu poɔ naŋ da sãã o zie a tebile poɔ.
44007036	A dɔɔ ŋa da taa ba la yi ne Egyept poɔ. O da toŋ la tombeere ane tonseɛle mannoo a Egyept poɔ, ne a Mane Zeɛ ne a wɛgyaŋ poɔ yuomo lezaayi.
44007037	“Ŋa la a Moses na naŋ da yeli ko a Israel bibiiri, ‘A yɛ Daŋna Naaŋmen na iri la O noɔr sobɔ kaŋ a yɛ poɔ ka O waa na maa.’
44007038	Ŋa la a neɛ naŋ da be a lantaa zie a wɛgyaŋ poɔ ane a malke naŋ yeli yɛlɛ ko o a Sinai taŋ zu, ne a te saamine. Onɔ la a neɛ na naŋ da de a yelbie naŋ voorɔ a wa ko te.
44007039	“Kyɛ te saamine da ba sage ka ba tu o noɔre, kyɛ da zagre o. Ba maŋ da teɛrɛ la Egyept yɛlɛ a ba sukyie poɔ,
44007040	a da yeli ko Aaron, ‘Maale ŋmemɛ ko te ka a de te wẽɛ̃. A Moses ŋa naŋ taa te yi ne a Egyept teŋɛ poɔ, te ba bɔŋ bon na naŋ e o.’
44007041	A bebie ama poɔ la ka ba da maale naale, ka ba taa boma a wa maala bɔɔre korɔ a teo, kyɛ dire noɔ ne a tomɔ bamenne nuuri naŋ da toŋ.
44007042	Ka Naaŋmen pãã da leɛ O niŋe kyɛ bare ba ka ba puoro sazu boma, a na lɛ ba naŋ ŋmaa a Ŋmen-noɔr deme gan poɔ: “ ‘Israel yideme, a yuomo lezaayi na yɛ naŋ da be a wɛgyaŋ poɔ, yɛ da taa la donne na ba naŋ da ko ane bɔɔr-maale boma a wa ne wa ko ma bee?
44007043	Yɛ meŋ da duori la a Molok puoru sɛge ane a yɛ ŋmen Rɛnfan ŋmarbiri, a tebɛ yɛ naŋ maale ka yɛ puoro. Lɛ la so ka N pãã na tuo yɛ gaa Babelon gaŋne.’
44007044	“A te saamine da taa la a danse-diu puoru sɛge a wɛgyaŋ poɔ. Naaŋmen da yeli la ko Moses lɛ o naŋ na e te maale a sɛge, ka a sɛge seŋ ne a tɔgloo na O naŋ da wuli o.
44007045	A te saamine naŋ tu o puoriŋ meŋ da leɛ de o la ane Gyosua ka ba kpɛ ne a Tendaa deme zie, balaŋ Naaŋmen naŋ da digi bare a te saamine niŋe soɔ. O da bebe la te ta a David bebie.
44007046	David da nyɛ la nɔndeteroo Naaŋmen zie. O da sereŋ boɔrɔ la ka o bɔ nyɛ a puoru sɛge a de o ko a Gyakob Naaŋmen.
44007047	Kyɛ Solomon la a sobɔ na naŋ da mɛ yiri ko O.
44007048	“Kyɛ a Kpoŋ Zaa Sobɔ ba kpeɛrɛ ŋmenderi ba naŋ mɛ ne nuuri poɔ; a na a Ŋmen-noɔr sobɔ naŋ da yeli:
44007049	“ ‘Tenvelaa la N naaloŋ dakogo, kyɛ ka a teŋɛ e N gbɛɛ dakogo. Yiri boŋ la ka yɛ na mɛ ko Ma? a Daŋna la yeli. Bee yeŋ la ka N pɛnnoo zie be?
44007050	N nu ba maale a boma ama zaa?’
44007051	“Yɛnee zukpeɛne deme naŋ e yɔ-woore a yɛ sukyie ne tobo poore! Yɛ maŋ are kyaare ne a Sekyerete! A na yɛ saamine naŋ da e, lɛ la ka yɛ meŋ erɛ.
44007052	Ŋmen-noɔr deme buori sobɔ la ka yɛ saamine da ba dɔgre? Ba da ko la a balaŋ naŋ daŋ kanne a Yeltori Sobɔ waabo yɛlɛ. O zie la ka yɛ pãã waa par-iri deme ne neŋkooreba.
44007053	Yɛnee la taa a nɔbinnaa na a malkere naŋ da wa ne, kyɛ yɛ da ba tu o sobiri.”
44007054	Ba naŋ da woŋ a yɛlɛ ama, ba da nyɛ la suuri yaga kyɛ doŋ ba nyemɛ kyaare o.
44007055	Kyɛ Stɛfan naŋ da paale ne a Sekyerete, o da gbole la kaa tenvelaa a nyɛ Naaŋmen eŋno. O meŋ da nyɛ la Yesu ka O are Naaŋmen nudoroŋ.
44007056	Ka o da yeli, “Nyɛ! N nyɛ la tenvelaa ka o yuo, ka a Nensaala Bidɔɔ are Naaŋmen nudoroŋ.”
44007057	Ka ba pãã da ŋmɛ kpɛlle ne kɔkɔkponni, kyɛ pɔge ba tobo a laŋ zo gaa o zie .
44007058	Ba da vu o la a yi ne a teŋɛ poɔ a te za o. Ka a danseɛ deme da biŋ ba kpare a pɔlbile na ba naŋ boɔlɔ Sɔl gbɛɛ eŋɛ.
44007059	Ba naŋ da zaara o, Stɛfan da boɔle la Naaŋmen kyɛ yeli, “Daŋna Yesu, de n seɛ!”
44007060	Ka o pãã da gbi dumo kyɛ ŋmɛ kpɛlle ne kɔkɔkpoŋ a yeli, “Daŋna, ta de a tonfaa ŋa dɔgle ba!” O naŋ yeli a ŋaa wa baare, o da le la gbiri.
44008001	Ka Sɔl da bebe a pãã da sage ka ba ko o. A bebiri na poɔ la ka dɔɔne yaga da wa kyaare ne a puoru deme naŋ be Gyɛrosalɛm poɔ. Ba zaa da zo la yaare a Gyudea ne Samaria paaloŋ poɔ kyɛ bare a potuuribo yoŋ Gyɛrosalɛm poɔ.
44008002	Ka dɔbɔ naŋ zoro Naaŋmen da de Stɛfan te ũũ kyɛ koŋ o yaga.
44008003	Kyɛ Sɔl eŋ, o da taa la dɔɔne yaga wa ne a puoru deme zie. O da kyɔle la yie zaa a vu dɔbɔ ane pɔgɔbɔ te eŋ pigu die poɔ.
44008004	A balaŋ zaa naŋ da zo yaare da kanna la a Naaŋmen yelbiri zie na zaa ba naŋ gaa.
44008005	Ka Felep pãã da sigi a Samaria teŋ kaŋ poɔ a te kanne Kristo yɛlɛ a ko ba.
44008006	A nobɔ da taa la sukyiri bonyenaa a sereŋ kyɛllɛ yɛlɛ zaa Felep naŋ kanne, a saŋ na ba naŋ da woŋ kyɛ nyɛ a tonseɛle mannoo zaa o naŋ da toŋ.
44008007	Ba yaga zie da taa la sedɛgɛ. A saŋ na a sedɛgɛ naŋ da maŋ wa yi, a da maŋ ŋmeɛrɛ kpɛlle ne kɔkɔkponni. Neŋkɔgre ne gbɛɛ yaga meŋ da nyɛ la sammo.
44008008	A lɛ zuiŋ, popeɛloŋ yaga da be la a teŋ na poɔ.
44008009	Kyɛ dɔɔ kaŋ yuori naŋ di Simon da be la be. O da maŋ toŋ la magyek tomɔ a teŋ ŋa poɔ, ka a Samaria nobɔ nɔe zaa da `maa. O da de la omeŋɛ ka o e nentegroŋ kaŋ.
44008010	O zie la ka a nobɔ zaa da sage, ka a yi a nembile poɔ a te ta a nembɛro poɔ, ka ba da yeli, “Aŋa la a Naaŋmen faŋ kpoŋ.”
44008011	Ba da kyɛllɛ la o yɛlɛ, bonso a da kɔɔre la o naŋ da maŋ `maa ba nɔe ne o magyek tombeere.
44008012	Kyɛ ba naŋ wa sage de a Naaŋmen naaloŋ ne Yesu Kristo yuori kannoo Felep naŋ kanne, ba dɔbɔ ane pɔgɔbɔ zaa da de la suobu.
44008013	Simon meŋɛ meŋ da sage de la a yelbiri. O naŋ da de a suobu, o da tuuro la Felep zie na zaa o naŋ gɛrɛ. O noɔre da `maa la ne a toŋkpeɛne ne a tonseɛle mannoo o naŋ da nyɛ.
44008014	A potuuribo a Gyɛrosalɛm poɔ naŋ da woŋ ka Samaria nobɔ sage de la Naaŋmen yelbiri la, ka ba da toŋ Pita ane Gyɔn ba zie.
44008015	Ba naŋ da te ta la ka ba da puori ko ba ka ba tõɔ̃ nyɛ a Sekyerete,
44008016	bonzuiŋ, a Sekyerete da ba wa ba kaŋ zaa zie sɛre. Ba da de la suobu yoŋ a Daŋna Yesu yuori eŋɛ.
44008017	Ka Pita ane Gyɔn pãã da de ba nuuri dɔgle ba ka ba nyɛ a Sekyerete.
44008018	Simon naŋ da wa nyɛ ka a Sekyerete waara la a potuuribo nuuri dɔgloo poɔ, o da yeli ko ba la ka o na ko ba la libie,
44008019	a da yeli, “Ko ma a faŋ ŋa, ka Maa wa de n nuuri dɔgle neɛ kaŋ zaa zu, ka o meŋ na tõɔ̃ nyɛ a Sekyerete.”
44008020	Ka Pita da yeli ko o, “Vɛŋ ka fo libie bɔre wɛ ne fo, bonso, fo da teɛre ka fo na tõɔ̃ da la a Naaŋmen kyɔgtaa ne libie!
44008021	Fo ba taa loori bee zie a yɛlɛ ŋa poɔ, bonzuiŋ fo sukyiri ba tori a Naaŋmen niŋe soɔ.
44008022	Leɛ fo teɛroŋ kyaare ne a fo potuoluŋ, kyɛ puori ko Naaŋmen, kaapɔge fo na nyɛ la fo sukyiteɛroŋ suuri diu.
44008023	Bonso, N nyɛ la ka fo be potuoluŋ saŋnaa poɔ, ka fo yelbatori meŋ ba bare fo.”
44008024	Ka Simon da leɛ yeli, “Yɛ puori a Daŋna ko ma, ka bon zaa ta e ma lɛ yɛ naŋ yeli.”
44008025	A lɛ puoriŋ, ba naŋ da di a yɛlɛ zaa danseɛ kyɛ da kanne a Daŋna yelbiri, Pita ane Gyɔn da leɛ gɛrɛ la Gyɛrosalɛm, a kanna a yelnoore a tembilii yaga poore a Samaria paaloŋ poɔ.
44008026	Ka Daŋna malke kaŋ da yeli yɛlɛ ko Felep, a yeli, “Iri kyene kyaare a pare, a tu a sori naŋ yi Gyɛrosalɛm a sigre Gaza. A zie ŋa e la wɛgyaŋ.”
44008027	Lɛ la ka o da iri gaa. A sobiri poɔ la ka o da pɔge Etiopia dɔɔvara neŋkpoŋ kaŋ naŋ da e a Etiopia Pɔɔnaa Kandas libikaara. A dɔɔ ŋa da gaa la Gyɛrosalɛm te puori Naaŋmen a be.
44008028	O naŋ da kulo la ka o da zeŋ o wiri toroko poɔ a kanna a gan na a Ŋmen-noɔr sobɔ Isaiya naŋ ŋmaa.
44008029	Ka a Sekyerete da yeli ko Felep, “Gaa peɛle a wiri toroko ŋa a pɔge o kyene.”
44008030	Ka Felep da zo gaa a toroko zie a da te woŋ ka a dɔɔ kanna a Ŋmen-noɔr sobɔ Isaiya gane, a soore, “Fo bɔŋ la bon na fo naŋ kanna tɛgɛ?”
44008031	Ka o da yeli, “Wolɔ ka N na bɔŋ a tɛgɛ ka neɛ ba soŋ ma?” Lɛ la ka o da boɔle Felep ka o kpɛ a wiri toroko poɔ a wa zeŋ ne o.
44008032	A zie na o naŋ da kanna a gane poɔ da la aŋa: “Ba da tage o la na pero gaa ne a donne koobo zie; a na pelee naŋ ba maŋ koŋ o kɔɔloŋ ŋmaara niŋe, lɛ meŋ la ka o da ba yuo o noɔre.
44008033	A O sigruu ŋa poɔ, ba da de la O sɛrɛɛ diu yelmennoŋ gaa ne. Aŋ la na tõɔ̃ yeli O puoriŋ deme yɛlɛ? Bonso ba da de la O nyɔvore a teŋɛ zu.”
44008034	Ka a dɔɔvaraa da leɛ soore Felep, “N sɔre fo la, yeli ko ma, aŋ la ka a Ŋmen-noɔr sobɔ yele, omeŋɛ bee neɛ kaŋ la?”
44008035	Lɛ la ka Felep da yuo o noɔre a piili ne a Ŋmaabo ŋa zie a kanne Yesu yelnoore ko o.
44008036	Ba naŋ tu a sori la ka ba da nyɛ kõɔ̃ mine, ka a dɔɔvaraa yeli, “Nyɛ kõɔ̃ la ama. Boŋ la vɛŋ ka N kon tõɔ̃ de suobu?”
44008037	Ka Felep da yeli, “Ka fõõ wa sage ne fo sukyiri zaa, fo na tõɔ̃ la.” Ka a dɔɔvaraa da leɛ yeli, “N sage de la ka Yesu Kristo e la a Naaŋmen Bidɔɔ.”
44008038	Lɛ la ka o da tere noɔre ka a wiri toroko are. Ka Felep ane a dɔɔvara zaa bayi, da sigi kpɛ a kõɔ̃ poɔ, ka Felep pãã da so o ane kõɔ̃.
44008039	Ba naŋ da yi a kõɔ̃ poɔ la ka a Daŋna Seɛ da de Felep wiẽũ lɛ gaa ne, ka a dɔɔvaraa da ba leɛ nyɛ o. Kyɛ o naŋ da kyene, o poɔ zaa da pɛle la.
44008040	Felep pãã da sãã la Azotɔs poɔ, a te yɔ yoɔrɔ a kanna a yelnoore a tenne zaa poore a te ta Sɛsarea.
44009001	Ne a lɛ zaa, Sɔl da kyãã yele la fugro ne neŋko yɛlɛ kyaare ne a Daŋna tutuuribo. O da gaa la a puoru neŋkponni zusobɔ zie,
44009002	a sɔre o ka o ŋmaa gama ko a senagɔgre nembɛrɛ a Damaskos poɔ. A gama ama na ko o la sori ka o naŋ wa nyɛ neɛ kaŋ zaa naŋ tuuro a Sobiri ŋa, dɔɔ bee pɔgɔ, ka o na tõɔ̃ nyɔge o a `leŋ o gaa ne Gyɛrosalɛm.
44009003	O naŋ da wa peɛle Damaskos sobiri poɔ la, ka kyãã yi tenvelaa daadaa lɛ a villi kyaare o.
44009004	Ka o da le teŋɛ kyɛ woŋ kɔkɔre ka o yele korɔ o, “Sɔl, Sɔl, boŋ la so ka fo dɔgrɔ Ma?”
44009005	Ka o da soore, “Aŋ la Fo, Daŋna?” Ka a Daŋna da yeli, “Maa Yesu la ka fo dɔgrɔ. A waa la tuo ka fo pere a pĩĩkyɔgraa bare.”
44009006	Sɔl da miine la ne nɔ`maa kyɛ da soore, “Daŋna, boŋ la ka Fo boɔrɔ ka N e?” Ka a Daŋna pãã da yeli ko o, “Iri kpɛ a teŋɛ poɔ. Ba na yeli ko fo la bon na fo naŋ na e.”
44009007	A dɔbɔ na naŋ beɛle Sɔl da are la be, a da ba taa yɛlɛ zaa na yeli, ba naŋ da wono kɔkɔre kaŋ kyɛ ba nyɛrɛ neɛ zaa.
44009008	Ka Sɔl pãã da iri a teŋɛ soɔ, kyɛ o nimie naŋ wa yuo, o da ba nyɛ bon zaa. Lɛ la ka ba da tage Sɔl kpɛ ne Damaskos poɔ.
44009009	A beri ata na poɔ, o da ba nyɛrɛ, kyɛ o da ba di diu bee nyu kõɔ̃.
44009010	Damaskos poɔ, tutuuro kaŋ naŋ di Ananeas da bebe la. A Daŋna da boɔle o la gyennoo poɔ, “Ananeas!” Ka o da yeli, “N be la kyɛ, Daŋna.”
44009011	Ka a Daŋna da yeli ko o, “Iri gaa Gyudas yiri naŋ be a sobiri na ba naŋ boɔlɔ Foɔla Daadaa. Soore ka ba wuli fo dɔɔ naŋ yi Tarsos, ka o yuori di ka Sɔl. Bonso, kyɛllɛ, o puoro la,
44009012	kyɛ gyenno kaŋ poɔ, o da nyɛ la dɔɔ kaŋ ka o yuori di Ananeas, ka o wa kpɛ te de o nuuri dɔgle o, ka o leɛ nyɛrɛ.”
44009013	Ka Ananeas pãã da leɛ yeli, “Daŋna, N woŋ la a dɔɔ ŋa yɛlɛ yaga, ane a o potuoluŋ zaa o naŋ e a Fo nensonne zie Gyɛrosalɛm poɔ.
44009014	Kyɛ o wa la kyɛ ne a puoru neŋkpoŋ zusobɔ faŋa, a na wa nyɔge balaŋ zaa naŋ boɔle Fo yuori.”
44009015	Kyɛ ka a Daŋna da yeli ko o, “Gɛrɛ! Bonso, o e la tonton bon N naŋ iri biŋ, ka o de N yuori kpɛ ne a Tendaa Deme ne a namine ane a Israel bidɔbɔ zie.
44009016	N na wuli o la lɛ o naŋ na nyɛ woore a N yuori zuiŋ.”
44009017	Ka Ananeas pãã da gaa te kpɛ a yiri poɔ, a da de o nuuri dɔgle o a yeli, “N yɔɔ Sɔl, a Daŋna Yesu naŋ da sãã fo zie a sori poɔ a saŋ na fo naŋ da waara a kyɛ, la toŋ ma fo zie ka fo na leɛ nyɛrɛ kyɛ ka fo meŋ paale ne a Sekyerete.
44009018	Ka, a pare na poɔ, bon kaŋ naŋ waa na pɛgɛ da yi Sɔl nimie eŋɛ a le teŋɛ. O da leɛ nyɛrɛ la daadaa a da iri de suobu.
44009019	O naŋ da di diu wa baare la, ka o da nyɛ faŋa. Sɔl pãã da kpɛ la beri mine ane a Yesu tutuuribo a Damaskos poɔ.
44009020	A pare na poɔ, o da kanna la a senagɔgre poore a yele korɔ ba ka Kristo e la a Naaŋmen Bidɔɔ.
44009021	Balaŋ zaa naŋ da woŋ a ŋaa, ka ba nɔe zaa da `maa, kyɛ ka ba da yeli “A dɔɔ ŋa naane da taa saŋnaa yaga a ko balaŋ naŋ boɔle a yuori ŋa a Gyɛrosalɛm poɔ? O da ba wa kyɛ ka o wa nyɔge nobɔ a `leŋ ba gaa ne a puoru neŋkponni zie?”
44009022	Tegteglɛ Sɔl da nyɛrɛ la faŋ kyɛ da buriburi a Gyu deme zaa naŋ da kpeɛrɛ Damaskos poɔ a wuli ba ka Yesu la a Kristo.
44009023	Beri yaga naŋ da tɔle la, ka a Gyu deme da nare biŋ ka ba ko Sɔl.
44009024	Kyɛ Sɔl da bɔŋ la ba poteɛroŋ. Ŋmenaa ane tensɔɔre zaa, ba da maŋ gu la a teŋ dendɔe zaa a na ko o.
44009025	Kyɛ a tutuuribo da de o la eŋ peɛ poɔ a tensoɔ saŋ, a turi o bare a teŋ dankyen puori.
44009026	Sɔl naŋ da wa ta Gyɛrosalɛm, o da boɔrɔ la ka o laŋ ne a tutuuribo a be, kyɛ ba da zoro la o dambẽɛ̃. Ba da ba de ka o e la Yesu tutuuro.
44009027	Kyɛ Barnabas da de o la gaa ne a potuuribo zie, a da yeli ko ba lɛ Sɔl naŋ da nyɛ a Daŋna a sori poɔ, ane lɛ a Daŋna naŋ da yeli yɛlɛ ko o. O meŋ da manne la lɛnɛɛ zaa o naŋ da kanne Yesu yuori eŋɛ ne pera a Damaskos poɔ.
44009028	Sɔl da be la ba zie Gyɛrosalɛm poɔ, a da maŋ kpɛ kyɛ leɛ yi.
44009029	O da kanne la ne pera a Daŋna Yesu yuori eŋɛ. O meŋ da ŋmɛ la nɔkpeɛne ane a Gyu deme naŋ yele a Grik kɔkɔre, ka ba da boɔrɔ ka ba ko o.
44009030	A yɔɔmine naŋ da woŋ a ŋaa, ba da de o la sigi ne Sɛsarea a te toŋ o ka o gaa Tarsos.
44009031	A lɛ puoriŋ, a puoru deme zaa naŋ be Gyudea, Galili, ane Samaria paaloŋ poɔ da nyɛ la `maaroŋ kyɛ mɛ do. Ba naŋ da kpeɛrɛ ne a Daŋna dambẽɛ̃ ane sukyidiibu naŋ yi a Sekyerete zie la, ka ba da yɛlle.
44009032	A saŋ na Pita naŋ da yɔ a paaloŋ poɔ, o meŋ da sigi gaa la a Ŋmendeme naŋ kpeɛrɛ Lodda zie.
44009033	A be la ka o da te pɔge dɔɔ kaŋ yuori naŋ di Aenɛas, ka o da gaŋ teŋɛ yuomo anii, kyɛ o endaa zaa da kpi.
44009034	Ka Pita da yeli ko o, “Aenɛas, Yesu Kristo korɔ fo la laafia. Iri are kyɛ maale a fo gado boma.” A pare na poɔ ka Aenɛas da iri are.
44009035	A lɛ poɔ, balaŋ zaa naŋ kpeɛrɛ Lodda ane Saron da nyɛ o la, a da leɛ tu a Daŋna.
44009036	A tutuuro kaŋ yuori naŋ di Tabeta, kyɛ ka a wuli ka Dorkas, da be la Gyɔpa teŋɛ poɔ. A pɔgɔ ŋa da maŋ erɛ la eveɛle kyɛ soŋnɔ naŋ deme.
44009037	A da waa la a bebie na poɔ ka o da le baaloŋ kaŋ a da kpi. Ba da so o la kõɔ̃ a de o biŋ a sazu die poɔ.
44009038	Lodda da peɛle la Gyɔpa. Ka a tutuuribo naŋ da woŋ ka Pita be la Lodda poɔ, ka ba da toŋ dɔbɔ bayi ka ba te sɔre Pita ka o wa wiẽũ.
44009039	Ka Pita da iri gaa ne ba. O naŋ te ta la, ka ba da taa o do ne a sazu die poɔ. Ka a pɔɔkɔbɔ zaa da wa gyilli o a kono, kyɛ wuli o kpare ane bonsuuri mine Dorkas naŋ da maale a saŋ na o naŋ da be ba zie.
44009040	Pita naŋ da digi ba ka ba yi a die poɔ la, ka o da gbi dumo a puori. O pãã da leɛ kyaare la a kũũ kyɛ yeli, “Tabeta! Iri!” Tabeta da yuo la o nimie. O naŋ da nyɛ Pita la ka o da iri zeŋ.
44009041	Pita da nyɔge la o nu a soŋ o ka o da iri are. Kyɛ ka o pãã da boɔle a Ŋmendeme ane a pɔɔkɔbɔ a wuli ba ka o leɛ voorɔ la.
44009042	A yɛlɛ ŋa da yaare la a Gyɔpa zaa poɔ ka nobɔ yaga da sage de a Daŋna.
44009043	Pita da kpɛ la Gyɔpa ane gbanzɔbɔ kaŋ yuori naŋ di Simon bebie yaga.
44010001	Dɔɔ kaŋa naŋ di ka Kɔrneleos da be la Sɛsarea poɔ. O da waa la sogyare kɔɔ zusobɔ a sogyare bale na poɔ ba naŋ maŋ boɔle ka Etale sogyare.
44010002	O ne o yideme zaa da eŋnɛ la Naaŋmen a zoro O dambẽɛ̃. O da maŋ de la libie a poŋ ko nobɔ, kyɛ da maŋ puoro korɔ Naaŋmen tegteglɛ.
44010003	Bebiri kaŋ, a ŋmenaa gogori ata saŋ la, ka o da nyɛ gyenno kaŋ. O da nyɛ la kperaa lɛ ka Naaŋmen malke kaŋ wa o zie a wa yeli ko o, “Kɔrneleos!”
44010004	O naŋ da kaa o, ka dambẽɛ̃ da kpɛ o, ka o da soore, “Boŋ la, Daŋna?” Ka a malke da yeli ko o, “A fo puoruu ane fo kyɔgtaare fo naŋ korɔ a nobɔ do wa la Naaŋmen niŋe soɔ a na eveɛle Naaŋmen naŋ maŋ teɛrɛ.
44010005	Pampana, toŋ nobɔ ka ba gaa Gyɔpa a te taa Simon naŋ di ka Pita a wa ne.
44010006	O kpeɛrɛ la Simon a gbanzɔbɔ yiri naŋ peɛle a mane. O na manne ko fo la bon na fo naŋ na e.”
44010007	A malke naŋ da yeli yɛlɛ ko o kyɛ gaa baare la, ka Kɔrneleos boɔle dɔbɔ bayi a o tontoneba poɔ, ane sogya kaŋ naŋ eŋnɛ Naaŋmen a yi balaŋ naŋ maŋ are gu o poɔ.
44010008	O naŋ da yeli ko ba bon na zaa naŋ da e la, ka o pãã toŋ ba ka ba gaa Gyɔpa.
44010009	Gbaŋgbaŋ saŋ a biebie daare, ba naŋ da tara a teŋɛ, Pita da do la peɛ zu ka o te puori.
44010010	Kɔŋ da kpɛ o la yaga ka o da boɔrɔ diu. Ba naŋ da maala a diu la, ka gyennoo da wa o zie.
44010011	O da nyɛ la tenvelaa ka o yuo, ka bon kaŋ naŋ waa na wagyɛ ne o goŋgoni anaare ba naŋ `leŋ taa, da sigre waara o zie, a sigre a teŋɛ zu.
44010012	A teŋɛ zu don-gbɛɛ anaare, ne wɛdon faare ane bonvuuri ne a sazu bon-agre da be la a wagyɛ poɔ.
44010013	Ka kɔkɔre kaŋ da yeli ko o, “Pita, iri! Ko, a di.”
44010014	Ka Pita da leɛ yeli, “A kon e lɛ, Daŋna! N daŋ ba di bondɛgre zaa bee bon naŋ ba pɛge.”
44010015	Ka a kɔkɔre da leɛ yeli ko o a boyi saŋ, “Ta boɔle bon na Naaŋmen naŋ pɛge ka bondɛgre la.”
44010016	A e la lɛ bota, kyɛ ka a wagyɛ leɛ do kpɛ a tenvelaa.
44010017	Kyɛ Pita naŋ da kyãã bonnɔ ka o na tõɔ̃ bɔŋ a gyennoo ŋa o naŋ nyɛ pare la, ka a dɔbɔ na Kɔrneleos naŋ da toŋ, da soore ka ba bɔŋ a yiri na poɔ Simon naŋ kpeɛrɛ kyɛ pãã da are a dendɔre eŋɛ.
44010018	Ka ba da boɔle a soore ka Simon naŋ di ka Pita kpeɛrɛ la a be.
44010019	Kyɛ Pita naŋ da kyãã teɛrɛ a gyennoo yɛlɛ la, ka a Seɛ da yeli ko o, “Kyɛllɛ, dɔbɔ bata boɔrɔ fo la.
44010020	Lɛ zuiŋ, iri sigi. Gaa ne ba kyɛ ta bonnɔ, bonso, Maa la toŋ ba.”
44010021	Ka Pita da iri sigi a te yeli a dɔbɔ na a Kɔrneleos naŋ toŋ, “Nyɛ, Maa la a neɛ na yɛ naŋ boɔrɔ. Boŋ la vɛŋ ka yɛ wa?”
44010022	Ka ba yeli, “Te yi la Kɔrneleos, a sogyare kɔɔ zusobɔ zie wa. O e la yeltori sobɔ naŋ zoro Naaŋmen. O taa la yuori velaa a Gyu deme tendaa zaa poɔ. A malkekyerete kaŋ ko o la noɔre ka o boɔle fo ka fo wa o yiri ka o tõɔ̃ woŋ lɛ fo naŋ na yeli.”
44010023	Lɛ la ka Pita da de a dɔbɔ kpɛ ne a te gaale ba. A biebie saŋ la ka Pita da gaa ne ba, ka o yɔɔmine naŋ yi Gyɔpa meŋ da beɛle o gaa.
44010024	A bieo daare la ka ba ta Sɛsarea. Kɔrneleos da kyɛllɛ ba la, a o naŋ da boɔle o yideme ane o bamine laŋ taa.
44010025	Pita naŋ da wa kpɛ a yiri, Kɔrneleos da tuori o la a le gbi dumo o gbɛɛ eŋɛ kyɛ puori o.
44010026	Kyɛ ka Pita da nyɔge o ka o iri a yeli, “Iri are. Mmeŋɛ, N meŋ e la nensaala.”
44010027	O naŋ da yele ne o la, ka Pita da kpɛ a te nyɛ nobɔ yaga ka ba laŋ taa.
44010028	Ka o da yeli ko ba, “Yɛ zaa bɔŋ la velaa ka a ba tu a nɔbinnaa poɔ ka Gyu neɛ laŋ ne ten-yuo neɛ bee gaa o yiri. Kyɛ Naaŋmen da wuli ma la ka N ta boɔle neɛ zaa ka nembone bee nendɛgre.
44010029	A lɛ poɔ, ba naŋ da boɔle ma, N wa la yɛ zie kyɛ ba taa yɛlɛ zaa na yeli. A lɛ pãã, boŋ la so ka yɛ boɔle ma?”
44010030	Ka Kɔrneleos da leɛ yeli, “A beri anaare naŋ tɔle, N da `leŋ la noɔre n yiri poɔ a te ta a saŋ ŋa. A gogori ata saŋ, N da puoro la, a wa berɛ ka dɔɔ kaŋ naŋ su kpare naŋ nyegrɛ wa are n niŋe.
44010031	Ka o da yeli, ‘Kɔrneleos, Naaŋmen woŋ la fo puoruu kyɛ maŋ teɛre a kyɔgtaare fo naŋ maŋ tere ko a naŋ deme.
44010032	A lɛ zuiŋ, toŋ boɔle Simon, naŋ di ka Pita, Gyɔpa poɔ, ka o wa. O kpeɛrɛ la Simon a gbanzɔbɔ yiri naŋ peɛle a mane. Ka o naŋ wa te wa, o na yeli la yɛlɛ ko fo.’
44010033	Lɛ la ka N toŋ a pare na poɔ ka fo wa. Fo e la aneɛ fo naŋ wa. Te zaa pãã be la a Naaŋmen niŋe soɔ a na kyɛlle woŋ bon na zaa Naaŋmen naŋ tere ka fo yeli ko te.”
44010034	Ka Pita da yuo o noɔre kyɛ pãã da yeli: “Yelmeŋɛ, N pãã bɔŋ ka Naaŋmen ba taa bokpeɛbo.
44010035	Kyɛ O sage de la nobɔ zaa a tendaa zaa poɔ naŋ zoro O kyɛ erɛ lɛ zaa naŋ e yeltori.
44010036	Yɛ bɔŋ la a yelbiri na Naaŋmen naŋ tere ko a Israel bidɔbɔ, a yelbiri naŋ kanne a eŋ`maaroŋ yelnoore ka a yi Yesu Kristo zie. Onɔ la a zaa Daŋna.
44010037	Yɛ bɔŋ la a yelbiri na naŋ da ŋmɛ yaare Gyudea zaa poɔ, a piili Galili a Gyɔn suobu tero kannoo puoriŋ.
44010038	Yɛ bɔŋ la lɛ Naaŋmen naŋ da de a Sekyerete ane faŋ kyiri eŋ ko a Yesu naŋ yi Nazaret, ka O da maŋ yoɔrɔ erɛ eveɛle, kyɛ saŋna balaŋ zaa naŋ da nyɛ dɔgroŋ a yi a dɛvel zie, bonzuiŋ Naaŋmen da be la O zie.
44010039	“Te zaa e la danseɛ deme ne bon na zaa O naŋ da e a Gyu deme paaloŋ ane Gyɛrosalɛm teŋɛ poɔ. Ba da yagle O la teɛ zu a ko O.
44010040	Onɔ la ka Naaŋmen da seŋ a beri ata saŋ, a vɛŋ ka O sãã nobɔ zie.
44010041	O da ba sãã a nobɔ zaa zie, kyɛ O da sãã la a danseɛ deme Naaŋmen naŋ da iri zie—tenee balaŋ naŋ da laŋ di kyɛ nyu ne O a O kũũ leɛ-iruŋ puoriŋ.
44010042	O ko te la noɔre ka te kanne ko a nobɔ a di danseɛ ka Onɔ la ka Naaŋmen da seŋ ka O dire a vobɔ ane a kuuni zaa sɛrɛɛ.
44010043	A Ŋmen-noɔr deme zaa di la danseɛ ka neɛ zaa naŋ sage de O na nyɛ la yelbebe suuri diteroo a O yuori zuiŋ.”
44010044	Pita naŋ da kyãã yele a yɛlɛ ama la, ka a Sekyerete wa a balaŋ zaa naŋ da woŋ a yelbie ama zie.
44010045	Ka a sagderebe na naŋ be a yɔŋmaabo poɔ naŋ da wa ne Pita, nɔe da `maa ne lɛ Naaŋmen naŋ da pore a Sekyerete kyɔgtaa eŋ a Tendaa deme meŋ zu.
44010046	Bonso, ba da woŋ la ka ba yele yɛlɛ ane kɔkɔtɛɛtɛɛ a pugro Naaŋmen. Ka Pita pãã da leɛ yeli,
44010047	“Aŋ la na tõɔ̃ pigi a nobɔ bama taa ka ba ta de suobu ane kõɔ̃? Ba nyɛ la a Sekyerete a na te meŋ naŋ nyɛ.”
44010048	Lɛ la ka o tere noɔre ka ba ko ba kõɔ̃ suobu a Daŋna yuori eŋɛ. A lɛ puoriŋ, ba da sɔre la Pita ka o kpɛ ne ba a te ta beri amine.
44011001	A potuuribo ane a yɔɔmine naŋ be Gyudea poɔ da woŋ la ka a Tendaa deme meŋ de la a Naaŋmen yelbiri.
44011002	Pita naŋ da do Gyɛrosalɛm la, ka balaŋ naŋ be a yɔ-ŋmaabo poɔ da ŋmeɛrɛ ne o nɔkpeɛne,
44011003	a yele, “Fo kpɛ la a yɔ-woore deme yiri a te di ne ba.”
44011004	Kyɛ Pita da piili manne ko ba la lɛ ne lɛ a yɛlɛ zaa naŋ da waa a yeli:
44011005	“N da be la Gyɔpa teŋɛ poɔ a puoro. N naŋ da gbiri goɔŋ kaŋ poɔ, N da nyɛ la gyenno kaŋ. A n gyennoo poɔ, N da nyɛ la bon naŋ waa na wagyɛ yɛloŋ kaŋ, ka o yi tenvelaa a yaare ne a koŋkori anaare a sigre waara n zie.
44011006	Ka N kaa o poɔ a nyɛ a teŋɛ zu don-gbɛɛ anaare, wɛdon faare, bonvuuri ane bon-agre zaa naŋ be a sazu poɔ.
44011007	Lɛ la ka N woŋ kɔkɔre kaŋ ka o yele korɔ ma, ‘Pita, iri. Ko, a di.’
44011008	“Kyɛ ka N yeli, ‘A kon e lɛ, Daŋna. Bombone ne bondɛgre zaa daŋ ba kpɛ n noɔre poɔ.’
44011009	“Ka a kɔkɔre da yi tenvelaa a da leɛ yeli ko ma, ‘Ta boɔle bon zaa Naaŋmen naŋ pɛge ka bondɛgre la.’
44011010	A da e la lɛ bota, kyɛ ka a boma ama zaa da leɛ do kpɛ a tenvelaa poɔ.
44011011	“Kyɛ kyɛllɛ, a pare na poɔ, ka dɔbɔ bata ba naŋ da toŋ n zie, ka ba yi Sɛsarea, da wa ta a are a yiri na poɔ N naŋ da kpeɛrɛ.
44011012	Ka a Sekyerete da yeli ko ma ka N ta bonnɔ kyɛ gaa ne ba. A yɔɔmine bayoɔbo bama da beɛle ma la gaa ne a te kpɛ a dɔɔ yiri.
44011013	Ka o da yeli ko te lɛ o naŋ da nyɛ malke ka o are o yiri poɔ a da yeli ko o, ‘Toŋ dɔbɔ ka ba gaa Gyɔpa a te boɔle Simon naŋ di ka Pita, ka o wa.
44011014	O na yeli la yelbie naŋ na e ka fõõ ne fo yideme zaa nyɛ faabo.’
44011015	“N naŋ da piili n kannoo la, ka a Sekyerete wa ba zie a na O naŋ da wa te zie a piiluu saŋ.
44011016	Ka N da la teɛre lɛ a Daŋna yelbiri naŋ da yeli: ‘Gyɔn tere la suobu ane kõɔ̃, kyɛ yɛ na de la suobu ane a Sekyerete.’
44011017	Lɛ poɔ, ka Naaŋmen ko ba kyɔgtaa na O naŋ da ko tenee naŋ da sage de a Daŋna Yesu Kristo, aŋ da la Maa a na tõɔ̃ are kyaare ne Naaŋmen?”
44011018	Ba naŋ da woŋ a ŋaa, ba da ba la taa yɛlɛ zaa na yeli. Ba da pugi la Naaŋmen a yeli, “Naaŋmen sereŋ de la a teɛroŋ leɛbo naŋ maŋ wa ne nyɔvore ko a Tendaa deme meŋ.”
44011019	A balaŋ naŋ da zo yaare a Stɛfan dɔgroŋ saŋ pãã da gaa te kpeɛrɛ Fonisia, Seperos, ane Anteok, a manna a yelbiri korɔ a Gyu deme yoŋ.
44011020	Ba mine da e la dɔbɔ naŋ da yi Seperos ane Sairin. A dɔbɔ bama naŋ da wa kpɛ Anteok poɔ, da piili yele la yɛlɛ korɔ a Grik deme a kanna a Daŋna Yesu Kristo yelnoore korɔ ba.
44011021	A Daŋna nu da be la ba zie, ka nobɔ yaga da sage kyɛ leɛ tu a Daŋna.
44011022	A yɛlɛ ama zaa da kpɛ la a puoru deme tobo a Gyɛrosalɛm poɔ, ka ba da toŋ Barnabas Anteok poɔ.
44011023	O naŋ da te ta kyɛ nyɛ ka a Naaŋmen nɔndeteroo be ba zie, o poɔ da pɛle la. Lɛ la ka o da dɔre eŋ ba ka ba are ne a Daŋna ne ba sukyie zaa.
44011024	O da e la dɔɔ velaa naŋ paale ne a Sekyerete ne sagdeu. Nobɔ yaga da wa poɔ la a Daŋna deme poɔ.
44011025	Ka Barnabas pãã da gaa Tarsos ka o te bɔ Sɔl.
44011026	O naŋ da te nyɛ o la, ka o da taa o wa ne Anteok poɔ. A da waa la a na yuon gbuli poɔ ka Barnabas ane Sɔl da laŋ taa a puoru deme zie a wuli nobɔ yaga. A Anteok poɔ la ka nobɔ da piili boɔlɔ a tutuuribo ka Kristo Biiri.
44011027	A beri ama poɔ la ka Ŋmennoɔr deme da yi Gyɛrosalɛm sigi wa Anteok poɔ.
44011028	A ba kaŋ naŋ di Agabus da iri are la a Seɛ faŋ poɔ, a da yeli ka o nyɛ la ka kɔŋkpoŋ na le ba paaloŋ zaa. (A da e la lɛ a Siiza Klaodeos naaloŋ saŋ.)
44011029	A tutuuribo da nare la biŋ ka ba kaŋ zaa na kyɔgre seŋ o faŋa, ka o tere sommo na o naŋ na tõɔ̃ soŋ ko a yɔɔmine naŋ kpeɛrɛ Gyudea poɔ.
44011030	Ba meŋ da e la a ŋaa kyɛ toŋ Barnabas ane Sɔl ne a sommo na ka ba de ko a nembɛrɛ.
44012001	A ŋaa saŋ la ka Hɛrod da nyɔge a puoru deme mine a boɔrɔ ka o ko ba dɔgroŋ.
44012002	O da nyɔge la Gyɔn yɔɔ Gyems, a ko o ane soɔ.
44012003	O naŋ da nyɛ ka a pɛle a Gyu deme poore la, ka o pãã da nyɔge Pita meŋ. A da e la a Boroboro Naŋ Ba Taa Belɛ Tigri saŋ.
44012004	A o nyɔgebo puoriŋ, o da pigi o la a de o ko sogyare pie ne bayoɔbo, ka ba are banaare, banaare, a guuro o. Hɛrod da boɔrɔ la ka o iri o wa ne a nobɔ zie a Gaŋ Baro Tigri puoriŋ.
44012005	A lɛ la ka ba da bare Pita a pigu die poɔ, kyɛ ka a puoru deme da puoro Naaŋmen kpẽã korɔ o.
44012006	A tensoɔ na Hɛrod naŋ da naa taa o yi ne, ka Pita da gbire a sogyare bayi senselensoɔ. Ba da eŋ o la banzɔlɔ ayi, kyɛ ka a guuribo da gu a pigu die dendɔre.
44012007	A pare na poɔ, a Daŋna malke kaŋ da are la be, ka kyãã kyaane a pigu die. Ka a malke da ŋmɛ Pita lombori a seŋ o, kyɛ da yeli, “Iri wiẽũ!” A banzɔlɔ da yi la o nuuri eŋɛ le teŋɛ.
44012008	Ka a malke pãã da yeli ko o, “Su fo boma kyɛ eŋ fo nɔɔteɛ.” Lɛ la ka Pita da e lɛ. Ka a malke da leɛ yeli ko o, “Villi a fo kparo kyɛ tuuro ma.”
44012009	Pita da tu o la a yi a pigu die poɔ, kyɛ o da ba de a di ne a lɛ a malke naŋ erɛ. O da teɛre ka o nyɛrɛ la gyenno kaŋ.
44012010	Ba naŋ da zuo a guuro bonyena ane ayi sobɔ, ba da ta la a kuri dendɔre naŋ kpeɛrɛ a teŋɛ poɔ. O da yuo la omeŋɛ ko ba ka ba yi. Ba naŋ da kyeŋ te baare a foɔla kaŋa, a pare na poɔ, a malke da bare o la.
44012011	Pita naŋ da wa nyɛ omeŋɛ la, ka o da yeli, “Pampana ŋa N sereŋ bɔŋ la ka a Daŋna la toŋ O malke ka o wa faa ma a Hɛrod nuuri poɔ ane bon zaa a Gyu deme naŋ da boɔrɔ ka a e.”
44012012	O naŋ da teɛre bɔŋ a yɛlɛ ama pare, o da gaa la Gyɔn ba naŋ maŋ boɔle ka Mark, ma Maria yiri. Be la ka nobɔ yaga da laŋ taa a puoro.
44012013	Pita naŋ da ŋmɛ a yeŋ dendɔre la, ka tonton pɔglee naŋ di Roda da gaa te yuo a dendɔre.
44012014	O naŋ da woŋ Pita kɔkɔre, o da ba yuo a dendɔre, bonzuiŋ, noɔ da kpɛ o la yaga. O da leɛ zo kpɛ la a te yeli ka Pita be la a dendɔre eŋɛ.
44012015	Ka ba da yeli ko o, “Fo yaara la.” Kyɛ ka o kyãã da yeli ka a waa la lɛ. Lɛ la ka ba da yeli, “O malke la.”
44012016	Kyɛ ka Pita da kyãã are ŋmeɛrɛ a dendɔre. Ba naŋ da yuo a dendɔre a nyɛ o, ba nɔe zaa da `maa la.
44012017	Pita naŋ da zɛge o nu a wuli ka ba bare gɔmɔ, o da manne la lɛ a Daŋna naŋ da iri o a pigu dieŋ. Lɛ la ka o da yeli ko ba, “Yɛ gaa te yeli a yɛlɛ ama zaa ko Gyems ane a yɔɔmine.” Kyɛ ka o pãã da yi a leɛ gaa ziyuo.
44012018	A biebie saŋ naŋ wa ta, dɔɔne yaga da be la a sogyare poɔ. Ba da ba bɔŋ bon na naŋ e Pita.
44012019	Hɛrod naŋ da bɔ o zie zaa kyɛ ba nyɛ o, o da leɛ soore la a guuribo soorbie yaga kyɛ tere noɔre ka ba ko ba. Kyɛ ka Hɛrod yi Gyudea gaa Sɛsarea a te kpeɛrɛ be te ta saŋ kaŋ.
44012020	Hɛrod da nyɛ la suuri ne Taiya ane Sidon deme. Kyɛ ba da laŋ la taa a sɔre sori ka ba nyɛ o. Belastos, a naa tonton meŋɛ kaŋ, da waa la ba ba. Lɛ la ka ba da sɔre ka ba maale a yɛlɛ, bonzuiŋ a yi Hɛrod teŋɛ la ka ba da nyɛrɛ ba bondirii.
44012021	Bebiri na ba naŋ da biŋ, Hɛrod da su la o nakpare a zeŋ o nadakogo zu kyɛ da yeli yɛlɛ a ko a nobɔ.
44012022	Ka a nobɔ da ŋmeɛrɛ kpɛlle a yele, “Naaŋmen kɔkɔre la aŋa, a ba e nensaala!”
44012023	A pare na poɔ ka malke naŋ yi a Daŋna zie da ŋmɛ Hɛrod, bonzuiŋ o da ba de eŋno ko Naaŋmen, ka dandulo da di o ka o kpi.
44012024	Kyɛ ka a Naaŋmen yelbiri da duori yaga yaare zie zaa.
44012025	Barnabas ane Sɔl naŋ da baare ba tomɔ, ba da leɛ yi la Gyɛrosalɛm a te taa Gyɔn, kyɛ ka o yuori kaŋ di ka Mark, a gɛrɛ ne.
44013001	Ŋmen-noɔr deme ane wuliwullibo mine da poɔ la a Anteok puoru deme poɔ: Barnabas, Simeon ka ba boɔlɔ ka Negyɛr, ane Lokeos naŋ yi Sairin, ane Manaen naŋ da e Hɛrod a teŋkaara pɔl tɔ, ane Sɔl.
44013002	Ba naŋ da tonɔ a Daŋna tomɔ kyɛ `leŋ ba nɔe, a Sekyerete da yeli la, “Yɛ sɛre Barnabas ane Sɔl yi ko Ma, ka ba toŋ a tomɔ na N naŋ boɔle ba ka ba toŋ.”
44013003	Ba naŋ da `leŋ ba nɔe kyɛ puori wa baare, ba da de la ba nuuri dɔgle ba a vɛŋ ka ba gaa.
44013004	A lɛ zuiŋ, a Sekyerete da toŋ la ba bayi, ka ba sigi Sɛlosea a te kpɛ gbori te gaa Seperos.
44013005	Ba naŋ da te ta Salames la, ka ba da kanne a Naaŋmen yelbiri kannoo a Gyu deme senagɔgre poore. Gyɔn meŋ da be la ba poɔ a soŋnɔ ba.
44013006	Ba naŋ da yɔ a teŋɛ na kõɔ̃ naŋ gyilli o zaa, a wa te ta Pafos, ba da pɔge la dɔɔ kaŋ yuori naŋ di Bar-yesu, naŋ da maŋ toŋ magyek tombeere. O da e la Gyu neɛ meŋ naŋ da e Ŋmen-noɔr ziri sobɔ.
44013007	O da be la a teŋkaara na yuori naŋ di Sɛregyeos Pɔlos zie. A teŋkaara da taa la yɛŋ a da toŋ boɔle Barnabas ane Sɔl, bonzuiŋ o da boɔrɔ la ka o woŋ Naaŋmen yelbiri.
44013008	Kyɛ a magyek tontonɔ ba naŋ boɔlɔ ka Ɛlomas (bonso, o yuori pare la aŋa), da are la kyaare ne ba. O da ba boɔrɔ ka a teŋkaara sage de ba yɛlɛ.
44013009	Kyɛ ka Sɔl, ba naŋ boɔlɔ ka Pɔl, naŋ da paale ne a Sekyerete, da kaa Ɛlomas gbaŋgbaŋ,
44013010	kyɛ yeli, “Fõõ naŋ taa bɛlloo zaa ane zirii! Fõõ naŋ e a dɛvel bie ne a yeltori zaa dɔndɔmɔ! Fo kon tõɔ̃ bare a Daŋna yeltori sobie saŋna bee?
44013011	Pampana ŋa, kyɛllɛ, a Daŋna nu kyaare ne fo la. Fo na zɔŋ la, a kon leɛ nyɛrɛ a ŋmenaa kyãã a te ta saŋ kaŋ.” A pare na poɔ, ka o niŋe ligi a da waa na zanzugo kaŋ, ka o da boɔrɔ neɛ kaŋ ka o tagra o.
44013012	A teŋkaara naŋ da nyɛ bon na naŋ e la, ka o da sage de, bonzuiŋ, o noɔre da `maa la ne a Daŋna wuluu ba naŋ da wuli.
44013013	A yi Pafos, Pɔl ne o tutaaba da mɔŋ la a gbori gaa Pɛrga naŋ be Panfolea paaloŋ poɔ, kyɛ ka Gyɔn da bare ba kyɛ leɛ gaa Gyɛrosalɛm.
44013014	Ba naŋ da yi Pɛrga, ba da gaa la Anteok naŋ be Pesedea paaloŋ poɔ. A Sabat bebiri naŋ wa ta la, ka ba da kpɛ a senagɔg poɔ a te zeŋ.
44013015	A senagɔg neŋkponni naŋ da kanne a nɔbinnaa ane a Ŋmen-noɔr deme Ŋmaabo baare la, ka ba da toŋ neɛ ba zie ka o yeli, “Dɔɔmine ane yɔɔmine, ka yɛnee wa taa yelbie naŋ na dii a nobɔ sukyie, yɛ yeli.”
44013016	Ka Pɔl da iri are kyɛ zɛge o nu, a yeli, “Israel dɔbɔ ne balaŋ zaa naŋ zoro Naaŋmen, yɛ kyɛllɛ ma.
44013017	A Israel deme Naaŋmen la da iri a te saamine, a duori a nobɔ a saŋ na ba naŋ waa saama a Egyept poɔ. Naaŋmen da tẽɛ̃ la O nu ka o do saa a taa ba yi ne.
44013018	O da di la kannyiri ko ba ne ba yel-ere zaa, a saŋ na ba naŋ da be a wɛgyaŋ poɔ yuomo lezaayi.
44013019	O naŋ da ŋmɛre Kanaan tenne ayopõĩ bare, O da poŋ la ba tenne ko a nobɔ ka ba di gbannoŋ.
44013020	Ama zaa ta la yuomo kɔɔre anaare ane lezaayi ne pie. “A yi a lɛ puoriŋ, Naaŋmen da ko ba la sɛrɛɛ direbe kyɛ gu a Ŋmen-noɔr sobɔ Samuel saŋ.
44013021	Ka a nobɔ pãã da sɔre ka ba taa naa, ka Naaŋmen da ko ba Sɔl, Kes bidɔɔ, naŋ yi Bɛn-gyamen bale poɔ. O da di la naaloŋ yuomo lezaayi.
44013022	Naaŋmen naŋ da iri Sɔl bare la, ka O da iri David ka o waa ba naa. O da di la danseɛ David zie kyɛ yeli, ‘N nyɛ la David, Gyɛse bidɔɔ, ka o e a dɔɔ naŋ maŋ tu N sukyiri boɔbo. O na e la lɛ zaa N naŋ boɔrɔ.’
44013023	“A da tu la lɛ Naaŋmen naŋ da polle, ka a yi a dɔɔ ŋa bibiiri zie ka O da de a Faara, Yesu, a wa ko Israel.
44013024	Yesu naŋ da ba wa sɛre la ka Gyɔn da kanne a suobu naŋ yi a teɛroŋ leɛbo kannoo ko a Israel nobɔ zaa.
44013025	Gyɔn naŋ da baara o tomɔ la, ka o da yeli, ‘Yɛ teɛre ka aŋ la Ma? N ba e a Onɔ. Kyɛ kyɛllɛ, n puoriŋ la ka neɛ kaŋ tu waara, N ba seŋ ka N `lori O nɔɔteɛ.’
44013026	“Dɔɔmine ane yɔɔmine, Abraham boorɔ bibiiri ane balaŋ zaa naŋ zoro Naaŋmen, a yɛ zie la ka O tere a faabo yelbiri ŋa.
44013027	A balaŋ naŋ da kpeɛrɛ Gyɛrosalɛm ne a ba teŋkaareba naŋ da ba bɔŋ Yesu velaa, ba da di la O sɛrɛɛ, ka a tu lɛ ba naŋ da ŋmaa biŋ a Ŋmen-noɔr deme Ŋmaabo poɔ, a Ŋmaabo na ba naŋ maŋ kanne a Sabat bebiri zaa.
44013028	Ba da ba nyɛ yelsaŋnaa zaa naŋ seŋ ka O kpi, kyɛ ba da sɔre la Pailat ka o ko O.
44013029	Ba naŋ da tu lɛnɛɛ zaa ba naŋ ŋmaa O yɛlɛ biŋ la, ka ba da `lori O teɛ zu a sigi ne O te gaale yabogi poɔ.
44013030	Kyɛ Naaŋmen da seŋ O la a kuuni poɔ.
44013031	Nobɔ naŋ da beɛle O yi ne Galili te ta Gyɛrosalɛm da nyɛ O la beri yaga. Bana la e a O danseɛ deme a nobɔ zie.
44013032	“Te yeli yɛ la a yelnoore na Naaŋmen naŋ da polle ko te saamine.
44013033	O da maale la a zaa a ko tenee naŋ e ba bibiiri meŋ, O naŋ da leɛ seŋ Yesu a kuuni poɔ. A seŋ lɛ ba naŋ ŋmaa biŋ a Pugibu Yieluŋ ayi sobɔ poɔ: “ ‘Fo e la N Bidɔɔ, zenɛ la ka N waa Fo Saa.’
44013034	A kyaare ne lɛ Naaŋmen naŋ da seŋ O a kuuni poɔ, ka O kon leɛ nyɛ saŋnaa, O da yeli la: “ ‘N na ko Fo la David kyereteluŋ meŋɛ.’
44013035	A lɛ poɔ, O meŋ da yeli la a Pugibu Yieluŋ kaŋ poɔ: “ ‘Fo kon tõɔ̃ vɛŋ ka Fo Kyerete Sobɔ nyɛ saŋnaa.’
44013036	“David naŋ da toŋ a Naaŋmen boɔbo tomɔ ko o nobɔ baare, o da gbire la, ka ba da gaale o ne o saamine, kyɛ o da nyɛ la saŋnaa.
44013037	Kyɛ Onɔ na Naaŋmen naŋ da seŋ kuuni poɔ, da ba nyɛ saŋnaa.
44013038	“A lɛ poɔ, n dɔɔmine ne n yɔɔmine, N boɔrɔ ka yɛ bɔŋ ka a yi a dɔɔ ŋa zie la ka ba kanne yelbebe suuri diu yɛlɛ a ko yɛ.
44013039	A yi O zie la ka balaŋ zaa naŋ na sage de, na waa yeltori deme a yɛlɛ zaa poɔ, kyɛ ba kon tõɔ̃ waa lɛ a yi a Moses nɔbinnaa zie.
44013040	Kaara velaa, ka a bon na a Ŋmen-noɔr deme naŋ yeli ka o ta e lɛ yɛ zie:
44013041	“ ‘Kaara, yɛnee naŋ ba taa gyermɛ, yɛ taa nɔ`maa a te bɔre wɛ, bonzuiŋ N na toŋ la tomɔ a yɛ bebie poɔ, a tomɔ na yɛ naŋ kon bɔŋ sage ne, ne a lɛ zaa neɛ kaŋ naŋ wa manne a yɛlɛ ko yɛ.’ ”
44013042	A Gyu deme naŋ da yire a senagɔg poɔ la, ka a Tendaa deme da sɔre ba ka ba leɛ wa a Sabat bebiri a wa manne a yelbie ama ko ba.
44013043	A nobɔ naŋ da yaare, Gyu deme yaga ane balaŋ naŋ tuuro a Gyu deme puoruu, da tu la Pɔl ane Barnabas. Lɛ la ka Paul ane Barnabas da yeli yɛlɛ a mɔglɔ ba ka ba kyãã tuuro a Naaŋmen nɔndetero sobiri poɔ.
44013044	A Sabat bebiri naŋ wa ta, a teŋ deme yaga da laŋ la taa a na kyɛlle a Naaŋmen yelbiri.
44013045	Kyɛ a Gyu deme naŋ da nyɛ a gyamaa, ba da taa la nyuuri yaga a ŋmeɛrɛ nɔkpeɛne kyɛ yele yelfaare kyaare ne lɛ Pɔl naŋ da yeli.
44013046	Ka Pɔl ane Barnabas da taa sukyikpẽã kyɛ yeli, “A da tu la ka te piili yele a Naaŋmen yelbiri korɔ yɛ. Kyɛ yɛ da zagre la a O noɔre, a de yɛmenne ka yɛ ba seŋ a nyɔvore naŋ kon bɔŋ baare. Lɛ la so ka te leɛ kyaare a Tendaa deme.
44013047	A ŋaa la ka a Daŋna tere noɔre ko te: “ ‘N iri fo la biŋ ka fo e kyãã ko a Tendaa deme, ka fo na taa faabo a te ta a teŋɛ baaro zie.’ ”
44013048	A Tendaa deme naŋ da woŋ a ŋaa la, ka ba poore da pɛle ka ba da danna a Naaŋmen yelbiri. Balaŋ na Naaŋmen naŋ da iri biŋ ka ba nyɛ nyɔvore naŋ kon bɔŋ baare da sage la.
44013049	Ba da de la a Daŋna yelbiri a yaare a paaloŋ zaa.
44013050	Kyɛ a Gyu deme da dɔre la eŋ pɔgɔbɔ naŋ zoro Naaŋmen kyɛ taa yoe ane a teŋɛ neŋkponni, ka ba dɔgre Pɔl ane Barnabas. Ba da digi ba la ka ba yi a ba paaloŋ poɔ.
44013051	Kyɛ ba da piŋ la a uuruŋ bare a ba gbɛɛ eŋɛ a kyaare ne ba kyɛ da gaa Ekoneom.
44013052	Ka a tutuuribo da paale ne popeɛloŋ ne a Sekyerete.
44014001	A saŋ na ba naŋ da be Ekoneom poɔ la, ka Pɔl ane Barnabas da kpɛ a Gyu deme senagɔg poɔ. Be la ka ba da yeli yɛlɛ ka a Gyu deme ane a Grik deme yaga da sage de.
44014002	Kyɛ a Gyu deme naŋ da ba sage de da dɔre la a Tendaa deme eŋ ka ba da leɛ ba teɛroŋ ka a waa faa a yɔɔmine zie.
44014003	A lɛ la ka Pɔl ane Barnabas da kɔɔre a be a yeli yɛlɛ kperaa lɛ a Daŋna eŋɛ. A Daŋna da di la O nɔndetero yelbiri danseɛ a vɛŋ ka ba da toŋ tonseɛle mannoo ane tombeere ne ba nuuri.
44014004	Kyɛ a teŋɛ nobɔ da poŋ la ziiri ayi, ka ba mine be a Gyu deme zie, ka ba mine meŋ be a potuuribo zie.
44014005	A Tendaa deme ne a Gyu deme ne a ba neŋkponni da boɔrɔ ka ba eŋ a potuuribo baaloŋ kyɛ za ba ne kubo.
44014006	Kyɛ ba da bɔŋ ne a la, a zo gaa Lostera ane Dɛreba naŋ be Lokanea paaloŋ poɔ ne a tenne naŋ peɛle a be.
44014007	Be la ka ba te kanne a yelnoore.
44014008	Lostera poɔ la, ka dɔɔ kaŋ da bebe naŋ e gbɛre a kon tõɔ̃ kyeŋ o dɔgebo saŋ zaa.
44014009	A dɔɔ na da zeŋ kyɛllɛ la a yɛlɛ Pɔl naŋ da yeli. Ka Pɔl da kaa o daadaa kyɛ nyɛ ka o taa sagdeu a na tõɔ̃ nyɛ sammo.
44014010	A lɛ la ka Pɔl da boɔle ne kɔkɔkpoŋ a yeli, “Iri are fo gbɛɛ zu!” Daadaa lɛ ka o da vare iri are a piili kyene.
44014011	A nobɔ naŋ da nyɛ bon na Pɔl naŋ da e la, ka ba da ŋmɛ kpɛlle a yeli a Lokanea kɔkɔre poɔ, “A ŋmemɛ sigi wa la te zie a na nensaala na!”
44014012	Ka ba da boɔlɔ Barnabas ka Zus, kyɛ da boɔlɔ Pɔl ka Hermes, bonzuiŋ onɔ da la a yelyelkpoŋ sobɔ.
44014013	Lɛ la ka a Zus puoru neŋkpoŋ, a o puoru die naŋ da peɛle a ba teŋɛ, da taa naakoɔre ane tepoore wa ne a ba teŋɛ dendɔre eŋɛ, a da boɔrɔ ka o maale bɔɔre ne a nobɔ a ko a poturribo.
44014014	Kyɛ a potuuribo, Pɔl ane Barnabas naŋ da woŋ a ŋaa, ba da kyeɛre la ba bonsuuri kyɛ ŋmore kpɛ a nobɔ poɔ a ŋmeɛrɛ kpɛlle,
44014015	a yele, “Dɔbɔ, boŋ la vɛŋ ka yɛ erɛ a yɛlɛ ama? Tenee meŋ e la nensaaleba a na yɛ naŋ waa. Te taa la yelnoore wa ne a na kanne ko yɛ, ka yɛ bare a bonlaama ama kyɛ leɛ tu a Naaŋmen voora na naŋ maale a tenvelaa, a teŋɛ zu, a mane kpoŋ, ane boma na zaa naŋ be a poɔ.
44014016	A bebie naŋ tɔle, O da vɛŋ la ka a tendaare deme zaa kyene bamenne sobie poore.
44014017	Ne a lɛ zaa, O da ba bare Omeŋɛ ka O ba taa danseɛ diu: O maŋ toŋ la tonveɛle ne lɛ O naŋ toŋ saa naŋ yi sazu ane wɔmɔ zaa a sẽɛ̃ ne uoni saŋ, a ko te diu ane noɔ ka te sukyie paale ne.”
44014018	Ane a yelbie ama gba, ba da woŋ la tuo ane lɛ ba naŋ na e ka a nobɔ ta maale bɔɔre ko ba.
44014019	A Gyu deme mine naŋ da yi Anteok ane Ekoneom, da wa dɔre la a nobɔ eŋ ka ba da za Pɔl ane kubo, kyɛ vu o yi ne a teŋɛ poɔ te bare, a teɛre ka o kpi la.
44014020	Kyɛ a tutuuribo naŋ da wa laŋ taa gyilli o, o da iri la a leɛ kpɛ a teŋɛ poɔ. A bieo daare la ka onɔ ane Barnabas da gaa Dɛreba.
44014021	Ba da kanne la a yelnoore a teŋ na poɔ a nyɛ tutuuribo yaga. A lɛ puoriŋ, ba da leɛ gaa la Lostera, Ekoneom, ane Anteok,
44014022	a da erɛ ka a tutuuribo seere are kpẽã, a mɔglɔ ba ka ba kyãã tu a sagdeu sobiri, kyɛ yele ka a fere la ka te woŋ tuo yaga kyɛ pãã kpɛ a Naaŋmen naaloŋ poɔ.
44014023	Ba naŋ da iri nembɛrɛ a puoru die kaŋ zaa poɔ, ba da puori la ne nɔ`leŋ a pãã da de ba ko a Daŋna na ba naŋ sage ne.
44014024	Ba naŋ da tu yi Pesedea poɔ la ka ba kpɛ Panfolea poɔ.
44014025	Ba naŋ da wa kanne a yelbiri a Pɛrga poɔ la ka ba da sigi Attalea.
44014026	Ba pãã da yi la be a te mɔŋ gaa Anteok, a zie na ba naŋ da iri ba eŋ a Naaŋmen nɔndeteroo poɔ, a tomɔ ba naŋ da toŋ baare zuiŋ.
44014027	Ba naŋ da te tara la ka ba da boɔle a puoru deme laŋ taa, a manne ko ba lɛ Naaŋmen naŋ e ba zie ane lɛ O naŋ da yuo a sagdeu dendɔre a ko a Tendaa deme.
44014028	Ba da kɔɔre la be ane a tutuuribo.
44015001	Dɔbɔ mine da yi la Gyudea a sigi wa Anteok poɔ a wa wuli a yɔɔmine: “See ka yɛ ŋmaa yɛ yɔe a seŋ Moses naŋ wuli a te eroŋ poɔ, ka lɛ naane yɛ kon tõɔ̃ nyɛ faabo.”
44015002	Pɔl ane Barnabas da kyaare ne ba la ne nɔkpeɛne yaga. Lɛ la ka ba da iri Pɔl ane Barnabas laŋ ne a ba tutaaba mine ka ba do Gyɛrosalɛm poɔ a te nyɛ a potuuribo ane a nembɛrɛ ka ba gyɛle a yɛlɛ ŋa.
44015003	A puoru deme naŋ da soŋ ba eŋ a sori poɔ, ba da tu la Fonisia ane Samaria a manne ko a nobɔ lɛ a Tendaa deme naŋ leɛ kyɛ tuuro Yesu. Lɛ la ka a yɔɔmine zaa poore da pɛle yaga.
44015004	Ba naŋ da ta Gyɛrosalɛm, a puoru deme ane a potuuribo laŋ ne a nembɛrɛ zaa da tuori ba la velaa. Ba da manne la ko ba lɛ Naaŋmen naŋ e a ba zie.
44015005	Kyɛ a sagderebe mine naŋ da tuuro a Farasi eroŋ puoriŋ da iri are la a yeli, “A fere la ka ba ŋmaa ba yɔe kyɛ tu a Moses nɔbinna sobiri.”
44015006	Lɛ la ka a potuuribo ne a nembɛrɛ laŋ zeŋ a na gyɛle a yɛlɛ ŋa.
44015007	A nɔkpeɛne yaga ama puoriŋ la, ka Pita da iri are a yeli ko ba, “Dɔɔmine ane yɔɔmine, yɛ bɔŋ ka saŋ kaŋ Naaŋmen da iri ma la a te poɔ, ka a Tendaa deme na woŋ n noɔre poɔ a yelnoore yelbiri kyɛ meŋ sage de.
44015008	Naaŋmen naŋ bɔŋ sukyie da di la ba danseɛ, ne O naŋ da ko ba a Sekyerete na lɛ O naŋ da ko te meŋ.
44015009	O ba maale tenee ane ba tɛɛtɛɛ, O naŋ da pɛge ba sukyie a ba sagdeu zuiŋ.
44015010	A lɛ puoriŋ, boŋ la vɛŋ ka yɛ boɔrɔ ka yɛ gyenne Naaŋmen a de a naakoɔre dakyara na tenee ne te saamine naŋ da kon tõɔ̃ tuo, a eŋnɛ a tutuuribo kɔkɔe eŋɛ?
44015011	Kyɛ te sage de la ka a Daŋna Yesu Kristo nɔndeteroo poɔ la ka te nyɛ faabo, na lɛ ba meŋ naŋ nyɛ faabo.”
44015012	Balaŋ zaa naŋ da bebe da e la kyẽẽ, kyɛ da kyɛllɛ Barnabas ane Pɔl ka ba da manne a tonseɛle mannoo ane a tombeere zaa Naaŋmen naŋ da toŋ ko a Tendaa deme a yi ba zie.
44015013	Ba naŋ da manne a yɛlɛ baare la, ka Gyems da leɛ yeli: “Dɔɔmine ane yɔɔmine, yɛ kyɛllɛ n yɛlɛ.
44015014	Simon da manne ko te la lɛ Naaŋmen naŋ da wa a Tendaa deme zie a da iri O nobɔ mine a yi ba poɔ a O yuori zuiŋ.
44015015	A Ŋmen-noɔr deme yelbie sage ne la a yɛlɛ ama, a na ba naŋ ŋmaa biŋ:
44015016	“ ‘A ama puoriŋ, N na leɛ wa la a wa leɛ mɛ a David puoru sɛge naŋ da le. N na leɛ mɛ la a bon-ŋmɛraa a leɛ e ka o are,
44015017	ka a nensaaleba balaŋ naŋ kyɛre na bɔ a Daŋna, ane a Tendaa deme zaa naŋ di N yuori, a Daŋna naŋ erɛ a yɛlɛ ama zaa la yele.’
44015018	A yi a piiluu saŋ, Naaŋmen la bɔŋ a O tomɔ zaa.
44015019	“A lɛ poɔ, N di la sɛrɛɛ ka te ta vɛŋ ka a e tuo ko a balaŋ naŋ be a Tendaa deme poɔ naŋ leɛrɛ kyaare Naaŋmen.
44015020	Kyɛ a seŋ la ka te ŋmaa gane ko ba a yeli ko ba, ka ba kyiire tebɛ yeldɛgre, peɛmo tomɔ, doŋkuuni naŋ ba kɔre nɛmɛ ɔɔbo, ane zẽẽ.
44015021	Ba kanne la Moses yɛlɛ a tenne zaa poɔ a koroŋ saŋ kyɛ maŋ kanne o gama a senagɔgre poore a Sabat bebiri zaa.”
44015022	Lɛ la ka a potuuribo, ane a nembɛrɛ, ane a puoru deme zaa poore da pɛle ka ba da iri dɔbɔ mine a yi ba poɔ, a toŋ ba ane Pɔl ane Barnabas ka ba gaa Anteok. Ba da iri la Gyudas naŋ da di Barsabas, ane Selas, dɔbɔ naŋ da e neŋkponni a yɔɔmine poɔ.
44015023	Ba da ŋmaa la a gan ŋa ka ba taa gaa ne: A potuuribo ane a nembɛrɛ ne a yɔɔmine, A ko a yɔɔmine naŋ be a Tendaa deme poɔ, a Anteok, Siria, ane Selesea poɔ: Te puori yɛ la.
44015024	Te woŋ ka te taaba mine yi la te poɔ a wa dɔŋ yɛ ne ba yelbie, a dɔŋ yɛ teɛroŋ ne lɛ ba naŋ yeli ko yɛ ka yɛ ŋmaa yɛ yɔe kyɛ tuuro a nɔbinnaa zaa. Kyɛ te da ba tere noɔre zaa ko ba.
44015025	A lɛ la ka a da waa velaa ko te ka te zaa laŋ noɔre a iri te dɔbɔ mine a toŋ ba yɛ zie ane te banɔnnaa Barnabas ne Pɔl—
44015026	dɔbɔ naŋ da de ba nyɔvoe a tɛge ne kũũ a te Daŋna Yesu Kristo yuori zuiŋ.
44015027	A lɛ puoriŋ, te meŋ toŋ la Gyudas ane Selas ka ba wa manne a yelbie ama ne ba nɔe ko yɛ.
44015028	A da waa la velaa ko a Sekyerete ne tenee, ka te ta de yeltuori zaa dɔgle yɛ ka a gaŋ a yelfere ama:
44015029	Yɛ kyiire bondirii zaa ba naŋ de maale ne bɔɔre ko tebɛ, a kyiire zẽẽ diu meŋ, ane doŋkuuni naŋ ba kɔre nɛmɛ ɔɔbo, ane peɛmo tomɔ. Ka yɛnee nyɔge yɛmenne a yi ne ama poɔ, yɛ na e la velaa. Yɛ zeŋ velaa.
44015030	Ba naŋ wa bare ba la, ka ba da iri te sigi Anteok. A be la ka ba te laŋ a nobɔ yaga a de a gan tere.
44015031	Ba naŋ da kanne a gane, ba poore da pɛle la yaga a ba sukyidiibu zuiŋ.
44015032	Gyudas ane Selas meŋ naŋ da e Ŋmen-noɔr deme, da mɔglɔ la a yɔɔmine ne yelbie yaga ka ba are kpẽã.
44015033	Kyɛ, ba naŋ kpɛ a be a te ta saŋ kaŋ, a yɔɔmine da bare ba la ne eŋ`maaroŋ puoruu, ka ba da leɛ gaa a potuuribo zie.
44015034	Ne lɛ zaa, a da pɛle la Selas poɔ ka o kyãã kpeɛrɛ a be.
44015035	Kyɛ Pɔl ane Barnabas da kyãã be la Anteok poɔ a wullo kyɛ kanna a Daŋna yelnoore yelbiri laŋ ne ba mine meŋ yaga.
44015036	Beri mine naŋ da tɔle la ka Pɔl da yeli ko Barnabas, “Vɛŋ ka te leɛ gaa te nyɛ a te yɔɔmine a tenne na zaa poɔ te naŋ da kanne a Daŋna yelbiri, kyɛ nyɛ lɛ ba naŋ erɛ.”
44015037	Barnabas da boɔrɔ la ka ba de Gyɔn ba naŋ boɔlɔ Mark, gaa ne.
44015038	Kyɛ Pɔl da ba teɛre ka a waa la velaa ka ba de o gaa ne, bonzuiŋ o da bare ba la Panfolea poɔ, a da ba leɛ toŋ a tomɔ ne ba.
44015039	A nɔkpeɛne ŋa da waa la tuo a vɛŋ ka ba da bare taa. Barnabas da de la Mark a kpɛ ne gbori a te sigi gaa Seperos.
44015040	Kyɛ Pɔl da iri la Selas a meŋ gaa ne, ka a yɔɔmine da de ba eŋ a Naaŋmen nɔndeteroo poɔ.
44015041	O da tu la kpɛ Siria ane Selesea poɔ a te maale a puoru deme zaa ka ba are gbeŋgbeŋ.
44016001	Pɔl da ta la Dɛreba ane Lostera. A be la ka tutuuro kaŋ naŋ di Temote da be. O ma da e la Gyu pɔgɔ kaŋ naŋ sage de, kyɛ ka o saa da e Grik neɛ.
44016002	A yɔɔmine a Lostera ane Ekoneom poɔ da yeli la o yɛlɛ velaa.
44016003	Pɔl da boɔrɔ la ka o de o gaa ne a sori; lɛ la ka o da ŋmaa o yoɔre, bonzuiŋ a Gyu deme naŋ da kpeɛrɛ be da bɔŋ la ka o saa e la Grik neɛ.
44016004	Ba naŋ da tu a tenne poore la ka ba da manne a nɔe na a potuuribo ane a nembɛrɛ naŋ da yeli biŋ a Gyɛrosalɛm poɔ ko a nobɔ ka ba tuuro.
44016005	A lɛ poɔ, a puoru deme da are la gbeŋgbeŋ a sagdeu poɔ kyɛ yɛllɛ bebiri zaa.
44016006	Ba naŋ da kyɔle Ferogea ane Galatea paaloŋ la, ka a Sekyerete da ba ko ba sori ka ba kanne a Daŋna yelbiri a Asia paaloŋ poɔ.
44016007	Ba naŋ wa ta Mosea poɔ, ba da leɛ boɔrɔ la ka ba kpɛ Betonea poɔ, kyɛ a Seɛ da ba sage.
44016008	Lɛ poɔ la ka ba da kyeŋ tɔle Mosea kyɛ te sigi Teroas.
44016009	Gyenno kaŋ da wa la Pɔl zie a tensoɔ saŋ, ka o da nyɛ Masɛdonea dɔɔ kaŋ, ka o are a sɔrɔ o, a yele, “Tɔle wa kpɛ Masɛdonea poɔ a wa soŋ te.”
44016010	Pɔl naŋ da nyɛ a gyennoo ŋa la, ka te da kyɔgre te boma ka te gaa te kpɛ Masɛdonea daadaa. Te da sereŋ bɔŋ ka a Daŋna la boɔle te ka te kanne a yelnoore ko ba.
44016011	Te da bare la Teroas a kpɛ gbori a gaa Samoterasia daadaa. A bieo daare la ka te da gaa a te kpɛ Nɛapoles poɔ.
44016012	Te da leɛ yi la be a gaa Felepe, a Rom teŋkpoŋ kaŋ naŋ be a Masɛdonea paaloŋ poɔ. A teŋ ŋa poɔ la ka te da kpɛ beri mine.
44016013	A Sabat bebiri, te da yi la a teŋ dendɔre a gaa mannoɔre. Be la ka ba da maŋ nɔŋ ka ba puoro. Te da zeŋ la be a yeli yɛlɛ ko a pɔgɔbɔ naŋ da laŋ taa a be.
44016014	Pɔgɔ kaŋ yuori naŋ di ka Ledea, da kyɛllɛ te la. O da puoro la Naaŋmen kyɛ koɔrɔ wagyɛ vaelɔt a Toatera teŋ poɔ. A Daŋna da yuo la o sukyiri ka o da sage de a yɛlɛ na Pɔl naŋ yeli.
44016015	Kyɛ onɔ ane o yideme naŋ da de suobu, o da sɔrɔ te la a yele, “Ka yɛnee wa de ma ka N sage ne la a Daŋna, yɛ wa kpeɛrɛ n yiri poɔ.” Lɛ la ka o da mɔglɔ te.
44016016	Saŋ kaŋ te naŋ da gɛrɛ a puoru zie, te da pɔge la gbaŋgbaa pɔgle kaŋ naŋ taa seɛ naŋ maŋ tõɔ̃ yeli nendaare yɛlɛ. O da nyɛrɛ la libie yaga a o bɔɔbooro poɔ a korɔ o daŋneba.
44016017	A pɔglee ŋa da tu la Pɔl ane te a ŋmeɛrɛ kpɛlle a yele, “A dɔbɔ bama la a Naaŋmen Kpoŋ Zaa tontoneba naŋ wullo te a sori ka te nyɛ faabo!”
44016018	O da e la lɛ beri yaga. Ka Pɔl, o suuri naŋ da iri yaga, da leɛ a yeli ko a seɛ, “A Yesu Kristo yuori zuiŋ, N yeli fo la, wa yi a pɔglee zie!” Lɛ la ka o da yi a gogo na poɔ.
44016019	A o daŋneba naŋ da nyɛ ka ba tɔnɔ nyaabo gaa la, ka ba da nyɔge Pɔl ane Selas a vu ba kpɛ ne a zikaareba zie a daa poɔ.
44016020	Ba da wa ne ba la a sɛrɛɛ direbe zie a wa yeli, “A dɔbɔ bama e la Gyu deme a wa erɛ ka te teŋɛ dɔɔnɔ yaga.
44016021	Ba wullo la eroŋ mine naŋ ba tu ka te sage bee tuuro, bonzuiŋ te e la Rom deme.”
44016022	Lɛ la ka a nobɔ zaa da laŋ kyaare ne Pɔl ane Selas. A sɛrɛɛ direbe da yagre la ba bonsuuri kyɛ tere noɔre ka ba fɔb ba.
44016023	Ba naŋ da fɔb ba yaga ne fegraa la, ka ba da lɔɔ ba eŋ a pigu dieŋ kyɛ tere noɔre ko a pigpigre ka o gu ba velaa.
44016024	A pigpigre naŋ da de a noɔre la, ka o da taa ba kpɛ ne a pigu dilige kaŋ a te eŋ ba kpulo.
44016025	A zie naŋ da sɔɔ poŋ sentaa la, ka Pɔl ane Selas da puoro kyɛ yiele pugibu yieluŋ korɔ Naaŋmen. A ba nempigri taaba da kyɛllɛ ba la.
44016026	Ba da berɛ la, ka a teŋ da ŋmɛre ane dɔɔne yaga. A pigu die pare zaa da mii la. A pare na poɔ, a dendɔe zaa da yuo la, kyɛ ka neɛ zaa banzɔlɔ yuo yi le.
44016027	A pigpigre da ŋmore iri la a goɔŋ zu a da nyɛ ka a pigu die dendɔe zaa yuo, ka o da voɔ o soɔ a boɔrɔ ka o ko omeŋɛ, bonzuiŋ o da teɛre ka a nempigri zaa yi la zo.
44016028	Lɛ la ka Pɔl da tane, “Ta eŋ fomeŋɛ baaloŋ! Te zaa be la kyɛ!”
44016029	Lɛ la ka a pigpigre pãã da boɔlɔ ka ba wa ne vũũ, kyɛ ŋmore kpɛ te le Pɔl ane Selas niŋe a miine o zaa.
44016030	O da taa ba la yi ne a te soore ba, “Dɔbɔ, boŋ la ka N na e a tõɔ̃ nyɛ faabo?”
44016031	Ka ba da yeli, “Sage ne a Daŋna Yesu Kristo kyɛ fo na nyɛ la faabo ane fo yideme zaa.”
44016032	A lɛ poɔ la, ka ba da yeli a Daŋna yelbiri ko o ane balaŋ zaa naŋ da be a o yiri poɔ.
44016033	A tensoɔ saŋ na poɔ la ka a pigpigre da de ba a pɛge ba felɛ. A pare na poɔ la, ka onɔ ane o yideme zaa da de suobu.
44016034	A pigpigre da taa ba la kpɛ ne a o yiri poɔ a te ko ba diu. Noɔ da kpɛ o la yaga, bonzuiŋ o ne o yideme zaa da sage ne la Naaŋmen.
44016035	A zie naŋ da vɛle la ka a sɛrɛɛ direbe da toŋ ba tontoneba ka ba da yeli, “Vɛŋ ka a dɔbɔ bama gɛrɛ.”
44016036	Ka a pigpigre da yeli a yelbie ama ko Pɔl: “A sɛrɛɛ direbe yeli la ka N bare yɛ ka yɛ gaa. A lɛ poɔ, yɛ gɛrɛ ne eŋ`maaroŋ.”
44016037	Kyɛ Pɔl da yeli ko ba la: “Ba fɔb te la nobɔ poɔ, kyɛ ba ba di te sɛrɛɛ. Te e la Rom nobɔ, kyɛ ba lɔɔ te eŋ a pigu die poɔ. Pampana ŋa, ba boɔrɔ la ka ba bare te gbili lɛ bee? A ba tu! Yɛ vɛŋ ka bamenne wa bare te!”
44016038	Lɛ la ka a sɛrɛɛ direbe tontoneba da leɛ gaa te yeli ko ba. Ba naŋ da woŋ ka Pɔl ane Selas e la Rom nobɔ, ka dambẽɛ̃ da kpɛ ba.
44016039	Ka ba da wa sɔrɔ ba kyɛ taa ba yi ne a pigu die poɔ. Ba da yeli ba la ka ba yi a teŋɛ poɔ.
44016040	Pɔl ane Selas naŋ wa yi a pigu die poɔ, ba da gaa la Ledea yiri. A be la ka ba da pɔge a yɔɔmine a dii ba sukyie, kyɛ pãã leɛ gaa.
44017001	Ba naŋ kpɛ yɔ Amfepoles ne Apɔllonea la ka ba kpɛ Tɛsaloneka poɔ. Be la ka a Gyu deme senagɔg kaŋ da be.
44017002	A o eroŋ poɔ, Pɔl da kpɛ la a senagɔg Sabat bebie ata a laŋ gyɛle ne ba a Naaŋmen Ŋmaabo yɛlɛ,
44017003	a da manna wullo ka a da fere la ka Kristo nyɛ woore kyɛ leɛ iri yi a kuuni poɔ. O da yeli la, “A Yesu ŋa N naŋ kanna korɔ yɛ, la a Kristo.”
44017004	Ba mine da sage la a pɔge Pɔl ne Selas, a laŋ ne Grik nobɔ yaga naŋ zoro Naaŋmen, ane pɔgɔbɔ yaga naŋ taa yuori a nobɔ zie.
44017005	Kyɛ a Gyu deme naŋ da ba sage da taa la nyuuri. Ba da nyɔge la nenfaare mine a daa poɔ, a maale zɔɔre kpaaro, a vɛŋ ka dɔɔne yaga be a teŋɛ poɔ. Ba da ŋmore gaa la Gyason yiri a te boɔrɔ Pɔl ane Selas ka ba taa ba yi ne te ko a nobɔ.
44017006	Kyɛ ba naŋ pãã da ba nyɛ ba, ka ba da vu Gyason ane a yɔɔmine mine kpɛ ne a teŋkaareba zie a da ŋmɛ kpɛlle: “A dɔbɔ bama naŋ leɛ a tendaa zaa vɔgle, meŋ wa la a kyɛ!
44017007	Gyason la da de ba a o yiri poɔ! Bama zaa la zagre Siiza noɔre, a yeli ka naa kaŋ bebe la, ka O yuori di ka Yesu!”
44017008	Kyɛ a nobɔ ne a teŋkaareba naŋ da woŋ a yɛlɛ ama la, ka dɔɔne yaga da wa ba zie.
44017009	Lɛ la ka ba da de libie a yi Gyason ane ba mine zie kyɛ pãã da bare ba ka ba gɛrɛ.
44017010	A pare na poɔ, a zie naŋ da sɔɔ la, ka a yɔɔmine da bare Pɔl ane Selas ka ba gaa Bɛrea. Ba naŋ te ta a be la, ka ba da kpɛ a Gyu deme senagɔg poɔ.
44017011	A Bɛrea deme da taa la yɛŋ a gaŋ a Tɛsaloneka deme, bonzuiŋ, ba da de la ba yelbiri kpẽã kyɛ da maŋ bɔ a Naaŋmen Ŋmaabo gama bebiri zaa a na nyɛ ka a yɛlɛ e la yelmeŋɛ.
44017012	A lɛ poɔ, ba yaga zie da sage de la. A Grik deme pɔgɔbɔ naŋ taa yoe yaga ane ba dɔbɔ mine meŋ da sage de la.
44017013	Kyɛ a Gyu deme naŋ be Tɛsaloneka naŋ da woŋ ka Pɔl be la Bɛrea poɔ a kanna Naaŋmen yelbiri la, ka ba meŋ da gaa be a te dɔre a nobɔ eŋ.
44017014	A pare na poɔ la ka a yɔɔmine taa Pɔl sigi ne a mannoɔre, kyɛ ka Selas ane Temote kyãã be a Bɛrea poɔ.
44017015	A dɔbɔ naŋ beɛle Pɔl da taa o la gaa ne Atens poɔ kyɛ pãã da leɛ gaa ne noɔre ka Selas ane Temote wa poɔ o eŋɛ wiẽũ.
44017016	A saŋ na Pɔl naŋ da kyɛllɛ ba a Atens poɔ la, ka o teɛroŋ zaa da dɔɔnɔ, o naŋ da nyɛ tebɛ ka a paale a teŋɛ.
44017017	Lɛ la ka o da laŋ gyɛle ne a Gyu deme a Daŋna yelbiri a senagɔg poɔ, balaŋ ane a Tendaa deme naŋ puoro Naaŋmen. O meŋ da manne la a yelbir a ko balaŋ naŋ da be a daa poɔ bebiri zaa.
44017018	Ɛpekorean ane Stoik yɛŋ zanzanneba mine pãã da pɔge o la. Ka ba mine da soore, “Boŋ la ka a yellaama sobɔ ŋa boɔrɔ ka o yeli?” Ka ba mine da leɛ yeli, “A e la na o wullo la ŋmem saama yɛlɛ.” Ba da yeli la a ŋaa, bonzuiŋ Pɔl da kanne la a Yesu yelnoore ane a kũũ leɛ-iruŋ yɛlɛ ko ba.
44017019	Ba da taa la Pɔl kpɛ ne a Areopagos laŋne zie a yeli, “Te na tõɔ̃ bɔŋ la a wuluu paala ŋa fo naŋ wullo?
44017020	Fo taa la yelsaama mine wa ne ka te woŋ, kyɛ te boɔrɔ la ka te bɔŋ a yɛlɛ ama tɛgɛ.
44017021	(Bonso, balaŋ zaa naŋ da yi Atens poɔ ane a saama zaa naŋ da kpeɛrɛ be, da ba e eroŋ zaa, kyɛ ba da yele la kyɛ kyɛllɛ wono yelpaale.)
44017022	Ka Pɔl pãã da are a Areopagos laŋne poɔ kyɛ yeli: “Atens dɔbɔ! N nyɛ la a yɛ eroŋ zaa poɔ ka yɛ e puorpuoribo.
44017023	Bonso, N naŋ kyeŋ tɔle, N nyɛ la boma yɛ naŋ puoro. N gba nyɛ la ka yɛ ŋmaa eŋ altar kaŋ: A KO A ŊMEN NA NEƐ NAŊ BA BƆŊ. A ŋmen ŋa yɛ naŋ puoro kyɛ ba bɔŋ, Onɔ la ka N boɔrɔ ka N kanne ko yɛ.
44017024	“A Naaŋmen naŋ iri a donɛɛ ane boma zaa naŋ be o poɔ, O pãã e la a tenvelaa ane a teŋɛ zu Daŋna. A lɛ poɔ, O ba kpeɛrɛ ŋmenderi ba naŋ mɛ ne nuuri.
44017025	O kon nyɛ sommo zaa naŋ yi nensaala nuuri poɔ, a na O boɔrɔ la bon kaŋ, bonzuiŋ Onɔ meŋɛ la ko nensaala zaa nyɔvore, vooroŋ, ane boma zaa.
44017026	O de la nembonyenaa zẽẽ a maale a tendaa zaa nensaaleba ka ba pãã kpeɛrɛ a teŋɛ zu zaa. O daŋ iri biŋ la a saŋ na naŋ seŋ ba ane a ba kpeɛbo zie zibogri.
44017027	O da e la lɛ ka ba na bɔ a Daŋna, kyɛ kaapɔg, ba naŋ boɔlɔ O, ba na nyɛ O la, ne lɛ zaa O naŋ ba be tɔɔre te kaŋa zaa zie.
44017028	‘O eŋɛ la ka te voorɔ kyɛ yoɔrɔ, kyɛ bebe meŋ.’ A na a yɛ yelmanneba meŋ naŋ da yeli, ‘Tenee meŋ la a O bidɔgreba.’
44017029	“A lɛ poɔ, te naŋ pãã e a Naaŋmen bidɔgreba, te kon tõɔ̃ teɛre ka a Naaŋmen waaloŋ waa la na salema, selva, bee kusiri, a seŋ nensaala naŋ maale ne omeŋɛ yɛŋ ane o bɔmmo.
44017030	A saŋ naŋ tɔle, Naaŋmen da ba kyɛllɛ te babɔmmo poɔ, kyɛ pampana ŋa O tere la noɔre ka nensaala zaa naŋ be zie zaa leɛ ba teɛroŋ.
44017031	Bonzuiŋ, O biŋ la a bebiri na O naŋ na di a donɛɛ sɛrɛɛ ane yeltori, ka a yi a dɔɔ na O naŋ da iri biŋ zie. O da ko la nobɔ zaa O yelmeŋɛ sagdeu, O naŋ da seŋ O a yi kuuni poɔ.”
44017032	Ba naŋ wa woŋ a kuuni leɛiruŋ yɛlɛ la, ka ba mine e o la, kyɛ ka ba mine yeli, “Te na leɛ kyɛlle fo la a yɛlɛ ama zuiŋ.”
44017033	Lɛ la ka Pɔl da yi a ba poɔ.
44017034	Ne a lɛ zaa, dɔbɔ mine da pɔge la Pɔl gaa kyɛ sage de. A ba kaŋ da la Deonoses, a Areopagos neɛ kaŋ, ane pɔgɔ kaŋ naŋ di Damares ane ba tutaaba.
44018001	A ama puoriŋ la ka Pɔl da yi Atens a gaa Kɔrent.
44018002	A be la ka o da pɔge Gyu neɛ kaŋ naŋ da di Akola naŋ e a Pɔntos neɛ kaŋ. O deɛ da yi la Etale wa ne o pɔgɔ Presella, bonzuiŋ Klaodeos da tere la noɔre ka Gyu deme zaa yi Rom poɔ.
44018003	Pɔl da kpeɛrɛ ne ba la, bonzuiŋ, ba zaa da tonɔ la ton-yenaa. Ba tomɔ da la sɛge maaloo.
44018004	A Sabat bebiri zaa o da maŋ manne wuli la a senagɔg poɔ, a boɔrɔ ka o mɔgle a Gyu deme ane a Grik deme.
44018005	Selas ane Temote naŋ da yi Masɛdonea poɔ a wa, a da e la nimizeɛ ko Pɔl ka o di danseɛ ko a Gyu deme ka Yesu la a Kristo.
44018006	Kyɛ ba naŋ da kyaare ne o kyɛ yeli yelfaare ko o, o da piŋ la o bonsuuri bare kyɛ yeli, “Yɛ zẽẽ be la yɛ zuri eŋɛ! N ba taa dɛgre zaa. A yi pampana ŋa, N na gaa la a Tendaa deme zie.”
44018007	Lɛ la ka Pɔl pãã da yi a senagɔg poɔ a kpeɛrɛ dɔɔ kaŋa ba naŋ boɔlɔ ka Gyostos yiri. O yiri da are la peɛle a senagɔg, kyɛ o meŋ da e la neɛ naŋ puoro Naaŋmen.
44018008	Krespɔs, naŋ e a senagɔg neŋkpoŋ, ane o yideme zaa da sage de la a Daŋna. Kɔrent deme yaga, naŋ da woŋ a Daŋna yɛlɛ, ba meŋ da sage de O la kyɛ de suobu.
44018009	Tensoɔ kaŋ, a Daŋna da yeli la yɛlɛ gyennoo poɔ a ko Pɔl: “Ta zoro dambẽɛ̃, kyɛ kyãã yeli. Ta e gbili lɛ.
44018010	Bonso, N be la fo zie. Neɛ zaa kyebe naŋ na zɔɔ ne fo a eŋ fo baaloŋ, bonzuiŋ, N taa la nobɔ yaga a teŋ ŋa poɔ.”
44018011	Lɛ la ka Pɔl da kpɛ be yuoni ane kyɛlle a wullo a nobɔ a Naaŋmen yelbiri.
44018012	Kyɛ a saŋ na Gallio naŋ da e a Akaya teŋkaara, a Gyu deme da laŋ la noɔre a ŋmaa gyilli Pɔl a taa o kpɛ ne a sɛrɛɛ diu zie,
44018013	a yele, “A dɔɔ ŋa mɔglɔ la a nobɔ ka ba puoro Naaŋmen a yi sori naŋ ba tu a nɔbinnaa.”
44018014	Pɔl naŋ da boɔrɔ ka o yeli yɛlɛ la, ka Gallio da yeli ko a Gyu deme, “Ka yɛnee Gyu deme da yeli ka o taa la saŋna kaŋ bee potuo tonfaa kaŋ, a na taa la sori ka N kyɛlle.
44018015	Kyɛ ka a naŋ wa e yelbie bee yoe bee yɛmenne nɔbinnaa yɛlɛ poɔ la, yɛ gyɛle iri a yɛlɛ, bonso N ba boɔrɔ ka N di yɛlɛ ama taaba sɛrɛɛ.”
44018016	A lɛ poɔ, o da digi ba la bare a sɛrɛɛ diu zie.
44018017	Ka a Grik deme da nyɔge Sostene, a senagɔg neŋkpoŋ, a ŋmɛ o a sɛrɛɛ diu zie niŋe. Kyɛ Gallio da ba kyɛlle a yɛlɛ ama zaa.
44018018	A lɛ puoriŋ, Pɔl da kpɛ la Kɔrent poɔ te ta saŋ kaŋ. O pãã da bare la a yɔɔmine kyɛ kpɛ gbori te gaa Siria, ka Presella ane Akola da beɛle o. A Sɛnkyera poɔ la, ka o da poŋ o zu a noɔre o naŋ da eŋ zuiŋ.
44018019	O naŋ da ta Ɛfɛsos la ka Pɔl da bare Presela ane Akola a be, kyɛ ka omeŋɛ da kpɛ a senagɔg poɔ a te laŋ gyɛle ne a Gyu deme a Daŋna yelbiri.
44018020	Kyɛ ba naŋ da sɔre o ka o be ba zie a ta saŋ kaŋ la, ka o da zagre.
44018021	Kyɛ o naŋ da gɛrɛ, o da yeli la, “A fere la ka N gaa a tigri ŋa naŋ na wa Gyɛrosalɛm poɔ. Kyɛ N na leɛ wa la, ka Naaŋmen wa sage.” O da kpɛ la gbori Ɛfɛsos poɔ a gaa.
44018022	O naŋ te sigi Sɛsarea poɔ, o da do la te puori a puoru deme, kyɛ pãã da leɛ sigi Anteok.
44018023	O naŋ da kpɛ Anteok poɔ te ta saŋ kaŋ la, ka o da yi be a yɔ Galatea ane Ferogea paaloŋ zaa a leɛ dɔre eŋ a tutuuribo zaa ka ba are gbeŋgbeŋ.
44018024	A Gyu neɛ kaŋ naŋ di Apɔllos, ba naŋ dɔge Alɛksandarea poɔ, da wa la Ɛfɛsos poɔ. O da bɔŋ la yɛlɛ yeluu ne a Naaŋmen Gan yɛlɛ zaa velaa.
44018025	Ba da wuli o la a Daŋna sobiri, kyɛ o da maŋ yele la ne kpẽã a wullo a Yesu yɛlɛ ane bɔmmo, ne lɛ zaa o naŋ da bɔŋ Gyɔn suobu deu yoŋ.
44018026	Ka o pãã da piili yele yɛlɛ ne pera a senagɔg poɔ. Akola ne Presella naŋ da woŋ o yɛlɛ la, ka ba da boɔle o gaa ne ba yiri a te manne a Naaŋmen sobiri yɛlɛ velaa a ko o.
44018027	Apɔllos naŋ da boɔrɔ ka o gaa Akaya la ka a yɔɔmine da ŋmaa gane ko a tutuuribo ka ba tuori o velaa. O naŋ da ta be la, ka o da soŋ a tutuuribo na zaa naŋ da sage de, a nɔndeteroo zuiŋ.
44018028	O da ŋmɛ la nɔkpeɛne yaga ne a Gyu deme nen-yaga poɔ, a wuli ba ka a Naaŋmen Gan poɔ ka Yesu la a Kristo.
44019001	Saŋ kaŋ poɔ, Apɔllos da be la Kɔrent poɔ, ka Pɔl da de a sobiri a do a paaloŋ zusoɔ a te gaa Ɛfɛsos. Be la ka o da nyɛ tutuuribo mine,
44019002	a da soore ba, “Yɛ de la a Sekyerete a yɛ sagdeu poɔ?” Ka ba da yeli ko o, “Te ba woŋ yɛlɛ zaa a na Sekyerete yɛlɛ.”
44019003	Ka o da yeli ko ba, “Buo suobu la ka yɛ de? “ Ka ba da yeli, “Gyɔn suobu la.”
44019004	Ka Pɔl pãã da yeli, “Gyɔn sereŋ so ba la ne a teɛroŋ leɛbo suobu, a yeli a nobɔ ka ba sage ne a neɛ na naŋ waara o puoriŋ. Onɔ la a Kristo Yesu.”
44019005	Ba naŋ da woŋ a ŋaa la ka ba da de suobu a Daŋna Yesu yuori eŋɛ.
44019006	Pɔl naŋ da de o nuuri dɔgle ba la, ka a Sekyerete da wa ba zie ka ba da yele ne kɔkɔtɛɛtɛɛ, a kanna a Naaŋmen yɛlɛ.
44019007	Ba zaa da e la dɔbɔ pie ne bayi.
44019008	Pɔl da kpɛ la a senagɔg poɔ a da te yeli yɛlɛ ne pera a be kyuuri ata, a da laŋ teɛrɛ kyɛ mɔglɔ a nobɔ kyaare ne a Naaŋmen naaloŋ yɛlɛ.
44019009	Kyɛ ba mine da taa la zukpeɛne a zagre ka ba sage, kyɛ yeli yelfaare kyaare ne a Sori a nen-yaga poɔ. Lɛ la ka Pɔl da bare ba kyɛ de a tutuuribo yi ne ziyuo. Bebiri zaa, o da maŋ kpɛ la a kaŋ na ba naŋ boɔlɔ Teranos zannoo die a te laŋ gyɛle ne a nobɔ a Daŋna yelbiri.
44019010	O da e la lɛ yuomo ayi, ka a Gyu deme ane a Grik deme zaa naŋ kpeɛrɛ a Asia paaloŋ poɔ da woŋ a Daŋna Yesu yelbiri.
44019011	Naaŋmen da toŋ la toŋkpeɛne naŋ ba taa mannoo a Pɔl nuuri eŋɛ.
44019012	Nupɛmɛ bee bɔɔdore zaa gba naŋ da tɔ o, ba da de a la a te ko baaleba ka ba baaloŋ zaa da bare ba, ka a sefaare meŋ da yi ba zie.
44019013	A Gyu deme mine naŋ maŋ yoɔrɔ a digre a sefaare bara, da piili poro la a Daŋna Yesu yuori a ko balaŋ naŋ da taa sefaare, a yele, “A Yesu yuori Pɔl naŋ kanna eŋɛ, te yeli yɛ la, yi wa.”
44019014	A Gyu deme puoru neŋkponni zusobɔ kaŋ naŋ di ka Sekɛva da taa la bidɔbɔ bayopõĩ naŋ da e a lɛ.
44019015	Kyɛ a saŋ kaŋ, a sefaa da leɛ yeli ba, “Yesu, N bɔŋ O la; ka Pɔl meŋ N bɔŋ. Kyɛ aŋ mine la yɛ?”
44019016	Ka a dɔɔ naŋ da taa a sefaa, da vare kpɛ a ba poɔ, a zɔɔ tõɔ̃ ba zaa. O da eŋ ba la baaloŋ, ka ba da yi a yiri na poɔ zo ne eŋkpolo.
44019017	A Gyu deme ne a Grik deme zaa naŋ kpeɛrɛ a Ɛfɛsos poɔ naŋ da woŋ a ŋaa la, ka dambẽɛ̃ da kpɛ ba, ka ba da danne a Daŋna Yesu yuori.
44019018	Balaŋ yaga naŋ da sage de, pãã da manne la ba saŋnaa a ba eroŋ zaa poɔ.
44019019	Ba yaga naŋ da toŋ magyek tomɔ da laŋ la ba gama taa a nyege a nobɔ zaa niŋe soɔ. Ba naŋ bo a gama daaro, ba da nyɛ la ka a e selva libibie turi lezaayi ne pie.
44019020	Ama puoriŋ la ka a Daŋna yelbiri pãã da yaare laare zie zaa ane faŋ.
44019021	Ama zaa naŋ e wa baare la ka Pɔl da teɛre eŋ o sukyiri poɔ ka o tu Masɛdonea ane Akaya a te gaa Gyɛrosalɛm, a yeli, “Ka Maa wa ta be, a fere la ka N gaa Rom meŋ.”
44019022	Ka o da toŋ o tontoneba bayi, Temote ane Ɛrastos, Masɛdonea poɔ; kyɛ onɔ meŋɛ da kpɛ la Asia poɔ a te ta saŋ kaŋ.
44019023	A saŋ na la ka dɔɔne yaga da iri a Sori zuiŋ.
44019024	Bonzuiŋ, saakpeɛrɛ kaŋ naŋ di Demeteros, naŋ maŋ de kurselva a maale Diana tebɛ, da taa la tɔnɔ yaga ko a nuuri tomɔ deme.
44019025	O da boɔle ba la laŋ taa ane o tonton taaba a yeli, “Dɔbɔ, yɛ bɔŋ ka te nyɛ la tɔnɔ yaga a te tomɔ ŋa poɔ.
44019026	Kyɛ yɛ nyɛ la kyɛ woŋ lɛ a Pɔl ŋa naŋ mɔglɔ kyɛ leɛrɛ nobɔ yaga naŋ be Ɛfɛsos ane Asia zaa gboŋgboŋ. O yeli la ka ŋmemɛ na nensaaleba naŋ maale ne ba nuuri ba e ŋmemɛ.
44019027	A ba e ka te tomɔ kon waa bon zaa yoŋ, kyɛ ba meŋ na zagre la a te ŋmen-pɔgɔ Diana puoru yiri bare. Ba na saŋ la o gandaaloŋ, onɔ a Asia deme laŋ ne a paaloŋ deme zaa naŋ puoro.”
44019028	Ba naŋ da woŋ a ŋaa, ba suuri da iri la ka ba piili pɔgrɔ gɔmɔ a yele, “Ɛfɛsos deme Diana e la kpoŋ!”
44019029	A ba kɔɔre, kyɛ ka dɔɔne yaga da paale a teŋɛ. Ane teɛroŋ bonyenaa, ba da nyɔge la Gayɔs ane Arestarekos, Pɔl yɔtaaba naŋ yi Masɛdonea, a ŋmore kpɛ ne ba a teŋ lantaa zie.
44019030	Pɔl da boɔrɔ la ka o kpɛ a nobɔ poɔ, kyɛ a tutuuribo da ba sage.
44019031	A Asia paaloŋ kaareba mine naŋ da e Pɔl bamine, da toŋ la a sɔre Pɔl ka o ta wa kpeɛrɛ a lantaa zie.
44019032	A lɛ poɔ, ba mine da pɔgrɔ la gɔmɔ yelyenaa eŋɛ, kyɛ ka ba mine meŋ da pɔgrɔ gɔmɔ yelyuo eŋɛ, bonso balaŋ zaa naŋ da laŋ taa a be da kpɛ la buriburi poɔ. Ba yaga zie meŋ da ba bɔŋ bon na eŋɛ ba naŋ laŋ taa.
44019033	A Gyu deme da tage la Alɛksanda yi ne a nen-yaga niŋe. Ka Alɛksanda da zɛge o nu ka ba bare gɔmɔ, kyɛ ka o da manne o yɛlɛ ko a nobɔ.
44019034	Kyɛ ba naŋ da nyɛ ka o e Gyu neɛ, ba zaa da laŋ la noɔre a pɔge gɔmɔ gogori ayi: “Ɛfɛsos deme Diana e la kpoŋ!”
44019035	A teŋ gan-ŋmaara da yeli la ka a nobɔ bare gɔmɔ, kyɛ ka o pãã yeli: “Ɛfɛsos dɔbɔ, dɔɔ buo sobɔ la bebe a ba bɔŋ ka a Ɛfɛsos teŋ deme guuro la a ŋmen-pɔgɔ kpoŋ Diana puoru yiri ane o enfuoni naŋ yi a Gyupita zie le teŋɛ?
44019036	A lɛ poɔ, a naŋ pãã wuli ka neɛ zaa kon zagre a yɛlɛ ama, a fere la ka yɛ bare gɔmɔ kyɛ ta pɔge toŋ tomɔ zaa.
44019037	Bonso, yɛ taa la a dɔbɔ bama wa ne, kyɛ ba ba zu a yɛ puoru yiri boma zaa bee yeli a yɛ ŋmen-pɔgɔ yelfaa zaa.
44019038	Ka lɛ wa la ka Demeteros ne o tonton taaba wa taa yɛlɛ zaa ne kaŋ zaa, a sɛrɛɛ diu zie yuo la, ka a neŋkponni meŋ bebe. Yɛ vɛŋ ka ba tage taaba.
44019039	Ka yɛlɛ zaa wa be a puoriŋ ka yɛ boɔrɔ ka yɛ soore, see ka te maale a yɛlɛ ne lantaaloŋ naŋ na tu a te paaloŋ nɔbinnaa.
44019040	Te be la yeltuo poɔ ka ba naŋ wa soore te zenɛ zɔɔre yɛlɛ poɔ. Mannoo zaa kyebe ka te na tõɔ̃ yeli kyaare ne a lantaa ŋa naŋ ba tu sori.”
44019041	O naŋ da yeli a ŋaa wa baare la, ka o da bare a nobɔ ka ba yaare.
44020001	A dɔɔne naŋ wa baare la, ka Pɔl da toŋ boɔle a tutuuribo a kori ba kyɛ pãã gaa Masɛdonea.
44020002	O naŋ da tu yɔ a paaloŋ na la, ka o da yeli yɛlɛ yaga a dɔre eŋ a tutuuribo o naŋ da nyɛ o sobiri poɔ, a te ta a paaloŋ naŋ di ka Griis.
44020003	Be la ka o da kpɛ kyuuri ata. A Gyu deme naŋ da nare ka ba nyɔge o a saŋ na o naŋ da boɔrɔ ka o gaa Siria la, ka o da leɛ o teɛroŋ kyɛ tu Masɛdonea gaa.
44020004	Lɛ la ka Sopater naŋ yi Bɛrea, Arestarekos ne Sɛkondos naŋ yi Tɛsaloneka, Gayɔs naŋ yi Dɛreba ane Temote, ane Tokekɔs ne Terɔfemɔs naŋ e Asia deme, da beɛle o a te ta Asia.
44020005	A dɔbɔ bama la daŋ de wẽɛ̃ a gaa te kyɛllɛ te Teroas poɔ,
44020006	kyɛ ka te da mɔŋ a gbori yi Felepe teŋɛ poɔ a Boroboro Naŋ Ba Taa Belɛ Tigri bebie puoriŋ. Beri anuu daare la ka te da pɔge ba Teroas poɔ. Be la ka te da kpɛ bebie ayopõĩ.
44020007	A koseɛra piilu daare, a tutuuribo da laŋ la taa ka ba ŋmaa a boroboro. Pɔl da yeli la yɛlɛ ko ba te ta zipoŋ sentaa, o naŋ da nare ka o gaa a bieo daare.
44020008	Kaneane yaga da be la a sazu die poɔ, a be ba naŋ da laŋ taa.
44020009	Pɔlbile kaŋ naŋ di Eotokɔs da zeŋ la a tokoro zu a gbire, bonzuiŋ Pɔl da yeli la a yɛlɛ kɔɔre. O naŋ da gbire te kyole la, ka o da yi a kyoglokolo deri ata tokoro eŋɛ sigi te le a teŋɛ soɔ. Ba te dere o la ka o kpi.
44020010	Pɔl da sigi la te le o zu a kori o kyɛ yeli, “Yɛ ta dɔɔnɔ yɛmenne, bonso, o voorɔ la.”
44020011	Lɛ la ka Pɔl pãã da leɛ do te ŋmaa boroboro ɔɔ, a yeli yɛlɛ te ta ziveɛlmɛ kyɛ gaa.
44020012	A nobɔ da taa la a pɔlbile gaa ne, ka o da kyãã voorɔ. Lɛ la so ka ba taa sukyi`maaroŋ yaga.
44020013	Te da de la wẽɛ̃ te kpɛ a gbori gaa Asɔs. Be la ka te da boɔrɔ ka te pɔge Pɔl, a na o naŋ da nare biŋ ne te, bonzuiŋ, o da boɔrɔ la ka o gaa be ane gbɛɛ.
44020014	O naŋ da pɔge te a Asɔs poɔ, te da de o la a gaa ne Metolene.
44020015	A bieo daare, te da mɔŋ la te ta Keos, ka a bieo meŋ daare ka te gaŋ Samɔs a kpɛ Terogoleom. A bieo daare la ka te pãã da ta Meletɔs.
44020016	Pɔl da boɔrɔ la ka o mɔŋ gaŋ Ɛfɛsos bare, bonzuiŋ o da ba boɔrɔ ka o leɛ kɔɔre a Asia paaloŋ poɔ. O da boɔrɔ la ka o kpɛ Gyɛrosalɛm poɔ wiẽũ, a pɔge a Pɛntɛkɔst Tigri a be, ka a naŋ na tõɔ̃.
44020017	A Meletɔs poɔ la ka Pɔl da toŋ ka ba te boɔle a Ɛfɛsos puoru deme nembɛrɛ.
44020018	Ba naŋ da wa o zie la, ka o da yeli ko ba: “Yɛ bɔŋ la, a yi a bebipiilaa na N naŋ kpɛ Asia poɔ, lɛ N naŋ waa a saŋ na zaa N naŋ be a yɛ poɔ.
44020019	Yɛ bɔŋ la lɛ N naŋ da tonɔ tomɔ korɔ a Daŋna ane sigru milluu zaa ane ŋmenaa kõɔ̃ yaga ne gyennoo naŋ da pɔge ma a yi a Gyu deme zie, ne lɛ ba naŋ nare biŋ ka ba nyɔge ma.
44020020	Yɛ bɔŋ la velaa ka N da ba pɔge bon zaa naŋ taa tɔnɔ yɛ zie, kyɛ ka N da manne ko yɛ kyɛ wuli yɛ a nobɔ niŋe eŋɛ ane yɛ yie zaa poɔ.
44020021	N da dire la danseɛ korɔ a Gyu deme ane a Grik deme, ka ba leɛ ba teɛroŋ a kyaare Naaŋmen, kyɛ ka ba meŋ taa sagdeu a te Daŋna Yesu Kristo eŋɛ.
44020022	“Kyɛ pampana ŋa, kyɛllɛ, a Seɛ fere ma la ka N gɛrɛ Gyɛrosalɛm, kyɛ N ba bɔŋ bon na naŋ na e ma be,
44020023	kyɛ ka a Sekyerete dire danseɛ a tenne zaa poɔ, ka banzɔlɔ ane yelferaa kyɛllɛ ma la be.
44020024	N ba miine ne yɛlɛ ama zaa. N meŋ ba de n nyɔvore ka o waa bon zaa n zie, ka N na tõɔ̃ baare a n zoobu ŋa ne popeɛloŋ, ane a tomɔ a Daŋna Yesu naŋ ko ma—ka N di a Naaŋmen nɔndetero yelnoore danseɛ.
44020025	“Kyɛ pampana ŋa, kyɛllɛ, N bɔŋ la ka, yɛnee zaa zie N naŋ da yɔ kanne a Naaŋmen naaloŋ yɛlɛ, yɛ kon la leɛ nyɛ ma.
44020026	A lɛ poɔ, N pãã di la danseɛ ko yɛ zenɛ, ka N ba taa saŋnaa zaa a nensaala zaa zẽẽ yɛlɛ poɔ.
44020027	A lɛ meŋ poɔ, N da ba zagre ka N kanne ko yɛ a Naaŋmen poteɛroŋ zaa.
44020028	Yɛ gu yɛmenne, ane a peere zaa a Sekyerete naŋ e ka yɛ kaara, ka yɛ guoli, a na pekyeenɛbɛ, a Daŋna Naaŋmen puoru deme O naŋ da da ne Omeŋɛ zẽẽ.
44020029	Bonso, N bɔŋ la a ŋaa, ka Maa eŋ wa bare yɛ, gboŋgbofaare na kpɛ la yɛ poɔ a kon bara a peere zaa.
44020030	A yɛmenne poɔ, dɔbɔ na iri la a yi yɛ poɔ a yeli yelbatori, kyɛ boɔrɔ ka ba tage a tutuuribo mine ka ba tuuro ba.
44020031	A lɛ zuiŋ, yɛ gu, kyɛ leɛ teɛre ka yuomo ata poɔ, N da ba bare ka N kpãã yɛ kaŋ zaa ne ŋmenaa kõɔ̃ tensoɔ ane ŋmenaa saŋ.
44020032	“N yɔɔmine, pampana ŋa, N de yɛ la ko Naaŋmen, ane O nɔndetero yelbiri na naŋ na tõɔ̃ mɛ yɛ ka yɛ do kyɛ ko yɛ gbannoŋ ne a balaŋ zaa Naaŋmen naŋ iri biŋ.
44020033	N ba miine ne neɛ zaa selva bee salema bee bonsuuri.
44020034	Yɛnee yɛmenne bɔŋ la ka n nuuri ama la tonɔ ka Maa ane n taaba tõɔ̃ nyɛ te bomboɔre zaa.
44020035	N da wuli yɛ la n eroŋ zaa poɔ, lɛ yɛ naŋ na tõɔ̃ soŋ a nembaaleba a yi a tomɔ ama poɔ. Yɛ leɛ teɛre a Daŋna Yesu yelbie Omeŋɛ naŋ yeli: ‘A waa la soŋ ka fo tere, gaŋ ka fo de.’ ”
44020036	O naŋ da yeli a yɛlɛ ama la ka o da gbi dumo a puori ne ba zaa.
44020037	Ka ba zaa pãã da koŋ kyiri ŋmenaa kõɔ̃ kyɛ le dɔgle Pɔl nyuu zu kyɛ moore o.
44020038	A yɛlɛ na naŋ da kpɛ ba yaga la o naŋ da yeli ba ka ba kon leɛ nyɛ o niŋe zaa. Kyɛ ba da beɛle o la gaa ne a gbori pare.
44021001	A naŋ da waa ka te da bare ba zie la, ka te da kpɛ a gbori poɔ te gaa Kos daadaa. A bieo daare la ka te da gaa Rods a yi be a pãã gaa Patara.
44021002	Te naŋ da nyɛ gbori ka o gaŋna gɛrɛ Fonisia la, ka te da kpɛ a gaa.
44021003	Te naŋ da nyɛ a Seperos teŋɛ, te da tɔle o la a te nu gɔbaa kyɛ gɛrɛ te ta Siria. Te da are la Taiya poɔ, bonso be la ka a gbori da wele iri o tuobu.
44021004	Te naŋ da nyɛ tutuuribo la ka te da kpɛ ne ba bebie ayopõĩ. A Seɛ zuiŋ la ka ba da yeli Pɔl ka o ta gaa Gyɛrosalɛm.
44021005	Kyɛ a bebie ama naŋ wa ta, te da yi la a piili kyene ka a tutuuribo zaa ne ba pɔgɔbɔ ne ba bibiiri da beɛle te yi ne a teŋɛ poɔ. A mane noɔre zie la ka te zaa da gbi dumo kyɛ puori.
44021006	Te naŋ wa bare taa la, ka te kpɛ a gbori kyɛ ka ba leɛ kulo.
44021007	Te naŋ da tu a sori baare a yi Taiya la ka te da ta Petɔlɛmaes, a puori a tutuuribo a be a kpɛ ba zie bebiyenaa.
44021008	Te naŋ bare a be a bieo daare la ka tenee naŋ da tuuro Pɔl da ta Sɛsarea. Te da gaa la te kpɛ a yelnoore kaŋkanna Felep yiri poɔ. Onɔ la da poɔ a Bayopõĩ poɔ.
44021009	O da taa la pɔɔyaare banaare naŋ ba bɔŋ dɔbɔ bee kuli serbɛ. A pɔɔsare bama da kanne la a daŋnyaabo kannoo.
44021010	Te naŋ da kpɛ be bebie yaga la, ka Ŋmen-noɔr sobɔ kaŋ naŋ di Agabus, da yi Gyudea a sigi wa.
44021011	O naŋ wa te zie la ka o da de Pɔl bɛlɛnte a `leŋ ne omeŋɛ nuuri ane o gbɛɛ kyɛ pãã yeli, “Lɛ ka a Sekyerete yeli, ‘A ŋaa la ka a Gyu deme naŋ be Gyɛrosalɛm poɔ na `leŋ a bɛlɛnte ŋa daŋna a iri de o eŋ a Tendaa deme nuuri poɔ.’ ”
44021012	Te naŋ woŋ a yɛlɛ ama, tenee ane a nobɔ naŋ yi a be da sɔre la Pɔl ka o ta do Gyɛrosalɛm.
44021013	Ka Pɔl da leɛ yeli, “Boŋ la so ka yɛ kono a ŋmaara n sukyiri? Bonso, a ba e ka N e la sere yoŋ ka ba `leŋ ma, kyɛ N meŋ e la sere ka N kpi Gyɛrosalɛm poɔ a Daŋna Yesu yuori zuiŋ.”
44021014	Te naŋ da ba tõɔ̃ mɔgle o, te da bare o la a yeli, “Vɛŋ ka a Daŋna boɔbo e.”
44021015	A bebie ama puoriŋ la ka te da kyɔgre te do Gyɛrosalɛm.
44021016	A tutuuribo mine naŋ yi Sɛsarea da beɛle te la. Ba da taa la tutuuro kora kaŋ naŋ di ka Menason naŋ yi Seperos wa ne. O yiri poɔ la ka te da naa kpɛ.
44021017	Te naŋ da te ta Gyɛrosalɛm, a yɔɔmine da de te la ne popeɛloŋ.
44021018	A bieo daare la ka te ne Pɔl da gaa ka te nyɛ Gyems, ka a nembɛrɛ zaa da bebe.
44021019	Pɔl naŋ da puori ba la, ka o da manne ko ba lɛ ne lɛ zaa Naaŋmen naŋ da e ko a Tendaa deme a o tomɔ poɔ.
44021020	Ba naŋ da woŋ a ŋaa, ba da danne la a Daŋna kyɛ yeli ko Pɔl, “Yɔɔ, fo nyɛ la ka Gyu deme turituri da sage kyɛ are kpẽã ko a nɔbinnaa.
44021021	Ba da woŋ la fo yɛlɛ, ka fo wuli la a Gyu deme zaa naŋ be a Tendaa deme poɔ, ka ba leɛ yi a Moses puoriŋ, a da yeli ba ka ba ta ŋmaa ba bibiiri yɔe bee tu a te eroŋ sobiri.
44021022	Wolɔ pãã la? A fere la ka a nobɔ wa laŋ taa, bonzuiŋ ba na woŋ ka fo wa la.
44021023	A lɛ poɔ, erɛ lɛ te naŋ yeli ko fo. Dɔbɔ banaare be la te poɔ a pɔ biŋ.
44021024	De a dɔbɔ bama a poɔ a ba pɛgebo poɔ, a yɔɔ ba sama ka ba poŋ a ba zuri. Lɛ la ka neɛ zaa na bɔŋ ka fo yɛlɛ zaa ba naŋ woŋ ba e bon zaa, kyɛ ka fõõ meŋɛ, meŋ kyene la velaa kyɛ tuuro a nɔbinna sobiri.
44021025	Kyɛ a Tendaa deme naŋ da sage de, te da peɛre la ama a ŋmaa ko ba ka yɛlɛ zaa naane, kyɛ ka ba kyiire bon zaa ba naŋ de maale bɔɔre ko tebɛ, zẽẽ, doŋkuuni naŋ ba kɔre nɛmɛ, ane peɛmo tomɔ.”
44021026	A bieo daare, Pɔl pãã da pɛge la omeŋɛ ne a dɔbɔ, a da de ba kpɛ ne a Ŋmen Yiri a te wuli a bebie na a pɛgebo naŋ na baare, kyɛ gu ka kaŋa zaa tere o bonteroo.
44021027	A beri ayopõĩ naŋ wa baara la, ka a Gyu deme naŋ yi Asia paaloŋ da wa nyɛ Pɔl a Ŋmen Yiri poɔ, ba da dɔre la a nobɔ eŋ ka ba nyɔge o.
44021028	Ka ba da ŋmeɛrɛ kpɛlle, “Israel dɔbɔ, yɛ soŋ te! Aŋa la a dɔɔ naŋ wullo nobɔ zie zaa, a wuluu naŋ ba tu a nobɔ, a nɔbinnaa, ne a zie ŋa. A yi a lɛ puoriŋ, o la taa la Grik deme a wa kpɛ ne a Ŋmen Yiri kyɛ saŋ a zikyerete ŋa.”
44021029	(Bonso, ba daŋ nyɛ la Pɔl ane Terɔfemɔs naŋ yi Ɛfɛsos a teŋɛ poɔ, a pãã da teɛrɛ ka Pɔl da taa o kpɛ ne a Ŋmen Yiri poɔ.)
44021030	A teŋɛ zaa da dɔɔnɔ la ka a nobɔ da iri zo laŋ taa a nyɔge Pɔl a vu yi ne a Ŋmen Yiri poɔ daadaa lɛ kyɛ pãã da pɔge a Ŋmen Yiri dendɔe zaa.
44021031	Ba naŋ da boɔrɔ ka ba ko o la, ka a toɔlɔ da wa a sogyakaara zusobɔ zie, ka a Gyɛrosalɛm teŋɛ gbuli zaa dɔɔnɔ la.
44021032	A pare na poɔ, a sogyakaara zusobɔ da de la sogyare ane a sogyakaareba a zo sigi ne a dɔɔne zie. A dɔɔne deme naŋ da nyɛ a sogyakaara zusobɔ ane a sogyare la ka ba da bare Pɔl ŋmeɛbo.
44021033	Ka a sogyakaara zusobɔ pãã da nyɔge Pɔl a tere noɔre ka ba `leŋ o ne banzɔlɔ ayi, kyɛ ka o soore ka aŋ la o, ane bon na o naŋ e.
44021034	Ka a dɔɔne deme mine da yeli yelyenaa kyɛ ka ba mine meŋ yeli yelyuo. A sogyakaara zusobɔ naŋ da kon tõɔ̃ bɔŋ a yelmeŋɛ a ba gɔmɔ zuiŋ, o da tere la noɔre ka ba taa Pɔl kpɛ ne a sogyare kpeɛbo zie.
44021035	Pɔl naŋ da te ta a dɛre eŋɛ la, ka a dɔɔne zuo, ka a sogyare da zɛle o kpɛ ne.
44021036	Bonso, a gyamaa naŋ da tuuro o da pɔgrɔ la gɔmɔ a yele, “Yɛ taa o gaa ne!”
44021037	A sogyare naŋ da boɔrɔ ka ba taa Pɔl kpɛ ne a die la, ka o da yeli ko a sogyakaara zusobɔ, “N na tõɔ̃ yeli la yɛlɛ kaŋ ko fo?” Ka o da leɛ soore, “Fo wono la Grik bee?
44021038	Fõõ naane a Egyept neɛ na saŋ kaŋ naŋ da leɛ a teŋ vɔgle kyɛ yi ne neŋkooreba turi anaare a kpɛ ne wɛgyaŋ poɔ bee?”
44021039	Ka Pɔl da yeli, “N e la Gyu neɛ naŋ yi Tarsos, Sɛlesea paaloŋ poɔ. N e la teŋ naŋ ba e tenweɛlɛ neɛ. N sɔre fo la, vɛŋ ka N yeli yɛlɛ a ko a nobɔ.”
44021040	O naŋ da ko o sori la, ka Pɔl da iri are a dɛre eŋɛ a tẽɛ̃ o nu ka ba bare gɔmɔ. A saŋa na a zie naŋ da e kyẽẽ la, ka o da yeli yɛlɛ ko ba a Hibiru kɔkɔre eŋɛ, a yeli:
44022001	“Dɔɔmine, yɔɔmine ane n saamine, yɛ kyɛllɛ velaa ka N manne mmeŋɛ yɛlɛ ko yɛ.”
44022002	Ba naŋ wa te woŋ ka o yeli yɛlɛ ane a Hibiru kɔkɔre la, ka ba da ŋmaa gbaŋ yaga. Ka Pɔl pãã da yeli,
44022003	“N e la Gyu neɛ ka ba dɔge Tarsos naŋ be Sɛlesea paaloŋ poɔ kyɛ pãã da baa a teŋɛ ŋa poɔ. Gamaliel nuuri poɔ la ka ba da wuli ma a te saamine nɔbinna sobiri zaa. N da are la kpẽã ne Naaŋmen a na yɛ zaa naŋ waa lɛ zenɛ.
44022004	“N da iri la dɔgroŋ ko neɛ zaa naŋ tuuro a sobiri ŋa ka ba kpi, a `leŋ dɔbɔ ane pɔgɔbɔ a te de ba ko ba ka ba pigi ba,
44022005	a na a puoru neŋkponni zusobɔ ane yɛ nembɛrɛ zaa na tõɔ̃ di n danseɛ. A ba zie la ka N da nyɛ gama ka N de ko a yɔɔmine, kyɛ gaa Damaskos poɔ te `leŋ a nempigri wa ne a Gyɛrosalɛm poɔ ka ba wa dɔgre ba.
44022006	“Ŋmenaa tuo saŋ, N naŋ da be a sori poɔ a da tara Damaskos la, ka N da berɛ ka kyãã kpoŋ yi sazu a wa kyaane ma.
44022007	Ka N da le a teŋɛ soɔ a woŋ kɔkɔre ka o yele korɔ ma, ‘Sɔl! Sɔl! Boŋ la vɛŋ ka fo dɔgrɔ Ma?’
44022008	“Ka N leɛ soore, ‘Aŋ la Fo, Daŋna?’ “Ka O da yeli ko ma, ‘Maa Yesu naŋ yi Nazarɛt la ka fo dɔgrɔ.’
44022009	N tutaaba da sereŋ nyɛ la a kyãã ka dambẽɛ̃ da kpɛ ba, kyɛ ba da ba woŋ a neɛ na sobɔ kɔkɔre naŋ da yeli yɛlɛ ko ma.
44022010	“Ka N da soore, ‘Wolɔ ka N na e, Daŋna?’ “Ka a Daŋna da yeli ko ma, ‘Iri a kpɛ Damaskos poɔ. Be la ka ba na yeli ko fo bon na zaa N naŋ da iri ko fo ka fo na e.’
44022011	Ka n tutaaba da nyɔge n nu eŋɛ a taa ma kpɛ ne Damaskos poɔ, bonzuiŋ a kyãã nyegroo da e la ka N da ba nyɛrɛ.
44022012	“Dɔɔ kaŋ naŋ di Ananeas da be la be. O da sereŋ tuuro la a te nɔbinna sobiri zaa, ka a Gyu deme zaa naŋ da kpeɛrɛ a be da eŋnɛ o.
44022013	Ka o da wa are n zie kyɛ yeli ko ma, ‘N yɔɔ Sɔl, leɛ nyɛrɛ!’ A gogo na poɔ la ka N da tõɔ̃ nyɛ o.
44022014	“Kyɛ ka o da yeli, ‘A te saamine Naaŋmen iri fo la ka fo tõɔ̃ bɔŋ O boɔbo zaa, kyɛ nyɛ a Yeltori Sobɔ, a woŋ Omeŋɛ noɔre yɛlɛ.
44022015	A lɛ poɔ, fo na e la O danseɛ sobɔ nobɔ zaa zie, ane bon na fo naŋ da nyɛ kyɛ woŋ.
44022016	Pampana ŋa, boŋ la ka fo kyɛllɛ? Iri, a de suobu a pɛge fo yelbebe bare a boɔlɔ a Daŋna yuori.’
44022017	“A saŋ na N naŋ da leɛ gaa Gyɛrosalɛm a te puoro a Ŋmen Yiri poɔ la, ka N da kpɛ gyennoo poɔ,
44022018	a da nyɛ a Daŋna ka O yele korɔ ma, ‘Pɔge wiẽũ a yi Gyɛrosalɛm poɔ, bonzuiŋ, ba kon sage de a danseɛ fo naŋ na di a kyaare Ma.’
44022019	“Ka N da yeli, ‘Daŋna, ba bɔŋ la ka N da gaa la senagɔgre zaa a te pigi kyɛ ŋmɛ balaŋ naŋ sage de Fo.
44022020	Kyɛ a saŋ na Fo danseɛ sobɔ Stɛfan zẽẽ naŋ wa kyiri, Mmeŋɛ meŋ da are la be a sage ne ba ka ba ko o, a kaara ba kpare.’
44022021	“Ka a Daŋna pãã da yeli ko ma, ‘Gɛrɛ, bonso N na toŋ fo la zitɔɔre, a Tendaa deme zie.’ ”
44022022	Ka a nobɔ zaa da kyɛllɛ Pɔl kyɛ gu ka o da yeli a ŋaa, ka ba pãã da duori ba kɔkɔe kyɛ yeli, “Yɛ e ka o ta kyebe teŋɛ zu! O ba seŋ ka o voorɔ!”
44022023	Ba naŋ da ŋmeɛrɛ kpɛlle kyɛ lɔɔrɔ ba bonsuuri ane tɛnɛ zaa bara sazu la,
44022024	ka a sogyakaara zusobɔ tere noɔre ka ba taa Pɔl kpɛ ne a sogya kpeɛbo zie, ka o te peɛre o yɛlɛ ne fɔbo, ka o na tõɔ̃ bɔŋ bon na naŋ vɛŋ ka a nobɔ pɔgrɔ gɔmɔ kyaare ne o.
44022025	Ba naŋ `leŋ o dɔgle ka ba fɔbe la, ka Pɔl da yeli ko a sogyare kɔɔ zusobɔ naŋ da are a be, “A tu la sori ka yɛ fɔbe Rom neɛ kyɛ ka o ba saŋ yɛlɛ zaa bee?”
44022026	A sogyare kɔɔ zusobɔ naŋ woŋ a yelbir ŋa la, ka o da gaa a sogyakaara zusobɔ zie a te manne ko o, kyɛ yeli, “Kyɛllɛ lɛ fo naŋ erɛ, bonso a dɔɔ ŋa e la Rom neɛ.”
44022027	Lɛ la ka a sogyakaara zusobɔ da gaa Pɔl zie a te soore o, “Yeli ko ma, fo e la Rom neɛ bee?” Ka o da yeli, “Oo.”
44022028	Ka a sogyakaara zusobɔ da leɛ yeli, “N da yɔɔ la saŋkpoŋ a neeloŋ ŋa eŋɛ.” Ka Pɔl da yeli, “Ba dɔge ma la Rom neɛ.”
44022029	A pare na poɔ la ka a balaŋ naŋ da boɔrɔ ka ba peɛre o yɛlɛ da bare a zie ŋa. Dambẽɛ̃ meŋ da kpɛ la a sogyakaara zusobɔ, o naŋ da nyɛ ka o da `leŋ la Rom neɛ.
44022030	A bieo daare, o naŋ da boɔrɔ ka o bɔŋ bon na naŋ so ka a Gyu deme nyare Pɔl zu, a sogyakaara zusobɔ da e la ka ba bare Pɔl, kyɛ tere noɔre ka a puoru neŋkponni ninderebe ane a Sanhederen deme zaa laŋ taa. Ka o pãã da taa Pɔl wa ne ka o da are ba niŋe soɔ.
44023001	Ka Pɔl da kaa a Sanhederen deme daadaa kyɛ yeli, “Dɔbɔ, ne yɔɔmine, N taa la teɛroŋ velaa Naaŋmen niŋe soɔ, n nyɔvore poɔ a te ta zenɛ.”
44023002	Ka a puoru neŋkponni zusobɔ, Ananeas, da tere noɔre ka a balaŋ naŋ are peɛle Pɔl, ka ba fale o noɔre eŋɛ.
44023003	Ka Pɔl pãã da yeli ko o, “Naaŋmen na fale fo la, fõõ dankyen pela ŋa! Fõõ la zeŋ be a dire n sɛrɛɛ a nɔbinnaa poɔ, kyɛ fo tere la noɔre ka ba fale n noɔre eŋɛ kyɛ ka a ba tu a nɔbinna sobiri?”
44023004	A balaŋ naŋ da are peɛle Pɔl da yeli la, “Fo toorɔ la a Naaŋmen puoru neŋkponni zusobɔ?”
44023005	Ka Pɔl da leɛ yeli, “Yɔɔmine, N da ba bɔŋ ka o e la a puoru neŋkponni zusobɔ. Bonso, ba ŋmaa la biŋ: ‘Ta yele yelfaare korɔ a fo neŋkaara.’ ”
44023006	Pɔl naŋ pãã da bɔŋ ka ba mine waa la Sadusi deme kyɛ ka ba mine meŋ waa Farasi deme la, ka o da duori o kɔkɔre a yeli ko balaŋ naŋ be aSanhederen poɔ, “Dɔbɔ ne yɔɔmine, N e la Farasi neɛ, a Farasi bidɔɔ meŋ. A kyelloo ne a kuuni leɛ-iruŋ yɛlɛ zuiŋ la ka ba dire n sɛrɛɛ.”
44023007	O naŋ da yeli a ŋaa la, ka nɔkpeɛne le a Farasi ane Sadusi deme poɔ, ka ba lammo da poŋ ziiri ayi.
44023008	(Bonso, a Sadusi deme da yeli la ka kuuni leɛ-iruŋ kyebe, kyɛ ka malkere ne seere zaa meŋ kyebe. Kyɛ a Farasi deme sage la ka a zaa bebe la.)
44023009	Gɔmɔ yaga da be la be. Ka a nɔbinna kaakaareba, naŋ da e Farasi nobɔ, da iri are a ŋmɛ nɔkpeɛne a yeli, “Te ba nyɛ a dɔɔ ŋa saŋnaa zie zaa. Kyɛ ka seɛ bee malke la da yeli a yɛlɛ ko o, a ba seŋ ka te zɔɔrɔ ne Naaŋmen.”
44023010	A nɔkpeɛne da zuo la, ka a sogyakaara zusobɔ da zoro dambẽɛ̃ ka ba ta wa tage Pɔl ŋmaare. Lɛ la ka o da e ka a sogyare sigi te de Pɔl ane kpẽã a nobɔ zie, a taa o kpɛ ne a sogya kpeɛbo zie.
44023011	A bieo daare tensoɔ saŋ la ka a Daŋna da are peɛle Pɔl a yeli, “Taa sukyiri, Pɔl. Lɛ fo naŋ di N danseɛ Gyɛrosalɛm poɔ, lɛ la ka a fere ka fo meŋ di danseɛ a Rom teŋɛ poɔ.”
44023012	A bieo naŋ wa bie la, ka Gyu deme mine da laŋ taa a eŋ noɔre ka ba kon di bee nyu kyɛ gu ka ba wa ko Pɔl.
44023013	A balaŋ naŋ da nare a Pɔl koobo da gaŋ la nobɔ lezaayi.
44023014	Ba da gaa la a puoru neŋkponni ane a nembɛrɛ zie a te yeli, “Te eŋ la noɔre ka te kon di bon zaa kyɛ gu ka te wa ko Pɔl.
44023015	A lɛ zuiŋ, yɛnee ane a Sanhederen deme, yɛ yeli ko a sogyakaara zusobɔ ka o taa o sigi ne yɛ zie bieo, a na yɛ naŋ leɛ boɔrɔ ka yɛ bɔŋ yɛlɛ kaŋ a o yɛlɛ poɔ. Kyɛ te e la sere na ko o kyɛ ka o bɔŋ ta peɛle.”
44023016	Kyɛ Pɔl yɔɔpuulee bidɔɔ naŋ da woŋ ka ba na sɔgle la kyɛllɛ Pɔl, ka o da kpɛ a sogya kpeɛbo zie a te yeli ko Pɔl.
44023017	Ka Pɔl da boɔle sogyare kɔɔ zusobɔ kaŋ a yeli, “Taa a pɔlbile ŋa kpɛ ne a sogyakaara zusobɔ zie, bonzuiŋ o taa la yeli kaŋ na yeli ko o.”
44023018	Lɛ la ka o da taa o gaa ne a sogyakaara zusobɔ zie a te yeli, “Pɔl te naŋ pigi, la boɔle ma a sɔre ma ka N taa a pɔlbile ŋa wa ne fo zie, bonzuiŋ o taa la yeli kaŋ a na yeli ko fo.”
44023019	Lɛ la ka a sogyakaara zusobɔ da nyɔge a pɔlbile nu eŋɛ a tage o yi ne a te soore o, “Boŋ la ka fo taa na yeli ko ma?”
44023020	Ka o da yeli, “A Gyu deme sage la ka ba wa sɔre fo, ka bieo, ka fo taa a Pɔl wa ne a Sanhederen zie, ka a e na ba boɔrɔ la ka ba woŋ o noɔre yɛlɛ velaa.
44023021	Kyɛ ta sage ko ba, bonzuiŋ dɔbɔ naŋ gaŋ lezaayi, gaŋ la a sori poɔ kyɛ gu Pɔl. Ba eŋ la ba noɔre ka ba kon di bee nyu kyɛ gu ka ba wa ko Pɔl. Pampana ŋa, ba kyɔgre gu la fo noɔre yɛlɛ.”
44023022	A lɛ la ka a sogyakaara zusobɔ da bare a pɔlbile ka o gɛrɛ kyɛ ka o da yeli o, “Ta wa yele korɔ neɛ zaa ka fo manne la a yɛlɛ ama ko ma.”
44023023	Kyɛ ka o pãã da la boɔle a sogyare kɔɔ zudeme bayi, a yeli, “Yɛ kyɔgre a iri sogyare kɔɔr ayi, wiri zɔɔmɔ lezaata ne pie, ane kyɔlmɔ deme kɔɔr ayi ka ba gaa Sɛsarea tensoɔ gogori awae saŋ.
44023024	Yɛ ko ba wie, ka Pɔl zɔm kaŋ, kyɛ yɛ taa o velaa te ko Feleks a teŋkaara.”
44023025	O da ŋmaa la gan naŋ yeli:
44023026	Klaodeos Loseas, A ko a teŋkaara kpoŋ zaa sobɔ, Feleks: N puoro fo la.
44023027	A Gyu deme da nyɔge la a dɔɔ ŋa a boɔrɔ ka ba ko o, kyɛ ka Maa ane n sogyare da faa o a ba zie, N naŋ da woŋ ka o e la Rom neɛ.
44023028	N da boɔrɔ ka N bɔŋ bon na naŋ so ka ba nyare o zu, lɛ la ka N da taa o kpɛ ne a Sanhederen poɔ.
44023029	Be la ka N da nyɛ ka ba kyaare ne o a ba nɔbinna soorbie mine, kyɛ yɛlɛ zaa kyebe naŋ seŋ ka ba ko o, bee ka ba eŋ o banzɔlɔ poɔ.
44023030	N naŋ woŋ lɛ a Gyu deme naŋ da nare ka ba sɔgle kyɛllɛ a dɔɔ ŋa la, ka N da tere a dɔɔ ka ba taa o wa ne fo zie daadaa. N tere la noɔre ka a nobɔ naŋ da nyare o zu, ka ba meŋ wa manne a dɔɔ yelsaŋnaa a ko fo. Ka fo zeŋ soŋ.
44023031	A sogyare, a na ba naŋ tere noɔre ko ba, da taa la Pɔl yi ne tensoɔ, a taa o wa ne Antepateres.
44023032	A bieo daare, a sogyare da vɛŋ la ka a wiri zɔɔmɔ taa o gaa ne, kyɛ ka ba pãã da leɛ gaa a sogyare kpeɛbo zie.
44023033	A wiri zɔɔmɔ naŋ da ta Sɛsarea la ka ba da de a gane ane Pɔl zaa ko a teŋkaara.
44023034	A teŋkaara naŋ da kanne a gane baare la, ka o da soore, ka teŋ buo la ka o yi. O naŋ da woŋ ka o yi Selesea la,
44023035	ka o da yeli, “N na woŋ la a fo noɔre yɛlɛ a saŋ na balaŋ naŋ nyare fo zu meŋ wa te wa n zie.” Kyɛ o da tere la noɔre ka ba biŋ Pɔl a Hɛrod kɔɔto die poɔ.
44024001	Bebie anuu da baare la, ka a puoru neŋkponni zusobɔ Ananeas ane a nembɛrɛ da iri sigi gaa Sɛsarea ane a yelyele kaŋ naŋ di Tɛrtolos a da te manne Pɔl saŋnaa zaa a ko a teŋkaara.
44024002	Ba naŋ da boɔle Pɔl la, ka Tɛrtolos da piili nyare o zu, kyɛ yele: “Te bɔŋ ka a yi fo zie la ka te zaa taa eŋ`maaroŋ, kyɛ ka a yi fo yɛŋ zie la ka a teŋɛ ŋa taa bonveɛle zaa.
44024003	Te zaa kpoŋ sobɔ Feleks, te maŋ sage de a la saŋ zaa, zie zaa ane bareka puoruu.
44024004	Ne a lɛ zaa, ka N ta bale fo, N sɔre fo la ka fo di kannyiri a kyɛlle te fẽẽ lɛ.
44024005	“Te nyɛ la a dɔɔ ŋa ka o taa dɔɔne yaga a maŋ iri zɔɔre a Gyu deme poɔ zie zaa, a donɛɛ zaa poɔ. Onɔ la a nindere a Nazarɛt deme puoruu poɔ.
44024006	Kyɛ o boɔrɔ la ka o saŋ a Ŋmen Yiri; lɛ la so ka te nyɔge o, a boɔrɔ ka te di o sɛrɛɛ a te nɔbinnaa poɔ.
44024007	Kyɛ a sogyakaara zusobɔ naŋ di Loseas, da wa nyɔge o la tag faa ne faŋa te nuuri poɔ.
44024008	O da tere la noɔre ka a nobɔ na naŋ nyare o zu, ka ba wa are fo zie. Ka fõõ meŋɛ wa kaa o yɛlɛ, fo na tõɔ̃ bɔŋ la yɛlɛ ama zaa te naŋ yeli kyaare ne o.”
44024009	A Gyu deme meŋ da sage la ka a yɛlɛ ama zaa e la yelmeŋɛ.
44024010	A teŋkaara naŋ da tẽɛ̃ o nu a ko Pɔl sori ka o yeli yɛlɛ la, ka Pɔl da leɛ yeli: “N bɔŋ la velaa ka fo e la a sɛrɛɛ dire a teŋɛ ŋa poɔ yuomo yaga. A lɛ zuiŋ, N poɔ pɛle la yaga ka N manne a mmeŋɛ noɔre yɛlɛ.
44024011	Fomeŋɛ tõɔ̃ bɔŋ la ka bebie pie ne ayi naŋ tɔle, N da do la Gyɛrosalɛm ka N te puori Naaŋmen.
44024012	Ba da ba nyɛ ma ka N ŋmeɛrɛ nɔkpeɛne ane neɛ zaa a Ŋmen Yiri poɔ bee iri zɔɔre a gyamaa zie a senagɔgre poore bee erɛ lɛ a teŋɛ poɔ.
44024013	Ba meŋ kon tõɔ̃ wuli fo n saŋnaa zaa ba naŋ yele pampana.
44024014	Yelmeŋɛ, N sage la ka a Sobiri ba naŋ boɔlɔ puoru yuo kaŋ poɔ la ka N puoro a te saamine Naaŋmen. N sage ne la bon zaa ba naŋ ŋmaa biŋ a nɔbinnaa ne a Ŋmen-noɔr deme Ŋmaabo poɔ.
44024015	Kyɛ N taa la kyelloo ne Naaŋmen, a na a dɔbɔ bama, ka yeltori deme ane yelbatori deme na leɛ iri la yi a kuuni poɔ.
44024016	A naŋ waa a ŋaa, N maŋ moɔrɔ la ka N ta taa teɛroŋ saŋnaa ne Naaŋmen bee nensaala.
44024017	“Yuomo yaga naŋ da tɔle, N da taa la kyɔgtaare wa ne ka N ko a n teŋɛ naŋ deme, a meŋ da taa bontere wa ko Naaŋmen.
44024018	A Gyu deme mine naŋ da yi Asia paaloŋ poɔ da nyɛ ma la a Ŋmen Yiri poɔ ka N pɛge mmeŋɛ. Kyɛ N da ba wa ne nen-yaga bee dɔɔne zaa.
44024019	Kyɛ a da seŋ la ka a Gyu deme bama, ka ba be fo niŋe soɔ a manne n saŋnaa ko fo, ka ba naŋ wa taa yɛlɛ zaa kyaare ne ma.
44024020	Ka lɛ naane, vɛŋ ka balaŋ naŋ be a kyɛ manne a saŋnaa zaa ba naŋ nyɛ n zie a saŋ na N naŋ da are a Sanhederen niŋe—
44024021	ka a yelyenaa ŋa N naŋ da tane naane, N naŋ da are a ba poɔ, ‘A kuuni leɛ-iruŋ yɛlɛ zuiŋ la ka yɛ de ma dire n sɛrɛɛ a bebiri ŋa.’ ”
44024022	Kyɛ Feleks naŋ da woŋ a ŋaa wa baare kyɛ meŋ bɔŋ a Sobiri yɛlɛ velaa, o da leɛ la a sɛrɛɛ diu bare kyɛ yeli, “Ka Loseas, a sogyakaara zusobɔ wa te wa, N na iri la bon na N naŋ na e a fo yɛlɛ poɔ.”
44024023	Kyɛ o da tere la noɔre ko a sogyakaara ka o kaara Pɔl a vɛŋ ka o erɛ o boɔbo, kyɛ ta pigi o bamine ka ba soŋ o bee a wa o zie.
44024024	Beri mine naŋ da tɔle, Feleks da taa la o pɔgɔ Dirusilla naŋ da e Gyu pɔgɔ wa ne. O da toŋ la ka ba boɔle Pɔl ka o woŋ a Kristo sagdeu yɛlɛ a yi o zie.
44024025	Pɔl naŋ da manne yeltoruŋ, ne nensaala meŋɛ taabo, ane a sɛrɛɛ diu naŋ na wa yɛlɛ la, ka dambẽɛ̃ da kpɛ Feleks, ka o da leɛ yeli, “Fo na tõɔ̃ gɛrɛ la pampana ŋa. Ka Maa wa nyɛ saŋ kaŋ na seŋ, N na leɛ toŋ boɔle fo la.”
44024026	A saŋ na poɔ, O da teɛre ka Pɔl na ko o la libie kyɛ ka o pãã bare o. A lɛ poɔ, ka o da maŋ toŋ tegteglɛ ka ba boɔle Pɔl ka ba yeli yɛlɛ.
44024027	Yuomo ayi naŋ wa tɔle la, ka Porkeos Festos da wa zeŋ Feleks dakogo zu. Kyɛ Feleks naŋ da boɔrɔ ka o pɛle a Gyu deme poɔ, ka o da kyãã pigi Pɔl.
44025001	Festos naŋ da kpɛ a be paaloŋ poɔ beri ata saŋ la, ka o da yi Sɛsarea a do gaa Gyɛrosalɛm.
44025002	A be la ka a puoru neŋkponni zusobɔ ane a Gyu deme ninderebe da pɔge o a manne Pɔl saŋnaa zaa ko o.
44025003	Ba da sɔre la Festos ka o soŋ ba ne yɛlɛ kaŋ, ka o toŋ boɔle Pɔl ka o wa Gyɛrosalɛm, kyɛ ka ba sɔgle gu Pɔl a sori poɔ a na ko o.
44025004	Kyɛ Festos da leɛ yeli la ka ba bare Pɔl a Sɛsarea poɔ, ka a kon kɔɔre omeŋɛ na gɛrɛ la be.
44025005	Ka o da yeli, “A lɛ poɔ, yɛ vɛŋ ka yɛ nembɛrɛ mine naŋ na tõɔ̃, ka ba tu ma gaa a te nyare a dɔɔ ŋa zu, ka onɔ sereŋ wa saŋ yɛlɛ zaa.”
44025006	Festos naŋ da kpɛ ne ba gaŋ beri pie la, ka o da sigi gaa Sɛsarea. A daŋ bieo daare, o da zeŋ la a sɛrɛɛ diu dakogo zu a tere noɔre ka ba taa Pɔl wa ne.
44025007	Pɔl naŋ da wa kpɛ la, ka a Gyu deme naŋ yi Gyɛrosalɛm da are a gyilli o a manne yeltegroŋ yaga kyaare ne o, kyɛ ba da kon tõɔ̃ wuli ka kaŋ zaa waa la yelmeŋɛ.
44025008	Ka Pɔl pãã da manne omeŋɛ yɛlɛ: “N ba saŋ yɛlɛ zaa togtogi, a Gyu deme nɔbinnaa poɔ bee a Ŋmen Yiri poɔ bee Siiza zie.”
44025009	Kyɛ Festos naŋ da boɔrɔ ka o bo kpɛ a Gyu deme la, ka o da leɛ soore Pɔl, “Fo sage la ka fo do Gyɛrosalɛm ka N te di fo sɛrɛɛ a be a yɛlɛ ama poɔ?”
44025010	Ka Pɔl da yeli, “N are la Siiza sɛrɛɛ diu zie. A seŋ la ka ba di n sɛrɛɛ a kyɛ. Fomeŋɛ sereŋ bɔŋ la ka N ba saŋ yɛlɛ zaa a Gyu deme zie.
44025011	Kyɛ ka Maa wa saŋ yɛlɛ kaŋ zaa naŋ seŋ ka N kpi, N kon tõɔ̃ zagre kũũ. Kyɛ ka a yelsaŋnaa a Gyu deme naŋ kyaare ne ma ba waa yelmeŋɛ, neɛ zaa ba taa sori ka o de ma ko ba. N sɔrɔ la Siiza meŋɛ, ka o di n sɛrɛɛ.”
44025012	Festos naŋ pãã da yeli yɛlɛ ne a Sanhederen deme la ka o pãã da tere a noɔre: “Fo sɔrɔ la Siiza ka o di fo sɛrɛɛ. Siiza zie la ka fo na gaa!”
44025013	A da ba kɔɔre beri yaga kyɛ ka Naa Agrepa ane Bɛrnes wa Sɛsarea poɔ ka ba da wa puori Festos.
44025014	Ba naŋ da wa kpɛ be bebie yaga la, ka Festos da de Pɔl yɛlɛ a manne ko a naa, a yeli: “Dɔɔ kaŋ be la kyɛ, ka Feleks pigi.
44025015	A saŋ na N naŋ da be Gyɛrosalɛm poɔ, a puoru neŋkponni ninderebe ane a Gyu deme nembɛrɛ da manne la o yɛlɛ ko ma kyɛ pãã da boɔrɔ ka N di o sɛrɛɛ.
44025016	“N da yeli la ko ba ka a Rom sobiri poɔ, a ba tu sori ka ba de neɛ kaŋ a ko o ka o daŋ ba are a nobɔ naŋ da nyare o zu niŋe soɔ a na tõɔ̃ manne o saŋnaa yɛlɛ.
44025017	A lɛ zuiŋ, ba naŋ da wa kyɛ ne ma, N da ba kɔɔre a sɛrɛɛ diu. N da boɔle la a sɛrɛɛ a bieo daare a vɛŋ ka ba taa a dɔɔ kpɛ wa ne.
44025018	Kyɛ a balaŋ naŋ nyare o zu naŋ da iri are, ba da ba manne o yelsaŋnaa zaa N naŋ da teɛre ka ba na yeli la.
44025019	Ba da taa la soorbie mine a ba puoru sobie poɔ ane dɔɔ kaŋ naŋ kpi, ka O yuori di Yesu. Pɔl da de la ka O kyãã voorɔ la.
44025020	N teɛroŋ naŋ da bɔre a ba soorbie zuiŋ la, ka N pãã da soore o ka o na sage la ka o gaa Gyɛrosalɛm ka ba di o sɛrɛɛ a be a yɛlɛ ama poɔ.
44025021	Kyɛ Pɔl naŋ da sɔre ka Agostos woŋ a sɛrɛɛ diu yɛlɛ, N da tere la noɔre ka ba kaara o a kyɛllɛ a saŋ na N naŋ na tõɔ̃ taa o gaa ne a Siiza zie.”
44025022	Lɛ la ka Agrepa da yeli ko Festos, “N boɔrɔ la ka N woŋ a dɔɔ noɔre mmeŋɛ.” Ka Festos da leɛ yeli, “Bieo, fo na woŋ la o noɔre yɛlɛ.”
44025023	A bieo daare, Agrepa ne Bɛrnes da kyɔgre la bamenne tegroŋ a wa kpɛ a sɛrɛɛ diu zie ane a sogya kaareba zudeme ane dɔbɔ naŋ taa yoe a teŋɛ poɔ. Ba naŋ da kpɛ, Festos da tere la noɔre ka ba taa Pɔl wa ne.
44025024	Ka Festos pãã da yeli: “Naa Agrepa ne dɔbɔ zaa naŋ be a kyɛ ne te, yɛ nyɛ la dɔɔ ŋa! A Gyu deme zaa da yeli ma la O yɛlɛ zaa, a Gyɛrosalɛm ane a kyɛ Sɛsarea poɔ, a pãã da duori ba kɔkɔe a yeli ka a ba seŋ ka o bebe a voorɔ a teŋɛ zu.
44025025	Kyɛ N da ba nyɛ o saŋnaa zaa naŋ seŋ ka o kpi. Kyɛ o naŋ da sɔre ka Agostos di o sɛrɛɛ la, ka N da iri ka N taa o gaa ne Rom.
44025026	Kyɛ N ba taa yɛlɛ zaa na ŋmaa yeli ko a n daŋna. A lɛ la so ka N taa o kpɛ wa ne a yɛ zaa zie, ane fõõ meŋɛ, Naa Agrepa niŋe, ka yɛnee wa soore o yɛlɛ baare, N na taa la yɛlɛ kaŋ a ŋmaa.
44025027	Bonso N nyɛ la ka a ba tu ka N taa nempigraa gaa ne kyɛ ba taa o saŋnaa yelbie zaa.”
44026001	Ka Agrepa pãã da yeli ko Pɔl, “Fo taa la sori ka fo manne fomeŋɛ yɛlɛ.” Lɛ la ka Pɔl da tẽɛ̃ o nu a piili manne omeŋɛ yɛlɛ:
44026002	“Naa Agrepa, a waa la noɔ ko ma ka N are fo niŋe zenɛ a na manne mmeŋɛ yɛlɛ a kyaare ne a saŋnaa zaa a Gyu deme naŋ da de tuo ma,
44026003	bonzuiŋ, fomeŋɛ bɔŋ la a Gyu deme e-ere ane ba nɔkpeɛne yelbie zaa. Lɛ zuiŋ, N sɔre fo la ka fo di kannyiri a kyɛllɛ n yɛlɛ velaa.
44026004	“A Gyu deme zaa bɔŋ la lɛ N naŋ da waa n bile saŋ a mmeŋɛ teŋɛ ane Gyɛrosalɛm poɔ a wa ta pampana ŋa.
44026005	Ba bɔŋ ma la a yi a piiluu kɔɔre. Ka balaŋ boɔrɔ, ba na tõɔ̃ di la danseɛ ka N da tuuro la a Farasi deme puoru sobivelaa ne nimizeɛ.
44026006	Kyɛ pampana ŋa, N naŋ taa kyelloo a niŋe teɛroŋ poɔ ne lɛ Naaŋmen naŋ eŋ O noɔre ko te saamine, lɛ la so ka N are kyɛ zenɛ ka ba dire n sɛrɛɛ.
44026007	A polloo ŋa zuiŋ la ka te bale pie ne ayi tonɔ Naaŋmen tomɔ ne nimizeɛ, tensoɔ ne ŋmenaa zaa, a teɛre ka a polloo ŋa na wa la ba zie. Naa, Agrepa, a teɛroŋ ŋa la so ka a Gyu deme nyare n zu.
44026008	Boŋ la so ka yɛ kaŋ zaa ba sage de ka Naaŋmen na leɛ seŋ la kuuni?
44026009	“N meŋ da teɛre la a mmeŋɛ poɔ ka a seŋ ka N e eroŋ na zaa N naŋ na tõɔ̃ kyaare ne a Yesu naŋ yi Nazarɛt yuori.
44026010	Kyɛ lɛ la ka N meŋ e a Gyɛrosalɛm poɔ. A puoru neŋkponni ninderebe faŋ zuiŋ, N da eŋ la nensonne yaga a pigu die poɔ. Kyɛ ba naŋ da wa ko ba, N meŋ da sage la.
44026011	N da maŋ dɔgre ba la a senagɔgre zaa poɔ, kyɛ fere ba ka ba yeli yelfaare kyaare ne Naaŋmen. A n sutoloŋ poɔ, N da maŋ gaa la tenne saama zaa poɔ a te dɔgre ba be.
44026012	“A sobie ama kaŋ poɔ la ka N da gɛrɛ Damaskos, a puoru neŋkponni ninderebe faŋa poɔ ane ba toɔlɔ.
44026013	Te Naa, a naŋ da ta a gbaŋgbaŋ saŋ a sobiri poɔ la, ka N da nyɛ kyãã ka o yi sazu a kyaane gaŋ ŋmenaa a vuulo gyilli ma ane n taaba zaa.
44026014	Te zaa naŋ da le a teŋɛ soɔ la, ka N da woŋ kɔkɔre, ka o da yele yɛlɛ korɔ ma a Hibiru kɔkɔre poɔ, ‘Sɔl, Sɔl, boŋ la so ka fo dɔgrɔ Ma? A waa la tuo ka fo pere a pĩĩkyɔgraa bare.’
44026015	“Ka N da soore, ‘Aŋ la Fo, Daŋna?’ “Ka O da leɛ yeli, ‘Maa Yesu la ka fo dɔgrɔ.
44026016	Pampana ŋa, iri are fo gbɛɛ zu. N wa la fo zie ka N wa iri fo ka fo e N tontonɔ, kyɛ la di danseɛ ne bon na fo naŋ nyɛ N zie ane bon na N naŋ na wuli fo.
44026017	N na faa fo la a yi a fo nobɔ ane a Tendaa deme zie. Ba zie la ka N tonɔ fo pampana ŋa,
44026018	ka fo yuo ba nimie kyɛ leɛ ba a lige poɔ ka ba nyɛ a kyãã, ka ba leɛ ba puoriŋ ko Setaana faŋ a gaa Naaŋmen zie. A lɛ poɔ, ba na nyɛ la ba yelbebe suuri diu, kyɛ nyɛ gbannoŋ ne balaŋ N naŋ iri biŋ naŋ sage de Ma.’ ”
44026019	“Lɛ pãã, Naa Agrepa, N da ba zagre a tenvela gyennoo ŋa.
44026020	N da piili la a Damaskos deme zie, kyɛ pãã da gaa Gyɛrosalɛm ane Gyudea paaloŋ zaa, a da leɛ gaa a Tendaa deme zie. N da kanne la ka ba leɛ ba teɛroŋ a ko Naaŋmen, kyɛ toŋ a tomɔ naŋ seŋ ne a ba leɛbo.
44026021	A lɛ poɔ la ka a Gyu deme nyɔge ma a Ŋmen Yiri poɔ, a boɔrɔ ka ba ko ma.
44026022	Kyɛ a Naaŋmen sommo poɔ la ka N kyãã bebe te ta zenɛ, a dire danseɛ korɔ bilee ane kpoŋ zaa. N ba yele yɛlɛ a gaŋ bon na a Ŋmen-noɔr deme ane Moses naŋ da yeli ka a na wa la—
44026023	ka a Kristo na nyɛ la woore kyɛ de wẽɛ̃ yi a kũũ poɔ a wuli kyãã ko a nobɔ ane a Tendaa deme.”
44026024	A kyɛ la ka Festos da ŋmore kpɛ Pɔl mannoo poɔ a tane Pɔl: “Fo yi la fo yɛŋ poɔ! A fo zannoo yaga eŋnɛ fo la yan-yaa poɔ.”
44026025	Ka Pɔl da leɛ yeli, “N ba yi n yɛŋ poɔ, te kpoŋ zaa sobɔ Festos. N yeli la yelmeŋɛ ane yɛŋ yelbie.
44026026	A naa naŋ bɔŋ a yɛlɛ ama zaa, N na tõɔ̃ yeli la a yɛlɛ o niŋe soɔ mɔlɛ lɛ. N de la ka ama kaŋ zaa ba yi o bɔmmo poɔ, bonzuiŋ, a ba e goŋgonaa yɛlɛ.
44026027	Naa Agrepa, fo sage ne la a Ŋmen-noɔr deme? N bɔŋ la ka fo sage la.”
44026028	Lɛ la ka Agrepa pãã da yeli Pɔl, “Fo teɛre ka fo na tõɔ̃ e la daadaa lɛ ka N waa a Kristo bie bee?”
44026029	Ka Pɔl da yeli, “Daadaa lɛ, bee ka a kɔɔre la, N puori la Naaŋmen ka a ba e fõõ yoŋ kyɛ balaŋ zaa naŋ kyɛllɛ n yɛlɛ zenɛ meŋ, ka yɛ zaa tõɔ̃ waa lɛ N naŋ waa, kyɛ bare a banzɔlɔ ama.”
44026030	O naŋ da yeli a yɛlɛ ama baare la, ka a naa da iri are ne a teŋkaara ne Bɛrnes ane balaŋ zaa naŋ da zeŋ ne ba.
44026031	Ka ba da yi a die poɔ, a yele korɔ taaba, “A dɔɔ ŋa ba erɛ bon zaa naŋ seŋ kũũ bee banzɔlɔ.”
44026032	Ka Agrepa pãã da yeli Festos, “Yɛ na tõɔ̃ bare la a dɔɔ ŋa weɛlɛ, ka onɔ da ba sɔre ka o gaa Siiza zie ka o di o sɛrɛɛ.”
44027001	A naŋ da ta ka ba nare te kpɛ gbori gaa Etale, ba da de la Pɔl ne nempigri mine a ko sogyare kɔɔ zusobɔ kaŋ naŋ di Gyulius. Gyulius meŋ da poɔ la Agostos sogyare bale poɔ.
44027002	Te da kpɛ la Adramoteom gbori kaŋ a boɔrɔ ka te mɔŋ kpɛ a Asia paaloŋ mane koŋkori. A Masɛdonea dɔɔ kaŋ naŋ yi Tɛsaloneka naŋ di Arestarekos da be la te poɔ.
44027003	A bieo daare la ka te da ta Sidon. Ka Gyulius da taa gyermɛ Pɔl zie a ko o sori ka o gaa o bamine zie ka ba tõɔ̃ kaa o.
44027004	A yi be, te da leɛ kpɛ la a mane poɔ a mɔŋ te yi Seperos puoriŋ, bonzuiŋ a sɛseɛ da tuoro te la.
44027005	Te naŋ da mɔŋ gaŋ Selesea ne Pamfolea mama la ka te da wa are Mora naŋ be Losea paaloŋ poɔ.
44027006	Be la ka a sogyare kɔɔ zusobɔ nyɛ Alɛksandarea deme gbori kaŋ naŋ gɛrɛ Etale, ka o da de te eŋ.
44027007	Ka te da mɔŋ kɔɔre a nyɛ dɔgɛɛ yaga beri yaga kyɛ pãã da ta Kenedɔs. A sɛseɛ naŋ da ba bara te ka te gaa velaa la, ka te da mɔŋ gaa Krete puoriŋ naŋ are kyaare Salmone.
44027008	Te da lanne la a mane ne tuo a da wa ta zie kaŋ ba naŋ boɔlɔ Lannoo Zivelaa naŋ peɛle Lasea.
44027009	Te naŋ da kɔɔre zuo la, ka a mɔnnoo da waa tuo ko te, bonzuiŋ a nɔ`leŋ saŋ da tɔle la. Lɛ la ka Pɔl da wuli ba a yeli,
44027010	“Dɔbɔ, N nyɛ la ka te sori ŋa na waa la yeltuo ne saŋnaa ko te. Kyɛ a ba e ka a gbori ne a boma yoŋ la na bɔre, kyɛ temenne nyɔvoe meŋ na bɔre la.”
44027011	Ne lɛ zaa, a sogyare kɔɔ zusobɔ da ba kyɛllɛ lɛ Pɔl naŋ yeli kyɛ da de a gbori mɔnnɔ ane a gbori sobɔ noɔre.
44027012	A gbori lannoo zie da ba veɛlɛ a uoni saŋ. Lɛ la so ka ba yaga zie da yeli wuli ka, ka tenee na tõɔ̃, te mɔŋ te ta Fɔeneka a di uoni saŋ a be. A kyɛ la a Krete gbori lannoo zie naŋ kyaare gare a luo pare ne a luo zu.
44027013	A sɛseɛ naŋ da te yi a pare fuuro waara belaŋ belaŋ lɛ, ba da teɛre ka a waa la lɛ ba naŋ boɔrɔ, ka ba da bare a gbori lannoo zie kyɛ mɔŋ lanne Krete.
44027014	A da ba kɔɔre kyɛ ka sɛseɛ kpoŋ, ba naŋ boɔlɔ ka Eorokeolodon, da yi a sapare ne faŋ.
44027015	Ka a sɛseɛ da nyɔge a gbori, ka o da kon tõɔ̃ leɛ kyaare a sɛseɛ. Lɛ la ka te da vɛŋ ka a sɛseɛ daara te gɛrɛ ne.
44027016	Te naŋ da tɔle teŋɛ kaŋ, kõɔ̃ naŋ da gyilli o zaa, ba naŋ boɔlɔ Kelaode, te da di la tuo kyɛ `leŋ a gbori bile velaa.
44027017	A dɔbɔ naŋ da taa a gbori bile kpɛ ne, ba da `leŋ la mie a gbori kpoŋ pare eŋɛ ka a na nyɔge o taa. Ba da zoro la dambẽɛ̃ ka a gbori na ŋmɛ la teŋɛ a mane pare, ka ba da bare a gbori mɔn-boma, a vɛŋ ka a sɛseɛ daara a gbori.
44027018	A sɛseɛ naŋ da leɛ da te yaga la, ka a bieo daare ka te da piili ire a boma lɔɔrɔ bara.
44027019	A beri ata daare, te da lɔɔ la a gbori mɔn-boma bare ane temenne nuuri.
44027020	Kyɛ ŋmenaa bee ŋmarbie naŋ da ba sãã beri yaga kyɛ ka a sɛseɛ daara yaga la, ka te da bare kyelloo ka te na nyɛ la faabo.
44027021	A naŋ da kɔɔre ka a nobɔ nyɛ bondirii, Pɔl da iri are la ba poɔ kyɛ yeli, “Dɔbɔ, yɛ da naa de la n noɔre a ta mɔŋ yi Krete poɔ, yɛ da kon nyɛ saŋnaa kyɛ la bɔre yɛ boma meŋ.
44027022	N boɔrɔ la ka yɛ taa sukyiri, bonzuiŋ yɛ kaŋ zaa kon bɔre o nyɔvore, kyɛ a gbori la na saŋ.
44027023	Bonso, a tensoɔ ŋa, a Naaŋmen na N naŋ be O zie kyɛ tonɔ O tomɔ, toŋ la O malke kaŋ ka o wa are n zie.
44027024	O da yeli la, ‘Ta zoro dambẽɛ̃ Pɔl! A fere la ka fo are Siiza niŋe soɔ. Kyɛ kyɛllɛ, Naaŋmen ko la fõõ Pɔl balaŋ zaa naŋ be a gbori poɔ nyɔvoe.’
44027025	Lɛ poɔ, yɛ taa sukyiri, n dɔɔmine, bonso, Maa eŋ sage de la Naaŋmen, ka a sereŋ na e la lɛ O naŋ yeli ko ma.
44027026	Ane lɛ zaa, a fere la ka a sɛseɛ bare te teŋɛ kaŋ, kõɔ̃ naŋ gyilli o zaa, zu.”
44027027	A tensɔre pie ne anaare daare, te naŋ da mɔnnɔ gɛrɛ puoriŋ ne niŋe Adriatik mane poɔ, a naŋ da tara a tensoɔ poŋ sentaa la, ka a mɔmɔnnebɔ nyɛ ka ba da tara teŋɛ kaŋ.
44027028	Ba da manne la a mane kõɔ̃ a nyɛ ka o waa zuluŋ seŋ mitari lezɛre ne pie ne ayopõĩ. A ba kɔɔre kyɛ ka ba da leɛ manne a nyɛ ka a zuluŋ waa mitari lezɛre ne ayopõĩ.
44027029	Te da zoro la dambẽɛ̃ ka te ta wa ŋmɛ a pie naŋ da are a mane poɔ. Ana la ka ba da iri mie anaare naŋ taa bontegroŋ a gbori puoriŋ a eŋ a kõɔ̃ poɔ, ka a na tõɔ̃ taa a gbori are ne. Kyɛ te da puori la ka zivɛle ta wiẽũ.
44027030	Ba naŋ da boɔrɔ ka ba zo yi a gbori poɔ la, ka a mɔmɔnnebɔ da de a gbori bile eŋ a kõɔ̃ poɔ, kyɛ e na ba naŋ boɔrɔ ka ba iri mie naŋ taa bontegroŋ a gbori niŋe a eŋ a kõɔ̃ poɔ ka a nyɔge a gbori taa.
44027031	Kyɛ ka Pɔl da yeli ko a sogyare kɔɔ zusobɔ ne o sogyare, “Ka a dɔbɔ bama ba be a gbori poɔ, yɛ kon nyɛ faabo.”
44027032	Ka a sogyare pãã da ŋmaa a mie na naŋ nyɔge a gbori bile a vɛŋ ka o le.
44027033	A zie naŋ da vɛle la ka Pɔl da sɔre ba zaa ka ba di bondirii, a yele, “Beri pie ne anaare la ka yɛ kyɛlle ne nɔ`leŋ a ba di bon zaa.
44027034	A lɛ poɔ, N sɔrɔ yɛ la ka yɛ di bondirii, bonso a e la yɛ vooroŋ bone. Yɛ kaŋ zaa kon bɔre kɔɔloŋ zaa o zu eŋɛ.”
44027035	O naŋ da yeli a ŋaa la, ka o da de boroboro a puori Naaŋmen bareka a ba zaa niŋe soɔ, kyɛ pãã da ŋmaa a boroboro a piili ɔɔrɔ.
44027036	Lɛ la ka ba zaa da taa sukyiri ka ba meŋ di.
44027037	Te zaa laŋ taa, te da e la kɔɔre ayi, lezaata ne pie ne ayoɔbo naŋ be a gbori poɔ.
44027038	Ba naŋ da di lɛ zaa ba naŋ boɔrɔ wa baare la, ka ba da piili ire a mɔbie lɔɔrɔ eŋnɛ a mane poɔ ka a gbori ta tegrɛ.
44027039	Zie naŋ da vɛle, ba da ba la bɔŋ a teŋɛ, kyɛ ba da nyɛ la a mannoɔre ka o taa biire. Ba da boɔrɔ la ka ba zo ne a gbori a ŋmore kpɛ a mannoɔre a be.
44027040	Ka ba da ŋmaa a bontegroŋ mie zaa bare a mane poɔ, a `lori a gbori mɔn-boma mie meŋ bare. Ka ba pãã da zɛge a wagyɛ kpoŋ ka o do, ka sɛseɛ tõɔ̃ soŋ ba gaa ne a mannoɔre.
44027041	Ba naŋ da ta a zie a mama ayi naŋ tuori taa la ka a gbori da kyɔge teŋɛ a kpa are. A gbori niŋe da kpɛ la teŋɛ a kon leɛ tõɔ̃ iri, kyɛ ka a gbori pare ŋmaare a yi a kõɔ̃ faŋ eroŋ zuiŋ.
44027042	A sogyare teɛroŋ da la ka ba ko a nempigri ka ba ta wa age yi le a kõɔ̃ poɔ a dugi bɔre.
44027043	Kyɛ a sogyare kɔɔ zusobɔ da ba boɔrɔ ka Pɔl kpi; lɛ la so, ka o da ba sage ne a sogyare teɛroŋ ŋa. O da tere la noɔre ka balaŋ zaa naŋ na tõɔ̃ dugi, ka ba daŋ age yi a ta a teŋɛ.
44027044	Ba kyɛllɛ naŋ kyɛre da gaa la ne tabolɛɛ, ka ba mine meŋ da gaa ne a gbori ŋmɛremɛ. Lɛ la ka a da waa ka neɛ zaa da ta a teŋɛ velaa.
44028001	Te naŋ da ta a teŋɛ velaa, te da wa bɔŋ ka ba maŋ boɔle la a teŋɛ na kõɔ̃ naŋ gyilli o zaa, ka Malta.
44028002	A teŋɛ ŋa kpeɛrɛbɛ da tuori te la velaa a sereŋ taa te teɛroŋ. Ba da mare la vũũ ko te, bonzuiŋ saa da miire la ka ɔɔre da erɛ.
44028003	Pɔl naŋ da bɔ daare a eŋnɛ a vũũ poɔ wa baara la, ka toloŋ e ka dompane yi a daare poɔ a mare o nu.
44028004	A teŋɛ kpeɛrɛbɛ naŋ da nyɛ a waabo ka o zaala o nu eŋɛ la, ka ba da yeli ko taaba, “A ba e zirii! A dɔɔ ŋa e la neŋkoora! O yi la a mane velaa, kyɛ faaloŋ leɛ-yɔɔre ba sage ka o kyãã voorɔ.”
44028005	Kyɛ Pɔl da mere la a waabo eŋ a vũũ poɔ, kyɛ yɛlɛ zaa da ba taa o.
44028006	A nobɔ da teɛre ka o nu na mɔre la bee ka o le kpi. Kyɛ ba naŋ da kyɛllɛɛ ka a kɔɔre, a nyɛ ka yelfaa zaa ba wa o zie, ba da leɛ la ba teɛroŋ a yeli ka o da waa la ŋmen kaŋ.
44028007	Pɔpleo, naŋ e a teŋɛ na neŋkpoŋ, da taa la wɛre naŋ peɛle a be. Bebie ata la ka o da de te velaa o yiri poɔ.
44028008	A da waa la ka Pɔpleo saa da beɛrɛ la gaŋ, ka ɔɔre ne binzẽẽ zaa da la o baaloŋ. Pɔl da kpɛ la ka o te nyɛ o. O da puori la kyɛ de o nu dɔgle o, a saŋ o.
44028009	O naŋ e a ŋaa la, ka a baaleba zaa naŋ be a teŋɛ na kõɔ̃ naŋ gyilli poɔ, meŋ da wa o zie, ka o saŋ ba.
44028010	Ba da ko te la gyermɛ yɛlɛ yaga poɔ. Te naŋ da boɔrɔ ka te mɔŋ gaa la, ka ba da ko te, te bomboɔre zaa.
44028011	Kyuuri ata naŋ da tɔle, te da kpɛ la a Alɛksandarea deme gbori kaŋ naŋ da di uoni a be. Ba da maale la ŋmen yebɛ naŋ di Kastor ne Pɔloks zuri eŋ a gbori niŋe.
44028012	Te da ta la Sorakosas a kpɛ a be beri ata.
44028013	A yi be ka te da mɔŋ viiri te ta Regeom. A bieo daare la ka sɛseɛ yi a pare a wa; kyɛ a zie naŋ da leɛ nyaana, te da ta la Pɔteɔle.
44028014	Be la ka te da nyɛ yɔɔmine ka ba boɔle te, ka te da kpɛ ba zie beri ayopõĩ. A lɛ poɔ la, ka te pãã da gaa Rom.
44028015	A yi a be, a yɔɔmine naŋ da woŋ ka te waara la, ka ba da yi tuori te a Appeo Kpaaro ne a Sɛgre Ata zie. Pɔl naŋ da nyɛ ba la, ka o da puori Naaŋmen bareka kyɛ pãã da taa sukyiri.
44028016	Te naŋ ta Rom, a sogyare kɔɔ zusobɔ da de la a nempigri ko a guuro zusobɔ kyɛ da vɛŋ ka Pɔl kpeɛrɛ omeŋɛ yoŋ zie, ka sogya kaŋ pãã da kaara o.
44028017	A lɛ puoriŋ, a beri ata saŋ, Pɔl da boɔle la a Gyu deme neŋkponni laŋ taa. Ba naŋ laŋ taa baare, Pɔl da yeli ko ba la, “Dɔbɔ ne yɔɔmine, N da ba saŋ a te nobɔ yɛlɛ zaa bee a te saakommine eroŋ zaa, kyɛ ba da nyɔge ma la Gyɛrosalɛm poɔ a de ma ko a Rom deme.
44028018	Ba naŋ da peɛre ma, ba da naa iri ma la bare, bonzuiŋ N da ba saŋ saŋnaa zaa ka a seŋ ka N kpi.
44028019	Kyɛ a Gyu deme naŋ da ba sage, a pãã da fere ma la ka N sɔre ka Siiza woŋ a n yɛlɛ. A ba e ka N taa la saŋnaa zaa kyaare ne n tendaa deme.
44028020	A yɛlɛ ŋa la so ka N boɔrɔ ka N nyɛ yɛ, a yeli yɛlɛ ko yɛ. Bonzuiŋ, a Israel kyelloo zuiŋ la ka N `leŋ ne a banzɔlɔ ŋa.”
44028021	Ka ba da yeli ko o, “Te ba nyɛ gane zaa ka o yi Gyudea naŋ manne fo yɛlɛ. Yɔɔmine kaŋ zaa naŋ yi a be wa meŋ da ba manne bee yeli fo faaloŋ zaa ko te.
44028022	Kyɛ te boɔrɔ la ka te bɔŋ a fo teɛroŋ. Te bɔŋ la ka nobɔ zie zaa yele la faaloŋ kyaare ne a puoru ŋa deme.”
44028023	Ba naŋ da iri biŋ a bebiri na ba naŋ na tõɔ̃ leɛ wa nyɛ Pɔl, nobɔ yaga da wa la o kpeɛbo zie. A piili baguo a te tɔ zimaane, o da manne wuli ba la a Naaŋmen naaloŋ yɛlɛ, a mɔgle ba ne Moses nɔbinnaa ne a Ŋmen-noɔr deme Ŋmaabo, a yɛlɛ naŋ kyaare Yesu.
44028024	Ba mine da sage la lɛ o naŋ yeli, kyɛ ba mine meŋ da ba sage.
44028025	Ba da ba sage taaba vela kyɛ pãã da yaare a lɛ puoriŋ Pɔl naŋ da yeli o yelbir pare baara ŋa: “A Sekyerete yeli la yelmeŋɛ ko a te saakommine a yi a Ŋmen-noɔr sobɔ Isaiya Ŋmaabo poɔ:
44028026	“ ‘Gaa a nobɔ bama zie a te yeli, “Yɛ na maŋ wono la kyɛ kon bɔŋ a pare; yɛ na maŋ nyɛrɛ la kyɛ kon bɔŋ a tɛgɛ.”
44028027	Bonso, a nobɔ bama sukyie waa la tegroŋ; ka ba ba woŋ vela ne ba tobo, ka ba meŋ pɔge ba nimie. Ka lɛ naane, ba na nyɛ la ne ba nimie, kyɛ woŋ ne ba tobo, a bɔŋ a pare ane ba sukyie a leɛ bamenne, ka N saŋ ba.’
44028028	“A lɛ poɔ, yɛ bɔŋ ka Naaŋmen tere la O faabo yɛlɛ ko a Tendaa deme, kyɛ ba na kyɛlle la woŋ a yɛlɛ!”
44028029	O naŋ wa yeli a yelbie ama la, ka a Gyu deme da ŋmeɛrɛ nɔkpeɛne yaga ba poɔ a gɛrɛ ne.
44028030	Pɔl da kpɛ la omeŋɛ yihaaraa poɔ yuomo ayi, a da maŋ tuori de balaŋ zaa naŋ da wa o zie.
44028031	O da maŋ kanne la a Naaŋmen naaloŋ yɛlɛ, kyɛ meŋ wuli a Daŋna Yesu Kristo yɛlɛ kperaa lɛ. Neɛ zaa da ba pigi o sori.
45001001	Pɔl, Yesu Kristo gbaŋgbaa Naaŋmen naŋ boɔle ka o waa a O potuuro kaŋ kyɛ iri o biŋ a O yelnoore kannoo eŋɛ—
45001002	a yelnoore O naŋ da de wẽɛ̃ polle biŋ ka a yi a O noɔr deme zie a Ŋmaabo soŋ poɔ
45001003	naŋ yeli O Bidɔɔ yɛlɛ, a Onɔ naŋ da yi a David bale poɔ a O nensaala waaloŋ eŋɛ.
45001004	A kyereteluŋ zaa Seɛ da wuli la ne faŋa ka Onɔ la a Naaŋmen Bidɔɔ, a yi O kũũ leɛ-iruŋ zie: te Daŋna Yesu Kristo.
45001005	A yi a O puoriŋ la ka te nyɛ nɔndeteroo ane a O potuuro aroo zie ka a tendaa zaa deme na tõɔ̃ eŋnɛ a sagdeu, a O yuori zuiŋ.
45001006	Kyɛ yɛ meŋ poɔ la a balaŋ Yesu naŋ boɔle poɔ.
45001007	A ko balaŋ zaa naŋ be Rom poɔ Naaŋmen naŋ nɔŋ kyɛ boɔle ka ba waa nensonne: Nɔndeteroo ane `maaroŋ be yɛ zie ka a yi a te Saa Naaŋmen ane a Daŋna Yesu Kristo zie.
45001008	A piiluu, N puori la n Naaŋmen bareka a yi Yesu Kristo zie a ko yɛ, bonzuiŋ ba manne la a yɛ sagdeu a donɛɛ zaa poɔ.
45001009	Naaŋmen, N naŋ tonɔ korɔ ane n sukyiri zaa a O Bidɔɔ yelnoɔ kannoo eŋɛ, e la n danseɛ sobɔ, ka N maŋ teɛre yɛ yɛlɛ a n puoruu poɔ tegteglɛ.
45001010	N sɔrɔ O la a n puoruu poɔ, ka pampana ŋa gba, a Naaŋmen boɔbo zuiŋ, ka a sori na yuo la ko ma ka N tõɔ̃ wa yɛ zie.
45001011	Noɔ maŋ be la n teɛroŋ poɔ ka N nyɛ yɛ, ka N na tõɔ̃ ko yɛ seɛloŋ kyɔgtaa kaŋ naŋ na tõɔ̃ vɛŋ ka yɛ are kpẽã.
45001012	A ŋaa la ka N na tõɔ̃ nyɛ sukyidiibu laŋ ne yɛ a te kaŋ zaa sagdeu zuiŋ.
45001013	Kyɛ yɔɔmine, N ba boɔrɔ ka yɛ ta bɔŋ, ka N da kyɔgre la gbɛɛ yaga ka N wa yɛ zie, kyɛ N da ba nyɛ sori na e lɛ a te ta pampana ŋa. N da boɔrɔ la ka N tõɔ̃ nyɛ wɔmɔ mine a yɛ zie, a seŋ lɛ N naŋ da nyɛ a Tendaa deme mine poɔ.
45001014	N taa la a Grik deme sane ane a balaŋ naŋ ba e a Grik nobɔ, a laŋ ne a yɛŋ bɔŋnebɔ sane ane a balaŋ naŋ ba bɔŋ yɛŋ.
45001015	Lɛ N meŋ naŋ tõɔ̃, N sereŋ boɔrɔ la ka N kanne a yelnoɔ kannoo a ko yɛ meŋ a Rom poɔ.
45001016	Vi ba kpɛ ma a Kristo yelnoɔ poɔ, bonzuiŋ a e la Naaŋmen faŋa a ko neɛ zaa naŋ sage de, ka ba nyɛ faabo, a piili a Gyu deme zie a kyɛ pãã leɛ be a Grik deme meŋ zie.
45001017	Bonso, a yelnoɔ poɔ la ka Naaŋmen yeltoruŋ sãã, a yi a sagdeu zie te ta a sagdeu zie, a na ba naŋ ŋmaa biŋ: “A yeltori sobɔ na voorɔ la a yi a sagdeu zie.”
45001018	Naaŋmen sutoloŋ yi la tenvelaa a wa sãã kyaare ne nensaala Ŋmen-ba-zo eroŋ ane ba yelbatoruŋ zaa, balaŋ naŋ maŋ pigi a yelmeŋɛ taa ne yelbatori.
45001019	Bonzuiŋ, Naaŋmen yɛlɛ, nobɔ naŋ na tõɔ̃ bɔŋ, sãã la ba zie, bonso, Naaŋmen la e ka a sãã a ba zie.
45001020	Bonso, a yi a teŋɛ iruu saŋ, O yɛlɛ neɛ zaa naŋ kon tõɔ̃ nyɛ—a O faŋa naŋ kon bɔŋ baare ne O Ŋmen waaloŋ— sãã la kperaa lɛ, ka ba bɔŋ O yɛlɛ tɛgɛ a yi a boma O naŋ maale zie. Lɛ la so, ka neɛ zaa da ba taa yɛlɛ zaa na yeli.
45001021	Ne lɛ zaa, ba naŋ da bɔŋ Naaŋmen, ba da ba eŋnɛ O na Naaŋmen bee puori O bareka. Ba teɛroŋ zaa da ba la taa tɔnɔ, ka a ba sukyie naŋ da ba taa yɛŋ da kpɛ lige poɔ.
45001022	Ba naŋ da yeli ka ba taa la yɛŋ, ba da waa la dambolo.
45001023	Ba da leɛ la a Naaŋmen naŋ ba taa saŋnaa zaa eŋno, a maale a ka a waa na nensaala naŋ taa saŋnaa waaloŋ a laŋ ne bon-agre, don-gbɛɛ anaare, ane teŋɛ zu bonvuuri.
45001024	A lɛ poɔ la, ka Naaŋmen meŋ da iri de ba ko yeldɛgɛ eroŋ naŋ yi a bamenne sukyie boɔbo zie, ka ba eŋ bamenne ane ba taaba vi a ba eŋgama eroŋ poɔ.
45001025	Ba maŋ de la Naaŋmen yelmeŋɛ tɛge ne zirii. Ba maŋ puori la kyɛ toŋ tomɔ ko a boniraa, kyɛ bare a Neɛ na sobɔ naŋ iri boma zaa—Onɔ naŋ taa pugibu tegteglɛ. Amen.
45001026	A ŋaa zuiŋ la ka Naaŋmen iri O nu a bare ba ka ba erɛ vi efaare. Bonso, a ba pɔgɔbɔ gba, da de la ba eŋgama waaloŋ eroŋ tɛge ne bon na naŋ ba waa ba waaloŋ.
45001027	A lɛ meŋ, a dɔbɔ meŋ bare la a ba waaloŋ eroŋ a pɔgɔbɔ zie, kyɛ taa boɔbo naŋ dire a na vũũ a ba taaba zie. Dɔbɔ da erɛ la eroŋ naŋ taa vi korɔ ba dɔɔ taaba, a kyɛ nyɛ bamenne poɔ a dɔgroŋ naŋ seŋ a bɛlkpẽã ba naŋ sage ne.
45001028	A lɛ puoriŋ meŋ, ba naŋ da ba teɛre ka a seŋ ka ba taa Naaŋmen yɛlɛ a ba bɔmmo poɔ, Naaŋmen da iri la O nu kyɛ bare ba ka ba taa teɛroŋ naŋ ba la taa tɔnɔ, ka ba da erɛ lɛ naŋ da ba tu.
45001029	Ba pãã da paale la ne yelbatoruŋ zaa, ne pẽɛ̃pẽɛ̃ tomɔ, ne potuoluŋ, ne digbogbo ane efaare zaa, kyɛ leɛ paale ne nyuuri, ne neŋko, ne nɔkpeɛne, ne bɛlloo, ane faaloŋ zaa. Ba e la gagaareba,
45001030	ane yosaŋna deme. Ba kyiire la Naaŋmen, kyɛ e tooreba. Ba maŋ erɛ la pɔloo kyɛ meŋ fuuro. Ba maŋ maale la vori ka ba na toŋ tonfaare, a ba sagra dere a ba dɔgrebɔ wuluu.
45001031	Ba ba taa yɛŋ. Neɛ zaa kon tõɔ̃ dɛlle ba. Ba ba taa nɔmmo meŋɛ, a meŋ ba boɔrɔ yelmaalo. Ba ba taa nyonono meŋ.
45001032	Ba bɔŋ la lɛ Naaŋmen sɛrɛɛ diu naŋ waa, ka balaŋ naŋ erɛ a yɛlɛ ama taaba seŋ ka ba kpi. Ane a lɛ zaa, a ba e ka ba erɛ la a yɛlɛ ama yoŋ, kyɛ ba maŋ sage ne la balaŋ meŋ naŋ maŋ boɔrɔ a lɛ eroŋ.
45002001	A lɛ poɔ, fõõ, nensaala, ba taa yɛlɛ zaa na yeli, fõõ naŋ maŋ dire a sɛrɛɛ. Fo naŋ dire fo taaba sɛrɛɛ, fo dire la fomeŋɛ sɛrɛɛ, bonso, fõõ naŋ dire a sɛrɛɛ meŋ erɛ la a eroŋ ama taaba.
45002002	Kyɛ te bɔŋ la ka Naaŋmen sɛrɛɛ diu naŋ kyaare ne balaŋ naŋ erɛ a yɛlɛ ama taaba, be la yelmeŋɛ poɔ.
45002003	Lɛ ka fõõ nensaala wa di ba sɛrɛɛ kyɛ meŋ erɛ lɛ, fo teɛrɛ ka fo na tõɔ̃ zo yi la a Naaŋmen sɛrɛɛ diu poɔ bee?
45002004	Bee, fo de la ka a bonveɛle naŋ yi O veɛloŋ poɔ, O nimibaaloŋ ne O kannyiri, ka a ba taa tɔnɔ, kyɛ ka fo ba bɔŋ ka Naaŋmen veɛloŋ maŋ maale la vuo ka fo leɛ fo teɛroŋ?
45002005	Kyɛ a yi a fo zukpẽã ane a fo sukyiri naŋ kon tõɔ̃ leɛ zuiŋ la, ka fo biŋ sutoloŋ kyaare ne fomeŋɛ kyɛ gu a sutoloŋ bebiri ne a Naaŋmen yeltoruŋ sɛrɛɛ diu sããbo.
45002006	Naaŋmen na poŋ ko la neɛ zaa a seŋ lɛ zaa o naŋ erɛ.
45002007	O na de la nyɔvore naŋ kon bɔŋ baare ko balaŋ naŋ maŋ taa kannyiri a ba tonveɛle poɔ, a boɔrɔ eŋno, pugibu, ane bon naŋ kon bɔŋ saŋ.
45002008	Kyɛ O na di la suuri ne sutoloŋ ko balaŋ naŋ maŋ wa ne wɛloo, a zagre a yelmeŋɛ kyɛ tuuro a yelbatoruŋ eroŋ.
45002009	O na de la yelferaa ane yeltuo ko nensaala zaa naŋ erɛ efaare, a piili ko a Gyu deme kyɛ pãã ko a Grik deme.
45002010	Kyɛ O na de la eŋno ane pugibu ane `maaroŋ ko neɛ zaa naŋ tonɔ tonveɛle, a piili ko a Gyu deme kyɛ pãã ko a Grik deme.
45002011	Bonso, Naaŋmen ba taa bokpɛ ko neɛ zaa.
45002012	Bonso, balaŋ naŋ ba taa a nɔbinnaa kyɛ maale yelbieri, meŋ na bɔre wɛ la, ka a ba yi a nɔbinnaa poɔ. Kyɛ neɛ zaa naŋ maale yelbieri a nɔbinnaa poɔ, ba na di la o sɛrɛɛ te seŋ a nɔbinnaa.
45002013	Bonso, a ba e balaŋ naŋ maŋ woŋ a nɔbinnaa la e a yeltori deme Naaŋmen niŋe, kyɛ a nɔbinna erebɛ la.
45002014	(A saŋ na a Tendaa deme, naŋ ba taa a Naaŋmen nɔbinnaa kyɛ maŋ erɛ a nɔbinnaa eroŋ, ba da waa la nɔbinnaa a ko bamenne, ne lɛ zaa ba naŋ ba taa a nɔbinnaa.
45002015	Ba wuli ka Naaŋmen da ŋmaa la a nɔbinna eroŋ zaa biŋ a ba sukyie poore, ka ba poteɛroŋ meŋ da di danseɛ, kyɛ ka a saŋ na poɔ, ba teɛroŋ meŋ nyare ba zu bee manne ba yɛlɛ.)
45002016	Ama zaa na e la a bebiri na Naaŋmen naŋ na di nensaala yelsɔglaa zaa sɛrɛɛ, ka a tu Yesu Kristo zie, a seŋ lɛ n yelnoore naŋ kanne.
45002017	Kyɛ nyɛ, fõõ, ba naŋ boɔlɔ ka Gyu neɛ, fo dɛlle la a nɔbinnaa kyɛ meŋ fuuro ne Naaŋmen yɛlɛ.
45002018	Fo bɔŋ la O boɔbo kyɛ de fo sagebo ko bon na zaa naŋ taa tɔnɔ yaga, bonzuiŋ ba wuli fo la a nɔbinnaa yɛlɛ zaa.
45002019	Fo sage de la ka fo waa la zɔŋ tagra a leɛ e kyãã ko balaŋ naŋ be lige poɔ.
45002020	Fo wuli la yɛŋ ko a dambol deme a meŋ e bibilii wuliwullo, bonzuiŋ fo taa la bɔmmo ne yelmeŋɛ a nɔbinnaa poɔ.
45002021	Fõõ pãã naŋ wullo fo taaba, fo ba wuli fomeŋɛ bee? Fõõ naŋ maŋ kanne ka neɛ ta zuuro, fo maŋ zu la bee?
45002022	Fõõ naŋ maŋ yeli ka nobɔ ta toŋ peɛmo tomɔ, fo maŋ toŋ la peɛmo tomɔ bee? Fõõ naŋ ba nɔŋ tebɛ togtogi, fo maŋ faa la a tebɛ die boma bee?
45002023	Fõõ naŋ maŋ fuuro ne a nɔbinnaa yɛlɛ, fo maŋ zagre la a nɔbinnaa ka a pãã e ka fo ba eŋnɛ Naaŋmen bee?
45002024	A seŋ ba naŋ ŋmaa biŋ: “Ba yeli la yelbifaare kyaare ne a Naaŋmen yuori a Tendaa deme poɔ a yɛ zuiŋ.”
45002025	Yoɔre ŋmaabo sereŋ taa la tɔnɔ ka fõõ wa tuuro a nɔbinnaa, kyɛ ka fõõ wa yi a nɔbinna sori, a fo yɔ-ŋmaabo waa la yɔ-baŋmaabo.
45002026	A lɛ zuiŋ, ka neɛ naŋ ba ŋmaa o yoɔre wa tuuro a nɔbinnaa yeltoruŋ, ba kon de a o yɔ-ba-ŋmaabo ka a seŋ a o yɔ-ŋmaabo bee?
45002027	A neɛ na naŋ ba taa a eŋgan yɔ-ŋmaabo meŋɛ, kyɛ tuuro a nɔbinnaa, o kon tõɔ̃ di fo sɛrɛɛ, ne lɛ zaa fo naŋ taa a nɔbinna ŋmaabo ane yɔŋmaaraa kyɛ yi a nɔbinna sobiri poɔ, bee?
45002028	Neɛ zaa ba e Gyu neɛ ne lɛ zaa o naŋ sãã na Gyu neɛ, kyɛ yɔ-ŋmaabo meŋ ba e a bon na naŋ sãã a eŋgan poɔ.
45002029	Kyɛ Gyu neɛ la onɔ naŋ e a lɛ a o poɔ. Yɔ-ŋmaabo e la sukyiri bone a Seɛ eŋɛ, ka a ba yi a nɔbinna ŋmaabo poɔ. Lɛ la ka o pugibu ba yi nensaala zie, kyɛ Naaŋmen zie la.
45003001	Boŋ tɔnɔ naŋ zuo la ka a Gyu neɛ taa, bee boŋ tɔnɔ la bebe yɔ-ŋmaabo poɔ?
45003002	Yaga lɛ, yɛlɛ zaa poɔ! A piiluu zaa, Naaŋmen da de la O yelbie eŋ a ba nuuri poɔ.
45003003	Kyɛ boŋ la na wa ka ba mine pãã da ba sage de? A ba yelbasagdeu na tõɔ̃ e ka Naaŋmen yelmeŋɛ ba e bon zaa bee?
45003004	A kon bɔŋ e lɛ zaa. Yɛ vɛŋ ka Naaŋmen taa yelmeŋɛ, kyɛ ka nensaala zaa waa ziri-ŋmaara. A seŋ na ba naŋ ŋmaa biŋ: “Ka a yi a Fo yelbie poɔ la ka ba na tõɔ̃ bɔŋ ka Fo yɛlɛ tori la, kyɛ a Fo sɛrɛɛ diu zaa poɔ, Fo maŋ tõɔ̃ la.”
45003005	Kyɛ ka te yelbatoruŋ sereŋ wuli Naaŋmen yeltoruŋ, boŋ la ka te na yeli? Ka Naaŋmen eroŋ ba tori ka O wuli O sutoloŋ ko te bee? (Nensaala yelbie la ka N yeli.)
45003006	A kon bɔŋ e lɛ zaa. Ka a naŋ wa e a lɛ, wolɔ ka Naaŋmen na di a donɛɛ zaa sɛrɛɛ?
45003007	Ka n ziri-ŋmaa wa vɛŋ ka Naaŋmen yelmeŋɛ leɛ do yaga a pãã wa ne la eŋno ko O, wolɔ la ka Naaŋmen na eŋ ma saŋnaa poɔ na yelbebe sobɔ?
45003008	Te nyɛ la yosaŋnaa a nobɔ mine zie, bonzuiŋ ba yeli ka te yeli la: “Yɛ vɛŋ ka te e efaare ka eveɛle wa” . A ba saŋ-baroo zaa seŋ la.
45003009	Boŋ pãã la? Te pãã seɛ ba la bee? A ba waa lɛ. Te daŋ yeli la yɛlɛ kyaare ne a Gyu deme ne a Grik deme zaa, ka ba be la yelbebe puliŋ.
45003010	A na ba naŋ ŋmaa biŋ: “Yeltori sobɔ zaa kyebe, bonyenaa zaa kyebe;
45003011	kaŋ zaa kyebe naŋ taa yɛŋ, kaŋ zaa kyebe naŋ boɔrɔ Naaŋmen.
45003012	Ba zaa yi la a sori, ba zaa laŋ waa la nenweere; kaŋ zaa kyebe naŋ erɛ eveɛle, bonyenaa zaa kyebe.”
45003013	“Ba kɔkɔe waa la a na yabogi naŋ yuo; ba zelɛ maŋ yeli la ne bɛlloo.” “Dompane loo be la ba nɔgbɛmɛ eŋɛ.”
45003014	“Ba nɔe paale ne la ŋmɛ-eŋ ane yeltuo.”
45003015	“Ba gbɛɛ pɔgrɔ la na tõɔ̃ kyiri zẽẽ;
45003016	saŋnaa ane woore yaga be la ba sobiri zaa poɔ,
45003017	ka ba ba bɔŋ a `maaroŋ sobiri.”
45003018	“Ba ba zoro Naaŋmen togtogi a ba nimie poɔ.”
45003019	Pampana ŋa, te bɔŋ la ka lɛnɛɛ zaa a nɔbinnaa naŋ yeli, o yeli la lɛ ko balaŋ naŋ be a nɔbinnaa puliŋ, ka nɔe zaa na tõɔ̃ pɔge kyɛ a donɛɛ zaa taa sɛrɛɛ diu Naaŋmen niŋe soɔ.
45003020	A lɛ poɔ, a kon yi a nɔbinna sobiri tuubu poɔ ka nensaala zaa na tõɔ̃ waa yeltori sobɔ a Naaŋmen niŋe soɔ, kyɛ a yi a nɔbinnaa poɔ la ka a yelbebe bɔmmo wa.
45003021	Kyɛ pampana ŋa, yeltoruŋ naŋ yi Naaŋmen zie, kyɛ ba yi a nɔbinnaa puoriŋ, sãã la. A nɔbinnaa ane a Ŋmen-noɔr deme di la a ama danseɛ.
45003022	A yeltoruŋ ŋa naŋ yi Naaŋmen zie, yi la a Yesu Kristo sagdeu zie kyɛ wa ko balaŋ zaa naŋ sage de. A ba taa tɛɛtɛɛ,
45003023	bonso, neɛ zaa faa maale la yelbebe kyɛ ba la ta Naaŋmen eŋno.
45003024	O nɔndeteroo zuiŋ la ka neɛ zaa waa yeltori sobɔ weɛlɛ, a yi a leɛ-yɔɔ-de faabo naŋ be Kristo Yesu zie.
45003025	Onɔ la ka Naaŋmen de tere ka O waa a yelbebe yɔɔre naŋ seŋ a yi O zẽẽ sagdeu poɔ. Naaŋmen e la lɛ ka O manne wuli Omeŋɛ yeltoruŋ, bonzuiŋ, a O kannyiri poɔ O da gaŋ la a yelbebe zaa ba naŋ da maale bare.
45003026	O da e la lɛ ka O manne wuli Omeŋɛ yeltoruŋ a pampana ŋa saŋ, ka O e la yeltori sobɔ kyɛ meŋ e ka neɛ zaa naŋ taa sagdeu Yesu zie na tõɔ̃ waa yeltori sobɔ.
45003027	Yeŋ pãã la a fuuru zie? O ba la kyebe. A yi nɔbinna buo sobɔ poɔ? A nɔbinnaa tuubu zie, bee? Togtogi, kyɛ a yi la a sagdeu nɔbinnaa zie.
45003028	A lɛ poɔ, te de la ka neɛ maŋ waa la yeltori sobɔ a yi o sagdeu poɔ, kyɛ ka a ba yi a nɔbinnaa tuubu.
45003029	O e la a Gyu deme Naaŋmen yoŋ bee? O meŋ ba e a Tendaa deme Naaŋmen, bee? Oo, O meŋ e la a Tendaa deme Naaŋmen.
45003030	Naaŋmen bonyenaa yoŋ naŋ faa bebe, Onɔ la na e ka a yɔ-ŋmaa deme waa yeltori deme a yi ba sagdeu zie, kyɛ e ka a yɔ-ba-ŋmaa deme meŋ waa yeltori deme a ba sagdeu zuiŋ.
45003031	A lɛ poɔ, te pãã vɛŋ la ka a te sagdeu e ka a nɔbinnaa ba e bon zaa bee? A kon bɔŋ e lɛ zaa. Kyɛ te maale la a nɔbinnaa ka o are.
45004001	Boŋ la ka te na tõɔ̃ yeli ka a te saa Abraham nyɛ la a yi o eŋganoŋ poɔ?
45004002	Ka Abraham waa la yeltori sobɔ a o tomɔ zuiŋ, o taa la yɛlɛ kaŋ o naŋ tõɔ̃ fuuro ne, kyɛ a ba e Naaŋmen niŋe soɔ.
45004003	Boŋ la ka a Ŋmaabo yeli? “Abraham da sage ne la Naaŋmen, ka Naaŋmen da de a ka a waa yeltoruŋ o zie.”
45004004	Ka neɛ wa toŋ tomɔ, ba ba maŋ de a o yɔɔre ka a e n ɔndeteroo, kyɛ sane la.
45004005	Kyɛ neɛ na naŋ ba toŋ kyɛ sage ne a Neɛ na naŋ e ka a balaŋ naŋ ba zoro Naaŋmen waa yeltori deme, Naaŋmen maŋ de la a neɛ na sagdeu ka a waa yeltoruŋ o zie.
45004006	David meŋ da yeli la lɛ a saŋ na o naŋ da yeli a maaloo a neɛ na Naaŋmen naŋ de yeltoruŋ eŋ o zie naŋ na nyɛ, ka a ba yi o tomɔ poɔ.
45004007	“Maaloo be la balaŋ Naaŋmen naŋ di a ba nɔkonde yɛlɛ suuri ko ba, ka ba yelbebe meŋ pɔge.
45004008	Maaloo be la a dɔɔ na zie a Daŋna naŋ kon bɔŋ de yelbieri dɔgle o.”
45004009	A yɔ-ŋmaaraa yoŋ la ka a maaloo ŋa kyaare, bee a kyaare la a yɔ-ba-ŋmaara deme meŋ? Te maŋ yeli ka Naaŋmen da de la Abraham sagdeu ka a waa yeltoruŋ o zie.
45004010	Boŋ pãã da e ka Naaŋmen da e ama ko o? A da waa la a saŋ na o naŋ da ŋmaa o yoɔre, bee a saŋ na o naŋ da ba ŋmaa sɛre? A da ba e o yoɔreŋmaabo saŋ, kyɛ a da e la a saŋ na o naŋ da ba ŋmaa sɛre.
45004011	O da nyɛ la a yɔ-ŋmaabo mannewuluu naŋ da e a yeltoruŋ `lego. O da nyɛ la a lɛ a o sagdeu zuiŋ, kyɛ o da ba ŋmaa o yoɔre sɛre. A da waa la lɛ ka o na tõɔ̃ waa saa ko balaŋ zaa naŋ sage de, ne lɛ zaa ba naŋ da ba ŋmaa ba yɔe, ka Naaŋmen na tõɔ̃ de yeltoruŋ eŋ ba zie meŋ.
45004012	Kyɛ ka o meŋ e saa ko balaŋ naŋ ŋmaa ba yɔe ka a ba e ka ba ŋmaa la ba yɔe yoŋ, kyɛ ba meŋ tuuro la a te saa Abraham sagdeu sobiri, a sagdeu o naŋ taa a saŋ na o naŋ da ba ŋmaa o yoɔre sɛre.
45004013	A da ba yi a nɔbinnaa puoriŋ ka Abraham ne o bibiiri da nyɛ a polloo ka o na waa la a donɛɛ zaa gbandire, kyɛ a da yi la a yeltoruŋ naŋ yi sagdeu zie.
45004014	Ka balaŋ naŋ kpeɛrɛ ne a nɔbinnaa wa e gbandirebe, a sagdeu waa la bonzagla, ka a polloo meŋ ba taa faŋa zaa,
45004015	bonzuiŋ, a nɔbinnaa maŋ wa ne la sutoloŋ. Kyɛ be a nɔbinnaa naŋ ba kyebe, barewonnuŋ meŋ ba kyebe.
45004016	A lɛ zuiŋ, a polloo yi la a sagdeu zie, ka a na tõɔ̃ seŋ ne a nɔndeteroo kyɛ are gbeŋgbeŋ a ko Abraham bibiiri zaa. A ba wa ko balaŋ naŋ taa a nɔbinnaa yoŋ, kyɛ a are ko balaŋ naŋ be a Abraham sagdeu poɔ meŋ, onɔ naŋ e a te zaa saa.
45004017	A na ba naŋ ŋmaa biŋ: “N iri fo la ka fo waa a tendaare yaga deme saa.” Abraham e la te saa a Naaŋmen niŋe soɔ, a Naaŋmen na o naŋ sage ne, a Naaŋmen na naŋ maŋ seŋ a kuuni kyɛ boɔle boma na naŋ ba e ka a waa a na boma naŋ bebe.
45004018	Ne lɛ zaa kyelloo naŋ da ba kyebe, Abraham da sage ne la kyelloo, ka o na tõɔ̃ waa a tendaare yaga deme saa, a seŋ lɛ ba naŋ da yeli ko o: “Lɛ la ka fo bibiiri na waa.”
45004019	Kyɛ o sagdeu da ba bale. O da teɛre la o eŋgan yɛlɛ, ka o waa na kũũ, a da kore ta yuomo kɔɔ, kyɛ ka Sara vorwoɔ meŋ da kpi.
45004020	Kyɛ o da ba bonnɔ kyaare ne a Naaŋmen polloo a basagdeu zuiŋ, kyɛ o da are la kpẽã a sagdeu poɔ kyɛ dere eŋno korɔ Naaŋmen,
45004021	bonzuiŋ o da faa sage la ka Naaŋmen taa la faŋ ka O tõɔ̃ e lɛ O naŋ polle.
45004022	A ŋaa la so ka “Naaŋmen da de yeltoruŋ eŋ o zie.”
45004023	Ba da ba ŋmaa a yelbie ama ko o yoŋ, ka “Naaŋmen da de la a yeltoruŋ eŋ o zie,”
45004024	kyɛ ba da ŋmaa la a yelbie ko te meŋ, tenee zie la ka Naaŋmen na de a yeltoruŋ eŋ— tenee naŋ sage de ne Onɔ naŋ da seŋ a te Daŋna Yesu a yi a kũũ poɔ.
45004025	Ba da iri de O la ko kũũ a te gbɛr-ŋmeɛbo zuiŋ, kyɛ ka Naaŋmen da leɛ seŋ O ka te tõɔ̃ waa yeltori deme.
45005001	A lɛ poɔ, te naŋ faa nyɛ ka te waa yeltori deme a yi a te sagdeu zie, te taa la `maaroŋ ne Naaŋmen a yi a te Daŋna Yesu Kristo zie.
45005002	A O zuiŋ ne te sagdeu poɔ la ka te taa sori ka te kpɛ a nɔndeteroo na poɔ te naŋ are. Te meŋ fuuro la a Naaŋmen eŋno kyelloo poɔ.
45005003	A ba e lɛ yoŋ, kyɛ te meŋ fuuro la a te yelfere zaa poɔ, bonzuiŋ, te bɔŋ la ka yelferaa maŋ waara ne la kannyiri.
45005004	Kannyiri la waara ne gbɛɛwulu velaa, kyɛ ka gbɛɛwulu velaa meŋ waara ne kyelloo.
45005005	Kyɛ kyelloo ba taa vi, bonso, Naaŋmen kyiri la O nɔmmo eŋ te sukyie poɔ, a yi a Sekyerete O naŋ ko te zie.
45005006	A saŋ na tenee naŋ da ba taa faŋ zaa, a saŋ na naŋ seŋ, Kristo da kpi la ko balaŋ naŋ ba zoro Naaŋmen.
45005007	A na waa la kpẽã ka neɛ kpi a yeltori sobɔ eŋɛ, kyɛ kaapɔg, a nenvelaa zuiŋ, kaŋ na tõɔ̃ sage la a kpi.
45005008	Kyɛ Naaŋmen manne wuli la O nɔmmo O naŋ taa ko te, a ŋaa poɔ: Te naŋ da kyãã waa yelbebe deme, Kristo da kpi la a te zuiŋ.
45005009	A gaŋ a zaa, te naŋ pãã nyɛ ka te waa yeltori deme a yi O zẽẽ zie, te na nyɛ la faabo a yi sutoloŋ poɔ O eŋɛ.
45005010	Ka a saŋ na te naŋ da e Naaŋmen dɔndɔnne, te da leɛ nyɔge la taa ne O ka a yi a O Bidɔɔ kũũ zuiŋ, a gaŋ a zaa, ka te naŋ faa leɛ nyɔge taa ne O, te na nyɛ la faabo a O vooroŋ zuiŋ.
45005011	A ba e na ama yoŋ la lɛ, kyɛ te meŋ fuuro la Naaŋmen eŋɛ ka a yi te Daŋna Yesu Kristo zie. Onɔ zuiŋ la ka te leɛ nyɔge taa pampana ŋa.
45005012	A lɛ poɔ, a na yelbieri naŋ da kpɛ a donɛɛ poɔ a yi nembonyenaa zie ka kũũ meŋ yi a yelbieri poɔ, lɛ meŋ la ka kũũ pãã wa neɛ zaa zie, bonso, ba zaa maale la yelbieri.
45005013	A nɔbinnaa naŋ da ba biŋ sɛre, yelbieri da be la a donɛɛ poɔ, kyɛ ba da kon eŋ yelbieri neɛ zaa zie ka nɔbinnaa zaa da ba kyebe.
45005014	Ne a lɛ zaa, kũũ da di la naaloŋ Adam saŋ te ta Moses saŋ kyɛ meŋ da di naaloŋ gba a ko balaŋ naŋ ba maale yelbieri a na Adam naŋ maale, onɔ naŋ taa waaloŋ a na a Onɔ naŋ da naa wa.
45005015	Kyɛ a ba e ka lɛ a gbɛrŋmeɛbo naŋ waa la, ka a kyɔgtaa meŋ na waa. Bonso, ka ana yi nembonyenaa gbɛr-ŋmeɛbo zie ka kũũ wa nobɔ yaga zie, a pãã na gaŋ a zaa ka Naaŋmen nɔndeteroo ne a nɔndetero kyɔgtaa naŋ yi a dɔɔ yenaa zie, na zuo la nobɔ yaga zie. A dɔɔ ŋa la Yesu Kristo.
45005016	A lɛ la, a kyɔgtaa ba waa na bon naŋ wa a yi a kaŋ na naŋ maale yelbieri zie. Bonso a sɛrɛɛ diu naŋ da tu a yelbieri bonyenaa, da wa ne la saŋnaa, kyɛ a kyɔgtaa weɛlɛ naŋ da tu gbɛr-ŋmeɛbo yaga, da wa ne la yeltoruŋ.
45005017	Bonso, ka ana wa e nembonyenaa gbɛrŋmeɛbo zuiŋ la ka kũũ di naaloŋ a yi a bonyenaa na, a gaŋ a zaa, ka balaŋ naŋ nyɛ Naaŋmen nɔndeteroo naŋ zuo ane a yeltoruŋ kyɔgtaa, na di la naaloŋ a nyɔvore poɔ a yi a nembonyenaa puoriŋ. Onɔ la Yesu Kristo.
45005018	A lɛ zuiŋ, a na a yi gbɛrŋmeɛbo bonyenaa zie ka a sɛrɛɛ diu wa ne saŋnaa ko nensaala zaa, a lɛ meŋ la ka a yi a yeltoruŋ eroŋ bonyenaa zie ka yeltoruŋ wa ne nyɔvore ko nensaala zaa.
45005019	Bonso, ka a naŋ wa yi nembonyenaa yoŋ barewonnuŋ zie ka nen-yaga da waa yelbebe deme, a meŋ na waa la ka a yi nembonyenaa nɔdeu zie ka nenyaga na tõɔ̃ waa yeltori deme.
45005020	A nɔbinnaa da wa la ka a gbɛr-ŋmeɛbo na tõɔ̃ zuo. Kyɛ be yelbieri naŋ da wa yaga, nɔndeteroo da wa la gaŋ lɛ,
45005021	ka a na a yelbieri naŋ di naaloŋ a kũũ poɔ, lɛ la ka nɔndeteroo meŋ na tõɔ̃ di naaloŋ ne yeltoruŋ, ka a na tõɔ̃ wa ne nyɔvore naŋ kon bɔŋ baare naŋ yi Yesu Kristo te Daŋna zie.
45006001	Boŋ la ka te pãã na yeli? Te na kyãã maale la yelbebe ka nɔndeteroo pãã tõɔ̃ wa yaga bee?
45006002	A kon bɔŋ e lɛ zaa. Wolɔ ka tenee naŋ da kpi ko yelbebe na leɛ tõɔ̃ kpɛ o poɔ?
45006003	Yɛ ba bɔŋ, ka te kaŋ zaa naŋ da de kõɔ̃ suobu Kristo Yesu eŋɛ, da de la kõɔ̃ suobu a O kũũ poɔ bee?
45006004	A lɛ poɔ, a yi a kõɔ̃ suobu zie la ka ba pãã da ũũ te laŋ ne O a kũũ poɔ, ka, a na a Saa naŋ da iri Kristo a yi a kũũ poɔ a O eŋno zuiŋ, te meŋ tõɔ̃ kyene ne la nyɔvore paala.
45006005	Ka tenee da laŋ taa a waa bonyena ne O a O kũũ poɔ, te meŋ na laŋ la taa a waa bonyena ne O a O kũũ leɛ-iruŋ poɔ.
45006006	Bonso, te bɔŋ la ka ba da kpa la temenne neŋkora a dagara zu laŋ ne O, ka a yelbieri eŋgan kon leɛ taa faŋ zaa, ka te ta kyãã waa gbaŋgbaare ko yelbieri.
45006007	Bonzuiŋ, a neɛ na naŋ kpi kon bɔŋ leɛ kpɛ yelbebe poɔ.
45006008	Te naŋ faa kpi ne Kristo, te sage de la ka te meŋ na voorɔ la ne O.
45006009	Bonso, te bɔŋ la ka Kristo naŋ yi a kũũ poɔ, kon tõɔ̃ leɛ kpi. Kũũ ba leɛ taa faŋa O zie.
45006010	A kũũ na O naŋ da kpi, O kpi la ko yelbieri dayenaa yoŋ, kyɛ a vooroŋ O naŋ voorɔ, O voorɔ la korɔ Naaŋmen.
45006011	A lɛ meŋ, yɛ de yɛmenne ka yɛ sereŋ kpi ko yelbieri, kyɛ voorɔ korɔ Naaŋmen a yi Kristo Yesu te Daŋna zie.
45006012	A lɛ zuiŋ, yɛ ta vɛŋ ka yelbieri di naaloŋ a yɛ eŋgama naŋ na kpi poɔ, ka yɛ tuuro o efaare boɔbo.
45006013	Yɛ meŋ ta de yɛ eŋgama ziiri mine ka a waa yelbatori tonton boma a erɛ ne yelbebe. Kyɛ yɛ de yɛmenne ko Naaŋmen, a na balaŋ O naŋ iri kuuni poɔ a leɛ eŋ nyɔvore poɔ, kyɛ de yɛ eŋgama ziiri zaa ka a waa yeltori tonton boma ko Naaŋmen.
45006014	Bonso, yelbieri kon taa faŋa zaa yɛ zie, bonzuiŋ, yɛ ba be a nɔbinnaa puliŋ. Kyɛ yɛ be la nɔndeteroo puliŋ.
45006015	Boŋ pãã la? Te na maale la yelbieri, te naŋ ba be a nɔbinnaa puliŋ kyɛ be a nɔndeteroo puliŋ bee? A kon bɔŋ e lɛ zaa.
45006016	Yɛ ba bɔŋ ka yɛnee wa de yɛmenne ko neɛ kaŋ a eŋnɛ o na gbaŋgbaare, yɛ waa la gbaŋgbaare a neɛ na sobɔ yɛ naŋ eŋnɛ zie—ka yɛ e gbaŋgbaare ko a yelbieri naŋ maŋ wa ne kũũ, bee eŋno naŋ wa ne yeltoruŋ?
45006017	Kyɛ Naaŋmen taa la bareka ne lɛ yɛ naŋ da maŋ waa yelbieri gbaŋgbaare, kyɛ yɛ da eŋnɛ la ne yɛ sukyie zaa a wuluu, a seŋ lɛ ba naŋ da kanne a ko yɛ.
45006018	Naaŋmen naŋ faa bare yɛ ka yɛ yi a yelbieri gbaŋgbaaloŋ poɔ, yɛ waa la gbaŋgbaare ko a yeltoruŋ.
45006019	N yele la ana nensaaloŋ poɔ, bonzuiŋ yɛ ba taa faŋ zaa a yɛ eŋganoŋ poɔ. A seŋ na lɛ yɛ naŋ da maŋ de yɛ eŋgama ziiri mine ka a waa gbaŋgbaare ko a yeldɛgɛ ne barewonnuŋ naŋ waara ne barewonnuŋ yaga, yɛ meŋ de a yɛ eŋgama ziiri zaa pampana ŋa ka a waa gbaŋgbaare ko a yeltoruŋ naŋ maŋ waara ne kyereteluŋ.
45006020	A saŋ na yɛ naŋ da waa yelbebe gbaŋgbaare, yɛ da ba be a yeltoruŋ faŋa puliŋ.
45006021	Boŋ tɔnɔ la ka yɛ pãã da nyɛ a eroŋ ama poɔ, naŋ eŋ yɛ vi poɔ pampana ŋa? A yɛlɛ ama zaa baaro zie la kũũ!
45006022	Kyɛ pampana, Naaŋmen naŋ faa bare yɛ ka yɛ yi a yelbieri gbaŋgbaaloŋ poɔ, kyɛ ka yɛ e O gbaŋgbaare, yɛ taa la yɛ tɔnɔ naŋ waara ne kyereteluŋ, kyɛ a baaro zie la nyɔvore naŋ kon bɔŋ baare.
45006023	Bonso, a yelbebe sanyɔɔ la kũũ kyɛ Naaŋmen kyɔgtaa la nyɔvore naŋ kon bɔŋ baare a yi te Daŋna Yesu Kristo zie.
45007001	N yɔɔmine—N yele la korɔ yɛ balaŋ naŋ bɔŋ a nɔbinnaa— yɛ ba bɔŋ ka a nɔbinnaa taa la faŋ nensaala zu a saŋ na o naŋ kyãã voorɔ bee?
45007002	A seŋ na lɛ, a nɔbinnaa poɔ, ka pɔgɔ naŋ kuli serɛ, a fere la ka o be o serɛ yoŋ zie, a o serɛ nyɔvore zaa poɔ. Kyɛ ka o serɛ wa kpi, o ba la be a kultaa nɔbinnaa puliŋ.
45007003	Lɛ pãã, ka onɔ pãã wa leɛ kuli dɔɔ yuo, kyɛ ka o serɛ kyãã voorɔ, ba na boɔle o la pẽɛ̃pẽɛ̃ pɔgɔ. Kyɛ ka o serɛ wa kpi, ba na iri o la bare a kultaa nɔbinnaa na poɔ, ka o ba e pẽɛ̃pẽɛ̃ pɔgɔ, ne lɛ zaa o naŋ kuli dɔɔ yuo.
45007004	A lɛ poɔ, n yɔɔmine, Naaŋmen e la ka yɛ meŋ kpi a nɔbinnaa zie a Kristo eŋgan poɔ, ka yɛ na tõɔ̃ kuli nen-yuo, Onɔ Naaŋmen naŋ iri yi ne kuuni poɔ, ka te na tõɔ̃ wɔŋ wɔmɔ ko Naaŋmen.
45007005	Tenee naŋ da be a eŋganoŋ poɔ, a yelbebe feroo naŋ yi a nɔbinnaa poɔ da toŋ la o tomɔ a te eŋgama ziiri zaa poɔ, ka o wɔŋ wɔmɔ ko kũũ.
45007006	Kyɛ pampana, te naŋ kpi ko a bon na naŋ da nyɔge te biŋ, te yi la a nɔbinnaa faŋa puliŋ, ka te na tõɔ̃ toŋ tomɔ a Seɛ sobipaala poɔ, a ba leɛ be a ŋmaabo sobikora poɔ.
45007007	Boŋ la ka te pãã na yeli? A nɔbinnaa e la yelbieri bee? A kon bɔŋ e lɛ zaa. Yelmeŋɛ, N da kon bɔŋ bon na la yelbieri ka a ba yi a nɔbinnaa zie. Bonso, N da kon bɔŋ bon na naŋ e a n taaba boma miinuu ka a nɔbinnaa da ba yeli, “Ta maŋ miine ne fo tɔ boma.”
45007008	Kyɛ yelbieri da nyɛ la vuo naŋ yi a nɔteroo zie, a na toŋ tomɔ kaŋ n zie ka N maŋ taa boɔbo faare mine zaa. Ka nɔbinnaa naane, yelbieri kpi la.
45007009	Saŋ kaŋ, N da voorɔ la ka a ba be nɔbinnaa poɔ. Kyɛ a nɔteroo naŋ da wa, a yelbieri iri la voorɔ, kyɛ ka N kpi.
45007010	N nyɛ la ka a nɔteroo na naŋ da naa taa vooroŋ, da taa la kũũ wa ne.
45007011	Bonso, yelbieri naŋ da nyɛ vuo naŋ yi a nɔteroo zie da bɛlle ma la, kyɛ de a nɔteroo na ko ne ma.
45007012	Lɛ pãã, a nɔbinnaa waa la yelkyerete, ka a nɔteroo meŋ waa yelkyerete, yeltoruŋ, ane yelsoŋ.
45007013	A lɛ pãã, a bon na naŋ da waa yelsoŋ, da leɛ waa la kũũ n zie bee? A kon bɔŋ e lɛ zaa. Kyɛ ka te na tõɔ̃ bɔŋ ka yelbieri e la yelbieri, a da waara ne la kũũ n zie, a yi a yelsoŋ zie. A lɛ poɔ, a yi a nɔteroo poɔ la ka a yelbieri na tõɔ̃ sereŋ waa yelbieri naŋ zuo.
45007014	Te bɔŋ la ka a nɔbinnaa e la seɛloŋ yɛlɛ, kyɛ maa zie, N e la eŋganoŋ sobɔ, ba naŋ da koɔre ka N waa yelbieri gbaŋgbaa.
45007015	N ba bɔŋ a tɛgɛ ne lɛ N naŋ erɛ. Bon na N naŋ boɔrɔ ka N e, N ba maŋ e. Kyɛ bon na N naŋ ba nɔnɔ, onɔ la ka N maŋ e.
45007016	A lɛ pãã, ka Maa e lɛ N naŋ ba boɔrɔ ka N e, N sage ka a nɔbinnaa e la yelsoŋ.
45007017	A naŋ waa a ŋaa, a ba la waa ka Maa meŋɛ la maŋ e, kyɛ a yelbieri naŋ kpeɛrɛ n eŋɛ la.
45007018	N bɔŋ ka yelsoŋ zaa ba kpeɛrɛ n eŋɛ bee a n eŋganoŋ poɔ. Bonso, a yelsoŋ boɔbo maŋ be la n zie, kyɛ lɛ N naŋ na e a yelsoŋ eroŋ, ba be n zie.
45007019	Bonso, a yelsoŋ N naŋ maŋ boɔrɔ, N ba maŋ e, kyɛ a yelfaa na N naŋ ba boɔrɔ, onɔ la ka N maŋ e.
45007020	Pampana ŋa, ka Maa e bon na N naŋ ba boɔrɔ ka N e, a ba la e ka Maa la erɛ, kyɛ a yelbieri naŋ kpeɛrɛ n eŋɛ la erɛ.
45007021	N pãã nyɛ la nɔbinna kaŋ naŋ maŋ bebe: Ka Maa wa boɔrɔ ka N erɛ yelsoŋ eroŋ, yelfaare maŋ be la n zie.
45007022	Bonso, a n poɔ, N sage ne la noɔ Naaŋmen nɔbinnaa eŋɛ.
45007023	Kyɛ N nyɛ la nɔbinna yuo kaŋ naŋ maŋ be a n eŋgan ziiri mine zie, naŋ maŋ zɔɔrɔ ne a n yɛŋ nɔbinnaa a maale ma ka N waa nempigraa a yelbebe nɔbinnaa naŋ tonɔ a n eŋgan zie zaa poɔ.
45007024	Nyɛ N naŋ zage waa! Aŋ la na faa ma a yi a kũũ eŋgan ŋa poɔ?
45007025	N puori la Naaŋmen bareka, a yi Yesu Kristo te Daŋna zie! A lɛ poɔ, maa zie, N tonɔ la korɔ a Naaŋmen nɔbinnaa a n teɛroŋ poɔ, kyɛ a n eŋganoŋ poɔ, N tonɔ la korɔ a yelbieri nɔbinnaa.
45008001	A lɛ poɔ, pampana, saŋnaa zaa kyebe balaŋ naŋ be Kristo Yesu zie, balaŋ naŋ ba kyene a eŋganoŋ boɔbo poɔ kyɛ tuuro a Seɛ.
45008002	Bonso, a nyɔvore Seɛ nɔbinnaa naŋ be Kristo Yesu zie, bare ma la weɛlɛ a yelbieri ane kũũ nɔbinnaa poɔ.
45008003	Bonso, a bon na a nɔbinnaa naŋ kon tõɔ̃ toŋ, a yi a eŋganoŋ naŋ ba taa faŋ zie la, ka Naaŋmen da toŋ, a O naŋ da toŋ Omeŋɛ Bidɔɔ a yelbieri sobɔ waaloŋ poɔ, a yelbebe zuiŋ, a lɛ pãã saŋ yelbebe a eŋganoŋ poɔ bare.
45008004	Naaŋmen e la lɛ ka a yeltoruŋ naŋ yi a nɔbinnaa poɔ na tõɔ̃ nyɛ o baaro zie a te poɔ, tenee naŋ ba kyene a eŋganoŋ boɔbo poɔ, kyɛ kyene a Seɛ boɔbo poɔ.
45008005	Balaŋ naŋ tuuro a eŋganoŋ boɔbo maŋ teɛrɛ la a boma naŋ yi a eŋgan zie, kyɛ balaŋ naŋ tuuro a Seɛ boɔbo maŋ teɛrɛ la a boma naŋ yi a Seɛ zie.
45008006	Eŋganoŋ boɔbo teɛroŋ la kũũ, kyɛ a Seɛ yɛlɛ teɛroŋ la nyɔvore ane `maaroŋ.
45008007	A lɛ zuiŋ, a eŋganoŋ boɔbo teɛroŋ waa la dɔŋ Naaŋmen zie. O ba sigri omeŋɛ a Naaŋmen nɔbinnaa zie; o meŋ sereŋ kon tõɔ̃ e lɛ.
45008008	A lɛ poɔ, balaŋ naŋ maŋ tuuro a eŋganoŋ boɔbo, kon tõɔ̃ e ka Naaŋmen poɔ pɛle.
45008009	Kyɛ ka Naaŋmen Seɛ wa kpeɛrɛ yɛ zie, yɛ ba tuuro a eŋganoŋ boɔbo poɔ, kyɛ a Seɛ boɔbo la. Ka neɛ zaa meŋ ba taa Kristo Seɛ, o ba e Kristo soobo.
45008010	Kyɛ ka Kristo wa be yɛ zie, a eŋgan kpi la a yelbebe zuiŋ, kyɛ a Seɛ e la vooroŋ a yeltoruŋ zuiŋ.
45008011	Kyɛ ka a Neɛ na naŋ da seŋ Yesu kuuni poɔ Seɛ wa kpeɛrɛ yɛ poɔ, Onɔ naŋ da seŋ Kristo a yi a kuuni poɔ, meŋ na ko la yɛ eŋgama naŋ kpiire vooroŋ, ka a yi O Seɛ naŋ kpeɛrɛ yɛ zie.
45008012	A lɛ poɔ, yɔɔmine, te waa la sandirebe, kyɛ a ba e a eŋganoŋ zie ka te na tuuro a erɛ a eŋganoŋ boɔbo.
45008013	Ka yɛnee wa tuuro a eŋganoŋ boɔbo, yɛ na kpi la. Kyɛ ka yɛnee wa ko a eŋgan eroŋ a yi a Seɛ zie, yɛ na voorɔ la.
45008014	Balaŋ zaa Naaŋmen Seɛ naŋ tage wa ne, bana la a Naaŋmen bidɔbɔ.
45008015	Bonso, yɛ ba de Seɛ naŋ leɛ maale yɛ gbaŋgbaare ka yɛ zoro dambẽɛ̃, kyɛ yɛ de la Seɛ naŋ eŋ yɛ bidɔɔloŋ poɔ. Lɛ la ka te kono, “Abba, n Saa.”
45008016	A Seɛ meŋɛ di la danseɛ ne temenne seere ka te e la Naaŋmen biiri.
45008017	Ka tenee pãã e Naaŋmen biiri, te meŋ e la gbandirebe Naaŋmen gbandiruu poɔ, a gbandiruu na a Kristo ne tenee naŋ laŋ, ka tenee sereŋ wa laŋ ne O a woore O naŋ nyɛ kyɛ leɛ laŋ ne O a O eŋno.
45008018	N de la ka a te pampana woore ba seŋ ka te tõɔ̃ de a manne ne a eŋno naŋ na sãã te zie.
45008019	Bon-iraa maŋ kyɔgre gu la ne nimizẽɛ̃ zaa a Naaŋmen bidɔbɔ sããbo.
45008020	Bonso, a boniraa maŋ be la a boma naŋ ba taa tɔnɔ puliŋ, ka a ba e omeŋɛ boɔbo, kyɛ a e la a Neɛ na naŋ da biŋ o a be boɔbo. Kyɛ O da taa la kyelloo o teɛroŋ poɔ.
45008021	Bonzuiŋ, a bon-iraa meŋɛ meŋ na nyɛ la faabo a yi a saŋnaa gbaŋgbaaloŋ, a leɛ kpɛ a Naaŋmen biiri weɛloŋ naŋ taa eŋno poɔ.
45008022	Te bɔŋ la ka bon-iraa zaa hoonɔ la, a na pɔgɔ poɔ naŋ ɔɔrɔ a o dɔgebo saŋ, a te ta pampana ŋa.
45008023	A ba e lɛ yoŋ, kyɛ tenee naŋ taa a Seɛ danwẽɛ̃ wɔmɔ, meŋ hoonɔ la a temenne poɔ a kyɛllɛ a saŋ na te naŋ na kpɛ O bidɔɔloŋ poɔ a nyɛ a te eŋgan leɛ-yɔɔ-deu.
45008024	Te nyɛ la faabo a kyelloo ŋa poɔ. Kyɛ a kyelloo na naŋ bebe a bon na te naŋ tõɔ̃ nyɛ zuiŋ, ba e kyello togtogi. Aŋ la taa kyelloo o teɛroŋ poɔ ne a boma na o naŋ faa nyɛ?
45008025	Kyɛ ka tenee taa kyelloo ne a bon na te naŋ ba nyɛ sɛre, te na kyɛllɛ o la ne kannyiri.
45008026	A lɛ meŋ poɔ, a Seɛ soŋnɔ te la a te baaloŋ poɔ. Te ba bɔŋ lɛ a naŋ seŋ ka te puoro. Kyɛ a Seɛ meŋɛ puoro korɔ te la ane hoono te naŋ kon tõɔ̃ manne.
45008027	Kyɛ Onɔ naŋ peɛrɛ te sukyie bɔŋ la a Seɛ teɛroŋ, bonzuiŋ, a Seɛ sɔrɔ korɔ la a nensonne a seŋ lɛ Naaŋmen naŋ boɔrɔ.
45008028	Te bɔŋ la ka boma zaa maŋ laŋ toŋ la ka a waa velaa ko balaŋ naŋ nɔnɔ Naaŋmen, a ko balaŋ Naaŋmen naŋ boɔle, a yi O boɔbo zuiŋ.
45008029	Bonso, balaŋ Naaŋmen naŋ da bɔŋ, O meŋ daŋ iri ba la biŋ ka ba leɛ na O Bidɔɔ waaloŋ, ka O na tõɔ̃ waa a bidɔgra danwẽɛ̃ sobɔ yɔɔmine yaga poɔ.
45008030	Balaŋ O naŋ daŋ iri biŋ, O da la boɔle ba la; balaŋ meŋ O naŋ da boɔle, O da de ba la ka ba waa yeltori deme; balaŋ meŋ naŋ da waa yeltori deme, O da eŋ ba la O eŋno poɔ.
45008031	Boŋ la ka te pãã na yeli a ama poɔ? Ka Naaŋmen are ko te, aŋ pãã la na are kyaare te?
45008032	Onɔ sobɔ naŋ da ba sage de Omeŋɛ Bidɔɔ taa, kyɛ de O tere te zaa zuiŋ, wolɔ ka O kon tõɔ̃ meŋ ko te boma zaa laŋ ne O weɛlɛ?
45008033	Aŋ la na nyare balaŋ Naaŋmen naŋ iri zu? Naaŋmen la de ba ka ba waa yeltori deme.
45008034	Aŋ la onɔ sobɔ naŋ na saŋna te? Kristo, naŋ da kpi kyɛ Naaŋmen da seŋ kũũ poɔ, zeŋ la a Naaŋmen nudoroŋ eŋɛ a meŋ sɔrɔ korɔ te.
45008035	Aŋ la na ogi te yi a Kristo nɔmmo poɔ? Dɔŋ, bee yelferaa, bee dɔgroŋ, bee kɔŋ, bee eŋkpolo, bee dambẽɛ̃, bee zɔɔre soɔ la?
45008036	A seŋ lɛ ba naŋ ŋmaa biŋ: “A Fo zuiŋ, te kyaara la kũũ bebiri zaa; ba maŋ de te la a na peere ba naŋ kyɔgre gu ka ba ko.”
45008037	Kyɛ a ama zaa poɔ, te sereŋ zɔɔ di la boma zaa naŋ kyaare te, a Onɔ naŋ nɔŋ te zuiŋ.
45008038	N bɔŋ la velaa ka kũũ bee nyɔvore, malkere bee zikaareba, faŋ zaa, pampana boma bee boma naŋ na wa,
45008039	bee boma naŋ do bee boma naŋ sigi, bee bon-iraa kaŋ zaa, kon tõɔ̃ ogi te yi a Naaŋmen nɔmmo poɔ naŋ be Kristo Yesu te Daŋna zie.
45009001	N yele la yelmeŋɛ a Kristo poɔ—N ba ŋmaara zirii, n poteɛroŋ meŋ di la danseɛ a Sekyerete poɔ—
45009002	ka N taa posaŋnaa yaga ane teɛroŋ saŋnaa naŋ kon baare n sukyiri poɔ.
45009003	Bonso, N teɛre ka Naaŋmen da naa ŋmɛ eŋ ma la ka N yi a Kristo puoriŋ a n yɔɔmine zuiŋ, a balaŋ naŋ e a mmeŋɛ nobɔ,
45009004	a Israel deme. Bana la so a bidɔɔloŋ kpeɛbo, ne a eŋno, ane a nɔlaŋne. Bana la so a Naaŋmen nɔbinnaa, ne O tomɔ, ane O polloo zaa.
45009005	A saakommine da yi la ba poɔ. A ba nensaaloŋ zie la ka Kristo da yi, Onɔ naŋ gaŋ boma zaa kyɛ nyɛ Naaŋmen pugibu tegteglɛ. Amen.
45009006	A ba e ka a Naaŋmen yelbiri ba toŋ tomɔ zaa, bonso, a ba e na balaŋ zaa naŋ yi a Israel la sereŋ e a Israel deme.
45009007	A meŋ ba e ka ba naŋ yi Abraham puoriŋ zuiŋ la ka ba zaa na e o biiri. A la leɛ, “A yi la Isaak puoriŋ ka ba na de ka ba waa la fo biiri.”
45009008	A wuli ka a ba e a biiri ba naŋ dɔge la e a Naaŋmen biiri, kyɛ a bibiiri naŋ yi a polloo zie la, balaŋ ba naŋ de ka ba e Abraham bibiiri.
45009009	Bonso, a ŋaa la a polloo yelbiri: “A saŋ ŋa tɔ, N na leɛ wa la, ka Sara na taa bidɔɔ.”
45009010	A ba e lɛ yoŋ, kyɛ Rɛbɛka meŋ da taa la poɔ a yi a dɔɔ yenaa yoŋ zie, onɔ la te saa Isaak.
45009011	O naŋ da ba dɔge a yeere sɛre, ka ba meŋ da ba toŋ tonvelaa bee tonfaa kaŋ zaa sɛre—ka Naaŋmen boɔbo na tõɔ̃ are seŋ lɛ O naŋ iri: ka a ba yi a tomɔ zie kyɛ a yi a Neɛ naŋ boɔlɔ zie—
45009012	O da yeli la ko Rɛbɛka, “A kpoŋ na toŋ la ko a bile.”
45009013	A seŋ na ba naŋ ŋmaa biŋ: “N nɔŋ la Gyakob, kyɛ N kyiiri la Esau.”
45009014	Boŋ la ka te pãã na yeli? Yelbatoruŋ be la Naaŋmen zie bee? A kon bɔŋ e lɛ zaa.
45009015	Bonso, O yeli la ko Moses, “N na taa la nyonono ko neɛ na N naŋ iri, kyɛ taa nimibaaloŋ ko neɛ na N naŋ boɔrɔ.”
45009016	A lɛ pãã, a ba e ka a yi la a neɛ naŋ boɔrɔ bee a neɛ naŋ zoro zie, kyɛ Naaŋmen naŋ taa nyonono zie la.
45009017	Bonso, a Ŋmaabo yeli la ko Faaro: “N duori fo la a yɛlɛ ŋa zuiŋ, ka N na tõɔ̃ wuli N faŋa fo eŋɛ, ka ba na kanne N yuori a tendaare zaa poɔ.”
45009018	A lɛ poɔ, Naaŋmen taa la nyonono ko neɛ na O naŋ iri kyɛ de zukpeɛne ko balaŋ O naŋ boɔrɔ ka ba taa zukpeɛne.
45009019	Fo pãã na yeli ko ma la: “Kyɛ boŋ la so ka Naaŋmen kyãã nyare te zu? Aŋ la ba sagra ne a O boɔbo?”
45009020	Kyɛ aŋ la fo meŋ nensaala naŋ na tõɔ̃ leɛ yeli yɛlɛ ko Naaŋmen? Bon ba naŋ maale na tõɔ̃ soore a neɛ naŋ maale o, “Wolɔ la ka fo maale ma a ŋaa?”
45009021	A yomeɛrɛ ba taa sori ka o de yag-gbulaa, a de a mine mɛ ne bonsoŋ kyɛ de a mine mɛ ne bonweere bee?
45009022	Boŋ na wa ka Naaŋmen, Onɔ naŋ iri ka O wuli O sutoloŋ kyɛ boɔrɔ ka neɛ zaa bɔŋ O faŋa, taa kannyiri kpoŋ ne nobɔ na naŋ nyɛ O sutoloŋ, balaŋ O naŋ da iri ka O saŋ bare?
45009023	Boŋ na wa ka O pãã da e a ŋaa ka O wuli O eŋno yelveɛle ko a nobɔ naŋ nyɛ O nyonono, balaŋ O naŋ daŋ iri ka ba kpɛ O eŋno poɔ—
45009024	meŋ gba, tenne O naŋ da boɔle, naŋ ba yi a Gyu deme zie yoŋ kyɛ meŋ yi a Tendaa deme zie?
45009025	A na O naŋ yeli a Hosea gan poɔ: “N na boɔle ba la ‘N nobɔ,’ balaŋ naŋ ba e N nobɔ; kyɛ N na boɔle o la ‘a neɛ na N naŋ nɔŋ,’ onɔ naŋ da ba e a neɛ na N naŋ nɔŋ,”
45009026	kyɛ, “A na e la lɛ a be ba naŋ da yeli ko ba, ‘Yɛ ba e N nobɔ,’ ba na boɔle ba la ‘a Naaŋmen voora bidɔbɔ.’ ”
45009027	Isaiya kono la a Israel deme eŋɛ: “Kyɛ ne lɛ zaa a Israel deme naŋ waa a na mannoɔre biire, a kyɛlle yoŋ la na nyɛ faabo.
45009028	Bonso, O na baare la a yɛlɛ wiẽũ lɛ a yeltoruŋ poɔ, bonzuiŋ, a Daŋna na maale la a yɛlɛ wiẽũ lɛ a teŋɛ zu.”
45009029	A e la na Isaiya naŋ da yeli: “Ka a Tenvela Sogyare Daŋna da ba bare a tenee dɔgloŋ, te da naa waa la na Sodom, kyɛ la waa na Gomora.”
45009030	Boŋ la ka te pãã na yeli? A Tendaa deme naŋ da ba tuuro yeltoruŋ pãã da nyɛ la yeltoruŋ, a yeltoruŋ naŋ e sagdeu yeltoruŋ,
45009031	kyɛ ka Israel deme naŋ da tuuro a nɔbinnaa yeltoruŋ, da ba nyɛ a yeltoruŋ.
45009032	Boŋ la vɛŋ? A da waa la lɛ bonzuiŋ ba da ba tuuro o ne sagdeu, kyɛ da tuuro o ne nɔbinnaa tomɔ. Ba da ŋmeɛrɛ la gbɛɛ a kuuri na nobɔ naŋ maŋ ŋmeɛrɛ gbɛɛ o zu lere.
45009033	A na ba naŋ ŋmaa biŋ: “Nyɛ, a Zion poɔ la ka N biŋ a kuuri na naŋ maŋ vɛŋ ka nobɔ ŋmeɛrɛ gbɛɛ ane piiri na naŋ maŋ vɛŋ ka ba lere, kyɛ neɛ na naŋ sage ne o kon di vi zaa.”
45010001	Yɔɔmine, n sukyiri boɔbo ne a puoruu N naŋ maŋ puoro Naaŋmen korɔ a Israel deme la, ka ba tõɔ̃ nyɛ faabo.
45010002	Bonso, N na tõɔ̃ di la ba danseɛ ka ba miine la Naaŋmen eŋɛ, kyɛ a ba miinuŋ ba be bɔmmo poɔ.
45010003	Ba naŋ faa ba bɔŋ a yeltoruŋ naŋ yi Naaŋmen zie kyɛ iri ka ba maala bamenne yeltoruŋ, ba ba sigre bamenne Naaŋmen yeltoruŋ poɔ.
45010004	Kristo la a nɔbinnaa baaro, ka yeltoruŋ pãã na be nobɔ zaa naŋ sage zie.
45010005	Moses ŋmaabo manne la a yeltoruŋ yɛlɛ naŋ yi a nɔbinnaa poɔ a yeli, “A neɛ na naŋ erɛ ama na voorɔ la a eŋɛ.”
45010006	Kyɛ a yeltoruŋ naŋ yi a sagdeu zie la yeli: “Ta yeli a fo sukyiri poɔ, ‘Aŋ la na do tenvelaa?’ ” (a wuli ka ba na taa la Kristo sigi wa ne)
45010007	“bee, ‘Aŋ la na sigi a bog-zuluŋ poɔ?’ ” (a wuli ka ba na taa la Kristo do wa ne a yi kuuni poɔ).
45010008	Kyɛ boŋ la ka o yeli? “A yelbiri peɛle fo la; o be la fo noɔre poɔ, ane fo sukyiri poɔ,” (a wuli ka a sagdeu yelbiri na te naŋ kanna la)
45010009	ka fõõ wa sage ne fo noɔre ka Yesu la a Daŋna kyɛ sage a fo sukyiri poɔ ka Naaŋmen iri O la kũũ poɔ, fo na nyɛ la faabo.
45010010	Bonso, ane o sukyiri la ka neɛ na sage de kyɛ waa yeltori sobɔ, kyɛ ne o noɔre la ka o na sage kyɛ nyɛ faabo.
45010011	A na a Ŋmaabo naŋ yeli, “Neɛ na zaa naŋ sage ne O, kon bɔŋ nyɛ vi zaa.”
45010012	Bonso, tɛɛtɛɛ zaa kyebe a Gyu deme ne a Tendaa deme poɔ. A Daŋna la a Daŋna ba zaa poɔ. O sereŋ maale la balaŋ na zaa naŋ boɔle O ne nimizeɛ
45010013	bonso, “Neɛ na zaa naŋ boɔle a Daŋna yuori ne nimizeɛ na nyɛ la faabo.”
45010014	Wolɔ pãã la ka ba na tõɔ̃ taa nimizeɛ a boɔle onɔ ba naŋ ba sage de? Kyɛ wolɔ ka ba na tõɔ̃ sage ne onɔ ba naŋ ba woŋ o yɛlɛ? Kyɛ wolɔ ka ba na tõɔ̃ woŋ ka neɛ ba kanne ko ba?
45010015	Kyɛ wolɔ ka ba na tõɔ̃ kanne, kyɛ ka ba ba toŋ ba? A na ba naŋ ŋmaa biŋ, “A balaŋ naŋ maŋ kanne a eŋ`maaroŋ ne yelveɛle yelnoore, ba gbɛɛ sereŋ veɛlɛ la!”
45010016	Kyɛ ba zaa naane sage ne a yelnoore. Bonso, Isaiya yeli la, “Daŋna, aŋ la sage ne a te toɔlɔ?”
45010017	A lɛ pãã, a sagdeu yi la a toɔlɔ wonnuŋ zie, kyɛ a toɔlɔ wonnuŋ maŋ yi la a Naaŋmen yelbiri zie.
45010018	Kyɛ N soore la: Ba ba woŋ a bee? Ba woŋ a la: “Ba kɔkɔe yi kpɛ la a teŋɛ zu zaa, ba yelbie te ta la a tendaare baaro zie.”
45010019	Kyɛ N leɛ soore la: A Israel deme ba bɔŋ a tɛgɛ bee? A piiluu, Moses yeli la, “N na maale yɛ la ka yɛ taa nyuuri ne balaŋ naŋ ba e nobɔ; N na vɛŋ la ka yɛ nyɛ suuri ne nobɔ naŋ ba taa yɛŋ zaa.”
45010020	Kyɛ ka Isaiya da taa pera a yeli, “Balaŋ naŋ da ba boɔrɔ Ma da nyɛ Ma la; N da wuli la Mmeŋɛ ko balaŋ naŋ da ba soore N yɛlɛ.”
45010021	Kyɛ o kyaare la a Israel deme a yeli, “A bebiri zaa gbuli N da tẽɛ̃ la N nuuri ko a yelbaderebe ne a nɔkpeɛne deme.”
45011001	N pãã soore la: Naaŋmen zagre la O nobɔ bee? A kon bɔŋ e lɛ zaa. Bonso, N meŋ e la Israel neɛ, a yi a Abraham dɔgebo poɔ, a Bɛn-gyamen bale poɔ.
45011002	Naaŋmen ba zagre O nobɔ O naŋ daŋ bɔŋ bare. Yɛ ba bɔŋ bon na a Ŋmaabo naŋ yeli kyaare Elaigya yɛlɛ bee? O da sɔre la Naaŋmen a kyaare a Israel deme, a yeli,
45011003	“Daŋna, ba ko la a Fo noɔr deme, kyɛ ŋmɛre a Fo altare bare. Maa yoŋ la kyɛre, kyɛ ka ba erɛ aneɛ ka ba ko ma meŋ.”
45011004	Boŋ noɔre la ka Naaŋmen da leɛ tere ko o? “N biŋ la dɔbɔ turi ayopõĩ a ko Mmeŋɛ, balaŋ naŋ ba gbi dumo ko Baal.”
45011005	Lɛ meŋ, a pampana saŋ, a kyɛlle naŋ kyɛre meŋ bebe la O naŋ daŋ iri a nɔndeteroo zuiŋ.
45011006	Kyɛ ka ana da e nɔndeteroo zuiŋ, a ba la e tomɔ zuiŋ; ka lɛ naane, nɔndeteroo kon bɔŋ leɛ e nɔndeteroo. Kyɛ ka ana da e tomɔ zuiŋ, a ba la e nɔndeteroo zuiŋ la; ka lɛ naane, tomɔ kon bɔŋ leɛ e tomɔ.
45011007	Wolɔ pãã la? A bon na Israel naŋ da boɔrɔ, o ba nyɛ, kyɛ a balaŋ Naaŋmen naŋ daŋ iri da nyɛ o la. Kyɛ a kyɛlle, O da e la ka ba waa zukpeɛne deme,
45011008	a na ba naŋ ŋmaa biŋ: “Naaŋmen ko ba la gyaboreŋ kaŋ; O ko ba la nimie naŋ kon tõɔ̃ nyɛrɛ ane tobo naŋ kon tõɔ̃ wono, a wa tɔ zenɛ.”
45011009	Kyɛ ka David meŋ yeli: “Ka ba diu tabol leɛ bɛraa ane kyaba, ane gbɛ-ŋmɛ kuuri ane sane leɛ-yɔɔbo ko ba.
45011010	Ka ba nimie sɔɔ, ka ba kon tõɔ̃ nyɛrɛ, ka ba zukue meŋ gore tegteglɛ.”
45011011	N leɛ soore la: Ba ŋmɛ la ba gbɛre a da naa le bee? A kon bɔŋ e lɛ zaa. Kyɛ, a ba gbɛr-ŋmeɛbo zuiŋ la ka faabo wa a Tendaa deme zie, ka a Israel deme na nyɛ nyuuri.
45011012	Kyɛ ka ba gbɛr-ŋmeɛbo waa bontaroŋ ko a donɛɛ, ka a ba leebu meŋ waa bontaroŋ ko a Tendaa deme, ba tao na sereŋ wa ne la bontaroŋ naŋ zuo.
45011013	N yele korɔ la a yɛnee Tendaa deme. N naŋ waa a potuuro Naaŋmen naŋ toŋ ko a Tendaa deme, N eŋnɛ la n tomɔ
45011014	ka, kaapɔge, sori na bebe la ka N na tõɔ̃ dɔre eŋ mmeŋɛ nobɔ ka ba nyɛ nyuuri kyɛ pãã tõɔ̃ faa ba mine.
45011015	Naaŋmen naŋ zagre ba bare zuiŋ la ka a donɛɛ leɛ nyɔge taa ne O, boŋ la na wa ka Naaŋmen wa sage de ba, ka nyɔvore naŋ yi kũũ poɔ naane?
45011016	Ka a boroboro kare kyɛlle ba naŋ ŋmaa tere ko Naaŋmen wa e soŋ, a boroboro kare na zaa meŋ waa la soŋ; ka a teɛ nyagre wa e soŋ, lɛ meŋ la ka a ullii waa.
45011017	Ba da kare la ulli mine bare, kyɛ fõõ naŋ e a moɔ poɔ ɔlev teɛ ullee, ka ba kyogi fo la eŋ a poɔ ka fo pãã na laŋ poŋ a ɔlev teɛ nyagre ane o kãã,
45011018	ta fuuro kyaare a ullii. Ka fõõ wa fuuro, bɔŋ velaa ka fo ba teɛ a nyagre, kyɛ a nyagre teɛ fo la.
45011019	Fo pãã na yeli la, “Ba kare la a ullii bare ka ba na tõɔ̃ kyogi ma eŋ.”
45011020	Yelmeŋɛ, a ba basagdeu zuiŋ la ka ba kare ba bare, kyɛ ka fõõ are a fo sagdeu zuiŋ. Ta fuuro, kyɛ zoro dambẽɛ̃.
45011021	Bonso, ka Naaŋmen da ba bare a teɛ meŋɛ ullii, kaara, ka O da kon bare fo meŋ.
45011022	A lɛ poɔ, kaa a Naaŋmen nimibaaloŋ ane O yelnimizeɛ: O taa la yelnimizeɛ ko balaŋ naŋ da le; kyɛ fõõ zie, O taa la nimibaaloŋ ko fo, ka fo kyãã be O nimibaaloŋ poɔ, ka lɛ naane ba meŋ na ŋmaa fo la bare.
45011023	Kyɛ ka a ba meŋ, ka balaŋ ba kyãã be a basagdeu poɔ, Naaŋmen na kyogi ba la eŋ, bonso O taa la faŋ ka O tõɔ̃ leɛ kyogi ba eŋ.
45011024	Bonso, ka ba naŋ ŋmaa fo bare a yi a moɔ poɔ ɔlev teɛ, a leɛ kyogi fo eŋ a ɔlev teɛ meŋɛ naŋ ba e fo teɛ poɔ, a gaŋ a zaa, ba na de la a ullii ama naŋ e a teɛ meŋɛ ullii, kyogi eŋ a ɔlev teɛ.
45011025	Yɔɔmine, N ba boɔrɔ ka yɛ ta bɔŋ a yelsɔglaa ŋa tɛgɛ, ka lɛ naane yɛ na taa la yɛmenne nyaano: Zukpeɛne na wa la Israel ziiri mine kyɛ gu ka a Tendaa deme te ta ba tao zie.
45011026	Ane lɛ, a Israel deme zaa na nyɛ la faabo, a seŋ lɛ ba naŋ ŋmaa biŋ: “A Faara na yi la Zion wa; O na leɛ la Ŋmen-ba-zo yɛlɛ bare Gyakob zie.
45011027	Kyɛ a ŋaa na e la N nɔlaŋ ba zie ka Maa wa iri a ba yelbebe bare.”
45011028	A yelnoore poɔ, ba waa la dɔndɔnne a yɛ zuiŋ; kyɛ a daŋiruŋ poɔ, ba nyɛ la nɔmmo a saakommine zuiŋ.
45011029	Bonso, Naaŋmen kyɔgtaare ane O boɔloo kon tõɔ̃ leɛ zaa.
45011030	A seŋ na yɛnee, saŋ kaŋ, naŋ da ba eŋnɛ Naaŋmen, kyɛ pampana nyɛ nyonono a ba yelkonde zuiŋ,
45011031	a lɛ, a bana meŋ, pampana ba sage de la a yɛlɛ, ka ba meŋ na tõɔ̃ nyɛ nyonono, a nyonono Naaŋmen naŋ taa yɛ zie zuiŋ.
45011032	Bonso, Naaŋmen laŋ la ba zaa a yelbaderebe poɔ, ka O pãã na tõɔ̃ taa nyonono ne ba zaa.
45011033	A bontaroŋ naŋ be Naaŋmen yɛŋ ne bɔmmo poɔ sigruŋ ba ta mannoo! O sɛrɛɛ diu, neɛ zaa kon tõɔ̃ peɛre, kyɛ a O sobie, neɛ zaa kon tõɔ̃ bɔ nyɛ!
45011034	“Aŋ la bɔŋ a Daŋna teɛroŋ? Bee, aŋ la waa O yɛlɛ wuliwullo?”
45011035	“Aŋ la daŋ ko bon zaa ko Naaŋmen, ka Naaŋmen na leɛ yɔɔ o?”
45011036	Bonso, a yi la O zie, a leɛ tu O zie, a leɛ be O zie ka boma zaa na be. O zie la ka pugibu be tegteglɛ! Amen.
45012001	A lɛ poɔ, N sɔrɔ yɛ la, yɔɔmine, a Naaŋmen nyonono zuiŋ, ka yɛ de yɛ eŋgama ka a waa bɔɔr-maale boma naŋ voorɔ, ka a waa soŋ, a pɛle Naaŋmen poɔ—a ŋaa la seŋ a yɛ puoru tomɔ.
45012002	Yɛ ta mɛ yɛmenne ka yɛ waa a seŋ na a donɛɛ ŋa waaloŋ, kyɛ yɛ leɛ mɛ yɛmenne a yi yɛ teɛroŋ leɛmaaloo zie. Lɛ la ka yɛ na tõɔ̃ gyɛle iri bɔŋ Naaŋmen boɔbo, a O boɔbo naŋ e velaa, naŋ maŋ wa ne popeɛloŋ kyɛ e soŋ.
45012003	N yeli la ka a yi a nɔndeteroo O naŋ ko ma zie, ka neɛ na zaa naŋ be a yɛ poɔ, ka o ta teɛre ko omeŋɛ gaŋ lɛ o naŋ da naa teɛrɛ, kyɛ o teɛre omeŋɛ ne yɛŋ teɛroŋ ka a seŋ ne a sagdeu Naaŋmen naŋ poŋ ko o.
45012004	A seŋ na te kaŋ zaa naŋ taa eŋgan ziiri yaga eŋgan bonyeni poɔ, kyɛ ka a ziiri ama zaa meŋ ba laŋne tomɔ ziyenaa,
45012005	lɛ ka tenne meŋ, naŋ waa yaga, waa eŋgan bonyenaa a Kristo poɔ, ka kaŋ zaa e o taaba soobo.
45012006	Te taa la kyɔgtaa tɛɛtɛɛ a seŋ lɛ O naŋ ko te a nɔndeteroo. Ka neɛ kyɔgtaa wa e Ŋmen-noɔr sobɔ tomɔ, vɛŋ ka o toŋ ka a seŋ o sagdeu.
45012007	Ka kaŋ meŋ e tontonɔ, vɛŋ ka o toŋ, bee ka kaŋ wa e wuliwullo, vɛŋ ka o wuli.
45012008	Ka kaŋ maŋ kanna la sukyidiibu kannoo, vɛŋ ka o kanne, bee ka kaŋ wa e neɛ naŋ maŋ terɛ boma, vɛŋ ka o e baaloŋ lɛ. Ka kaŋ wa e zikaara, vɛŋ ka o kaara ne nimizeɛ, bee ka kaŋ wa taa nyonono, vɛŋ ka o e a lɛ ne popeɛloŋ.
45012009	Yɛ ta vɛŋ ka nɔmmo taa zirii zaa. Kyiire bon na naŋ e bonfaa, kyɛ tage mare bon na naŋ e bonvelaa.
45012010	Yɛ de ka yɛ taaba e yɛmenne nobɔ a yɛ yɔɔloŋ nɔmmo poɔ. Eŋnɛ yɛ taaba gaŋ yɛmenne.
45012011	Ta vɛŋ ka yɛ miinuŋ sigri, kyɛ taa yɛ seɛloŋ miinuŋ a tonɔ ne a Daŋna tomɔ.
45012012	Yɛ taa popeɛloŋ a yɛ kyelloo poɔ. Yɛ di kannyiri yelfere zaa poɔ, kyɛ puoro tegteglɛ.
45012013	Yɛ poŋ yɛ boma ne Ŋmendeme a seŋ lɛ ba naŋ boɔrɔ, kyɛ maŋ tuori de saama velaa.
45012014	Maale balaŋ naŋ dɔgre yɛ ne yelbisonne; yeli yelsonne kyɛ ta ŋmɛ eŋ nobɔ.
45012015	Yɛ e ka yɛ poore pɛle ne balaŋ naŋ taa popeɛloŋ. Yɛ kono kyɛ kyire ŋmenaa kõɔ̃ ne balaŋ naŋ kono.
45012016	Yɛ taa teɛroŋ bonyenaa ne a yɛ taaba. Ta erɛ pɔloŋ, kyɛ sage ka yɛ laŋ ne nembaaleba a ba sigruŋ poɔ. Yɛ ta de ka yɛ waa nyaa deme a yɛmenne teɛroŋ poɔ.
45012017	Yɛ ta leɛ e efaa ko neɛ zaa naŋ e efaa ko yɛ. Bɔŋ velaa ka yɛ e a bon na naŋ tu, nobɔ zaa nimie poɔ.
45012018	Ka ana na tõɔ̃, a seŋ na a naŋ be yɛ zie, yɛ kpeɛrɛ `maaroŋ lɛ ne neɛ zaa.
45012019	N bamine N naŋ nɔŋ, yɛ ta leɛ dɔgre kyɛ maale vuo ko sutoloŋ, bonso, a ŋmaa la biŋ: “Maa so a faaloŋ leɛ-yɔɔbo; N na leɛ yɔɔ la.” Ŋaa la ka a Daŋna yeli.
45012020	A lɛ meŋ: “Ka kɔŋ wa kpɛ a fo dɔndɔmɔ, guoli o; ka kõɔ̃ nyuuri wa kpɛ o, ko o bonnyuuri. Ka fõõ erɛ a ŋaa, fo na dɔgle biŋ la vũũsaalbie o zu eŋɛ.”
45012021	Yɛ ta vɛŋ ka efaare tõɔ̃ yɛ, kyɛ yɛ tõɔ̃ efaare ane eveɛle.
45013001	Vɛŋ ka neɛ zaa sigri omeŋɛ a teŋkaareba zie, bonso, faŋ zaa ba bebe ka ana Naaŋmen naŋ maale biŋ naane. Naaŋmen la maale faŋa zaa naŋ bebe biŋ.
45013002	A lɛ zuiŋ, neɛ na zaa naŋ zagre kyaare ne a teŋkaara, zagre kyaare ne la bon na Naaŋmen naŋ maale biŋ. Balaŋ naŋ erɛ lɛ na nyɛ la bamenne sɛrɛɛ saŋnaa.
45013003	Bonso, balaŋ naŋ erɛ velaa ba zoro a teŋkaareba dambẽɛ̃, kyɛ balaŋ naŋ erɛ efaare la. Fo boɔrɔ ka fo ta leɛ zoro a faŋa sobɔ naŋ bebe dambẽɛ̃ bee? Erɛ velaa, kyɛ o na pugi fo la.
45013004	Bonso, o e la Naaŋmen tontonɔ a na e fo velaa. Kyɛ ka fõõ wa e efaa, zoro dambẽɛ̃, bonso, o ba taa a zɔɔre soɔ weɛlɛ. O e la Naaŋmen tontonɔ, a faaloŋ leɛ-yɔɔre sobɔ naŋ na dɔgre ne sutoloŋ a neɛ na naŋ e efaare.
45013005	A lɛ zuiŋ, a seŋ la ka yɛ sigri yɛmenne a teŋkaareba zie ka a ba e na sutoloŋ yoŋ la, kyɛ ka a meŋ e a poteɛroŋ zuiŋ.
45013006	A ŋaa la so ka yɛ meŋ yɔɔ yɛ yɔɔre, bonso, a teŋkaareba waa la Naaŋmen tontoneba naŋ maŋ de ba eroŋ saŋ zaa ko a yɛlɛ ŋa.
45013007	A lɛ poɔ, ko neɛ zaa bon na naŋ seŋ o: Ka a e zuyɔɔ, yɔɔ a zuyɔɔre; ka a wa e kyeɛro sane, yɔɔ a kyeɛro sane; ka a e dambẽɛ̃, zoro dambẽɛ̃; ka a e la eŋno, tere eŋno.
45013008	Ta di sane zaa neɛ zaa zie, ka nɔntaa sane naane, bonso, neɛ na naŋ nɔŋ o tasobɔ tu la a nɔbinnaa baare.
45013009	A nɔe ama, “Ta toŋ peɛmo tomɔ,” “Ta ko neɛ,” “Ta zuuro,” “Ta miine ne fo taaba boma,” ne nɔtero kaŋ zaa naŋ bebe, a zaa na laŋ la taa a yelbie ama poɔ: “Nɔnɔ fo taaba seŋ fomeŋɛ.”
45013010	Nɔmmo ba tonɔ tonfaare o tasobɔ zie. A lɛ poɔ, nɔmmo e la a nɔbinnaa baaro zie.
45013011	Yɛ e a ŋaa, yɛ naŋ bɔŋ a pampana saŋ tɛgɛ. A saŋ ta la ka te iri goɔŋ zu, bonso, te faabo tara la pampana a peɛle gaŋ lɛ te naŋ daŋ sage ne.
45013012	A tensoɔ faa baare la, ka a zivɛlmɛ meŋ peɛle. A lɛ zuiŋ, yɛ vɛŋ ka te biŋ a tensoɔ eroŋ, kyɛ su a zivɛlmɛ zɔɔre kparo.
45013013	Yɛ vɛŋ ka te erɛ soŋ, a na a ŋmenaa saŋ, ka a ba e gɔmpɔge ane kuoluu, ka a ba e peɛmo efaare ane edɛgre, ka a ba e zɔɔre ane nyuuri.
45013014	Kyɛ yɛ su yɛmenne ne a Daŋna Yesu Kristo, kyɛ ta teɛre lɛ ne lɛ yɛ naŋ na erɛ ka yɛ taa a yɛ eŋganoŋ boɔbo.
45014001	Yɛ maŋ tuori onɔ naŋ waa baaloŋ a o sagdeu poɔ, kyɛ ta ŋmɛ nɔkpeɛne ne o.
45014002	Kaŋ maŋ sage la ka o na tõɔ̃ di la bondirii kaŋ zaa, kyɛ kaŋ meŋ naŋ waa baaloŋ maŋ di la zɛvaare yoŋ.
45014003	Ta vɛŋ ka a neɛ na sobɔ naŋ maŋ di kaŋ zaa de ka a sobɔ na naŋ ba maŋ di ka o ba e bon zaa, kyɛ ta vɛŋ ka a sobɔ na naŋ ba di kaŋ zaa, ka o de ka a onɔ naŋ di ka o saŋ, bonso, Naaŋmen tuori o la.
45014004	Aŋ la fõõ naŋ na di neɛ kaŋ tontonɔ sɛrɛɛ? Omeŋɛ daŋna zie la ka o are bee le. Kyɛ o na are la, bonso, Naaŋmen na tõɔ̃ e la ka o are.
45014005	Neɛ kaŋ maŋ de la bebiri kaŋ ka o waa velaa gaŋ a kaŋ, kyɛ kaŋ maŋ de la ka bebie zaa seŋ la taa. Vɛŋ ka neɛ zaa bɔŋ omeŋɛ yɛlɛ velaa a o teɛroŋ poɔ.
45014006	Neɛ kaŋ naŋ de bebiri kaŋ ka o waa velaa, o e la lɛ ko a Daŋna, kyɛ a neɛ na naŋ ba de ka a bebir waa la velaa, meŋ e la lɛ ko a Daŋna. A neɛ naŋ di a bondirii, di la ko a Daŋna, bonso, onɔ la puori Naaŋmen bareka; kyɛ neɛ meŋ naŋ ba di, e la lɛ ko a Daŋna kyɛ meŋ puori Naaŋmen bareka.
45014007	Bonso, te kaŋ zaa ba voorɔ korɔ omeŋɛ yoŋ, kyɛ kaŋ zaa meŋ ba kpiire korɔ omeŋɛ.
45014008	Bonso, ka tenee wa voorɔ, te voorɔ la korɔ a Daŋna. Ka tenee meŋ wa kpi, te kpi la ko a Daŋna. Lɛ poɔ, ka te kpi la bee ka te voorɔ la, a Daŋna la so te.
45014009	A yɛlɛ ŋa zuiŋ, Kristo da kpi la kyɛ pãã iri a leɛ voorɔ, ka O na tõɔ̃ waa a Daŋna ko a kuuni ane a vobɔ zaa.
45014010	Kyɛ wolɔ la ka fo maŋ di a fo yɔɔ sɛrɛɛ? Bee, boŋ la vɛŋ ka fo maŋ de fo yɔɔ ka o ba waa bon zaa? Bonso, te zaa na are la Kristo sɛrɛɛ diu dakogo niŋe.
45014011	A ŋmaa la biŋ: “ ‘A seŋ lɛ N naŋ sereŋ voorɔ,’ a Daŋna la yeli, ‘neɛ zaa na gbi la dumo N niŋe; ka zele zaa kyiiri ko Naaŋmen.’ ”
45014012	Lɛ pãã, te kaŋ zaa na manne la o eroŋ zaa a ko Naaŋmen.
45014013	A lɛ poɔ, yɛ vɛŋ ka te bare te taaba sɛrɛɛ diu, kyɛ pãã iri ka te ta biŋ kuuri bee bon-ŋmɛraa zaa a te yɔɔmine sori poɔ.
45014014	Mmeŋɛ bɔŋ la velaa a Daŋna Yesu poɔ, ka bon zaa ba waa dɛgre omeŋɛ zie. Kyɛ ka neɛ kaŋ wa de ka bon kaŋ waa la dɛgre, o zie la ka a waa dɛgre.
45014015	Kyɛ ka fo yɔɔ poɔ wa saŋ a fo bondirii zuiŋ, fo ba leɛ kyene ne nɔmmo. Ta vɛŋ ka fo diu saŋ fo yɔɔ. O zuiŋ la ka Kristo da kpi.
45014016	A lɛ poɔ, ta vɛŋ ka neɛ kaŋ zaa tõɔ̃ boɔle a tonveɛle fo naŋ toŋ, ka a waa la tonfaare.
45014017	Bonso, a Naaŋmen naaloŋ ba e diu bee nyuubu, kyɛ o e la yeltoruŋ, ane `maaroŋ, ane popeɛloŋ a Sekyerete poɔ.
45014018	A lɛ meŋ poɔ, a neɛ na naŋ tonɔ korɔ Kristo a sori ŋa poɔ, maŋ pɛle la Naaŋmen poɔ ka nobɔ zaa meŋ sage ne o.
45014019	A lɛ zuiŋ, yɛ vɛŋ ka te tuuro a yɛlɛ zaa naŋ be a `maaroŋ sobiri poɔ, ane yɛlɛ naŋ duori te taaba.
45014020	Ta saŋ Naaŋmen tomɔ a bondirii zuiŋ. Boma zaa waa la soŋ, kyɛ a na waa la faa ka neɛ wa di bondirii kaŋ naŋ na vɛŋ ka o tasobɔ ŋmɛ gbɛre.
45014021	A na waa la velaa ka fo ta ɔɔ nɛne, bee nyu dãã, bee e eroŋ kaŋ zaa naŋ na e ka fo yɔɔ ŋmɛ gbɛre, bee le kpɛ bɛra kaŋ poɔ, bee ka o ba la taa faŋ.
45014022	A sagdeu fo naŋ taa, de biŋ fomeŋɛ zie ane Naaŋmen zie yoŋ. Maaloo be la a neɛ na sobɔ naŋ ba saŋ omeŋɛ ne lɛ o naŋ sage de.
45014023	Kyɛ a neɛ na naŋ bonnɔ na nyɛ la saŋnaa ka onɔ wa di, bonzuiŋ, a o diu ba yi o sagdeu zie. Bonso, bon na zaa naŋ ba yi a sagdeu zie, waa la yelbieri.
45015001	Te balaŋ naŋ taa faŋ pãã da naa taa la kannyiri ko balaŋ naŋ ba taa faŋ ne ba baaloŋ zaa, kyɛ ta pɛle temenne poore.
45015002	Yɛ vɛŋ ka te kaŋ zaa pɛle o tasobɔ poɔ ka a waa yelvelaa ne mɛduoruu ko o.
45015003	Bonso, Kristo meŋɛ da ba maŋ e ka Omeŋɛ poɔ pɛle, kyɛ a seŋ na ba naŋ ŋmaa biŋ: “A zomɔ na ba naŋ maŋ toorɔ Fo, le la N zu.”
45015004	Bonso, bon na zaa ba naŋ ŋmaa biŋ koroŋ, ba da ŋmaa la te wuluu zuiŋ, ka te na tõɔ̃ taa kyelloo a yi a kannyiri ne a sukyidiibu wuluu naŋ be a Ŋmaabo poɔ.
45015005	Ka a kannyiri ne sukyidiibu Naaŋmen vɛŋ ka yɛ taa teɛroŋ bonyenaa yɛ poɔ, naŋ seŋ Yesu Kristo tuubu,
45015006	ka yɛ na tõɔ̃ pugi Naaŋmen ne sukyibonyenaa ne nɔbonyenaa. Onɔ la te Daŋna Yesu Kristo Saa.
45015007	A lɛ zuiŋ, yɛ sagra dere taa, a seŋ na Kristo meŋ naŋ da sage de yɛ, ka a na wa ne pugibu ko Naaŋmen.
45015008	Bonso, N yeli ko yɛ la, ka Kristo waa la a yɔŋmaaraa tontonɔ a Naaŋmen yelmeŋɛ zuiŋ, ka O tõɔ̃ e ka a polloo Naaŋmen naŋ polle ko a saakommine are,
45015009	kyɛ ka a Tendaa deme meŋ na tõɔ̃ pugi Naaŋmen a O nyonono zuiŋ, a na ba naŋ ŋmaa biŋ: “A lɛ zuiŋ, N na yeli la Fo yɛlɛ a Tendaa deme poɔ; N na yieli la yieluŋ a Fo yuori zuiŋ.”
45015010	A la boreŋ, o yeli la, “Yɛnee Tendaa deme, yɛ dire noɔ ane O nobɔ.”
45015011	A la boreŋ, “Yɛ pugi a Daŋna, yɛ Tendaa deme zaa, kyɛ danne O yuori, yɛ nobɔ zaa.”
45015012	A la boreŋ, Isaiya yeli la, “A Gyɛse Nyagre na vare do la, a neɛ na naŋ na iri a kaara a Tendaa deme; a Tendaa deme na taa la kyelloo O eŋɛ.”
45015013	Ka a kyelloo Naaŋmen paale yɛ ne popeɛloŋ, ne `maaroŋ a yɛ sagdeu poɔ, ka yɛ na tõɔ̃ paale yaare ne kyelloo a Sekyerete faŋ zuiŋ.
45015014	Maa meŋɛ sage la, n yɔɔmine, ka yɛmenne paale ne la veɛloŋ, ka yɛ paale ne bɔmmo zaa kyɛ meŋ tõɔ̃ taa faŋ a na wuli yɛ taaba.
45015015	Yɔɔmine, N ŋmaa yɛ la kperaa lɛ a kyaare ne sobie mine, a na N naŋ leɛ teɛre yɛ a yɛlɛ. A nɔndeteroo Naaŋmen naŋ ko ma zuiŋ la,
45015016	ka N waa Yesu Kristo tontonɔ a Tendaa deme poɔ a tonɔ a na puoru neŋkpoŋ a kanne a Naaŋmen yelnoore, ka a Tendaa deme na tõɔ̃ e bonteroo Naaŋmen naŋ sage de, balaŋ a Sekyerete naŋ iri biŋ.
45015017	A lɛ poɔ, N taa la sori ka N fuuro a Yesu Kristo poɔ a Naaŋmen yɛlɛ zuiŋ.
45015018	N kon sage yeli yɛlɛ zaa ka a ba e bon na Kristo naŋ e n zie, N naŋ da e ka a Tendaa deme eŋnɛ Naaŋmen a yi a n yelbiri ane n tomɔ zie,
45015019	ka a meŋ yi a toŋkpeɛne mannoo, ne tombeeloŋ, ne a Naaŋmen Seɛ faŋ zie. Lɛ la ka N da tõɔ̃ sereŋ kanne a Kristo yelnoore, ka a yi Gyɛrosalɛm teŋɛ a te ta Ellorekɔm teŋɛ.
45015020	A da maŋ e la n boɔbo ka N kanne a yelnoore kannoo a zie na ba naŋ ba bɔŋ a Kristo yɛlɛ sɛre, ka N ta meɛrɛ dɔglɔ neɛ kaŋ yiri pare.
45015021	Kyɛ a na ba naŋ ŋmaa biŋ: “Balaŋ zie ba naŋ da ba yeli O yɛlɛ na nyɛ la, kyɛ balaŋ naŋ ba woŋ na bɔŋ la a tɛgɛ.”
45015022	A ŋaa la so ka N ba maŋ nyɛrɛ sori na wa yɛ zie.
45015023	Kyɛ pampana ŋa, zie naŋ ba kyebe ka N na toŋ a tenne ama poɔ, kyɛ ka a meŋ ta yuomo yaga N naŋ sereŋ boɔrɔ ka N wa nyɛ yɛ,
45015024	a saŋ na zaa ka N wa gɛrɛ Spanea teŋɛ poɔ, N na wa la yɛ zie. N boɔrɔ la ka N nyɛ yɛ kyɛ ka yɛ meŋ soŋ ma a n sori poɔ, ka N wa di noɔ ne yɛ fẽẽ baare.
45015025	Kyɛ pampana ŋa, N gɛrɛ la Gyɛrosalɛm ka N te tonɔ korɔ a Ŋmendeme.
45015026	Bonso, a Masɛdonea ane a Akaya deme poore da pɛle la ane a kyeɛroo ba naŋ da kyeɛre laŋ taa a ko a nembaaleba naŋ be a Gyɛrosalɛm Ŋmendeme poɔ.
45015027	Ba poore da pɛle la ka ba da e lɛ, kyɛ a e la yelmeŋɛ ka ba di sane a Gyu deme zie. Bonso, ka a Tendaa deme da maŋ laŋ poŋ ne a Gyu deme a Gyu deme seɛloŋ boma poɔ, a seŋ la ka ba meŋ soŋnɔ a Gyu deme ne ba eŋganoŋ boma.
45015028	A lɛ poɔ, ka Maa wa baare a yɛlɛ ama a bɔŋ velaa ka ba nyɛ la a wɔmɔ ama, N na gaa la Spanea kyɛ N na nyɛ yɛ la a n sori poɔ.
45015029	N bɔŋ ka Maa wa te waara yɛ zie, N na waara la ne a yelbimaaloo zaa naŋ be a Kristo yelnoore poɔ.
45015030	Pampana, yɔɔmine, N sɔrɔ yɛ la a Daŋna Yesu Kristo ane a Seɛ nɔmmo eŋɛ, ka yɛ moɔrɔ laŋ ne ma a puoruu yɛ naŋ puoro Naaŋmen korɔ ma poɔ.
45015031	Yɛ puoro ka N tõɔ̃ nyɛ faabo a yi a balaŋ naŋ be Gyudea poɔ naŋ ba sage de zie, kyɛ ka a Ŋmendeme de a tomɔ N naŋ toŋ a Gyɛrosalɛm poɔ.
45015032	Yɛ puoro ka N tõɔ̃ wa yɛ zie ne noɔ a Naaŋmen boɔbo zuiŋ, a wa laŋ ne yɛ ka te de taa saano.
45015033	Ka a `maaroŋ Naaŋmen be yɛ zaa zie. Amen.
45016001	N iri la te yɔɔpuulee Febe ko yɛ. O e la a puoru deme tontonɔ kaŋ Sɛnkyera poɔ.
45016002	Yɛ tuori de o a Daŋna eŋɛ a seŋ na Ŋmendeme eroŋ, kyɛ ko o sommo zaa o naŋ boɔrɔ yɛ zie, bonso, o da soŋ la nobɔ yaga ane mmeŋɛ zaa.
45016003	Puori Presella ane Akola, n tonton taaba Yesu Kristo eŋɛ.
45016004	Ba da sage la ka ba de ba nyɔvoe a ko ma. Ka a ba e Maa yoŋ la puoro ba bareka, kyɛ a Tendaa puoru deme zaa meŋ puoro ba la bareka.
45016005	Puori a puoru deme meŋ, naŋ be ba yiri poɔ. Puori n banɔnnaa Ɛpaenɛtɔs, naŋ da e a wɔmɔ danwẽɛ̃ sobɔ Kristo zie a Akaya paaloŋ poɔ.
45016006	Puori Maria, naŋ da toŋ kpẽã ko te.
45016007	Puori Anderɔnekɔs ane Gyunea, n nobɔ naŋ da be pigu dieŋ ne ma. Bana yoe la da do a potuuribo poɔ, kyɛ ka ba meŋ da de wẽɛ̃ Kristo zie n eŋɛ.
45016008	Puori Ampeleas, N naŋ nɔŋ a Daŋna eŋɛ.
45016009	Puori Urbanus, a te tonton tɔ a Kristo eŋɛ, ane n banɔnnaa Stakos.
45016010	Puori Apɛlles, Kristo naŋ sage ne. Puori a balaŋ naŋ kpeɛrɛ Arestɔbulus yiri poɔ.
45016011	Puori Hɛrodeon naŋ waa n neɛ ko ma. Puori Narsessus yideme, balaŋ naŋ be a Daŋna eŋɛ.
45016012	Puori Terofaena ane Terofosa, a pɔgɔbɔ bama naŋ tonɔ la kpẽã a Daŋna zie. Puori Pɛrses N naŋ nɔŋ, naŋ e pɔgɔ kaŋ naŋ da toŋ kpẽã a ko a Daŋna.
45016013	Puori Rufus, a Daŋna naŋ iri, ane o ma, naŋ meŋ e n ma.
45016014	Puori Asonkeretɔs, Felɛgɔn, Hɛrmas, Paterobas, Hermes, ane a yɔɔmine naŋ be ba zie.
45016015	Puori Felɔlɔgɔs, Gyulea, Nereas ane o yɔɔpuulee, ane Ɔlompas ane a Ŋmendeme zaa naŋ be ba zie.
45016016	Yɛ puori taaba ne mooro soŋ. A Kristo puoru deme toɔle la ba puoruu.
45016017	Yɔɔmine, N sɔre yɛ la, ka yɛ kaara a balaŋ naŋ boɔrɔ ka ba wa ne wɛloo ne gbɛr-ŋmeɛbo naŋ kyaare a wuluu na yɛ naŋ zanne, kyɛ yɛ ta laŋ ne ba.
45016018	Bonso, a nobɔ bama taaba ba tonɔ korɔ a te Daŋna Yesu Kristo, kyɛ bamenne poore la. Ane a ba yelbaaloŋ ne nɔnoɔ, ba maŋ bɛlle la a nobɔ naŋ ba taa saŋnaa.
45016019	Neɛ zaa woŋ la a yɛ eŋno yɛlɛ. A lɛ pãã, N taa la popeɛloŋ yɛ zuiŋ. Kyɛ N boɔrɔ la ka yɛ taa yɛŋ a bon na naŋ e velaa poɔ, kyɛ ta taa saŋnaa zaa a bon na naŋ e faa poɔ.
45016020	A kon kɔɔre kyɛ a `maaroŋ Naaŋmen na nɛbe la Setaana ŋmɛre a yɛ gbɛɛ puliŋ. A te Daŋna Yesu Kristo nɔndeteroo be yɛ zie.
45016021	Temote, n tonton tasobɔ, ne n nobɔ Lokeos, Gyason, ne Sosepatɛr, puoro yɛ la.
45016022	Maa, Terteos, naŋ ŋmaa a gane ŋa biŋ, puoro yɛ la a Daŋna eŋɛ.
45016023	Gayɔs, naŋ tuori ma, ane a puoru deme zaa a kyɛ, puoro yɛ la. Ɛrastos, naŋ e teŋkaara, ane te yɔɔ Kwartɔs puoro yɛ la.
45016024	Ka te Daŋna Yesu Kristo nɔndeteroo be yɛ zaa zie. Amen.
45016025	A ko a neɛ na naŋ na tõɔ̃ maale yɛ ka yɛ are kpẽã a yi n yelnoore ane a Yesu Kristo yɛlɛ kannoo zie, a te seŋ na a yelsɔglaa naŋ da sɔgle koroŋ saŋ zaa sããbo,
45016026	kyɛ pampana ŋa a naŋ sãã ka neɛ zaa bɔŋ a Ŋmen-noɔr deme Ŋmaabo poɔ, a seŋ na Naaŋmen naŋ kon bɔŋ baare tere noɔre, ka tendaare zaa na tõɔ̃ bɔŋ a yelsɔglaa kyɛ eŋ Naaŋmen noɔre a ba sagdeu poɔ.
45016027	A ko a Naaŋmen yɛŋ sobɔ yoŋ, eŋno be la be tegteglɛ a yi Yesu Kristo zie! Amen.
46001001	Pɔl, Naaŋmen naŋ boɔle ka o waa Yesu Kristo potuuro a O boɔbo poɔ, ane te yɔɔ Sostɛnes,
46001002	a ko a Naaŋmen puoru deme naŋ be Kɔrent poɔ, a ko a balaŋ Naaŋmen naŋ iri biŋ Kristo Yesu poɔ kyɛ ka Naaŋmen boɔlɔ ba ka Ŋmendeme, a laŋ ne balaŋ naŋ boɔlɔ a te Daŋna Yesu Kristo yuori zie zaa. Onɔ la tenee ane ba Daŋna:
46001003	Nɔndeteroo ane `maaroŋ be yɛ zie ka a yi a te Saa Naaŋmen ane a Daŋna Yesu Kristo zie.
46001004	N maŋ puori la n Naaŋmen bareka ko yɛ, a Naaŋmen nɔndeteroo Kristo Yesu naŋ ko yɛ zuiŋ.
46001005	O eŋɛ la ka yɛ kpɛ bontaroŋ, a yɛ yelbie ane a yɛ bɔmmo zaa poɔ,
46001006	a seŋ lɛ te danseɛ a Kristo yɛlɛ poɔ naŋ are kpẽã a yɛ zie.
46001007	A lɛ ka yɛ ba be puoriŋ a Naaŋmen kyɔgtaa kaŋ zaa poɔ, yɛ naŋ kyɛllɛ a te Daŋna Yesu Kristo ka O sãã.
46001008	O meŋ na e la ka yɛ are kpẽã kyɛ gu a baaroo, ka yɛ ta taa saŋnaa zaa a te Daŋna Yesu Kristo daare.
46001009	Naaŋmen, naŋ boɔle yɛ ka yɛ kpɛ a O Bidɔɔ Yesu Kristo te Daŋna lantaaloŋ poɔ, e la a sobɔ na yɛ naŋ na tõɔ̃ sage ne.
46001010	Pampana, N sɔrɔ yɛ la, yɔɔmine, a te Daŋna Yesu Kristo yuori zuiŋ, ka yɛ zaa yeli yelbonyenaa ka a wɛloo ta kyebe yɛ poɔ, kyɛ ka yɛ teɛroŋ ane poteɛroŋ nyɔge taa velaa.
46001011	Bonso, n yɔɔmine, ba mine naŋ yi Kloe yiri da yeli la ko ma ka zɔɔre be la yɛ poɔ.
46001012	Pampana, N yeli la a ŋaa: Yɛ mine poɔ, kaŋ yeli la, “Maa tuuro la Pɔl”; ka kaŋ meŋ yeli, “Maa tuuro la Apɔllos”; ka kaŋ meŋ yeli, “Maa tuuro la Sefas”; ka kaŋ meŋ pãã yeli, “Maa tuuro la Kristo.”
46001013	Wɛloo be la Kristo zie bee? Ba da kpa la Pɔl a dagara zu a ko yɛ bee? Ba da ko yɛ la suobu a Pɔl yuori eŋɛ bee?
46001014	N puori la Naaŋmen bareka ka N da ba ko yɛ kaŋ zaa suobu, ka Krespɔs ane Gayɔs naane,
46001015	lɛ poɔ, kaŋ kon tõɔ ̃ yeli ka ba ko o la suobu n yuori eŋɛ.
46001016	(Kyɛ N meŋ da ko la Stɛfanas yideme suobu; a yi a lɛ puoriŋ, N ba la teɛre ka N leɛ ko la neɛ zaa suobu.)
46001017	Bonso, Kristo da ba toŋ ma ka N tere suobu kyɛ ka N kanne a yelnoore. Kyɛ N ba kanne ne nensaala yɛŋ yelbie, ka a Kristo dagara kon taa faŋ. Kristo La A Naaŋmen Yɛŋ Ne Faŋ
46001018	Bonso a dagara toɔlɔ waa la damboluŋ ko balaŋ naŋ bɔrɔ weɛrɛ, kyɛ a ko te balaŋ naŋ nyɛ faabo, a e la a Naaŋmen faŋ.
46001019	Bonso, ba ŋmaa la biŋ: “N na saŋ la a yɛŋ-bɔŋnɔ yɛŋ bare, kyɛ e ka a teɛroŋ foŋ sobɔ bɔmmo ba waa bon zaa.”
46001020	Yeŋ la ka a yɛŋ-bɔŋnɔ be? Yeŋ ka a ŋmaabo zanzanna be? Yeŋ ka a pampana saŋ nɔkpeɛne sobɔ be? Naaŋmen ba maale a donɛɛ yɛŋ ka a waa damboluŋ bee?
46001021	Bonso, a naŋ yi Naaŋmen yɛŋ poɔ la ka a donɛɛ da ba bɔŋ O a ba yɛŋ poɔ, a pɛle la Naaŋmen poɔ ka O faa a balaŋ naŋ sage de, a yi a kannoo damboluŋ zie.
46001022	Gyu deme maŋ boɔrɔ la manno kaŋ, ka Grik deme meŋ boɔrɔ yɛŋ,
46001023	kyɛ tenee kanna la Kristo ba naŋ kpa dagara zu kannoo. A e la gbɛr-ŋmeɛbo a Gyu deme sori poɔ kyɛ waa damboluŋ ko a Grik deme.
46001024	Kyɛ ko balaŋ Naaŋmen naŋ boɔle, a Gyu deme ane a Grik deme ziiri, Kristo waa la Naaŋmen faŋ ane Naaŋmen yɛŋ.
46001025	Bonso, Naaŋmen damboluŋ taa la yɛŋ gaŋ nensaaleba yɛŋ, kyɛ ka Naaŋmen baaloŋ zaa taa kpẽã gaŋ nensaaleba kpẽã.
46001026	Yɔɔmine, yɛ teɛre nyɛ lɛ yɛ naŋ da waa a saŋ na Naaŋmen naŋ da boɔle yɛ. Yɛ yaga zie da ba bɔŋ yɛŋ a nensaaloŋ poɔ, ka yɛ yaga da ba taa faŋ, kyɛ ba meŋ da ba dɔge yɛ yaga zie ne naaloŋ dɔgebo.
46001027	Kyɛ Naaŋmen iri la a donɛɛ bon-damboli ka O na eŋ a yɛŋ deme vi poɔ; ka Naaŋmen meŋ iri a donɛɛ bombaalaa ka O na eŋ a kpeɛne deme vi poɔ.
46001028	Naaŋmen iri la a donɛɛ nobɔ naŋ sigi, ane a bonweere ane a boma naŋ ba bebe, ka a boma naŋ bebe ba la e bonzaa.
46001029	Naaŋmen e la lɛ ka nensaala kaŋ zaa ta tõɔ̃ fuuro omeŋɛ.
46001030	A O zuiŋ la ka yɛ be Kristo Yesu eŋɛ. Onɔ waa la yɛŋ naŋ yi Naaŋmen zie a ko te—yeltoruŋ, iri-biŋnu ane leɛyɔɔ- de faabo.
46001031	A lɛ poɔ, a na ba naŋ ŋmaa biŋ: “Vɛŋ ka a onɔ sobɔ naŋ fuuro, ka o fu a Daŋna zuiŋ.”
46002001	Kyɛ Maa, yɔɔmine, N naŋ da wa a yɛ zie, N da ba wa ne yelbiri bee yɛŋ naŋ zuo a na kanne ko yɛ a Naaŋmen danseɛ kannoo.
46002002	Bonso, N da leɛ nare la ka N ta bɔŋ bon zaa yɛ zie, kyɛ ka Yesu Kristo ne O dagara zu kpaabo naane.
46002003	N da be la yɛ zie baaloŋ lɛ ne dambẽɛ̃ ane miinuu yaga.
46002004	N toɔlɔ ane n kannoo meŋ da ba taa nɔnoɔ yelbie naŋ yi nensaala yɛŋ zie, kyɛ a da wa la ne a Seɛ ne faŋ wuluu,
46002005	ka yɛ sagdeu ta are nensaaleba yɛŋ poɔ kyɛ Naaŋmen faŋ poɔ la.
46002006	Kyɛ te maŋ yele la yɛŋ yɛlɛ a balaŋ naŋ ta ba tao zie, kyɛ ka a ba e pampana saŋ yɛŋ bee a pampana saŋ zikaareba yɛŋ—a zikaareba naŋ nyɛ saŋnaa.
46002007	Kyɛ te maŋ yele la Naaŋmen yɛŋ a yelsɔglaa poɔ. Naaŋmen daŋ maale biŋ la a yɛŋ na naŋ da ba sãã ka a waa eŋno ko te kyɛ ka a saŋ pãã piili.
46002008	A pampana ŋa zikaareba da ba bɔŋ a yɛŋ na tɛgɛ, bonso, ka ba naŋ da bɔŋ a tɛgɛ, ba da kon kpa a Daŋna naŋ taa eŋno a dagara zu.
46002009	Kyɛ a na ba naŋ ŋmaa biŋ: “Nimiri zaa ba nyɛ, toori zaa ba woŋ, nensaala sukyiri zaa ba teɛre boma na Naaŋmen naŋ kyɔgre biŋ a ko balaŋ naŋ nɔŋ O”—
46002010	kyɛ Naaŋmen e la ka a sãã te zie ka a yi a O Seɛ puoriŋ. Bonso, a Seɛ maŋ peɛre iri la boma zaa, a Naaŋmen yeltegroŋ zaa gba.
46002011	Bonso, nensaal buo sobɔ la bɔŋnɔ a nensaala poɔ yɛlɛ, ka a nensaala meŋɛ seɛ naŋ be o eŋɛ naane? A lɛ meŋ, neɛ zaa ba bɔŋ Naaŋmen poɔ yɛlɛ, ka a Naaŋmen Seɛ naane.
46002012	Kyɛ te da ba de a donɛɛ seɛ, kyɛ a Seɛ naŋ yi Naaŋmen zie la, ka te na tõɔ̃ bɔŋ a bon na Naaŋmen naŋ ko te weɛlɛ.
46002013	A ŋaa meŋ la ka te maŋ yeli a manne seɛloŋ yɛlɛ ne seɛloŋ yelbie, ka a ba e ne a nensaala yɛŋ wuluu yelbie, kyɛ ka a e la a yelbie a Sekyerete naŋ wuli.
46002014	A nensaala, a o eŋganoŋ poɔ, ba dere a boma naŋ yi a Naaŋmen Seɛ zie, bonso, a maŋ waa la damboluŋ o zie. O kon tõɔ̃ meŋ bɔŋ a tɛgɛ, bonzuiŋ a tɛgɛ maŋ yi la a seɛloŋ bɔmmo zie.
46002015	Seɛ sobɔ la maŋ di boma zaa sɛrɛɛ, kyɛ neɛ zaa ba di o sɛrɛɛ.
46002016	“Bonso, aŋ la bɔŋ a Daŋna teɛroŋ ka o na wuli O?” Kyɛ te taa la Kristo teɛroŋ.
46003001	Kyɛ Maa, yɔɔmine, N kon tõɔ̃ yeli yɛlɛ ko yɛ a na seɛloŋ nobɔ, kyɛ a na eŋganoŋ nobɔ naŋ e bipiili a Kristo poɔ.
46003002	N de la beroŋ tugli yɛ kyɛ ba ko yɛ bondirii meŋɛ, bonso, yɛ da ba tõɔ̃ di. Yelmeŋɛ, yɛ ba kyãã tõɔ̃ di,
46003003	bonso yɛ waa la eŋganoŋ nobɔ. Bonso, nyuuri ane zɔɔre ane wɛloo naŋ kyãã be yɛ poɔ, yɛ ba e eŋganoŋ nobɔ naŋ maŋ kpeɛrɛ na nensaaleba?
46003004	Bonso, ka kaŋ yeli, “N tuuro la Pɔl,” ka kaŋ meŋ yeli, “N tuuro la Apɔllos,” yɛ ba e eŋganoŋ nobɔ bee?
46003005	Aŋ pãã la Pɔl? Kyɛ aŋ la Apɔllos? Ba e la tontoneba yoŋ. A yi ba zie la ka yɛ sage de ne, a na a Daŋna naŋ ko kaŋ zaa.
46003006	Maa bore la a bombiri, ka Apɔllos mere kõɔ̃, kyɛ Naaŋmen la maale o ka o baa.
46003007	A lɛ pãã, kaŋ na naŋ bore ane a onɔ sobɔ naŋ mere ba e bon zaa, kyɛ Naaŋmen, naŋ maale boma ka a baa, la.
46003008	A neɛ na sobɔ naŋ maŋ bore ane a neɛ na sobɔ naŋ maŋ mere e la bonyeni. Kyɛ kaŋ zaa na nyɛ la omeŋɛ yɔɔre ka a seŋ lɛ o naŋ toŋ.
46003009	Bonso, te e la Naaŋmen tonton taaba. Yɛ e la Naaŋmen weɛ ne Naaŋmen yiri.
46003010	A seŋ a nɔndeteroo Naaŋmen naŋ ko ma, N biŋ la a dankyen pare a na neɛ naŋ e a meɛbo neŋkpoŋ, kyɛ ka neɛ kaŋ meŋ meɛrɛ dɔglɔ. Vɛŋ ka neɛ zaa bɔŋ velaa ne lɛ o naŋ maŋ meɛrɛ dɔglɔ.
46003011	Bonso, neɛ zaa kon bɔŋ biŋ a dankyen pare ka a onɔ naŋ da biŋ naane, onɔ la Yesu Kristo.
46003012	Kyɛ ka neɛ kaŋ zaa wa de salema, selva, kusibie daaro naŋ zuo, daare, moɔ bee kɛkɛre a mɛ dɔgle ne a dankyen pare ŋa,
46003013	o tomɔ na sãã la, bonzuiŋ a Bebiri na vɛŋ la ka o mannoo sãã. Vũũ na e la ka o sãã, kyɛ ka a vũũ na meŋ gyɛle iri neɛ zaa tomɔ a wuli lɛ a naŋ waa.
46003014	Ka neɛ zaa meɛbo na o naŋ mɛ wa tõɔ̃ are, o na nyɛ la o yɔɔre.
46003015	Kyɛ ka vũũ wa di neɛ kaŋ zaa tomɔ bare, o tɔnɔ zaa na bɔre la, kyɛ onɔ meŋɛ na nyɛ la faabo, a na o tu la vũũ zeɛlɛ poɔ kyɛ yi.
46003016	Yɛ ba bɔŋ ka yɛnee waa la Naaŋmen die, kyɛ ka a Naaŋmen Seɛ kpeɛrɛ yɛ zie bee?
46003017	Ka neɛ zaa wa saŋ a Naaŋmen die, Naaŋmen meŋ na saŋ o la, bonso, a Naaŋmen die e la bonkyerete, kyɛ ka yɛ meŋ waa a Ŋmendie.
46003018	Ta vɛŋ ka neɛ zaa bɛllɛ omeŋɛ. Ka yɛ kaŋ zaa wa teɛre ka o nyaa la a pampana saŋ yɛlɛ poɔ, vɛŋ ka o waa damboli ka o na tõɔ̃ waa yɛŋ-bɔŋnɔ.
46003019	Bonso, a donɛɛ ŋa yɛŋ waa la damboluŋ Naaŋmen zie. A na ba naŋ ŋmaa biŋ: “O nyɔge la a nyaane deme a ba bɛllo eroŋ poɔ”;
46003020	a la leɛ, “A Daŋna bɔŋ la a nyaane deme teɛroŋ zaa, ka a ba taa tɔnɔ.”
46003021	A lɛ paã, yɛ ta vɛŋ ka neɛ zaa fuuro a nensaala zuiŋ. Boma zaa e la yɛ soobo,
46003022	ka a e Pɔl, bee Apɔllos, bee Sefas, bee a donɛɛ, bee nyɔvore, bee kũũ, bee pampana ŋa boma, bee boma naŋ na wa—a zaa e la yɛ soobo.
46003023	Kyɛ yɛ e la Kristo soobo, ka Kristo meŋ e Naaŋmen soobo.
46004001	Lɛ pãã, vɛŋ ka neɛ zaa de te ka te e la Kristo tontoneba kyɛ la e a Naaŋmen yelsɔgle zaa kaakaareba.
46004002	A lɛ meŋ, a fere la ka kaakaara zaa waa yelmeŋɛ sobɔ.
46004003	Kyɛ Maa zie, a e la yelbile ka yɛnee bee nensaala kaŋ zaa wa di n sɛrɛɛ. Yelmeŋɛ la, N ba di mmeŋɛ sɛrɛɛ.
46004004	Bonso, N ba bɔŋ bon zaa mmeŋɛ yɛlɛ poɔ, kyɛ a ŋaa ba wuli ka N e la yeltori sobɔ. A Onɔ sobɔ naŋ dire n sɛrɛɛ la a Daŋna.
46004005	A lɛ poɔ, yɛ ta di bone zaa sɛrɛɛ ka a saŋ ba ta sɛre. Kyɛllɛ kyɛ gu ka a Daŋna wa te wa. O na taa la bon zaa naŋ sɔgle lige poɔ yi ne kyãã poɔ kyɛ vɛŋ ka nensaala poteɛroŋ zaa sãã. A lɛ pãã, neɛ kaŋ zaa na nyɛ la pugibu a yi Naaŋmen zie.
46004006	Pampana, yɔɔmine, a yɛ zuiŋ la ka N de a wuluu ama ko mmeŋɛ ane Apɔllos, ka a yi te zie ka yɛ ta teɛre yɛlɛ naŋ zuo bon na ba naŋ ŋmaa biŋ, ka yɛ kaŋ zaa ta de pɔloo kyaare ne o taaba.
46004007	Bonso, aŋ la maale fo ane fo taaba ka yɛ ba seŋ taa? Kyɛ boŋ la ka fo leɛ taa ka neɛ da ba de ko fo? Kyɛ fõõ naŋ da de o, wolɔ la ka fo fuuro a na neɛ naŋ ba de?
46004008	Yɛ deɛ taa la boma zaa! Yɛ deɛ kpɛ la bontaroŋ! Yɛ dire la naaloŋ, kyɛ te ba poɔ a poɔ! N sereŋ boɔrɔ la ka yɛ di naaloŋ ka te meŋ na tõɔ̃ di naaloŋ ne yɛ!
46004009	Bonso N teɛre ka Naaŋmen maale la tenee a potuuribo ka te na waa a tutaaba naŋ pɔge a pare baara, a waa na nensaaleba ba naŋ da iri ka ba kpi. Ba maale te la vi deme a donɛɛ deme ne a malkere ne a nensaaleba zie.
46004010	Te e la damboli deme a Kristo zuiŋ, kyɛ yɛ nyaa la yaga Kristo poɔ! Te waa la baaloŋ, kyɛ yɛ waa la kpẽã! Yɛ taa la eŋno, kyɛ ba ba ko te gyermɛ zaa!
46004011	A wa tɔ pampana ŋa, te taa la kɔŋ ne kõɔ̃ nyuuri, a be pɛnzagre poɔ. Te nyɛ la ŋmeɛbo yaga, kyɛ te ba taa yiri na kpɛ.
46004012	Te maŋ toŋ la kpẽã ne temenne nuuri. Ba naŋ wa toorɔ te, te maŋ yeli la yelbisonne ko ba. Ka ba naŋ wa dɔgre te, te maŋ dire la kannyiri.
46004013	Ba naŋ wa saŋ te yuori, te maŋ dere la sukyidiibu korɔ ba. A wa tɔ pampana ŋa, te waa la a na a donɛɛ bondɛgɛ ne saga a boma zaa poɔ.
46004014	N ba ŋmaara a yelbie ama korɔ yɛ ka N eŋ yɛ vi, kyɛ ka N kpãã yɛ a na n binɔnnee.
46004015	Ane lɛ zaa yɛ naŋ taa kaakaareba turi pie a Kristo poɔ, yɛ ba taa saamine yaga, bonso Maa dɔge yɛ la a Kristo Yesu poɔ ka a yi a yelnoore zie.
46004016	A lɛ poɔ, N sɔre yɛ la ka yɛ tɔgle ma.
46004017	A ŋaa zuiŋ, N toɔle yɛ la Temote, n bie N naŋ nɔŋ. O waa la yelmeŋɛ sobɔ a Daŋna zie. O na teɛre yɛ la n sobiri zaa a Yesu Kristo poɔ, ne lɛ N naŋ wullo zie zaa puoru die kaŋ zaa poɔ.
46004018	Yɛ mine wullo la yɛmenne a na N ba waara yɛ zie.
46004019	A Daŋna wa sage, N na wa la yɛ zie wiẽũ lɛ. N kon bɔŋ a yɛlɛ na balaŋ naŋ maŋ wullo bamenne naŋ yeli yoŋ, kyɛ a faŋ ba naŋ taa la.
46004020	Bonso, a Naaŋmen naaloŋ ba be yelbie poɔ kyɛ faŋ la.
46004021	Boŋ la ka yɛ boɔrɔ? N na wa la yɛ zie ne dagoli bee ne nɔmmo ane sebaaloŋ?
46005001	Ba sereŋ yeli la ka pẽɛ̃pẽɛ̃ efaare bebe la yɛ poɔ, kyɛ ka a lɛ taaba ba sãã a Tendaa deme zaa poɔ gba—ka dɔɔ na tõɔ̃ taa o saa pɔgɔ.
46005002	Kyɛ yɛnee, yɛ wullo la yɛmenne! A da seŋ la ka yɛ kono kyɛ digi a neɛ na naŋ be yɛ poɔ, naŋ e a ŋaa, bare.
46005003	Ne lɛ zaa mmeŋɛ naŋ kyebe kyɛ bebe a seɛ eŋɛ, N faa di la sɛrɛɛ ko a kaŋ na naŋ e a ŋaa, a seŋ na N naŋ da be a be.
46005004	Ka yɛnee wa laŋ taa, a te Daŋna Yesu Kristo yuori eŋɛ, ka n seɛ meŋ bebe laŋ ne a te Daŋna Yesu Kristo faŋ,
46005005	yɛ iri de a dɔɔ ŋa ko Setaana ka o saŋ o eŋganoŋ bare, kyɛ ka o seɛ na tõɔ̃ nyɛ faabo a Daŋna Yesu bebiri daare.
46005006	Yɛ fuuru ba veɛlɛ. Yɛ ba bɔŋ ka belɛ belaŋ maŋ toŋ la boroboro kare zaa poɔ bee?
46005007	Yɛ naŋ ba taa belɛ zaa, yɛ pɛge a belɛ koro na bare kyɛ ka yɛ la e a boroboro kare paala. Bonso, ba maale la Kristo gba, ka O e te Gaŋ Baro Tigri bɔɔre a te zuiŋ.
46005008	A lɛ poɔ, yɛ vɛŋ ka te taa a tigri, ka a ba laŋ ne a belɛ koro bee a yelfaare ane potuoluŋ belɛ, kyɛ yɛ wa ne yelkyerete ne yelmeŋɛ boroboro naŋ ba taa belɛ zaa.
46005009	N da ŋmaa yɛ la gane kaŋ poɔ ka yɛ ta laŋ ne pẽɛ̃pẽɛ̃ efaare deme.
46005010	Kyɛ N ba manne wuli ka yɛ ta laŋ ne a donɛɛ ŋa nobɔ zaa naŋ e pẽɛ̃pẽɛ̃ bee digbogbo deme, bee diŋmoremɔ bee tebɛ deme. Ka lɛ naane, a na fere yɛ la ka yɛ zo yi a donɛɛ poɔ.
46005011	Kyɛ pampana ŋa, N ŋmaara yɛ la ka yɛ ta laŋ ne neɛ zaa ba naŋ boɔlɔ ka yɔɔ, kyɛ ka o naŋ waa pẽɛ̃pẽɛ̃ efaare sobɔ bee digbogbo sobɔ, bee tebɛ sobɔ bee zom-toorɔ, bee dããkuolo bee diŋmoremɔ sobɔ. A neɛ ŋa tɔ, yɛ ta laŋ di ne o togtogi.
46005012	Boŋ la ka N taa ne balaŋ meŋ naŋ ba be a puoru deme poɔ sɛrɛɛ diu? Yɛ kon di a balaŋ naŋ be yɛ poɔ sɛrɛɛ bee?
46005013	Kyɛ Naaŋmen na di la a balaŋ naŋ be yeŋ poɔ sɛrɛɛ. A lɛ poɔ, “Yɛ digi a potuo sobɔ naŋ be a yɛ poɔ bare.”
46006001	Ka yɛ kaŋ zaa wa taa nɔkpeɛne ne o tasobɔ, o na tõɔ̃ taa la sori ka o de o gaa ne a yelbatori deme zie ka ba di a ba sɛrɛɛ, kyɛ ba gaa a Ŋmendeme zie?
46006002	Yɛ ba bɔŋ ka a Ŋmendeme la na di a donɛɛ sɛrɛɛ bee? Kyɛ yɛnee naŋ na di a donɛɛ sɛrɛɛ, yɛ ba seŋ ka yɛ di yelbile kaŋ zaa sɛrɛɛ bee?
46006003	Yɛ ba bɔŋ ka te na di la malkere sɛrɛɛ? Ka wolɔ pãã la ka yɛ kon tõɔ̃ di a nyɔvore ŋa yɛlɛ sɛrɛɛ?
46006004	A lɛ poɔ, ka yɛnee wa taa sɛrɛɛ diu zaa a nyɔvore ŋa yɛlɛ poɔ, yɛ iri a balaŋ yɛ naŋ de ka ba ba e bonzaa ka ba di yɛ yɛlɛ sɛrɛɛ!
46006005	N yeli la lɛ ka N eŋ yɛ vi. A e la yelmeŋɛ ka nyaa sobɔ zaa kyebe a yɛ poɔ? Bonyenaa zaa kyebe naŋ na tõɔ̃ di o yɔɔmine nɔkpeɛne sɛrɛɛ?
46006006	Kyɛ yɔɔ maŋ taa la o yɔɔ gaa ne a kɔɔto zie— ka aŋa zaa be a basagdeu deme niŋe soɔ!
46006007	A lɛ poɔ, a e la yelmeŋɛ ka yɛ faa ŋmɛ gbɛre le yɛ naŋ taa kɔɔto yɛlɛ yɛ poɔ. Wolɔ la ka yɛ kon leɛ vɛŋ ka neɛ saŋ yɛ? Wolɔ la ka yɛ kon leɛ vɛŋ ka o nɛb yɛ?
46006008	Kyɛ yɛnee poɔ, yɛ saŋna la taaba, a leɛ nɛbrɛ taa, kyɛ erɛ ama zaa korɔ yɛ yɔɔmine.
46006009	Yɛ ba bɔŋ ka a yelbatori deme kon di a Naaŋmen naaloŋ gbannoŋ bee? Yɛ ta vɛŋ ka bɛllɛ kpɛ yɛ: A pẽɛ̃pẽɛ̃ efaare deme, bee tebɛ deme, bee pẽɛ̃pẽɛ̃ dɔbɔ, bee dɔbɔ naŋ erɛ na pɔgɔbɔ, bee dɔbɔ naŋ peɛnɛ ba taaba,
46006010	bee nannyigri, bee digbogbo deme, bee dããkuolibo, bee zontooreba, bee diŋmoremɔ deme zaa kon bɔŋ di a Naaŋmen naaloŋ gbandiruu.
46006011	Kyɛ lɛ la ka yɛ mine da waa. Kyɛ yɛ nyɛ la pɛgebo; kyɛ, yɛ nyɛ la iri-biŋnu; kyɛ, yɛ waa la yeltori deme a Daŋna Yesu Kristo yuori eŋɛ, ka a meŋ yi te Naaŋmen Seɛ zie.
46006012	Boma zaa taa la sori ko ma, kyɛ a ba e bon zaa la taa tɔnɔ. Boma zaa taa la sori ko ma, kyɛ N kon tõɔ̃ vɛŋ ka bon zaa tõɔ̃ ma.
46006013	A poɔ so a bondirii, ka a bondirii meŋ so a poɔ. Kyɛ Naaŋmen na saŋ la a zaa ayi bare. Nyɛ, a eŋgan ba e a pẽɛ̃pẽɛ̃ deme soobo, kyɛ a Daŋna la so; ka a eŋgan meŋ so a Daŋna.
46006014	Naaŋmen da seŋ la a Daŋna kũũ poɔ, kyɛ O meŋ na seŋ te la a kuuni poɔ a yi Omeŋɛ faŋ poɔ.
46006015	Yɛ ba bɔŋ ka yɛ eŋgama waa la bonyeni ne Kristo bee? N pãã na tõɔ̃ de a la laŋ ne Kristo ka a meŋ e bonyeni ne tuutuu tomɔ bee? A kon bɔŋ e lɛ zaa!
46006016	Yɛ ba bɔŋ ka a neɛ na naŋ laŋna ne tuutuu waa la bonyeni ane o eŋgane? Bonso, O yeli la, “A bayi na waa la eŋgan bonyeni.”
46006017	Kyɛ a neɛ na sobɔ naŋ laŋna ne a Daŋna waa la seɛ bonyenaa ne O.
46006018	Zo yi pẽɛ̃pẽɛ̃ efaare poɔ. Yelbieri zaa nensaala naŋ maŋ maale ba maŋ be o eŋgan poɔ, kyɛ a neɛ na naŋ tonɔ peɛmo tomɔ maale la yelbieri kyaare ne omeŋɛ eŋgan.
46006019	Yɛ ba bɔŋ ka yɛ eŋgan e la a Sekyerete Ŋmendie? A Sekyerete naŋ be a yɛ eŋɛ la a Onɔ yɛ naŋ de Naaŋmen zie. Yɛ ba e yɛmenne soobo.
46006020	Bonso, Naaŋmen da yɛ la daaro kaŋ. A lɛ poɔ, eŋnɛ Naaŋmen ne yɛ eŋgan ane yɛ seɛ naŋ e Naaŋmen soobo.
46007001	Kyɛ, a kyaare ne a yɛlɛ na zaa yɛ naŋ ŋmaa ko ma: A waa la velaa ka dɔɔ ta tɔ pɔgɔ zaa.
46007002	Kyɛ peɛmo efaare naŋ faa bebe, vɛŋ ka dɔɔ zaa taa omeŋɛ pɔgɔ, kyɛ vɛŋ ka pɔgɔ zaa meŋ taa omeŋɛ serɛ.
46007003	Yɛ vɛŋ ka a serɛ nɔnɔ o pɔgɔ ne nɔmmo naŋ seŋ ne kultaaba; a lɛ meŋ ka a pɔgɔ meŋ e a lɛ ko o serɛ.
46007004	A pɔgɔ ba taa faŋ a omeŋɛ eŋgan zie, kyɛ o serɛ la. A lɛ meŋ, a serɛ ba taa faŋ a omeŋɛ eŋgan zie, kyɛ o pɔgɔ la.
46007005	Yɛ ta mɔŋ taa dɔɔ ne pɔgɔ yɛlɛ, see ka a e ka yɛ laŋ la noɔre ka a e belaŋ lɛ, a lɛ na vɛŋ ka yɛ de yɛmenne ko nɔ`leŋ ne puoruu, kyɛ leɛ laŋ taa, ka Setaana ta gyenne yɛ, a yɛ naŋ da ba tõɔ̃ taa yɛmenne.
46007006	N yeli la a ŋaa ka a tu sori, kyɛ ka a ba e nɔteroo.
46007007	Bonso, N boɔrɔ la ka nobɔ zaa waa a na Maa naŋ waa. Kyɛ neɛ zaa taa la omeŋɛ kyɔgtaa Naaŋmen zie; kaŋ maŋ taa la a kyɔgtaa ŋa, ka kaŋ meŋ taa o deni.
46007008	Kyɛ, a ko balaŋ naŋ ba kuli serbɛ ane a pɔɔkɔbɔ, N yeli ka: A waa la velaa ka ba kpeɛrɛ a na maa.
46007009	Kyɛ ka bana kon tõɔ̃ taa bamenne, vɛŋ ka ba kuli taa, bonso a waa la velaa ka ba kuli taa gaŋ ka vũũ dire ba.
46007010	Kyɛ kyaare a balaŋ naŋ kuli taa, N tere la noɔre ko yɛ, (ka a ba e Maa kyɛ a Daŋna la): Ta vɛŋ ka a pɔgɔ sɛre yi o serɛ zie.
46007011	Kyɛ ka onɔ wa yi be, vɛŋ ka o zeŋ a ba kuli serɛ, bee ka lɛ naane, o leɛ wa o serɛ zie. Kyɛ yɛ ta vɛŋ meŋ ka a serɛ kare o pɔgɔ bare.
46007012	Kyɛ kyaare a balaŋ naŋ kyɛre, N yeli la (ka Maa la, a ba e a Daŋna): Ka yɔɔ zaa wa taa o pɔgɔ naŋ ba sage de kyɛ sagra ka o laŋ kpɛ ne o, yɛ ta vɛŋ ka o kare o pɔgɔ bare.
46007013	Kyɛ ka a pɔgɔ naŋ taa o serɛ naŋ ba sage de kyɛ sagra ka o kpɛ ne o, yɛ ta vɛŋ ka o bare o serɛ zie.
46007014	Bonso, a serɛ naŋ ba sage de waa la iri-biŋnu sobɔ ka a yi o pɔgɔ zie, kyɛ ka a pɔgɔ na naŋ ba sage de meŋ waa la iri-biŋnu sobɔ a o serɛ zuiŋ. Ka lɛ naane, yɛ bibiiri na waa la bidɛgɛ, kyɛ pampana, ba waa la bikyerete.
46007015	Kyɛ ka a basagdeu sobɔ wa gɛrɛ, vɛŋ ka o gaa. A yɔɔ bee a yɔɔpuulee na zie, ba ba `leŋ ba yɛlɛ ama poɔ; kyɛ Naaŋmen boɔlɔ te la ka te kpɛ ne `maaroŋ.
46007016	Pɔgɔ, wolɔ la ka fo bɔŋ ka fo kon tõɔ̃ faa fo serɛ? Dɔɔ, wolɔ la ka fo bɔŋ ka fo kon tõɔ̃ faa fo pɔgɔ?
46007017	Ne lɛ Naaŋmen naŋ ko kaŋ zaa, vɛŋ ka o meŋ kyene, a seŋ lɛ a Daŋna naŋ boɔle kaŋ zaa. A noɔre la aŋa N naŋ maale biŋ a puoru die zaa poɔ.
46007018	Yɔ-ŋmaa sobɔ kaŋ zaa bebe Naaŋmen naŋ boɔle? Ta vɛŋ ka o waa yɔ-baŋmaa sobɔ. Yɔ-ba-ŋmaa sobɔ kaŋ zaa bebe Naaŋmen naŋ boɔlɔ? Ta vɛŋ ka o ŋmaa o yoɔre.
46007019	Yɔŋmaabo ba e bon zaa, ka yɔ-baŋmaabo meŋ ba e bon zaa, kyɛ Naaŋmen nɔe tuubu la.
46007020	Vɛŋ ka neɛ zaa kyãã waa lɛ o naŋ da waa kyɛ ka Naaŋmen boɔle o.
46007021	Fo da e la gbaŋgbaa kyɛ ka Naaŋmen boɔle fo bee? Ta vɛŋ ka a dɔɔnɔ fo—ane lɛ zaa, ka fõõ na tõɔ̃ waa fomeŋɛ sobɔ, e a lɛ.
46007022	Bonso, a kaŋ na naŋ da waa gbaŋgbaa a saŋ na a Daŋna naŋ da boɔle o, e la a Daŋna nenweɛlɛ; a la leɛ, a kaŋ na naŋ da waa weɛlɛ a saŋ na a Daŋna naŋ da boɔle o, e la Kristo gbaŋgbaa.
46007023	Ba da yɛ la ne daaro kaŋ; yɛ ta waa nensaaleba gbaŋgbaare.
46007024	Yɔɔmine, vɛŋ ka kaŋ zaa naŋ de omeŋɛ ko Naaŋmen, ka o kyãã are a lɛ poɔ Naŋmen naŋ da boɔle o.
46007025	Pampana, a pɔgɔbɔ naŋ ba bɔŋ dɔbɔ yɛlɛ poɔ, N ba taa nɔteroo a Daŋna zie, kyɛ N na manne wuli yɛ la n teɛroŋ, a na neɛ naŋ e yelmeŋɛ sobɔ a Daŋna nyonono zuiŋ.
46007026	A lɛ poɔ, a pampana saŋ yeltegroŋ zuiŋ la, N teɛre la ka a na waa la velaa ka yɛ kyãã waa lɛ yɛ naŋ waa.
46007027	Fo de la pɔgɔ bee? Ta bare o. Fo ba de pɔgɔ bee? Ta boɔrɔ pɔgɔ.
46007028	Kyɛ ka fõõ wa de pɔgɔ, fo ba maale yelbieri. Kyɛ ka pɔgɔ naŋ ba bɔŋ dɔɔ wa kuli serɛ, o meŋ ba maale yelbieri. Kyɛ balaŋ naŋ kuli taa na nyɛ la yelfere yaga a eŋganoŋ poɔ, kyɛ N bare yɛ la a yɛlɛ ama poɔ.
46007029	Kyɛ, yɔɔmine, a ŋaa la ka N yele: A saŋ waa la ŋmaa. A na yi pampana, a na waa velaa ka balaŋ naŋ taa pɔgɔbɔ, ka ba kpeɛrɛ seŋ na ba ba taa pɔgɔ;
46007030	ka balaŋ naŋ kono, ka ba waa na bana naŋ ba koŋ; ka balaŋ naŋ dire noɔ, ka ba waa na ba ba dire noɔ; ka balaŋ naŋ daara, ka ba waa na ba ba taa boma ka ba na biŋ;
46007031	ka balaŋ naŋ tonɔ ne a donɛɛ ŋa boma, ka ba waa na ba ba be a donɛɛ boma yɛlɛ poɔ, bonso, a donɛɛ ŋa ane o waaloŋ tɔlɔ la gɛrɛ.
46007032	Kyɛ N ba boɔrɔ ka yɛ miine. A neɛ na naŋ ba de pɔgɔ, miine la ne a Daŋna yɛlɛ, lɛ o naŋ na e ka a Daŋna poɔ pɛle.
46007033	Kyɛ a neɛ na naŋ da de pɔgɔ, miine la ne a donɛɛ yɛlɛ, lɛ o naŋ na e ka o pɔgɔ poɔ pɛle.
46007034	Yelparɛɛ ayi be la a pɔgɔ naŋ kuli serɛ ne a pɔgɔ naŋ ba bɔŋ dɔɔ. Pɔgɔ naŋ ba kuli serɛ, maŋ miine la ne a Daŋna yɛlɛ, ka o na tõɔ̃ waa kyerete sobɔ a o eŋgan ane a o seɛ poɔ. Kyɛ pɔgɔ naŋ kuli serɛ maŋ teɛrɛ la a donɛɛ yɛlɛ, lɛ o naŋ na pɛle o serɛ poɔ.
46007035	N yeli la a ŋaa a yɛmenne sommo zuiŋ, ka a ba e ka N na tõɔ̃ nyɔge yɛ la ne bɛra kaŋ. Kyɛ N yeli la a ŋaa ka a waa yelsoŋ ko yɛ, lɛ ka yɛ na tõɔ̃ tonɔ korɔ a Daŋna ne yɛ teɛroŋ zaa.
46007036	Ka neɛ kaŋ zaa wa teɛre ka o ba erɛ vela korɔ o pɔɔsara, kyɛ ka a kɔɔre ka o pɔɔsara meŋ faa ta pɔgɔ, ka o meŋ wa teɛre ka o da naa kuli la a pɔgɔ ŋa, vɛŋ ka o erɛ lɛ o naŋ boɔrɔ. O ba maale yelbieri. Vɛŋ ka ba kuli taa.
46007037	Kyɛ a dɔɔ naŋ wa are kpẽã a o sukyiri poɔ, ka o ba be feroo zaa poɔ kyɛ taa faŋ gaŋ a omeŋɛ boɔbo, a sage de a o sukyiri poɔ ka o ta de a pɔgɔ, a dɔɔ ŋa e la velaa.
46007038	Lɛ pãã, a dɔɔ na naŋ de o pɔgɔ e la velaa, kyɛ a dɔɔ na naŋ ba de, e la velaa gaŋ.
46007039	A nɔbinnaa poɔ, a fere la ka a pɔgɔ na naŋ kuli serɛ na be la o serɛ zie o serɛ nyɔvore zaa poɔ. Kyɛ ka o serɛ wa kpi, o taa la sori ka o kuli neɛ zaa o naŋ boɔrɔ, kyɛ see ka a sobɔ be a Daŋna deme poɔ.
46007040	Kyɛ maa teɛroŋ poɔ, a pɔgɔ ŋa poɔ na pɛle la yaga ka onɔ kyãã waa lɛ o naŋ da waa—kyɛ N teɛre ka N meŋ taa la a Naaŋmen Seɛ.
46008001	Bondirii Ba Naŋ Maale Ko Tebɛ Pampana, a kyaare ne a boma na ba naŋ de maale bɔɔre ko tebɛ, te bɔŋ la ka te zaa taa la bɔmmo. Bɔmmo maŋ fuuro la, kyɛ ka nɔmmo meɛrɛ duoro.
46008002	Kyɛ ka neɛ zaa naŋ wa teɛre ka o bɔŋnɔ la bon kaŋ, o ba bɔŋnɔ bon zaa sɛre, a seŋ lɛ o naŋ da naa bɔŋ.
46008003	Kyɛ ka neɛ na zaa wa nɔŋ Naaŋmen, Naaŋmen bɔŋ la a neɛ na sobɔ.
46008004	A lɛ poɔ, a kyaare ne a bondirii ba naŋ de maale bɔɔre ko tebɛ, te bɔŋ la ka teo ba e bon zaa a donɛɛ poɔ, kyɛ ka Naaŋmen zaa ba la kyebe ka bonyenaa yoŋ naane.
46008005	Bonso, ka a sãã wa ka ana ba naŋ boɔle ka ŋmemɛ bebe, ka a be la sazu bee teŋɛ zu, (kyɛ “ŋmemɛ” yaga ane “daŋneba” yaga bebe la),
46008006	kyɛ tenee zie, Naaŋmen yenaa yoŋ la bebe—a Saa. Onɔ zie la ka boma zaa yi wa, kyɛ te meŋ yi la O zie. Kyɛ Daŋna yenaa yoŋ bebe, Onɔ la Yesu Kristo. A yi O zie la ka boma zaa wa, kyɛ a meŋ yi la O zie ka te voorɔ.
46008007	Kyɛ a bɔmmo ŋa ba be neɛ zaa zie. Nobɔ mine kyãã milli la ne tebɛ, ka ba naŋ wa di a bondirii ŋa taaba, ba maŋ teɛre la ka bɔɔre la ka ba da maale ko tebɛ. A ba teɛroŋ naŋ ba taa kpẽã, a ba la e teɛroŋ soŋ.
46008008	Kyɛ bondirii ba tara te peɛle ne Naaŋmen. Bonso, ka tenee wa di, a ba wuli ka te waa la velaa, bee ka tenee ba di, a ba wuli ka te leɛ waa la faa.
46008009	Kyɛ yɛ gu ka yɛ ta e ka a yɛ faŋ ŋa waa gbɛ-ŋmɛ kuuri ko balaŋ naŋ ba taa faŋ.
46008010	Bonso, ka neɛ na zaa naŋ taa teɛroŋ baaloŋ nyɛ fõõ naŋ taa bɔmmo, ka fo dire tebɛ puoru die poɔ, o kon wa di bon na ba naŋ maale ko tebɛ kperaa lɛ?
46008011	Kyɛ a na yi a fo bɔmmo zie la ka a yɔɔ naŋ ba taa kpẽã na bɔre wɛ, kyɛ a o zuiŋ la ka Kristo kpi.
46008012	Kyɛ ka yɛnee wa maale yelbieri kyaare ne a yɔɔmine, a eŋ ba baaloŋ a ba teɛroŋ naŋ ba taa kpẽã poɔ, yɛ maale la yelbieri kyaare ne Kristo.
46008013	A lɛ poɔ, ka bondirii na vɛŋ ka n yɔɔ ŋmɛ gbɛre, N kon leɛ ɔɔ nɛne togtogi, a ta la vɛŋ ka n yɔɔ ŋmɛ gbɛre le.
46009001	N ba e a potuuro bee? N ba so mmeŋɛ bee? N da ba nyɛ a te Daŋna Yesu Kristo, bee? Yɛnee ba e n tomɔ tɔnɔ a Daŋna eŋɛ bee?
46009002	Ka Maa kon e potuuro ba mine zie, ne lɛ zaa, N sereŋ waa la lɛ yɛ zie. Bonso, yɛnee la n potuuroŋ `lego a Daŋna eŋɛ.
46009003	A ŋaa la n noɔre leɛ-teroo ko balaŋ naŋ zeŋ dire n sɛrɛɛ.
46009004	Te ba taa sori ka te di bondirii kyɛ nyu bee?
46009005	Te ba taa sori ka te de te pɔgɔbɔ naŋ sage de ka ba pɔge te kyene, a na a potuuribo mine ne a Daŋna yɔɔmine ane Sefas naŋ maŋ erɛ?
46009006	Bee Maa ne Barnabas yoŋ la ba taa sori ka te bare a tomɔ?
46009007	Aŋ la tonɔ sogya tomɔ kyɛ leɛ yɔɔrɔ omeŋɛ? Aŋ la maŋ eŋ tewɔmɔ weɛ kyɛ ba maŋ di o wɔmɔ? Aŋ la kyeenɛ donne kyɛ ba nyuuro a donne beroŋ?
46009008	N yeli la ama a na nensaala bee? A nɔbinnaa meŋ ba yeli a lɛ?
46009009	Bonso a ŋmaa la biŋ a Moses nɔbinnaa poɔ: “Ta `leŋ a naakoɔraa na noɔre naŋ nɛbre a bombie.” Naaŋmen ba taa a naakoɔraa teɛroŋ bee?
46009010	A sereŋ e la te zuiŋ la ka o yeli ama? Yelmeŋɛ, ba ŋmaa la aŋa a te zuiŋ, ka a onɔ sobɔ naŋ kɔ ane onɔ naŋ ŋmɛ, a seŋ ka ba e a lɛ a niŋe teɛroŋ kyelloo poɔ, ba naŋ na teɛre ka ba na poŋ a bonkyeɛre.
46009011	Ka tenee bore seɛloŋ bombie a yɛ poɔ, a na waa la bontegroŋ yɛ zie ka te na kyɛ eŋganoŋ boma yɛ zie?
46009012	Ka ba mine wa poŋ a faŋ ŋa yɛ zie, te meŋ kon tõɔ̃ taa ka a gaŋ lɛ bee? Kyɛ te da ba tu a faŋa sobiri ŋa; a lɛ puoriŋ, te dire la kannyiri yɛlɛ zaa poɔ, ka te ta pigi Kristo yelnoore sobiri.
46009013	Yɛ ba bɔŋ ka balaŋ naŋ tonɔ a Naaŋmen Yiri bonsonne zie maŋ nyɛ la ba diu a Naaŋmen Yiri poɔ, kyɛ ka balaŋ meŋ naŋ tonɔ a Naaŋmen Yiri altar zie maŋ poŋ a bon na ba naŋ maŋ de maale ne a bɔɔre?
46009014	A lɛ meŋ poɔ, a Daŋna meŋ maale la biŋ ka a balaŋ naŋ kanna a yelnoore kannoo, ka ba nyɛ ba diu a yelnoore poɔ.
46009015	Kyɛ N ba de ama zaa sobie. Kyɛ N meŋ ba ŋmaara ama ka yɛ na e a taaba ko ma. Ka Maa kpi, a na waa la velaa gaŋ neɛ na pigi n fuuru sori.
46009016	Kyɛ ka Maa wa kanne a yelnoore, N ba taa yɛlɛ zaa N naŋ na tõɔ̃ fuuro ne, bonso a fere ma la ka N kanne. Yɛlɛ na nyɔge ma la ka Maa ba kanne a yelnoore!
46009017	Bonso, ka Maa kanne a mmeŋɛ boɔbo zuiŋ, N taa la yɔɔre, kyɛ ka a naŋ ba e mmeŋɛ boɔbo, N taa la a tonnoɔre na ba naŋ ko ma.
46009018	Boŋ pãã la n yɔɔre? Ka Maa naŋ kanna a yelnoore, ka N na tõɔ̃ tere o ka daaro kyebe, a vɛŋ ka N ba tu a faŋa sobiri poɔ, a yelnoore poɔ.
46009019	Ne lɛ N naŋ waa weɛlɛ kyɛ ba e neɛ zaa soobo, N maale la mmeŋɛ gbaŋgbaa ko nobɔ zaa, a na tõɔ̃ nyɛ nobɔ yaga n zie.
46009020	A Gyu deme zie, N waa la na Gyu neɛ, ka N na tõɔ̃ mɔgle a Gyu deme. A balaŋ naŋ be a nɔbinnaa puliŋ, N waa la na kaŋ na meŋ naŋ be a nɔbinnaa puliŋ, ka N na tõɔ̃ mɔgle a balaŋ naŋ be a nɔbinnaa puliŋ.
46009021	A balaŋ naŋ ba taa a nɔbinnaa zie, N waa la na kaŋ naŋ ba taa nɔbinnaa (ne lɛ zaa N ba yi a Naaŋmen nɔbinnaa poɔ kyɛ be Kristo nɔbinnaa puliŋ), ka N na tõɔ̃ mɔgle a balaŋ naŋ ba taa a nɔbinnaa.
46009022	A balaŋ naŋ ba taa faŋ zie, N waa la na neɛ naŋ ba taa faŋ, ka N na tõɔ̃ mɔgle a balaŋ naŋ ba taa faŋ. N waa la boma zaa ko nobɔ zaa, ka sobiri kaŋ zaa poɔ, N na tõɔ̃ faa ba mine.
46009023	N erɛ la ama zaa a yelnoore zuiŋ, ka N na tõɔ̃ waa yɛ lantaaloŋ poŋ tasobɔ.
46009024	Yɛ ba bɔŋ ka zoobu poɔ, a zozoro zaa maŋ zo la kyɛ bonyenaa yoŋ la maŋ nyɛ a yɔɔre? Zo lɛ yɛ naŋ na tõɔ̃ zo a nyɛ a yɔɔre.
46009025	Neɛ zaa naŋ kpeɛrɛ a gantaaloŋ poɔ, maŋ taa la omeŋɛ velaa yɛlɛ zaa poɔ. Ba maŋ e la lɛ ka ba nyɛ a zo-de-wẽɛ̃ sobɔ zupile naŋ kon bɔŋ kɔɔre; kyɛ tenee, te maŋ e la lɛ ka te nyɛ zo-de-wẽɛ̃ sobɔ zupile naŋ kon bɔŋ baare.
46009026	A lɛ poɔ, lɛ ka N meŋ zoro kyɛ ba bonnɔ; N ba zɔɔrɔ a na neɛ naŋ ŋmeɛrɛ sɛseɛ.
46009027	Kyɛ N ŋmɛ la n eŋgan kyɛ maale o n gbaŋgbaa ka N ta vɛŋ, sobiri kaŋ zaa poɔ, ka Maa wa kanne kannoo ko ba mine baare, ka Mmeŋɛ waa nenweɛ.
46010001	Israel Saakommine Saŋ Kpããnoo Kyɛ, yɔɔmine, N ba boɔrɔ ka yɛ ta bɔŋ a yelmeŋɛ, ka te saakommine zaa da be la a zanzugo puliŋ, kyɛ ba zaa da kpɛ la te yi a mane poɔ.
46010002	Ba zaa da de la Moses suobu a zanzugo ne a mane poɔ.
46010003	Ba zaa da laŋ di la seɛloŋ bondiyenaa,
46010004	kyɛ leɛ nyu a seɛloŋ bonnyuuri yenaa, bonso, ba maŋ nyu la a seɛloŋ piiri na zie, naŋ beɛle ba. A piiri ŋa la Kristo.
46010005	A la leɛ, Naaŋmen poɔ da ba pɛle ne ba yaga zie, ka ba eŋgama da yaare a wɛgyaŋ zaa poɔ.
46010006	Kyɛ ama zaa waa la mannoo ko te, a wuli te ka te ta de te sukyie eŋ boɔbo faare poɔ, a na ba meŋ naŋ da e.
46010007	Yɛ ta waa tebɛ deme a na ba mine naŋ da waa; a seŋ na ba naŋ ŋmaa biŋ: “A nobɔ da zeŋ la ka ba di kyɛ nyu kyɛ pãã iri te deɛne.”
46010008	Yɛ ta vɛŋ ka te toŋ pẽɛ̃pẽɛ̃ tomɔ a na ba mine naŋ da e, kyɛ bebiyenaa poɔ, ba mine turi lezɛre ne ata da le la kpi.
46010009	Yɛ ta vɛŋ ka te gyenne Kristo, a na ba mine meŋ naŋ da e ka weere saŋ ba bare.
46010010	Kyɛ yɛ ta boolɔ yɛlɛ a na ba mine meŋ naŋ da e ka a Saŋnaa Sobɔ da saŋ ba bare.
46010011	Kyɛ ama zaa wa la ba zie ka a manne wuli ba. Ba meŋ da ŋmaa la biŋ ama zaa ka a waa toortago ko te, a tenee naŋ nyɛ ka a saŋ baaro saŋ zaa peɛle la.
46010012	A lɛ pãã, vɛŋ ka a neɛ na naŋ teɛre ka o are la, kaara velaa ka o ta le.
46010013	Gyennoo zaa ba nyɔge yɛ ka nensaala naane maŋ nyɛ. Kyɛ Naaŋmen e la a sobɔ yɛ naŋ na tõɔ̃ sage ne; O kon bare ka gyennoo nyɔge yɛ gaŋ lɛ yɛ naŋ na tõɔ̃. O meŋ na tere la sobiri laŋ ne a gyennoo ka yɛ tõɔ̃ zo yi a kyɛ are kpẽã a gyennoo poɔ. Tebɛ Tigri Ane A Daŋna Zimaane Diu
46010014	A lɛ poɔ, yɛnee N naŋ nɔŋ, yɛ zo yi tebɛ yɛlɛ poɔ.
46010015	N yeli la a na N naŋ yele korɔ dɔbɔ naŋ taa yɛŋ, yɛ di yɛmenne sɛrɛɛ ne bon na N naŋ yeli.
46010016	A bareka puoru kɔp na te naŋ maŋ de puori ne, a ba e a Kristo zẽẽ lantaaloŋ bee? Kyɛ a boroboro te maŋ ŋmaa, a ba e a Kristo eŋgan lantaaloŋ bee?
46010017	A boroboro yenaa yoŋ la bebe. Lɛ la so ka tenee naŋ waa yaga, waa la eŋgan bonyenaa, a te zaa naŋ laŋ a boroboro yenaa na.
46010018	Nyɛ a Israel nensaaloŋ yɛlɛ: A balaŋ naŋ maŋ di a bɔɔr-maal boma, ba maŋ poɔ la a altar zie bee?
46010019	N pãã yele la boŋ? N yele la ka a teo e la bon kaŋ, bee a bon na ba naŋ de maale bɔɔre ko tebɛ e la bon bee?
46010020	A ba e lɛ. A leɛ e ka a boma na a Tendaa deme naŋ maŋ de maale ne bɔɔre, ba maŋ de la maale ne bɔɔre ko kɔntɔmɔ, a ba e Naaŋmen, kyɛ N ba boɔrɔ ka yɛ laŋ ne kɔntɔmɔ.
46010021	Yɛ kon tõɔ̃ nyu ne a Daŋna kɔp laŋ ne kɔntɔmɔ kɔp meŋ. Yɛ kon tõɔ̃ laŋ ne a Daŋna tabol kyɛ laŋ ne kɔntɔmɔ tabol meŋ.
46010022	Te boɔrɔ la ka te e ka a Daŋna taa nyuuri bee? Te taa la kpẽã gaŋ O bee?
46010023	Bon zaa taa la sori ko ma, kyɛ a ba e bon zaa la taa tɔnɔ. Bon zaa taa la sori ko ma, kyɛ boma zaa ba meɛrɛ duoro.
46010024	Ta vɛŋ ka neɛ zaa boɔrɔ omeŋɛ bonveɛle, kyɛ vɛŋ ka kaŋ zaa boɔrɔ bonveɛle ko o taaba.
46010025	Yɛ na tõɔ̃ ɔɔ nɛne ba naŋ koɔrɔ daa poɔ, kyɛ ta soore sooroo zaa a yɛ teɛroŋ zuiŋ,
46010026	bonso, “A Daŋna so a teŋɛ zu ane bon zaa naŋ be o poɔ.”
46010027	Ka neɛ naŋ ba sage de wa boɔle ka yɛ di ne o, kyɛ ka yɛ boɔrɔ ka yɛ gaa, yɛ di bon na zaa ba naŋ biŋ yɛ niŋe kyɛ ta soorɔ sooroo zaa a yɛ teɛroŋ zuiŋ.
46010028	Kyɛ ka neɛ wa yeli yɛ, “Ŋa la ka ba de maale bɔɔre ko tebɛ,” ta lɛ di, a neɛ naŋ yeli ko yɛ teɛroŋ zuiŋ: Bonso, “A Daŋna so a teŋɛ zu ane bon zaa naŋ be o poɔ.”
46010029	N yele la a neɛ na sobɔ teɛroŋ yɛlɛ, a ba e a yɛnee teɛroŋ. A lɛ poɔ, boŋ la so ka neɛ kaŋ tõɔ̃ di n weɛloŋ sɛrɛɛ a seŋ o teɛroŋ?
46010030	Ka Maa wa di ne bareka puoruu, boŋ la so ka ba yeli faaloŋ n zie a bon na N naŋ di ne bareka puoruu zuiŋ?
46010031	A lɛ pãã, ka yɛnee wa di bee nyu, bee bon na zaa yɛ naŋ e, yɛ e a zaa a Naaŋmen eŋno zuiŋ.
46010032	Ta e ka neɛ kaŋ zaa ŋmɛ gbɛre, ka ba e la Gyu deme, Grik deme, bee Naaŋmen puoru deme—
46010033	a seŋ na N maŋ boɔrɔ ka N pɛle neɛ zaa poɔ, yɛlɛ zaa poɔ. Bonso, N ba boɔrɔ mmeŋɛ tɔnɔ, kyɛ nenyaga zaa tɔnɔ la, ka ba na tõɔ̃ nyɛ faabo.
46011001	Yɛ tɔglɔ ma, a na N naŋ tɔglɔ Kristo.
46011002	Kyɛ N pugi yɛ la, yɔɔmine, ne lɛ yɛ naŋ maŋ teɛre ma yɛlɛ zaa poɔ, ka yɛ meŋ tuuro a noɔre a seŋ lɛ N naŋ da manne ko yɛ.
46011003	Kyɛ, N boɔrɔ la ka yɛ bɔŋ ka dɔɔ zaa zusobɔ la Kristo, pɔgɔ meŋ zusobɔ la dɔɔ, kyɛ ka Kristo meŋ zusobɔ e Naaŋmen.
46011004	Dɔɔ zaa naŋ puoro bee kanna kannoo kyɛ pɔge o zu, eŋnɛ la omeŋɛ zu vi.
46011005	Kyɛ ka pɔgɔ zaa naŋ puoro bee kanna kannoo kyɛ ba pɔge o zu, o meŋ eŋnɛ la o zu vi, ka a seŋ na ba poŋ la o zu.
46011006	Bonso, ka pɔgɔ ba wa `leŋ o zu pɔge, vɛŋ ka ba ŋmaa o zukɔɔloŋ bare; kyɛ ka a na wa te waa vi ka pɔgɔ ŋmaa o zukɔɔloŋ bare bee poŋ o zu, vɛŋ ka o `leŋ o zu pɔge.
46011007	Bonso, a ba seŋ ka dɔɔ `leŋ o zu pɔge, o naŋ e a Naaŋmen waaloŋ ne O eŋno; kyɛ pɔgɔ e la dɔɔ eŋno.
46011008	Bonso, dɔɔ ba yi pɔgɔ zie, kyɛ pɔgɔ yi la dɔɔ zie;
46011009	ba meŋ da ba iri dɔɔ ko pɔgɔ, kyɛ pɔgɔ la ka ba iri ko dɔɔ.
46011010	A ŋaa zuiŋ ane a malkere zuiŋ, a seŋ la ka pɔgɔ taa faŋ wulu kaŋ a dɔgle o zu.
46011011	A lɛ poɔ, pɔgɔ ba e o yoŋ dɔɔ zie, kyɛ dɔɔ meŋ ba e o yoŋ pɔgɔ zie a Daŋna eŋɛ.
46011012	Bonso, a na pɔgɔ naŋ yi dɔɔ zie, lɛ meŋ la ka dɔɔ meŋ yi pɔgɔ zie. Kyɛ boma zaa yi la Naaŋmen zie.
46011013	Yɛ di a yɛlɛ sɛrɛɛ yɛmenne poɔ: A tu la sori ka pɔgɔ puoro Naaŋmen kyɛ ba `leŋ o zu pɔge bee?
46011014	A nensaala meŋɛ waaloŋ ba wuli yɛ ka dɔɔ naŋ wa taa zukɔɔloŋ wogri, ka a waa la vi o zie,
46011015	kyɛ ka pɔgɔ wa taa zukɔɔloŋ wogri, a maŋ waa la eŋno ko o? Bonso, Naaŋmen ko o la zukɔɔloŋ ka a waa o bompɔgre.
46011016	Ka neɛ zaa wa boɔrɔ ka o ŋmɛ nɔkpeɛne ama zuiŋ, te ba la taa eroŋ zaa, kyɛ Naaŋmen puoru deme zaa poɔ, ba meŋ ba la taa eroŋ kaŋ zaa.
46011017	A yɛlɛ ŋa N naŋ wullo yɛ poɔ, N ba pugi yɛ, bonso, a yɛ lammo maŋ taa la yelsaŋne naŋ gaŋ a yelveɛle.
46011018	Bonso, a yɛlɛ danwẽɛ̃ sobɔ la, N woŋ la ka yɛnee wa laŋ taa a na puoru deme, ka wɛloo maŋ be la yɛ poɔ, kyɛ N teɛre ka N meŋ sage de la lɛ.
46011019	Bonso, a seŋ la ka yɛ meŋ taa teɛroŋ tɛɛtɛɛ a yɛ poɔ, ka balaŋ na Naaŋmen naŋ sage de na sãã la yɛ zie.
46011020	A lɛ poɔ, ka yɛnee wa laŋ taa, a bondirii yɛ naŋ di ba e a Daŋna zi`maa bondirii.
46011021	Bonso, yɛ naŋ maŋ dire, yɛ kaŋ zaa maŋ dire la omeŋɛ bondirii kyɛ ba kyɛllɛ neɛ zaa, ka kaŋ meŋ taa kɔŋ kyɛ kaŋ meŋ kuoli dãã.
46011022	Yɛ ba taa yie yɛ naŋ na maŋ kpɛ di kyɛ nyu bee? Bee yɛ ba eŋnɛ a Naaŋmen puoru deme, kyɛ erɛ vi yɛlɛ korɔ a balaŋ naŋ ba taa bon zaa? Boŋ la ka N na yeli ko yɛ? N na pugi yɛ la a yɛlɛ aŋa poɔ? N ba pugi yɛ!
46011023	Bonso, a bon na N naŋ de a Daŋna zie, N meŋ de la ko yɛ: A tensoɔ na ba naŋ da iri de O ko ba, a Daŋna Yesu da de la boroboro,
46011024	kyɛ O naŋ wa puori bareka puoruu, O ŋmaa la a boroboro kyɛ yeli, “De di. N eŋgan la aŋa N naŋ ŋmaa ko yɛ; yɛ erɛ a ŋaa a maŋ teɛrɛ N yɛlɛ.”
46011025	A lɛ meŋ la, ba naŋ da di a zi`maa diu baare, O de la a kɔp a yeli, “A kɔp ŋa la a nɔlaŋ paala a N zẽẽ poɔ; saŋ na zaa yɛ naŋ nyuuro a, yɛ erɛ a ŋaa a maŋ teɛrɛ N yɛlɛ.
46011026	Bonso, saŋ na zaa yɛ naŋ wa ɔɔ a boroboro ŋa kyɛ nyu a kɔp ŋa poɔ, yɛ kanna la a Daŋna kũũ yɛlɛ kyɛ gu ka O wa te wa.
46011027	A lɛ pãã, neɛ na zaa naŋ na ɔɔ a boroboro kyɛ nyu a Daŋna kɔp poɔ kyɛ ba seŋ ne, na maale la yelbieri kyaara ne a Daŋna eŋgan ane O zẽẽ.
46011028	Kyɛ yɛ vɛŋ ka neɛ maŋ gyɛle iri omeŋɛ kyɛ pãã vɛŋ ka o ɔɔ a boroboro kyɛ nyu ne a kɔp.
46011029	Bonso, neɛ zaa naŋ dire kyɛ nyuuro kyɛ ba seŋ ne, o dire la kyɛ nyuuro saŋ-baroo korɔ omeŋɛ kyɛ ba teɛre bɔŋ ka a Daŋna eŋgan la.
46011030	Lɛ la so ka yɛ yaga zie a yɛ poɔ waa baaloŋ lɛ kyɛ beɛrɛ, kyɛ ka yɛ yaga zie meŋ gbire.
46011031	Kyɛ ka tenee di temenne sɛrɛɛ, te da naa kon nyɛ sɛrɛɛ diu.
46011032	Kyɛ ka tenee wa nyɛ sɛrɛɛ diu, te nyɛ la dɔgroŋ wuluu a Daŋna zie, ka te ta nyɛ saŋnaa ne a donɛɛ deme.
46011033	A lɛ pãã, n yɔɔmine, ka yɛnee wa laŋ taa a na di, yɛ maŋ kyɛllɛ taaba.
46011034	Ka kɔŋ wa kpɛ kaŋ zaa, vɛŋ ka o di omeŋɛ yiri poɔ, ka yɛ ta nyɛ saŋnaa ka yɛnee wa laŋ taa. Kyɛ ka Maa wa te wa, N na maale la a yɛlɛ naŋ kyɛre.
46012001	Yɔɔmine, N ba boɔrɔ ka yɛ ta bɔŋ a seɛloŋ kyɔgtaare yɛlɛ.
46012002	Yɛ bɔŋ la ka yɛ naŋ da waa Tendaa deme, ba da tage de yɛ la ko tebɛ naŋ kon tõɔ̃ yeli yɛlɛ.
46012003	A lɛ poɔ, N yeli ko yɛ la ka neɛ zaa naŋ yele ne a Naaŋmen Seɛ kon tõɔ̃ yeli, “Vɛŋ ka Yesu nyɛ ŋmɛ-eŋ,” kyɛ kaŋ zaa kon yeli, “Yesu la a Daŋna,” ka a Sekyerete naane.
46012004	Kyɔgtaa parɛɛ waa la yaga, kyɛ Seɛ bonyenaa la bebe.
46012005	Tomɔ parɛɛ waa la yaga, kyɛ Daŋna bonyenaa la bebe.
46012006	Tontone parɛɛ waa la yaga, kyɛ Naaŋmen yenaa la tonɔ a zaa nobɔ zaa zie.
46012007	Kyɛ Naaŋmen de la a Seɛ sããbo ko neɛ kaŋ zaa ka a waa tɔnɔ ko ba zaa.
46012008	O ko la kaŋ a yɛŋ yelbiri ka a yi a Seɛ zie, a ko kaŋ na meŋ bɔmmo yelbiri ka a meŋ yi a Seɛ na zie,
46012009	a ko kaŋ meŋ sagdeu, ka a yi a Seɛ na zie, ko kaŋ meŋ sammo kyɔgtaare ka a yi a Seɛ na zie,
46012010	ko kaŋ na meŋ tonseɛle tomɔ, ko kaŋ meŋ Ŋmen-noɔr tomɔ, a ko kaŋ ka o tõɔ̃ wele bɔŋ seere, ko kaŋ ka o na tõɔ̃ yeli yɛlɛ ane kɔkɔtɛɛtɛɛ, kyɛ kyãã ko kaŋ ka o na tõɔ̃ manne a kɔkɔe zaa tɛgɛ.
46012011	Kyɛ ama zaa e la a Seɛ bonyenaa na tomɔ, kyɛ O de la ko kaŋ zaa a seŋ lɛ Onɔ naŋ boɔrɔ.
46012012	Bonso, a eŋgan e la bonyeni, ne lɛ zaa o naŋ taa ziiri yaga. O ziiri naŋ waa yaga, kyɛ a laŋ la taa e eŋgan bonyeni. Lɛ meŋ la ka a waa Kristo zie.
46012013	Bonso, te zaa de la suobu Seɛ bonyena zie a waa eŋgan bonyena—ka te waa la Gyu deme bee Grik deme, gbaŋgbaare bee nenweere—ka a e ka te zaa de a Seɛ bonyena a nyuuro ne.
46012014	Bonso, a eŋgan ba e zibonyeni kyɛ ziiri yaga la.
46012015	Kyɛ ka gbɛre wa yeli, “N naŋ faa ba e nu, N ba poɔ a eŋgan poɔ,” a lɛ poɔ, o ba e a eŋgan zie kaŋ bee?
46012016	Kyɛ ka a toori meŋ wa yeli, “N naŋ ba e nimiri, N ba poɔ a eŋgan poɔ,” a lɛ poɔ, o ba e a eŋgan zie kaŋ bee?
46012017	Ka a eŋgan zaa meŋ da waa nimiri, yeŋ la ka a wonnuŋ na be? Ka a eŋgan zaa meŋ da waa wonnuŋ, yeŋ la ka a nyuubu na be?
46012018	Kyɛ pampana, Naaŋmen biŋ la zie kaŋ zaa a eŋgan poɔ ka a seŋ lɛ O naŋ boɔrɔ ka a waa.
46012019	Kyɛ ka a ziiri zaa da waa ziyenaa, yeŋ ka a eŋgan da naa be?
46012020	Kyɛ a na a naŋ e, ziiri yaga bebe la, kyɛ eŋgan bonyena na la.
46012021	A nimiri kon tõɔ̃ yeli ko nu, “N ba boɔrɔ fo!” A zu meŋ kon tõɔ̃ yeli ko gbɛɛ, “N ba boɔrɔ yɛ!”
46012022	Kyɛ a ziiri na naŋ be a eŋgan eŋɛ a waa na a ba taa faŋ, sereŋ e la a zikponni.
46012023	A ziiri na te naŋ teɛre ne vi, te maŋ de la ka ama taa la tɔnɔ yaga; kyɛ a te ziiri naŋ ba veɛlɛ, meŋ na taa la veɛloŋ yaga.
46012024	Kyɛ ka te zie naŋ veɛlɛ, a ba fere ka te kaara a zie. Kyɛ Naaŋmen laŋ la a eŋgan taa a e ka a zie naŋ ba veɛlɛ ka o taa tɔnɔ yaga gaŋ,
46012025	ka wɛloo zaa ta kyebe a eŋgan eŋɛ, kyɛ ka o zie zaa da naa taa teɛroŋ ŋa tɔ ko taaba.
46012026	Ka zie kaŋ wa nyɛ woore, zie zaa nyɛ la woore ne o; ka a zie kaŋ wa nyɛ eŋno, a zie zaa maŋ dire la noɔ ne o.
46012027	Pampana, yɛ e la Kristo eŋgan, kyɛ yɛ kaŋ zaa e la zie kaŋ.
46012028	Kyɛ a balaŋ Naaŋmen naŋ da iri biŋ a puoru deme poɔ: A danwẽɛ̃ sobɔ la potuuribo, a ayi sobɔ la Ŋmen-noɔr deme, ka a ata sobɔ la wuliwullibo. A lɛ puoriŋ, o ko la tonseɛle, ane sammo kyɔgtaare, ane sommo tomɔ, ane zikaareba tomɔ, ane kɔkɔtɛɛtɛɛ.
46012029	Ba zaa waa la potuuribo? Ba zaa waa la Ŋmen-noɔr deme? Ba zaa waa la wuliwullibo? Ba zaa tonɔ la tonseɛle?
46012030	Ba zaa taa la sammo kyɔgtaare? Ba zaa yele la kɔkɔtɛɛtɛɛ? Ba zaa manna la a kɔkɔe tɛgɛ?
46012031	Kyɛ yɛ eŋ nimizeɛ a boɔrɔ a kyɔgtaare naŋ zuo. Kyɛ pampana, N na wuli yɛ la a sobivelaa naŋ zuo.
46013001	Ka Maa de nensaala ane malkere kɔkɔe yeli ne yɛlɛ, kyɛ ba taa nɔmmo, N waa la na gbelime bee sembol naŋ pɔgrɔ gɔmɔ.
46013002	Ka Maa taa a Ŋmen-noɔr sobɔ kyɔgtaa a tõɔ̃ bɔŋ yelsɔgle zaa ane bɔmmo zaa tɛgɛ, kyɛ ka Maa wa taa sagdeu na tõɔ̃ viiri tanne, kyɛ ba taa nɔmmo, N ba waa bon zaa.
46013003	Ka Maa de n boma zaa ko nembaaleba, kyɛ vɛŋ ka ba iri de n eŋgan eŋ vũũ zeɛlɛ poɔ, kyɛ ba taa nɔmmo, N kon nyɛ tɔnɔ zaa.
46013004	Nɔmmo maŋ taa la kannyiri ane nimibaaloŋ. Nɔmmo ba taa nyuuri, nɔmmo ba fuuro, o meŋ ba e pɔloo.
46013005	O ba e ba-eŋnɛ eroŋ, o ba maŋ boɔrɔ omeŋɛ boɔbo, o ba maŋ nyɛ suuri wiẽũ lɛ, o ba maŋ teɛrɛ a nobɔ efaare.
46013006	Nɔmmo ba dire noɔ ne yelbatori, kyɛ o dire la noɔ ane yelmeŋɛ.
46013007	O maŋ are la gbeŋgbeŋ yɛlɛ zaa poɔ, a sage de yɛlɛ zaa, a maŋ taa kyelloo yɛlɛ zaa poɔ, kyɛ maŋ dire kannyiri yɛlɛ zaa poɔ.
46013008	Nɔmmo kon bɔŋ ŋmaa bare. Kyɛ be Ŋmen-noɔr sobɔ yelbie naŋ be, ba na bare la; ka kɔkɔe wa bebe, ba na bare la gɔmɔ; be bɔmmo naŋ be, o na tɔle la gaa.
46013009	Bonso, te bɔŋ la a kyɛllɛ, kyɛ te kanne la a Ŋmen-noɔr yɛlɛ a kyɛllɛ poɔ,
46013010	kyɛ a saŋ na a bon na naŋ ta o tao wa te wa, a bon na naŋ e bonkyɛllɛ na tɔle la gaa.
46013011	N naŋ da waa bibile, N da maŋ yeli la yɛlɛ a na bibile, N da maŋ teɛre la a na bibile, N da maŋ de la yɛlɛ a na bibile. Kyɛ N naŋ wa ta neɛ, N bare la bibiiluŋ yɛlɛ.
46013012	Kyɛ pampana, te ba nyɛrɛ temenne vela, a na te naŋ kaara kyaala kaŋ poɔ; kyɛ te na leɛ nyɛrɛ la velaa. Pampana, N taa la bɔmmo kyɛllɛ, kyɛ N na leɛ bɔŋ la a na ba meŋ naŋ bɔŋ ma.
46013013	Kyɛ pampana ŋa, ama ata la kyɛre: sagdeu, kyelloo, ane nɔmmo. Kyɛ ama zaa poɔ, nɔmmo la a zusobɔ.
46014001	Tuuro a nɔmmo sobiri a pãã boɔrɔ seɛloŋ kyɔgtaare, kyɛ sereŋ boɔrɔ ka yɛ kanne a Ŋmen-noɔr kannoo.
46014002	Bonso, neɛ zaa naŋ yele ne kɔkɔre kaŋ, ba yele korɔ nensaaleba kyɛ Naaŋmen la. Bonso, neɛ zaa ba maŋ bɔŋ o yɛlɛ tɛgɛ, o naŋ maŋ yele yelsɔglaa a seɛ eŋɛ.
46014003	Kyɛ a sobɔ na naŋ kanna a Ŋmennoɔr kannoo, maŋ yele la korɔ nensaaleba ka ba na tõɔ̃ mɛ la do a nyɛ dɔre-eŋ ane sukyidiibu.
46014004	A sobɔ na naŋ yeli yɛlɛ ne kɔkɔre kaŋ maŋ meɛrɛ la omeŋɛ duoro, kyɛ a sobɔ na naŋ kanne a Ŋmennoɔr kannoo maŋ meɛrɛ duoro la a puoru deme.
46014005	N boɔrɔ la ka yɛ zaa yeli yɛlɛ ne kɔkɔe, kyɛ N sereŋ boɔrɔ la ka yɛ kanne a Ŋmen-noɔr kannoo. Bonso, a kaŋ na naŋ kanne a Ŋmen-noɔr kannoo gaŋ la a kaŋ na naŋ yeli yɛlɛ ne kɔkɔe, see ka o leɛ manne a kɔkɔe tɛgɛ ka a puoru deme tõɔ̃ leɛ mɛ do.
46014006	Kyɛ pampana, yɔɔmine, ka Maa wa yɛ zie a wa yele ne kɔkɔe, boŋ tɔnɔ la ka N taa a yɛ zie ka N yeli yɛlɛ ko yɛ a yi a sããbo kaŋ bee bɔmmo kaŋ bee Ŋmen-noɔr kannoo kaŋ bee wulu kaŋ naane?
46014007	A lɛ meŋ poɔ, a boma na naŋ ba voorɔ kyɛ pɔgrɔ gɔmɔ, a na a welee bee korengyo, wolɔ ka neɛ na bɔŋ a gɔmɔ na a wɛlee bee korengyo naŋ maale ka a konni wa sãã tɛɛtɛɛ naane?
46014008	A la leɛ, ka eelɛ ba koŋ ka a yi vela, aŋ la na kyɔgre gu zɔɔre?
46014009	Lɛ poɔ, a be la yɛ zie. Ka yɛ ba yeli ne yelbie na ba naŋ maŋ woŋ a yɛ kɔkɔre poɔ, wolɔ ka neɛ na bɔŋ bon na yɛ naŋ yele? Yɛ na yele eŋnɛ la sɛseɛ poɔ.
46014010	Bonnoŋ kyebe, kɔkɔre yaga be la a donɛɛ poɔ, kyɛ kaŋ zaa kyebe naŋ ba taa wonnuŋ.
46014011	A lɛ, ka Maa pãã ba bɔŋ a kɔkɔre tɛgɛ, N e la saana a sobɔ naŋ yele zie, ka o meŋ waa saana n meŋ zie.
46014012	Lɛ, a be la yɛ zie. Yɛ naŋ sereŋ boɔrɔ seɛloŋ kyɔgtaare, yɛ e aneɛ ne a kyɔgtaare naŋ na mɛ a puoru deme ka ba do.
46014013	A ŋaa zuiŋ, vɛŋ ka a neɛ naŋ yele kɔkɔre kaŋ poɔ ka o puoro ka o na tõɔ̃ leɛ manne lɛ o naŋ yeli.
46014014	Bonso, ka Maa puori kɔkɔre kaŋ poɔ, n seɛ puoro la, kyɛ n teɛroŋ ba taa tɔnɔ zaa.
46014015	Boŋ pãã la? N na puoro la ne n seɛ, kyɛ N meŋ na puoro la ne n teɛroŋ. N na yieli la ne n seɛ, kyɛ N meŋ na yieli la ne n teɛroŋ.
46014016	Bee, ka fõõ wa pugro Naaŋmen ne fo seɛ, wolɔ la ka a neɛ naŋ poɔ a balaŋ naŋ ba bɔŋ a tɛgɛ zie na tõɔ̃ yeli, “Amen” a fo bareka puoruu zuiŋ, o naŋ ba bɔŋ a bon na fo naŋ yele?
46014017	Yelmeŋɛ, fo puoro la a bareka puoruu velaa, kyɛ a neɛ na kaŋ ba nyɛ mɛduoruu.
46014018	N puori la Naaŋmen bareka, N naŋ yele kɔkɔe yaga gaŋ yɛ zaa zuiŋ.
46014019	Kyɛ a puoru deme poɔ, N na leɛ boɔrɔ la ka N yeli yelbie anuu naŋ yi n teɛroŋ zie, ka N na tõɔ̃ meŋ wuli ba mine, gaŋ yelbie turi pie kɔkɔre kaŋ poɔ.
46014020	Yɔɔmine, yɛ bare bibilii teɛroŋ. A efaare eroŋ poɔ, yɛ waa na bibilii, kyɛ a yɛ teɛroŋ poɔ, yɛ waa na onɔ naŋ ta neɛ.
46014021	A nɔbinnaa poɔ, ba ŋmaa la biŋ: “Ne kɔkɔtɛɛtɛɛ, ne nɔgbɛmɛ tɛɛtɛɛ N na yeli la yɛlɛ ko a nobɔ bama, kyɛ ne a lɛ zaa, ba kon kyɛllɛ ma,” a Daŋna la yeli.
46014022	A kɔkɔe pãã e la mannoo, kyɛ a ba e manno ko balaŋ naŋ sage de, kyɛ a e la mannoo ko balaŋ naŋ ba sage de. Kyɛ Ŋmen-noɔr kannoo ba wa ko balaŋ naŋ ba sage de, kyɛ a wa la ko balaŋ naŋ sage de.
46014023	A lɛ pãã, ka a puoru deme zaa wa laŋ taa ziyenaa, ka ba zaa yele ne kɔkɔe, kyɛ ba mine naŋ ba bɔŋ a tɛgɛ bee basagdeu deme wa kpɛ, ba kon yeli ka yɛ yaara la bee?
46014024	Kyɛ ka ba zaa kanne Ŋmennoɔr kannoo, ka kaŋ naŋ ba sage de bee kaŋ naŋ ba bɔŋ a tɛgɛ wa kpɛ, o na sage ne la ba zaa ka o e la yelbebe sobɔ, ka ba zaa meŋ na nyare o zu,
46014025	ka o sukyiri yelsɔglaa zaa sãã. Lɛ ka o na le teŋɛ ne o niŋe a puori Naaŋmen, a kyɛ pãã yeli, “Naaŋmen sereŋ be la yɛ zie!”
46014026	Boŋ pãã la, yɔɔmine? Ka yɛnee wa laŋ taa, kaŋ zaa taa la Naaŋmen yieluŋ, bee wuluu, bee kɔkɔre kaŋ, bee sããbo yelbiri, bee yelmannaa. Yɛ vɛŋ ka ama zaa waa mɛduoruu.
46014027	Ka kaŋ zaa wa yeli ne kɔkɔre kaŋ, vɛŋ ka nobɔ bayi—ka a ba gaŋ nobɔ bata—ka ba yeli, bonyena, bonyena, kyɛ vɛŋ ka nembonyenaa leɛ manne a kɔkɔre tɛgɛ.
46014028	Ka a man-mannaa ba wa kyebe, vɛŋ ka a yeliyele pɔge o noɔre a puoru die poɔ, kyɛ vɛŋ ka o yeli yɛlɛ ko omeŋɛ ne Naaŋmen.
46014029	Ŋmen-noɔr deme bayi bee bata la na yeli, kyɛ vɛŋ ka ba mine pãã di a bon na ba naŋ yeli sɛrɛɛ.
46014030	Kyɛ ka a sããbo yelbiri wa te wa neɛ kaŋ naŋ zeŋ zie, vɛŋ ka a danwẽɛ̃ yeliyele bare o yɛlɛ.
46014031	Bonso, yɛ zaa na tõɔ̃ kanne la, bonyena, bonyena, ka kaŋ zaa tõɔ̃ zanne, kyɛ ka kaŋ zaa meŋ tõɔ̃ nyɛ sukyidiibu.
46014032	A Ŋmennoɔr deme taa la faŋ a Ŋmennoɔr deme seere zie.
46014033	Bonso, Naaŋmen ba e buriburi Naaŋmen kyɛ eŋ`maaroŋ Naaŋmen la. A lɛ a naŋ be a Ŋmendeme puoru deri zaa zie,
46014034	vɛŋ ka yɛ pɔgɔbɔ pɔge ba nɔe a puoru deri poɔ. Bonso, ba ba taa sori ka ba yeli yɛlɛ, kyɛ a seŋ la ka ba sigri bamenne a na a nɔbinnaa meŋ naŋ yele.
46014035	Ka ba naŋ wa boɔrɔ ka ba soore bon kaŋ yɛlɛ, vɛŋ ka ba soore bamenne serbɛ a yiri poɔ, bonso, a waa la vi ka pɔgɔ yeli yɛlɛ a puoru die poɔ.
46014036	Bee, yɛ zie la ka a Naaŋmen yelbir yi? Bee yɛ zie yoŋ la ka o wa?
46014037	Ka kaŋ zaa wa teɛre ka o e la Ŋmen-noɔr sobɔ bee seɛloŋ sobɔ, vɛŋ ka o sage ka a bon na N naŋ ŋmaa ko yɛ e la a Daŋna nɔe-teroo.
46014038	Ka kaŋ ba bɔŋ a pare, vɛŋ ka o ta bɔŋ a pare.
46014039	A lɛ poɔ, yɔɔmine, yɛ e aneɛ te bɔ a Ŋmen-noɔr sobɔ tomɔ, kyɛ ta pigi ba ka ba ta yeli ne kɔkɔe.
46014040	Kyɛ yɛ vɛŋ ka yɛ erɛ soŋ bon zaa poɔ ka a meŋ tu sobivelaa.
46015001	Kyɛ, yɔɔmine, N boɔrɔ la ka N e ka yɛ bɔŋ a yelnoore N naŋ da kanne ko yɛ, a yelnoore na yɛ meŋ naŋ de, kyɛ o eŋɛ la ka yɛ meŋ are.
46015002	A yelnoore ŋa poɔ, yɛ meŋ nyɛ la faabo ka yɛnee wa nyɔge kpẽã ne a yelbiri N naŋ kanne ko yɛ. Ka lɛ naane, yɛ sagdeu ba taa tɔnɔ.
46015003	Bonso, N da de la niŋe ko yɛ a bon na N meŋ naŋ nyɛ, ka Kristo da kpi a te yelbebe zuiŋ a seŋ na a Ŋmaabo naŋ yeli;
46015004	ba da ũũ O la, ka O leɛ iri a beri ata daare, a seŋ na a Ŋmaabo naŋ yeli;
46015005	kyɛ ka O da sãã Pita zie, kyɛ leɛ sãã a pie ne bayi zie.
46015006	A yi a lɛ puoriŋ, ka O da sãã yɔɔmine naŋ zuo kɔɔre anuu, saŋ bonyenaa poɔ. Ba yaga zie kyãã voorɔ la, kyɛ ka ba mine meŋ faa gbire.
46015007	A yi a lɛ puoriŋ, ka O da sãã la Gyems zie kyɛ pãã leɛ sãã a potuuribo zaa zie.
46015008	A baaraa zaa ka O leɛ sãã n meŋ zie, a na a neɛ na zie ba naŋ dɔge kyɛ ka a saŋ ba ta sɛre.
46015009	Bonso, Maa la a potuuribo zaa bile, kyɛ ka a ba seŋ ka ba boɔle ma potuuro, bonzuiŋ, N da maŋ dɔgre la a Naaŋmen puoru deme.
46015010	Kyɛ a Naaŋmen nɔndeteroo zuiŋ, N waa la lɛ N naŋ waa, kyɛ a nɔndeteroo O naŋ ko ma da ba waa ka a ba taa tɔnɔ. Kyɛ N da toŋ la kpẽã gaŋ a balaŋ zaa—ka Maa naane, kyɛ a Naaŋmen nɔndeteroo naŋ be n zie la.
46015011	Ka a lɛ pãã, ka Maa la bee balaŋ la, lɛ ka te maŋ kanne, kyɛ lɛ ka yɛ meŋ sage de.
46015012	Kyɛ ka ba naŋ wa kanne ka Kristo iri yi la kuuni poɔ, wolɔ ka yɛ mine yeli ka kuuni leɛ-iruŋ kyebe?
46015013	Kyɛ ka kuuni leɛ-iruŋ ba wa kyebe, Kristo pãã ba leɛ iri yi kuuni poɔ.
46015014	Kyɛ ka Kristo ba wa leɛ iri, te kannoo pãã ba taa tɔnɔ, kyɛ ka yɛ sagdeu meŋ ba taa tɔnɔ.
46015015	A lɛ meŋ poɔ, ba na de te la ka te waa danse-ziri deme a Naaŋmen yɛlɛ poɔ, bonso, te di la danseɛ ka Naaŋmen seŋ la Kristo kũũ poɔ. Kyɛ O da ba seŋ O, ka a naŋ wa e ka a kuuni ba leɛ iri.
46015016	Bonso, ka O naŋ ba seŋ a kuuni, lɛ ka O meŋ da ba seŋ Kristo.
46015017	Kyɛ ka O naŋ ba seŋ Kristo, yɛ sagdeu ba taa tɔnɔ, ka yɛ meŋ kyãã be a yɛ yelbebe poɔ.
46015018	A lɛ pãã, a balaŋ meŋ naŋ gbire a Kristo eŋɛ, bɔre wɛ la.
46015019	Ka a naŋ wa e ka a nyɔvore ŋa yoŋ poɔ la ka te taa kyelloo Kristo poɔ, te sereŋ waa la nobɔ naŋ zage ba zaa a nobɔ zaa poɔ.
46015020	Kyɛ pampana, Kristo sereŋ iri la yi a kuuni poɔ, a leɛ waa a wɔmɔ danwẽɛ̃ sobɔ a balaŋ naŋ gbire zie.
46015021	Bonso, kũũ naŋ faa wa ka a yi nensaala zie, a kuuni leɛ-iruŋ meŋ wa la ka a yi nensaala zie.
46015022	Bonso, a na Adam poɔ la ka te zaa kpi, lɛ meŋ ka Kristo poɔ la ka te zaa na leɛ iri voorɔ.
46015023	Kyɛ kaŋ zaa na taa la omeŋɛ tuubu: Kristo la a wɔmɔ danwẽɛ̃ sobɔ; kyɛ ka Onɔ wa te wa, a balaŋ Kristo naŋ so pãã na tu la O puoriŋ.
46015024	Lɛ a baaraa na wa la, a saŋ na O naŋ wa de a naaloŋ ko a Saa Naaŋmen, a saŋ na O naŋ na wa e ka a napare zaa ne zikaareba zaa ne fannoo zaa ba la taa faŋ.
46015025	Bonso, a na fere la ka O di naaloŋ kyɛ gu ka O wa biŋ O dɔndɔmɔ zaa O gbɛɛ puliŋ.
46015026	A O dɔndɔm pare baara O naŋ na saŋ la kũũ.
46015027	Bonso, O biŋ la boma zaa O gbɛɛ puliŋ. Kyɛ ka Onɔ wa yele ka boma zaa be la O puliŋ, a wuli la ka a Neɛ na naŋ biŋ boma zaa O puliŋ, ba poɔ a poɔ.
46015028	Ka boma zaa wa biŋ O puliŋ, a Bidɔɔ meŋɛ meŋ pãã na sigri la Omeŋɛ a Onɔ naŋ biŋ boma zaa O puliŋ, ka Naaŋmen na tõɔ̃ waa boma zaa, yɛlɛ zaa poɔ.
46015029	Boŋ la ka ba na e, a balaŋ naŋ de suobu a kũũ zuiŋ, ka kuuni ba la leɛ iri togtogi? Boŋ pãã la so ka ba de suobu a kũũ zuiŋ?
46015030	Boŋ la so ka te meŋ maŋ be yeltuo poɔ gogo zaa poɔ?
46015031	A lɛ N naŋ sereŋ fuuro kyaare yɛ a te Daŋna Yesu Kristo poɔ, lɛ la ka N meŋ maŋ kpi bebiri zaa.
46015032	Ka Maa zɔɔ ne wɛdon Ɛfɛsos poɔ a nensaala zuiŋ, boŋ tɔnɔ la ka N nyɛ? Ka a kuuni ba wa leɛ iri, “Yɛ vɛŋ ka te di kyɛ nyu, bonso, bieo te na kpi la.”
46015033	Ta vɛŋ ka bɛllɛ kpɛ yɛ. Tutaa faare maŋ saŋ la eveɛle.
46015034	Iri fo goɔŋ a tu yeltori, kyɛ ta maale yelbieri, bonso, ba mine bebe la naŋ ba bɔŋ Naaŋmen. N yeli la ama ka a eŋ yɛ vi.
46015035	Kyɛ kaŋ na yeli la, “Wolɔ la ka kũũ maŋ leɛ iri? Kyɛ boŋ eŋgan la ka ba na taa wa ne?”
46015036	Fõõ dambol sobɔ! Bon na fo naŋ bore kon bɔŋ taa nyɔvore ka onɔ ba kpi.
46015037	Ka fõõ wa bore, fo ba bore a eŋgan na naŋ na bebe, kyɛ bombiri la, amine mɔbiri bee bon kaŋ biri la.
46015038	Kyɛ Naaŋmen ko o la eŋgan a na lɛ a naŋ pɛle O poɔ, kyɛ bombiri kaŋ zaa, O maŋ ko o la omeŋɛ eŋgan.
46015039	Nɛmɛ zaa ba waa taa. Nensaala taa la nɛn kaŋ, ka donne meŋ taa nɛn kaŋ, zoma meŋ taa kaŋ, kyɛ a bonagre meŋ taa la kaŋ.
46015040	Tenvelaa eŋgama meŋ be la be, kyɛ ka teŋɛ zu eŋgama meŋ bebe; kyɛ a tenvelaa eŋgama taa la eŋno kaŋ, kyɛ ka a teŋɛ zu eŋgama meŋ taa eŋno kaŋ.
46015041	A ŋmenaa meŋ taa la eŋno bonyena kaŋ, ka a kyũũ meŋ taa a kaŋ, ka a ŋmarbie meŋ taa a kaŋ; kyɛ ka a ŋmarbie zaa eŋno ba seŋ taa.
46015042	Lɛ la ka a meŋ waa a kuuni leɛ-iruŋ zie. Ba bore la a eŋgan a saŋnaa poɔ, kyɛ o leɛ iri la a kon bɔŋ leɛ saŋ poɔ;
46015043	ba bore o la vi poɔ, o iri la eŋno poɔ; ba bore o la baaloŋ poɔ, o leɛ iri la faŋ poɔ;
46015044	ba bore o la a teŋɛ zu eŋgan, ka o leɛ iri ne seɛloŋ eŋgan. Teŋɛ zu eŋgan bebe la kyɛ seɛloŋ eŋgan meŋ bebe.
46015045	Lɛ la ka ba ŋmaa biŋ: “A nensaala danwẽɛ̃ sobɔ, Adam, da waa la nen-voora”; a Adam pare baara da waa la nyɔvore-teroo seɛ.
46015046	Kyɛ a bon na naŋ e seɛloŋ bon da ba de wẽɛ̃ wa, kyɛ a teŋɛ zu bon la, kyɛ ka a seɛloŋ bone pãã tu o puoriŋ.
46015047	A nensaala danwẽɛ̃ sobɔ da yi la a teŋɛ zu uuruŋ poɔ, ka a nensaala ayi sobɔ la a Daŋna naŋ yi tenvelaa.
46015048	A na a teŋɛ zu neɛ naŋ waa, lɛ la ka a balaŋ naŋ yi a teŋɛ zu meŋ waa; kyɛ a na a tenvela neɛ naŋ waa, lɛ la ka balaŋ naŋ e tenvela deme meŋ waa.
46015049	Kyɛ a na te naŋ daŋ su a teŋɛ zu neɛ waaloŋ, te meŋ na su la a tenvela neɛ waaloŋ.
46015050	Pampana, a ŋaa la ka N yele, yɔɔmine, ka nɛne ane zẽẽ kon tõɔ̃ di a Naaŋmen naaloŋ gbannoŋ, ka a bonsaŋnaa meŋ kon tõɔ̃ di a bone naŋ ba saŋ gbannoŋ.
46015051	Kyɛllɛ, N yele la yelsɔgla kaŋ: Te zaa kon gbire, kyɛ te zaa na nyɛ la leɛbo—
46015052	wiẽũ lɛ, a nimiri zaŋno poɔ, a eelɛ pare baara saŋ. Bonso, a eelɛ na peɛle la, ka a kuuni meŋ na leɛ iri a kon leɛ nyɛ saŋnaa, kyɛ te zaa na nyɛ la leɛbo.
46015053	Bonso, a bonsaŋnaa na su la bon na naŋ ba saŋ, kyɛ ka a bon na naŋ kpi meŋ su a bon na naŋ kon bɔŋ kpi.
46015054	A saŋ na a bonsaŋnaa naŋ na su a bon na naŋ ba saŋ baare, kyɛ a bon na naŋ na kpi na wa su a bon na naŋ kon bɔŋ kpi, a bon na ba naŋ ŋmaa biŋ pãã na tu la: “Fannoo diu vɔle la kũũ.”
46015055	“Yeŋ, kũũ, ka fo tɛbo be? Yeŋ, yaa, la fo fannoo diu?”
46015056	A kũũ tɛbo la yelbieri, kyɛ a yelbieri faŋ la a nɔbinnaa.
46015057	Kyɛ bareka be la Naaŋmen zie! O ko te la a fannoo diu naŋ yi a te Daŋna Yesu Kristo zie.
46015058	A lɛ poɔ, n yɔɔmine N naŋ nɔŋ, yɛ are kpẽã, a ta vɛŋ ka bon zaa tage yɛ yi, kyɛ maŋ kyellɛ yaga a Daŋna tomɔ poɔ, bonzuiŋ, yɛ bɔŋ la ka yɛ tomɔ a Daŋna zie ba waa weɛlɛ.
46016001	Pampana, a kyaare la a Ŋmendeme kyeɛro deu yɛlɛ: Yɛ e lɛ N naŋ yeli ko a Galatea puoru die deme ka ba erɛ.
46016002	A koseɛra bebiri piilaa zaa, vɛŋ ka yɛ kaŋ zaa maŋ iri libie mine biŋ, ka a seŋ lɛ Naaŋmen meŋ naŋ soŋ o, ka Maa wa te wa, ka kyeɛro deu ta kyebe.
46016003	Kyɛ ka Maa wa ta, a balaŋ yɛ naŋ na sage ne, N na de la ba waaloŋ gama ko ba kyɛ toŋ ba ne a yɛ kyɔgtaa ka ba gaa Gyɛrosalɛm.
46016004	Ka a naŋ wa seŋ ka N meŋ gaa, ba na beɛle ma la.
46016005	N na wa la yɛ zie a saŋ na N naŋ na kpɛ yi Masɛdonea poɔ, bonso, Masɛdonea poɔ la ka N na kpɛ yi.
46016006	Amine kaŋ, N na kpeɛrɛ ne yɛ la, bee N na di ne yɛ la a uoni, ka yɛ na tõɔ̃ soŋ ma a n sobiri poɔ, benee zaa N naŋ na gaa.
46016007	N ba boɔrɔ ka N nyɛ yɛ pampana ŋa a n sobiri poɔ, kyɛ N teɛre la ka N na kpɛ ne yɛ la a ta saŋ kaŋ, ka a Daŋna wa sage.
46016008	Kyɛ N na zeŋ la Ɛfɛsos poɔ kyɛ gu a Pɛntɛkɔst daare,
46016009	bonzuiŋ, dendɔre kpoŋ naŋ taa tɔnɔ yuo la ko ma, kyɛ nobɔ yaga bebe la naŋ are kyaare ne ma.
46016010	Kyɛ ka Temote wa te wa, yɛ kaara velaa ka o ta zoro dambẽɛ̃ a yɛ poɔ, bonso, o tonɔ la a Daŋna tomɔ na N meŋ naŋ toŋ.
46016011	A lɛ poɔ, ta vɛŋ ka neɛ zaa de ka o ba e bon zaa. Kyɛ, yɛ bare o a sobiri poɔ ne `maaro ka o na tõɔ̃ wa n zie, bonso, N kyɛllɛ o la laŋ ne a yɔɔmine.
46016012	Kyɛ a kyaare a te yɔɔ Apɔllos: N da sereŋ boɔrɔ la ka o wa yɛ zie a laŋ ne a yɔɔmine. Kyɛ o da ba sage ka o wa pampana ŋa, kyɛ o na wa la ka onɔ wa nyɛ sori.
46016013	Yɛ gu velaa; are gbeŋgbeŋ a sagdeu poɔ; yɛ waa na dɔbɔ naŋ taa sukyie; yɛ taa kpẽã.
46016014	Vɛŋ ka yɛ erɛ yɛ eroŋ zaa ne nɔmmo.
46016015	Yɛ bɔŋ la ka Stɛfanas yideme da waa la a wɔmɔ danwẽɛ̃ deme Akaya poɔ, ka ba meŋ da de bamenne zaa ko a Ŋmendeme sommo tomɔ. N sɔre yɛ la, yɔɔmine,
46016016	ka yɛ sigri yɛmenne ko ama taaba, kyɛ ko neɛ zaa meŋ naŋ tonɔ ne te a tonɔ kpẽã.
46016017	N poɔ da pɛle la a Stɛfanas, Fortonatos, ane Akayakos naŋ wa ta, bonzuiŋ a bon na naŋ da ba kyebe a yɛ zie, ba da taa la wa ne ko te.
46016018	Bonso, ba da wa ne la pɛnnoo a ko n seɛ ane yɛ seere meŋ. A lɛ zuiŋ, yɛ eŋ a nobɔ bama taaba.
46016019	A puoru deri deme a Asia paaloŋ poɔ, puoro yɛ la. Akola ane Presella puoro yɛ la velaa a Daŋna eŋɛ, a laŋ ne a puoru deme naŋ maŋ laŋ taa a ba yiri poɔ.
46016020	A yɔɔmine zaa puoro yɛ la. Yɛ puori taaba ne mooro soŋ.
46016021	Maa Pɔl la ŋmaa a puoruu ŋa ne mmeŋɛ nu.
46016022	Ka neɛ zaa ba wa nɔnɔ a Daŋna Yesu Kristo, vɛŋ ka ŋmɛeŋ be o zie. Daŋna, wa!
46016023	Ka a Daŋna Yesu Kristo nɔndeteroo be yɛ zie.
46016024	N nɔmmo be la yɛ zaa zie Kristo Yesu eŋɛ. Amen.
47001001	Pɔl, naŋ waa Yesu Kristo potuuro a Naaŋmen boɔbo poɔ, ane te yɔɔ Temote, A ko a Naaŋmen puoru deme naŋ be Kɔrent poɔ, laŋ ne a Ŋmendeme zaa naŋ be Akaya zaa poɔ:
47001002	Nɔndeteroo ane `maaroŋ be yɛ zie ka a yi te Saa Naaŋmen ane a Daŋna Yesu Kristo zie.
47001003	Pugibu be la Naaŋmen a te Daŋna Yesu Kristo Saa, a nyonono Saa, ane a sukyidiibu zaa Naaŋmen zie.
47001004	Onɔ la maŋ de sukyidiibu ko te a te yelfere zaa poɔ, ka te meŋ na tõɔ̃ de sukyidiibu na temenne naŋ de Naaŋmen zie, a ko balaŋ meŋ naŋ be yelfere zaa poɔ.
47001005	Bonso, a na a Kristo woore naŋ zuo te eŋɛ, lɛ la ka te sukyidiibu meŋ zuo a yi Kristo puoriŋ.
47001006	Kyɛ ka tenee be yelfere poɔ, a waa la lɛ a yɛ sukyidiibu ne faabo zuiŋ, ka a na tõɔ̃ e ka yɛ meŋ taa kannyiri a woore na zaa te meŋ naŋ nyɛ poɔ. Ka tenee nyɛ sukyidiibu, a meŋ waa la lɛ a yɛ sukyidiibu ne faabo zuiŋ.
47001007	Te kyelloo a te niŋe teɛroŋ poɔ kyaare ne yɛ, waa la gbeŋgbeŋ, bonzuiŋ, te bɔŋ ka a seŋ la lɛ yɛ naŋ poŋ ne te a woore poɔ, lɛ meŋ la ka yɛ na poŋ ne te a sukyidiibu poɔ.
47001008	Te ba boɔrɔ ka yɛ ta bɔŋ, yɔɔmine, a yelfere na te naŋ nyɛ a Asia paaloŋ poɔ. Te da be la yeltuo puliŋ naŋ gaŋ te faŋ, ka te bare kyelloo zaa a te nyɔvoe poore gba.
47001009	Yelmeŋɛ, a tenee poore poɔ, te da teɛre la ka ba da de la ka te seŋ la kũũ. Kyɛ ama e la ka te ta dɛlle temenne zie kyɛ Naaŋmen naŋ maŋ seŋ kuuni zie.
47001010	O da faa te la yi a kũũ kpoŋ kaŋ poɔ, kyɛ kyãã faara te. O eŋɛ la ka te teɛrɛ ka O na kyãã faa te la.
47001011	Yɛ meŋ maŋ soŋ te la ne lɛ yɛ naŋ maŋ puori ko te. Lɛ ka nobɔ yaga na puori bareka a te zuiŋ, ne lɛ te naŋ da nyɛ nɔndeteroo a yi a nobɔ yaga puoruu zie.
47001012	Bonso, te fuuru la aŋa: Te poteɛroŋ di la danseɛ ka te kyene la a donɛɛ poɔ ne nimibaaloŋ ne yelkyerete naŋ yi Naaŋmen zie, kyɛ a meŋ waa la yaga yɛ zie. A ba yi a eŋganoŋ yɛŋ kyɛ a yi la Naaŋmen nɔndeteroo zie.
47001013	Bonso, te ba ŋmaa yɛlɛ zaa ko yɛ, yɛ naŋ kon tõɔ̃ kanne bee bɔŋ a tɛgɛ. Kyɛ N teɛre ka yɛ meŋ na bɔŋ la a tɛgɛ a te ta a baaro zie.
47001014	Lɛ yɛ meŋ naŋ bɔŋ te yɛlɛ fẽẽ lɛ, a na waa la ka yɛ meŋ bɔŋ velaa ka yɛ na tõɔ̃ fuu la a te zuiŋ, a na te meŋ naŋ na fuuro a yɛ zuiŋ a Daŋna Yesu bebiri poɔ.
47001015	N naŋ da bɔŋ aŋa velaa, N da nare la ka N de wẽɛ̃ wa yɛ zie ka yɛ na tõɔ̃ nyɛ tɔnɔ boyi.
47001016	N da nare la ka N tu yɛ zie ka Maa wa gɛrɛ Masɛdonea; kyɛ ka Maa wa yi Masɛdonea wa yɛ zie, yɛ pãã na tõɔ̃ taa ma la gaa ne Gyudea.
47001017	A lɛ poɔ, N naŋ da nare a ŋaa, N da nare la gyagɔlɔ lɛ bee? Bee, N maŋ nare la a eŋganoŋ sobiri poɔ, ka N maŋ yeli, “Oo, Oo” ane “`M`m, `M`m”?
47001018	Kyɛ a seŋ lɛ Naaŋmen naŋ e yelmeŋɛ sobɔ, a te toɔlɔ a yɛ zie ba e “Oo” ane “`M`m.”
47001019	Bonso, a Naaŋmen Bidɔɔ, Yesu Kristo yɛlɛ na Maa, Selvanos ane Temote naŋ da kanne yɛ poɔ, da ba e “Oo” ane “`M`m,” kyɛ O poɔ, a da maŋ e la “Oo.”
47001020	Bonso, a polloo zaa Naaŋmen naŋ polle Kristo poɔ, e la “Oo,” kyɛ a meŋ yi O poɔ la ka te maŋ yeli “Amen” ka Naaŋmen na taa la eŋno.
47001021	Kyɛ a Onɔ sobɔ naŋ maale te ane yɛ ka te are gbeŋgbeŋ Kristo poɔ kyɛ pore kãã eŋ te, e la Naaŋmen.
47001022	O de la O `lego soobo a dɔgle te, kyɛ eŋ O Seɛ te sukyie poɔ naŋ e a te sanyɔɔ piila sobɔ.
47001023	Kyɛ N boɔle la Naaŋmen ka O e n danse-diu sobɔ n vooroŋ eŋɛ, N da ba leɛ wa Kɔrent ka N na tõɔ̃ bare yɛ yɛlɛ kaŋ zuiŋ.
47001024	A ba e ka te di la a yɛ sagdeu naaloŋ, kyɛ te e la yɛ tonton taaba a yɛ noɔ zuiŋ, bonso, a yi a sagdeu zie la ka yɛ are.
47002001	Kyɛ N teɛrɛ la a mmeŋɛ teɛroŋ poɔ ka N kon leɛ wa yɛ zie ne posaŋnaa.
47002002	Bonso, ka Maa wa saŋ yɛ poore, aŋ la kyɛre naŋ na e ka n poɔ pɛle, ka yɛnee naane N naŋ saŋ?
47002003	N ŋmaa la lɛ N naŋ ŋmaa, ka Maa wa te wa, ka n poɔ ta saŋ ne a balaŋ naŋ na tõɔ̃ vɛŋ ka n poɔ pɛle. N taa la sagebo ne yɛ zaa, ka a noɔ N naŋ di, meŋ e yɛ zaa noɔ.
47002004	Bonso, N ŋmaa yɛ la ne yelfere yaga ane sukyiri miinuu ane ŋmenaa kõɔ̃ yaga, kyɛ a ba e ka N saŋ yɛ poɔ, kyɛ ka yɛ tõɔ̃ bɔŋ la lɛ n nɔmmo naŋ zuo yɛ zie.
47002005	Ka neɛ zaa wa saŋ, o ba saŋ n poɔ, kyɛ a yɛ zaa poɔ la ka o saŋ belaŋ. N da ba boɔrɔ ka a waa yeltegroŋ ko yɛ zaa.
47002006	A dɔgroŋ ŋa a neɛ na naŋ nyɛ a nen-yaga zie seŋ la.
47002007	A la leɛ, a seŋ la ka yɛ di suuri ko o, kyɛ de sukyidiibu ko o, ka lɛ naane, amine kaŋ, posaŋna kpoŋ na tõɔ̃ la a sobɔ.
47002008	A lɛ poɔ, N sɔre yɛ la, ka yɛ leɛ wuli o ka yɛ sereŋ nɔŋ o la.
47002009	A ŋaa zuiŋ la ka N ŋmaa yɛ meŋ, ka N na tõɔ̃ bɔŋ lɛ yɛ naŋ waa, ka yɛ taa la eŋno bee yɛ ba taa eŋno bon zaa poɔ.
47002010	Ka yɛnee wa di suuri ko neɛ zaa, N meŋ di la suuri ko o. Bonso, ka Maa wa di bon zaa suuri tere neɛ kaŋ zaa zie, N sereŋ di la suuri tere a yɛ zuiŋ a Kristo niŋe soɔ.
47002011	Ka lɛ naane, Setaana na nɛbrɛ te la. Bonso, a ba e na te ba bɔŋ o poteɛroŋ.
47002012	Lɛ N naŋ pãã da gaa Troas ka N te kanne a Kristo yelnoore, N da nyɛ la ka a Daŋna yuo dendɔre ko ma.
47002013	Kyɛ N da ba taa sukyi`maaroŋ zaa, bonzuiŋ, N da ba nyɛ n yɔɔ Titus. Lɛ la ka N bare ba zie kyɛ pãã gaa Masɛdonea.
47002014	Kyɛ bareka be la Naaŋmen zie, Onɔ naŋ maŋ iri te a de te wẽɛ̃ a zɔɔre diu poɔ a Kristo eŋɛ, kyɛ vɛŋ ka a yi te zie ka O bɔmmo nyuvelaa maŋ yaare zie zaa a na toralee nyuu.
47002015	Bonso, te e la a Kristo nyuvelaa a ko Naaŋmen, a balaŋ naŋ nyɛrɛ faabo ane balaŋ naŋ bɔrɔ weɛrɛ zie.
47002016	A kaŋ zie la ka te waa na kũũ nyuu te ta a kũũ, ka a kaŋ zie meŋ te waa na a nyɔvore nyuu te ta a nyɔvore. Aŋ la seŋ ne a yɛlɛ ama tɔ?
47002017	Bonso te ba koɔrɔ Naaŋmen yelbiri tɔnɔ zuiŋ, a seŋ lɛ nobɔ mine naŋ erɛ. Kyɛ te maŋ yeli la yɛlɛ Kristo eŋɛ a Naaŋmen niŋe soɔ ne kyereteluŋ, a na nobɔ Naaŋmen naŋ toŋ.
47003001	Te la piili la ka te wuli temenne yɛlɛ a boyi saŋ bee? A fere la ka te nyɛ waaloŋ gama tere ko yɛ, bee ka te nyɛ waaloŋ gama a yɛ zie a na nobɔ mine?
47003002	Yɛnee la a te gane na ba naŋ ŋmaa eŋ te sukyie poɔ, a gan neɛ zaa naŋ bɔŋ a na tõɔ̃ kanne.
47003003	A sãã la ka yɛnee la a Kristo gane a te tomɔ zuiŋ, a gan ba naŋ ba ŋmaa ne iŋki, kyɛ ne a Naaŋmen voora Seɛ, ka ba meŋ ba ŋmaa kusipama eŋɛ, kyɛ a nensaala sukyiri poɔ la.
47003004	Kyɛ te taa la a sagebo na tɔ a Kristo eŋɛ a Naaŋmen zie.
47003005	A ba e ka te seŋ la ka te de temenne ka te waa bon zaa, kyɛ a te seŋno zaa yi la Naaŋmen zie.
47003006	O meŋ maale te la a nɔlaŋ paala tontoneba naŋ seŋ. A ba yi a gane ŋmaabo zie, kyɛ a Seɛ zie la; bonso, a gane ŋmaabo koorɔ la, kyɛ a Seɛ terɛ la nyɔvore.
47003007	Ka a kũũ tomɔ yelbie ba naŋ da ŋmaa kusiri zu, da wa ne eŋno, ka a Israel bidɔbɔ kon tõɔ̃ kaa Moses niŋe vela a o niŋe eŋno zuiŋ, ne lɛ a eŋno naŋ da yi kyeɛ,
47003008	a Seɛ tomɔ kon tõɔ̃ taa eŋno naŋ gaŋ bee?
47003009	Ka a saŋnaa tomɔ taa eŋno, a yeltori tomɔ taa la eŋno yaga gaŋ.
47003010	Bonso, a bon na naŋ da taa eŋno ba la taa eŋno zaa a eŋno naŋ zuo zie.
47003011	Bonso, ka a bon na naŋ kon kɔɔre da taa eŋno, a bon na naŋ na kɔɔre na taa la eŋno yaga gaŋ!
47003012	A lɛ poɔ, te naŋ faa taa a niŋe teɛroŋ kyelloo ŋa tɔ, te kanne la a kannoo kperaa lɛ.
47003013	Kyɛ te ba waa na Moses, naŋ da de pɛne pɔge o niŋe ka a Israel bidɔbɔ ta tõɔ̃ kaara o kyɛ ka o nyegroo da yi kyeɛ.
47003014	Kyɛ a ba teɛroŋ da waa la kpẽã, bonso, a te ta a bebiri ŋa, a pɛne na meŋɛ naŋ da pɔge a niŋe kyãã bebe la a nɔlaŋ kore kannoo poɔ, a pɛne na ba naŋ da iri bare Kristo eŋɛ.
47003015	Te ta a bebiri ŋa gba, a saŋ na ba naŋ wa kanne Moses ŋmaabo, a pɛne maŋ pɔge la ba sukyie.
47003016	Kyɛ saŋ kaŋ zaa, ka neɛ wa leɛ kyaare a Daŋna, ba maŋ iri la a pɛne bare.
47003017	Pampana, a Daŋna la a Seɛ ŋa, kyɛ zie na a Daŋna Seɛ naŋ be, weɛloŋ meŋ bebe la.
47003018	Kyɛ tenee zaa, naŋ ba pɔge te niŋe kyɛ kaara a Daŋna eŋno a na te naŋ da kaara bon kaŋ kyaala poɔ, nyɛrɛ la leɛbo a waa na O waaloŋ ne eŋno naŋ dɔgle eŋno, ka a yi a Daŋna Seɛ zie.
47004001	A lɛ poɔ, te naŋ taa a tomɔ ŋa, ka a faa yi a nyonono te naŋ nyɛ poɔ, te ba bale.
47004002	Kyɛ te kyiire la yelsɔgla vi eroŋ. Te ba kyene ne bɛlloo bee leɛ Naaŋmen yelbiri. Kyɛ ka tenee wa manne a yelmeŋɛ ka o sãã, te maŋ wuli la temenne yɛlɛ a ko neɛ zaa poteɛroŋ, Naaŋmen niŋe soɔ.
47004003	Kyɛ ka te yelnoore wa pɔge, a pɔge la a balaŋ naŋ bɔre wɛ zie.
47004004	A balaŋ poɔ la, ka a saŋ na ŋmen ligi a basagdeu deme teɛroŋ, ka a Kristo, naŋ e a Naaŋmen waaloŋ, yelnoore eŋno kyãã ba tõɔ̃ kyaane ba zie.
47004005	Bonso, te ba kanna temenne yɛlɛ, kyɛ Kristo Yesu a Daŋna la, ane lɛ tenee meŋ naŋ e yɛ tontoneba Yesu zuiŋ.
47004006	Bonso, Naaŋmen, naŋ da yeli ka kyãã kyaane yi lige poɔ, O da kyaane la te sukyie poɔ, a ko te O eŋno bɔmmo kyãã, a Kristo niŋe soɔ.
47004007	Kyɛ te taa la a nabon na tɛnɛ dogre poɔ a na wuli ka a faŋ naŋ ba taa o tasobɔ zaa yi la Naaŋmen zie, kyɛ a ba yi te zie.
47004008	Te nyɛ la yelfere bon zaa poɔ, kyɛ a ba fere te zuo; te ba bɔŋ bon na te naŋ na erɛ, kyɛ te ba bare kyelloo;
47004009	te nyɛ la dɔgroŋ, kyɛ ba ba bare te, te yoŋ; ba lɔɔ te la teŋɛ, kyɛ ba ba saŋ te bare.
47004010	Te maŋ tuo la te eŋgama poɔ a Daŋna Yesu kũũ yɛlɛ, ka Yesu nyɔvore meŋ na tõɔ̃ sãã a te eŋgama poɔ.
47004011	Bonso, tenee naŋ voorɔ, ba maŋ iri de te la ko kũũ a Yesu zuiŋ, ka Yesu nyɔvore meŋ na tõɔ̃ sãã a te eŋgama naŋ na kpi poɔ.
47004012	A lɛ pãã, kũũ tonɔ la te poɔ, kyɛ nyɔvore tonɔ la yɛ poɔ.
47004013	Te naŋ taa a sagdeu seɛ ŋa tɔ, a na ba naŋ ŋmaa biŋ: “N sage de la; a lɛ poɔ, N da yeli la,” te meŋ sage de la kyɛ pãã yeli.
47004014	Bonzuiŋ, te bɔŋ la ka a Onɔ sobɔ naŋ seŋ a Daŋna Yesu kuuni poɔ, meŋ na seŋ te la ane Yesu kyɛ de te ane yɛ ka te are O niŋe soɔ.
47004015	Ama zaa e la yɛ tɔnɔ, ka a nɔndeteroo naŋ yaare pɔge nobɔ yaga, na tõɔ̃ e ka bareka puoruu duori yaga a wa ne eŋno ko Naaŋmen.
47004016	A lɛ poɔ, te ba bare kyelloo. Ka a te nensaala eŋgan sãã wa bɔrɔ weɛrɛ, a te seɛ leɛrɛ la na nempaala zenɛ ne bieo zaa.
47004017	Bonso, a te yelfere naŋ ba taa tegroŋ kyɛ ba kɔɔrɔ, tonɔ korɔ te la ka te taa eŋno naŋ taa tegroŋ kyɛ kon bɔŋ baare.
47004018	A lɛ zuiŋ, te ba eŋne te nimie bon na te naŋ na tõɔ̃ nyɛ, kyɛ a bon na te naŋ ba nyɛ. Bonso, a bon na te naŋ nyɛ ba kɔɔrɔ, kyɛ a bon na te naŋ ba nyɛ kon bɔŋ baare.
47005001	Bonso, te bɔŋ la ka a te sɛge ŋa naŋ e a te teŋɛ zu kpeɛbo zie wa te saŋ, te taa la dimeɛraa Naaŋmen zie, a yiri na ba naŋ ba mɛ ne nuuri ka o kon bɔŋ saŋ, a tenvelaa poɔ.
47005002	A yɛlɛ ŋa poɔ, te hoonɔ la, bonso, te sereŋ boɔrɔ la ka te de a te yiri naŋ yi a tenvelaa a su,
47005003	bonso, ka tenee wa su, ba kon nyɛ te ka te taa eŋkpolo.
47005004	Kyɛ te naŋ be a sɛge ŋa poɔ, te hoonɔ la kyɛ taa yeltegroŋ, bonzuiŋ, te ba boɔrɔ ka te taa eŋkpolo kyɛ ka te su te tenvela boma, ka nyɔvore na tõɔ̃ vɔle a bon naŋ na kpi bare.
47005005	Pampana, a Onɔ sobɔ naŋ iri te a yelbala na poɔ la Naaŋmen, kyɛ O meŋ leɛ ko te la Seɛ naŋ e a te sanyɔɔ piilaa sobɔ.
47005006	A lɛ poɔ, te maŋ taa la pera, kyɛ la bɔŋ ka a saŋ na te naŋ kpeɛrɛ a te eŋgan poɔ, te ba be a Daŋna zie.
47005007	Bonso, a yi a sagdeu zie la ka te kyene; a ba yi a te nyaabo zie.
47005008	Kyɛ te taa la pera a sereŋ boɔrɔ ka te ta la kpeɛrɛ a eŋgan zie kyɛ pãã be a Daŋna zie.
47005009	Lɛ te e aneɛ, ka te kpeɛrɛ la te eŋgan poɔ bee ka te ba kyebe, te na pɛle la O poɔ.
47005010	Bonso, a fere la ka te zaa are a Kristo sɛrɛɛ diu dakogo niŋe, ka kaŋ zaa na tõɔ̃ nyɛ bon na naŋ seŋ ne a eroŋ na zaa o naŋ e a o eŋgan poɔ, ka a waa la velaa bee faa.
47005011	A lɛ poɔ, te naŋ bɔŋ a Daŋna dambẽɛ̃, te maŋ mɔgle la nobɔ; kyɛ a bon na te naŋ waa na sãã la kperaa lɛ Naaŋmen zie, kyɛ N teɛre ka a meŋ na sãã la kperaa lɛ a yɛ teɛroŋ poɔ.
47005012	Bonso, te ba leɛ wuli temenne yɛlɛ ko yɛ, kyɛ te korɔ yɛ la sori ka yɛ fuuro te zuiŋ, ka yɛ na tõɔ̃ leɛ tere noɔre ko a balaŋ naŋ maŋ fuuro ne bon na ba naŋ nyɛ gaŋ bon na naŋ be a ba sukyie poɔ.
47005013	Ka te yɛŋ wa yi, Naaŋmen zuiŋ la. Ka tenee maŋ nyɔge temenne, a yɛ zuiŋ la.
47005014	Kristo nɔmmo fere te la, bonzuiŋ, te bɔŋ la velaa ka kaŋ wa kpi te zaa zuiŋ, te zaa kpi la.
47005015	Kyɛ O kpi la ko nobɔ zaa, ka balaŋ naŋ voorɔ ta la voorɔ korɔ bamenne, kyɛ korɔ Onɔ naŋ kpi a ba zuiŋ kyɛ leɛ iri kũũ poɔ.
47005016	A lɛ poɔ, a yi pampana ŋa kyɛ gɛrɛ, te ba bɔŋ neɛ zaa o eŋganoŋ eŋɛ. Ne lɛ te naŋ da bɔŋ Yesu a O eŋganoŋ eŋɛ, te ba la bɔŋ O a lɛ.
47005017	A lɛ ka neɛ zaa wa be Kristo zie, o e la bon-ira paala; a boŋkore zaa tɔle la gaa, kyɛ kyɛllɛ, bon zaa leɛ waa la bompaala.
47005018	Kyɛ ama zaa yi la Naaŋmen zie, Onɔ naŋ da maale ka te leɛ nyɔge taa ne O, ka a yi Kristo zie, kyɛ pãã korɔ te a leɛnyɔgtaa boɔloo tomɔ.
47005019	Lɛ la ka Naaŋmen da boɔle a donɛɛ deme ka ba leɛ nyɔge taa ne O, kyɛ ba sɔrɔ ba gbɛr-ŋmeɛbo kyaare ne ba. Kyɛ, O ko te la a leɛ-nyɔgtaa boɔloo yelbiri.
47005020	A lɛ poɔ, te tonɔ la dikyeenɛ tomɔ a Kristo zuiŋ, a seŋ na Naaŋmen naŋ da sɔrɔ yɛ a yi te zie. Te sɔrɔ yɛ la Kristo zuiŋ, ka yɛ leɛ nyɔge taa ne Naaŋmen.
47005021	Bonso, Onɔ naŋ da ba taa yelbieri zaa, da waa la yelbieri ko te, ka te na tõɔ̃ waa Naaŋmen yeltoruŋ O eŋɛ.
47006001	A na Naaŋmen tonton taaba, te meŋ sɔrɔ yɛ la ka yɛ ta de Naaŋmen nɔndeteroo ka o ba taa tɔnɔ.
47006002	Bonso, O yele la: “A saŋ na naŋ da seŋ, N woŋ yɛ la, kyɛ a faabo bebiri poɔ, N da soŋ yɛ la.” Kyɛllɛ, pampana, a saŋ seŋ la; kyɛllɛ, pampana la a faabo bebiri!
47006003	Te ba vɛŋ ka kaŋ zaa ŋmɛ gbɛre, ka a tomɔ ba tõɔ̃ nyɛ yosaŋnaa.
47006004	Kyɛ, a tenee naŋ e Naaŋmen tontoneba, wuli la temenne yɛlɛ, yɛlɛ zaa poɔ: ane kannyiri yaga; a dɔɔne, yeltuori ne yelfere zaa poɔ;
47006005	ŋmeɛbo ne piguu ane buriburi poɔ; toŋkpeɛne, tensoɔ kon gbiri ane nɔ`leŋ poɔ;
47006006	yelperete, bɔmmo, kannyiri ne nimibaaloŋ poɔ; a Sekyerete poɔ ane nɔmmo yelmeŋɛ poɔ;
47006007	yelmeŋɛ yelbie ane Naaŋmen faŋ poɔ; ane yeltori zɔɔre boma, a doroŋ nu ane a gɔbaa nu zaa poɔ;
47006008	ane eŋno ne vi, ane efaare yɛlɛ ane eveɛle yɛlɛ; a na yelmeŋɛ deme kyɛ ka ba de te ka te e bɛlbɛllɛba;
47006009	a na ba bɔŋ te la, kyɛ e na ba ba bɔŋ te; a na te kpiire la, kyɛ nyɛ, te voorɔ la; a na ba dɔgrɔ te la, kyɛ ba ba ko te;
47006010	a na te taa la posaŋnaa, kyɛ maŋ wono noɔ; a na naŋ deme, kyɛ te maŋ maale la yaga zie bontareba; a na te ba taa bon zaa, kyɛ taa boma zaa.
47006011	Te yuo la te noɔre yɛ zie, Kɔrent deme, kyɛ te sukyiri meŋ yuo la o zaa.
47006012	Te ba mɔŋnɔ a te poteɛroŋ a yɛ zie, kyɛ yɛnee mɔŋnɔ la a yɛ deni te zie.
47006013	Kyɛ a na sontaa—N yeli ko yɛ la a na n biiri—yɛ meŋ yuo yɛ sukyie ko te.
47006014	Yɛ ta vɛŋ ka yɛnee ne a basagderebe laŋ eŋ naakoɔra daa boyenaa, bonso, boŋ lantaaloŋ la ka yeltoruŋ taa ne yelbatoruŋ? Bee, boŋ lantaaloŋ la ka kyãã taa ne lige?
47006015	Kyɛ boŋ nɔlaŋ la be Kristo ne Bɛleal zie? Bee boŋ yɛlɛ ka a sobɔ na naŋ sage de taa ne a basagdeu sobɔ?
47006016	Kyɛ boŋ lantaa la be Ŋmendie ane tebɛ zie? Bonso, yɛnee la a Naaŋmen voora Ŋmendie, a na Naaŋmen naŋ da yeli: “N na kpeɛrɛ la a ba eŋne a kyeŋ ba poɔ, kyɛ e a ba Naaŋmen, kyɛ ka ba meŋ e N nobɔ.”
47006017	“A lɛ poɔ, yɛ wa yi ba poɔ a are yɛ yoŋ, a Daŋna la yeli. Yɛ ta tɔ bondɛgre zaa, kyɛ N na tuori de yɛ la ne popeɛloŋ.”
47006018	“N na waa la yɛ Saa,
47007001	N bamine N naŋ nɔŋ, te naŋ faa taa a polloo ama, yɛ vɛŋ ka te pɛge temenne eŋgama ne te seere tondɛgre eroŋ zaa bare, a kyɛ pãã maale a yelsonne eroŋ, a Naaŋmen dambẽɛ̃ poɔ.
47007002	Yɛ maale zie ko te. Te ba e efaare ko kaŋ zaa, kyɛ te ba saŋ neɛ zaa. Te ba boɔrɔ neɛ zaa boma.
47007003	N ba yeli a ŋaa ka N di yɛ sɛrɛɛ, bonso, N da yeli la ka yɛ taa la zie te sukyie poɔ, ka te na laŋ voorɔ bee kpi ne yɛ.
47007004	N taa la pera yaga yɛ zie. N fuuru waa la kpoŋ a yɛ zuiŋ. N nyɛ la sukyidiibu yaga; a te dɔɔne zaa poɔ, n noɔ do la zuo.
47007005	Bonso, te naŋ da kpɛ Masɛdonea poɔ, a te eŋgama da ba nyɛ pɛnnoo zaa, kyɛ ba da fere te la zie zaa. Zɔɔre da be la a yeŋ poɔ, kyɛ ka dambẽɛ̃ meŋ be a temenne zie.
47007006	Kyɛ Naaŋmen, Onɔ naŋ maŋ diire a nembaaleba sukyie, meŋ de la sukyidiibu ko te a Titus waabo zuiŋ.
47007007	Kyɛ a ba e a o waabo yoŋ, kyɛ a meŋ e a sukyidiibu o naŋ da nyɛ yɛ zie. O yeli te la ka yɛ sereŋ boɔrɔ la ka yɛ nyɛ ma, ane lɛ yɛ naŋ maŋ kono, ne lɛ yɛ naŋ maŋ teɛrɛ n yɛlɛ, ka n noɔ do yaga.
47007008	Ne lɛ zaa N naŋ da saŋ yɛ poɔ a n gane ŋmaabo zuiŋ, N ba leɛ n teɛroŋ. Ne lɛ zaa N naŋ da leɛ n teɛroŋ, N nyɛ la ka n gane da saŋ la yɛ poɔ, kyɛ a yɛ posaŋnaa da ba kɔɔre.
47007009	Kyɛ, pampana, N dire la noɔ, ka a ba e ka N naŋ da e ka yɛ poɔ saŋ la kyɛ ka a yɛ posaŋnaa da taa yɛ la kpɛ ne teɛroŋ leɛbo poɔ. Bonso, yɛ da nyɛ la posaŋnaa naŋ yi Naaŋmen zie, ka yɛ ba nyɛ baaloŋ zaa yɛlɛ zaa poɔ a te zie.
47007010	A posaŋnaa naŋ yi Naaŋmen zie maŋ waara ne la teɛroŋ leɛbo, ka a maŋ taa yɛ gaa ne faabo naŋ ba taa teɛroŋ leɛbo zie; kyɛ a posaŋnaa naŋ yi a donɛɛ zie, waara ne la kũũ.
47007011	Bonso, kyɛllɛ, a bon na naŋ e ka yɛ taa posaŋnaa, a posaŋnaa naŋ yi Naaŋmen zie, wa ne la nimizeɛloŋ, ne noɔr-iruu, suuri nyaabo ne dambẽɛ̃, nimizeɛ boɔbo, miinuu ne faaloŋ leɛyɔɔre! A ama zaa poɔ, yɛ da wuli la yɛmenne ka yɛ ba taa saŋnaa a yɛlɛ ŋa poɔ.
47007012	Ane lɛ zaa, N naŋ da ŋmaa ko yɛ, N da ba e lɛ a kaŋ naŋ da e yelsaŋnaa bee a kaŋ naŋ da nyɛ saŋnaa zuiŋ, kyɛ ka a nimizeɛloŋ te naŋ taa a yɛ zie, a Naaŋmen niŋe soɔ, na tõɔ̃ sãã la yɛ zie.
47007013	A ama zaa poɔ, te nyɛ la sukyidiibu a yɛ sukyidiibu zuiŋ. Te da taa la popeɛloŋ yaga ne lɛ Titus poɔ naŋ pɛle, a o seɛ naŋ da nyɛ pɛnnoo yɛ zaa zie zuiŋ.
47007014	Ka Maa da fuu ko o a yɛ yɛlɛ kaŋ zaa eŋɛ, yɛ da ba eŋ ma vi. Kyɛ a na a yɛlɛ na zaa te naŋ da yeli ko yɛ e la yelmeŋɛ, lɛ ka a te fuuru a Titus zie meŋ e yelmeŋɛ.
47007015	Kyɛ o nɔmmo a yɛ zie waa la yaga ka o naŋ wa teɛre lɛ yɛ zaa naŋ da eŋnɛ o, ne lɛ yɛ naŋ da tuori o ne dambẽɛ̃ ne miinuu.
47007016	N dire la noɔ ne lɛ N naŋ taa pera yɛ zie yɛlɛ zaa poɔ.
47008001	Kyɛ pampana, yɔɔmine, te boɔrɔ la ka yɛ bɔŋ ka Naaŋmen da de la O nɔndeteroo ko a puoru deme naŋ be Masɛdonea poɔ.
47008002	A yi ba yelferaa gyɛl-kaao kpoŋ poɔ, ba noɔ naŋ da paale yaara ne ba naŋno naŋ gaŋ ba faŋ, da do la yaga a wa ne ba nuyuo bontaroŋ.
47008003	N di la danseɛ ka ba terɛ lɛ a ba faŋ naŋ seŋ, kyɛ ka a leɛ zuo a ba faŋ gba, a yi a bamenne boɔbo poɔ.
47008004	Ba da sɔre te la ne nimizeɛ ka te vɛŋ ka ba meŋ poɔ a nɔndeteroo ane a tomɔ te naŋ tonɔ korɔ a Ŋmendeme poɔ.
47008005	Kyɛ ba da ba e lɛ a na te naŋ teɛre, kyɛ ba daŋ de la bamenne ko a Daŋna, kyɛ pãã leɛ de bamenne ko te a seŋ Naaŋmen boɔbo.
47008006	Lɛ la ka te sɔre Titus, o naŋ faa daŋ piili yɛ zie, ka o meŋ baare a nɔndeteroo ŋa a yɛ zie.
47008007	A na yɛ naŋ zuo bon zaa poɔ—sagdeu poɔ, yelbiri poɔ, bɔmmo poɔ, nimizeɛloŋ poɔ ane a yɛ nɔmmo te zie—yɛ e aneɛ ka yɛ meŋ zuo a nɔndeteroo ŋa poɔ.
47008008	N ba terɛ noɔre korɔ yɛ, kyɛ ba mine nimizeɛloŋ zuiŋ la ka N gyɛlɛ kaara a yɛ nɔmmo yelmennoŋ.
47008009	Bonso, yɛ bɔŋ la a te Daŋna Yesu Kristo nɔndeteroo, ne lɛ O naŋ da e bontara, kyɛ a yɛ zuiŋ ka O da waa naŋ sobɔ, ka a na yi a O naŋno puoriŋ ka yɛ na tõɔ̃ waa bontareba.
47008010	Kyɛ n teɛroŋ la aŋa, a kyaare a bon na naŋ na taa tɔnɔ a yɛ zie: A yuon na naŋ tɔle, yɛ da ba waa a teroo danwẽɛ ̃ deme yoŋ, kyɛ yɛ meŋ da sereŋ boɔrɔ la ka yɛ e lɛ.
47008011	Pampana ŋa, yɛ baare a teroo tomɔ. A seŋ lɛ yɛ naŋ da e sere kyɛ taa a teroo boɔbo, yɛ meŋ e ka a te ta o baaro, a yi a bon na yɛ naŋ taa.
47008012	Bonso, ka neɛ wa e sere, ba na sage de la o teroo, a seŋ lɛ o naŋ taa, kyɛ a ba seŋ lɛ o naŋ ba taa.
47008013	Bonso, a te boɔbo ba e ka nobɔ mine nyɛ yelmɔlɛ kyɛ ka yɛnee nyɛ yelfere.
47008014	A yi a sentaaloŋ la ka, a pampana ŋa saŋ, a yɛ bon-yaga na ko ba bon na ba naŋ boɔrɔ, ka a ba bon-yaga poɔ, ka yɛ meŋ tõɔ̃ nyɛ bon na yɛ naŋ boɔrɔ. A lɛ pãã a sentaaloŋ na bebe la.
47008015	A na ba naŋ ŋmaa biŋ: “A neɛ naŋ taa yaga meŋ ba taa ka a zuo, kyɛ a neɛ naŋ taa belaŋ, a meŋ seŋ o la.
47008016	Kyɛ N puori la Naaŋmen bareka O naŋ eŋ Titus sukyiri poɔ a nimizeɛloŋ ŋa tɔ a yɛ zuiŋ.
47008017	Bonso, Titus da ba sage de a te sɔroo yoŋ, kyɛ o da gaa la yɛ zie ne popeɛloŋ yaga a omeŋɛ poteɛroŋ zuiŋ.
47008018	Kyɛ te toŋ o la laŋ ne a yɔɔ na a puoru deme zaa naŋ pugro, a o yelnoore tomɔ zuiŋ.
47008019	Kyɛ a ba e aŋa yoŋ, kyɛ a puoru deme la da iri o ka o beɛle te a saŋ na te naŋ wa ne a nɔndeteroo na te naŋ kaara ka a waa eŋno ko a Daŋna meŋɛ kyɛ wuli ka te e la sere.
47008020	Te ba boɔrɔ ka neɛ zaa eŋ te yelsaŋnaa poɔ, ne lɛ te naŋ kaara a kyɔgtaa bɛro ŋa.
47008021	A tenee teɛroŋ poɔ, te boɔrɔ la ka te e a bon na naŋ tu sori, ka a ba e a Daŋna niŋe soɔ yoŋ, kyɛ a nensaaleba nimie poɔ meŋ.
47008022	Te meŋ toŋ ba la a laŋ ne te yɔɔ kaŋ na te naŋ da gyɛle iri kyɛ nyɛ o nimizeɛloŋ yɛlɛ yaga poɔ; kyɛ pampana ŋa, o nimizeɛloŋ gaŋ la lɛ, o naŋ taa sagebo yaga yɛ zie.
47008023	Titus eŋ, o e la n bon zaa poŋ tasobɔ ane n tonton tasobɔ a yɛ zie; kyɛ a te yɔɔmine meŋ, ba e la a puoru deme dikyeenɛ ane a Kristo eŋno.
47008024	A lɛ poɔ, wuli ba a yɛ nɔmmo ane a bon na naŋ so ka te fuuro a yɛ zuiŋ, a puoru deme niŋe soɔ.
47009001	A ba fere ka N ŋmaa gane ko yɛ a kyaare a tomɔ te naŋ tonɔ korɔ a Ŋmendeme.
47009002	Bonso, N bɔŋ la ka yɛ e la sere. N maŋ fuuro la a lɛ eŋɛ korɔ a balaŋ naŋ be Masɛdonea poɔ, ka yɛnee naŋ be Akaya poɔ da e la sere a yuon gbuli ŋa zaa poɔ; kyɛ yɛ miinuu dɔre eŋ la ba yaga zie.
47009003	Kyɛ N toŋ la a yɔɔmine bama ka a n fuuru a yɛ zuiŋ a yɛlɛ ŋa poɔ ba waa a na bon naŋ ba e bon zaa, kyɛ ka yɛ na e la sere a seŋ lɛ N naŋ da yeli.
47009004	Ka, amine kaŋ, a Masɛdonea deme wa wa ne ma, a wa nyɛ ka yɛ ba e sere, a da naa e la vi ko te (N ba yeli ka yɛnee) ne lɛ te naŋ taa fuuru kpẽã yɛ zie.
47009005	Lɛ la ka N teɛre ka a fere la ka N mɔglɔ a yɔɔmine ka ba de wẽɛ̃ wa yɛ zie, ka ba pãã soŋ yɛ a kyɔgre a bonsonne yɛ naŋ polle biŋ. Lɛ a bon na yɛ naŋ kyɔgre na tõɔ̃ waa la kyɔgtaa soŋ zaa, kyɛ ba waa miinuu boma kyɔgtaa.
47009006	Yɛ teɛre a ŋaa: A neɛ na naŋ bore o boma garegara, meŋ na kyɛ la garegara, kyɛ a neɛ naŋ bore yaga, meŋ na kyɛ la yaga.
47009007	Vɛŋ ka neɛ kaŋ zaa tere a seŋ lɛ o naŋ teɛre eŋ a o sukyiri poɔ, ka a ba e ne posaŋnaa bee ka a waa feroo, bonso, Naaŋmen nɔŋ la a neɛ na naŋ maŋ tere ne popeɛloŋ.
47009008	Kyɛ Naaŋmen na tõɔ̃ maale la nɔndeteroo zaa ka a waa yaga ko yɛ, ka yɛnee naŋ taa yɛ bomboɔre zaa, saŋa zaa ne yɛlɛ zaa poɔ, na tõɔ̃ taa la boma naŋ zuo a yɛ tonvela kaŋ zaa poɔ.
47009009	A na ba naŋ ŋmaa biŋ: “O yaare la bare; O tere la ko a naŋ deme; O yeltoruŋ are la tegteglɛ.”
47009010	Pampana, a neɛ na naŋ ko a boreborɔ bombie ane boroboro ka a e bondirii, meŋ na tere la bombie a ko yɛ a leɛ e ka a waa yaga, kyɛ e ka yɛ yeltoruŋ wɔmɔ meŋ waa kpoŋ.
47009011	Yɛ na kpɛ la bontaroŋ sobiri zaa poɔ, ka yɛ na maŋ taa la nuyuo naŋ na wa ne bareka puoruu ko Naaŋmen a yi te zie.
47009012	A tomɔ ŋa te naŋ tonɔ, ba korɔ a Ŋmendeme ba bomboɔre yoŋ, kyɛ a meŋ paale yaara la ne nobɔ yaga bareka puoruu ko Naaŋmen.
47009013	A yi a yɛ tomɔ ŋa gyɛle kaao poɔ la ka ba na pugi Naaŋmen, bonzuiŋ yɛ sigri la yɛmenne a Kristo yelnoore poɔ a seŋ na yɛ naŋ yeli kyɛ meŋ tere boma ko ba ane nobɔ zaa ne nuyuo.
47009014	Kyɛ ba naŋ puoro korɔ yɛ, ba sereŋ taa la yɛ teɛroŋ a Naaŋmen nɔndeteroo naŋ zuo a yɛ zie zuiŋ.
47009015	Bareka be la Naaŋmen zie ne O kyɔgtaa na neɛ naŋ kon bɔŋ manne.
47010001	A Kristo sebaaloŋ ane O ebaaloŋ eŋɛ, N sɔre yɛ la, Maa Pɔl naŋ maŋ sigri mmeŋɛ ka Maa wa be yɛ zie, kyɛ maŋ taa pera ka Maa ba kyebe.
47010002	N sɔre yɛ la, ka Maa wa be yɛ zie, ka N ta tõɔ̃ bɔŋ erɛ eroŋ kperaa ane a kyelloo na N naŋ da nare biŋ ka N erɛ korɔ nobɔ mine naŋ maŋ de ka te kyene la a eŋganoŋ sobiri poɔ.
47010003	Bonso, ne lɛ zaa te naŋ kyene a eŋganoŋ sobiri poɔ, te ba ŋmaara zɔɔre naŋ seŋ a eŋganoŋ sobiri tuubu.
47010004	A zɔɔre boma te naŋ maŋ zɔɔ ne, ba e a eŋganoŋ zɔɔre boma, kyɛ a taa la faŋ Naaŋmen eŋɛ a na tõɔ̃ saŋ zikpeɛne.
47010005	Te meŋ saŋ la nɔkpeɛne ne poteɛroŋ kaŋ zaa naŋ duoro omeŋɛ kyaare ne a Naaŋmen bɔmmo, kyɛ ka te meŋ nyɔgrɔ teɛroŋ kaŋ zaa a maale o ka o eŋnɛ Kristo.
47010006	Te meŋ kyɔgre gu la ka te leɛ dɔgre a baeŋ deme eroŋ zaa, a saŋ na a yɛ eŋno naŋ ta o tao.
47010007	Yɛ maŋ kaara la a boma niŋe soɔ yoŋ? Ka neɛ zaa wa bɔŋ velaa ka Kristo la so o, vɛŋ ka o leɛ teɛre bɔŋ ka a lɛ o naŋ e a Kristo soobo, lɛ ka te meŋ e Kristo soobo.
47010008	Bonso, ka Maa sãã fuuro yaga ane a te faŋ na a Daŋna naŋ ko te a yɛ mɛduoruu zuiŋ, ka a ba e a yɛ saŋ-baroo zuiŋ, vi kon tõɔ̃ kpɛ ma.
47010009	N ba boɔrɔ ka N e ka yɛ zoro dambẽɛ̃ a n gama zuiŋ.
47010010	Bonso, ba mine maŋ yeli, “A o gama maŋ taa la tegroŋ kyɛ taa faŋa, kyɛ o eŋgan waaloŋ poɔ, o ba taa faŋ zaa kyɛ o yelbie meŋ ba taa tɔnɔ zaa.
47010011	Vɛŋ ka a neɛ na tɔ bɔŋ lɛ te naŋ waa a te gama poɔ kyɛ ka te ba kyebe, a lɛ meŋ la ka te na waa a te eroŋ poɔ ka tenee wa bebe.
47010012	Te kon bɔŋ sage ka te poɔ la ba poɔ bee ka te manne la temenne ane balaŋ na zaa naŋ wullo bamenne. Ka ba naŋ wa manne bamenne a seŋ bamenne, bee manne bamenne ane bamenne, ba ba bɔŋ yɛŋ.
47010013	Kyɛ tenee kon fuu gaŋ lɛ a naŋ seŋ ka te fuu, kyɛ te fuuro la ka a seŋ a zie na Naaŋmen naŋ de poŋ ko te, a zie na yɛnee meŋ naŋ be.
47010014	Te ba gaa tɔɔre zuo a te fuuru poɔ, a na te da ba ta yɛ zie, bonso, te da wa la wa ta yɛ zie ne a Kristo yelnoore kannoo.
47010015	Te ba fuuro gaŋ lɛ a naŋ seŋ ka te fuu, bee fuuro ne nobɔ mine tomɔ. Kyɛ te taa la niŋe teɛroŋ kyelloo ka a yɛ sagdeu wa duoro, te meŋ na nyɛ la duoruu a yɛ zuiŋ, a te tomɔ zaa poɔ,
47010016	ka te na tõɔ̃ kanne a yelnoore a yɛ paaloŋ gaŋne poɔ. Te ba boɔrɔ ka te fuuro ne tomɔ na zaa nobɔ mine naŋ toŋ.
47010017	Kyɛ yɛ vɛŋ ka neɛ na naŋ fuuro, ka o fuuro a Daŋna eŋɛ.
47010018	Bonso, a ba e a neɛ na naŋ zɛge omeŋɛ la nen-iraa, kyɛ a neɛ na a Daŋna naŋ sereŋ wuli.
47011001	N boɔrɔ la ka yɛ di kannyiri fẽẽ a n damboluŋ poɔ, kyɛ yɛ maŋ erɛ la lɛ.
47011002	N taa la nyuuri yɛ zie ne a Ŋmenoŋ nyuuri. Bonso, N de yɛ la ko serɛ bonyenaa, ka N na tõɔ̃ de yɛ a na pɔɔsoŋ naŋ ba bɔŋ dɔɔ a ko Kristo.
47011003	Kyɛ N zoro la dambẽɛ̃ ka a sobiri kaŋ poɔ, a na a wafaa naŋ da bɛlle Hawa ne o yɛŋ eroŋ, yɛ teɛroŋ meŋ na nyɛ la saŋnaa a bɔre yi a sebaaloŋ naŋ be Kristo poɔ.
47011004	Bonso, ka neɛ wa wa yɛ zie a wa kanne Yesu yuo, ka a ba e a Yesu na te naŋ kanne, bee ka yɛnee wa de seyuo naŋ ba waa na a kaŋ na yɛ naŋ da de, bee yɛ de yelnoore yuo kaŋ na yɛ naŋ da ba sage de, yɛ maŋ taa o la velaa lɛ.
47011005	Bonso, N teɛre ka a sobiri kaŋ zaa poɔ, N ba e bile a potuuribo zudeme zaa poɔ.
47011006	Ne a lɛ zaa, N naŋ ba waa yeliyele vela sobɔ, N taa la yɛŋ bɔmmo. Kyɛ te da e la ka a te yɛlɛ zaa sãã kperaa lɛ a yɛ zie.
47011007	N maale la yelbieri N naŋ sigri mmeŋɛ ka yɛ na tõɔ̃ nyɛ duoruu, a kanna a Naaŋmen yelnoore kannoo ka yɔɔre kyebe bee?
47011008	N zu la puoru deme mine zie ne lɛ N naŋ nyɛ yɔɔre ba zie ka N na tõɔ̃ tonɔ korɔ yɛ.
47011009	Kyɛ N naŋ da be yɛ zie, a pãã da boɔrɔ bon kaŋ, N da ba taa eroŋ kaŋ neɛ zaa zie, bonso, a yɔɔmine naŋ yi Masɛdonea da wa ko ma la bon na N naŋ da boɔrɔ. N taa la mmeŋɛ velaa ka N ta taa eroŋ kaŋ yɛ zie yɛlɛ zaa poɔ, kyɛ lɛ la ka N na kyãã erɛ.
47011010	A na a Kristo yelmeŋɛ naŋ be n zie, neɛ zaa a Akaya paaloŋ poɔ kon bɔŋ pɔge a n fuuru ŋa.
47011011	Boŋ la so? N naŋ ba nɔŋ yɛ zuiŋ la bee? Naaŋmen bɔŋ ka N nɔŋ yɛ la.
47011012	Kyɛ lɛ N naŋ erɛ, N na kyãã erɛ la lɛ, ka N na e ka balaŋ naŋ boɔrɔ vuo kon tõɔ̃ nyɛ vuo kaŋ zaa, ka ba waa na tenee a yɛlɛ na poɔ ba naŋ fuuro.
47011013	Bonso, a nobɔ bama taaba e la ziri potuuribo ane tonton bɛlbɛllɛba naŋ maŋ leɛrɛ bamenne na Kristo potuuribo.
47011014	Kyɛ nɔ`maa kyebe, bonso, Setaana meŋɛ leɛre la omeŋɛ na kyãã malke kaŋ.
47011015	A lɛ poɔ, a ba e yelsaana ka o tontoneba meŋ na leɛrɛ bamenne na yeltoruŋ tontoneba. Ba baaro na waa la seŋ a ba eroŋ.
47011016	N leɛ yeli la: Ta vɛŋ ka neɛ zaa de ma ka N e damboli. Kyɛ ka yɛnee wa e a lɛ, yɛ de ma a na damboli ka N meŋ na tõɔ̃ fuu belaŋ lɛ.
47011017	A bon na N naŋ yele, N ba yele a seŋ lɛ a Daŋna naŋ na yeli, kyɛ N yele la a na damboli a n fuuru kyelloo ŋa poɔ.
47011018	Kyɛ ka ba yaga zie naŋ faa fuuro a seŋ a eŋganoŋ sobiri tuubu, N meŋ na fuuro la.
47011019	Bonso, yɛ maŋ di la kannyiri ne dambolo ne popeɛloŋ, a yɛ balaŋ naŋ taa yɛŋ bɔmmo.
47011020	Bonso, yɛ maŋ di la kannyiri ka neɛ wa eŋ yɛ gbaŋgbaaloŋ poɔ, ka neɛ wa di yɛ bare, ka neɛ wa nɛbre yɛ, bee danne omeŋɛ bee fale yɛ yɛ niŋe eŋɛ.
47011021	N yeli la ne vi ka tenee da ba taa kpẽã. Kyɛ bon na kaŋ zaa naŋ na tõɔ̃ taa pera te fuuro ne—N yele la a na damboli—N meŋ taa la pera ka N fuuro.
47011022	Ba e la Hibiru nobɔ? N meŋ e la kaŋ. Ba e la Israel nobɔ? N meŋ e la kaŋ. Ba e la a Abraham bibiiri? N meŋ e la kaŋ.
47011023	Ba e la Kristo tontoneba? (N yeli la a na damboli.) N zuo la lɛ. N toŋ la kpẽã gaŋ. N nyɛ la ŋmeɛbo yaga, a meŋ da be pigu die poɔ gbɛɛ yaga. N kyaare la kũũ tegteglɛ.
47011024	Gbɛɛ anuu poɔ la ka N de fɔbo gbɛɛ lezɛre ne pie ne awae a Gyu deme zie.
47011025	Bota la ka ba da fɔbe ma ne fegraa, ka ba da za ma dayeni. Gbɛɛ ata la ka gbori da linni ne maŋkõɔ̃ a mane poɔ, ka N da kpɛ a manzuluŋ poɔ tensoɔ ne ŋmenaa zaa gbuli.
47011026	N maŋ be la a kyenoo poɔ tegteglɛ. N da taa la dambẽɛ̃ a maŋkõɔ̃ zie, ne nannyigri zie ane mmeŋɛ teŋɛ nobɔ zie. Dambẽɛ̃ da kpɛ ma la a Tendaa deme zie, a teŋkpoŋ poɔ ane a wɛgyaŋ poɔ, a maŋkpoŋ poɔ, ane a ziri yɔɔmine poɔ.
47011027	N maŋ toŋ la kpẽã a nyɛ dɔgɛɛ a ba maŋ gbire. N bɔŋ la kɔŋ ne kõɔ̃ nyuuri. N maŋ `leŋ la noɔre, kyɛ ka ɔɔre maŋ kpɛ ma ne eŋkpoli.
47011028	A yi a boma ama zaa puoriŋ, N maŋ taa la a puoru deme zaa teɛroŋ bebie zaa poɔ.
47011029	Aŋ la bale, kyɛ ka N ba bale? Aŋ la ka ba e ka o ŋmɛ gbɛre, kyɛ ka vũũ meŋ ba di ma?
47011030	Ka a e feroo ka Maa na fuuro, N na fuuro la ne boma naŋ maŋ wuli n baaloŋ.
47011031	A Daŋna Yesu Kristo Naaŋmen ne a O Saa naŋ na nyɛ pugibu tegteglɛ bɔŋ velaa ka N ba ŋmaara zirii.
47011032	Damaskos poɔ, a zikaara naŋ be a Naa Arɛtas puli poɔ, da eŋ la sogyare ka ba gu a Damaskos deme teŋɛ ka o tõɔ̃ nyɔge ma.
47011033	Kyɛ ba turi ma la bare dankyen tokoro poɔ a peɛ eŋɛ, ka N zo yi ba nuuri poɔ.
47012001	A ba seŋ ka N fuuro. Kyɛ, N na tara la a gyennoo ane a Daŋna sããbo yɛlɛ poɔ.
47012002	N bɔŋ la neɛ kaŋ, Kristo eŋɛ, yuomo pie ne anaare naŋ tɔle, ka ba da nyɔge o do ne a tenvela ata sobɔ zie. Ka o da be a eŋgan poɔ bee ka o ba be o eŋgan poɔ, N ba bɔŋ. Naaŋmen la bɔŋ.
47012003	Kyɛ N da bɔŋ la ka a neɛ ŋa—ka o be la eŋgan poɔ bee ka o ba be o eŋgan poɔ, N ba bɔŋ, kyɛ Naaŋmen la bɔŋ—
47012004	ka ba da nyɔge o do ne a tennoɔ poɔ. O da woŋ la yelbie neɛ naŋ ba tõɔ̃ yele, yelbie nensaala naŋ ba taa sori ka o yeli.
47012005	N na fuu la ne a neɛ ŋa tɔ, kyɛ N kon fuu ne mmeŋɛ ka n baaloŋ naane.
47012006	Kyɛ ka Maa da boɔre ka N fuuro, N kon e damboli. Bonzuiŋ N na yele la a yelmeŋɛ. Kyɛ N bare la a yɛlɛ ŋa ka neɛ zaa ta teɛre n yɛlɛ gaŋ lɛ o naŋ nyɛ bee woŋ n zie.
47012007	Ka n pɔloo ta zuo a sããbo yaga zuiŋ, goɔ da kyɔge ma la a n eŋgan poɔ a na tontonɔ kaŋ naŋ yi Setaana zie wa a na gbuli nu ŋmɛ ne ma. Ka lɛ naane, n pɔloo na zuo la.
47012008	A yɛlɛ ŋa poɔ, N da sɔre la a Daŋna gbɛɛ ata, ka O de o a yi n zie.
47012009	Kyɛ ka O yeli ko ma, “A N nɔndeteroo seŋ fo la, bonso, N faŋ maŋ ta la o tao zie a baaloŋ poɔ.” A lɛ zuiŋ, N na fuu ne la popeɛloŋ a n baaloŋ zaa poɔ, ka a Kristo faŋ na tõɔ̃ be n zie.
47012010	Ŋaa la so, ka N taa popeɛloŋ a baaloŋ poɔ, zomɔ poɔ, yeltuori poɔ, dɔgroŋ poɔ, ne yelfere zaa poɔ, a Kristo zuiŋ. Bonso, ka Maa wa bale, N pãã na waa la kpẽã.
47012011	N waa la damboli a n fuuru zuiŋ, kyɛ yɛnee fere la ma. Kyɛ a da seŋ la ka yɛnee wuli n yɛlɛ, bonso, N ba e bile a potuuribo zudeme zaa poɔ, ne lɛ zaa N naŋ ba e bon zaa.
47012012	Potuuribo mannoo na naŋ maŋ wuli potuuribo tomɔ, da sereŋ be la yɛ poɔ ne kannyiri zaa—mannoo, tombeere, ane toŋkpeɛne.
47012013	Wolɔ la ka yɛ da ba la taa yuori a puoru deme mine poɔ, kyɛ ka a ba e ka Maa meŋɛ da ba taa eroŋ zaa yɛ zie? Yɛ di suuri ko ma a saŋnaa ŋa poɔ.
47012014	Kyɛllɛ, N e la sere ka N wa yɛ zie a bota saŋ. N kon leɛ taa eroŋ zaa yɛ zie, bonzuiŋ, bon na N naŋ boɔrɔ ba e a yɛ boma, kyɛ a yɛnee yɛmenne la. Bonso, a ba seŋ ka a bibiiri iri boma biŋ ko a dɔgrebɔ, kyɛ ka a dɔgrebɔ la na e lɛ ko a bibiiri.
47012015	N poɔ na pɛle la yaga ka Maa de boma zaa N naŋ taa ko yɛ kyɛ de mmeŋɛ meŋ ko yɛ. Ne lɛ n nɔmmo a yɛ zie naŋ duori yaga, yɛ nɔmmo n zie leɛ sigri la.
47012016	Ka a naŋ na e lɛ, N da ba taa eroŋ kaŋ zaa yɛ zie. Kyɛ lɛ N naŋ da e a bɛlbɛllɛ, N nyɔge yɛ la ne bɛlloo.
47012017	N nyɛ la tɔnɔ yɛ zie a yi a balaŋ kaŋ zaa N naŋ toŋ a yɛ zie bee?
47012018	N da sɔrɔ la Titus ka o gaa yɛ zie kyɛ ka N meŋ la toŋ yɔɔ kaŋ ne o. Titus da la boɔrɔ la yɛ boma bee? Te da ba kyene sebonyenaa poɔ bee? Te da ba tu sobiri bonyenaa bee?
47012019	A la leɛ, yɛ maŋ teɛrɛ la a lɛ zaa te naŋ maŋ manna temenne yɛlɛ a yɛ zie? Te maŋ yele la a Naaŋmen niŋe soɔ a Kristo eŋɛ. Kyɛ n bamine N naŋ nɔŋ, bon zaa te naŋ e, te e la a yɛ mɛduoruu zuiŋ.
47012020	Bonso, N zoro la dambẽɛ̃ ka, ka Maa wa te wa, N kon nyɛ yɛ ka yɛ waa na lɛ N naŋ boɔrɔ, kyɛ ka yɛ meŋ kon nyɛ ma ka N waa a seŋ lɛ yɛ naŋ boɔrɔ. N zoro la dambẽɛ̃ ka nɔkpeɛne, nyuuri, sutoloŋ, wɛloo, yosaŋnaa, gagaraa yɛlɛ, pɔloŋ, ane buriburi yɛlɛ na be la be.
47012021	N la zoro la dambẽɛ̃ ka, ka Maa leɛ wa yɛ zie, n Naaŋmen na sigri ma la yɛ zie, ka N meŋ koŋ ko a yaga balaŋ naŋ da faa maale yelbebe kyɛ ba leɛ ba teɛroŋ a ba tondɛgre, pẽɛ̃pẽɛ̃ tomɔ, ne potuoluŋ zaa poɔ.
47013001	A bota saŋ la a ŋaa N naŋ waara yɛ zie. Yelbiri zaa na are la a danse-deme bayi bee bata deme noɔre eŋɛ.
47013002	N da faa yeli ko yɛ la, kyɛ leɛ yeli a na N naŋ da be a yɛ zie a boyi saŋ. Ne lɛ zaa N naŋ ba kyebe, pampana, N ŋmaa la ko balaŋ naŋ daŋ maale yelbebe ane ba mine kaŋ zaa, ka Maa wa te leɛ wa, N kon bɔŋ bare ba,
47013003	a yɛnee naŋ boɔrɔ ka yɛ bɔŋ mannewuluu ka Kristo sereŋ yele la n zie. O ba bale yɛ zie, kyɛ O taa la kpẽã a yɛ poɔ.
47013004	Ne lɛ ba naŋ da kpa O a dagara zu baaloŋ poɔ, kyɛ O voorɔ la ne Naaŋmen faŋ. Lɛ meŋ la, te bale la O poɔ, kyɛ te na voorɔ la ne O, a yi a Naaŋmen faŋ, a yɛ zie.
47013005	Yɛ gyenne yɛmenne a nyɛ ka yɛ be la a sagdeu poɔ. Yɛ gyɛle iri bɔŋ yɛmenne yɛlɛ. Yɛ ba bɔŋ yɛmenne poɔ ka Yesu Kristo be la yɛ poɔ—bee yɛ ba be a sagdeu poɔ?
47013006	Kyɛ N teɛre ka yɛ na bɔŋ la ka te ba e basagdeu deme.
47013007	Pampana, N puori la Naaŋmen ka yɛ ta ton tonfaare kaŋ zaa. A ba e ka te sãã na nobɔ ba naŋ sage ne, kyɛ ka yɛnee na tõɔ̃ ton tonveɛle, ne lɛ zaa te naŋ waa na basagdeu nobɔ.
47013008	Bonso, te kon bɔŋ e yɛlɛ zaa naŋ kyaare ne a yelmeŋɛ, kyɛ a yelmeŋɛ zuiŋ la.
47013009	Bonso, te poɔ maŋ pɛle la ka tenee wa bale, kyɛ ka yɛnee taa faŋ. Te meŋ puoro korɔ yɛ la ka yɛ na tõɔ̃ ta yɛ tao zie.
47013010	A ŋaa la so ka N ŋmaa a yɛlɛ ama N naŋ ba kyebe, ka Maa wa yɛ zie, ka N ta la mii yɛ zu a seŋ a faŋ na a Daŋna naŋ ko ma. O ko ma la a faŋ ŋa ka N mɛ yɛ do, kyɛ a ba e ka N ŋmɛre yɛ la bare.
47013011	A baara, yɔɔmine, yɛ taa popeɛloŋ. Yɛ leɛ maale yɛmenne velaa. Yɛ taa sukyidiibu. Yɛ taa teɛroŋ bonyenaa, a kpeɛrɛ ne `maaroŋ. Kyɛ a nɔmmo ne a `maaroŋ Naaŋmen na be la yɛ zie.
47013012	Yɛ puori taaba ne mooro soŋ.
47013013	A Ŋmendeme zaa toɔle yɛ la ba puoruu.
47013014	Ka a Daŋna Yesu Kristo nɔndeteroo ane Naaŋmen nɔmmo ane a Sekyerete lantaaloŋ be yɛ zaa zie. Amen.
48001001	Pɔl, a potuuro kaŋ—ka o boɔloo ba yi nobɔ zie, bee nensaala zuiŋ, kyɛ ka a yi Yesu Kristo ane a Saa Naaŋmen naŋ seŋ O kuuni poɔ zie—
48001002	ane a yɔɔmine zaa naŋ be n zie, A ko a puoru deme zaa naŋ be a Galatea paaloŋ poɔ.
48001003	Nɔndeteroo ane `maaroŋ be yɛ zie ka a yi a Saa Naaŋmen ane te Daŋna Yesu Kristo zie.
48001004	Yesu Kristo da de la Omeŋɛ ko te a te yelbebe zuiŋ, ka O na tõɔ̃ faa te a yi a pampana ŋa saŋ yelfaare, a seŋ lɛ Naaŋmen te Saa naŋ boɔrɔ.
48001005	O zie la ka eŋno be tegteglɛ. Amen.
48001006	N noɔre `maa la ne lɛ yɛ naŋ bare wiẽũ lɛ a neɛ naŋ boɔle yɛ a Kristo nɔndeteroo eŋɛ, kyɛ leɛ tu yelnoore yuo kaŋ,
48001007	naŋ ba e yelnoore togtogi. Kyɛ nobɔ mine dɔɔnɔ yɛ la kyɛ boɔrɔ ka ba leɛ a Kristo yelnoore.
48001008	Kyɛ ka tenee bee malke kaŋ naŋ yi tenvelaa gba wa kanne yelnoore yuo kaŋ zaa ko yɛ kyɛ ka o ba e lɛ te naŋ kanne ko yɛ, yɛ kare a sobɔ bare!
48001009	Lɛ te naŋ da yeli, N na leɛ yeli la pampana ŋa: Ka neɛ zaa kanna yelnoore yuo kaŋ zaa korɔ yɛ kyɛ ka o ba e a kaŋ na yɛ naŋ da sage ne, yɛ kare o bare!
48001010	Kyɛ pampana, N boɔrɔ la ka N mɔgle nensaala bee Naaŋmen? Bee, N boɔrɔ la ka N pɛle nensaaleba poore? Ka Maa da boɔrɔ ka N e ka nensaaleba poore pɛle, N da kon tõɔ̃ e a Kristo gbaŋgbaa.
48001011	N boɔrɔ la ka yɛ bɔŋ, yɔɔmine, ka a yelnoore na N naŋ kanne ba yi nensaala zie.
48001012	Bonso, N ba de o nensaala kaŋ zaa zie, ka neɛ zaa meŋ ba wuli ma; kyɛ, N de o la ka o yi Yesu Kristo sããbo zie.
48001013	Bonso, yɛ da woŋ la lɛ N naŋ da waa a Gyu deme puoruu eroŋ zaa poɔ, lɛ N naŋ da maŋ dɔgre Naaŋmen puoru deme zaa kyɛ maŋ boɔrɔ ka N saŋ ba bare.
48001014	N duoro la a Gyu deme puoruu zaa poɔ gaŋ n taaba yaga zie, a mmeŋɛ teŋɛ nobɔ poɔ, a N naŋ leɛ tu a n saamine e-ere zaa ne nimizeɛ yaga gaŋ ba.
48001015	Kyɛ Naaŋmen, naŋ iri ma yi a n ma vore poɔ kyɛ boɔle ma a O nɔndeteroo zuiŋ,
48001016	poɔ da pɛle la ka O e ka O Bidɔɔ sãã n zie ka N na tõɔ̃ kanne O yelnoore a Tendaa deme poɔ. A lɛ zuiŋ, N da ba soore yɛlɛ zaa nensaala zie,
48001017	ka N meŋ da ba do Gyɛrosalɛm ka N te nyɛ balaŋ naŋ de wẽɛ̃ Naaŋmen potuuribo poɔ, kyɛ N da gaa la Arabia wiẽũ lɛ a yi be leɛ gaa Damaskos.
48001018	A yuomo ata naŋ da tɔle, N da gaa la Gyɛrosalɛm te nyɛ Pita, kyɛ N da kpɛ la o zie beri pie ne anuu.
48001019	N da ba nyɛ potuuribo kaŋ zaa ka a Daŋna yɔɔ, Gyems naane.
48001020	A bon na N naŋ ŋmaara korɔ yɛ pampana ŋa, kyɛllɛ, a Naaŋmen niŋe soɔ, a ba e zirii.
48001021	A lɛ puoriŋ, N da yi la be te gaa Siria ane Selesea paaloŋ.
48001022	A Gyudea paaloŋ puoru deme naŋ be Kristo poɔ, da ba bɔŋ ma.
48001023	Kyɛ ba da woŋ la a toɔlɔ ŋa yoŋ, “A neɛ na naŋ daŋ dɔgre te, ka pampana ŋa, o leɛ kanna la a sagdeu yelnoore na o naŋ da boɔrɔ ka o saŋ bare.”
48001024	Lɛ la ka ba pugi Naaŋmen a maa zuiŋ.
48002001	Yuomo pie ne anaare naŋ da tɔle, N pãã da leɛ do la Gyɛrosalɛm ane Barnabas, kyɛ N da de la Titus meŋ ka o gaa ne te.
48002002	N do la be a sããbo kaŋ zuiŋ a te manne ko ba a yelnoore na N naŋ kanne a Tendaa deme zie. N da manne la ko balaŋ naŋ taa yuori ba yoŋ, ka lɛ naane, sobiri kaŋ poɔ, N da naa zo la bee N daŋ zo weɛlɛ.
48002003	Kyɛ Titus gba, naŋ be n zie, da ba de ka a e feroo ka o ŋmaa o yoɔre, ne lɛ zaa o naŋ da e Grik neɛ.
48002004	Kyɛ ama zaa wa la, bonso, ziri yɔɔmine da sɔgle sare kpɛ la te zie te pigri kaa a weɛloŋ te naŋ taa Yesu Kristo eŋɛ, ka ba na tõɔ̃ e ka te leɛ kpɛ gbaŋgbaaloŋ.
48002005	Te da ba maale vuo ko ba togtogi, ka a yelnoore yelmeŋɛ na tõɔ̃ kyãã be a yɛ zie.
48002006	Kyɛ balaŋ naŋ teɛre ka ba e la bon kaŋ—bon na zaa ba naŋ e, a ba e bon zaa n zie; Naaŋmen ba sage de nensaala waaloŋ—balaŋ naŋ teɛre ka ba e la bon kaŋ, ba ba dɔgle bon zaa n zie.
48002007	A la leɛ, ba nyɛ la ka ba da de a yɔba- ŋmaara deme yelnoore eŋ n nuuri poɔ, a na ba naŋ da de a yɔŋmaara deme yelnoore a ko Pita.
48002008	A Onɔ sobɔ naŋ da tonɔ velaa Pita zie ka o waa potuuro ko a yɔ-ŋmaara deme, meŋ tonɔ la lɛ maa zie ka N waa a potuuro ko a Tendaa deme.
48002009	Ba naŋ wa bɔŋ a nɔndeteroo Naaŋmen naŋ ko ma, ka Gyems, Sefas, ane Gyɔn, balaŋ naŋ da waa na die lugo, da nyɔge maa ane Barnabas nudoroŋ ne lantaaloŋ a sage ka te gaa a Tendaa deme zie, kyɛ ka ba meŋ gaa a yɔ-ŋmaara deme zie.
48002010	Kyɛ ba da boɔrɔ la ka te maŋ teɛrɛ a naŋ deme. A lɛ meŋ la ka N da sereŋ boɔrɔ ka N e.
48002011	Kyɛ ka Pita naŋ te wa Anteok la, ka N are kyaare ne o, bonzuiŋ, o da ŋmɛ la gbɛre.
48002012	A saŋ na dɔbɔ mine naŋ da ba yi Gyems zie wa sɛre, o da maŋ di ne la a Tendaa deme. Kyɛ ba naŋ da ta la, ka o leɛ sɛrɛ yire a iri omeŋɛ a Tendaa deme zie, bonzuiŋ, o da zoro la a balaŋ naŋ be a yɔ-ŋmaabo poɔ dambẽɛ̃.
48002013	A Gyu deme mine meŋ da poɔ la a o melmeloo poɔ, ka ba da tage Barnabas gba, ka o meŋ kpɛ a ba melmeloo poɔ.
48002014	Kyɛ N naŋ da wa nyɛ ka ba eroŋ ba tori a seŋ a yelnoore yelmeŋɛ, N da are la ba zaa niŋe soɔ a yeli ko Pita, “Ka fõõ e Gyu neɛ kyɛ kpeɛrɛ a na a Tendaa deme naŋ maŋ kpeɛrɛ kyɛ bare a Gyu deme eroŋ, wolɔ la ka fo ferɛ a Tendaa deme ka ba kpeɛrɛ a na Gyu deme?
48002015	“Tenee naŋ e Gyu deme nendɔgre kyɛ ba e a Tendaa yelbebe deme,
48002016	bɔŋ la ka neɛ kon bɔŋ waa yeltori sobɔ a yi a nɔbinnaa tuubu poɔ, kyɛ a Yesu Kristo sagdeu poɔ la. Lɛ ka tenee meŋ da sage de Kristo Yesu, ka te na tõɔ̃ waa yeltori deme, a yi a Kristo sagdeu poɔ ka a ba yi a nɔbinnaa tuubu poɔ, bonzuiŋ, a nɔbinnaa tuubu poɔ, nensaala zaa kon bɔŋ waa yeltori sobɔ.
48002017	“Ka tenee boɔrɔ ka te waa yeltori deme a yi Kristo zie, kyɛ temenne meŋ waa na yelbebe deme, a pãã wuli ka Kristo waa la yelbebe tontonɔ bee? A kon bɔŋ e lɛ zaa.
48002018	Bonso, ka Maa leɛ mɛ a boma N naŋ da saŋ biŋ, a wuli ka N e la nɔkonde sobɔ.
48002019	Bonso, a yi a nɔbinnaa puoriŋ la ka N kpi ko a nɔbinnaa, ka N na tõɔ̃ voorɔ korɔ Naaŋmen.
48002020	Ba da kpa ma la a dagara zu ane Kristo, kyɛ a ba la e Maa la voorɔ, kyɛ Kristo voorɔ la n eŋɛ. Pampana, a vooroŋ N naŋ voorɔ a n eŋgan poɔ, N voorɔ la ne sagdeu a Naaŋmen Bidɔɔ eŋɛ, Onɔ naŋ nɔŋ ma a de Omeŋɛ ko ma.
48002021	N ba de ka Naaŋmen nɔndeteroo ba la e bon zaa, bonso, ka yeltoruŋ naŋ wa yi a nɔbinnaa zie, Kristo kũũ pãã ba la taa pare.”
48003001	Yɛnee, Galatea dambolo bama! Aŋ la bɛlle yɛ, ka yɛ ta la eŋnɛ a yelmeŋɛ? A yɛmenne niŋe soɔ la ka ba da wuli kperaa lɛ ka ba da kpa la Yesu Kristo a dagara zu.
48003002	N na zanne la yelyenaa yoŋ a yɛ zie: Yɛ de la a Seɛ a yi a nɔbinna sobiri tuubu poɔ, bee yɛ de O la yɛ naŋ sage de ne a bon na yɛ naŋ woŋ zuiŋ?
48003003	Yɛ bole la seŋ lɛ? Yɛ naŋ da piili ne a Seɛ, yɛ na ta la yɛ tao zie a yi a eŋgan zie pampana bee?
48003004	Yɛ nyɛ la dɔgɛɛ yaga ka a ba taa tɔnɔ zaa—ka a sereŋ ba taa tɔnɔ bee?
48003005	A lɛ poɔ, a Onɔ naŋ da ko yɛ a Seɛ a toŋ tonseɛle a yɛ poɔ, O da e la lɛ a yi a yɛ nɔbinna sobiri tuubu puoriŋ, bee yɛ naŋ da sage de ne a bon na yɛ naŋ da woŋ zuiŋ la?
48003006	A seŋ lɛ Abraham naŋ da sage ne Naaŋmen ka Naaŋmen leɛ de o a eŋ o ka o waa yeltori sobɔ,
48003007	yɛ bɔŋ velaa, lɛ la ka balaŋ naŋ sage de, meŋ waa Abraham bibiiri.
48003008	A Ŋmaabo naŋ daŋ wuli ka Naaŋmen na e la ka a Tendaa deme tõɔ̃ waa yeltori deme a yi ba sagdeu zie, a da kanne la a yelnoore ko Abraham, a yeli: “Tendaare zaa na nyɛ la maaloo a fo eŋɛ.”
48003009	A lɛ poɔ, balaŋ naŋ taa sagdeu na nyɛ la maaloo laŋ ne a yelmeŋɛ sobɔ, Abraham.
48003010	Bonso, balaŋ na zaa naŋ be a nɔbinnaa puliŋ, nyɛ la ŋmɛ-eŋ, bonzuiŋ, ba ŋmaa la biŋ: “Ŋmɛeŋ sobɔ la a neɛ na naŋ ba kyãã tuuro a sobiri zaa ba naŋ ŋmaa biŋ a Nɔbinna Gan poɔ.”
48003011	A sãã la kperaa lɛ ka, Naaŋmen niŋe soɔ, neɛ zaa kon waa yeltori sobɔ a yi a nɔbinnaa zie, bonso, “A yeltori deme na voorɔ la a sagdeu zuiŋ.”
48003012	A nɔbinnaa ba yi a sagdeu zie, kyɛ “A neɛ na naŋ maŋ erɛ ama taaba na voorɔ la a eŋɛ.”
48003013	Kristo da leɛ yɔɔ de te la a yi a ŋmɛ-eŋ naŋ be a nɔbinnaa poɔ, a O naŋ wa de ŋmɛ-eŋ Omeŋɛ a te zuiŋ. Bonso, a ŋmaa la biŋ: “Ŋmɛ-eŋ be la neɛ na naŋ yagle teɛ zu zie.”
48003014	O da leɛ yɔɔ de te la ka Abraham maaloo na tõɔ̃ wa la a Tendaa deme zie a Yesu Kristo zuiŋ, kyɛ ka tenee meŋ na tõɔ̃ nyɛ a Seɛ polloo a sagdeu zuiŋ.
48003015	Yɔɔmine, N yeli la a na nensaala naŋ maŋ yeli. Ka nobɔ taa nɔlaŋ ba naŋ maale biŋ, neɛ zaa kon tõɔ̃ de ka o ba e bonzaa, bee la eŋ bon zaa a o poɔ.
48003016	Naaŋmen da polle la ko Abraham ne o bie. O da ba yeli “a ko o bibiiri,” a wuli ka nobɔ yaga, kyɛ o da yeli la nembonyenaa yɛlɛ, “a ko fo bie,” naŋ e Kristo.
48003017	A ŋaa la ka N yeli: A nɔlaŋ na Naaŋmen naŋ da maale biŋ a Kristo eŋɛ, a nɔbinnaa naŋ da tu o puoriŋ a yuomo kɔɔr anaare ne lezɛr ne pie, kon tõɔ̃ iri a nɔlaŋ ŋa bare, ka o na e ka a polloo ba taa faŋa zaa.
48003018	Bonso, ka a gbandiruu wa yi a nɔbinnaa poɔ, o ba la yi a polloo poɔ; kyɛ Naaŋmen da de o la ko Abraham a yi a polloo poɔ.
48003019	A lɛ poɔ, a nɔbinnaa tɔnɔ la boŋ? A nɔkondeu zuiŋ la ka a wa poɔ a poɔ, a te ta ka a Bie na ba naŋ polle wa te wa. Malkere da tere la noɔre ka a nɔbinnaa wa dikyeenɛ nu poɔ.
48003020	Kyɛ dikyeenɛ ba are nembonyena zie, kyɛ Naaŋmen e la bonyena.
48003021	A lɛ poɔ, a nɔbinnaa are kyaare ne la a Naaŋmen polloo bee? A kon bɔŋ e lɛ zaa. Bonso, ka ba naŋ da tere noɔre naŋ na tõɔ̃ tere nyɔvore, yeltoruŋ na sereŋ yi la a nɔbinnaa zie.
48003022	Kyɛ a Ŋmaabo pigi la nobɔ zaa eŋ a yelbebe puli poɔ, ka Naaŋmen na tõɔ̃ ko a balaŋ naŋ sage de a polloo naŋ yi a Yesu Kristo sagdeu poɔ.
48003023	Kyɛ a sagdeu naŋ da ba wa sɛre, ba da gu te la a nɔbinnaa puliŋ, a pigi te a te ta a saŋ na a sagdeu naŋ sãã.
48003024	A lɛ poɔ, a nɔbinnaa da waa la te kaakaara na naŋ taa te wa ne a Kristo zie, ka te tõɔ̃ waa yeltori deme a sagdeu zuiŋ.
48003025	Kyɛ a sagdeu naŋ da wa, te ba la be a kaakaara puli poɔ.
48003026	Bonso, yɛ zaa waa la Naaŋmen biiri a Yesu Kristo sagdeu zuiŋ.
48003027	Yɛ balaŋ zaa naŋ de suobu a Kristo eŋɛ, da de la Kristo a su.
48003028	Gyu bee Grik kyebe, gbaŋgbaa bee nenweɛlɛ kyebe, dɔɔ bee pɔgɔ meŋ kyebe, bonso, yɛ zaa waa la bonyena a Kristo Yesu eŋɛ.
48003029	Kyɛ ka yɛnee be Kristo zie, yɛ waa la Abraham biiri, ane gbandirebe a seŋ a polloo.
48004001	Pampana ŋa N yeli la ka a gbandire naŋ kyãã e bibile, o ba e tɛɛtɛɛ ne gbaŋgbaa, kyɛ ne lɛ zaa, o e la a yiri daŋna.
48004002	O be la kaakaareba ane yikaareba puliŋ kyɛ gu a saŋ na o saa naŋ biŋ.
48004003	A lɛ poɔ meŋ, te naŋ da e bibiiri, te da e la gbaŋgbaare a donɛɛ yɛlɛ zaa poɔ.
48004004	Kyɛ a saŋ naŋ wa ta, Naaŋmen toŋ la O Bidɔɔ, pɔgɔ naŋ dɔge a nɔbinnaa puliŋ,
48004005	ka O leɛ yɔɔ de balaŋ naŋ be a nɔbinnaa puliŋ, ka te na tõɔ̃ kpɛ O bidɔɔloŋ poɔ.
48004006	A yɛnee naŋ e bidɔbɔ, Naaŋmen da tere la a O Bidɔɔ Seɛ ka O wa kpɛ a yɛ sukyie poore, ka O boɔle, “Abba, Saa.”
48004007	A lɛ poɔ, fo ba la e gbaŋgbaa, kyɛ bidɔɔ la fo. Kyɛ fo naŋ waa bidɔɔ, fo pãã waa la gbandire Naaŋmen zie, a Kristo zuiŋ.
48004008	Kyɛ a saŋ na yɛ naŋ da ba bɔŋ Naaŋmen, yɛ da toŋ la gbaŋgbaa tomɔ ko balaŋ naŋ ba e ŋmemɛ meŋɛ.
48004009	Kyɛ pampana ŋa, yɛ naŋ bɔŋ Naaŋmen, bee ka Naaŋmen naŋ bɔŋ yɛ, wolɔ la ka yɛ la leɛrɛ tuuro a naŋ yɛlɛ naŋ ba taa faŋ zaa? Yɛ boɔrɔ la ka yɛ leɛ kpɛ a gbaŋgbaaloŋ poɔ bee?
48004010	Yɛ maŋ tuuro la bebie, kyuuri, saŋ mine ane yuomo mine.
48004011	N zoro la dambẽɛ̃ korɔ yɛ ka kaapɔge, a tomɔ N naŋ toŋ yɛ zie kon taa tɔnɔ.
48004012	Yɔɔmine, N sɔrɔ yɛ la ka yɛ waa n waabo, bonzuiŋ, N meŋ waa la yɛ waabo. Yɛ da ba saŋ ma yɛlɛ zaa poɔ.
48004013	Kyɛ yɛ bɔŋ la ka eŋgan baaloŋ poɔ la ka N daŋ kanne a yelnoore a ko yɛ.
48004014	Yɛ meŋ da ba de ka N ba e bon zaa bee zagre ma bare a n eŋganoŋ gyennoo zuiŋ, kyɛ yɛ tuori ma la a seŋ Naaŋmen malke kaŋ, a na Kristo Yesu meŋɛ.
48004015	Boŋ pãã la a yɛ maaloo? Bonso, N di la danseɛ ko yɛ, ka yɛnee da naa tõɔ̃ e lɛ, yɛ da naa `loori la yɛmenne nimie a de ko ma.
48004016	N pãã leɛ waa la yɛ dɔndɔmɔ, ne N naŋ yeli yelmeŋɛ ko yɛ bee?
48004017	A nimizeɛ ba naŋ taa yɛ zie ba e vela. Ba boɔrɔ la ka ba vare yɛ a te poɔ ka yɛ na tõɔ̃ taa nimizeɛ a ba zie.
48004018	A e la velaa ka yɛ taa nimizeɛ a yelvelaa poɔ, ka a ba e a saŋ na yoŋ N naŋ be a yɛ zie.
48004019	N bibilii, yɛnee eŋɛ la ka N nyɛ dɔgebo woore kyɛ gu ka yɛ waa na Kristo waaloŋ.
48004020	N sereŋ boɔrɔ la ka N be a yɛ zie pampana ŋa kyɛ leɛ n kɔkɔre, bonzuiŋ, N bonnɔ la a yɛnee zuiŋ.
48004021	Yɛ yeli ko ma, a yɛ balaŋ naŋ boɔrɔ ka yɛ be a nɔbinnaa puliŋ, yɛ ba woŋ a nɔbinnaa bee?
48004022	Bonso, a ŋmaa la biŋ ka Abraham da taa la bidɔbɔ bayi, ka kaŋ waa pogle gbaŋgbaa bidɔɔ, kyɛ ka kaŋ meŋ waa pɔɔweɛlɛ bidɔɔ.
48004023	Kyɛ a onɔ a pogle gbaŋgbaa naŋ dɔge, o da dɔge o la a eŋganoŋ eŋɛ, kyɛ a onɔ a pɔɔweɛlɛ naŋ dɔge, o dɔge o la a polloo eŋɛ.
48004024	A yɛlɛ ama e la manno kaŋa, bonso, a pɔgɔbɔ bama e la nɔlaŋne ayi. Kaŋ yi la a Sinai taŋ zu a dɔgrɔ biiri gbaŋgbaaloŋ eŋɛ. Onɔ la Hagar.
48004025	Bonso, Hagar la a Sinai taŋ a Arabia poɔ, kyɛ meŋ e a pampana ŋa saŋ Gyɛrosalɛm naŋ be gbaŋgbaaloŋ poɔ laŋ ne o bibiiri.
48004026	Kyɛ a Gyɛrosalɛm naŋ be a sazu e la weɛlɛ, kyɛ la e te zaa ma.
48004027	Bonso, a ŋmaa la biŋ: “Dire noɔ, pɔɔ-aan naŋ ba dɔgrɔ bie; vare iri kyɛ ŋmɛ kpɛlle, fõõ naŋ ba nyɛ dɔgebo woore; bonzuiŋ a pɔɔkoɔre bibiiri waa la yaga gaŋ kaŋ naŋ taa serɛ.”
48004028	Kyɛ tenee, yɔɔmine, a na Isaak, e la a polloo bibiiri.
48004029	A lɛ a onɔ ba naŋ dɔge a eŋganoŋ eŋɛ naŋ da dɔgre a onɔ ba naŋ dɔge a Seɛ eŋɛ, lɛ meŋ la ka a waa pampana ŋa.
48004030	Kyɛ boŋ la ka a Ŋmaabo yeli? “Digi a pogle gbaŋgbaa ne o bie bare, bonso, a pogle gbaŋgbaa bidɔɔ kon bɔŋ di gbannoŋ ane a pɔɔweɛlɛ bidɔɔ.”
48004031	A lɛ poɔ, yɔɔmine, te ba e a pogle gbaŋgbaa bibiiri, kyɛ e a pɔɔweɛlɛ bibiiri.
48005001	A lɛ poɔ, yɛ are gbeŋgbeŋ a weɛloŋ na poɔ yɛ naŋ da nyɛ Kristo zie, kyɛ ta la vɛŋ ka gbaŋgbaa dakyara kpɛ yɛ kɔkɔe eŋɛ.
48005002	Kyɛllɛ. Maa Pɔl yeli ko yɛ la, ka yɛnee wa ŋmaa yɛ yɔe, Kristo kon taa tɔnɔ yɛ zie togtogi.
48005003	Kyɛ N leɛ di la danseɛ ko nensaala kaŋ zaa naŋ ŋmaa o yoɔre, ka a fere la ka o tuuro a nɔbinna sobiri zaa.
48005004	Kristo ba taa tɔnɔ ko yɛnee naŋ waa yeltori deme a nɔbinna sobiri eŋɛ; yɛ le la yi a nɔndetero sobiri poɔ.
48005005	Bonso, a yi a Seɛ zie la ka te kyɛllɛ a gu a yeltoruŋ ne kyelloo a sagdeu zuiŋ.
48005006	Bonso, a Yesu Kristo poɔ la, ka yɔ-ŋmaa ane yɔ-ba-ŋmaa zaa ayi ba taa faŋ, kyɛ sagdeu naŋ tonɔ nɔmmo zuiŋ la.
48005007	Yɛ da zoro la zoobu velaa. Aŋ la ŋmaa yɛ sobiri ka yɛ ba eŋnɛ a yelmeŋɛ?
48005008	A mɔgloo ŋa ba yi a neɛ na naŋ boɔle yɛ zie.
48005009	“Belɛ belaŋ maŋ yɛre paale la a boroboro kare zaa poɔ.”
48005010	A yi a Daŋna zie la ka N taa sagebo ka yɛ kon leɛ de teɛroŋ yuo zaa. A neɛ na naŋ dɔɔnɔ yɛ na nyɛ la o sɛrɛɛ diu ka onɔ waa lɛnɛɛ zaa.
48005011	Kyɛ yɔɔmine, ka Maa kyãã kanna a yɔ-ŋmaa kannoo, boŋ la so ka N kyãã nyɛrɛ dɔgroŋ? Ka lɛ la, a bɛraa a dagara naŋ taa ba la erɛ bon zaa.
48005012	N da naa boɔrɔ la ka balaŋ naŋ dɔɔnɔ yɛ, ka ba vare bamenne.
48005013	Bonso, yɔɔmine, ba da boɔle yɛ la ka yɛ kpɛ weɛloŋ. Kyɛ yɛ ta de a yɛ weɛloŋ ka a waa vuo ka yɛ tu a eŋganoŋ sobiri, kyɛ yɛ soŋnɔ taaba ne nɔmmo.
48005014	Bonso, a nɔbinnaa zaa laŋ la taa yelbiyenaa poɔ: “Nɔnɔ fo laŋkpeɛrɛ seŋ fomeŋɛ.”
48005015	Kyɛ ka yɛnee donɔ taa, bee nyɔgra taa vɔlɔ, yɛ kaara velaa ka yɛ ta saŋna taaba.
48005016	A lɛ ka N pãã yeli: Yɛ tuuro a Seɛ sobiri poɔ, kyɛ yɛ kon bɔŋ la tu a eŋgan boɔbo sobiri.
48005017	A te eŋgan boɔbo kyaare ne la a Seɛ, kyɛ ka a Seɛ kyaare ne a eŋgan. A ama maŋ kyaare la taa ka yɛ kon tõɔ̃ e lɛ zaa yɛ naŋ boɔrɔ.
48005018	Kyɛ ka a Seɛ wa tage yɛ wa ne, yɛ ba be a nɔbinnaa puliŋ.
48005019	Kyɛ a eŋganoŋ tomɔ sãã la. Ama la peɛmo tomɔ, pẽɛ̃pẽɛ̃ tonfaare, tondɛgre, ne potuoluŋ,
48005020	tebɛ puoruu, soɔloŋ, dɔŋ, nɔkpeɛne, nyuuri, sutoloŋ, wɛloo, zɔɔre, teɛroŋ dendemɛ,
48005021	kyiiru, neŋko, dããkuoluu, gɔmpɔge ane a yɛlɛ ama taaba naŋ bebe. N yeli ko yɛ la lɛ N naŋ da yeli, ka balaŋ naŋ erɛ a ama taaba kon di a Naaŋmen naaloŋ gbannoŋ.
48005022	Kyɛ a Seɛ wɔmɔ la nɔmmo, popeɛloŋ, `maaroŋ, kannyiri, nimibaaloŋ, eveɛle, sagdeu,
48005023	sebaaloŋ, ne fomeŋɛ taabo. Nɔbinnaa zaa kyebe naŋ kyaare ne a ama taaba.
48005024	Balaŋ naŋ e a Kristo soobo kpa la a eŋganoŋ a dagara zu laŋ ne o poteɛroŋ ne o boɔbo faare.
48005025	Ka tenee wa voorɔ a Seɛ eŋɛ, vɛŋ ka te meŋ tuuro a Seɛ sobiri.
48005026	Yɛ ta vɛŋ ka te maŋ boɔrɔ eŋno zagla, ka yɛ erɛ suuri ne nyuuri korɔ taaba.
48006001	Yɔɔmine, ka neɛ wa faa le a gbɛr-ŋmeɛbo zuiŋ, yɛnee naŋ taa seɛloŋ yɛŋ, yɛ maale a neɛ ŋa tɔ ne sebaaloŋ ka o leɛ are. Kyɛ yɛ kaara yɛmenne velaa, ka lɛ naane, yɛ meŋ na kpɛ la gyennoo poɔ.
48006002	Yɛ soŋ tuo tuori ko taaba; lɛ la ka yɛ na tu a Kristo nɔbinna sobiri zaa.
48006003	Bonso ka neɛ kaŋ zaa wa teɛre ka o e la bon kaŋ, kyɛ ka o ba e bon zaa, o bɛllɛ la omeŋɛ.
48006004	Kyɛ yɛ vɛŋ ka neɛ zaa gyɛle omeŋɛ tomɔ. Lɛ ka o na tõɔ̃ pãã fuuro omeŋɛ yoŋ zie, ka a ba e nen-yuo zie,
48006005	bonso, a seŋ ka neɛ kaŋ zaa tuo omeŋɛ tuori.
48006006	Yɛ vɛŋ ka neɛ na zaa naŋ dere wuluu a yelbiri poɔ, ka o poŋ bonveɛle zaa ane o wuliwullo.
48006007	Ta vɛŋ ka bɛlloo kpɛ yɛ. Naaŋmen ba e bonlaara. Bonso, a bon na neɛ naŋ bore, onɔ la ka o meŋ na kyɛ.
48006008	Onɔ naŋ bore o eŋgan zie, na kyɛ la saŋnaa a eŋganoŋ zie. Kyɛ onɔ naŋ bore a Seɛ zie, na kyɛ la nyɔvore naŋ kon bɔŋ baare a Seɛ zie.
48006009	Yɛ ta vɛŋ ka te bale a te eveɛle eroŋ poɔ, bonso, a saŋ kaŋ naŋ seŋ, te na kyɛ la a te bombore ka tenee ba bale.
48006010	A lɛ poɔ, lɛ te naŋ taa vuo, vɛŋ ka te e eveɛle ko nobɔ zaa, a sereŋ seŋ na a balaŋ naŋ poɔ a sagdeu yideme poɔ.
48006011	Yɛ nyɛ a yelbir bibɛrɛ N naŋ ŋmaa ko yɛ ne mmeŋɛ nu!
48006012	Balaŋ naŋ boɔrɔ ka ba wuli bamenne a eŋganoŋ poɔ, ba maŋ fere yɛ la ka yɛ ŋmaa yɛ yɔe. Ba e la lɛ bonzuiŋ ba ba boɔrɔ ka ba nyɛ dɔgroŋ a Kristo dagara zuiŋ.
48006013	Bonso, balaŋ naŋ ŋmaa ba yɔe, bamenne ba eŋnɛ a nɔbinnaa, kyɛ ba boɔrɔ ka yɛ ŋmaa yɛ yɔe ka ba na tõɔ̃ fuuro a yɛ eŋganoŋ eŋɛ.
48006014	Kyɛ maa zie, a kon bɔŋ e ka N fuuro, ka a te Daŋna Yesu Kristo dagara eŋɛ naane. O eŋɛ la ka N kpa a donɛɛ a dagara zu, kyɛ ka N meŋ kpa mmeŋɛ a dagara zu ka N kpi ko a donɛɛ.
48006015	Bonso, a ba e yɔ-ŋmaabo bee yɔ-ba-ŋmaabo naŋ taa faŋ Kristo Yesu poɔ, kyɛ a bon-ira paala la.
48006016	Ka `maaroŋ ane nyonono be balaŋ na zaa naŋ tuuro a noɔre ŋa zie ne a Israel naŋ e Naaŋmen soobo.
48006017	A baaraa, ta vɛŋ ka neɛ kaŋ zaa wa dɔgre ma, bonzuiŋ, N taa la a Daŋna Yesu `lego a n eŋgan eŋɛ.
48006018	Yɔɔmine, ka a te Daŋna Yesu Kristo nɔndeteroo be a yɛ seere zie. Amen.
49001001	Pɔl, naŋ waa a Yesu Kristo potuuro a Naaŋmen boɔbo poɔ, A ko a Ŋmendeme naŋ be Ɛfɛsos poɔ, naŋ sage de Kristo Yesu:
49001002	Nɔndeteroo ane `maaroŋ be yɛ zie ka a yi a te Saa Naaŋmen ane te Daŋna Yesu Kristo zie.
49001003	Pugibu be la Naaŋmen ane te Daŋna Yesu Kristo Saa naŋ maale te ne yelbisonne ane a seɛloŋ yelsonne zaa a sazu tenvelaa poɔ, a Kristo eŋɛ.
49001004	O daŋ iri te la Omeŋɛ eŋɛ, kyɛ ka a donɛɛ pare bɔŋ biŋ, ka te tõɔ̃ waa kyerete deme kyɛ ba taa yelsaŋnaa zaa O niŋe soɔ. A nɔmmo eŋɛ,
49001005	O daŋ nare biŋ la ka O eŋ te a Omeŋɛ bidɔɔloŋ poɔ a yi Yesu Kristo zie, ka a seŋ O popeɛloŋ boɔbo—
49001006	ka a na wa ne pugibu a O nɔndeteroo eŋno zie. A nɔndeteroo ŋa poɔ, te nyɛ la maaloo yaga, a Neɛ O naŋ nɔŋ eŋɛ.
49001007	O eŋɛ la ka te taa leɛyɔɔ- de faabo a yi a O zẽẽ poɔ, a yelbebe suuri diu, ka a seŋ a O nɔndeteroo bonveɛle zaa
49001008	O naŋ ko te ka a zuo, a yɛŋ ne bɔmmo zaa poɔ.
49001009	O da vɛŋ la ka te bɔŋ O boɔbo yelsɔglaa, a te seŋ na O popeɛloŋ boɔbo naŋ yi Omeŋɛ teɛroŋ poɔ,
49001010	ka a saŋ wa ta, O na tõɔ̃ kaara la ama zaa a tõɔ̃ laŋ boma zaa taa Kristo poɔ. Boma naŋ be tenvelaa poɔ ne boma naŋ be teŋɛ zu, na laŋ la taa a O poɔ.
49001011	O eŋɛ la, ka te meŋ nyɛ gbannoŋ, a gbannoŋ O naŋ da iri biŋ ka te nyɛ, a seŋ O teɛroŋ O naŋ maale biŋ. Onɔ la a neɛ naŋ erɛ bon zaa a seŋ na Omeŋɛ poteɛroŋ boɔbo.
49001012	O maale la ama zaa biŋ ka tenee naŋ da de wẽɛ̃ a sage de Kristo, na wa ne pugibu a O eŋno zuiŋ.
49001013	Yɛ meŋ da poɔ la Kristo poɔ a saŋ na yɛ naŋ da woŋ a yelmeŋɛ yelbiri, naŋ e a yɛ faabo yelnoore. Yɛ naŋ da sage baare, yɛ meŋ da nyɛ la a Sekyerete, Naaŋmen naŋ polle, `lego.
49001014	A Sekyerete e la te gbannoŋ sane dandaŋ sobɔ, kyɛ gu ka Naaŋmen wa leɛ yɔɔ de a bon na O naŋ daŋ da, ka O eŋno taa pugibu.
49001015	A lɛ zuiŋ, Maa meŋ, a N naŋ da woŋ lɛ yɛ naŋ sage de a Daŋna Yesu, ane lɛ yɛ naŋ taa nɔmmo a Ŋmendeme zaa zie,
49001016	N da ba bare ka N puori Naaŋmen bareka a yɛ zuiŋ kyɛ teɛre yɛ yɛlɛ n puoruu poɔ.
49001017	N maŋ puoro la ka a te Daŋna Yesu Kristo Naaŋmen, a Saa naŋ taa eŋno, ka O ko yɛ a seɛ naŋ taa yɛŋ ane sããbo a O bɔmmo poɔ.
49001018	N meŋ puoro la ka yɛ teɛroŋ nimie yuo, ka yɛ na tõɔ̃ bɔŋ a kyelloo na O boɔloo naŋ wa ne, ane O gbannoŋ eŋno bonveɛle na naŋ be a Ŋmendeme poɔ,
49001019	ane a O faŋ kponnuŋ na naŋ zuo a tenee naŋ sage de zie, ka a seŋ na a O kpẽã naŋ taa faŋ tomɔ.
49001020	O toŋ la a tomɔ ŋa a Kristo eŋɛ, a saŋ na O naŋ da seŋ O kuuni poɔ, a zeele O, O nudoroŋ eŋɛ a sazu tenvelaa poɔ,
49001021	ka O zuo zikaareba zaa, ne faŋ zaa, ne kpeɛŋaa zaa, ne daŋneba zaa, ane yuori na zaa ba naŋ pore, ka a ba be a pampana saŋ ŋa yoŋ, kyɛ a meŋ be la a saŋ na naŋ na wa.
49001022	Naaŋmen meŋ da biŋ la boma zaa O gbɛɛ puliŋ, a de sori ko O ka O waa a zusobɔ bon zaa poɔ a puoru deme zie.
49001023	A puoru deme naŋ waa O eŋgan, ta la ba tao a yi Onɔ naŋ paale bon zaa boma zaa poɔ.
49002001	Yɛnee dee, yɛ da kpi la gbɛrŋmeɛbo ne yelbebe poɔ.
49002002	A poɔ la ka yɛ da kyene a donɛɛ ŋa sobiri zu, a seŋ a zikaara naŋ dire a samaluon naaloŋ, a seɛ na naŋ tonɔ tomɔ pampana ŋa a basagdeu bibiiri zie.
49002003	Te zaa meŋ da poɔ la ba poɔ saŋ kaŋ, a da tuuro te eŋgan boɔbo zaa, a erɛ te eŋgan ne te teɛroŋ boɔbo eroŋ. Te da waa la sutoloŋ bibiiri nendɔgre, a na nobɔ mine naŋ waa.
49002004	Kyɛ a O nɔmmo yaga O naŋ taa te zie zuiŋ, Naaŋmen, naŋ taa nyonono naŋ zuo,
49002005	maale te la ka te voorɔ ane Kristo, ne lɛ zaa te naŋ da kpi te gbɛr-ŋmeɛbo poɔ—a yi la a nɔndeteroo zie ka yɛ nyɛ faabo.
49002006	Naaŋmen meŋ da iri te la ane Kristo a zeele te ne O a sazu tenvelaa poɔ a Kristo Yesu eŋɛ,
49002007	ka a saŋ naŋ na wa, O na tõɔ̃ wuli O nɔndeteroo bonveɛle naŋ waa zuo, a O nimibaaloŋ O naŋ taa ko te poɔ, a Kristo Yesu eŋɛ.
49002008	Bonso, a nɔndeteroo zuiŋ la ka yɛ nyɛ faabo, ka a yi a sagdeu puoriŋ. Kyɛ a ba yi a yɛ zie, Naaŋmen kyɔgtaa la.
49002009	A ba yi tomɔ puoriŋ ka neɛ kaŋ zaa na fuuro.
49002010	Bonso, te waa la Naaŋmen bommaale O naŋ iri Kristo Yesu eŋɛ ka te na toŋ tonveɛle na Naaŋmen naŋ daŋ iri biŋ ka te toŋ.
49002011	A lɛ poɔ, yɛ teɛre ka a da waa la ka yɛnee naŋ e Tendaa deme nendɔgre, balaŋ naŋ da ŋmaa ba yɔe (ne a eŋgan ŋmaabo ba naŋ e ne nu) maŋ da boɔle yɛ la ka yɔba- ŋmaara deme.
49002012	Yɛ teɛre ka a lɛ saŋ yɛ da ba laŋ ne Kristo, a ba poɔ a Israel deme poɔ, kyɛ pãã e saama a nɔlaŋ polloo poɔ, a da ba taa kyelloo bee Naaŋmen a donɛɛ poɔ.
49002013	Kyɛ pampana ŋa, a Kristo Yesu eŋɛ, yɛnee naŋ da be tɔɔre saŋ kaŋ, peɛle la, a Kristo zẽẽ zuiŋ.
49002014	Bonso, Onɔ la te `maaroŋ. Onɔ la vɛŋ ka a bayi waa bonyena, a ŋmɛre a dankyen naŋ wɛle te ziiri ayi bare,
49002015	O naŋ e, a O eŋgan poɔ, ka a dɔŋ ba la e bon zaa laŋ ne a nɔe-teroo naŋ be a noɔre ba naŋ maale biŋ poɔ. O e la lɛ ka O de nobɔ bayi a maale nempaala yenaa Omeŋɛ poɔ, ka a lɛ pãã maale `maaroŋ,
49002016	ka O na tõɔ̃ maale, eŋgan yenaa poɔ, ba bayi ka ba leɛ laŋ taa ne Naaŋmen, a yi a dagara zie, a zie na O naŋ da ko a dɔŋ.
49002017	O da wa kanne la `maaroŋ kannoo ko yɛnee naŋ be tɔɔre ane balaŋ naŋ peɛle.
49002018	A O zuiŋ la ka te zaa bayi taa sori, a Seɛ yenaa poɔ, ka te wa a Saa zie.
49002019	Lɛ la ka yɛ ba la e saama bee zitɔɔre deme, kyɛ yɛ e la teŋ bonyenaa deme ne a Ŋmendeme ne balaŋ naŋ poɔ Naaŋmen yideme poɔ.
49002020	Ba mɛ yɛ la kyogi ne a potuuribo ane a Ŋmen-noɔr deme dankyen pare, ka Yesu Kristo Omeŋɛ e a goŋgonaa kuuri.
49002021	O eŋɛ la ka a meɛbo zaa nyɔge taa te do ka o waa Ŋmendikyerete a Daŋna poɔ.
49002022	O eŋɛ la ka yɛ meŋ mɛ nyɔge taa ka yɛ waa Naaŋmen kpeɛbo zie kaŋ a yi a Seɛ zie.
49003001	A lɛ la ka Maa, Pɔl, e a Kristo Yesu nempigraa a yɛnee Tendaa deme zuiŋ.
49003002	Yɛ woŋ la ka Naaŋmen da iri ma la ka N waa O nɔndeteroo kaara yɛ zie,
49003003	lɛ a naŋ da yi a sããbo zie ka O vɛŋ ka N bɔŋ a yelsɔglaa, a seŋ lɛ N naŋ da ŋmaa ko yɛ fẽẽ lɛ.
49003004	Ka yɛnee wa kanne n ŋmaabo, yɛ na tõɔ̃ bɔŋ la lɛ N naŋ da bɔŋ a Kristo yelsɔglaa tɛgɛ.
49003005	A saŋ na zaa naŋ tɔle, O da ba vɛŋ ka nensaala bidɔbɔ tõɔ̃ bɔŋ a ŋaa tɛgɛ, a na O naŋ vɛŋ pampana ŋa ka a tɛgɛ sãã a O potuuribo kyerete ane a O noɔr deme zie a Seɛ eŋɛ.
49003006	A yelsɔglaa ŋa la, ka a Tendaa deme na e la te gbanditaaba, a laŋ ne te eŋgan bonyenaa poɔ, a la e a O polloo, naŋ be Kristo poɔ, pontaaba a yi a yelnoore zie.
49003007	N da waa la a yelnoore ŋa tontonɔ, a seŋ na a Naaŋmen nɔndeteroo kyɔgtaa O naŋ ko ma ka a tuuro O faŋ tomɔ eŋɛ.
49003008	Ne a lɛ zaa N naŋ e bile a Ŋmendeme poɔ, O da de la a nɔndeteroo ŋa ko ma ka N kanne, a Tendaa deme poɔ, a Kristo bonveɛle na kaŋ zaa naŋ kon tõɔ̃ bɔ nyɛ.
49003009	O meŋ da de la a nɔndeteroo ŋa ko ma ka N wuli neɛ zaa a yelsɔglaa ŋa lantaaloŋ. A da yi la a piiluu saŋ kyɛ gɛrɛ, ka Naaŋmen, naŋ iri boma zaa a yi Yesu Kristo zie, da sɔgle a yelsɔglaa ŋa Omeŋɛ eŋɛ.
49003010	O e la lɛ ka, pampana ŋa, a zikaareba ne faŋa zaa naŋ be sazu poɔ, na tõɔ̃ bɔŋ a Naaŋmen yɛŋ pare zaa a yi a puoru deme zie,
49003011	a seŋ lɛ O naŋ da nare biŋ koroŋ, a te Daŋna Yesu Kristo eŋɛ.
49003012	Yesu Kristo poɔ la ka te taa sori ka te ta Naaŋmen zie kperaa lɛ ne kyelloo, a yi a sagdeu te naŋ taa O zie.
49003013	A lɛ poɔ, N sɔrɔ yɛ la ka yɛ ta bare kyelloo ne a woore N naŋ nyɛrɛ yɛ zuiŋ, a woore naŋ na wa ne yɛ eŋno.
49003014	A lɛ zuiŋ, N gbi la dumo a te Daŋna Yesu Kristo Saa niŋe.
49003015	O zie la ka a yideme zaa, a tenvelaa ane a teŋɛ zu, nyɛ ba yuori.
49003016	N puoro la ka O de faŋ ko yɛ ka yɛ taa kpẽã a yɛ poore poɔ, a yi O Seɛ zie, ka a seŋ O eŋno bontaroŋ,
49003017	ka Kristo na tõɔ̃ kpeɛrɛ yɛ sukyie poore a yi a sagdeu zie. N meŋ puoro la ka yɛnee, naŋ are gbeŋgbeŋ nɔmmo poɔ,
49003018	yɛnee ne a Ŋmendeme zaa, na tõɔ̃ nyɛ a nɔmmo yɛloŋ, wogruŋ, sigruŋ ane o duobu,
49003019	kyɛ bɔŋ a Kristo nɔmmo ŋa, naŋ zuo bɔmmo zaa, ka yɛ na tõɔ̃ paale yɛ zaa lɛ Naaŋmen naŋ paale.
49003020	Pampana ŋa, a ko Onɔ naŋ tõɔ̃ toŋ gaŋ lɛ te naŋ na soore bee teɛre, a seŋ a faŋ na naŋ tonɔ te eŋɛ,
49003021	ka eŋno be O zie a puoru deme poɔ, a yi a Kristo Yesu zie, saŋ na zaa naŋ waara, tegteglɛ. Amen.
49004001	N naŋ pãã e a Daŋna nempigraa, N sɔrɔ yɛ la ka yɛ kyene seŋ a boɔloo yɛ naŋ taa.
49004002	Yɛ kyene ne yɛmenne sigruŋ ne sebaaloŋ, kyɛ taa kannyiri, a dire kannyiri korɔ taaba a nɔmmo eŋɛ.
49004003	Yɛ e aneɛ a gu a Seɛ teɛro yenaa ane a nyɔgtaaloŋ yɛ naŋ taa a `maaroŋ poɔ.
49004004	Eŋgan yenaa yoŋ la bebe, ane Seɛ yenaa—a na ba meŋ naŋ da boɔle yɛ a boɔlo kyello bonyenaa poɔ—
49004005	a Daŋna yenaa, sagdeu yenaa, suobu yenaa,
49004006	ane Naaŋmen yenaa naŋ e te zaa Saa naŋ zuo bon zaa. Bon zaa yi la O zie, ka O meŋ poɔ te zaa poɔ.
49004007	Kyɛ a te kaŋ zaa zie, O ko te la nɔndeteroo a seŋ a Kristo kyɔgtaa O naŋ poŋ ko te.
49004008	A ŋaa la so ka O yeli: “O naŋ da do a sazu, O da tagra la nempigri a O puoriŋ kyɛ terɛ nensaaleba kyɔgtaare.”
49004009	(Ka Onɔ do sazu, a tɛgɛ la boŋ? A ba wuli ka O meŋ da de la wẽɛ̃ sigi kpɛ a teŋɛ pare, bee?
49004010	A Onɔ naŋ sigi meŋ waa la a neɛ na sobɔ naŋ da do yaga gaŋ a sazu zaa, ka O na tõɔ̃ e ka bon zaa paale.)
49004011	O tere la ba mine ka ba e potuuribo, ka ba mine e Ŋmennoɔr deme, ka ba mine e yelnoore kaŋkanneba, ka ba mine meŋ e kyeenɛbɛ ne wuliwullibo,
49004012	ka ba e ka a Ŋmendeme na e sere ka ba na tõɔ̃ toŋ a tomɔ, ka a Kristo eŋgan na nyɛ mɛduoruu
49004013	a gu ka te zaa taa teɛro yenaa a sagdeu ane a Naaŋmen Bidɔɔ bɔmmo poɔ, kyɛ waa a na nobɔ naŋ baa baare, a ta lɛ Kristo naŋ ta, a paale lɛ Kristo meŋ naŋ paale.
49004014	A lɛ poɔ, te kon waa bibilii ka ba maŋ tõɔ̃ daara te puori bee niŋe, ka wuluu yelbir kaŋ zaa meŋ na da te gaa ne a na sɛseɛ naŋ maŋ da boma. A wuluu ŋa maŋ yi la a nensaala yɛŋ na ba naŋ maŋ bɛllɛ nobɔ ne, a seŋ lɛ ba naŋ nare biŋ.
49004015	Kyɛ te naŋ yele a yelmeŋɛ ne nɔmmo, te na tõɔ̃ baa do la yɛlɛ zaa poɔ a Kristo eŋɛ, Onɔ naŋ e a Zu.
49004016	A yi la O zie ka a eŋgan zaa, naŋ maŋ kyɔge taa zie kaŋ zaa ne a nyɔgtaaloŋ a gyiile naŋ maŋ wa ne, na tõɔ̃ baara a meɛrɛ duoro omeŋɛ nɔmmo poɔ, a seŋ lɛ a eŋgan zie kaŋ zaa naŋ tonɔ o tomɔ.
49004017	A ŋaa zuiŋ la ka N na yele kyɛ dire danseɛ a Daŋna poɔ, ka yɛ ta la kyene a na Tendaa deme mine ne ba teɛroŋ naŋ ba taa tɔnɔ.
49004018	Ba teɛroŋ be la lige poɔ. Ba ŋmaa ba la bare ka ba yi a Naaŋmen vooroŋ poɔ a ba babɔmmo ne a ba zukpeɛne zuiŋ.
49004019	Ba naŋ ba taa vi zaa, ba da de la bamenne ko yelbe-eroŋ ka ba toŋ gbogbo tondɛgre.
49004020	Kyɛ yɛnee, a ŋaa naane ka yɛ da zanne a Kristo yɛlɛ.
49004021	Yɛ sereŋ woŋ la O yɛlɛ a nyɛ wuluu a O eŋɛ, a seŋ ne a yelmeŋɛ naŋ be Yesu poɔ.
49004022	Ba wuli yɛ la ne lɛ yɛ naŋ da waa, ka yɛ de a yɛ neŋkore, naŋ e bonsaŋnaa a seŋ na o bɛlloo boɔbo, a yaa bare;
49004023	ka yɛ leɛ waa nempaala a yɛ poteɛroŋ poɔ;
49004024	ka yɛ meŋ leɛ de a nempaala a su, a nempaala ba naŋ maale a na Naaŋmen, a yeltoruŋ ne yelkyerete meŋɛ poɔ.
49004025	A lɛ poɔ, yɛ bare ziri-ŋmaa kyɛ vɛŋ ka neɛ kaŋ zaa maŋ yeli yelmeŋɛ ko o tasobɔ, bonso te zaa so la taaba.
49004026	A yɛ suuri poɔ, ta e yelbieri. Ta vɛŋ ka a ŋmenaa kpɛ kyɛ ka yɛ naŋ taa suuri.
49004027	Ta ko a dɛvel vuo zaa.
49004028	Ta vɛŋ ka a neɛ naŋ da zuuro, ka o leɛ zu zaa, kyɛ vɛŋ ka o toŋ, a tonɔ tonvela kaŋ ane o nuuri ka o na tõɔ̃ nyɛ bon kaŋ a poŋ ne neɛ naŋ taa naŋ.
49004029	Ta vɛŋ ka yelbipoɔne zaa yi yɛ noɔre poɔ, kyɛ yelbiveɛle yoŋ naŋ na tõɔ̃ wa ne mɛduoruu naŋ seŋ, ka a tõɔ̃ de nɔndeteroo a ko balaŋ naŋ woŋ.
49004030	Kyɛ yɛ ta saŋ a Naaŋmen Sekyerete poɔ. A yi O zie ka yɛ nyɛ `lego kyɛ gu a leɛ-yɔɔ-deu daare.
49004031	Vɛŋ ka potuoluŋ ane sutoloŋ ne suuri ne gɔmpɔge ne yelbifaare zaa yi yɛ zie, laŋ ne faaloŋ zaa.
49004032	Yɛ taa nimibaaloŋ ko taaba, a maŋ zoro nembaaloŋ kyɛ dire suuri korɔ taaba a na Naaŋmen naŋ da di suuri ko yɛ a Kristo poɔ.
49005001	A lɛ poɔ, yɛ tɔglɔ Naaŋmen a na binɔnnee
49005002	kyɛ kyene nɔmmo poɔ, a na lɛ Kristo naŋ meŋ da nɔŋ te a de Omeŋɛ ka O waa kyeɛroo ne bɔɔre ko Naaŋmen a te zuiŋ, ka a waa na bon na naŋ nyu velaa.
49005003	Kyɛ a yɛ poɔ, a seŋ lɛ a Ŋmendeme naŋ waa, yɛ ta vɛŋ ka neɛ zaa tõɔ̃ yeli ka pẽɛ̃pẽɛ̃ tomɔ bee tondɛgre, bee digbogbo be la yɛ zie.
49005004	Ta meŋ vɛŋ ka vi eroŋ, bee damboli yɛlɛ, bee deɛnfaare, ana naŋ ba seŋ, be yɛ zie. Kyɛ yɛ maŋ tere bareka puoruu.
49005005	Bonso yɛ bɔŋ la a ŋaa, ka neɛ zaa naŋ toŋ peɛmo tomɔ, bee neɛ zaa naŋ toŋ tondɛgre, bee neɛ zaa naŋ e gbogbo sobɔ—a neɛ na tɔ na e la tebɛ sobɔ—ba kaŋ zaa ba taa gbannoŋ a Kristo ne Naaŋmen naaloŋ poɔ.
49005006	Ta vɛŋ ka neɛ bɛlle yɛ ne yelbizagla, bonso, a ama taaba zuiŋ la ka Naaŋmen suuri waara a basagdeu bibiiri zie.
49005007	A lɛ poɔ, yɛ ta laŋ ne ba.
49005008	Bonso, yɛ daŋ e la lige, kyɛ pampana yɛ e la kyãã a Daŋna zie. Yɛ kyene a na kyãã bibiiri
49005009	(bonso a Seɛ wɔmɔ be la yelveɛle, ne yeltori, ne yelmeŋɛ zaa poɔ)
49005010	a lɛ bɔ nyɛ bon na naŋ pɛle a Daŋna poɔ.
49005011	Yɛ ta maŋ laŋ ne tonlige naŋ ba taa tɔnɔ, kyɛ yɛ maŋ nyare a zu.
49005012	A e la vi gba ka te yuo noɔre yeli a bon na ba naŋ maŋ sɔgle erɛ.
49005013	Kyɛ bon na zaa zu yɛ naŋ nyare, sãã la kyãã poɔ, bonso kyãã maŋ vɛŋ la ka bon zaa sãã.
49005014	Lɛ zuiŋ, O yeli la: “Iri, fõõ naŋ gbire, a iri yi kuuni poɔ, kyɛ Kristo nyegre eŋ fo.”
49005015	A lɛ pãã, yɛ kaara ka yɛ kyene velaa, ka yɛ ta kyene na damboli deme kyɛ a na yɛŋ deme,
49005016	a leɛ erɛ soŋ a saŋ na naŋ seŋ, bonzuiŋ a bebie ama e la bebifaare.
49005017	A lɛ poɔ, ta waa na nobɔ naŋ ba taa yɛŋ, kyɛ bɔŋ a Daŋna boɔbo.
49005018	Ta nyu dãã bugi, a poɔ ka bonsaŋnaa yaga maŋ be, kyɛ vɛŋ ka a Seɛ paale yɛ.
49005019	Yɛ yele korɔ taaba ne pugibu yieluŋ, ne Ŋmendeme yieluŋ, ne seɛloŋ yieluŋ, a yiele pugibu yieluŋ ne yɛ sukyie a korɔ a Daŋna,
49005020	a maŋ puoro bareka a korɔ a Saa Naaŋmen saŋ zaa ne boma zaa poɔ, a te Daŋna Yesu Kristo yuori eŋɛ.
49005021	Yɛ sigri yɛmenne korɔ taaba a Naaŋmen dambẽɛ̃ poɔ.
49005022	Pɔgɔbɔ, yɛ sigri yɛmenne a yɛmenne serbɛ zie, a seŋ lɛ yɛ naŋ na e ko a Daŋna.
49005023	A serɛ la a pɔgɔ zusobɔ a seŋ na Kristo naŋ e a puoru deme, naŋ e O eŋgan, zusobɔ kyɛ e a eŋgan na Faara.
49005024	Na lɛ a puoru deme naŋ sigri bamenne a Kristo zie, vɛŋ ka a pɔgɔbɔ meŋ sigri bamenne ko bamenne serbɛ boma zaa poɔ.
49005025	Serbɛ, yɛ nɔnɔ yɛ pɔgɔbɔ a seŋ lɛ Kristo meŋ naŋ nɔŋ a puoru deme a de Omeŋɛ ko ba
49005026	ka O na tõɔ̃ iri ba biŋ, a pɛge ba ne a kõɔ̃ naŋ yi a yelbiri zie,
49005027	ka O na tõɔ̃ de ba ko Omeŋɛ ka ba waa la puoru deme naŋ taa eŋno, naŋ ba taa zidɛgre zaa, bee nyore, bee a mine kaŋ zaa, kyɛ ka ba waa la bonkyerete naŋ ba taa zisaŋnaa zaa.
49005028	Lɛ meŋ la ka a seŋ ka dɔbɔ nɔŋ ba pɔgɔbɔ a na ba naŋ nɔŋ bamenne eŋgama. Onɔ naŋ nɔnɔ o pɔgɔ nɔnɔ la omeŋɛ.
49005029	Bonso, neɛ kaŋ zaa kyebe naŋ daŋ ba nɔŋ omeŋɛ eŋgan, kyɛ o maŋ guolo la a kaara o, a seŋ lɛ a Daŋna naŋ erɛ korɔ a puoru deme.
49005030	Bonso te poɔ la a O eŋgan, ne O eŋ-nɛne, ne O kɔbɔ poɔ.
49005031	“A ŋaa zuiŋ la ka dɔɔ na bare o saa ane o ma kyɛ mare o pɔgɔ, ka ba bayi na waa eŋgan bonyena.”
49005032	Aŋa la yelsɔgle kpoŋ kaŋ—kyɛ Maa yele la Kristo ane a puoru deme yɛlɛ.
49005033	Ne lɛ zaa, vɛŋ ka dɔɔ kaŋ zaa meŋ nɔnɔ omeŋɛ pɔgɔ a seŋ lɛ o naŋ nɔnɔ omeŋɛ, kyɛ vɛŋ ka a pɔgɔ meŋ zoro o serɛ.
49006001	Bibiiri, yɛ dere yɛ dɔgrebɔ nɔe a Daŋna poɔ, bonso, lɛ la a sobiri naŋ tu.
49006002	“Eŋnɛ fo saa ne fo ma”—naŋ e a noɔre dandaŋ sobɔ naŋ taa polloo—
49006003	“ka a na tõɔ̃ waa velaa ko fo, ka fo nyɔvore meŋ na tõɔ̃ waa wogi a teŋɛ ŋa zu.”
49006004	Kyɛ saamine, yɛ ta ferɛ yɛ bibiiri ka ba suuri iri, kyɛ yɛ guolo ba ka ba baara a Daŋna wuluu ne kpããnoo poɔ.
49006005	Gbaŋgbaare, yɛ dere yɛ daŋneba a nensaaloŋ poɔ nɔe ane dambẽɛ̃ ne miinuu, a toŋ ne sebaaloŋ a na yɛ tonɔ korɔ la Kristo.
49006006	Ta tonɔ korɔ ba ka yɛ nyɛ yuori a ba nimie poɔ, kyɛ e na Kristo gbaŋgbaare naŋ erɛ Naaŋmen boɔbo ne yɛ sukyie zaa.
49006007	Yɛ tonɔ a gbaŋgbaare tomɔ ne nimibaaloŋ a na yɛ tonɔ la a Daŋna zie kyɛ ka a ba e a nensaala zie.
49006008	Bonso, yɛ bɔŋ la ka eveɛle kaŋ zaa neɛ kaŋ zaa naŋ wa e, a Daŋna meŋ na leɛ e la lɛ tɔ ko o, ka o waa la gbaŋgbaa bee omeŋɛ sobɔ.
49006009	Kyɛ yɛ daŋneba, yɛ meŋ erɛ a yɛ gbaŋgbaare a lɛ. Yɛ ta fugro ba, kyɛ bɔŋ ka yɛ meŋ taa la Daŋna a tenvelaa poɔ, ka bokpɛ zaa ba meŋ be O zie.
49006010	A baaroo, n yɔɔmine, yɛ are kpẽã a Daŋna ane O faŋkpẽã poɔ.
49006011	Yɛ de a Naaŋmen zɔɔzɔɔ bonsuuri zaa su, ka yɛ na tõɔ̃ are kyaare a dɛvel bɛlloo.
49006012	Bonzuiŋ, te moɔbo ba kyaare ne zẽẽ ane eŋganoŋ, kyɛ a kyaare ne la zikaareba, a kyaare ne faŋ zaa, a kyaare ne a pampana ŋa saŋ lige kpeɛŋaa zaa, a meŋ kyaare ne sefaare zaa a sazu.
49006013	A lɛ poɔ, yɛ de a Naaŋmen zɔɔzɔɔ bonsuuri zaa su, ka yɛ na tõɔ̃ are kyaare a faaloŋ bebir daare, kyɛ yɛ naŋ wa e bon zaa baare, ka yɛ are.
49006014	A lɛ poɔ, yɛ are kyɛ de yelmennoŋ a `leŋ gyilli yɛ seɛ, a su a yeltori zɔɔre kpartegro naŋ na pɔge yɛ nyaa,
49006015	kyɛ eŋ a eŋ`maaroŋ yelnoore kyɔgroo a yɛ gbɛɛ eŋɛ.
49006016	A ama zaa poɔ, yɛ meŋ de a yeldeu bon-guraa na yɛ naŋ na tõɔ̃ kpinni a faaloŋ sobɔ vũũ piime.
49006017	Yɛ de a faabo zɔɔre zupile ane a Seɛ zɔɔre soɔ naŋ e a Naaŋmen yelbiri.
49006018	Yɛ maŋ puoro ne puoruu ane sɔroo zaa a Seɛ poɔ saŋa zaa. A lɛ poɔ, yɛ gu kyɛ taa kannyiri a sɔroo na zaa yɛ naŋ sɔrɔ korɔ a Ŋmendeme zaa.
49006019	Puori ko ma meŋ, ka Naaŋmen na de a yelbie ko ma, ka N na tõɔ̃ yuo n noɔre kperaa lɛ a manne a yelnoore yelsɔglaa.
49006020	A yelnoore ŋa zuiŋ la ka N waa dikyeenɛ kyɛ be a banzɔlɔ poɔ. Puori ka N na tõɔ̃ yeli a yɛlɛ kperaa lɛ ka a seŋ lɛ N naŋ da naa yeli.
49006021	Ka yɛ na tõɔ̃ meŋ bɔŋ n yɛlɛ zaa, Tokekɔs, n yɔɔ N naŋ nɔŋ ne a Daŋna tontonɔ naŋ taa dɛlloo, na yeli ko yɛ la a bon na naŋ da wa n zie ane bon na zaa N naŋ erɛ pampana.
49006022	N da toŋ o la yɛ zie a yɛlɛ ŋa zuiŋ, ka yɛ na tõɔ̃ bɔŋ lɛ te naŋ waa kyɛ ka o meŋ na tõɔ̃ dii yɛ sukyie.
49006023	Ka eŋ`maaroŋ be a yɔɔmine zie, ane nɔmmo ne yeldeu naŋ yi a Saa Naaŋmen ane a Daŋna Yesu Kristo zie.
49006024	Ka nɔndeteroo be balaŋ na zaa naŋ nɔnɔ a te Daŋna Yesu Kristo ne nɔmmo naŋ ba taa baaro. Amen.
50001001	Pɔl ane Temote, naŋ e Yesu Kristo gbaŋgbaare, A ko a Ŋmendeme a Kristo Yesu poɔ naŋ be Felepe poɔ, ane a puoru kaakaareba ne tontoneba:
50001002	Nɔndeteroo ane `maaroŋ be yɛ zie ka a yi te Saa Naaŋmen ane a Daŋna Yesu Kristo zie.
50001003	N maŋ puori la n Naaŋmen bareka saŋ na zaa N naŋ teɛre yɛ yɛlɛ.
50001004	N puoruu na zaa N naŋ puoro korɔ yɛ zaa, N maŋ puoro la ne popeɛloŋ
50001005	bonzuiŋ, yɛ laŋ la taa a yelnoore poɔ, a yi a piilu daare a te ta pampana.
50001006	N sereŋ bɔŋ la a ŋaa: ka Onɔ naŋ piili tonvelaa a yɛ poɔ, na toŋ la lɛ te ta o baaro kyɛ gu a Yesu Kristo daare.
50001007	A tu la sori ka N teɛre lɛ ko yɛ zaa, bonzuiŋ, N taa yɛ la a n sukyiri poɔ. Ka N be la banzɔlɔ poɔ bee a yelnoore mannoo ne biŋnu poɔ, yɛ zaa e la n pontaaba a nɔndeteroo poɔ.
50001008	Bonso, n danseɛ sobɔ la Naaŋmen, lɛ N naŋ sereŋ boɔrɔ ka N nyɛ yɛ zaa, a Yesu Kristo nyonono poɔ.
50001009	Kyɛ N puori la a ŋaa: ka yɛ nɔmmo yaare yaga lɛ a bɔmmo ane iruu yɛŋ zaa poɔ,
50001010	ka yɛ na tõɔ̃ gyɛle iri bɔŋ a bon na naŋ taa tɔnɔ yaga, ka yɛ na tõɔ̃ waa nenkyerete naŋ ba taa gbɛrŋmeɛbo zaa a te ta a Kristo daare,
50001011	kyɛ paale ne a yeltoruŋ wɔmɔ naŋ yi Yesu Kristo zie—ka a wa ne eŋno ne pugibu ko Naaŋmen.
50001012	Kyɛ, yɔɔmine, N boɔrɔ la ka yɛ bɔŋ ka a bon na naŋ e ma, da e la ka a yelnoore kannoo yɛlle.
50001013	A lɛ poɔ, a da sãã la ko balaŋ zaa naŋ be a naa yiri poɔ ane balaŋ zaa naŋ be a yeŋ, ka N be la banzɔlɔ eŋɛ a Kristo zuiŋ.
50001014	Yɔɔmine yaga naŋ be a Daŋna poɔ, leɛ are la kpẽã a n banzɔlɔ zuiŋ, a yeli a yelbiri kperaa lɛ kyɛ ba zoro dambẽɛ̃.
50001015	A e la yelmeŋɛ ka ba mine kanna la Kristo ne nyuuri ne wɛloo, kyɛ ba mine meŋ kanna la ne popeɛloŋ.
50001016	Kaŋ kanna la Kristo ne wɛloo, ka a ba e yelkyerete. O teɛre ka o na dɔgle la yeltuo maa zu a n banzɔlɔ poɔ.
50001017	Kyɛ kaŋ kanna la Kristo ne nɔmmo o naŋ bɔŋ ka ba iri ma la biŋ ka N manne a yelnoore yɛlɛ.
50001018	Boŋ pãã la? Ne lɛ zaa, sobiri zaa poɔ, ka a naŋ e a bamenne wuluu poɔ bee yelmeŋɛ poɔ, ba kanne la Kristo. A ŋaa zuiŋ la ka n poɔ pɛle yaga. Kyɛ yelmeŋɛ, N na kyãã taa la popeɛloŋ,
50001019	bonso, N bɔŋ ka a ŋaa na wa ne la faabo ko ma, a yɛ sɔroo ane Yesu Kristo Seɛ sommo zuiŋ.
50001020	A seŋ lɛ N naŋ kyɔgre gu ne nimizeɛ ane kyelloo, vi kon kpɛ ma yɛlɛ zaa poɔ, kyɛ N na taa la pera pampana, a na N naŋ maŋ taa, ka Kristo na nyɛ dannoo a n eŋgan eŋɛ, a n vooroŋ poɔ bee n kũũ poɔ.
50001021	Bonso, Maa zie, N voorɔ la a ko Kristo, kyɛ n kũũ meŋ na taa la tɔnɔ.
50001022	Ka Maa voorɔ a eŋganoŋ poɔ, ŋaa la a n tomɔ tɔnɔ. Kyɛ N ba bɔŋ a bon na N naŋ na iri.
50001023	N be la yelfere ayi kpakyaga, N naŋ boɔrɔ ka N yi te gaa Kristo zie, naŋ na soŋ ma gaŋ;
50001024	kyɛ, a waa la bonsoŋ ko yɛ ka N be a eŋganoŋ poɔ.
50001025	N sereŋ bɔŋ la a ŋaa: N na kyãã be la yɛ zaa zie a yɛ niŋe kyenoo ne yɛ popeɛloŋ a sagdeu poɔ zuiŋ,
50001026	ka Maa leɛ wa yɛ zie, yɛ pugibu na tõɔ̃ do la yaga Yesu Kristo poɔ a n zuiŋ.
50001027	Kyɛ yɛ vɛŋ ka yɛ kyenoo seŋ a Kristo yelnoore. Ka N wa te nyɛ yɛ bee N naŋ ba kyebe, N na tõɔ̃ woŋ a yɛ yɛlɛ, ka yɛ are gbeŋgbeŋ seɛ yenaa poɔ, ka yɛ taa teɛroŋ bonyenaa kyɛ laŋ moɔrɔ a yelnoore sagdeu eŋɛ,
50001028	kyɛ ka yɛ ta zoro yɛ dɔndɔnne dambẽɛ̃ togtogi. A ŋaa wuli ba la ka ba na nyɛ la saŋnaa yaga, kyɛ yɛ zie, a wuli ka yɛ taa la faabo naŋ yi Naaŋmen zie.
50001029	O ko yɛ la sori a Kristo zuiŋ ka yɛ ta sage de O yoŋ, kyɛ ka yɛ meŋ na nyɛ la woore a O zuiŋ,
50001030	yɛ naŋ taa a zɔɔre na tɔ yɛ naŋ da nyɛ n zie kyɛ pampana yɛ woŋ ka a be n zie.
50002001	A lɛ poɔ, ka sukyidiibu zaa wa be Kristo eŋɛ, ka sukyi`maaroŋ zaa wa be O nɔmmo poɔ, ka lantaaloŋ zaa wa be a Seɛ zie, ka nimi`maaroŋ ne nyonono wa bebe,
50002002	yɛ vɛŋ ka n popeɛloŋ paale kyɛ taa teɛroŋ bonyena ne nɔmmo bonyena, a be seɛ yena ne poteɛroŋ bonyena eŋɛ.
50002003	Ta erɛ bonzaa a yɛ pɔloŋ bee yɛ eŋno naŋ ba taa tɔnɔ zuiŋ, kyɛ a yɛmenne sigruŋ poɔ, yɛ de ka a yɛ taaba gaŋ yɛmenne.
50002004	Ta vɛŋ ka neɛ kaŋ zaa kaara omeŋɛ yɛlɛ yoŋ, kyɛ vɛŋ ka neɛ zaa meŋ kaara o taaba yɛlɛ.
50002005	Vɛŋ ka a teɛroŋ ŋa be yɛ zie, lɛ a naŋ da be Kristo Yesu zie:
50002006	Onɔ naŋ be Naaŋmen meŋɛ waaloŋ poɔ, da ba teɛrɛ ka a e la bon kaŋ o naŋ faa ka O seŋ ne la Naaŋmen,
50002007	kyɛ O sigri la Omeŋɛ ka O ba la e bon zaa, a de gbaŋgbaa waaloŋ, a maale Omeŋɛ a seŋ nensaala.
50002008	Kyɛ O naŋ waa na nensaala, O sigri la Omeŋɛ, a tu a noɔre a te ta kũũ— a dagara zu kũũ gba!
50002009	A lɛ zuiŋ, Naaŋmen iri O la ka O do ba peɛle, a ko O yuori naŋ zuo yoe zaa,
50002010	ka ba wa pore Yesu yuori, dumo zaa na gbi, a sazu, ne a teŋɛ zu, ne a teŋɛ puli zaa poɔ,
50002011	kyɛ ka nɔe zaa na sage yeli ka Yesu Kristo la a Daŋna, ka a Saa Naaŋmen na nyɛ eŋno.
50002012	N banɔnnee, lɛ poɔ, a seŋ yɛ naŋ maŋ eŋnɛ noɔre—ka a ba e ka N be la be yoŋ kyɛ ka a zuo la pampana ŋa N naŋ da kyebe—yɛ baare yɛmenne faabo ne dambẽɛ̃ ne miinuu,
50002013	bonso, Naaŋmen la Onɔ naŋ toŋ yɛ poɔ ka yɛ boɔrɔ kyɛ erɛ O popeɛloŋ boɔbo.
50002014	Yɛ erɛ a zaa ka boolɔ yɛlɛ bee nɔkpeɛne ta kyebe,
50002015	ka yɛ na tõɔ̃ waa nobɔ naŋ ba taa saŋnaa bee dɛgre zaa, Naaŋmen biiri naŋ ba taa yosaŋnaa a yelgoɔloŋ ne a yelbatori boorɔ deme poɔ, a be yɛ naŋ kyaane na ŋmarbie a donɛɛ poɔ,
50002016	a yɛ naŋ taa a nyɔvore yelbir velaa— ka N na tõɔ̃ fuuro a Kristo bebiri poɔ, ka N da ba zo weɛlɛ bee toŋ tomɔ naŋ ba taa tɔnɔ.
50002017	Kyɛ ka Naaŋmen sãã wa kyiri ma bare a na kõɔ̃ a yɛmenne zagroo ane yɛ tomɔ naŋ yi a yɛ sagdeu zuiŋ, n poɔ deɛ pɛle la kyɛ ka N taa popeɛloŋ laŋ ne yɛ.
50002018	A ŋaa zuiŋ la ka yɛ poore meŋ pɛle kyɛ ka yɛ meŋ taa popeɛloŋ laŋ ne ma.
50002019	N teɛre la a Daŋna Yesu eŋɛ, ka N na toŋ la Temote yɛ zie wiẽũ lɛ, ka N meŋ na tõɔ̃ taa kyelloo a saŋ na N naŋ woŋ yɛ yɛlɛ.
50002020	N ba taa neɛ zaa naŋ taa o teɛroŋ ŋa tɔ, naŋ sereŋ taa yɛ teɛroŋ a yɛ yɛlɛ zaa poɔ.
50002021	Bonso, nobɔ zaa maŋ kaara la bamenne yɛlɛ, kyɛ bara a yɛlɛ naŋ e Yesu Kristo soobo.
50002022	Kyɛ yɛ bɔŋ ka yɛ na tõɔ̃ dɛlle o la, bonso, a na bidɔɔ ne o saa, o toŋ la a yelnoore tomɔ ne ma.
50002023	A lɛ poɔ, N teɛre la ne kyelloo ka N na toŋ o la wiẽũ lɛ, ka Maa wa nyɛ lɛ n yɛlɛ naŋ gɛrɛ.
50002024	Kyɛ N bɔŋ la velaa a Daŋna eŋɛ, ka N meŋ na wa la wiẽũ lɛ.
50002025	Kyɛ N da teɛre ka a seŋ la ka N toŋ Epaferɔdetos yɛ zie, onɔ naŋ e n yɔɔ, ne tonton tɔ, ne sogya tɔ. Kyɛ yɛ zie, o e la onɔ yɛ naŋ toŋ ka o na tõɔ̃ soŋ ma ne n boɔbo zaa.
50002026	O sereŋ boɔrɔ la yɛ nyaabo, kyɛ o poɔ meŋ da ba pɛle yɛ naŋ da woŋ ka o da beɛrɛ la.
50002027	Yelmeŋɛ, o da beɛrɛ la a peɛle kũũ, kyɛ Naaŋmen da taa la nyonono o zie, ka a ba e o zie yoŋ kyɛ maa zie meŋ, ka N ta taa posaŋnaa naŋ dɔgle posaŋnaa.
50002028	A lɛ poɔ, N ŋmore toŋ o la, ka yɛnee wa leɛ nyɛ o, ka yɛ na tõɔ̃ taa popeɛloŋ kyɛ ka N na tõɔ̃ bare posaŋnaa teɛroŋ.
50002029	Lɛ poɔ, yɛ tuori o velaa a Daŋna poɔ ne popeɛloŋ zaa, a maŋ de a neɛ ŋa tɔ ka o taa tɔnɔ yaga.
50002030	Bonzuiŋ, o da peɛle la kũũ a Kristo tomɔ zuiŋ. O da ba teɛre o nyɔvore yɛlɛ ka o na tõɔ̃ soŋ ma ne a sommo na yɛ naŋ da kon tõɔ̃ tere ko ma.
50003001	A baaraa, n yɔɔmine, yɛ taa popeɛloŋ a Daŋna poɔ. A ba e tuo ko ma ka N leɛ ŋmaa a yɛlɛ ama ko yɛ, kyɛ yɛ zie, a e la a bon na naŋ na e ka yɛ are velaa.
50003002	Yɛ gu a baare. Yɛ gu a efaare tontoneba. Yɛ gu a ŋmaabare deme.
50003003	Bonso, tenee la a yɔ-ŋmaara deme naŋ puoro a Naaŋmen Seɛ eŋɛ, a fuuro a Kristo Yesu poɔ, kyɛ ba dɛlle a eŋganoŋ yɛlɛ—
50003004	ne lɛ zaa Maa meŋɛ dɛlle la a eŋganoŋ yɛlɛ. Ka neɛ kaŋ zaa teɛre ka o na tõɔ̃ dɛlle la o eŋganoŋ yɛlɛ, n deme gaŋ la lɛ:
50003005	ba ŋmaa la n yoɔre a bebie anii daare; N yi la a Israel deme ne a Bɛn-gyamen bale poɔ; N e la Hibiru neɛ meŋɛ, kyɛ a nɔbinnaa yɛlɛ poɔ, N e la Farasi sobɔ;
50003006	n miinuu poɔ la, ka N da maŋ dɔgrɔ a puoru deme; a nɔbinnaa yeltoruŋ poɔ la ka N ba taa saŋnaa zaa.
50003007	Kyɛ boma na zaa naŋ da taa tɔnɔ ko ma, N de la ama zaa ka a e bonweere a Kristo zuiŋ.
50003008	A la leɛ, N de la boma zaa ka a e bonweere a Kristo Yesu, n Daŋna, bɔmmo naŋ zuo poɔ. O zuiŋ la ka n boma zaa da wɛ. Kyɛ N de la ama zaa ka a waa saga, ka N na tõɔ̃ taa Kristo,
50003009	ka N na tõɔ̃ nyɛ O eŋɛ kpeɛbo, ka N ba taa mmeŋɛ yeltoruŋ naŋ yi a nɔbinnaa poɔ, kyɛ taa a yeltoruŋ naŋ yi a Kristo sagdeu—a yeltoruŋ naŋ yi Naaŋmen zie a sagdeu zuiŋ,
50003010	ka N na tõɔ̃ bɔŋ O, ne O kũũ leɛ-iruŋ faŋa, ne O woore lantaaloŋ, a leɛ waa na Onɔ a O kũũ poɔ,
50003011	ka kaapɔge, a sobiri kaŋ poɔ, N na tõɔ̃ ta a kũũ leɛ-iruŋ zie.
50003012	A ba e na N daŋ nyɛ la ama zaa baare bee ka N faa ta baare, kyɛ N tuuro la ama zaa ka N na tõɔ̃ nyɔge a bon na Kristo Yesu meŋ naŋ da de nyɔge ma.
50003013	N yɔɔmine, N da ba sage de mmeŋɛ poɔ ka N nyɔge la bon zaa, kyɛ yelyenaa yoŋ la ka N da e: N yinni la a boma naŋ be n puoriŋ kyɛ ŋmore kyaare a boma naŋ be niŋe,
50003014	a lɛ tu la a sobiri naŋ kyaare a baaro zie ka N na tõɔ̃ nyɛ la a yɔɔre naŋ e Naaŋmen sazu boɔloo a Kristo Yesu poɔ.
50003015	A lɛ poɔ, yɛ vɛŋ ka te zaa naŋ ta a tao zie, taa a teɛroŋ ŋa tɔ. Ka yɛ taa teɛroŋ yuo a yɛlɛ kaŋ zaa poɔ, Naaŋmen na wuli yɛ la a yɛlɛ aŋa pare meŋ.
50003016	Ne lɛ zaa, a yɛlɛ na zaa poɔ te naŋ da nyɔge, vɛŋ ka te kyene a noɔre na tɔ sobiri poɔ kyɛ taa teɛroŋ yena.
50003017	N yɔɔmine, yɛ laŋ tuuro ma, kyɛ kaara a balaŋ naŋ kyene seŋ a mannewuluu te naŋ ko yɛ.
50003018	Bonso, N da maŋ manne ko yɛ la, kyɛ pampana ŋa N leɛ manne ko yɛ la ne ŋmenaa kõɔ̃, ka nobɔ yaga kyene la a na Kristo dagara dɔndɔnne na.
50003019	Ba baaro zie la saŋnaa, ba poore e la ba Naaŋmen, kyɛ ba eŋno la a ba vi. Ba teɛroŋ zaa maŋ be la a teŋɛ zu boma zie.
50003020	Kyɛ te teŋɛ neeloŋ be la tenvelaa poɔ. A meŋ yi a be la ka te gu ne kyelloo a Faara, a Daŋna Yesu Kristo,
50003021	Onɔ naŋ na leɛ te eŋgan, naŋ ba e bon zaa, ka o waa a na O eŋgan naŋ taa eŋno, a te seŋ a tomɔ O naŋ toŋ a na tõɔ̃ biŋ boma zaa O puliŋ.
50004001	A lɛ poɔ, n yɔɔmine N naŋ nɔŋ kyɛ maŋ sereŋ boɔrɔ yɛ nyaabo, yɛnee naŋ e n popeɛloŋ ne n yɔɔre zupile, lɛ ka yɛ meŋ na are kpẽã a Daŋna poɔ, yɛnee naŋ e n banɔnnee!
50004002	N dɔre la eŋ Eodea, kyɛ N meŋ dɔre la eŋ Sontoke, ka ba taa teɛroŋ bonyena a Daŋna poɔ.
50004003	Kyɛ N tonton tasobɔ soŋ, N sɔre fo la meŋ, ka fo soŋ a pɔgɔbɔ balaŋ naŋ toŋ ne ma a yelnoore tomɔ poɔ, laŋ ne Klɛmɛnt meŋ, ane n tonton taaba mine, balaŋ yoe naŋ be a nyɔvore gan poɔ.
50004004	Yɛ taa popeɛloŋ a Daŋna poɔ saŋa zaa. N na leɛ yeli la: Taa popeɛloŋ!
50004005	Vɛŋ ka yɛ ebaaloŋ yaare ka neɛ zaa zie zaa tõɔ̃ wa bɔŋ a yɛlɛ. A Daŋna peɛlɛ la.
50004006	Ta miine ne bon zaa, kyɛ yɛlɛ zaa poɔ, a yɛ puoruu, sɔroo, ne bareka puoruu poɔ, vɛŋ ka Naaŋmen bɔŋ a bon na zaa yɛ naŋ boɔrɔ.
50004007	Kyɛ a Naaŋmen `maaroŋ naŋ zuo bɔmmo zaa, na kaara la a yɛ sukyie ne yɛ teɛroŋ zaa a Yesu Kristo poɔ.
50004008	A baaraa, n yɔɔmine, bon zaa naŋ taa yelmeŋɛ, bon zaa naŋ seŋ eŋno, bon zaa naŋ tori, bon zaa naŋ ba taa dɛgre zaa, bon zaa naŋ veɛlɛ, bon zaa naŋ taa yuori— ka bon zaa wa e bonsoŋ bee seŋ pugibu—yɛ maŋ teɛrɛ a yɛlɛ ama.
50004009	Bon na zaa yɛ naŋ da zanne, bee de, bee woŋ, bee nyɛ n zie, yɛ de a lɛ tonɔ ne, kyɛ a `maaroŋ Naaŋmen na be la yɛ zie.
50004010	Kyɛ N poɔ pɛle la yaga a Daŋna poɔ, yɛ naŋ leɛ taa n teɛroŋ pampana. Yɛ da taa la n teɛroŋ kyɛ yɛ da ba nyɛ sori ka yɛ na tõɔ̃ soŋ ma.
50004011	N ba yeli a ŋaa a n boɔbo zuiŋ, bonso, N zanne la ka Maa wa be yɛlɛ kaŋ zaa poɔ, a seŋ ka N poɔ pɛle ne a.
50004012	N bɔŋ la naŋ yɛlɛ, a leɛ bɔŋ taroo yɛlɛ. N zanne la a zie zaa ne yɛlɛ zaa poɔ, lɛ N naŋ na tõɔ̃ sage ka N tegɛ bee ka kɔŋ kpɛ ma la, ka N kpɛ la bontaroŋ poɔ, bee ka N waa naŋ sobɔ.
50004013	N na tõɔ̃ e la bon zaa, a yi Kristo naŋ korɔ ma faŋ zie.
50004014	Ne lɛ zaa, yɛ da e la velaa ka yɛ waa n sonsontaaba a n yelfere zaa poɔ.
50004015	A lɛ puoriŋ, yɛnee Felepe deme, yɛ meŋ bɔŋ la ka a yelnoore kanno piiluu saŋ, N naŋ da yi Masɛdonea, ka puoru deme zaa da ba waa n sonsontaaba a teroo bee deu poɔ, ka yɛ yoŋ naane.
50004016	A saŋ na N naŋ da be Tɛsaloneka poɔ gba, yɛ da tere la n bomboɔre boyi.
50004017	A ba e ka N boɔrɔ la kyɔgtaa, kyɛ N boɔrɔ la ka N eŋ tɔnɔ naŋ na tõɔ̃ duoro yɛ zie.
50004018	N nyɛ la boma zaa, ka a meŋ zuo. N paale ne la boma, bonzuiŋ, N de la a boma yɛ naŋ da toɔle ne Epaferɔdetos. Yɛ toɔlɔ ŋa e la a na bonnyu velaa naŋ seŋ a bɔɔre na Naaŋmen naŋ sage ne kyɛ meŋ pɛle O poɔ.
50004019	Kyɛ n Naaŋmen na ko yɛ la yɛ bomboɔre zaa te seŋ a O eŋno bonveɛle a Yesu Kristo eŋɛ.
50004020	Ka eŋno be a te Saa Naaŋmen zie tegteglɛ. Amen.
50004021	Yɛ puori Ŋmendeme kaŋ zaa a Yesu Kristo eŋɛ. A yɔɔmine naŋ be n zie puori yɛ la.
50004022	A Ŋmendeme zaa toɔle la ba puoruu. A puoruu yaga yi la a balaŋ naŋ be Siiza yiri poɔ.
50004023	Ka a Daŋna Yesu Kristo nɔndeteroo be yɛ zaa zie. Amen.
51001001	Pɔl, naŋ waa Yesu Kristo potuuro a Naaŋmen boɔbo poɔ, ane te yɔɔ Temote,
51001002	A ko a Ŋmendeme ne a sagdeu yɔɔmine Kristo poɔ, naŋ be Kolassa poɔ: Nɔndeteroo ne `maaroŋ be yɛ zie ka a yi te Saa Naaŋmen ane a Daŋna Yesu Kristo zie.
51001003	Te de la bareka puoruu ko Naaŋmen ne te Daŋna Yesu Kristo Saa, kyɛ maŋ puoro korɔ yɛ,
51001004	te naŋ da woŋ lɛ yɛ naŋ sage de Kristo Yesu, ane lɛ yɛ naŋ taa nɔmmo a Ŋmendeme zaa zie—
51001005	ka a yi a kyelloo na naŋ biŋ gu yɛ a tenvelaa poɔ, a kyelloo ŋa yɛlɛ yɛ naŋ da woŋ a yelnoore yelmeŋɛ yelbiri poɔ.
51001006	A yelnoore yelbiri ŋa wa la yɛ zie na lɛ o naŋ da wa a donɛɛ gbuli poɔ. O wɔŋ la wɔmɔ a baa iri, na lɛ o meŋ naŋ wa yɛ zie, a yi a bebir na yɛ naŋ da woŋ o kyɛ bɔŋ a Naaŋmen nɔndeteroo a yelmeŋɛ poɔ.
51001007	Yɛ meŋ da zanne la aŋa Epaferas, te tonton tɔ te naŋ nɔŋ, zie. Yɛnee zie, o e la Kristo tontonɔ naŋ taa yelmeŋɛ,
51001008	kyɛ o meŋ yeli la ko te a nɔmmo yɛ naŋ taa a Seɛ poɔ.
51001009	A lɛ zuiŋ, a yi a bebiri na te naŋ da woŋ yɛ yɛlɛ, te ba ŋmaa ka te puoro korɔ yɛ a sɔrɔ Naaŋmen ka yɛ na tõɔ ̃ paale ne O boɔbo bɔmmo zaa, a yɛŋ ne seɛloŋ nyaan zaa poɔ.
51001010	Te puoro la ka yɛ na tõɔ ̃ kyene a seŋ a bon na naŋ na pɛle a Daŋna poɔ, ka yɛ wɔŋ wɔmɔ tonveɛle zaa poɔ, ka yɛ baara a Naaŋmen bɔmmo poɔ,
51001011	ka yɛ na waa kpẽã ne faŋ zaa a seŋ O eŋno zaa kpeɛŋaa a na tõɔ ̃ taa yɛmenne ne kannyiri ane popeɛloŋ,
51001012	kyɛ puoro a Saa bareka, Onɔ naŋ da maale te ka te seŋ Ŋmendeme gbannoŋ landirebe a kyãã poɔ.
51001013	Onɔ la faa te yi a lige faŋa poɔ kyɛ de te eŋ a O Bidɔɔ O naŋ nɔŋ naaloŋ poɔ.
51001014	O zẽẽ zuiŋ la ka te taa leɛ-yɔɔdeu ane yelbebe suuri diteroo.
51001015	O e la Naaŋmen na neɛ zaa naŋ kon bɔŋ nyɛ waaloŋ, a bon-iri zaa bidanwẽɛ̃.
51001016	Bonzuiŋ, a yi O zie la ka boma zaa iri: a tenvelaa boma ane teŋɛ zu boma zaa, boma neɛ naŋ na tõɔ̃ nyɛ a laŋ ne a boma neɛ naŋ kon tõɔ̃ nyɛ, ka a e naaloŋ, bee daŋneba, bee zikaareba, bee faŋ zaa; a yi O zie la ka boma zaa da iri, a e O soobo.
51001017	Boma zaa meŋ tu la O puoriŋ, kyɛ O poɔ la ka boma zaa nyɔge taa are.
51001018	Onɔ meŋ la a eŋgan naŋ e a puoru deme zusobɔ; Onɔ la a piilu sobɔ ne a bidanwẽɛ̃ naŋ yi a kuuni poɔ, ka yɛlɛ zaa poɔ, O na tõɔ̃ waa la a kpoŋ zaa sobɔ.
51001019	Bonso, Naŋmen poɔ da pɛle la ka Omeŋɛ waaloŋ zaa be Kristo eŋɛ,
51001020	ka a meŋ yi O zie ka O na maale boma zaa ka a leɛ nyɔge taa ne O, boma naŋ be a teŋɛ zu bee boma naŋ be tenvelaa poɔ, o naŋ da wa ne `maaroŋ a yi O dagara zẽẽ poɔ.
51001021	Kyɛ yɛnee, saŋ kaŋ ba da ŋmaa yɛ la bare ka yɛ da taa dɔŋ teɛroŋ a yɛ tonfaare poɔ. Kyɛ pampana ŋa, O maale yɛ la ka yɛ leɛ nyɔge taa ne O,
51001022	a Kristo eŋgan meŋɛ eŋɛ a yi O kũũ poɔ, ka O tõɔ̃ de yɛ ka yɛ waa nensonne, nobɔ naŋ ba taa zisaŋnaa bee yosaŋnaa zaa O niŋe soɔ—
51001023	ka yɛnee wa sereŋ kyãã be a sagdeu poɔ kyɛ are kpẽã gbeŋgbeŋ kyɛ ba sɛre yi a yelnoore kyelloo zie. Ŋa la a yelnoore na yɛ naŋ da woŋ, a yelnoore na ba naŋ da kanne ko bon-iri zaa naŋ be a teŋɛ zu, kyɛ ka Maa Pɔl meŋ waa a yelnoore na tontonɔ.
51001024	Pampana ŋa, N taa la popeɛloŋ ne a woore N naŋ nyɛ a yɛ zuiŋ, kyɛ paale n eŋgan ne dɔgroŋ ka a seŋ Kristo dɔgroŋ, a O eŋgan naŋ e a puoru deme zuiŋ.
51001025	N da waa la a ba tontonɔ a seŋ a tonnoɔre na Naaŋmen naŋ ko ma a yɛ zuiŋ, a lɛ tu a Naaŋmen yelbiri—
51001026	a yelsɔglaa naŋ da piŋ ko a koroŋ deme ne a nemboore zaa, kyɛ sãã ko a O Ŋmendeme pampana ŋa.
51001027	Bana zie la ka Naaŋmen da sage ka O wuli a bon na naŋ e a eŋno bonveɛle a yelsɔglaa naŋ be a Tendaa deme poɔ. Onɔ la Kristo naŋ be yɛ eŋɛ, Onɔ meŋ naŋ waa a eŋno kyelloo.
51001028	Te kanne la O yɛlɛ, kyɛ kpãã neɛ zaa a wuli ba ne yɛŋ zaa ka te na tõɔ̃ de neɛ zaa ka o ta o tao a Kristo Yesu poɔ.
51001029	A lɛ zuiŋ N meŋ tonɔ la a moɔrɔ a seŋ a tomɔ O naŋ tonɔ, naŋ tonɔ toŋkpeɛne n zie.
51002001	N boɔrɔ ka yɛ bɔŋ lɛ N naŋ zɔɔrɔ korɔ yɛ, ane balaŋ naŋ be Laodesea poɔ, ane balaŋ zaa naŋ da ba nyɛ mmeŋɛ niŋe.
51002002	N boɔrɔ la ka ba taa sukyidiibu, kyɛ waa bonyen nɔmmo poɔ, a na taa naboma zaa naŋ be a yɛŋ faŋ poɔ, ka ba pãã na bɔŋ a yelsɔglaa naŋ be Naaŋmen ne a Saa ne a Kristo poɔ.
51002003	Kristo poɔ la ka a yɛŋ ne bɔmmo naboma zaa sɔgle.
51002004	N yele la a ŋaa ka neɛ ta tõɔ̃ bɛlle yɛ ne nɔnoɔ yelbie.
51002005	Ne lɛ zaa N ba kyebe ne n eŋgan, N be la yɛ zie ne n seɛ kyɛ taa popeɛloŋ N naŋ nyɛrɛ lɛ yɛ eroŋ naŋ tu sobivelaa, ane lɛ yɛ sagdeu naŋ are kpẽã Kristo poɔ.
51002006	A lɛ poɔ, lɛ yɛ naŋ da de Kristo Yesu a Daŋna, yɛ kyene O eŋɛ,
51002007	kyɛ are kpẽã a mɛ dɔgle a O eŋɛ, a e ka yɛ are velaa a sagdeu poɔ, a na ba naŋ da wuli yɛ, kyɛ kyellɛ yaga ne bareka puoruu a poɔ.
51002008	Yɛ gu ka neɛ zaa ta bɛlle yɛ ne yɛŋ zannoo ane bɛlloo zagla, naŋ yi a nensaala eroŋ ane a donɛɛ ŋa yɛlɛ zie kyɛ ba yi Kristo zie.
51002009	Bonzuiŋ, Kristo eŋgan poɔ la ka Naaŋmen waaloŋ zaa be.
51002010	Kyɛ yɛ ta la yɛ tao zie O eŋɛ, Onɔ naŋ e a zikaara ane faŋ zaa zusobɔ.
51002011	O eŋɛ la ka yɛ meŋ ŋmaa yɛ yɔe ne a ŋmaabo na ba naŋ ba e ne nuuri, yɛ naŋ iri a eŋganoŋ yelbebe eŋgan bare a yi a Kristo yɔ-ŋmaabo poɔ,
51002012	ba naŋ da ũũ yɛ laŋ ne O a suobu poɔ, a be yɛ meŋ naŋ leɛ iri ne O, a yi a Naaŋmen toŋkpeɛne sagdeu, Onɔ naŋ da iri O yi a kuuni poɔ.
51002013	A saŋ na yɛ naŋ kpi a yɛ gbɛr-ŋmeɛbo poɔ ane yɛ eŋgan yɔ-ba-ŋmaabo poɔ, O leɛ ko yɛ la nyɔvore ne O. O da di la te gbɛr-ŋmeɛbo zaa suuri,
51002014	O naŋ da molle iri a nɔe-tero ŋmaabo, naŋ kyaare te a leɛ e te dɔndɔmɔ, bare; O da iri la aŋa bare a kpa o a dagara zu.
51002015	Kyɛ O naŋ da iri a zikaareba ane faŋ zaa bare, O vɛŋ la ka ba sãã kperaa lɛ nobɔ poɔ, O naŋ da tõɔ ̃ ba a de wẽɛ ̃ a zɔɔre diu poɔ a dagara eŋɛ.
51002016	A lɛ poɔ, ta vɛŋ ka neɛ zaa di yɛ sɛrɛɛ ne a yɛ diu bee bonnyuuri, bee a yɛ puoru tigri yɛlɛ, a kyũũ paala tigri bee a Sabat bebiri daare.
51002017	Ama la a boma naŋ na wa dasuoluŋ; kyɛ a eŋgan meŋɛ yi la Kristo.
51002018	Ta vɛŋ ka neɛ zaa nɛb yɛ a omeŋɛ sigruŋ ane o malkere puoruu poɔ, ka yɛ ba nyɛ yɛ yɔɔre. O maŋ kpɛ la yɛlɛ o naŋ da ba nyɛ poɔ, kyɛ taa pɔloo naŋ ba taa tɔnɔ, o eŋganoŋ teɛroŋ zuiŋ.
51002019	O ba la nyɔge a Zu. A yi a Zu zie la ka a eŋgan zaa na nyɛ sommo ne nyɔgtaaloŋ a kɔbɔ ne a gyiile poɔ, a baara ne Naaŋmen baabo.
51002020	Ka yɛnee da kpi ne Kristo a yi a donɛɛ ŋa yɛlɛ poɔ, wolɔ ka yɛ kyãã e a na a donɛɛ ŋa nobɔ kyɛ be a nɔe ba naŋ maale biŋ puliŋ, naŋ yeli:
51002021	“Yɛ ta tɔ! Yɛ ta lɛnne! Yɛ ta nyɔge!”?
51002022	Ama zaa yɛ naŋ na tõɔ̃ de tonɔ ne, e la boma naŋ na bɔre wɛ. A nɔe ama taaba yi la a nensaala nɔe ne wuluu puoriŋ.
51002023	A yɛlɛ ama sãã la a na yɛŋ, a nensaala puoruu na zaa ba naŋ boɔrɔ poɔ, ne bamenne sigruŋ ne ba eŋgama dɔgroŋ poɔ. Kyɛ a ba taa tɔnɔ zaa a eŋgan boɔbo zie. Kyeno Soŋ Sobiri
51003001	Ka yɛnee pãã da iri do laŋ ne Kristo, yɛ bɔ a boma na naŋ be a sazu poɔ, a zie na Kristo naŋ be a zeŋ a Naaŋmen nudoroŋ eŋɛ.
51003002	Yɛ vɛŋ ka yɛ teɛroŋ be a sazu boma poɔ, kyɛ ba be a teŋɛ zu boma poɔ.
51003003	Bonso, yɛ kpi la, kyɛ yɛ nyɔvore sɔgle la ne Kristo, Naaŋmen poɔ.
51003004	A saŋ na ka Kristo, naŋ e te nyɔvore, wa sãã, yɛ meŋ pãã na sãã ne O la a eŋno poɔ.
51003005	A lɛ poɔ, yɛ ko a yɛ teŋɛ zu eŋgan eroŋ zaa: pẽɛ̃pẽɛ̃ tomɔ, yeldɛgre, boɔbo naŋ fere, boɔbo faare, ne digbogbo naŋ e tebɛ puoruu.
51003006	Ama taaba zuiŋ la ka Naaŋmen suuri waara a basagdeu bibiiri zie.
51003007	Saŋ kaŋ yɛ meŋ da kyeŋ la a yɛlɛ ama sobiri poɔ, a saŋ na yɛ naŋ da voorɔ o poɔ.
51003008	Kyɛ pampana, yɛ meŋ iri ama zaa bare: suuri, sutoloŋ, yelfaare, yelbifaare naŋ kyaare ne Naaŋmen, ane yelbidɛgre naŋ yi a yɛ nɔe poɔ.
51003009	Yɛ ta ŋmaara zirii korɔ taa, yɛ naŋ faa yaa a neŋkore ne o eroŋ bare
51003010	a leɛ su a nempaala, naŋ leɛrɛ bɔmmo poɔ a seŋ ne a Neɛ na sobɔ naŋ maale o waaloŋ.
51003011	Be la ka Grik neɛ bee Gyu neɛ, yɔ-ŋmaara sobɔ bee yɔ-ba-ŋmaara sobɔ, kɔkɔr yuo sobɔ, saana, gbaŋgbaa bee nenweɛlɛ kyebe, kyɛ Kristo la a zaa kyɛ meŋ be a zaa poɔ.
51003012	A lɛ poɔ, yɛnee naŋ waa Naaŋmen nobɔ O naŋ iri, nensonne ane nobɔ O naŋ nɔŋ, yɛ su yɛmenne ne nyonono, sigru milluu a yɛ teɛroŋ poɔ, sebaaloŋ, ane kannyiri.
51003013	Yɛ dire kannyiri korɔ taaba kyɛ dire suuri korɔ taaba ka neɛ zaa wa taa nɔkpeɛne ne o tasobɔ zaa. A na lɛ Kristo naŋ di suuri ko yɛ, yɛ meŋ di suuri ko taaba.
51003014	Kyɛ a gaŋ a ama zaa, yɛ su nɔmmo, naŋ e a nobɔ naŋ ta ba tao zie nyɔgtaaloŋ.
51003015	Yɛ vɛŋ ka Naaŋmen `maaroŋ di naaloŋ a yɛ sukyie poɔ, ba naŋ meŋ da boɔle yɛ eŋgan yenaa eŋɛ, ka yɛ tu a `maaroŋ sobiri, kyɛ ka yɛ maŋ puori bareka puoruu.
51003016	Yɛ vɛŋ ka a Kristo yelbiri be yɛ eŋɛ yaga, a wullo kyɛ kpããna taaba ne yɛŋ zaa a pugibu yieluŋ, Ŋmendeme yieluŋ, ne seɛloŋ yieluŋ poɔ. Yɛ yiele ne nɔndeteroo a yɛ sukyie poore korɔ a Daŋna.
51003017	Kyɛ lɛ zaa yɛ naŋ erɛ a yɛ yelbiri bee yɛ eroŋ poɔ, yɛ e a zaa a Daŋna Yesu yuori eŋɛ, kyɛ puoro a Saa Naaŋmen bareka a yi O zie.
51003018	Pɔgɔbɔ, yɛ sigri yɛmenne a yɛmenne serbɛ zie, na lɛ a naŋ seŋ a Daŋna poɔ.
51003019	Serbɛ, yɛ nɔnɔ yɛ pɔgɔbɔ a ta maŋ taa suuri ne ba.
51003020	Bibiiri, yɛ dere yɛ dɔgrebɔ nɔe, yɛlɛ zaa poɔ, bonso, ŋaa la pɛle a Daŋna poɔ yaga.
51003021	Saamine, yɛ ta ferɛ yɛ bibiiri ka ba suuri iri, ka lɛ naane, ba na taa la posaŋnaa yaga.
51003022	Gbaŋgbaare, yɛ dere yɛ daŋneba a nensaaloŋ poɔ nɔe, yɛlɛ zaa poɔ, ka a ta e ka yɛ tonɔ la yɛ tomɔ ba nimie soɔ a na pɛle ba poore, kyɛ yɛ toŋ ne sebaaloŋ a zoro Naaŋmen.
51003023	Kyɛ lɛ zaa yɛ naŋ erɛ, yɛ erɛ ne yɛ sukyiri zaa, a na yɛ naŋ erɛ korɔ a Daŋna, ka a ba e nensaala.
51003024	Yɛ bɔŋ ka a yi a Daŋna zie la ka yɛ na nyɛ a gbannoŋ tɔnɔ, bonso, a Daŋna Kristo la ka yɛ tonɔ korɔ.
51003025	A neɛ na naŋ ŋmɛ gbɛre na nyɛ la o gbɛr-ŋmeɛbo tɔnɔ, ka bokpɛ zaa meŋ kyebe.
51004001	Daŋneba, yɛ ko yɛ gbaŋgbaare bon naŋ seŋ kyɛ tori, kyɛ bɔŋ velaa ka yɛ meŋ taa la Daŋna naŋ be tenvelaa poɔ.
51004002	Yɛ de yɛmenne ko puoruu, kyɛ maŋ gu yɛmenne velaa a be poɔ ne bareka puoruu.
51004003	A lɛ puoriŋ, yɛ meŋ puoro korɔ te, ka Naaŋmen na yuo a kanno dendɔre ko te ka te tõɔ̃ kanne a Kristo yelsɔglaa. A yelsɔglaa ŋa zuiŋ la ka N meŋ kpɛ banzɔlɔ poɔ.
51004004	Yɛ puoro ka N na tõɔ̃ yeli O yɛlɛ ka a sãã velaa, a seŋ lɛ N naŋ da naa yeli.
51004005	Yɛ taa yɛŋ a kyene ne a balaŋ naŋ ba poɔ yɛ poɔ, kyɛ leɛ erɛ soŋ a saŋ na.
51004006	Yɛ vɛŋ ka yɛ yelbie zaa maŋ wa ne nɔndeteroo, a seŋ yɛ naŋ eŋ nyɛnnoo, ka yɛ na tõɔ̃ bɔŋ lɛ yɛ naŋ na maŋ leɛ iri a noɔre ko neɛ zaa.
51004007	Tokekɔs na manne la n yɛlɛ zaa ko yɛ. O e la a yɔɔ kaŋ N naŋ nɔŋ, tontonɔ naŋ taa dɛlloo, ane n gbaŋgbaa tasobɔ a Daŋna poɔ.
51004008	N toŋ o la yɛ zie a yɛlɛ ŋa zuiŋ, ka o na tõɔ̃ wa bɔŋ yɛ yɛlɛ kyɛ meŋ dii yɛ sukyie.
51004009	N toŋ o la laŋ ne Onesemos, yɔɔ kaŋ naŋ taa dɛlloo te naŋ nɔŋ, kyɛ meŋ e a yɛ kaŋ. Ba na manne la ko yɛ bon na zaa naŋ erɛ a zie ŋa.
51004010	A n nempigri tɔ Arestarekos, ne Mark naŋ e Barnabas arebile, puoro yɛ la. (Yɛ da de la a noɔre yɛlɛ kyaare Mark; ka onɔ wa wa yɛ zie, yɛ tuori o velaa.)
51004011	Yesu, ba naŋ boɔlɔ Gyostos, meŋ puoro yɛ la. Bama yoŋ, naŋ be a yɔ-ŋmaabo deme poɔ, la e n tonton taaba a Naaŋmen naaloŋ tomɔ poɔ, kyɛ ba meŋ da de la sukyidiibu ko ma.
51004012	Epaferas, naŋ e yɛ kaŋ, kyɛ la e Kristo gbaŋgbaa, toɔle yɛ la o puoruu. O maŋ moɔrɔ la o puoruu poɔ korɔ yɛ, ka yɛ are kpẽã kyɛ waa nobɔ naŋ ta ba tao zie Naaŋmen boɔbo zaa poɔ.
51004013	N e la o danseɛ sobɔ ka o taa la miinuu yɛ zie, ane balaŋ naŋ be Laodesea ane Heɛrapɔles poɔ.
51004014	Luk, a baalonsanne te naŋ nɔŋ, ane Demas puoro yɛ la.
51004015	Yɛ puori te yɔɔmine naŋ be Laodesea poɔ, ane Nomfa ne a puoru deme naŋ be o yiri poɔ.
51004016	Ka ba naŋ wa kanne a gan ŋa yɛ zie, yɛ vɛŋ ka ba la kanne o a Laodesea puoru deme zie, kyɛ vɛŋ ka yɛ meŋ kanne a gan naŋ yi Laodesea.
51004017	Yeli ko Arkeppos: “Kaara velaa a tomɔ fo naŋ de a Daŋna zie, ka fo toŋ baare.”
51004018	Maa Pɔl la ŋmaa a puoruu ŋa ne mmeŋɛ nu. Yɛ teɛrɛ a n banzɔlɔ. Ka nɔndeteroo be yɛ zie. Amen.
52001001	Pɔl, ane Selas, ane Temote, A ko a Tɛsaloneka puoru deme, naŋ be a Saa Naaŋmen ane a Daŋna Yesu Kristo poɔ: Nɔndeteroo ane `maaroŋ be yɛ zie, ka a yi te Saa Naaŋmen ane a Daŋna Yesu Kristo zie.
52001002	Te maŋ puori la Naaŋmen bareka ko yɛ zaa, kyɛ teɛre yɛ yɛlɛ te puoruu poɔ.
52001003	Te da ba bare ka te teɛre, a te Saa Naaŋmen niŋe soɔ, a yɛ tomɔ naŋ yi a sagdeu zie, ane yɛ toŋkpeɛne naŋ yi a nɔmmo zie, ane a yɛ kannyiri naŋ yi a kyelloo naŋ be a Yesu Kristo zie.
52001004	Te bɔŋ la, yɔɔmine Naaŋmen naŋ nɔŋ, ka O iri yɛ la,
52001005	bonso, a te yelnoore ba wa yɛ zie ne yelbie yoŋ, kyɛ a wa la ne faŋ, ne a Sekyerete, ane a teɛroŋ kpẽã zaa. Yɛ bɔŋ la lɛ te naŋ da kpeɛrɛ yɛ zie, a yɛ zuiŋ.
52001006	Yɛ da tɔglɔ te la ane a Daŋna, a yɛ naŋ da de a yelbiri a yelfere yaga poɔ ne a popeɛloŋ naŋ yi a Sekyerete zie.
52001007	A lɛ puoriŋ, yɛ da leɛ waa la mannewuluu ko balaŋ zaa naŋ sage de, naŋ be Masɛdonea ane Akaya poɔ.
52001008	Bonso, a yɛ zie la ka a Daŋna yelbiri tannoo yire, ka a ba e Masɛdonea ne Akaya yoŋ, kyɛ zie na zaa yɛ Naaŋmen sagdeu yɛlɛ naŋ yaare. Lɛ poɔ, a ba seŋ ka te leɛ yeli yɛlɛ zaa,
52001009	bonso, a nobɔ bamenne manne la ko te lɛ te naŋ da kpeɛre yɛ zie, ne lɛ yɛ pãã naŋ da bare a tebɛ puoruu kyɛ leɛ kyaare a Naaŋmen meŋɛ naŋ voorɔ, a tonɔ korɔ O
52001010	kyɛ kyɛllɛ a O Bidɔɔ, naŋ be a tenvelaa poɔ. Onɔ la Yesu, O naŋ da seŋ a kuuni poɔ, Onɔ naŋ faa te a yi a suuri naŋ na wa.
52002001	Yɔɔmine, yɛ bɔŋ la lɛ te naŋ da kpeɛre yɛ zie, ka a da ba e ka a ba taa tɔnɔ.
52002002	Yɛ bɔŋ la ka te naŋ daŋ nyɛ woore ane zomɔ a Felepe teŋɛ poɔ, Naaŋmen zuiŋ la ka te da kanne a Naaŋmen yelnoore yɛ zie kperaa lɛ, kyɛ te da e la lɛ ne dɔɔne yaga.
52002003	Bonso, te dɔreeŋ ba yi a yɛŋ na ba naŋ maŋ bɛllɛ ne nobɔ, bee yeldɛgre, bee bɛlloo ba naŋ maŋ nare biŋ poɔ.
52002004	Kyɛ lɛ na Naaŋmen naŋ da sage de a yelnoore eŋ te nuuri poɔ, lɛ ka te meŋ kanne. Te ba kanne ka te pɛle nensaaleba poore kyɛ Naaŋmen poɔ la, Onɔ naŋ gyɛle a te sukyie kaara.
52002005	Yɛ bɔŋ ka te da ba yeli ne nɔnoɔ yelbie bee sɔgle digbogbo zaa togtogi. Naaŋmen e la te danseɛ sobɔ.
52002006	Te da ba boɔrɔ eŋno nensaala zie, bee yɛnee zie, bee neɛ zaa zie. Te da taa la sori, a te naŋ waa Kristo potuuribo, ka te na tõɔ̃ taa eroŋ yɛ zie,
52002007	kyɛ te da taa la nimibaaloŋ yɛ zie, a seŋ na pɔgɔ naŋ guolo kyɛ kaara o biiri.
52002008	A lɛ poɔ, a nɔmmo teɛroŋ te naŋ taa yɛ zie zuiŋ la ka te da ba de a Naaŋmen yelnoore yoŋ ko yɛ, kyɛ temenne vooroŋ meŋ, bonzuiŋ yɛ da waa la nobɔ te naŋ nɔŋ.
52002009	A lɛ pãã, yɔɔmine, yɛnee la teɛre te toŋkpeɛne ne dɔgɛɛ zaa; tensoɔ ne ŋmenaa, te toŋ la tomɔ, bonzuiŋ te da ba boɔrɔ ka te taa eroŋ zaa yɛ kaŋ zaa zie, a saŋ na te naŋ da kanne a Naaŋmen yelnoore ko yɛ.
52002010	Yɛnee la danseɛ deme laŋ ne Naaŋmen, ne lɛ te naŋ kpeɛrɛ yɛnee naŋ sage de zie ne yelsonne ne yeltori, ka saŋnaa zaa meŋ kyebe.
52002011	Yɛnee la bɔŋ ka te da dɔre eŋ yɛ la, a de sukyi`maaroŋ ko yɛ, kyɛ tage yɛ kaŋ zaa tobo a na saa naŋ maŋ e omeŋɛ biiri,
52002012	ka yɛ kyenoo na tõɔ̃ seŋ a Naaŋmen sobiri kyenoo, Onɔ naŋ boɔlɔ yɛ ka yɛ wa kpɛ O naaloŋ ne O eŋno poɔ.
52002013	A ŋaa zuiŋ la ka te puoro Naaŋmen bareka tegteglɛ, bonzuiŋ a saŋ na yɛ naŋ da de a Naaŋmen yelbiri yɛ naŋ woŋ te zie, yɛ da ba de o na nensaala yelbiri, kyɛ Naaŋmen meŋɛ yelbiri naŋ tonɔ o tomɔ a yɛnee naŋ sage de zie la.
52002014	A lɛ zuiŋ, yɛnee yɔɔmine, yɛ da waa la nobɔ naŋ tɔglɔ a Naaŋmen puoru deme naŋ be a Kristo Yesu poɔ, naŋ be a Gyudea paaloŋ poɔ, bonso yɛ meŋ da nyɛ la woore a yi yɛmenne teŋɛ deme zie ka a seŋ a woore na ba naŋ da nyɛ a Gyu deme zie,
52002015	balaŋ naŋ da ko a Daŋna Yesu ane bamenne Ŋmen-noɔr deme kyɛ meŋ digi te bare. Ba da ba pɛle Naaŋmen poɔ, kyɛ kyaare ne nensaala zaa,
52002016	ba naŋ ba sage ka te yeli yɛlɛ zaa ko a Tendaa deme ka ba na tõɔ̃ nyɛ faabo. Lɛ ka ba maŋ erɛ ka ba yelbebe dɔgle taa, kyɛ a lɛ puoriŋ, Naaŋmen suuri wa la ba zie.
52002017	Kyɛ yɔɔmine, a yelfere naŋ tage te yi yɛ zie fẽẽ lɛ (ka a e te eŋgama poɔ, kyɛ a ba e lɛ a te sukyie poɔ), te da e la aneɛ yaga a sereŋ boɔrɔ ka te tõɔ̃ leɛ nyɛ taa niŋ-soore.
52002018	Te da maŋ boɔrɔ la ka te wa yɛ zie—yelmeŋɛ, Maa Pɔl da boɔrɔ la lɛ gbɛɛ awolɔ— kyɛ Setaana da ŋmaa te la bare.
52002019	Boŋ la te kyello teɛroŋ, bee te popeɛloŋ, bee te pugibu yɔɔre zupile? A ba e yɛnee a saŋ na yɛ naŋ na be te Daŋna Yesu niŋe soɔ a O waabo poɔ?
52002020	Bonso, yɛnee la te eŋno ne te popeɛloŋ.
52003001	A lɛ poɔ, te naŋ da kon tõɔ̃ leɛ dire kannyiri, te da teɛre ka a na waa la velaa ka ba bare te yoŋ Atens poɔ.
52003002	Te toŋ la te yɔɔ Temote, naŋ e Naaŋmen tontonɔ ne te tonton tasobɔ a Kristo yelnoore poɔ, ka o wa soŋ yɛ ka yɛ are velaa a e ka yɛ taa sukyidiibu a yɛ sagdeu poɔ,
52003003	ka neɛ zaa ta bɔre a yelfere ama zuiŋ. Yɛnee la bɔŋ ka ba iri biŋ la ka ama zaa na waa la lɛ te zie.
52003004	A saŋ na te naŋ da be yɛ zie gba, te daŋ yeli ka te na nyɛ la dɔgroŋ, kyɛ ka a sereŋ e lɛ, a na yɛ naŋ bɔŋ.
52003005	A ŋaa zuiŋ la, N naŋ da kon tõɔ̃ leɛ dire kannyiri, N da toŋ ka N bɔŋ yɛ sagdeu milluu. N da zoro la dambẽɛ̃ ka a bɛlbɛllɛ ta wa bɛlle yɛ, ka a te tomɔ ba la taa tɔnɔ.
52003006	Kyɛ pampana Temote yi la yɛ zie wa te zie ne yelnoore naŋ kyaare yɛ sagdeu ne nɔmmo. O yeli ko te la ka yɛ maŋ taa la teɛroŋ velaa te zie kyɛ leɛ boɔrɔ te nyaabo a na te meŋ naŋ boɔrɔ yɛ nyaabo.
52003007	A lɛ poɔ, yɔɔmine, a yɛ sagdeu zuiŋ la ka te taa sukyidiibu a te yelferaa ne yeltegroŋ poɔ.
52003008	A lɛ puoriŋ, te voorɔ la, yɛ naŋ are gbeŋgbeŋ a Daŋna poɔ.
52003009	Wolɔ ka te na leɛ puori Naaŋmen bareka ka a seŋ ne a popeɛloŋ te naŋ taa a te Naaŋmen niŋe soɔ a yɛnee zuiŋ?
52003010	Tensoɔ ane ŋmenaa zaa te maŋ puoro la yaga ka te na tõɔ̃ leɛ nyɛ yɛ, a soŋ yɛ ne a bon na naŋ ba kyebe a yɛ sagdeu poɔ ka a paale.
52003011	Ka Naaŋmen ane te Saa meŋɛ ne te Daŋna Yesu Kristo maale a sori ko te ka te wa yɛ zie.
52003012	Ka a Daŋna maale yɛ ka yɛ nɔmmo duoro kyɛ yaare yaga ko yɛ taaba ane neɛ zaa, a na te naŋ taa nɔmmo ko yɛ.
52003013	Ka O maale yɛ ka yɛ sukyie are, ka saŋnaa zaa kyebe a yelkyerete poɔ, a te Saa Naaŋmen niŋe soɔ, a saŋ na te Daŋna Yesu Kristo naŋ na wa laŋ ne O nensonne zaa.
52004001	A lɛ pãã, yɔɔmine, te sɔrɔ yɛ la kyɛ dɔre eŋ yɛ a Daŋna poɔ, ka na lɛ yɛ naŋ da de te zie, ka yɛ kyene ka Naaŋmen poɔ pɛle, ka yɛ meŋ erɛ lɛ ka a zuo.
52004002	Bonso, yɛ bɔŋ la a nɔe te naŋ tere ko yɛ ka a yi a Daŋna Yesu zie.
52004003	Bonso, Naaŋmen boɔbo la aŋa, naŋ e yɛ iri-biŋnu: ka yɛ bare pẽɛ̃pẽɛ̃ yɛlɛ;
52004004	ka yɛ kaŋ zaa bɔŋ lɛ o naŋ na tõɔ̃ taa o eŋgan, a o iri-biŋnu ane eŋno poɔ,
52004005	ka a ba e ne a boɔbo faare naŋ fere, a seŋ na a Tendaa deme naŋ ba bɔŋ Naaŋmen maŋ taa;
52004006	ka neɛ zaa ta zuo o yɔɔ a nɛbre o yɛlɛ kaŋ zaa poɔ, bonzuiŋ a Daŋna la a yelfaare ama zaa leɛ-yɔɔre sobɔ, a na te naŋ daŋ yeli kyɛ kpãã yɛ.
52004007	Bonso, Naaŋmen da ba boɔle te ka te waa tondɛgre deme, kyɛ yelkyerete deme la.
52004008	A lɛ poɔ, neɛ na naŋ zagre a yɛlɛ ŋa ba zagre nensaala kyɛ Naaŋmen la, Onɔ meŋ naŋ ko yɛ a O Sekyerete.
52004009	Kyɛ a yɔɔloŋ nɔmmo yɛlɛ poɔ, a ba fere ka N ŋmaa yɛ yelbiri kaŋ zaa, bonzuiŋ Naaŋmen la wuli yɛnee yɛmenne ka yɛ nɔnɔ taa.
52004010	Yelmeŋɛ, yɛ sereŋ e la lɛ ko a yɔɔmine zaa naŋ be Masɛdonea paaloŋ zaa poɔ. Kyɛ te sɔrɔ yɛ la, yɔɔmine, ka yɛ kyãã erɛ lɛ ka a zuo.
52004011	Yɛ e aneɛ ka yɛ tu a sobiri naŋ waa bɔeŋ, kyɛ kaara yɛmenne yɛlɛ a toŋ yɛ tomɔ ne yɛmenne nuuri a na lɛ te naŋ da yeli ko yɛ,
52004012	ka yɛ kyenoo na waa soŋ a yeŋ deme zie, ka yɛ ba la taa bomboɔre zaa.
52004013	Yɔɔmine, te ba boɔrɔ ka yɛ ta bɔŋ a balaŋ naŋ gaŋ gbire yɛlɛ, bee taa posaŋnaa a na balaŋ naŋ ba taa kyelloo zaa.
52004014	Ka tenee de ka Yesu kpi la kyɛ leɛ iri, te meŋ na de la ka Naaŋmen na taa la Yesu ane balaŋ meŋ naŋ be O poɔ kyɛ gbire, a wa ne.
52004015	Ne lɛ a Daŋna yelbiri naŋ yeli, te yele la ama korɔ yɛ, ka te balaŋ naŋ kyɛre, naŋ kyãã voorɔ te gu a Daŋna waabo saŋ, te kon tõɔ̃ de niŋe a balaŋ naŋ gbire zie.
52004016	Bonso, a Daŋna meŋɛ na yi la a tenvelaa sigi wa ne tannoo, ne a malkere zusobɔ kɔkɔre, ane a Naaŋmen eelɛ peɛloo, ka balaŋ naŋ kpi Kristo poɔ na de wẽɛ̃ iri.
52004017	Kyɛ tenee naŋ kyãã voorɔ a be puoriŋ, Naaŋmen na nyɔge te la do laŋ ne ba a zanzuuri poɔ a te pɔge a Daŋna a be. Lɛ ka te na be a Daŋna zie tegteglɛ.
52004018	A lɛ zuiŋ, yɛ de sukyidiibu ko taaba ne a yelbie ama.
52005001	Kyɛ yɔɔmine, a ba fere ka N ŋmaa yelbie kaŋ zaa ko yɛ naŋ kyaare a saŋ bee a bebiri.
52005002	Bonso, yɛnee yɛmenne bɔŋ la velaa ka a Daŋna bebiri na wa la a na tensoɔ nannyige.
52005003	A saŋ na nobɔ naŋ na yeli, “`Maaroŋ ne laafia bebe la,” saŋnaa na wa la ba zie daadaa a na pɔɔpoɔ poɔ naŋ maŋ ɔɔ o lɛ, kyɛ ba kon tõɔ̃ zo yi a saŋnaa zie.
52005004	Kyɛ yɛnee, yɔɔmine, yɛ ba be lige poɔ ka a bebiri ŋa na uri yɛ a na nannyige.
52005005	Yɛ zaa e la a kyãã bidɔbɔ ane a ŋmenaa saŋ bidɔbɔ. Te ba poɔ a tensoɔ bee lige poɔ.
52005006	A lɛ zuiŋ, yɛ ta vɛŋ ka te gbire a na ba mine naŋ erɛ, kyɛ vɛŋ ka te gu kyɛ nyɔge temenne velaa.
52005007	Bonso, a gõɔ̃gbire maŋ gbire la tensoɔ, ka dããkuoluu deme meŋ kuoli tensoɔ.
52005008	Kyɛ tenee naŋ be a ŋmenaa saŋ poɔ, vɛŋ ka te nyɔge temenne velaa a de sagdeu ane nɔmmo su a na zɔɔre kpartegro naŋ pɔge a nyaa, kyɛ meŋ de a faabo kyello teɛroŋ vɔgle a na zɔɔre zupile.
52005009	Bonso, Naaŋmen da ba nare biŋ ka te nyɛ O suuri, kyɛ ka te nyɛ faabo naŋ yi a te Daŋna Yesu Kristo puoriŋ.
52005010	Onɔ la kpi a te zuiŋ, ka tene wa gbire bee ka te ba gbire, te na tõɔ̃ laŋ voorɔ ne O.
52005011	A lɛ poɔ, yɛ de sukyidiibu ne mɛduoruu ko taaba, a na yɛ meŋ naŋ erɛ.
52005012	Te sɔrɔ yɛ la yɔɔmine, yɛ kyɛllɛ balaŋ naŋ tonɔ yɛ poɔ, balaŋ naŋ kaara yɛ a Daŋna poɔ a kpããna yɛ.
52005013	Yɛ de ba ne eŋno yaga nɔmmo poɔ a ba tomɔ zuiŋ. Kyɛ yɛ vɛŋ ka `maaroŋ be yɛ taaba zie.
52005014	A lɛ puoriŋ, te dɔre eŋ yɛ la, yɔɔmine, ka yɛ kpãã a barewonnu deme, kyɛ de sukyi`maaroŋ ko balaŋ naŋ ba taa kyelloo zaa, a soŋ a baaleba kyɛ meŋ di kannyiri neɛ zaa zie.
52005015	Yɛ e aneɛ ka kaŋ zaa ta leɛ yɔɔrɔ faaloŋ ane efaare korɔ kaŋ zaa, kyɛ yɛ maŋ tuuro a eveɛle sobiri a yɛ taaba zie ane nobɔ zaa zie.
52005016	Yɛ taa popeɛloŋ saŋ zaa;
52005017	yɛ puoro tegteglɛ;
52005018	yɛlɛ kaŋ zaa poɔ, yɛ puori Naaŋmen bareka, bonso, a ŋaa la a Naaŋmen boɔbo yɛ zie a Yesu Kristo poɔ.
52005019	Yɛ ta kpinni a Seɛ vũũ bare;
52005020	yɛ ta de a Ŋmen-noɔr deme kannoo ka a ba e bon zaa.
52005021	Yɛ maŋ gyɛle iri bɔŋ boma zaa. Yɛ nyɔge taa a bon na naŋ veɛlɛ.
52005022	Yɛ bare eroŋ zaa naŋ sãã a na yelfaare.
52005023	Ka a `maaroŋ Naaŋmen meŋɛ e ka yɛ waa O iri-biŋnu deme a yɛ zie zaa poɔ. Ka O gu a yɛ seɛ ne yɛ vooroŋ ane yɛ eŋgan zaa ka yelsaŋnaa kyebe, a te ta a Daŋna Yesu Kristo waabo.
52005024	A Neɛ na naŋ boɔle yɛ e la a sobɔ na naŋ taa dɛlloo, kyɛ O na e la lɛ.
52005025	Yɔɔmine, yɛ puoro korɔ te.
52005026	Yɛ puori a yɔɔmine zaa ne mooro soŋ.
52005027	A Daŋna zuiŋ la ka N tere noɔre ko yɛ ka yɛ kanne a gan ŋa ko a yɔɔmine soŋ zaa.
52005028	Ka a te Daŋna Yesu Kristo nɔndeteroo be yɛ zie. Amen.
53001001	Pɔl, ane Selas ane Temote, A ko a Tɛsaloneka puoru deme, naŋ be a te Saa Naaŋmen ane a Daŋna Yesu Kristo eŋɛ:
53001002	Nɔndeteroo ane `maaroŋ be yɛ zie ka a yi a te Saa Naaŋmen ane a Daŋna Yesu Kristo zie.
53001003	Yɔɔmine, a e la velaa ka te maŋ puori Naaŋmen bareka a yɛ zuiŋ, a na a naŋ seŋ, bonzuiŋ yɛ sagdeu duoro la zuo, kyɛ a nɔmmo yɛ kaŋ zaa naŋ taa ko o taaba yaare la yaga.
53001004	A lɛ poɔ, a Naaŋmen puoru deme zaa zie, tenee temenne maŋ fuuro ne la a yɛ kannyiri ne sagdeu yɛ naŋ taa a yɛ dɔgroŋ ne a yɛ yelfere zaa poɔ.
53001005	Ama zaa wuli la a Naaŋmen yeltoruŋ sɛrɛɛ diu. O na de yɛ la ka yɛ seŋ Naaŋmen naaloŋ, a naaloŋ ŋa zuiŋ la ka yɛ meŋ nyɛrɛ woore.
53001006	Naaŋmen e la yeltori sobɔ: O na leɛ yɔɔ la yelfere ko balaŋ naŋ ferɛ yɛ,
53001007	a ko yɛ balaŋ naŋ nyɛ yelfere, pɛnnoo laŋ ne te, a saŋ na a Daŋna Yesu naŋ wa te sãã tenvelaa poɔ ane O malkekpeɛne.
53001008	O na wa la ne vũũ zeɛlɛ a leɛ dɔgre balaŋ naŋ ba bɔŋ Naaŋmen kyɛ ba la eŋnɛ a te Daŋna Yesu Kristo yelnoore.
53001009	Ba na nyɛ la dɔgroŋ ane saŋnaa naŋ kon bɔŋ baare, kyɛ yi a Daŋna niŋe soɔ ane O faŋa eŋno zie,
53001010	a bebiri na O naŋ na wa te nyɛ eŋno a O nensonne eŋɛ, ka balaŋ na zaa naŋ sage de na kaa O ne noɔ. Yɛ meŋ na poɔ la ba poɔ, bonzuiŋ yɛ meŋ da sage de la te danseɛ mannoo.
53001011	A lɛ zuiŋ, te maŋ puori ko yɛ la ka te Naaŋmen na de ka yɛ seŋ O boɔloo. Kyɛ O faŋa poɔ ka O vɛŋ ka O popeɛloŋ boɔbo zaa naŋ yi O veɛloŋ na tu baare, laŋ ne a yɛ sagdeu tomɔ zaa.
53001012	Te meŋ puori la ka te Daŋna Yesu Kristo yuori na taa pugibu yɛ poɔ, ka yɛ meŋ taa a lɛ O eŋɛ, ka a seŋ a nɔndeteroo naŋ yi te Naaŋmen ane a Daŋna Yesu Kristo zie.
53002001	Kyɛ, yɔɔmine, a kyaare ne a te Daŋna Yesu Kristo waabo ane lɛ te naŋ na laŋ taa a O zie, te sɔre yɛ la
53002002	ka yɛ ta vɛŋ ka yɛ teɛroŋ yaare bee nyɛ dɔɔne, ka a yi a seɛ, bee yelbiri, bee gan kaŋ a na o yi la te zie, naŋ yeli ka a Kristo waabo bebiri faa ta la.
53002003	Ta vɛŋ ka neɛ zaa bɛlle yɛ vuo zaa poɔ, bonzuiŋ a bebiri kon wa kyɛ gu ka a zagroo de wẽɛ̃ wa, kyɛ ka a yelbebe dɔɔ sãã. Onɔ la a saŋbaroo bidɔɔ.
53002004	O na kyaare ne la kyɛ iri omeŋɛ ka o zuo boma zaa ba naŋ boɔle ka Naaŋmen bee ba naŋ puoro, ka o na tõɔ̃ zeŋ a na Naaŋmen a Ŋmendie poɔ, a wuli omeŋɛ ka o e la Naaŋmen.
53002005	Yɛ ba teɛre ka a saŋ na N naŋ da be yɛ zie, N da manne la ama zaa ko yɛ?
53002006	Kyɛ pampana, yɛ bɔŋ la bon na naŋ nyɔge o taa, ka o na tõɔ̃ wa sãã ka omeŋɛ saŋ wa ta.
53002007	Bonso, a nɔkondeu yelsɔglaa faa tonɔ la o tomɔ; kyɛ a onɔ naŋ nyɔge o taa pampana ŋa, na kyãã nyɔge o la taa kyɛ gu a saŋ na ba naŋ na de o yi ne a vuo poɔ.
53002008	Kyɛ a nɔkondeu sobɔ pãã na sãã la, onɔ a Daŋna naŋ na di ne O noɔre vooroŋ kyɛ saŋ bare ne O waabo sããbo.
53002009	A nɔkondeu sobɔ ŋa waabo na yi la a tomɔ Setaana naŋ tonɔ ne faŋ, ne mannoo, ne ziri tombeere zaa,
53002010	ane yelbatori bɛlloo zaa naŋ be balaŋ naŋ bɔrɔ weɛrɛ zie. Ba bɔrɔ weɛrɛ la, bonzuiŋ ba da ba de a yelmeŋɛ nɔmmo ka ba na tõɔ̃ nyɛ faabo.
53002011	A ŋaa zuiŋ la, ka Naaŋmen na ko ba bɛlkpẽã ka ba na sage ne a zirii,
53002012	ka balaŋ zaa meŋ, naŋ ba sage de a yelmeŋɛ kyɛ taa popeɛloŋ a yelbatoruŋ poɔ, na nyɛ la saŋbaroo.
53002013	Kyɛ a seŋ la ka te maŋ puori Naaŋmen bareka a yɛ zuiŋ, yɔɔmine a Daŋna naŋ nɔŋ, bonso, a yi a piiluu saŋ la, ka Naaŋmen da kaa iri yɛ ka yɛ nyɛ faabo naŋ yi a Seɛ iri-biŋnu ane a yelmeŋɛ sagdeu zie.
53002014	A ŋaa zuiŋ la, ka O da boɔle yɛ a yi a te yelnoore kannoo poɔ, ka yɛ na tõɔ̃ meŋ taa a te Daŋna Yesu Kristo eŋno.
53002015	Lɛ pãã yɔɔmine, yɛ are gbeŋgbeŋ a maŋ erɛ a eroŋ zaa te naŋ da wuli yɛ, ka a yi la te yelbiri poɔ bee a te gane ŋmaabo poɔ.
53002016	Ka te Daŋna Yesu Kristo, Omeŋɛ, ane Naaŋmen, naŋ e a te Saa naŋ nɔŋ te kyɛ ko te sukyidiibu naŋ kon bɔŋ baare ane kyello velaa naŋ yi nɔndeteroo zie,
53002017	dii yɛ sukyie, a e ka yɛ are gbeŋgbeŋ a yɛ yelbiveɛle ne tonveɛle zaa poɔ.
53003001	A baaraa, yɔɔmine, yɛ puoro korɔ te, ka a Daŋna yelbiri tõɔ̃ yaare wiẽũ lɛ kyɛ nyɛ eŋno a na lɛ a naŋ da waa yɛ zie.
53003002	Yɛ puoro ka Naaŋmen na faa te yi nenfaare ane potuo deme nuuri poɔ, bonzuiŋ nobɔ zaa naane taa sagdeu.
53003003	Kyɛ a Daŋna e la sobɔ na yɛ naŋ na tõɔ̃ sage ne, kyɛ O na e la ka yɛ are gbeŋgbeŋ a iri yɛ yi faaloŋ poɔ.
53003004	Te bɔŋ velaa a Daŋna poɔ a kyaare yɛ, ka yɛ na e la kyɛ na erɛ lɛ zaa te naŋ tere noɔre ko yɛ.
53003005	Ka a Daŋna e ka yɛ sukyie kpɛ a Naaŋmen nɔmmo ane a Kristo kannyiri poɔ.
53003006	Kyɛ te tere la noɔre ko yɛnee, yɔɔmine, a Daŋna Yesu Kristo yuori eŋɛ, ka yɛ tage yi yɔɔ kaŋ zaa zie naŋ ba tu sotori kyɛ ba tu a eroŋ te naŋ da wuli o.
53003007	Bonso, yɛmenne bɔŋ la lɛ a naŋ seŋ ka yɛ tɔglɔ te. Te da ba erɛ eroŋ zaa naŋ ba tori te naŋ da be yɛ poɔ.
53003008	Te meŋ da ba di neɛ zaa bondirii mɔlɛ lɛ kyɛ ba yɔɔ. Kyɛ te da tonɔ la toŋkpeɛne ne dɔgɛɛ zaa tensoɔ ne ŋmenaa, ka te ta taa eroŋ zaa yɛ kaŋ zaa zie.
53003009	A ba wuli ka te ba taa faŋa, kyɛ te da e la lɛ ka te de temenne a na mannewulu kaŋ ko yɛnee naŋ seŋ ka yɛ tɔglɔ.
53003010	Kyɛ te naŋ da be yɛ zie, te da tere la a noɔre ŋa ko yɛ: “Ka neɛ naŋ ba toŋ, a ba seŋ ka o di.”
53003011	Bonso, te woŋ la ka ba mine ba tu sotori a yɛ poɔ. Ba ba maŋ toŋ tomɔ zaa kyɛ maŋ yɔ kpeɛrɛ nobɔ yɛlɛ poɔ.
53003012	A ko bama taaba, te tere la noɔre a dɔre eŋ ba a Daŋna Yesu Kristo eŋɛ, ka ba tonɔ ba tomɔ gbili lɛ kyɛ di bamenne bondirii.
53003013	Kyɛ yɛnee, yɔɔmine, yɛ ta bale a yɛ eveɛle poɔ.
53003014	Kyɛ ka neɛ zaa ba wa de a te noɔre a gan ŋa poɔ, yɛ bɔŋ o velaa. Yɛ ta laŋ ne o ka vi kpɛ o.
53003015	Kyɛ yɛ ta de o ka o e yɛ dɔndɔmɔ, kyɛ yɛ tage o tobo a na yɛ yɔɔ la.
53003016	Pampana, ka a `maaroŋ Daŋna Omeŋɛ korɔ yɛ `maaroŋ tegteglɛ sori zaa poɔ. Ka a Daŋna be yɛ zaa zie.
53003017	Maa Pɔl la ŋmaa a puoruu ŋa ne mmeŋɛ nu. Lɛ la a `lego a gama na zaa N naŋ ŋmaa poɔ. Lɛ la ka N ŋmaa.
53003018	Ka a te Daŋna Yesu Kristo nɔndeteroo be yɛ zaa zie. Amen.
54001001	Pɔl, naŋ waa Yesu Kristo potuuro a Naaŋmen te Faara ane a Daŋna Yesu Kristo te kyelloo, nɔteroo zuiŋ,
54001002	A ko Temote, n bie meŋɛ a sagdeu poɔ: Nɔndeteroo, nyonono ane `maaroŋ be fo zie a yi te Saa Naaŋmen ane Kristo Yesu te Daŋna zie.
54001003	Lɛ N naŋ da sɔre fo a saŋ na N naŋ da gaa Masɛdonea, kyãã be a Ɛfɛsos teŋɛ poɔ ka fo na tõɔ̃ tere noɔre ko ba mine ka ba ta wuli wulu yuo zaa
54001004	bee kyɛllɛ senselloŋ bee saakom yiiluŋ yɛlɛ naŋ ba taa baaro zie. Ama zaa maŋ wa ne la nɔkpeɛne kyɛ ba wa ne Naaŋmen mɛduoruu naŋ yi a sagdeu zie.
54001005	A noɔre tao zie la nɔmmo naŋ yi a sukyiwelwel ne poteɛro velaa, ne sagdeu yelmeŋɛ poɔ.
54001006	Ba mine ŋmaa la yi a yɛlɛ ama poɔ kyɛ leɛ kyaare a yelbie naŋ ba taa tɔnɔ.
54001007	Ba boɔrɔ la ka ba waa a nɔbinna wuliwullibo, ne lɛ zaa ba ba bɔŋ a yɛlɛ ba naŋ yeli bee a yɛlɛ ba naŋ maŋ sage de biŋ kpẽã tɛgɛ.
54001008	Kyɛ te bɔŋ la ka a nɔbinnaa waa la bonvelaa ka neɛ wa de o a tonɔ ne a nɔbinna sobiri poɔ.
54001009	Te bɔŋ la ka Naaŋmen ba biŋ O noɔre ko a yeltori sobɔ, kyɛ ko a nɔkonde deme ane a yelbaderebe ne a Ŋmen-ba-zo deme, ane yelbebe deme, ne nobɔ balaŋ yɛlɛ naŋ ba e kyerete, ne potuo deme, ane balaŋ naŋ ko ba saamine ne balaŋ naŋ ko ba mamine, ne neŋkooreba,
54001010	ne a pẽɛ̃pẽɛ̃ deme ne dɔbɔ naŋ maŋ erɛ peɛmo tonfaare taaba, ne gbaŋgbaa koɔreba, ane ziriŋmaaraba ne nobɔ naŋ ba tu a yelbie ba naŋ pɔ—ane yɛlɛ na zaa naŋ kyaare ne a wulu soŋ
54001011	naŋ seŋ a Naaŋmen, naŋ taa maaloo yaga, yelnoore naŋ taa pugibu, a yelnoore na O naŋ da de eŋ n nuuri poɔ.
54001012	N puori la Kristo Yesu te Daŋna bareka, Onɔ naŋ ko ma faŋ, O naŋ da de ma ka N waa sagdeu sobɔ a iri ma eŋ O tomɔ poɔ zuiŋ.
54001013	N daŋ waa la neɛ naŋ maŋ yeli yelbifaare kyaare ne Naaŋmen, a dɔgre nobɔ, a to ba zomɔ, kyɛ N da nyɛ la nyonono, bonzuiŋ N da ba bɔŋ bon na N naŋ erɛ a n basagdeu poɔ.
54001014	A te Daŋna nɔndeteroo da waara la n zie yaga zaa, ane a sagdeu ne nɔmmo naŋ be a Kristo Yesu poɔ.
54001015	A yelbie ama waa la yeldɛlle a seŋ sagdeu zaa: Kristo Yesu wa kpɛ la a donɛɛ poɔ ka O wa faa yelbebe deme—a ba poɔ, N waa la a zusobɔ.
54001016	A ŋaa zuiŋ la ka Maa naŋ waa a zusobɔ nyɛ nyonono, ka n zie la ka Yesu Kristo na tõɔ̃ wuli O kannyiri zaa, ka a na tõɔ̃ waa mannewuluu ko balaŋ naŋ pãã na sage de O a nyɛ nyɔvore naŋ kon bɔŋ baare.
54001017	Pampana ŋa, ka pugibu ne eŋno be a Naa, naŋ kon bɔŋ baare, kyɛ kon bɔŋ kpi, kyɛ neɛ zaa naŋ kon bɔŋ nyɛ, ane a Naaŋmen yoŋ naŋ taa yɛŋ, zie tegteglɛ. Amen.
54001018	N bie, Temote, N de la a noɔre ŋa eŋ fo nuuri poɔ, a kyaare a yɛlɛ a Ŋmen-noɔr deme naŋ da yeli fo eŋɛ, ka a yi a yɛlɛ ama zie la ka fo na tõɔ̃ zɔɔ a zɔɔre velaa,
54001019	a nyɔge sagdeu ne poteɛro velaa taa. Ba mine naŋ da zagre a yɛlɛ ama, saŋ la ba sagdeu, a na a gbori naŋ saŋ more a kõɔ̃ poɔ.
54001020	A ba poɔ la ka Homɛneos ane Alɛksanda naŋ be. N da iri de ba la ko Setaana, ka ba na wa bɔŋ ka ba ta yeli yelbifaare kyaare ne Naaŋmen.
54002001	A lɛ poɔ, a piiluŋ, N dɔre eŋ yɛ la ka yɛ puori Naaŋmen ne sɔroo, ne puoruu, ne sooroo, ne bareka puoruu a ko nobɔ zaa—
54002002	a ko namine ane balaŋ zaa naŋ taa faŋ, ka te na tõɔ̃ kpeɛrɛ ne `maaroŋ ne baaloŋ a Naaŋmen sobiri tuubu ne yelmeŋɛ zaa poɔ.
54002003	Bonso, ŋaa la a bon na naŋ waa bonvelaa Naaŋmen niŋe soɔ, ne a bon na Naaŋmen te Faara naŋ sage ne.
54002004	Naaŋmen boɔrɔ la ka nobɔ zaa nyɛ faabo kyɛ wa taa a yelmeŋɛ bɔmmo.
54002005	Bonso, Naaŋmen yenaa la bebe, kyɛ a Naaŋmen ne nensaala kpakyaga, dikyeenɛ yenaa la bebe. Onɔ la a neɛ Kristo Yesu,
54002006	naŋ da de Omeŋɛ ka O waa a nobɔ zaa leɛyɔɔ- de yɔɔre—a yɛlɛ ama dansediu na wa la a saŋ na naŋ seŋ.
54002007	A yɛlɛ ama zuiŋ la ka Naaŋmen da iri ma biŋ ka N waa a kaŋkanna ne potuuro, ne a Tendaa deme wuliwullo a sagdeu ne yelmeŋe poɔ. N yele la a yelmeŋɛ a Kristo eŋɛ kyɛ ba ŋmaara zirii.
54002008	A lɛ poɔ, N boɔrɔ la ka dɔbɔ zaa, zie zaa, ka ba puori kyɛ zɛge ba nusonne, ka suuri bee nɔkpeɛne ta kyebe.
54002009	A lɛ meŋ la ka N boɔrɔ ka pɔgɔbɔ maŋ maale bamenne ne bonsusonne ne vi zoobu ne bamenne taabo, ka a ba e ne zukɔɔloŋ naŋ villi bee salema bee `leŋ lɛpɛle bee su kpare naŋ taa daaroŋ kpẽã,
54002010	kyɛ ka ba maale bamenne ne tonveɛle naŋ seŋ pɔgɔbɔ naŋ tuuro Naaŋmen sobiri.
54002011	Vɛŋ ka pɔgɔ zanna kyɛ e gbili a o zannoo poɔ ne sigru milluu zaa.
54002012	Kyɛ N ba sage ka pɔgɔ wuli bee taa faŋa gaŋ dɔɔ, kyɛ ka o e gbili.
54002013	Bonso, Naaŋmen daŋ de la wẽɛ̃ maale Adam kyɛ ka Hawa meŋ tu.
54002014	A da ba e Adam naŋ da kpɛ bɛlloo poɔ, kyɛ a pɔgɔ la da kpɛ bɛlloo poɔ a ŋmɛ gbɛre.
54002015	Kyɛ Naaŋmen na are gu la pɔgɔbɔ a ba bibiiri dɔgebo poɔ, ka ba kyãã tu a sagdeu ne nɔmmo ne kyereteluŋ sobiri poɔ ne bamenne taabo.
54003001	Aŋa la a yelbiri naŋ waa yeldɛlle: Ka neɛ zaa wa sereŋ boɔrɔ puoru kaara zie, o boɔrɔ la tonvelaa.
54003002	A lɛ pãã, a fere la ka puoru kaara ta taa saŋnaa zaa, kyɛ ka o e serɛ ko pɔgɔ yenaa yoŋ, ka o nyɔge omeŋɛ velaa, a taa omeŋɛ velaa, a taa eŋno nobɔ niŋe soɔ, a tuori saama velaa, kyɛ tõɔ̃ wuli nobɔ.
54003003	O kon maŋ boɔrɔ dãã, bee nɔnɔ zɔɔre, bee maŋ miine ne libikɛkɛ, kyɛ O da naa erɛ baaloŋ, kyɛ ta boɔrɔ gɔmpɔge bee e libimiinu sobɔ.
54003004	A fere la ka O kaara omeŋɛ yideme velaa, kyɛ ka o bibiiri sigre bamenne korɔ o ne yelmeŋɛ zaa.
54003005	(Ka a neɛ ba bɔŋ lɛnɛɛ o naŋ na kaara omeŋɛ yideme, wolɔ la ka o na tõɔ̃ kaara a Naaŋmen puoru deme?)
54003006	A fere la ka o ta waa neɛ na naŋ ba kɔɔre a sagdeu poɔ, ka lɛ naane, o na fuuro la omeŋɛ a le kpɛ a Setaana saŋnaa poɔ.
54003007	A lɛ meŋ poɔ, a fere la ka o taa yuori a yeŋ deme poɔ, ka o ta le kpɛ zomɔ toobo ane a dɛvel bɛraa poɔ.
54003008	A puoru tontoneba meŋ zie, a fere la ka ba waa nobɔ naŋ taa yelmeŋɛ, kyɛ ta taa nɔe ayi. Ba meŋ kon maŋ boɔrɔ dãã, bee miine ne libikɛkɛ,
54003009	kyɛ ka ba taa a sagdeu yelsɔgla velaa ne poteɛroŋ parepare.
54003010	Vɛŋ ka yɛ de wẽɛ̃ gyɛle kaa ba, kyɛ pãã vɛŋ ka ba toŋ a puoru tontoneba tomɔ ka yelsaŋnaa zaa kyebe.
54003011	A lɛ meŋ, a ferɛ la ka ba pɔgɔbɔ taa yelmeŋɛ, kyɛ ta ŋmaa zirii saŋ nobɔ yoe, a nyɔge bamenne velaa, kyɛ waa nobɔ naŋ seŋ sagdeu yɛlɛ zaa poɔ.
54003012	Vɛŋ ka a puoru deme tontoneba waa serbɛ ko pɔgɔ yenaa yoŋ, kyɛ kaara a ba bibiiri ane bamenne yideme velaa.
54003013	Bonso, balaŋ naŋ da toŋ a puoru deme tontoneba tomɔ velaa nyɛ la tonvelaa ne pera kpoŋ a Kristo Yesu sagdeu poɔ.
54003014	N ŋmaa la a yelbie ama ko fo ane kyello teɛroŋ ka N na wa la fo zie wiẽũ lɛ.
54003015	Kyɛ ka Maa wa kɔɔre, n yelbie ama na vɛŋ la ka fo tõɔ̃ bɔŋ lɛ fo naŋ na kpeɛrɛ a Naaŋmen yiri poɔ, naŋ waa a Naaŋmen voora puoru deme ne a yelmeŋɛ lugo ane dankyen pare.
54003016	Neɛ zaa na sage de la ka Naaŋmen sobiri tuubu yelsɔglaa e la kpoŋ: Naaŋmen da sãã la a eŋgan eŋɛ, a waa yeltori sobɔ a Seɛ eŋɛ. Malkere da nyɛ O la; ba da kanne la O yɛlɛ a Tendaa deme poɔ; ba da sage de O la a donɛɛ poɔ; ba da de o la do ne a eŋno poɔ.
54004001	A Seɛ yeli la kperaa lɛ ka a puoriŋ, ba mine na ŋmaa yi la a sagdeu sobiri poɔ kyɛ tuuro se-zirii ane kɔntɔmɔ wuluu.
54004002	Ba maŋ ŋmaara la zirii a ba melmelloo poɔ, kyɛ taa poteɛroŋ naŋ kɔɔ ne kuri ba naŋ eŋ vũũ poɔ.
54004003	Ba ba sage ka nobɔ kuli taa kyɛ yeli ka nobɔ ta di bondirii mine. Naaŋmen da maale la a bondirii ama ka balaŋ naŋ sage de kyɛ bɔŋ a yelmeŋɛ, na tõɔ̃ de a ne bareka puoruu.
54004004	Bonso, Naaŋmen bon-iraa zaa waa la bonvelaa, kyɛ bon zaa kyebe ka te na zagre, ka tenee wa de a ne bareka puoruu.
54004005	Bonso, bon zaa e la Naaŋmen soobo O naŋ iri biŋ, a yi O yelbir ne a te puoruu zie.
54004006	Ka fõõ teɛre a yɛlɛ ama a ko a yɔɔmine, fo na waa la Yesu Kristo tontonvelaa naŋ na baa do a sagdeu yelbie ane a wulu velaa na fo naŋ tu poɔ.
54004007	Zagre a sensellon dɛgɛ pɔɔnyanne naŋ maŋ yele, kyɛ zanne a Naaŋmen sobiri tuubu yɛlɛ.
54004008	Bonso, eŋgan faŋ zannoo taa la tɔnɔ fẽẽ, kyɛ Naaŋmen sobiri tuubu taa la tɔnɔ yɛlɛ zaa poɔ kyɛ taa polloo a pampana nyɔvore ane a nyɔvore naŋ be niŋe naŋ na wa poɔ.
54004009	A yelbie ama waa la yeldɛlle a seŋ sagdeu zaa
54004010	(a ŋaa la so ka te maŋ toŋ toŋkpeɛne a nyɛ zomɔ), ka te taa la te kyello teɛroŋ a Naaŋmen voora zie. Onɔ la a nensaala zaa faara, a gaŋ a zaa, balaŋ naŋ sage de.
54004011	Tere noɔre a yɛlɛ ama poɔ, kyɛ wuli ama meŋ.
54004012	Ta vɛŋ ka neɛ zaa de ka fo ba e bon zaa a fo bile zuiŋS, kyɛ vɛŋ ka fo waa mannewuluu ko a sagdeu deme, a yelbie, ne eroŋ, ne nɔmmo, ne seɛ, ne sagdeu ne yelperete poɔ.
54004013	Gu ka N wa te wa, a de fomeŋɛ ko a ŋmaabo kannoo, a dɔre-eŋ, ane a wuluu.
54004014	Ta de ka a kyɔgtaa na naŋ be fo zie ka o ba e bon zaa, a kyɔgtaa na fo naŋ da de a yi a Ŋmen-noɔr sobɔ toɔlɔ zie, a saŋ na a nembɛrɛ naŋ da dɔgle ba nuuri fo eŋɛ.
54004015	Kyãã teɛre a yɛlɛ ama, a de fomeŋɛ zaa ko a, ka neɛ zaa na tõɔ̃ nyɛ ka fo kyenoo zaa gɛrɛ la nimitɔɔre.
54004016	Teɛrɛ fomeŋɛ yɛlɛ ane a wulu velaa. Kyãã be a poɔ, bonzuiŋ ka fõõ wa erɛ a lɛ, fo na faa la fomeŋɛ ane balaŋ zaa naŋ kyɛllɛ a fo yeli.
54005001	Ta nyare neŋkpoŋ zaa zu yaga, kyɛ mɔgle o a na fo saa na, a mɔgle a pɔlɔ a na fo yɔɔmine na,
54005002	a mɔgle pɔɔnyanne a na fo mamine, kyɛ mɔgle a pɔɔsare a na fo yɔɔpuulii ane yelperete zaa.
54005003	De gyermɛ ko pɔɔkɔbɔ naŋ sereŋ waa ba yoŋ.
54005004	Ka pɔɔkoɔre kaŋ zaa wa taa bibiiri bee yaŋ mine, vɛŋ ka ba de wẽɛ̃ zanne lɛ ba naŋ na tu a Naaŋmen sobiri a bamenne yideme poɔ a kyɛ pãã leɛ yɔɔrɔ ba dɔgreba, bonso, ama la ka Naaŋmen naŋ maŋ sage ne.
54005005	Ka pɔɔkoɔre na naŋ sereŋ waa pɔɔkoɔre wa bebe, kyɛ o meŋ ba taa neɛ zaa, o maŋ eŋnɛ la o kyello teɛroŋ zaa Naaŋmen zie kyɛ dere sɔroo ane puoruu korɔ Naaŋmen ŋmenaa ane tensoɔ saŋ.
54005006	Kyɛ a pɔɔkoɔre naŋ maŋ tu omeŋɛ noɔ boɔbo sobiri, kpi la ne lɛ o naŋ kyãã voorɔ.
54005007	Tere a nɔe ama ko a pɔɔkɔbɔ, ka kaŋ zaa ta taa saŋnaa zaa.
54005008	Ka neɛ zaa ba de boma ko omeŋɛ nobɔ, a gaŋ a zaa, balaŋ naŋ be omeŋɛ yiri poɔ, o zagre la a sagdeu kyɛ waa faa gaŋ basagdeu sobɔ.
54005009	Ta vɛŋ ka pɔɔkoɔre poɔ a pɔɔkɔbɔ poɔ ka onɔ ba ta yuomo lezaata, a da waa serɛ yenaa pɔgɔ,
54005010	kyɛ meŋ taa yuori o tonveɛle zuiŋ, a e pɔgɔ naŋ da kaara o bibiiri velaa, a tuori de saama velaa, ka o da pɛge a Ŋmendeme gbɛɛ, a meŋ de sommo ko balaŋ naŋ be yelferaa poɔ, kyɛ tuuro a tonsonne zaa sobiri.
54005011	Kyɛ ta sage de a pɔɔkɔsare eŋ a pɔɔkɔbɔ poɔ, bonso ka ba boɔbo wa leɛ kpɛ dɔɔ boɔbo poɔ naŋ kyaare ne Kristo, ba maŋ boɔrɔ la ka ba kuli serbɛ.
54005012	Lɛ la ka ba na nyɛ sɛrɛɛ diu, bonzuiŋ ba iri la a ba sagdeu danwẽɛ̃ sobɔ bare.
54005013	A yi a puoriŋ, ba maŋ kpɛ la entuo poɔ a yɔ yɔɔrɔ yie poɔ. A ba e a entuo yoŋ poɔ, kyɛ ba meŋ maŋ waa la gagaareba naŋ maŋ yoɔrɔ kpeɛrɛ ba taaba yɛlɛ poɔ.
54005014	Lɛ zuiŋ, N boɔrɔ la ka pɔɔkɔsare, ka ba kuli serbɛ a dɔge bibiiri, a kaara a ba yie velaa, kyɛ ka ba meŋ ta tere vuo zaa ko a sobɔ na naŋ kyaare ne ba ka o saŋ ba yoe.
54005015	Bonso, ba mine faa yi la a ama sobiri poɔ a leɛ tuuro Setaana.
54005016	Ka dɔɔ bee pɔgɔ kaŋ zaa naŋ sage de wa taa pɔɔkɔbɔ a o yideme poɔ, vɛŋ ka o soŋ ba kyɛ ta vɛŋ ka ba waa bontegroŋ ko a puoru deme, ka ba na tõɔ̃ soŋ balaŋ naŋ sereŋ waa pɔɔkɔbɔ.
54005017	A nembɛrɛ zie, balaŋ naŋ kaara yɛ a Naaŋmen sobiri poɔ, yɛ de ka ba seŋ gyermɛ boyi zie, a gaŋ a zaa, balaŋ naŋ toŋ yaga a yelbir ne wuluu poɔ.
54005018	Bonso, a Ŋmaabo yele la, “Ta `leŋ a naab noɔre a saŋ na o naŋ nɛbrɛ a kyi bie ka a yi,” kyɛ “A tontonɔ seŋ la o yɔɔre.”
54005019	Ta kyɛllɛ yɛlɛ zaa naŋ kyaare ne a nembɛrɛ kaŋ zaa zie, ka a ba e ka nobɔ bayi bee bata di la danseɛ.
54005020	Nyare balaŋ naŋ maŋ maale yelbieri zu a nobɔ zaa niŋe soɔ, ka balaŋ naŋ kyɛre na zoro dambẽɛ̃.
54005021	N yele fo la ne danse-diu, a Naaŋmen, ne a Daŋna Yesu Kristo, ne a malkere Naŋmen naŋ iri niŋe soɔ, ka fo maŋ tuuro a nɔe ama kyɛ ta de nobɔ mine kyɛ ba sage ba mine, ka nɔmboore meŋ ta kyebe.
54005022	Ta dɔgle fo nuuri neɛ kaŋ zu wiẽũ lɛ, bee kpɛ nobɔ mine yelbebe poɔ. Kaara fomeŋɛ ka fo e neɛ naŋ ba taa saŋnaa zaa.
54005023	Ta kyãã nyuuro kõɔ̃ yoŋ, kyɛ nyu dãã belaŋ a fo poɔ ane a fo baaloŋ bilibili zuiŋ.
54005024	Nobɔ mine yelbebe sereŋ sãã la a de ba wẽɛ̃ a sɛrɛɛ diu zie. Nobɔ mine yelbebe tuuro la ba puoriŋ.
54005025	A lɛ meŋ poɔ, ba mine tonveɛle sereŋ sãã la, kyɛ ka a tonveɛle naŋ ba sãã kon leɛ tõɔ̃ sɔgle.
54006001	Vɛŋ ka balaŋ zaa naŋ be a gbaŋgbaa dakyara poɔ, de ba neŋkponni ka ba seŋ gyermɛ zaa, ka kaŋ zaa kon tõɔ̃ yeli yelbifaare kyaare ne Naaŋmen yuori bee a O wuluu.
54006002	Balaŋ naŋ taa neŋkponni naŋ sage de zie, vɛŋ ka ba ta de ba neŋkponni ka ba ba e bon zaa, bonzuiŋ ba e la ba yɔɔmine. Kyɛ vɛŋ ka ba toŋ gbaŋgbaa tomɔ ko ba, bonzuiŋ balaŋ naŋ poŋ ba tomɔ tɔnɔ e la nobɔ ba naŋ tõɔ ̃ dɛlle ane balaŋ ba naŋ nɔŋ. Ama la ka fo na wuli a dɔre eŋ ba ka ba e.
54006003	Kyɛ ka neɛ zaa wa wuli yelyuo kyɛ ba sage ne a yelbisonne naŋ yi te Daŋna Yesu Kristo zie, bee a wuluu naŋ seŋ Naaŋmen sobiri tuubu,
54006004	o fuuro la omeŋɛ kyɛ ba bɔŋ bon zaa. O maŋ eŋ la o boɔbo faare a soorbie ane nɔkpeɛne yelbie zie. Ama maŋ wa ne la nyuuri, ne zɔɔre, ne yelfaare yeli ko taaba, ne teɛro faare,
54006005	ne tagetaa naŋ maŋ be nobɔ naŋ taa teɛroŋ naŋ saŋ zie, balaŋ ba naŋ da bɛlle ka ba ta leɛ taa yelmeŋɛ zaa kyɛ teɛre ka Naaŋmen sobiri tuubu maŋ wa ne la libie tɔnɔ. Sɛre yi ba zie.
54006006	Kyɛ Naaŋmen sobiri tuubu laŋ ne popeɛloŋ taa la tɔnɔ kpoŋ.
54006007	Bonso, te da ba taa bonzaa kpɛ ne a donɛɛ poɔ, kyɛ a e la yelmeŋɛ ka te kon tõɔ̃ leɛ de bonzaa a yi ne.
54006008	Kyɛ ka tenee wa taa bondirii ne bonsuuri, te poɔ na pɛle ne la lɛ.
54006009	Balaŋ naŋ maŋ boɔrɔ naboma le kpɛ la gyennoo ne bɛraa poɔ. Ba meŋ kpɛ la damboluŋ ne boɔbo faare naŋ na tõɔ̃ eŋ ba baaloŋ poɔ. Ŋaa la maŋ de nobɔ faa kpɛ ne a saŋnaa ne saŋ-baro zie.
54006010	Bonso, libie nɔmmo la a yelfaa eroŋ yaga piilu zie. Nobɔ mine naŋ sereŋ boɔrɔ libie taroo, bɔre la a sagdeu sobiri kyɛ kyɔge bamenne ne teɛro saŋnaa yaga.
54006011	Kyɛ fõõ, naŋ e a Naaŋmen neɛ, zo yi a ama poɔ. Zo tu yeltori, ne Naaŋmen sobiri tuubu, ne sagdeu, ne nɔmmo, ne kannyiri, ane sebaaloŋ.
54006012	Zɔɔ a sagdeu zɔɔvelaa. Nyɔge taa a nyɔvore naŋ kon bɔŋ baare, a be na Naaŋmen naŋ boɔle fo poɔ, a lɛ fo naŋ da sage a sagebo velaa ne a fo noɔre a danseɛ deme yaga zie.
54006013	N eŋ fo la noɔre a Naaŋmen niŋe soɔ, Onɔ naŋ ko boma zaa vooroŋ ane Kristo Yesu niŋe soɔ, Onɔ naŋ da di a O danseɛ velaa a Ponteas Pailat zie,
54006014	ka fo taa a nɔteroo ŋa velaa ka yeldɛgre bee yelsaŋnaa kyebe kyɛ gu a te Daŋna Yesu Kristo waabo daare,
54006015	a waabo Naaŋmen naŋ na wuli a Omeŋɛ saŋ—Naaŋmen, a Faŋ Zaa Sobɔ yoŋ naŋ taa maaloo, a namine zaa Naa, ane a daŋneba zaa Daŋna,
54006016	Onɔ yoŋ naŋ kon bɔŋ kpi, naŋ kpeɛre a kyãã na poɔ neɛ naŋ kon bɔŋ kpɛ, ne a Sobɔ na neɛ zaa naŋ da ba nyɛ bee kon tõɔ̃ bɔŋ nyɛ. O zie la ka pugibu ne kpẽã naŋ kon bɔŋ baare na be. Amen.
54006017	Eŋ noɔre ko balaŋ naŋ waa bontareba a pampana saŋ ka ba ta teɛre ka ba gaŋ la nensaala zaa bee eŋ ba kyello teɛroŋ a naboma na naŋ baara poɔ, kyɛ ka ba eŋ ba kyello teɛroŋ a Naaŋmen voora zie, Onɔ naŋ maŋ dere bonnoore yaga zaa korɔ te.
54006018	Eŋ noɔre ko ba ka ba erɛ velaa, ka ba bontaroŋ be tonveɛle poɔ, ka ba maŋ taa nuyuo kyɛ maŋ sage ka ba poŋ ba boma.
54006019	A sobiri ŋa poɔ la ka ba na biŋ a parvelaa ko bamenne kyɛ gu a saŋ naŋ na wa, ka ba na tõɔ̃ nyɔge taa a nyɔvore naŋ kon bɔŋ baare.
54006020	Temote, gu velaa a yɛlɛ ama ba naŋ de eŋ fo nuuri poɔ. Leɛ yi yelbidɛgre ne yelbizagla zaa ane a nɔkpeɛne teɛroŋ ba naŋ maŋ ŋmaa zirii boɔle ka bɔmmo,
54006021	a yɛlɛ na ba mine naŋ tuuro a leɛ bɔre yi a sagdeu sobiri poɔ. Nɔndeteroo be fo zie. Amen.
55001001	Pɔl, naŋ waa Kristo Yesu potuuro a Naaŋmen boɔbo poɔ, a seŋ a nyɔvore polloo naŋ be Kristo Yesu poɔ,
55001002	A ko Temote, n bie N naŋ nɔŋ: Nɔndeteroo, nyonono, ane `maaroŋ be fo zie a yi a Saa Naaŋmen ane a Kristo Yesu te Daŋna zie.
55001003	N puoro la Naaŋmen, N naŋ tonɔ korɔ ne poteɛro soŋ a na n saakommine naŋ da toŋ, bareka, ka N maŋ teɛre fo yɛlɛ a n puoruu poɔ tensoɔ ne ŋmenaa saŋ.
55001004	N naŋ teɛre fo ŋmenaa kõɔ̃, N sereŋ boɔrɔ la ka N nyɛ fo ka N na tõɔ̃ paale ne popeɛloŋ.
55001005	N meŋ teɛre la a sagdeu naŋ be fo zie, naŋ e sagdeu meŋɛ. A piiluŋ, a sagdeu ŋa da be la fo makoma Loes ane fo ma Eones zie, kyɛ N bɔŋ la velaa ka a meŋ be la fo zie.
55001006	A ŋaa zuiŋ la ka N teɛre fo ka fo iri a Naaŋmen kyɔgtaa naŋ be fo zie, a yi a n nuuri dɔgloo, na vũũ fo naŋ dɔm.
55001007	Bonso, Naaŋmen da ba ko te dambẽɛ̃ seɛ, kyɛ O da ko te la faŋa, nɔmmo, ne temenne taabo seɛ.
55001008	A lɛ poɔ, ta zoro vi a te Daŋna danse-diu bee maa naŋ waa O nempigraa zuiŋ. Kyɛ laŋ ne ma woore a yelnoore zuiŋ Naaŋmen faŋa eŋɛ.
55001009	Naaŋmen la faa te kyɛ boɔle te ne boɔloo soŋ—ka a da ba yi te tomɔ zuiŋ kyɛ a da yi la Omeŋɛ boɔbo ne a nɔndeteroo na O naŋ da de ko te Kristo Yesu eŋɛ kyɛ ka a saŋ na da bɔŋ piili.
55001010	Kyɛ pampana, O nɔndeteroo da sãã la a yi te Faara Yesu Kristo nyaabo poɔ, Onɔ naŋ da e ka kũũ ba la e bon zaa kyɛ taa nyɔvore ane vooroŋ naŋ kon bɔŋ baare, ka a be kyaane poɔ a yi a yelnoore zie.
55001011	A yelnoore ŋa zuiŋ la ka Naaŋmen da iri ma ka N waa kaŋkanna, ne potuuro, ne a Tendaa deme wuliwullo.
55001012	A ŋaa zuiŋ la ka N meŋ nyɛ a woore ama. Kyɛ N ba zoro vi, bonso N bɔŋ la a neɛ N naŋ sage ne. N meŋ leɛ de la ka O na tõɔ̃ kaara a bon na N naŋ de eŋ O nuuri poɔ kyɛ gu a bebiri na.
55001013	Nyɔge velaa a yelbisonne mannoo fo naŋ da woŋ n zie ne sagdeu ne nɔmmo naŋ be Kristo Yesu poɔ.
55001014	Kaara a bonvelaa na Naaŋmen naŋ da de eŋ fo nuuri poɔ, a yi a Sekyerete naŋ be te zie.
55001015	Fo bɔŋ la a ŋaa: ka balaŋ na zaa naŋ be Asia paaloŋ poɔ leɛ la ba puori ko ma. Fogyɛlɔs ne Hermɔgyɛnees poɔ la ba poɔ.
55001016	Ka a Daŋna de nyonono ko Onesefɔrɔs yideme, bonso o da maŋ soŋ ma la kyɛ da ba zoro n banzɔlɔ vi.
55001017	Kyɛ saŋ na o naŋ da be Rom teŋɛ poɔ, o da sereŋ bɔ ma la a te nyɛ ma.
55001018	Ka a Daŋna e ka o nyɛ nyonono a yi a Daŋna zie a bebiri na daare! Fo bɔŋ la velaa a ziiri yaga na o naŋ da soŋ ma Ɛfɛsos teŋɛ poɔ.
55002001	A lɛ pãã, fõõ naŋ e n bie, taa kpẽã a nɔndeteroo naŋ be Kristo Yesu poɔ.
55002002	Kyɛ a yɛlɛ na fo naŋ da woŋ ka N yeli a danseɛ deme yaga zie, de a yɛlɛ ama ko nobɔ fo naŋ na tõɔ̃ dɛlle ka ba meŋ na tõɔ̃ wuli nobɔ mine.
55002003	A lɛ pãã, nyɛ woore ne kannyiri a na Yesu Kristo sogya velaa.
55002004	Sogya zaa naŋ toŋ o sogya tomɔ ba de omeŋɛ eŋ a bebiri zaa yelkɛkɛ poɔ, ka o na tõɔ̃ pɛle a neɛ naŋ eŋ o a sogya tomɔ poɔ.
55002005	A lɛ meŋ, ka neɛ wa be zoobu poɔ, o kon tõɔ̃ nyɛ a wedere zupile, see ka o zo a lɛ ba naŋ da maale biŋ.
55002006	A koɔraa naŋ kɔ yaga da naa waa la a piilu sobɔ naŋ na nyɛ o toɔre a wɔmɔ pommu saŋ.
55002007	Teɛre a yɛlɛ N naŋ yeli, bonso, a Daŋna na e la ka fo bɔŋ a zaa tɛgɛ.
55002008	Leɛ teɛre Yesu Kristo naŋ yi David bibiiri poɔ, Onɔ Naaŋmen naŋ da iri yi kuuni poɔ—a lɛ N naŋ da yeli n yelnoore poɔ.
55002009	A yelnoore ŋa zuiŋ la ka N nyɛrɛ woore a te seŋ ka ba eŋ ma banzɔlɔ, a na yelfa-erɛ la ma. Kyɛ Naaŋmen yelbiri ba kpɛ banzɔlɔ.
55002010	A ŋaa la so ka N are kpẽã a yelfere zaa poɔ, a nobɔ na Naaŋmen naŋ da iri zuiŋ, ka ba meŋ na tõɔ̃ nyɛ a faabo naŋ be Kristo Yesu poɔ ane eŋno naŋ kon bɔŋ baare.
55002011	A yelbie ama waa la yeldɛlle: Ka tenee da kpi ne O, te meŋ na voorɔ ne O la;
55002012	ka tenee are kpẽã, te meŋ na di la naaloŋ ne O. Ka tenee kyiire O, Onɔ meŋ na kyiire te la;
55002013	ka tenee ba taa sagdeu, Onɔ na maŋ taa la sagdeu, bonso O kon tõɔ̃ kyiire Omeŋɛ.
55002014	Teɛre a nobɔ a yɛlɛ ama. Sereŋ yeli ko a nobɔ a Naaŋmen niŋe soɔ ka ba ta kpɛ nɔkpeɛne a yelbie zuiŋ. Ŋaa la a yellaama naŋ na wa ne saŋnaa ko balaŋ naŋ woŋ.
55002015	E aneɛ a de fomeŋɛ ko Naaŋmen a na neɛ O naŋ na tõɔ̃ sage ne. Waa na tontonɔ naŋ ba taa vi kyɛ na tõɔ̃ manne velaa a yelmeŋɛ yelbie tɛɛtɛɛ tɛgɛ.
55002016	Bare balaŋ naŋ yeli yelbidɛgre ane yelbizagla, bonso ba na duoro la yaga a Ŋmen-ba-zo yɛlɛ poɔ.
55002017	Ba yelbie na yaare la na gbantori naŋ kon bɔŋ baare. Homɛneos ne Filetos poɔ la ba poɔ.
55002018	Ba ŋmaa la yi a yelmeŋɛ sobiri poɔ, a yeli ka a kũũ leɛiruŋ saŋ faa tɔle la, a lɛ pãã dɔŋ ba mine a ba sagdeu poɔ.
55002019	Ane lɛ zaa, Naaŋmen pare biŋnu are la gbeŋgbeŋ, kyɛ taa a `lego ŋa: “A Daŋna bɔŋ la balaŋ O naŋ so,” kyɛ meŋ, “Vɛŋ ka neɛ na zaa naŋ boɔle a Daŋna yuori leɛ yi o yelbatori eroŋ poɔ.”
55002020	A yikpoŋ poɔ, tonton boma bebe la ba naŋ maale ne salema bee selva. Kyɛ a mine bebe la ba naŋ maale ne daare bee yagra. A mine taa la eŋno, kyɛ a mine meŋ ba taa eŋno zaa.
55002021	Ka neɛ zaa wa pɛge omeŋɛ yi a yɛlɛ ama poɔ, o na waa la na tonton bon naŋ taa eŋno ba naŋ iri biŋ, naŋ na tõɔ ̃ toŋ tomɔ ko a Daŋna kyɛ e sere a gu tonveɛle kaŋ zaa.
55002022	Zo yi pɔloo boɔbo faare, kyɛ zo tu yeltori, sagdeu, nɔmmo ne `maaroŋ ne balaŋ na zaa naŋ boɔlɔ a Daŋna ne sukyiwelwel.
55002023	Kyɛ zagre damboli ne babɔŋ soorbie, bonso fo bɔŋ la ka ama maŋ wa ne la nɔkpeɛne.
55002024	Kyɛ a fere la ka a Daŋna gbaŋgbaa ta ŋmɛ nɔkpeɛne, kyɛ maŋ taa nimibaaloŋ ko nobɔ zaa, ka o meŋ sereŋ bɔŋ a wuluu tomɔ kyɛ taa kannyiri ka kaŋ zaa wa erɛ faa korɔ o.
55002025	See ka o wuli ne sebaaloŋ balaŋ na zaa naŋ kyaare ne o. Kaapɔg, Naaŋmen na ko ba la teɛroŋ leɛbo ka ba na tõɔ̃ taa a yelmeŋɛ bɔmmo,
55002026	ka ba na leɛ ba teɛroŋ kyɛ leɛ yi a dɛvel bɛraa poɔ, onɔ naŋ nyɔge ba a o boɔbo zuiŋ.
55003001	Kyɛ bɔŋ a ŋaa: Yeltuo na wa la a baaro daare.
55003002	Bonso, a nobɔ na e la nobɔ naŋ maŋ nɔŋ bamenne, a meŋ nɔŋ libie. Ba na maŋ fuuro la kyɛ maŋ erɛ pɔloŋ, a yeli yelbifaare naŋ kyaare ne Naaŋmen. Ba kon de ba dɔgreba noɔre. Ba kon yeli bareka, kyɛ meŋ ba waa yelkyerete deme.
55003003	Ba ba taa nɔmmo meŋɛ kyɛ meŋ ba boɔrɔ yelmaalo. Ba na maŋ ŋmaa la zirii eŋ nobɔ kyɛ kon taa bamenne. Ba na nɔŋ la potuoluŋ kyɛ ba nɔŋ tonveɛle.
55003004	Ba na iri la ba taaba pare. Ba na maŋ kyerɛ la eŋgan kyɛ fuuro bamenne. Ba na nɔŋ la bonnoore kyɛ bare Naaŋmen.
55003005	Ba waaloŋ na sãã la na Naaŋmen waaloŋ, kyɛ ba na kyiire la a waaloŋ ŋa faŋ. Leɛ fo puori ko a bama taaba.
55003006	Ba taaba la maŋ vu kpɛ yie poɔ a nyɔge pɔɔdambolo naŋ tuo yelbebe naŋ e tegroŋ, balaŋ naŋ maŋ sage ka boɔbo faare kaŋ zaa tagra ba gɛrɛ ne.
55003007	A pɔgɔbɔ bama maŋ zanna la tegteglɛ kyɛ ba tõɔ̃ taa a yelmeŋɛ bɔmmo.
55003008	A na Gyannes ane Gyamberes naŋ da kyaare ne Moses, a lɛ ka a nobɔ bama meŋ maŋ kyaare ne a yelmeŋɛ. Ba waa la nobɔ naŋ taa teɛroŋ naŋ saŋ, a e nobɔ ba naŋ da zagre a sagdeu poɔ.
55003009	Kyɛ ba kon tõɔ̃ gaa tɔɔre, bonzuiŋ neɛ zaa na nyɛ la ba damboluŋ, a na ba meŋ naŋ da nyɛ a dɔbɔ bayi damboluŋ.
55003010	Kyɛ fo bɔŋ la velaa a n wuluu, ne lɛ N naŋ waa, ane n boɔbo, n sagdeu, n kannyiri, n nɔmmo, ne lɛ N naŋ da are kpẽã.
55003011	Fo meŋ bɔŋ la a dɔgroŋ ne a woore na N naŋ da nyɛ a Anteok, Ekoneom ane Lostera poɔ. N da be la a woore ama poɔ ne kannyiri, kyɛ a Daŋna da faa ma la yi a zaa poɔ.
55003012	Yelmeŋɛ, neɛ zaa naŋ boɔrɔ ka o tu a Naaŋmen sobiri a Kristo Yesu poɔ, na nyɛ la dɔgroŋ.
55003013	Kyɛ nenfaare ne balaŋ naŋ maŋ taa nɔkãã a bɛllɛ, na duoro la efaaloŋ poɔ, a bɛllɛ kyɛ nyɛ bɛlloo.
55003014	Kyɛ fõõ zie, kyãã tu a yɛlɛ fo naŋ da zanne kyɛ sage de, bonso fo bɔŋ la a neɛ na zie fo naŋ zanne,
55003015	ne lɛ a naŋ yi fo bile saŋ ka fo da bɔŋ a Ŋmasonne, naŋ ko fo yɛŋ ka fo bɔŋ a faabo yɛlɛ naŋ yi a sagdeu naŋ be Kristo Yesu poɔ.
55003016	Ŋmaabo zaa yi la Naaŋmen vooroŋ zie kyɛ taa tɔnɔ a wuluu, zu nyaroo, sobiri leɛ-maaloo, ne yeltori wuluu poɔ,
55003017	ka Naaŋmen neɛ na tõɔ̃ taa bon zaa naŋ seŋ tonveɛle zaa tomɔ.
55004001	A lɛ poɔ, N eŋ fo la noɔre a Naaŋmen ne a Daŋna Yesu Kristo niŋe soɔ, Onɔ naŋ na di vobɔ ane kuuni sɛrɛɛ a O nyaabo ne O naaloŋ saŋ:
55004002	Kanne a yelbiri. Kyɔgre gu, ka a saŋ seŋ la bee a saŋ ba seŋ. Nyare ba zu, eŋ nobɔ sobiri, kyɛ dɔre eŋ ba ane kannyiri yaga ne wuluu.
55004003	Bonso, a saŋ na ta la ka ba kon leɛ kyɛllɛ yelmeŋɛ wuluu. Kyɛ a seŋ bamenne boɔbo, ba na kpare la taa wuliwullibo yaga naŋ na yeli a bon na a ba tobo naŋ zaŋna naŋ boɔrɔ.
55004004	Ba na leɛ la ba tobo bare a yelmeŋɛ zie kyɛ kyaare senselloŋ.
55004005	Kyɛ fõõ, gu fomeŋɛ yɛlɛ zaa poɔ, nyɛ woore ne kannyiri, toŋ a yelnoore kaŋkanna tomɔ, kyɛ toŋ a tontoneba tomɔ baare.
55004006	Pampana, Naaŋmen kyiri ma la bare a na kõɔ̃, kyɛ a saŋ ta la ka N gaa.
55004007	N da zɔɔ la zɔɔvelaa. N da baare la a zoobu. N da taa la a sagdeu velaa.
55004008	Pampana ba biŋ la a yeltoruŋ yɔɔre zupile ko ma, a zupile na a Daŋna, naŋ e a yeltori sɛrɛɛ dire, naŋ na ko ma a bebiri na—kyɛ a ba e Maa yoŋ, kyɛ balaŋ zaa meŋ naŋ sereŋ boɔrɔ O nyaabo.
55004009	E aneɛ a wa n zie wiẽũ,
55004010	bonso, Demas da bare ma la, o naŋ nɔŋ a pampana saŋ zuiŋ kyɛ gaa Tɛsaloneka. Kreskes da gaa la Galatea, kyɛ Titus da gaa la Dalmatea.
55004011	Luk yoŋ la be n zie. Taa Mark wa ne, bonso o taa la tɔnɔ ko ma a tontoneba tomɔ poɔ.
55004012	N meŋ toŋ la Tokekɔs ka o gaa Ɛfɛsos.
55004013	A kpare kpoŋ N naŋ da bare Karpos zie Troas poɔ, a saŋ na fo naŋ na wa, de o wa ne a laŋ ne a gama, a gaŋ a zaa, a ganvaare.
55004014	Alɛksanda, a saakpeɛrɛ e ma la faaloŋ yaga. Ka a Daŋna leɛ yɔɔ o ka a seŋ o tomɔ.
55004015	Kyɛ meŋ gu fomeŋɛ o zie, bonzuiŋ o da zagra la a te yelbie yaga lɛ.
55004016	A n mannewulu piilaa, neɛ zaa da ba are ne ma, kyɛ ba zaa da bare ma la. N puoro la korɔ Naaŋmen ka O ta de ba ka ba saŋ.
55004017	Kyɛ a Daŋna da are ne ma la, a ko ma faŋ ka a kannoo naŋ yi n zie na tõɔ̃ ta o tao zie zaa, kyɛ ka a Tendaa deme zaa na tõɔ̃ woŋ. O meŋ da faa ma la a yi a gbeŋ noɔre poɔ.
55004018	A Daŋna na faa ma la yi tonfaaloŋ zaa poɔ, kyɛ O na taa ma la velaa wa ne O sazu naaloŋ poɔ. Ka pugibu be O zie tegteglɛ. Amen.
55004019	Puori Presella ane Akola ne Onesefɔrɔs yideme.
55004020	Ɛrastos kyãã be la Kɔrent poɔ. N da bare la Terɔfemɔs naŋ faa beɛrɛ Meletɔs poɔ.
55004021	E aneɛ a wa kyɛ ka a uoni bɔŋ ta. Eobolɔs puoro fo la. Pudens, Lenɔs, Klaodea, ane a yɔɔmine zaa toɔle la ba puoruu.
55004022	Ka a Daŋna Yesu Kristo be fo seɛ zie. Nɔndeteroo be yɛ zie. Amen.
56001001	Pɔl, Naaŋmen gbaŋgbaa ane Yesu Kristo potuuro, a seŋ a sagdeu na a nobɔ Naaŋmen naŋ iri naŋ taa ane a yelmeŋɛ bɔmmo naŋ seŋ a Naaŋmen sobiri tuubu,
56001002	naŋ be a nyɔvore naŋ kon bɔŋ baare kyelloo poɔ, Naaŋmen naŋ kon bɔŋ ŋmaa zirii naŋ da polle kyɛ ka a saŋ bɔŋ piili;
56001003	kyɛ a saŋ naŋ da seŋ, O da e la ka O yelbiri sãã a yi a kannoo na Naaŋmen te Faara naŋ da eŋ n nuuri poɔ a seŋ a noɔre O naŋ da tere,
56001004	A ko Titus, a n bie meŋɛ a sagdeu na te zaa naŋ taa poɔ: Nɔndeteroo, nyonono, ne `maaroŋ be fo zie a yi a Saa Naaŋmen ane a Daŋna Yesu Kristo te Faara zie.
56001005	A ŋaa zuiŋ la ka N bare fo Kerete poɔ, ka fo da naa maale boma na zaa naŋ ba are vela ka a tori kyɛ iri nembɛrɛ biŋ tenne zaa poɔ a seŋ lɛ N naŋ tere noɔre ko fo.
56001006	Iri kaŋ zaa naŋ ba taa saŋnaa zaa kyɛ e pɔg bonyena serɛ, kyɛ ka o biiri sage de, ka neɛ zaa kon nyare ba zuri a nɔkonde bee yelbadere yɛlɛ poɔ.
56001007	A ferɛ la ka a puoru kaara ta taa saŋnaa zaa, a seŋ a kakaara naŋ tonɔ korɔ Naaŋmen. O kon maŋ boɔrɔ omeŋɛ boɔbo bee vɛŋ ka o suuri iri wiẽũ. O kon maŋ boɔrɔ dãã nyuubu, bee nɔnɔ zɔɔre, bee miine ne libikɛkɛ.
56001008	Kyɛ see ka o maŋ tuori saama velaa kyɛ maŋ boɔrɔ a bon na naŋ veɛlɛ. See ka o maŋ taa omeŋɛ velaa a waa yeltori ne kyerete sobɔ naŋ maŋ tõɔ̃ nyɔge omeŋɛ velaa.
56001009	A ferɛ la ka o maŋ nyɔge kpẽã a yelbie naŋ taa dɛlloo, a seŋ lɛ ba naŋ da wuli o, ka o na tõɔ̃ mɔgle ba mine ne yelmeŋɛ wuluu kyɛ nyare balaŋ naŋ maŋ ŋmeɛrɛ nɔkpeɛne zu.
56001010	Bonso, nɔkonde deme ne yelyel zagla ane bɛlbɛllɛ yaga be la be, a gaŋ a zaa, balaŋ naŋ be a yɔ-ŋmaabo poɔ.
56001011	See ka neɛ kaŋ pɔge ba nɔe, bonso bana la maŋ saŋ la yigbulo deme a wullo ba wuluu naŋ ba tu, a libikɛkɛ zuiŋ.
56001012	Bamenne kaŋkanna kaŋ da yeli la, “Kerete deme maŋ waa la ziri-ŋmaaraba, wɛdon faare, ane entuo digbogbo deme.”
56001013	A danseɛ ŋa e la yelmeŋɛ. A lɛ poɔ, nyare ba zuri daadaa, ka ba na tõɔ̃ waa soŋ a sagdeu poɔ
56001014	kyɛ ta kyɛllɛ a Gyu deme senselloŋ ane a nɔe na a nensaala naŋ leɛ yi a yelmeŋɛ zie naŋ maŋ terɛ.
56001015	A nensonne zie, boma zaa waa la bonsoŋ, kyɛ a nendɛgɛ zie ane a basagde deme zie, bonsoŋ zaa kyebe. Ne lɛ meŋ zaa, ba teɛroŋ ane ba poteɛroŋ zaa waa la dɛgre.
56001016	Ba maŋ sage ne la ba nɔe ka ba bɔŋ la Naaŋmen, kyɛ a ba tomɔ poɔ, ba zagre O la. Ba waa la nobɔ na te naŋ kon tõɔ̃ boɔrɔ, ne nɔkonde deme, ane nenweere tonveɛle zaa poɔ.
56002001	Kyɛ fõõ zie, yeli yɛlɛ naŋ seŋ yelmeŋɛ wuluu.
56002002	Yeli ko a dɔɔnyanne ka ba nyɔge bamenne, ka ba taa yelmeŋɛ, ka ba taa bamenne velaa, kyɛ ka ba waa soŋ a sagdeu, nɔmmo ane kannyiri poɔ.
56002003	A lɛ meŋ wuli a pɔɔnyanne ka ba kyene a yelkyerete sobiri poɔ. Yeli ko ba ka ba ta maŋ ŋmaa zirii eŋ nobɔ, ka ba ta maŋ boɔrɔ dãã yaga, kyɛ ka ba maŋ wuli bon na naŋ veɛle.
56002004	Lɛ la ba na tõɔ̃ wuli pɔɔsare ka ba nɔŋ ba serbɛ ane ba bibiiri,
56002005	ka ba taa bamenne velaa, a waa pɔɔsonne, ka ba kaara ba yiri velaa, a waa nenveɛle, kyɛ de bamenne serbɛ noɔre, ka neɛ zaa kon tõɔ̃ yeli yelfaare kyaare ne a Naaŋmen yelbiri.
56002006	A lɛ meŋ, dɔre eŋ a pɔlɔ ka ba taa bamenne velaa.
56002007	Yɛlɛ zaa poɔ, wuli fomeŋɛ ka fo waa tonveɛle mannewuluu ko ba. A fo wuluu poɔ, wuli fomeŋɛ ka fo ba taa saŋnaa zaa, kyɛ taa yelmeŋɛ ne poteɛro soŋ,
56002008	a yeli yelbisonne naŋ kon taa zu nyaroo zaa. Lɛ la ka a neɛ na naŋ are kyaare ne fo na kpɛ la vi poɔ, bonzuiŋ o kon nyɛ yelfaa zaa o naŋ na yeli kyaare ne fo.
56002009	Dɔre eŋ gbaŋgbaare ka ba maŋ de bamenne daŋneba noɔre, ka ba pɛle ba daŋneba poore yaga yɛlɛ zaa poɔ kyɛ ta ŋmeɛrɛ ne ba nɔkpeɛne.
56002010	Yeli ko ba ka ba ta sɔgle zu ba daŋneba boma, kyɛ ka ba waa nobɔ naŋ taa yelmeŋɛ yɛlɛ zaa poɔ. Lɛ la ka yɛlɛ zaa poɔ, ba na maale a te Faara Naaŋmen wuluu ka a waa bonveɛle.
56002011	Bonso a Naaŋmen nɔndeteroo naŋ wa ne faabo da sãã la nensaala zaa zie.
56002012	A nɔndeteroo ŋa wuli te la ka te zagre boma naŋ ba seŋ Naaŋmen ane a teŋɛ zu boɔbo faare. A wuli te la ka te kyene a te nyɔvore sobiri ne temenne kaabo, ne yeltoruŋ, ane boma naŋ seŋ Naaŋmen a saŋa ŋa poɔ,
56002013	te naŋ kyɛllɛ gu a kyelloo naŋ taa maaloo zaa, ane a Naaŋmen kpoŋ ane te Faara Yesu Kristo nyaabo naŋ taa gandaaloŋ,
56002014	Onɔ naŋ de omeŋɛ ko te, ka O na tõɔ̃ leɛ yɔɔ de te a yi a nɔkondeu yɛlɛ zaa poɔ kyɛ tõɔ̃ pɛge te dɛgre zaa bare, ka te waa omeŋɛ soobo, naŋ taa nimizeɛ tonveɛle zaa poɔ.
56002015	Yeli a yɛlɛ ama ko ba. Dɔre eŋ ba kyɛ nyare ba zu ne faŋa zaa. Ta vɛŋ ka neɛ zaa de fo gyagɔlɔ lɛ.
56003001	Teɛre a nobɔ ka ba sigri bamenne a zikaareba ne a faŋ zaa zie kyɛ maŋ de ba noɔre, kyɛ ka ba meŋ e sere ka ba toŋ tonveɛle kaŋ zaa.
56003002	Yeli ba ka ba ta yeli yelfaare kyaare ne neɛ zaa bee nɔnɔ zɔɔre, kyɛ ka ba taa nimibaaloŋ ne sebaaloŋ neɛ zaa zie.
56003003	Bonso, saŋ kaŋ, tenee temenne da waa la dambolo ne basagde deme naŋ da kpɛ bɛlloo poɔ a toŋ gbaŋgbaa tomɔ ko te eŋgan boɔbo ne bonnoore kaŋ zaa. Te da kyene la a nyɔvore sobiri poɔ ne faaloŋ, ne nyuuri, ne ba-nɔŋ eroŋ, a kyiire taaba.
56003004	Kyɛ a saŋ na a te Faara Naaŋmen nimibaaloŋ ne nɔmmo naŋ da sãã a nensaala zie,
56003005	O da faa te la, kyɛ a da ba e a yeltoruŋ tomɔ te naŋ da toŋ zuiŋ, kyɛ O nyonono zuiŋ la. O faa te la a yi a leɛ-dɔgebo pɛgebo ane a leɛ-maaloo naŋ yi a Sekyerete zie,
56003006	a Sekyerete O naŋ da de kyiri eŋ te ka a zuo, a yi te Faara Yesu Kristo zie.
56003007	O maale te la ka te waa yeltori deme, a yi O nɔndeteroo zie, ka te tõɔ̃ waa gbandirebe a seŋ a kyello teɛroŋ naŋ be a nyɔvore naŋ kon bɔŋ baare poɔ.
56003008	A yelbie ama waa la yeldɛlle. Kyɛ N boɔrɔ la ka fo maŋ kpaale a yɛlɛ ama, ka balaŋ naŋ sage ne Naaŋmen na tõɔ̃ maŋ taa a tonveɛle teɛroŋ. A yɛlɛ ama waa la velaa a taa tɔnɔ a nensaala zie.
56003009	Kyɛ bare dambol soorbie, ne a saakom yiiluŋ yɛlɛ, ne zɔɔre, ne nɔkpeɛne naŋ kyaare a nɔbinnaa, bonso ama zaa ba taa tɔnɔ kyɛ waa yelzagla.
56003010	Kpãã a neɛ naŋ maŋ wa ne wɛloo dayena, kyɛ pãã leɛ kpãã o a boyi saŋ. A lɛ puoriŋ, ta leɛ taa bon zaa fo naŋ e ne o.
56003011	Bɔŋ velaa ka a neɛ ŋa tɔ e la yelgoɔloŋ sobɔ naŋ maale yelbieri, kyɛ onɔ omeŋɛ sage de la ka o saŋ la.
56003012	A saŋ na N naŋ na toŋ Artɛmas bee Tokekɔs fo zie, e aneɛ kyɛ wa n zie Nekopoles poɔ, bonso N teɛre ka N na di la a uoni a be.
56003013	E aneɛ kyɛ toŋ Zenas a nɔbɔŋnɔ ne Apɔllos, a eŋ ba ba sori poɔ ka ba bomboɔre zaa be be.
56003014	Vɛŋ ka te nobɔ zanne lɛ ba naŋ na maŋ taa a tonveɛle teɛroŋ ba bonfere yɛlɛ zaa poɔ, ka ba ta waa na nobɔ naŋ ba wɔŋ wɔmɔ zaa.
56003015	Neɛ zaa naŋ be n zie toɔle la ba puoruu ko fo. Puori balaŋ naŋ nɔŋ te a sagdeu poɔ. Ka nɔndeteroo be yɛ zaa zie. Amen.
57001001	Pɔl, a Kristo Yesu nempigraa, ane te yɔɔ Temote, A ko Filemon, naŋ e te banɔnnaa ane te tonton tasobɔ,
57001002	a ko Apefea te naŋ nɔŋ, ane Arkeppos naŋ e te sogya tɔ, a kyɛ ko a puoru deme naŋ maŋ laŋ taa a fo yiri poɔ:
57001003	Nɔndeteroo ane `maaroŋ be yɛ zie ka a yi a te Saa Naaŋmen ane a Daŋna Yesu Kristo zie.
57001004	N puori la n Naaŋmen bareka kyɛ maŋ teɛre fo yɛlɛ a n puoruu zaa poɔ,
57001005	N naŋ woŋ a fo nɔmmo ane a sagdeu fo naŋ taa a Daŋna Yesu zie ane a Ŋmendeme zaa zie zuiŋ.
57001006	N puoro la ka a fo sagdeu pommu na taa la tɔnɔ, fo naŋ wa sereŋ bɔŋ velaa a bonvelaa na zaa naŋ be te zie a Kristo Yesu poɔ.
57001007	Te taa la popeɛloŋ yaga ane sukyidiibu a fo nɔmmo zuiŋ, bonso a Ŋmendeme nyɛ la pɛnnoo ba sukyiri poɔ a yi fõõ, te yɔɔ zie.
57001008	A lɛ pãã, ne lɛ zaa N naŋ taa sori a Kristo poɔ ka N na tõɔ̃ eŋ fo noɔre a yɛlɛ naŋ seŋ poɔ kperaa lɛ,
57001009	kyɛ N na sɔre fo la a nɔmmo zuiŋ. Pampana ŋa, Maa Pɔl, naŋ waa dɔɔnyaŋa, kyɛ meŋ waa a Yesu Kristo nempigraa,
57001010	sɔrɔ fo la, a n bie Onesemos zuiŋ, onɔ naŋ da waa n bie kyɛ ka N be banzɔlɔ poɔ.
57001011	A saŋ na naŋ tɔle, o da ba taa tɔnɔ fo zie, kyɛ pampana ŋa, o taa la tɔnɔ fõõ ne maa zie.
57001012	N leɛ toŋ o la fo zie. A lɛ zuiŋ, tuori de o—onɔ naŋ e a mmeŋɛ sukyiri.
57001013	N da boɔrɔ la ka N taa o n zie, kyɛ fo zie la ka o na tõɔ̃ toŋ tomɔ ko ma a n yelnoore banzɔlɔ poɔ.
57001014	Kyɛ N da ba boɔrɔ ka N e bon zaa ka fo da ba tere sori ko ma, ka a fo sommo ta yi feroo poɔ kyɛ fomeŋɛ boɔbo poɔ la.
57001015	Kaapɔge, a tɛgɛ o naŋ yi a fo zie fẽẽ lɛ, la ka fo na leɛ tuori o fo zie tegteglɛ—
57001016	ka a ba e na gbaŋgbaa, kyɛ a na neɛ naŋ zuo gbaŋgbaa kaŋ zaa, a na fo yɔɔ fo naŋ nɔŋ. O sereŋ seŋ la lɛ a n zie, kyɛ o seŋ la gaŋ lɛ a fo zie, bonzuiŋ o waa la fo yɔɔ a nensaaloŋ zie laŋ ne a Daŋna zie.
57001017	A lɛ pãã, ka fõõ wa de ma ka N e a fo bonzaa tasobɔ, tuori o velaa a na lɛ fo naŋ na tuori ma.
57001018	Ka onɔ wa saŋ fo bee di fo sane, vɛŋ ka fo eŋ a sane maa zie.
57001019	Maa Pɔl ŋmaa la a yelbie ama ne mmeŋɛ nu. N na leɛ yɔɔ la. Ne lɛ zaa N naŋ da ba yeli lɛ, fomeŋɛ waa la a sane n zie.
57001020	Oo, n yɔɔ, vɛŋ ka N tõɔ̃ woŋ noɔ a fo zie a Daŋna poɔ. E ka n sukyiri `maa a Daŋna poɔ.
57001021	N naŋ taa kyelloo a fo sigru milluu poɔ, lɛ la ka N ŋmaa a ŋaa ko fo, bonzuiŋ N bɔŋ la ka fo na erɛ la yaga gaŋ lɛ N naŋ yeli.
57001022	Kyɛ a lɛ meŋ puoriŋ, maale a saana die ko ma, bonso N teɛre la ka ba na bare ma la a fo puoruu zuiŋ, ka N na tõɔ̃ wa fo zie.
57001023	Epaferas, naŋ e a n nempigraa tasobɔ a Yesu Kristo poɔ, puoro fo la.
57001024	N tonton taaba, Mark, Arestarekos, Demas, ne Luk meŋ toɔle fo la ba puoruu.
57001025	Ka a te Daŋna Yesu Kristo nɔndeteroo be fo seɛ zie. Amen.
58001001	A saŋ naŋ da tɔle, Naaŋmen da yeli la yɛlɛ gbɛɛ yaga sobie yaga poɔ ko a saamine a yi a Ŋmen-noɔr deme zie,
58001002	kyɛ a bebibaare ama poɔ la ka O da yeli yɛlɛ ko te a yi O Bidɔɔ O naŋ iri ka O e boma zaa gbandire, kyɛ O puoriŋ la ka bommaale zaa wa.
58001003	A Bidɔɔ waa la a Naaŋmen eŋno nyegroo kyɛ e a Naaŋmen waaloŋ meŋɛ naŋ laŋ taa boma zaa ne O faŋa yelbiri. A Omeŋɛ naŋ da maale a te yelbebe pɛgebo sobiri baare, O da zeŋ la a Gandaaloŋ Naa nudoroŋ eŋɛ a sazu poɔ.
58001004	A na O naŋ waa a sobɔ naŋ zuo malkere zaa, lɛ la ka O meŋ nyɛ yuori a O gbandiruu poɔ, naŋ zuo ba yoe.
58001005	Malke buo la ka Naaŋmen da yeli, “Fo e la N Bidɔɔ; zenɛ la ka N waa Fo Saa”? Bee, a la leɛ, “N na waa la O Saa, kyɛ ka O na waa N Bidɔɔ”?
58001006	Kyɛ la leɛ, a saŋ na Naaŋmen naŋ taa O bidandɔgraa waara ne a teŋɛ zu, O yeli ka, “Vɛŋ ka Naaŋmen malkere zaa puori O.”
58001007	O naŋ yeli a malkere yɛlɛ la, ka O yeli, “O e la ka O malkere waa seere, kyɛ ka O tontoneba waa vũũ zeɛlɛ.”
58001008	Kyɛ a kyaare a Bidɔɔ yɛlɛ, O yeli ka, “Naaŋmen, Fo naaloŋ dakogo na bebe la tegteglɛ, Fo naaloŋ dateeraa na waa la yeltoruŋ dateeraa.
58001009	Fo nɔŋ la yeltoruŋ kyɛ kyiire nɔkondeu; a lɛ poɔ, Naaŋmen, naŋ e Fõõ Naaŋmen, duori Fo la zuo Fo taaba ne lɛ O naŋ da pore a kyelloo kãã eŋ Fo.”
58001010	O meŋ yeli la, “Fõõ Daŋna, a piiluu saŋ, da biŋ la a teŋɛ pare, kyɛ ka a sazu boma zaa e Fo nuuri tomɔ.
58001011	A na bɔrɔ weɛrɛ la, kyɛ ka Fo kyãã bebe, a zaa na zage la a na bonsuuri.
58001012	Fo na puuli a la biŋ a na kparkpoŋ; kyɛ a zaa na leɛ la. Kyɛ Fo na kyãã waa la lɛ, kyɛ ka Fo yuomo kon bɔŋ baare.”
58001013	Kyɛ malke buo la ka Naaŋmen da yeli, “Zeŋ N nudoroŋ zie kyɛ gu a saŋ na N naŋ na e ka a Fo dɔndɔnne leɛ Fo gbɛɛ dakogo”?
58001014	A malkere zaa ba e tonton seere Naaŋmen naŋ toŋ ka ba wa tonɔ korɔ balaŋ naŋ na nyɛ faabo gbandiruu bee?
58002001	A lɛ poɔ, see ka te taa nimizeɛ ne a bon na te naŋ da woŋ, ka te ta sare yi a poɔ.
58002002	Bonso, ka a yelbiri na a malke naŋ da yeli are gbeŋgbeŋ, kyɛ nɔkondeu ane barewonnuu zaa nyɛ sanyɔɔ naŋ seŋ,
58002003	wolɔ ka te na tõɔ̃ zo yi ka tenee wa de ka a faabo kpoŋ ŋa ba e bon zaa? A faabo ŋa a Daŋna naŋ da yeli, are la kpẽã te zie, a yi a balaŋ naŋ da woŋ O zie.
58002004	Naaŋmen meŋ da di la ba danseɛ, a mannoo ne tombeeloŋ poɔ, a toŋkpeɛne mine poɔ, ane a teroo a Sekyerete naŋ poŋ ko te poɔ, a seŋ Omeŋɛ boɔbo.
58002005	O ba biŋ a teŋɛ zu naŋ waara a malkere faŋa puliŋ, a onɔ yɛlɛ te naŋ yeli.
58002006	Kyɛ zie kaŋ bebe la ka neɛ kaŋ di danseɛ a yeli: “Boŋ la nensaala ka Fo na teɛrɛ o yɛlɛ, bee a nensaala bidɔɔ ka Fo wa kaara o?
58002007	Fo da e la ka o sigi gaŋ a malkere belaŋ; Fo de la eŋno ne pugibu zupile vɔgle o
58002008	kyɛ de bon zaa biŋ o gbɛɛ puliŋ.” O naŋ biŋ boma zaa O puli poɔ la, ka Naaŋmen ba bare bon zaa naŋ ba be O puliŋ. Kyɛ pampana, te ba nyɛ boma zaa ka a be O puliŋ sɛre.
58002009	Kyɛ te nyɛ la Yesu, naŋ da sigri Omeŋɛ gaŋ malkere, ka O vɔgle eŋno ne pugibu zupile, O naŋ da nyɛ dɔgroŋ kuuni poɔ, ka O na tõɔ̃ bɔŋ kũũ a ko nensaala zaa, a Naaŋmen nɔndeteroo zuiŋ.
58002010	O naŋ taa bidɔbɔ yaga wa ne a eŋno poɔ, a seŋ la ka Naaŋmen, naŋ e a boma zaa Daŋna ane a boma zaa maala, ka O e ka ba faabo nindere ta O tao zie a yi O dɔgroŋ puoriŋ.
58002011	Onɔ naŋ iri nobɔ biŋ laŋ ne balaŋ O naŋ iri biŋ, e la bonyena. Lɛ la so, O ba zoro vi ka O boɔle ba O yɔɔmine.
58002012	O yele la, “N na kanne la Fo yuori a ko N yɔɔmine; a puoru deme kpakyaga, N na yiele la Fo pugibu yieluŋ.”
58002013	Kyɛ leɛ, “N na de la N yɛlɛ zaa dɛlle O.” Ka O leɛ yeli, “Nyɛ Maa ane a biiri na Naaŋmen naŋ ko Ma.”
58002014	Kyɛ a na a bibiiri naŋ taa eŋgan ane zẽẽ, a lɛ meŋ la ka Onɔ meŋɛ laŋ ne ba a ba waaloŋ poɔ, ka a yi O kũũ poɔ ka O na tõɔ̃ saŋ onɔ naŋ taa a kũũ faŋa—onɔ la a dɛvel—
58002015	kyɛ iri balaŋ na zaa naŋ da maŋ be gbaŋgbaaloŋ puliŋ ba nyɔvore zaa poɔ, a ba kũũ dambẽɛ̃ zuiŋ, bare.
58002016	Bonso, yelmeŋɛ la, O da ba de a malkere yɛlɛ, kyɛ O de la a Abraham biiri yɛlɛ.
58002017	A ŋaa zuiŋ, a seŋ la ka Yesu waa na O yɔɔmine, yɛlɛ zaa poɔ, ka O na tõɔ̃ waa puoru neŋkpoŋ naŋ taa nyonono ane dɛlloo a Naaŋmen yɛlɛ poɔ, kyɛ ka O na tõɔ̃ wa yɔɔ a nensaala yelbebe sanyɔɔ.
58002018	A Onɔ meŋɛ naŋ da nyɛ woore a lɛ saŋ ba naŋ da gyenne O zuiŋ la ka O tõɔ̃ soŋ a balaŋ naŋ kpɛ gyennoo poɔ.
58003001	A lɛ poɔ, yɔɔsonne naŋ poɔ a tenvela boɔloo poɔ, yɛ de yɛ teɛroŋ kyaare ne a Potuuro ne a Puoru Neŋkponni Zusobɔ te naŋ sage de, Yesu Kristo.
58003002	O da taa la yelmeŋɛ ko a kaŋ na naŋ iri O, a na Moses naŋ da taa yelmeŋɛ o yiri zaa poɔ.
58003003	O da seŋ la eŋno gaŋ Moses, a na a yimeɛrɛ naŋ seŋ pugibu gaŋ a yiri.
58003004	Bonso, yiri zaa taa la o meɛrɛ, kyɛ Naaŋmen la bon zaa meɛrɛ.
58003005	Moses da sereŋ waa la tontonɔ naŋ taa dɛlloo o yiri zaa poɔ, ka o di danseɛ kyaare ne a yɛlɛ na ba naŋ na yeli.
58003006	Kyɛ Kristo taa la dɛlloo, a na bidɔɔ naŋ taa Omeŋɛ Saa yiri poɔ. Kyɛ tenee la O yiri, ka tenee wa taa pera ne kyelloo a fuuro ne te ta a baaroo saŋ.
58003007	A lɛ poɔ, a na a Sekyerete naŋ yele: “Zenɛ, ka yɛnee wa woŋ O kɔkɔre,
58003008	yɛ ta wa taa zukpeɛne a na yɛ naŋ da taa a N suuri iruu saŋ, a bebiri na a gyennoo naŋ da be a wɛgyaŋ poɔ,
58003009	a benee yɛ saamine naŋ da gyenne kyɛ gyɛle iri Ma, kyɛ yuomo lezaayi poɔ ba da nyɛ la N tomɔ.
58003010	Lɛ la so ka N da nyɛ suuri ne a boorɔ na nobɔ, kyɛ yeli, ‘Ba sukyie maŋ leɛ bɔre yi la a sori, kyɛ ba da ba bɔŋ N sobie meŋ.’
58003011	Lɛ la ka N pɔ N suuri poɔ, ‘Ba kon bɔŋ kpɛ N pɛnnoo poɔ.’ ”
58003012	Yɛ kaara velaa, yɔɔmine, ka yɛ kaŋ zaa ta taa sukyiri naŋ taa potuoluŋ ne basagdeu, naŋ maŋ leɛ puori ko a Naaŋmen voora.
58003013	Kyɛ yɛ dɔre taa eŋ, a bebir na zaa ba naŋ na boɔle ka Zenɛ, ka yɛ kaŋ zaa ta wa taa zukpeɛne a yelbieri bɛlloo zuiŋ.
58003014	Bonso te waa la Kristo pontaaba ka tenee wa nyɔge kpẽã a sagebo te naŋ da taa a piiluu kyɛ gu a baaraa.
58003015	A na ba naŋ da yeli: “Zenɛ, ka yɛnee wa woŋ O kɔkɔre, yɛ ta wa taa zukpeɛne a na yɛ naŋ da taa a N suuri iruu saŋ.”
58003016	Balaŋ naŋ da woŋ poɔ, aŋ la da iri Naaŋmen suuri, ka a ba e bana zaa Moses naŋ da taa yi ne a Egyept poɔ?
58003017	Kyɛ aŋ zie la ka O da nyɛ suuri a yuomo lezaayi poɔ? A ba e a balaŋ naŋ maale a yelbieri, a balaŋ eŋgama naŋ le a wɛgyaŋ poɔ?
58003018	Kyɛ aŋ zie la ka Naaŋmen pɔ ka ba kon bɔŋ kpɛ a O pɛnnoo poɔ, ka a ba e balaŋ naŋ ba sage de?
58003019	Lɛ la ka te pãã nyɛ ka ba kon tõɔ̃ kpɛ, a ba basagdeu zuiŋ.
58004001	A lɛ poɔ, a O pɛnno kpeɛbo polloo naŋ kyãã bebe, yɛ vɛŋ ka te zoro dambẽɛ̃ ka yɛ kaŋ zaa ta ta be.
58004002	Bonso, ba da kanne la a yelnoore ko te, a seŋ lɛ ba naŋ da kanne ko ba; kyɛ a yelbiri ba naŋ da woŋ da ba taa tɔnɔ ko ba, bonzuiŋ, a balaŋ naŋ woŋ a yɛlɛ da ba laŋ a sagdeu ne a yɛlɛ.
58004003	Kyɛ tenee naŋ sage de, kpɛ la a pɛnnoo na poɔ, a seŋ lɛ O naŋ da yeli, “Lɛ la ka N pɔ a N suuri poɔ, ‘Ba kon bɔŋ kpɛ N pɛnnoo poɔ.’ ” Kyɛ ne lɛ zaa, O da toŋ la O tomɔ zaa baare a yi a donɛɛ pare biŋnu saŋ.
58004004	Bonso, zie kaŋ, O da yeli la a bebiri ayopõĩ sobɔ yɛlɛ ne a yelbie ama: “Kyɛ a bebiri ayopõĩ daare poɔ la ka Naaŋmen da pɛnne a O tomɔ zaa poɔ.”
58004005	Ka a zie ŋa meŋ, O da yeli la, “Ba kon bɔŋ kpɛ N pɛnnoo poɔ.”
58004006	A lɛ poɔ, a kyãã be la be ka ba mine na kpɛ la a pɛnnoo ŋa poɔ, kyɛ balaŋ naŋ daŋ woŋ a yelnoore kannoo da ba kpɛ a ba yelkondeu zuiŋ.
58004007	Naaŋmen da leɛ iri la bebiri kaŋ biŋ a boɔle o ka Zenɛ; kyɛ saŋ kaŋ naŋ tɔle, a yi David zie la, ka O da yeli a na ba meŋ naŋ da yeli: “Zenɛ ka yɛnee wa woŋ O kɔkɔre, yɛ ta wa taa zukpeɛne.”
58004008	Bonso, ka Gyosua da ko ba pɛnnoo, Naaŋmen da kon pãã leɛ yeli bebiri kaŋ yɛlɛ.
58004009	A lɛ pãã, a Sabat pɛnnoo kyãã bebe la a ko a Naaŋmen nobɔ.
58004010	A lɛ zuiŋ, a neɛ na naŋ da kpɛ a O pɛnnoo poɔ, meŋ da pɛnne la omeŋɛ tomɔ poɔ a na Naaŋmen naŋ da pɛnne.
58004011	A lɛ poɔ, yɛ vɛŋ ka te e aneɛ ka te kpɛ a pɛnnoo na poɔ, ka kaŋ zaa ta wa le ka onɔ wa tuuro a yelkonde deme eroŋ.
58004012	A Naaŋmen yelbiri voorɔ la, kyɛ meŋ kye zuo. O dire la gaŋ soɔ kaŋ zaa naŋ taa lobo ayi a meŋ maŋ tõɔ̃ kyɔge kpɛ te poŋ a vooroŋ ane a seɛ, a tuuli taa zie ane a kɔbɔ kãã. O maŋ tõɔ̃ wele bɔŋ la a sukyiteɛroŋ ane poteɛroŋ zaa.
58004013	Bon-iraa zaa ba sɔgle Naaŋmen niŋe. Bon zaa ba pɔge, kyɛ a yuo la sãã O nimie poɔ. O zie la ka te na manne te yɛlɛ. Yesu, A Puoru Neŋkponni Zusobɔ
58004014	Te naŋ faa taa puoru neŋkponni zusobɔ naŋ da kpɛ a sazu tenvelaa, Onɔ la Yesu, a Naaŋmen Bidɔɔ, yɛ vɛŋ ka te nyɔge te sagebo kpẽã.
58004015	Bonso, te ba taa puoru neŋkponni zusobɔ naŋ kon tõɔ̃ taa nyonono ko te a te baaloŋ zaa poɔ, kyɛ te taa la kaŋ ba naŋ gyenne sobie zaa poɔ a na tenee. Kyɛ ne lɛ zaa, O ba maale yelbieri zaa.
58004016	A lɛ zuiŋ, yɛ vɛŋ ka te tara O naaloŋ nɔndetero dakogo kperaa lɛ, ka te na tõɔ̃ nyɛ nyonono ne nɔndeteroo naŋ na soŋ te saŋ na zaa te naŋ be yelferaa poɔ.
58005001	Ba maŋ iri la puoru neŋkponni zusobɔ zaa a yi a nobɔ poɔ, a biŋ o ka o na tõɔ̃ are ko ba a Naaŋmen yɛlɛ zaa poɔ kyɛ tere kyɔgtaare ne bɔɔre a ba yelbebe eŋɛ.
58005002	O maŋ tõɔ̃ taa la sebaaloŋ ne balaŋ naŋ ba taa bɔmmo ne balaŋ naŋ maŋ bɔrɔ a sori, bonso omeŋɛ maŋ da bale la.
58005003	A ŋaa la so ka a fere ka o maale bɔɔre ko a omeŋɛ yelbebe, a seŋ na o naŋ maale ko a nobɔ a ba yelbebe zuiŋ.
58005004	Neɛ zaa ba dere a eŋno ŋa korɔ omeŋɛ, see ka Naaŋmen boɔle o, a seŋ na Aaron naŋ da waa.
58005005	Lɛ ka Kristo meŋ da ba ko Omeŋɛ eŋno ne O naŋ na waa a puoru neŋkponni zusobɔ. Kyɛ Naaŋmen la yeli ko O, “Fo e la N Bidɔɔ; zenɛ la ka N waa Fo Saa.”
58005006	Kyɛ ka O da leɛ yeli zie kaŋ, “Fo e la puoru neŋkpoŋ tegteglɛ, ka a tu Mɛlkezɛdɛk gbɛbogri tuubu.”
58005007	A O eŋganoŋ bebie na poɔ, Yesu da maŋ tere la puoruu ane sɔroo, a kono yaga ne ŋmenaa kõɔ̃ a ko a neɛ na naŋ na tõɔ̃ faa O yi ne a kũũ poɔ, kyɛ O da woŋ la O puoruu a O naŋ eŋnɛ O zuiŋ.
58005008	Ane lɛ O naŋ da waa a Bidɔɔ, O da zanne la noɔre deu a woore O naŋ da nyɛ zuiŋ.
58005009	Kyɛ O naŋ da wa ta O tao, O puoriŋ la ka faabo naŋ kon bɔŋ baare da yi a ko balaŋ zaa naŋ de O noɔre.
58005010	Kyɛ ka Naaŋmen da boɔle O ka o waa puoru neŋkpoŋ a Mɛlkezɛdɛk gbɛbogri tuubu poɔ.
58005011	Te taa la yɛlɛ yaga na yeli a yɛlɛ ama poɔ, kyɛ a waa la tuo ka te manne, bonzuiŋ, yɛ tobo ba maŋ wono vela.
58005012	Yelmeŋɛ, a saŋ na yɛ naŋ da naa waa wuliwullibo, a fere la ka neɛ kaŋ leɛ wuli yɛ a Naaŋmen dandaŋ yelbie. Yɛ leɛ waa la a na nobɔ naŋ maŋ boɔrɔ beroŋ kyɛ kon tõɔ ̃ di bondikpeɛne.
58005013	Neɛ zaa naŋ nyuuro beroŋ yoŋ kon tõɔ̃ bɔŋ a yeltoruŋ yelbiri yɛlɛ, o naŋ e bipiila.
58005014	Kyɛ bondikpeɛne e la balaŋ naŋ baa baare soobo. Bana la a bama naŋ na maŋ tõɔ̃ bɔŋ iri a bon na naŋ e bonvelaa ane a bon na naŋ e bonfaa a ba yɛŋ milluu zuiŋ.
58006001	A lɛ poɔ, yɛ vɛŋ ka te bare a Kristo yɛlɛ wulpiiluu kyɛ gaa nimitɔɔre te ta a yɛlɛ tao zie, kyɛ ta la biŋ a yelpare naŋ e ka te leɛ te teɛroŋ a bare a tomɔ naŋ wa ne kũũ, ka te meŋ taa sagdeu Naaŋmen zie,
58006002	ane a Ŋmen kõɔ̃ suobu wuluu, ane nuuri dɔgloo, ane kuuni leɛ-iruŋ, ane sɛrɛɛ diu naŋ kon bɔŋ baare.
58006003	Kyɛ ka Naaŋmen wa sage, te na e la lɛ.
58006004	A kon bɔŋ e ko balaŋ na nimie naŋ yuo, balaŋ naŋ da lɛnne a tenvelaa kyɔgtaa a waa a Sekyerete pontaaba,
58006005	balaŋ naŋ da lɛnne a Naaŋmen yelbisoŋ ane a faŋ naŋ be a saŋ na naŋ na wa poɔ,
58006006	ka balaŋ wa sare yi, ka ba tõɔ̃ nyɛ teɛroŋ leɛbo, ba naŋ maŋ leɛ kpa a Naaŋmen Bidɔɔ a dagara zu, kyɛ eŋ O vi nobɔ poɔ.
58006007	Bonso a teŋɛ na naŋ nyu saa kõɔ̃ naŋ maŋ mi o zu kyɛ maale ka zɛvaare buli seŋ a balaŋ naŋ kɔ, nyɛrɛ la Naaŋmen maaloo.
58006008	Kyɛ a teŋɛ na naŋ maŋ buli goore o zaa, ba maŋ zagre o la, ka a kyɛre fẽẽ ba na ŋmɛ eŋ o. O baaro zie, vũũ na di o la.
58006009	Kyɛ, ne lɛ zaa te naŋ da yeli, te banɔnnee, te bɔŋ la velaa ka yɛnee zie, yɛ yɛlɛ na veɛlɛ la gaŋ a ŋaa kyɛ ka a yɛlɛ naŋ be yɛ zie maŋ tu la a faabo sobiri.
58006010	Naaŋmen ba e yelbatori sobɔ. O kon bɔŋ yinni a yɛ tomɔ ane a toŋkpeɛne naŋ yi yɛ nɔmmo poɔ, yɛ naŋ erɛ a wuli ka yɛ e la lɛ O yuori zuiŋ, ane lɛ yɛ naŋ da toŋ tomɔ ko a Ŋmendeme kyɛ kyãã tonɔ korɔ ba.
58006011	Te boɔrɔ la ka yɛ kaŋ zaa taa a nimizeɛ ŋa tɔ a te ta a baaroo saŋ ka yɛ kyelloo are kpẽã,
58006012	kyɛ ka yɛ ta waa entuo deme, kyɛ tuuro balaŋ naŋ na di a polloo gbandiruu a yi ba sagdeu ane ba kannyiri zie.
58006013	Naaŋmen naŋ da polle ko Abraham, ka neɛ da ba kyebe naŋ gaŋ O ka O na tõɔ̃ pɔ ne, O da pɔ ne la Omeŋɛ,
58006014	a yeli, “Yelmeŋɛ, N na maale fo la ne yelbisonne kyɛ dɔgle a fo bibiiri ka ba waa yaga.”
58006015	Lɛ la so, o naŋ da nyɛ woore ne kannyiri baare, ka o da nyɛ a bon na Naaŋmen naŋ da polle.
58006016	Nensaaleba maŋ pɔ ne la a bon na naŋ gaŋ ba, ka ba poɔbo e ka a tu lɛ ba naŋ yeli, ka nɔkpeɛne zaa baare.
58006017	A lɛ poɔ, Naaŋmen naŋ da boɔrɔ ka O sereŋ wuli O polloo gbandirebe, ka bon na O naŋ da nare biŋ kon bɔŋ leɛ, O da e la ka a bon na O naŋ nare biŋ are kpẽã a poɔbo zuiŋ.
58006018	O e la lɛ ka a na yi yɛlɛ ayi, naŋ kon bɔŋ leɛ leɛbo zaa, yɛlɛ na Naaŋmen naŋ kon bɔŋ ŋmaa zirii poɔ, ka te tõɔ̃ taa sukyidiibu kpẽã, tenee naŋ da zo yi te nyɔge de a kyelloo ba naŋ biŋ a te niŋe soɔ.
58006019	Te taa la a kyelloo ŋa naŋ waa na vooroŋ gbaleŋgbaara naŋ kon sare yi kyɛ are gbeŋgbeŋ. Te kyelloo ŋa kpeɛrɛ la a zie na naŋ be a die pɛn-gyeraa puoriŋ,
58006020	a be la ka Yesu naŋ daŋ de wẽɛ̃ kpɛ a te eŋɛ, Onɔ naŋ da waa puoru neŋkponni zusobɔ tegteglɛ a Mɛlkezɛdɛk gbɛbogri tuubu poɔ.
58007001	A Mɛlkezɛdɛk ŋa da e la Salɛm Naa ane a Naaŋmen Kpoŋ Zaa puoru neŋkpoŋ. O da pɔge la Abraham, naŋ da leɛ yire a namine zɔɔtoɔmo poɔ, kyɛ maale o ne o noɔre.
58007002	Abraham meŋ da ko o la boma ziyenaa ziiri pie poɔ. A piilaa, Mɛlkezɛdɛk yuori pare la “Yeltoruŋ Naa”; a la leɛ, “Salɛm Naa” ka a pare la “`Maaroŋ Naa.”
58007003	Neɛ zaa ba bɔŋ o saa bee o ma, bee o saakom yiiluŋ, ka o dɔgebo bebiri ane o nyɔvore baaroo, neɛ zaa meŋ ba bɔŋ. O naŋ waa na a Naaŋmen Bidɔɔ, o kyãã e la puoru neŋkpoŋ tegteglɛ.
58007004	Yɛ teɛre lɛ o kponnuŋ naŋ seŋ. Abraham, a te saakom meŋɛ, da ko o la ziyenaa ziiri pie poɔ a zɔɔtoɔmo boma poɔ.
58007005	Yelmeŋɛ, a nɔbinnaa tere la noɔre ko balaŋ naŋ be a Lɛve bidɔbɔ poɔ, balaŋ naŋ toŋ a puoru neŋkponni tomɔ, ka ba de boma ziyenaa a ziiri pie poɔ a yi a nobɔ zie—a nobɔ bama naŋ e ba yɔɔmine—ne lɛ zaa ba naŋ e Abraham bibiiri.
58007006	Kyɛ onɔ naŋ da ba yi o bibiiri poɔ da de la ziyenaa a ziiri pie poɔ a yi Abraham zie, a kyɛ pãã maale o ne noɔre, onɔ naŋ de a bon na Naaŋmen naŋ da polle.
58007007	Kyɛ nɔkpeɛne zaa kyebe, a onɔ naŋ e bile maŋ nyɛ la maaloo a yi a kpoŋ zie.
58007008	A kyɛ, dɔbɔ na naŋ kpi maŋ de la a ziyenaa a ziiri pie poɔ. Kyɛ a be, onɔ ba naŋ di danseɛ ka o voorɔ la, de la a ziyenaa a ziiri pie poɔ.
58007009	Kyɛ N meŋ na tõɔ̃ yeli ka Lɛve, naŋ da maŋ dere a ziyenaa a ziiri pie poɔ, meŋ da tere la lɛ a Abraham eŋɛ,
58007010	bonzuiŋ, a saŋ na Mɛlkezɛdɛk naŋ da pɔge Abraham, Lɛve da kyãã be la o saakoma eŋgan poɔ.
58007011	A lɛ poɔ, ka nobɔ na tõɔ̃ ta ba tao zie a yi a Lɛve puoru neŋkponnuŋ zie (bonso, a poɔ la ka a nobɔ da de a nɔbinnaa), boŋ la e ka te boɔrɔ puoru neŋkpoŋ yuo ka o iri wa tu a Mɛlkezɛdɛk gbɛbogri tuubu, kyɛ ba tu a Aaron gbɛbogri tuubu?
58007012	Ka ba naŋ wa leɛ a puoru neŋkponnuŋ yɛlɛ, a fere la ka ba meŋ leɛ a nɔbinnaa.
58007013	Bonso, a Neɛ na yɛlɛ ba naŋ yeli, yi la bale yuo poɔ, kyɛ neɛ zaa naŋ be a bale na poɔ daŋ ba toŋ a altar tomɔ.
58007014	Bonso, a sãã la kperaa lɛ, ka te Daŋna yi la a Gyuda bale poɔ, kyɛ a bale ŋa eŋ, Moses daŋ ba yeli a puoru neŋkponnuŋ yɛlɛ.
58007015	Kyɛ a yɛlɛ pãã sãã la yaga lɛ, ka puoru neŋkpoŋ yuo na wa sãã la a seŋ na Mɛlkezɛdɛk,
58007016	a onɔ sobɔ naŋ ba yi a eŋganoŋ noɔre kaŋ biŋnu puoriŋ, kyɛ a nyɔvore naŋ kon bɔŋ saŋ faŋa puoriŋ la.
58007017	Bonso, O di la a danseɛ ŋa: “Fo e la puoru neŋkpoŋ tegteglɛ, a tu Mɛlkezɛdɛk gbɛbogri tuubu.”
58007018	Naaŋmen iri la a noɔre O naŋ da tere bare, bonzuiŋ o da ba taa faŋ zaa bee tɔnɔ
58007019	(bonso, a nɔbinnaa da ba tõɔ̃ e ka bon zaa ta o tao zie), kyɛ a kyello teɛroŋ naŋ waa velaa gaŋ, kpeɛrɛ waara la, ka a na yi o zie la ka te sɛre ta Naaŋmen zie.
58007020	A yi aŋa poɔ la ka O da ba waa puoru neŋkpoŋ ka nɔ-eŋ kyebe.
58007021	Bonso, a nɔ-eŋ da ba kyebe balaŋ naŋ da waa puoru neŋkponni zie, kyɛ Onɔ da waa la puoru neŋkpoŋ ne nɔ-eŋ a saŋ na Naaŋmen naŋ da yeli ko O: “A Daŋna eŋ la O noɔre kyɛ kon leɛ O teɛroŋ: ‘Fo e la puoru neŋkpoŋ tegteglɛ, a tu a Mɛlkezɛdɛk gbɛbogri tuubu.’ ”
58007022	A nɔ-eŋ ŋa zuiŋ, Yesu da waa la a neɛ naŋ na e ka nɔlaŋ velaa sereŋ wa.
58007023	Yelmeŋɛ, a puoru neŋkponni bama taaba da bebe la yaga lɛ, a kũũ naŋ da maŋ pigi ba sori zuiŋ.
58007024	Kyɛ Onɔ, O naŋ na bebe tegteglɛ, O da kpɛ la puoru neŋkponnuŋ naŋ kon tõɔ̃ leɛ.
58007025	A lɛ poɔ, O na tõɔ̃ sereŋ faa la balaŋ zaa naŋ wa Naaŋmen zie a yi O puoriŋ, kyɛ tõɔ̃ maŋ sɔrɔ Naaŋmen korɔ ba, O naŋ voorɔ tegteglɛ zuiŋ.
58007026	Bonso a puoru nenkponni zusobɔ ŋa tɔ seŋ te la. O waa la nenkyerete naŋ ba taa faaloŋ bee dɛgre zaa. O ba meŋ poɔ yelbebe deme poɔ, kyɛ Naaŋmen da iri O la ka O do gaŋ a sazu zaa.
58007027	A ba fere ka O maŋ maale bɔɔre bebiri zaa a na O puoru neŋkponni zudeme taaba naŋ maŋ erɛ. A ba fere ka O piili maale bɔɔre a ko omeŋɛ yelbebe, kyɛ pãã e lɛ ko a nobɔ zaa yelbebe. Bonso, O da e la lɛ dayenaa a saŋ na O naŋ da de Omeŋɛ maale ne bɔɔre.
58007028	Bonso, a nɔbinnaa la maŋ iri nensaaleba naŋ bɔŋ baaloŋ ka ba waa puoru neŋkponni zudeme, kyɛ a nɔ-eŋ yelbiri naŋ tu a nɔbinnaa puoriŋ la iri a Bidɔɔ naŋ ta O tao zie tegteglɛ.
58008001	Aŋa la a yɛlɛ ama te naŋ yeli yelzu: Te taa la a puoru neŋkponni zusobɔ ŋa tɔ naŋ zeŋ a Gandaaloŋ Naa, naŋ be a tenvelaa poɔ, dakogo nudoroŋ zie.
58008002	O meŋ e la tontonɔ a zikyerete ne a puoru sɛge meŋɛ poɔ, a sɛge na a Daŋna naŋ da iri, ka a ba e a nensaala iruu.
58008003	Ba iri la puoru neŋkponni zusobɔ kaŋ zaa ka o na tõɔ̃ tere kyɔgtaare ane bɔɔre. A lɛ zuiŋ la ka a fere ka a neɛ ŋa meŋ taa bon kaŋ na tere.
58008004	Bonso, ka Onɔ da wa be a teŋɛ zu, O da kon waa puoru neŋkpoŋ, bonzuiŋ puoru neŋkponni bebe la naŋ tere kyɔgtaare a seŋ na a nɔbinnaa naŋ yeli.
58008005	A be na ba naŋ toŋ ba tomɔ waa la a na tenvelaa boma mannewuluu ne dasuoluŋ kaŋ. Lɛ la so ka Naaŋmen da kpãã Moses, a saŋ na o naŋ da kyɔgre ka o maale a puoru sɛge, a yeli, “Kaa velaa, ka fo maale bon zaa ka a waa lɛ N naŋ da manne wuli fo a taŋ zu.”
58008006	Kyɛ pampana ŋa, O nyɛ la tomɔ naŋ taa tɔnɔ gaŋ, ne lɛ O meŋ naŋ e a nɔlaŋ naŋ gaŋ dikyeenɛ. Ba da maale la a nɔlaŋ ŋa biŋ a pollo velaa zu.
58008007	Bonso, ka a nɔlaŋ danwẽɛ̃ sobɔ da ba taa saŋnaa zaa, ba da kon tõɔ̃ bɔ zie ko a ayi sobɔ.
58008008	Kyɛ O naŋ da nyɛ la saŋnaa a nobɔ zie, Naaŋmen da yeli la: “Kyɛllɛ, a bebiri tara la, a Daŋna la yeli, ka N na maale nɔlaŋ paala ane a Israel yideme ane a Gyuda yideme.
58008009	A kon waa na a nɔlaŋ N naŋ da maale ne ba saamine, a bebiri na poɔ, N naŋ da nyɔge ba a taa ba yi ne Egyept poɔ, bonzuiŋ ba da ba kyãã tuuro N nɔlaŋ ka N da leɛ N puori ko ba, a Daŋna la yeli.
58008010	Ŋa la a nɔlaŋ N naŋ na maale ne a Israel yideme a bebie na puoriŋ, a Daŋna la yeli. N na de la N nɔbinnaa eŋ ba teɛroŋ poɔ kyɛ ŋmaa eŋ a ba sukyie poɔ. N na waa la ba Naaŋmen, ka ba meŋ waa N nobɔ.
58008011	Neɛ kon leɛ wuli o tasobɔ, bee neɛ kon wuli o yɔɔ, a yele, ‘Bɔŋ a Daŋna,’ bonso ba zaa na bɔŋ Ma la, a yi a ba nembilii zaa a te ta a ba nembɛrɛ zaa zie.
58008012	N na di la a ba yelbatori suuri ko ba kyɛ kon leɛ teɛrɛ a ba yelbebe ne ba nɔkondeu togtogi.”
58008013	O naŋ da boɔle aŋa, “nɔlaŋ paala,” O de la ka a danwẽɛ̃ sobɔ saŋ tɔle la. Kyɛ a bon na naŋ nyaŋ kyɛ kore, a kon kɔɔre kyɛ ka o bɔre.
58009001	A lɛ pãã, a nɔlaŋ danwẽɛ̃ sobɔ da sereŋ taa la puoru tonnɔe ne teŋɛ zu puoru zikyerete.
58009002	Bonso, ba da maale la a puoru sɛge kaŋ. A danwẽɛ̃ die poɔ la ka a kaneane dɔgloo zie be, ane a tabol, ane a boroboro na ba naŋ maŋ biŋ Naaŋmen niŋe soɔ. Ba da maŋ boɔle la a zie ka a zikyerete.
58009003	A pɛn-gyera ayi sobɔ puoriŋ la ka die kaŋ meŋ be, ba naŋ maŋ boɔle ka a zie naŋ e kyerete zuo.
58009004	Be la ka ba maŋ biŋ salema lalee kaŋ (a lalee na poɔ la ka ba maŋ nyege a bonnyuuri), ane a nɔlaŋ daga naŋ pɔge o zaa ne salema. A daga ŋa poɔ la ka a manna salema doglee da be ane Aaron daa naŋ da taa tepoore, ane a nɔlaŋ kusipɛle.
58009005	A eŋno zaa kyɛrobem da be la a daga ŋa zu a ligi pɔge a daga yelbebe yɔɔre pɔgraa. Kyɛ te kon tõɔ̃ manne a yɛlɛ ama zaa ko yɛ pampana ŋa.
58009006	A saŋ na ba naŋ da maale biŋ a ama zaa, a puoru neŋkponni da maŋ kpɛ la a sɛge danwẽɛ̃ die te toŋ ba tomɔ.
58009007	Kyɛ a puoru neŋkponni zusobɔ, o yoŋ, da maŋ kpɛ la a die ayi sobɔ dayenaa yuoni zaa. Kyɛ o kon kpɛ be a ba taa zẽẽ; ana la ka o maŋ kpɛ te tere ko omeŋɛ ane a nobɔ yelbebe na ba naŋ maale kyɛ ba bɔŋ.
58009008	A ŋaa puoriŋ, a Sekyerete da wuli la ka a sori na naŋ kpɛ a zie naŋ e kyerete zuo da ba sãã sɛre, a puoru sɛge danwẽɛ̃ sobɔ naŋ kyãã are zuiŋ.
58009009	A ŋaa da e la bommannaa a saŋ ŋa poɔ, a saŋ na ba naŋ tere kyɔgtaare ne bɔɔre naŋ kon tõɔ̃ maale a neɛ na naŋ tere ka o waa nensoŋ a o poteɛroŋ poɔ.
58009010	Ama zaa maŋ kyaare ne la bondirii, ne bonnyuuri, ne pɛgebo eroŋ mine, ane a eŋganoŋ yɛlɛ nɔe zaa ba naŋ da biŋ ka ba tu a te ta a saŋ na boma zaa naŋ na leɛ waa bontori.
58009011	Kyɛ Kristo da wa e la a bonveɛle naŋ na wa puoru neŋkponni zusobɔ, a yi a puoru sɛge naŋ zuo kyɛ ta o tao zie puoriŋ. A sɛge na ba e bon na ba naŋ maale ne ba nuuri, a wuli ka o ba yi a bon-iraa ŋa zie.
58009012	Kristo da ba kpɛ a zikyerete ne boore ne naabilii zẽẽ, kyɛ O da kpɛ ne la Omeŋɛ zẽẽ dayenaa yoŋ, ne lɛ O naŋ da nyɛ a leɛ-yɔɔ-de faabo naŋ kon bɔŋ baare a ko te.
58009013	Ka ba naŋ wa de naadɛɛ bee boore zẽẽ ane naasalee tampɛloŋ a wa mere balaŋ naŋ taa dɛgre, ka a iri ba ka ba waa parepare a ba eŋganoŋ eŋɛ,
58009014	wolɔ pãã la ka Kristo zẽẽ, Onɔ naŋ ba taa zidɛgre zaa, naŋ da de Omeŋɛ ko Naaŋmen a yi a Seɛ naŋ kon bɔŋ baare zie, na tõɔ̃ e zuo lɛ kyɛ pɛge a tomɔ naŋ wa ne kũũ a yi te poteɛroŋ poɔ, ka te na tõɔ̃ tonɔ korɔ a Naaŋmen voora.
58009015	A ŋaa zuiŋ la ka O waa a nɔlaŋ paala dikyeenɛ, ka balaŋ Naaŋmen naŋ boɔle na nyɛ a gbandiruu naŋ kon bɔŋ baare polloo—O naŋ da kpi ko balaŋ naŋ da waa nɔkonde deme a nɔlaŋ danwẽɛ̃ sobɔ poɔ, a pãã ko ba leɛ-yɔɔ-de faabo.
58009016	A zie na a gbandiru nɔlaŋ naŋ be, be meŋ la ka a fere ka a neɛ na naŋ da maale a nɔlaŋ ka o kpi.
58009017	Bonso, a gbandiru nɔlaŋ yɛlɛ taa la pare yoŋ ka neɛ wa kpi. A nɔlaŋ ba taa faŋa zaa ka a kaŋ naŋ da maale o wa kyãã voorɔ.
58009018	A lɛ poɔ, ba da ba maale biŋ a nɔlaŋ danwẽɛ̃ sobɔ ka zẽẽ ba kyebe.
58009019	A saŋ na Moses naŋ da wa yeli a nɔe-teroo zaa a ko a nobɔ zaa a seŋ na a nɔbinnaa naŋ yeli, o da de la naabilii ne boore zẽẽ laŋ ne kõɔ̃ ne pekɔɔloŋ pɛnzeɛ, ane hesop tambir, a mere a nɔbinna ganvaare ane a nobɔ zaa,
58009020	a yeli, “Ŋa la a nɔlaŋ Naaŋmen naŋ da maale biŋ ko yɛ, zẽẽ.”
58009021	A lɛ meŋ poɔ, o mere la ne zẽẽ a puoru sɛge laŋ ne a puoru sɛge tonton boma zaa.
58009022	A yi a nɔbinnaa zie la ka ba pɛge boma yaga parepare ne zẽẽ. Ka zẽẽ ba kyiri, yelbebe suuri diu kyebe.
58009023	A lɛ poɔ, a fere la ka ba pɛge a tenvelaa boma tɔgloo ka a waa parepare ne a boma ama. Kyɛ a tenvelaa boma meŋɛ zie, a fere la ka ba pɛge a ne bɔɔre naŋ zuo ama.
58009024	Bonso, Kristo da ba kpɛ a zikyerete nensaala nuuri naŋ maale, naŋ e a zikyerete meŋɛ tɔgloo, kyɛ O kpɛ la a tenvelaa meŋɛ ka O tõɔ̃ are, a pampana ŋa, a Naaŋmen niŋe soɔ a te zuiŋ.
58009025	O da ba kpɛ be ka O terɛ Omeŋɛ gbɛɛ yaga zaa, a na a puoru neŋkponni zusobɔ naŋ maŋ kpeɛrɛ a zikyerete yuoni zaa ne zẽẽ naŋ ba e o soobo.
58009026	Ka a na e lɛ, Kristo da naa nyɛ woore gbɛɛ yaga a yi a paaloŋ pare biŋnu saŋ. Kyɛ pampana, a saŋ baaroo saŋ, O da sãã la dayenaa ka O wa iri yelbebe bare, O naŋ da de Omeŋɛ maale ne bɔɔre.
58009027	A na ba naŋ da maale biŋ ka nensaala kaŋ zaa na kpi la dayenaa yoŋ, kyɛ ka a puoriŋ o pãã na kyaare ne sɛrɛɛ diu,
58009028	lɛ ka ba meŋ da tere Kristo dayenaa yoŋ ka O tuo nobɔ yaga yelbebe gaa ne. O na leɛ sãã la a boyi saŋ, ka yelbebe kon kyebe, kyɛ O na de faabo ko balaŋ zaa naŋ kyɛllɛ O ne kyelloo.
58010001	A nɔbinnaa naŋ taa a bonveɛle naŋ na wa dasuoluŋ, kyɛ ba e a boma ama meŋɛ waaloŋ, kon bɔŋ maale balaŋ naŋ sɛre ta ka ba tõɔ̃ ta ba tao zie ne a bɔɔre ama, a bɔɔre ba naŋ maŋ maale yuoni yuoni zaa.
58010002	Ka ana da naa tõɔ̃ e a lɛ, ba da kon bare a bɔɔre ama maaloo bee? Bonso, a puorpuoribo da naa kon leɛ taa a yelbebe teɛroŋ ka ba naŋ da nyɛ pɛgebo a yi parepare.
58010003	Kyɛ a bɔɔre ama poɔ la ka ba maŋ leɛ teɛre ba yelbebe yuoni zaa poɔ.
58010004	Bonso, a naadɛɛ ne boore zẽẽ kon bɔŋ iri yelbebe bare.
58010005	A lɛ poɔ, a saŋ na Kristo naŋ da wa a donɛɛ poɔ, O da yeli la: “Bɔɔre maaloo ane a bontere, Fo da ba boɔrɔ, kyɛ eŋgan la ka Fo da maale ko Ma;
58010006	a bontere na vũũ naŋ di ane a yelbebe bɔɔre, Fo poɔ da ba pɛle ne.
58010007	Kyɛ ka N pãã yeli, ‘Nyɛ Ma, N wa la—a na ba naŋ ŋmaa N yɛlɛ a ganvaare poɔ— N wa la, Naaŋmen, ka N wa e a Fo boɔbo.’ ”
58010008	O daŋ yeli la, “Bɔɔre maaloo ane bontere, bontere na vũũ naŋ di, ane yelbebe bɔɔre, Fo da ba boɔrɔ, ka Fo poɔ meŋ da ba pɛle ne a” (ana zaa ba naŋ maŋ tere ka a seŋ a nɔbinnaa).
58010009	O pãã da yeli la, “Nyɛ Ma, N wa la, Naaŋmen, ka N wa e a Fo boɔbo.” O da iri la a danwẽɛ̃ sobɔ bare ka O na tõɔ̃ e ka a ayi sobɔ are.
58010010	A yi O boɔbo ŋa zie la ka Naaŋmen iri te biŋ, a yi a Yesu Kristo eŋgan teroo O naŋ tere ko neɛ zaa dayenaa yoŋ.
58010011	Puoru neŋkponni kaŋ zaa maŋ are la bebiri zaa a toŋ o tomɔ kyɛ la tere a bɔɔre na naŋ kon bɔŋ iri yelbebe bare.
58010012	Kyɛ a dɔɔ ŋa, O naŋ da tere a yelbebe bɔɔre yenaa naŋ bebe tegteglɛ baare, O da zeŋ la a Naaŋmen nudoroŋ zie.
58010013	A lɛ puoriŋ, O gu la a saŋ na O dɔndɔnne naŋ na waa O gbɛɛ dakogo.
58010014	Bonso, a yi bontere yenaa yoŋ zie la ka O maale balaŋ na Naaŋmen naŋ iri biŋ ka ba ta ba tao zie tegteglɛ.
58010015	A Sekyerete meŋ di la danseɛ ko te, O naŋ daŋ yeli:
58010016	“Ŋa la a nɔlaŋ ka N na maale ne ba a bebie ana puoriŋ, a Daŋna la yeli. N na eŋ la N nɔbinnaa a ba sukyie poore, kyɛ a ba teɛroŋ poɔ la ka N na ŋmaa a.”
58010017	Kyɛ O pãã leɛ yeli la: “A ba yelbebe ane nɔkondeu, N kon leɛ teɛre a.”
58010018	Kyɛ benee Naaŋmen naŋ di a yɛlɛ ama suuri tere, yelbieri bɔɔre teroo zaa ba la kyebe.
58010019	A lɛ poɔ, yɔɔmine, te naŋ taa sori ka te kpɛ a zikyerete kperaa lɛ, a yi a Yesu Kristo zẽẽ
58010020	ane a sori paala naŋ voorɔ O naŋ da yuo ko te a tukpeɛbo poɔ pɛn-gyeraa naŋ e O eŋgan,
58010021	kyɛ te meŋ naŋ taa puoru neŋkponni zusobɔ naŋ kaara a Naaŋmen yiri,
58010022	yɛ vɛŋ ka te sɛre ta Naaŋmen zie ne sukyimeŋɛ, ne sagdeu naŋ are kpẽã, O naŋ da mere a te sukyie a iri a potuoluŋ bare a te teɛroŋ poɔ, kyɛ pɛge te eŋgama ne kõɔ̃ soŋ.
58010023	Yɛ vɛŋ ka te nyɔge taa a kyello teɛroŋ te naŋ sage gbeŋgbeŋ, bonso, Onɔ naŋ polle taa la yelmeŋɛ milluu.
58010024	Vɛŋ ka te meŋ teɛre nyɛ lɛ te naŋ na tõɔ̃ dɔrɛ eŋ taaba, a nɔmmo ane tonveɛle yɛlɛ poɔ.
58010025	Yɛ vɛŋ ka te ta bare ka te laŋ taa a na ba mine naŋ maŋ erɛ, kyɛ vɛŋ ka yɛ mɔglɔ taaba kyɛ meŋ e a lɛ yaga ka yɛnee wa nyɛ a bebiri ka o tara.
58010026	Bonso, ka tenee taa a yelmeŋɛ bɔmmo kyɛ pãã iri ka te maale yelbebe, yelbieri bɔɔre maaloo ba la kyebe,
58010027	kyɛ a kyɛre la ka te kyɛlle ne dambẽɛ̃ a sɛrɛɛ diu daare ane vũũtoloŋ naŋ na di Naaŋmen dɔndɔnne.
58010028	Neɛ na zaa naŋ ba eŋnɛ Moses nɔbinnaa, kpi la ka nyonono kyebe a yi danseɛ deme bayi bee bata mannoo poɔ.
58010029	Boŋ la ka yɛ teɛre? Wolɔ pãã la a dɔgroŋ na seŋ a ko a neɛ na sobɔ naŋ seŋ dɔgroŋ, naŋ maŋ nɛbre a Naaŋmen Bidɔɔ binne HIBIRU 10:30 teŋɛ soɔ, a de a nɔlaŋ zẽẽ naŋ e ka Naaŋmen iri o biŋ, ka a waa boŋkɛkɛ, kyɛ kpɛgre a nɔndeteroo Seɛ?
58010030	Te bɔŋ la a Onɔ naŋ da yeli, “Maa so a faaloŋ leɛ-yɔɔre; N na leɛ yɔɔ la,” kyɛ leɛ yeli, “A Daŋna na di la O nobɔ sɛrɛɛ.”
58010031	A sereŋ e la dambẽɛ̃ yɛlɛ ka te le a Naaŋmen naŋ voorɔ nuuri poɔ.
58010032	Yɛ teɛre a bebie naŋ tɔle, a saŋ na yɛ naŋ da kpɛ a kyãã baare, lɛ yɛ naŋ da are kpẽã a moɔrɔ yaga a woore poɔ.
58010033	Amine kaŋ la ka ba da maale yɛ vi deme a to yɛ zomɔ kyɛ dɔgre yɛ a nobɔ niŋe soɔ; amine kaŋ la ka yɛ da waa a balaŋ ba meŋ naŋ da e a lɛ taaba.
58010034	Yɛ da sereŋ taa la nyonono n zie, a N naŋ da be banzɔlɔ poɔ, kyɛ taa popeɛloŋ a saŋ na ba naŋ faa kyɛ zu a yɛ boma, bonzuiŋ yɛ da bɔŋ la ka yɛnee taa la yɛmenne bonveɛle naŋ zuo kyɛ na kɔɔre a tenvelaa poɔ.
58010035	A lɛ poɔ, yɛ ta lɔɔ yɛ sukyikpẽã bare, naŋ taa tɔnɔ yaga.
58010036	Bonso, a seŋ la ka yɛ taa kannyiri, ka yɛnee wa e a Naaŋmen boɔbo baare, yɛ na tõɔ̃ nyɛ la a bon na O naŋ da polle.
58010037	Bonso, a kyɛ la fẽẽ, “Onɔ naŋ waara na wa la, kyɛ O kon kɔɔre.
58010038	Kyɛ a yeltori sobɔ na voorɔ la a sagdeu zuiŋ. Kyɛ ka a neɛ na naŋ sɛre o puoriŋ, N poɔ kon pɛle ne o.”
58010039	Kyɛ tenee ba poɔ a balaŋ naŋ maŋ sɛre ba puori ka ba kpɛ saŋ-baroo poɔ, kyɛ te poɔ la balaŋ naŋ sage kyɛ nyɛ vooroŋ faabo.
58011001	Kyɛ sagdeu e la bɔmmo kpẽã a te niŋe bomboɔre teɛroŋ poɔ, ne a bon na te naŋ ba nyɛ mannoo.
58011002	Bonso, sagdeu zuiŋ la ka a teŋkoroŋ deme da nyɛ yuori.
58011003	Sagdeu la vɛŋ ka te bɔŋ ka a yi Naaŋmen yelbir zie la ka O da maale a donɛɛ zaa, ka a bon na te naŋ nyɛ da ba maale ne bon na naŋ sãã.
58011004	Sagdeu la vɛŋ ka Abel maale bɔɔr soŋ ko Naaŋmen gaŋ lɛ Kaen naŋ maale. Ana poɔ la ka o da nyɛ danse-diu ka o e la yeltori sobɔ, Naaŋmen naŋ da di o bonteroo danseɛ. A meŋ yi a ana poɔ la ka o kyãã yele, ne lɛ zaa o naŋ kpi.
58011005	Sagdeu la vɛŋ ka Ɛnok da nyɛ iruu a yi a vooroŋ deme poɔ, ka o da ba nyɛ kũũ zaa. Ba da kon bɔŋ nyɛ o, bonso, Naaŋmen da de o la. Kyɛ a saŋ na o naŋ da ba iri yi sɛre, O da taa la danse-diu ka onɔ la pɛle Naaŋmen poɔ.
58011006	Kyɛ ka sagdeu kyebe, te kon tõɔ̃ bɔŋ e ka Naaŋmen poɔ pɛle, bonzuiŋ a fere la ka a neɛ na naŋ waara O zie ka o sage de ka O bebe la kyɛ ka O maŋ de yɔɔre ko balaŋ naŋ sereŋ maŋ bɔ O.
58011007	Sagdeu la vɛŋ ka Noa, Naaŋmen naŋ da kpãã o a kyaare ne a yɛlɛ na o naŋ da ba nyɛ sɛre, ka o da zoro Naaŋmen kyɛ maale gbori kpoŋ ka o na tõɔ̃ faa o yideme. O naŋ e a lɛ, O da di la a paaloŋ deme sɛrɛɛ a de ka ba seŋ saŋ-baroo. A meŋ yi o sagdeu zie la ka o da waa a yeltoruŋ gbandire.
58011008	Sagdeu la vɛŋ ka Abraham, a saŋ na Naaŋmen naŋ da boɔle o ka o gaa a zie na naŋ na waa o gbandiruu, ka o de Naaŋmen noɔre. Ne lɛ zaa o naŋ da ba bɔŋ benee zaa na la ka o gɛrɛ, kyɛ o da gaa la.
58011009	Sagdeu la vɛŋ ka o gaa te kpeɛrɛ a tempollaa poɔ a na saana naŋ be tensaana poɔ. O da kpeɛrɛ la sɛgre poɔ a na Isaak ne Gyakob, naŋ waa a polloo na gbandirebe laŋ ne o.
58011010	Bonso, o da kaara la nimitɔɔre ka o nyɛ a teŋɛ na naŋ taa pare biŋnu, ka a teŋɛ pare binnee ne a meɛrɛ la Naaŋmen.
58011011	Sagdeu meŋ la vɛŋ ka Sara meŋɛ da nyɛ faŋa ka o tõɔ̃ taa poɔ a kyɛ pãã dɔge bie, ne lɛ zaa o naŋ da kore zuo, bonzuiŋ o da sage de la ka Onɔ naŋ da polle meŋ waa la a sobɔ na o naŋ na tõɔ̃ dɛlle.
58011012	A pãã yi la nenyenaa zie, ne lɛ o naŋ peɛle kũũ, ka a bibiir o naŋ da dɔge da waa yaga a seŋ ŋmarbie naŋ be sazu ne biire naŋ be a mannoɔre, neɛ naŋ kon bɔŋ sɔre.
58011013	A bama zaa da be la sagdeu poɔ te ta ba kũũ. Ba da ba de a boma O naŋ da polle, kyɛ ba da nyɛ a la a ba nimitɔɔre, a de ka a na wa la kyɛ nyɔge a polloo teɛroŋ taa. Bamenne meŋ da sage yeli ka ba waa la saama ane nɔɔre a teŋɛ zu.
58011014	Balaŋ naŋ maŋ yele ama taaba, maŋ sereŋ wuli ka ba boɔrɔ la bamenne teŋɛ.
58011015	Yelmeŋɛ la, ka ba naŋ da maŋ leɛ teɛrɛ a teŋɛ na ba naŋ da yi, ba da naa tõɔ̃ taa la vuo ka ba leɛ gaa be.
58011016	Kyɛ ba da boɔrɔ la teŋɛ naŋ seɛ, a wuli ka sazu teŋɛ kaŋ la. A lɛ poɔ, Naaŋmen ba zoro vi ka ba boɔle O ka ba Naaŋmen, bonso, O daŋ kyɔgre la teŋɛ kaŋ ko ba.
58011017	Sagdeu la vɛŋ ka Abraham, a saŋ na o naŋ da kpɛ gyennoo poɔ, da tere Isaak a na bɔɔre teroo. Onɔ naŋ da taa a polloo, da tere la o bidɔɔ yenaa yoŋ a na bɔɔre teroo,
58011018	ne lɛ zaa o zie la ka O da yeli, “Isaak puoriŋ la ka fo bibiiri na yi wa.”
58011019	O da de la ka Naaŋmen na tõɔ̃ seŋ o la a yi kũũni poɔ, kyɛ waaloŋ kaŋ poɔ, o da sereŋ leɛ nyɛ la o bie a yi kũũni poɔ.
58011020	Sagdeu la vɛŋ ka Isaak maale Gyakob ne Esau ne o noɔre a kyaare ne a yɛlɛ naŋ na wa.
58011021	Sagdeu la vɛŋ ka Gyakob, a saŋ na o naŋ da kpiire, maale Gyosɛf bidɔbɔ bayi zaa, a puori Naaŋmen a saŋ na o naŋ da ti o dagolo zu.
58011022	Sagdeu la vɛŋ ka Gyosɛf, a saŋ na o naŋ da kpiire, da yeli ka a Israel deme na yi la Egyept poɔ, kyɛ meŋ tere noɔre a kyaare ne o kɔbɔ.
58011023	Sagdeu la vɛŋ ka Moses dɔgrebɔ, a saŋ na ba naŋ da dɔge o, ka ba da sɔgle o kyuuri ata, bonzuiŋ ba da nyɛ la ka o e bivelaa, ka ba meŋ da ba zoro a naa nɔteroo dambẽɛ̃.
58011024	Sagdeu la vɛŋ ka Moses, a saŋ na o naŋ da baa, da zagre ka ba boɔle o ka Faaro pɔɔyaa bidɔɔ.
58011025	Kyɛ o da iri la ka o nyɛ woore laŋ ne a Naaŋmen nobɔ kyɛ bare a yelbieri noɔ naŋ kon kɔɔre.
58011026	O sage de la ka a vi o naŋ da nyɛ a Kristo zuiŋ, ka a waa bontaroŋ yaga gaŋ a Egyept naboma zaa, bonzuiŋ, o da taa la o yɔɔre teɛroŋ yoŋ.
58011027	Sagdeu la vɛŋ ka o zo yi Egyept poɔ, kyɛ da ba zoro a suuri a naa naŋ da nyɛ. O da taa la kannyiri a are kpẽã, o naŋ da nyɛrɛ a sobɔ na neɛ naŋ kon bɔŋ nyɛ.
58011028	Sagdeu la vɛŋ ka o maŋ dire Gaŋ Baroo ne zẽẽ meroo, ka a sobɔ na naŋ saŋ a bidandɔgraa bare da kon bɔŋ tɔ ba.
58011029	Sagdeu la vɛŋ ka ba da kpɛ gaŋ a Mane Zeɛ a na ba naŋ kyene teŋkuo zu. Kyɛ a Egyept deme naŋ da boɔrɔ ka ba e a lɛ, ba zaa da nyu la kõɔ̃ kpi.
58011030	Sagdeu la vɛŋ ka a Gyɛreko dankyeme le, a nobɔ naŋ da kyeŋ viiri a beri ayopõĩ naŋ wa baare.
58011031	Sagdeu la vɛŋ ka Rahab, naŋ e tuutuu, da ba bɔre wɛ ne a balaŋ naŋ da ba sage de, o naŋ da tuori de ne `maaroŋ a balaŋ ba naŋ da eŋ ka ba wa sɔgle kaara ba yɛlɛ.
58011032	Kyɛ boŋ la ka N na leɛ yeli? A saŋ kyebe ka N na tõɔ̃ yeli Gedeon, Barak ne Samson ne Gyɛfeta, David ne Samuel, ane a Ŋmen-noɔr deme yɛlɛ zaa.
58011033	Sagdeu la vɛŋ ka ba moɔrɔ kyɛ tõɔ̃ naaloŋ parɛɛ zaa, a meŋ maŋ tonɔ yeltoruŋ tomɔ, kyɛ nyɛ a boma Naaŋmen naŋ da polle; ba pɔge la gbeŋni nɔe,
58011034	a kpinni vũũ zeɛlɛ faŋa, kyɛ ŋmore yi a zɔɔre soɔ noɔre, a yi baaloŋ poɔ kyɛ nyɛ kpẽã. Ba waa la neŋkpeɛne a zɔɔre poɔ, a digi sogyasaama bare.
58011035	Pɔgɔbɔ da leɛ de la ba kuuni ka ba leɛ voorɔ. Ba da nyɔge la ba mine fɔbe, kyɛ ba da ba sagra ka ba bare ba, ka ba na tõɔ̃ nyɛ kũũ leɛ-iruŋ naŋ seɛ.
58011036	Ba da e la ba mine la kyɛ fɔbe ba, kyɛ ka ba da eŋ ba mine banzɔlɔ a de ba eŋ pigu die poɔ.
58011037	Ba da za ba la; ba da wɛre ba la ziiri ayi; ba da gyenne ba la; ba da ko ba la ne zɔɔre soɔ. Ba da yoɔrɔ ne la pegama ane bogama bonsuuri, a ba taa bon zaa kyɛ maŋ be yelfere poɔ; ba da e la efaare ko ba,
58011038	kyɛ a donɛɛ da ba seŋ ka ba be be. Ba da yoɔrɔ la wɛgyaŋ poɔ ane a tanne zu. Ba da maŋ kpeɛrɛ la piiri ne teŋɛ soɔ bogri poɔ.
58011039	Kyɛ bama zaa, ne lɛ ba naŋ da nyɛ yuori a ba sagdeu puoriŋ, ba da ba nyɛ a bon na Naaŋmen naŋ polle.
58011040	Naaŋmen naŋ da biŋ bon kaŋ naŋ waa velaa gaŋ lɛ a ko te, ba kon tõɔ̃ ta a ba tao zie ka tenee ba poɔ a ba poɔ.
58012001	A lɛ poɔ, a danseɛ deme yaga naŋ gyilli te a na zanzugo kpoŋ, yɛ vɛŋ ka te lɔɔ bontegroŋ zaa ane yelbieri naŋ maŋ pigi te bare, kyɛ vɛŋ ka te zo ne kannyiri a zoobu na ba naŋ da maale biŋ ko te.
58012002	Yɛ vɛŋ ka te de te nimie eŋ Yesu, a te sagdeu piiluu maala ane te sagdeu baaroo maala, Onɔ naŋ da are kpẽã a taa kannyiri a dagara zu, a noɔ na Naaŋmen naŋ da biŋ O niŋe soɔ zuiŋ. O da ba teɛrɛ a dagara vi, kyɛ zeŋ a Naaŋmen naaloŋ dakogo nudoroŋ zie.
58012003	Yɛ teɛre Onɔ naŋ da are kpẽã a kyaare ne a yelbebe deme yelbifaare, ka lɛ naane, yɛ na bale la kyɛ pãã bare kyelloo zaa a yɛ vooroŋ poɔ.
58012004	Yɛ da ba are kyaare ne yelbebe a te ta a zẽẽ kyiruu, yɛ naŋ da moɔrɔ ne a.
58012005	Kyɛ yɛ meŋ yinni la a sukyidiibu yelbiri naŋ wuli yɛ a na bidɔbɔ: “N bidɔɔ, ta de Naaŋmen wulkpẽã ka a e bonweɛlɛ kyɛ bare kyelloo ka Onɔ wa nyare fo zu,
58012006	bonso, a Daŋna maŋ dɔgre la balaŋ O naŋ nɔŋ kyɛ fɔbe bidɔɔ zaa o naŋ sage de.”
58012007	Yɛ are kpẽã a dɔgroŋ wuluu poɔ; Naaŋmen de yɛ la a na bidɔbɔ. Bidɔɔ buo la ka a saa ba wuli ne dɔgroŋ?
58012008	Ka yɛnee ba wa nyɛ dɔgroŋ wuluu (a wuluu na neɛ zaa naŋ maŋ nyɛ), yɛ pãã waa la biyɔmɔ kyɛ ba e bidɔmenne.
58012009	A lɛ meŋ poɔ, a nensaaloŋ poɔ, te taa la saamine naŋ da maŋ wuli te ne dɔgroŋ, kyɛ ka te da eŋnɛ ba ne a lɛ zaa. A ba gaŋ ka te sigri temenne a seere Saa zie kyɛ voorɔ bee?
58012010	Te saamine da sereŋ wuli te la ne dɔgroŋ bebie mine, a seŋ lɛ ba naŋ boɔrɔ; kyɛ Naaŋmen wuli te la ne dɔgroŋ ka a taa tɔnɔ ko te, ka te na tõɔ̃ waa O kyereteluŋ pontaaba.
58012011	Dɔgroŋ wuluu ba nomɔ a saŋ na poɔ, kyɛ a waa la posaŋnaa. Ne lɛ zaa, a o puoriŋ, a maŋ wa ne la yeltoruŋ `maaroŋ wɔmɔ ko balaŋ naŋ da nyɛ a wuluu.
58012012	A lɛ poɔ, yɛ taane yɛ nuuri ane yɛ dumo naŋ ba taa kpẽã.
58012013	Yɛ maale yɛ gbɛɛ sobie ka a tori, ka a wɔɔre ta la bɔre yi a sori poɔ, kyɛ ka ba nyɛ sammo.
58012014	Yɛ zo tu `maaroŋ a kyaare ne nobɔ zaa, ane kyereteluŋ; ka ana ba kyebe neɛ zaa kon nyɛ a Daŋna.
58012015	Yɛ kaara velaa meŋ, ka neɛ kaŋ zaa ta be puoriŋ a Naaŋmen nɔndeteroo poɔ, kyɛ ka yeltuo nyagre zaa ta buli fere yɛ, a lɛ pãã e la ka yɛ yaga zie waa nendɛgɛ,
58012016	bee vɛŋ ka kaŋ zaa wa e peɛmo sobɔ, bee potuo sobɔ a na Esau, onɔ naŋ da koɔre o bidanwẽɛ̃ sobɔ gbannoŋ ka o tõɔ̃ nyɛ bondirii belaŋ di.
58012017	Yɛ zaa bɔŋ ka a ama puoriŋ, a saŋ na o naŋ da boɔrɔ ka o di a gbannoŋ maaloo, o saa da zagre o la bare. Bonso, o da ba nyɛ teɛroŋ leɛbo, ne lɛ zaa o naŋ da sereŋ bɔ a maaloo ne ŋmenaa kõɔ̃.
58012018	Yɛ ba ta a taŋ na yɛ naŋ na tõɔ̃ tɔ, vũũ naŋ dire; bee ta zisoɔ, lige, ane sɛseɛ kpoŋ,
58012019	bee a zie na a eelɛ konni bee kɔkɔre kaŋ naŋ yeli yelbie naŋ be. Balaŋ naŋ da woŋ a kɔkɔre da sɔrɔ la ka o ta leɛ yeli a yelbie ko ba,
58012020	bonso, ba da ba tõɔ̃ are kpẽã a noɔre ba naŋ da tere ko ba poɔ: “Ka wɛdonne zaa gba wa tɔ a taŋa, see ka ba za o ne kubo.”
58012021	A bon na ba naŋ da nyɛ da wa ne la dambẽɛ̃ yaga. Lɛ la so ka Moses da yeli, “N miine la yaga ne dambẽ .̃”
58012022	Kyɛ yɛ ta la a Zion taŋa zu ne a tenvelaa Gyɛrosalɛm, naŋ e a Naaŋmen voora teŋɛ. Yɛ ta la a zie na a malkere neɛ naŋ kon bɔŋ sɔre naŋ be,
58012023	ne a zie na a bidandɔgraa puoru deme naŋ maŋ laŋ taa, balaŋ yoe ba naŋ ŋmaa biŋ a tenvelaa poɔ. Yɛ ta la a zie na a nensaaleba zaa sɛrɛɛ dire Naaŋmen naŋ be, a zie na a yeltori deme naŋ ta ba tao zie seere naŋ be,
58012024	a zie na Yesu, a nɔlaŋ paala dikyeenɛ naŋ be, ane a zie na ba naŋ mere a zẽẽ naŋ maŋ yele yelveɛle gaŋ a Abel zẽẽ.
58012025	Yɛ kaara velaa ka yɛ ta zagre a Neɛ na naŋ yele. Bonso, ka balaŋ, naŋ da zagre Onɔ naŋ da yeli yɛlɛ a teŋɛ zu, da ba zo yi, wolɔ pãã la ka tenee na tõɔ̃ zo yi ka tenee wa leɛ te puori ko Onɔ naŋ yele yɛlɛ naŋ yi tenvelaa poɔ?
58012026	A saŋ na, O kɔkɔre da e la ka a teŋɛ zaa miine. Kyɛ pampana ŋa, O pollee la kyɛ yeli, “N na leɛ e la ka a boma zaa mii dayenaa, ka a kon e a teŋɛ zu yoŋ, kyɛ a sazu boma meŋ na mii la.”
58012027	A yelbir ŋa, “dayenaa” wuli ka Naaŋmen na iri la a bon na O naŋ na mii bare—a bon na O naŋ maale, kyɛ a bon na naŋ kon bɔŋ mii na kyãã are la a be.
58012028	A lɛ poɔ, te naŋ nyɛrɛ a naaloŋ naŋ kon bɔŋ miine, yɛ vɛŋ ka te teɛre a nɔndeteroo yɛlɛ kyɛ pãã tonɔ korɔ O ne vi ane dambẽɛ̃ zoobu ka O poɔ pɛle,
58012029	bonso, te “Naaŋmen e la vũũ naŋ dire.”
58013001	Yɛ vɛŋ ka yɛ kyãã nɔnɔ taaba a na yɔɔmine.
58013002	Yɛ ta yinni ka yɛ tuori saama velaa, bonso, ba mine naŋ da erɛ a lɛ da tuori la malkere kyɛ da ba bɔŋ ne ba.
58013003	Yɛ maŋ teɛrɛ balaŋ naŋ be pigu die poɔ, a na yɛ meŋ naŋ be banzɔlɔ eŋɛ, ane balaŋ naŋ nyɛ dɔgroŋ, a yɛ meŋ naŋ faa be eŋgama poore.
58013004	Kultaa taa la gyermɛ nobɔ zaa zie, ka a kultaa gado meŋ ba taa dɛgre zaa, kyɛ Naaŋmen na di la pẽɛ̃pẽɛ̃ efaare deme ane pẽɛ̃pẽɛ̃ dɔbɔ sɛrɛɛ.
58013005	Yɛ vɛŋ ka libimiinuu zaa kyebe a yɛ eroŋ poɔ, kyɛ taa popeɛloŋ ne a boma yɛ naŋ taa, bonso, Onɔ meŋɛ da yeli la, “N kon bɔŋ bare fo, bee bare fo, fo yoŋ.”
58013006	Lɛ la ka te na tõɔ̃ yeli kperaa lɛ, “A Daŋna la n sonsoŋnɔ; N kon zoro dambẽɛ̃. Boŋ la ka nensaala na tõɔ̃ e ko ma?”
58013007	Yɛ teɛre a yɛ ninderebe yɛlɛ, balaŋ naŋ maŋ yeli a Naaŋmen yelbir ko yɛ. Yɛ tɔgle ba sagdeu, a yɛ naŋ kaa nyɛ a ba nyɔvoe kyenoo baaro zie.
58013008	Yesu Kristo waa la lɛ O naŋ maŋ waa, zaameŋ, ane zenɛ, ane tegteglɛ.
58013009	Ta vɛŋ ka wulsaana kaŋ zaa tuo yɛ gaa ne. Bonso, a waa la velaa ka te e ka te sukyie are ne nɔndeteroo, ka a ba e ne bondirii naŋ ba taa tɔnɔ ko balaŋ naŋ maŋ di a.
58013010	Te taa la bɔɔr-maale altar kaŋ, ka balaŋ naŋ toŋ tomɔ a Ŋmen sɛge poɔ, ba taa sori ka ba di a be.
58013011	Bonso, a puoru neŋkponni zusobɔ naŋ da de a donne zẽẽ kpɛ ne a zikyerete poɔ a yelbebe zuiŋ, o da maŋ de la a donne na eŋgama nyege a ba weɛ duoruu zie yeŋe.
58013012	Kyɛ lɛ la ka Yesu meŋ da nyɛ woore a dendɔre yeŋe, ka O na tõɔ̃ iri a nobɔ biŋ, a yi a Omeŋɛ zẽẽ poɔ.
58013013	Yɛ pãã vɛŋ ka te yi gaa O zie a weɛ duoruu zie yeŋe, a te nyɛ a vi O naŋ da nyɛ.
58013014	Bonso, ane lɛ te naŋ ba taa teŋɛ naŋ ba taa baaro, te boɔrɔ la kaŋ naŋ na wa.
58013015	A lɛ poɔ, a yi O zie, yɛ vɛŋ ka te tere pugibu bɔɔre ko Naaŋmen tegteglɛ—a noɔre wɔmɔ naŋ maŋ sage ne O yuori.
58013016	Kyɛ yɛ ta yinni ka yɛ e eveɛle kyɛ la leɛ poŋ ne yɛ taaba, bonso a bɔɔre ama taaba la ka Naaŋmen poɔ na pɛle ne.
58013017	Yɛ sage de yɛ ninderebe nɔe, kyɛ sigre yɛmenne korɔ ba. Bonso, ba maŋ guuro la yɛ seere a na balaŋ naŋ maŋ manne ba yɛlɛ ko Naaŋmen. Sage de a ba nɔe ka ba na tõɔ̃ e lɛ ne popeɛloŋ, kyɛ ka posaŋnaa kyebe, bonso ama kon taa tɔnɔ ko yɛ.
58013018	Yɛ puori Naaŋmen ko te. Te bɔŋ la velaa ka te taa la poteɛro velaa, kyɛ te boɔrɔ la ka te meŋ erɛ soŋ yɛlɛ zaa poɔ.
58013019	N sɔrɔ yɛ la ka yɛ pãã puori ko ma ka N na tõɔ̃ leɛ wa yɛ zie wiẽũ lɛ.
58013020	Ka a `maaroŋ Naaŋmen, Onɔ naŋ da seŋ te Daŋna Yesu a yi a kuuni poɔ, naŋ e a Pekyeen Kpoŋ, a yi a nɔlaŋ naŋ kon bɔŋ baare zẽẽ,
58013021	ka O leɛ maale yɛ tonveɛle zaa poɔ ka yɛ na tõɔ̃ e O boɔbo, kyɛ erɛ a yɛ poɔ a bon na naŋ waa popeɛloŋ O nimie poɔ, a yi Yesu Kristo zie. O zie la ka eŋno be tegteglɛ. Amen.
58013022	Yɔɔmine, N sɔrɔ yɛ la ka yɛ dire kannyiri ne a n dɔre-eŋ yelbir, bonso N ŋmaa la yelbie fẽẽ ko yɛ.
58013023	N boɔrɔ la ka yɛ bɔŋ ka ba bare la te yɔɔ Temote. Ka onɔ wa te wa wiẽũ lɛ, N na beɛle o la wa nyɛ yɛ.
58013024	Yɛ puori a yɛ ninderebe zaa a laŋ ne a Ŋmendeme zaa. Balaŋ naŋ be Etale poɔ, toɔle yɛ la ba puoruu.
58013025	Nɔndeteroo be yɛ zaa zie. Amen.
59001001	Gyems, Naaŋmen ne a Daŋna Yesu Kristo gbaŋgbaa, A ko a bale pie ne ayi naŋ yaare a tendaa zaa: N puori yɛ la.
59001002	N yɔɔmine, yɛ de ka a e popeɛloŋ zaa ka yɛnee wa le gyenno mine poɔ,
59001003	bonso, yɛ bɔŋ la ka a yɛ sagdeu gyɛl-kaao waara ne la kannyiri.
59001004	Kyɛ yɛ vɛŋ ka kannyiri toŋ o tomɔ baare, ka yɛ na tõɔ̃ ta yɛ tao zie yɛlɛ zaa poɔ kyɛ ba leɛ boɔrɔ bon zaa.
59001005	Ka yɛ kaŋ zaa ba taa yɛŋ, vɛŋ ka o sɔre Naaŋmen, Onɔ naŋ maŋ tere yaga ko nobɔ zaa kyɛ ba nyare ba zu, kyɛ O na ko o la yɛŋ.
59001006	Kyɛ ka onɔ wa sɔre, vɛŋ ka o taa sagdeu kyɛ ta bonnɔ, bonzuiŋ, neɛ na naŋ bonnɔ waa la na maŋkõɔ̃ sɛseɛ naŋ fuuro kyɛ daara.
59001007	Ta vɛŋ ka a neɛ na naŋ bonnɔ teɛre ka o na nyɛ la bon zaa a Daŋna zie.
59001008	Teɛroŋ boyi dɔɔ ba are kpẽã ne lɛ zaa o naŋ erɛ.
59001009	Vɛŋ ka a yɔɔ na naŋ e nembaala, fuuro ne lɛ o naŋ taa aroo zie naŋ do yaga.
59001010	Kyɛ neɛ na naŋ taa boma, vɛŋ ka o fuuro a o sigruu eŋɛ, bonzuiŋ, o na tɔle gaa la a na weɛ tepoore.
59001011	Bonso, a ŋmenaa maŋ iri puri la ane toloŋ yaga a vɛŋ ka a moɔ gbeɛle kyɛ ka a mɔpoore suori le ka o veɛloŋ zaa bɔre wɛ. Lɛ la ka a tara sobɔ meŋ na yi kyeɛ a o eroŋ zaa poɔ.
59001012	Maaloo be la a dɔɔ na zie naŋ tõɔ̃ are kpẽã gyennoo poɔ. Bonso, ka o naŋ wa nyɛ gyennoo baare, o na nyɛ la a nyɔvore wedere zupile na a Daŋna naŋ polle ko balaŋ naŋ nɔnɔ O.
59001013	Ta vɛŋ ka neɛ zaa yeli o gyennoo poɔ, “N nyɛ la gyennoo Naaŋmen zie.” Bonso, Naaŋmen kon tõɔ̃ nyɛ gyennoo a faaloŋ zie, kyɛ neɛ zaa meŋ kon tõɔ̃ nyɛ gyennoo Naaŋmen zie.
59001014	Kyɛ neɛ zaa maŋ kpɛ la gyennoo poɔ a saŋ na omeŋɛ boɔbo faare naŋ tage o yi ka o kpɛ bɛlloo poɔ.
59001015	Ka boɔbo faa pãã wa taa poɔ, GYEMS 1:16 o maŋ dɔge la yelbieri. Kyɛ ka yelbieri wa te baa baare, o maŋ dɔge la kũũ.
59001016	N yɔɔmine N naŋ nɔŋ, yɛ ta leɛ bɔre yi a sori poɔ.
59001017	Kyɔgtaa velaa ne kyɔgtaa soŋ zaa yi la sazu, a yi a kyãã zaa Saa zie sigre waara. O poɔ la ka leɛbo zaa bee leɛbo dasuoluŋ kaŋ zaa ba kyebe.
59001018	A Omeŋɛ boɔbo zuiŋ la ka O da dɔge te a yi a yelmeŋɛ yelbiri, ka te na tõɔ̃ waa na wɔmɔ danwẽɛ̃ deme a o bommaale zaa poɔ.
59001019	A lɛ pãã, n yɔɔmine N naŋ nɔŋ, yɛ vɛŋ ka nensaala zaa maŋ pɔgrɔ ka o kyɛllɛ, kyɛ ta maŋ yeli yɛlɛ bee nyɛ suuri wiẽũ lɛ,
59001020	bonso, nensaala suuri ba waara ne a yeltoruŋ naŋ yi Naaŋmen zie.
59001021	A lɛ poɔ, yɛ bare yeldɛgre zaa ane efaare naŋ zuo, kyɛ de a yelbiri na ba naŋ da de kyogi eŋ yɛ, naŋ na tõɔ̃ faa yɛ seere, ne sebaaloŋ.
59001022	Yɛ waa a yelbiri erebɛ kyɛ ta waa kyɛlkyɛllebɛ yoŋ a leɛ bɛlle yɛmenne.
59001023	Ka neɛ zaa wa kyɛllɛ a yelbiri kyɛ ba erɛ o eroŋ, o waa la na neɛ naŋ nyɛ omeŋɛ niŋe kyaala poɔ.
59001024	Bonso, o maŋ nyɛrɛ la omeŋɛ kyɛ tage yi be a yinne lɛ o naŋ da waa daadaa lɛ.
59001025	Kyɛ neɛ naŋ kaa a weɛloŋ nɔbinna soŋ poɔ kyɛ kyãã tuuro o, na nyɛ la maaloo o eroŋ zaa poɔ, O naŋ ba yinne lɛ o naŋ woŋ kyɛ de a tonɔ ne.
59001026	Ka neɛ zaa be a yɛ poɔ naŋ de omeŋɛ ka o puoro la kyɛ ba maŋ taa o zele vela, o bɛllɛ la omeŋɛ kyɛ ka o puoruu meŋ ba taa tɔnɔ.
59001027	Puoru welwel naŋ ba taa dɛgre zaa a Naaŋmen ne a Saa niŋe soɔ la aŋa: ka te kaara bikpeere ane pɔɔkɔbɔ a ba yelfere poɔ, kyɛ ta vɛŋ ka a donɛɛ yɛlɛ eŋ yelsaŋnaa zaa te zie.
59002001	N yɔɔmine, a sagdeu yɛ naŋ taa a te Daŋna Yesu Kristo naŋ taa eŋno poɔ, yɛ ta taa bokpeɛbo.
59002002	Bonso, ka dɔɔ kaŋ naŋ eŋ salema nuteraa kyɛ su bonveɛle wa kpɛ a yɛ lammo zie, kyɛ nembaala kaŋ naŋ su bonzagra meŋ wa kpɛ be,
59002003	kyɛ ka yɛnee pãã wa kaa a neɛ naŋ su a bonveɛle a yeli ko o, “Nyɛ dakog velaa,” kyɛ leɛ yeli ko a nembaala, “Are be” bee “Zeŋ tensoɔ n gbɛɛ eŋɛ,”
59002004	yɛ ba iri kaŋ bare a yɛmenne teɛroŋ poɔ bee? Yɛ pãã ba waa sɛrɛɛ direbe naŋ taa potuo teɛroŋ bee?
59002005	N yɔɔmine N naŋ nɔŋ, yɛ kyɛlle woŋ: Naaŋmen ba iri a donɛɛ nembaaleba ka ba waa a sagdeu bontareba ne a naaloŋ Naaŋmen naŋ polle ko balaŋ naŋ nɔŋ O, gbandirebe?
59002006	Kyɛ yɛ ba ko a nembaala gyermɛ zaa. Kyɛ a ba e a bontareba la nɛbrɛ yɛ? Bana maŋ tage yɛ kpeɛrɛ ne a sɛrɛɛ diu zie.
59002007	Bana naane maŋ yeli yelfaare kyaare ne a yuori soŋ na yɛ meŋ naŋ di?
59002008	Ka yɛnee wa tõɔ̃ maŋ tu a naaloŋ noɔre naŋ be a Naaŋmen gan poɔ, “Nɔnɔ fo laŋkpeɛrɛ seŋ fomeŋɛ,” yɛ erɛ la velaa.
59002009	Kyɛ ka yɛnee nɔnɔ bokpeɛbo, yɛ maale la yelbieri, kyɛ ka a nɔbinnaa nyare yɛ zu ka yɛ e la nɔkonde deme.
59002010	Bonso, neɛ na zaa naŋ na tu a nɔbinnaa zaa, kyɛ ŋmɛ gbɛre ziyenaa, saŋ la a nɔbinnaa zaa.
59002011	Bonso, Onɔ naŋ da yeli, “Ta toŋ peɛmo tomɔ,” meŋ la yeli, “Ta ko neɛ.” Ka fo ba toŋ peɛmo tomɔ kyɛ ko neɛ, fo waa la nɔbinnaa saŋna.
59002012	Yɛ yeli kyɛ erɛ a seŋ na balaŋ a weɛloŋ nɔbinnaa naŋ na di ba sɛrɛɛ.
59002013	Bonso, a neɛ na zaa naŋ da ba taa nyonono na nyɛ la sɛrɛɛ diu ka nyonono kyebe. Nyonono maŋ tõɔ̃ la a sɛrɛɛ diu.
59002014	N yɔɔmine, boŋ tɔnɔ la bebe ka neɛ wa yeli ka o taa la sagdeu kyɛ ba toŋ tomɔ zaa? A sagdeu na, na tõɔ̃ faa o?
59002015	Ka a naŋ waa ka fo yɔɔ bee fo yɔɔpuule kaŋ ba taa bonsuuri ane bebiri zaa bondirii,
59002016	kyɛ ka yɛ kaŋ yeli ko o, “Gɛrɛ ne eŋ`maaroŋ. Gaa te uoro fomeŋɛ kyɛ di tege,” kyɛ yɛ ba de ba eŋgama bomboɔre ko ba, boŋ tɔnɔ la aŋa?
59002017	A lɛ meŋ poɔ, sagdeu yoŋ naŋ ba laŋ taa ne tomɔ, kpi la.
59002018	Kyɛ neɛ kaŋ na yeli la, “Fo taa la sagdeu kyɛ N taa la tomɔ N naŋ toŋ.” Wuli ma a fo sagdeu naŋ ba laŋ ne a tomɔ fo naŋ toŋ, kyɛ N na wuli fo la n sagdeu a yi a tomɔ N naŋ toŋ zie.
59002019	Fo sage de la ka Naaŋmen bonyenaa yoŋ la bebe. Fo erɛ la velaa. A kɔntɔmɔ meŋ sage de la a lɛ a miine ne dambẽɛ̃.
59002020	Kyɛ fõõ, nensaala naŋ ba taa tɔnɔ, fo boɔrɔ la wuluu ka fo bɔŋ ka sagdeu naŋ ba wa ne tomɔ kpi la bee?
59002021	A ba e ka te saa Abraham waa la yeltori sobɔ a yi a tomɔ o naŋ toŋ zie, a saŋ na o naŋ da de o bidɔɔ Isaak tere a biŋ a bɔɔr-maale altar zu?
59002022	Fo nyɛ la lɛ o sagdeu ne o tomɔ naŋ laŋ tonɔ, kyɛ a yi la a tomɔ zie ka sagdeu da ta o tao zie.
59002023	A da tu la lɛ a Ŋmaabo naŋ yeli, “Abraham da sage de la Naaŋmen, kyɛ Naaŋmen da de a la ka a waa yeltoruŋ a eŋ o zie,” kyɛ ba meŋ da boɔle o la ka Naaŋmen ba.
59002024	Yɛ pãã nyɛ la ka a yi a tomɔ neɛ naŋ toŋ zie la ka o waa yeltori sobɔ, kyɛ a ba yi o sagdeu zie yoŋ.
59002025	A lɛ meŋ poɔ, a ba e ka a tuutuu, Rahab, da waa la yeltori sobɔ a yi a o tomɔ zie, a saŋ na o naŋ da tuori a toɔleba kyɛ pãã eŋ ba ka ba leɛ yi tu sobiyuo?
59002026	A na a eŋgan naŋ ba taa seɛ naŋ kpi, lɛ ka a sagdeu naŋ ba toŋ tomɔ meŋ kpi.
59003001	N yɔɔmine, yɛ ta sage ka yɛ yaga zie waa wulwullibo, bonzuiŋ yɛ bɔŋ la ka te balaŋ naŋ wullo, te na nyɛ la sɛrɛɛ diu naŋ e kpẽã.
59003002	Te zaa ŋmɛ la gbɛɛ sobie yaga poɔ. Ka kaŋ zaa ba ŋmɛ gbɛre a o yelbie poɔ, o waa la dɔɔ naŋ ta o tao zie, naŋ meŋ na tõɔ̃ nyɔge taa o eŋgan zaa velaa.
59003003	Teɛre nyɛ, lɛ te naŋ maŋ eŋ bɔmɔ a wie nɔe eŋɛ ka a sage lɛ te naŋ maŋ boɔrɔ, ka te pãã tõɔ̃ leɛ a wiri eŋgan zaa.
59003004	Teɛre nyɛ a mane gboe yɛlɛ meŋ. Ne lɛ zaa a naŋ e bombɛrɛ kyɛ ka sɛseɛ kpẽã meŋ maŋ daare a, ba maŋ mɔŋ a la ane vubilii lɛ, a maŋ gaa ne zie na zaa a gbori zusobɔ naŋ boɔrɔ.
59003005	A lɛ la ka a zele meŋ e bile lɛ a eŋgan poɔ kyɛ maŋ fuuro yaga lɛ. Teɛre nyɛ, lɛ vũũ belaŋ naŋ na tõɔ̃ nyɔge tuu kpoŋ dire.
59003006	A zele meŋ e la vũũ ane yelbatori paaloŋ kaŋ naŋ be te eŋgan ziiri zaa eŋɛ. O saŋ la a eŋgan zaa a mare vũũ eŋ a te nyɔvoe yɛlɛ zaa, kyɛ a yi la a tenfaa poɔ ka vũũ eŋ la o zie.
59003007	Wɛdonne boore zaa, bon-agre ne bonvuuri ane a kõɔ̃ poɔ boma zaa, e la bompɔglɔ nensaala naŋ da pɔgle.
59003008	Kyɛ a nensaala zele, neɛ na naŋ tõɔ̃ pɔgle o kyebe. O e la faaloŋ neɛ naŋ kon tõɔ̃ nyɔge taa, kyɛ meŋ paale ne tẽẽ faare naŋ na wa ne kũũ.
59003009	Ane a zele, te maŋ yeli la yelbisonne a kyaare te Saa Naaŋmen, kyɛ ne onɔ la ka te maŋ ŋmɛ eŋ nensaaleba, balaŋ Naaŋmen naŋ maale ka ba seŋ O waaloŋ.
59003010	A yi a noɔre bonyenaa poɔ la ka yelbisonne ane ŋmɛeŋ maŋ wa. N yɔɔmine, a ba seŋ ka ama taaba bebe.
59003011	Kõɔ̃ noɔ ane kõɔ̃ tuo na tõɔ̃ bullo yire la ziyenaa bee?
59003012	N yɔɔmine, kaŋkaŋ teɛ na tõɔ̃ wɔŋ la ɔleve wɔmɔ bee? Ora na tõɔ̃ wɔŋ la kaŋkama? Lɛ la ka bule kaŋ zaa kon tõɔ̃ bullo yire ne kõɔ̃ nyɛnnoo laŋ ne kõɔ̃ noɔ.
59003013	Aŋ la taa yɛŋ kyɛ e bɔŋnɔ a yɛ poɔ? Yɛ vɛŋ ka o wuli a lɛ a yi o eveɛle poɔ, a tomɔ o naŋ tonɔ ne sebaaloŋ naŋ yi yɛŋ poɔ.
59003014	Kyɛ ka yɛnee taa nyuuri ane pɔloo a yɛ sukyie poɔ, ta fuuro a ŋmaa zirii kyaare ne a yelmeŋɛ.
59003015	A yɛŋ ŋa ba yi sazu sigi wa, kyɛ o e la teŋɛ zu ne eŋganoŋ bon naŋ yi a kɔntɔmɔ zie.
59003016	Bonso, a zie na zaa nyuuri ne pɔloo naŋ be, be la ka buriburi ne tonfaare zaa meŋ be.
59003017	Kyɛ a yɛŋ naŋ yi sazu wa, yɛlɛ danwẽɛ̃ sobɔ la kyereteluŋ, kyɛ pãã waa `maaroŋ ne baaloŋ, a taa teɛroŋ ko nobɔ. O paale la ne nyonono ane wɔmveɛle kyɛ ba nɔnɔ boore bee taa melmelloo.
59003018	Kyɛ `maaroŋ maaleba naŋ bore yeltoruŋ laŋ ne `maaroŋ maŋ kyɛ la yeltoruŋ wɔmɔ.
59004001	Boŋ la wa ne zɔɔre ane tanne taa a yɛ poɔ? A ba yi a yɛ eŋgan boɔbo naŋ zɔɔrɔ a yɛ eŋgama ziiri poɔ?
59004002	Yɛ boɔrɔ la boma kyɛ ba nyɛ a. Yɛ ko la nobɔ a miine ne ba boma, kyɛ yɛ kon nyɛ a boma yɛ naŋ boɔrɔ. Yɛ tanne taa kyɛ zɔɔrɔ kyɛ yɛ kon nyɛ, bonzuiŋ yɛ ba sɔre.
59004003	Yɛ sɔre la, kyɛ yɛ ba nyɛ, bonzuiŋ yɛ sɔroo ba tu sori. Yɛ maŋ sɔre la ka yɛ na tõɔ̃ di a, a yɛ eŋgan boɔbo eŋɛ.
59004004	Yɛnee pɔɔpeɛmɛ ne dɔɔpeɛmɛ, yɛ ba bɔŋ ka a baaloŋ yɛ naŋ taa ne a donɛɛ waa la dɔŋ ko Naaŋmen? A lɛ poɔ, neɛ na zaa naŋ boɔrɔ ka o e a donɛɛ ba, waa la Naaŋmen dɔndɔmɔ.
59004005	Yɛ teɛre ka a Ŋmaabo yeli la zagla lɛ, ka a seɛ naŋ kpeɛrɛ te poɔ, miine la ne nyuuri?
59004006	Kyɛ O tere la nɔndeteroo gaŋ. Lɛ la so ka O yeli: “Naaŋmen are kyaare ne la a pɔloo deme kyɛ maŋ ko a sigru millu deme nɔndeteroo.”
59004007	A lɛ poɔ, yɛ sigri yɛmenne Naaŋmen zie. Yɛ are kyaare ne a dɛvel kyɛ o na zo yi la yɛ zie.
59004008	Yɛ sɛre ta Naaŋmen zie, kyɛ Naaŋmen meŋ na sɛre ta la yɛ zie. Yɛ pɛge yɛ nuuri, yɛnee yelbebe deme, kyɛ vɛŋ ka yɛ sukyie yi parepare, yɛnee teɛro boyi deme.
59004009	Yɛ taa enkyoɔr. Yɛ kono ne kpɛlle kyɛ kyire ŋmenaa kõɔ̃. Leɛ yɛ laare ka a e kon hiinuu kyɛ ka yɛ popeɛloŋ e posaŋnaa.
59004010	Yɛ sigri yɛmenne a Daŋna niŋe soɔ, kyɛ O na zɛge yɛ la ka yɛ do.
59004011	Yɔɔmine, yɛ ta yeli yelfaare kyaare taaba. Onɔ naŋ yele kyaare ne o yɔɔ a dire o yɔɔ sɛrɛɛ, kyaare ne la a nɔbinnaa, a dire a nɔbinnaa sɛrɛɛ. Ka fõõ wa di a nɔbinnaa sɛrɛɛ, fo ba e a nɔbinna tutuuro kyɛ fo e la a nɔbinna sɛrɛɛ dire.
59004012	Nɔbinna Terɛ bonyenaa yoŋ la bebe naŋ na tõɔ̃ faa kyɛ leɛ saŋ bare. Aŋ la fõõ na dire a fo tasobɔ sɛrɛɛ?
59004013	Pampana ŋa yɛ kyɛllɛ, yɛnee naŋ maŋ yeli, “Zenɛ bee bieo te na gaa la teŋɛ kaŋ a te di yuoni a be a daara boma a na nyɛ tɔnɔ.”
59004014	Kyɛ yɛ ba bɔŋ bon na naŋ na wa bieo. Boŋ la a yɛ nyɔvore? O e la na ul kaŋ naŋ maŋ sãã belaŋ lɛ kyɛ pãã bɔre.
59004015	A lɛ, yɛ da naa yeli la, “Ka a naŋ wa e a Daŋna boɔbo, te na voorɔ la kyɛ e a ŋaa bee a ŋaa.”
59004016	Kyɛ pampana ŋa yɛ fuuro la ne pɔloo. Fuuru ama taaba zaa e la faa.
59004017	A lɛ poɔ, a neɛ na naŋ bɔŋ a eveɛle naŋ seŋ ka o e, kyɛ ba e a lɛ, a waa la yelbieri o zie.
59005001	Pampana ŋa, yɛ kyɛllɛ, yɛnee bontareba, yɛ kono kyɛ ŋmeɛre kpɛlle, a woore naŋ na wa a yɛ zie zuiŋ.
59005002	A yɛ bonveɛle põɔ̃ la, kyɛ ka mɔɔre meŋ mɔɔ yɛ bonsuuri.
59005003	Yɛ salema ne selva soɔ la. A soɔloŋ ŋa na waa la danse-diu kyaare ne yɛ kyɛ na di yɛ eŋgama a na vũũ. Yɛ maŋ biŋ la naboma dɔgle taa kyɛ gu a bebibaara saŋ.
59005004	Kyɛllɛ! A sanyɔɔre yɛ naŋ ba yɔɔ ko a tontoneba naŋ da kyeɛre a boma a yɛ wɛre poɔ, ŋmeɛrɛ la kpɛlle. A bonkyeɛreba kpɛlle ŋmeɛbo ta la a tenvela sogyare Daŋna tobo.
59005005	Yɛ da kpeɛrɛ la a teŋɛ zu ne bonveɛle yaga a tu a noɔ sobiri zaa poɔ. Yɛ sukyie da kpɛ la bɛrɛ a na ba naŋ maŋ e a donne koobo daare.
59005006	Yɛ da de la ka balaŋ naŋ ba saŋ ka ba seŋ la saŋnaa a ko ba, kyɛ ba da ba are kyaare ne yɛ.
59005007	A lɛ poɔ, yɔɔmine, yɛ di kannyiri kyɛ gu a Daŋna waabo. Nyɛ lɛ koɔraa naŋ maŋ kyɛllɛ a tɛnɛ wɔmɔ naŋ taa tɔnɔ yaga, ne lɛ o naŋ maŋ di kannyiri gu a saa piilu saŋ ne a saa baaro saŋ.
59005008	Yɛnee meŋ, yɛ taa kannyiri kyɛ are gbeŋgbeŋ a yɛ sukyie poore, bonso a Daŋna waabo tara la.
59005009	Yɔɔmine, yɛ ta boolɔ taa, ka lɛ naane yɛ na kpɛ la sɛrɛɛ diu poɔ. Kyɛllɛ! A sɛrɛɛ dire are la a dendɔre eŋɛ!
59005010	N yɔɔmine, yɛ de a Ŋmennoɔr deme naŋ da yeli yɛlɛ a Daŋna yuori poɔ, ka ba waa wuluu ko yɛ, ba naŋ da di kannyiri a woore poɔ.
59005011	Kyɛllɛ! Te de la ka maaloo be la balaŋ naŋ are kpẽã zie. Yɛ da woŋ la ka Gyob da are la kpẽã ne kannyiri, kyɛ yɛ meŋ nyɛ la a baaroo a Daŋna naŋ da ko o; a Daŋna taa la nembaaloŋ yaga ne nyonono zaa.
59005012	N yɔɔmine, a zuo ama zaa, yɛ ta pɔ togtogi. Ta pɔ ne tenvelaa, bee a teŋɛ zu, bee ne poɔbo kaŋ zaa. Yɛ vɛŋ ka yɛ “Oo” waa oo, kyɛ ka yɛ “ `M`m” meŋ waa `m`m. Ka lɛ naane, yɛ na kpɛ la melmelloo poɔ.
59005013	Yɛ kaŋ zaa nyɛ la woore bee? Vɛŋ ka o puori. Yɛ kaŋ zaa poɔ pɛle la bee? Vɛŋ ka o yieli pugibu yieluŋ.
59005014	Yɛ kaŋ zaa beɛrɛ la bee? Vɛŋ ka o boɔle a puoru deme nembɛrɛ ka ba wa o zie wa puori ko o a sɔ o kãã a Daŋna yuori eŋɛ.
59005015	Kyɛ a puoruu naŋ taa sagdeu na saŋ la a baaloŋ sobɔ; a Daŋna na iri o la do. Ka onɔ daŋ maale yelbieri, o na nyɛ la o yelbieri suuri diu.
59005016	A lɛ poɔ, yɛ yeli ne yɛ nɔe ko taaba ka yɛ maale la yelbieri, kyɛ puori ko taaba ka yɛ na tõɔ̃ nyɛ sammo. A yeltori sobɔ sɔro kpẽã taa la tɔnɔ yaga.
59005017	Elaigya da e la nensaala a na temenne. O da sereŋ puori la ka saa ta mi, ka a saa da ba mi a teŋɛ zu yuomo ata ne kyɛlle.
59005018	Kyɛ o da leɛ puori la Naaŋmen, ka a sazu tere a saa, ka a tɛnɛ meŋ buli ne o wɔmɔ.
59005019	Yɔɔmine, ka yɛ kaŋ wa leɛ bɔre yi a yelmeŋɛ sobiri poɔ, kyɛ neɛ kaŋ wa e ka o leɛ o,
59005020	vɛŋ ka o bɔŋ, ka a neɛ na naŋ leɛrɛ a yelbebe sobɔ naŋ bɔre a yelmeŋɛ sobiri poɔ, na faa o la a yi ne kuuni poɔ kyɛ yaare pɔge yelbebe yaga.
60001001	Pita, naŋ waa Yesu Kristo potuuro, A ko a nɔɔre Naaŋmen naŋ iri, naŋ yaare a Pɔntos, Galatea, Kapadosea, Asia ane Betonea paaloŋ poɔ,
60001002	balaŋ na te Saa Naaŋmen naŋ iri a seŋ na O naŋ daŋ bɔŋ, a yi a Seɛ iri-biŋnu zie, ka ba taa nɔ-eŋ ane Yesu Kristo zẽẽ meroo: Nɔndeteroo be yɛ zie ane `maaroŋ yaga lɛ.
60001003	Pugibu be la Naaŋmen ne te Daŋna Yesu Kristo Saa zie! A O nyonono kpoŋ zuiŋ la ka O leɛ dɔge te a kyello voora poɔ, a yi a Yesu Kristo kũũ leɛ-iruŋ zie,
60001004	ne a gbannoŋ naŋ kon bɔŋ baare poɔ, a gbannoŋ naŋ ba taa dɛgre zaa bee yi kyeɛ—ba naŋ gu ko yɛ a tenvelaa poɔ,
60001005	yɛ balaŋ Naaŋmen naŋ are gu ne O faŋa, a yi a sagdeu zie, a te ta a saŋ na a faabo naŋ e sere ka o wa sãã, a baara daare poɔ.
60001006	A ŋaa zuiŋ la ka yɛ dire noɔ yaga, ne lɛ zaa ka a da seŋ ka yɛ taa posaŋnaa fẽẽ gyenno parɛɛ yaga poɔ.
60001007	A gyennoo ama zaa la wa ka yɛ sagdeu—naŋ taa tɔnɔ yaga gaŋ salema naŋ maŋ wɛ, ne lɛ zaa ba naŋ leɛ maale o ne vũũ—ka o gyɛl-kaao na sãã ne pugibu, ne gyermɛ, ne eŋno a saŋ na Yesu Kristo naŋ na wa sãã.
60001008	Ne lɛ zaa yɛ naŋ da ba nyɛ O, yɛ nɔnɔ O la; ne lɛ zaa pampana ŋa yɛ naŋ kyãã ba nyɛ O, yɛ sagra dere O la a dire noɔ yaga ne popeɛloŋ naŋ ba taa mannoo kyɛ taa eŋno naŋ zuo,
60001009	yɛ naŋ nyɛrɛ a yɛ sagdeu baaro zie, naŋ e a yɛ seere faabo.
60001010	A Ŋmen-noɔr deme, balaŋ naŋ da kanne a nɔndeteroo naŋ na wa yɛ zie kannoo, da soore la kyɛ sereŋ boɔrɔ ka ba bɔŋ a faabo ŋa yɛlɛ zaa.
60001011	Ba da boɔrɔ la ka ba bɔŋ a saŋ na ane a vuo na a Kristo Seɛ naŋ da be ba zie naŋ da wuli, a saŋ na O naŋ daŋ dire a Kristo woore ane a eŋno naŋ na tu O puoriŋ danseɛ.
60001012	A wuluu da sãã la ba zie, ka ba da ba kanne a kannoo ŋa ko bamenne kyɛ kanne ko tenee. Kyɛ pampana ŋa, balaŋ naŋ da kanne a yelnoore kannoo ko yɛ ne a Sekyerete Naaŋmen naŋ toŋ ka O yi a tenvelaa a sigi wa, manne la a yɛlɛ ko yɛ, a yɛlɛ na a malkere naŋ sereŋ boɔrɔ ka ba pigri kaa.
60001013	A lɛ poɔ, yɛ vɛŋ ka yɛ yɛŋ teɛroŋ zaa e sere, a taa yɛmenne velaa, a de yɛ kyello teɛroŋ zaa eŋ a nɔndeteroo ba naŋ na wa ne a ko yɛ a saŋ na Yesu Kristo naŋ na wa te sãã.
60001014	A na bibiiri naŋ maŋ eŋnɛ nɔe, yɛ ta leɛ yɛmenne waaloŋ ka a seŋ a boɔbo faare naŋ da nyɔge yɛ a saŋ na yɛ naŋ da ba bɔŋ bon zaa.
60001015	Kyɛ a na Onɔ naŋ da boɔle yɛ naŋ waa kyerete, a seŋ ka yɛ meŋ waa kyerete a yɛ eroŋ zaa poɔ;
60001016	bonzuiŋ, ba ŋmaa la biŋ: “Waa kyerete, bonso N waa la kyerete.”
60001017	Ka yɛnee wa boɔle a Saa naŋ maŋ dire nobɔ zaa tomɔ sɛrɛɛ a seŋ lɛ kaŋ zaa naŋ toŋ kyɛ ba taa bokpeɛbo ko kaŋ zaa, yɛ tuuro yɛ sobiri a na saama kyɛ zoro dambẽɛ̃.
60001018	Yɛ bɔŋ la ka ba da ba de bonwɛre a na selva bee salema a leɛ yɔɔ de yɛ ka yɛ tõɔ̃ yi a yɛ eroŋ naŋ ba taa tɔnɔ poɔ, a eroŋ yɛ naŋ da de a yɛ saakommine zie.
60001019	Kyɛ ba da leɛ yɔɔ de yɛ la ne Kristo zẽẽ na daaro naŋ zuo, a na a pelee naŋ ba taa landɔgene zaa bee zisaŋnaa zaa zẽẽ.
60001020	Ba daŋ bɔŋ O la kyɛ ka a donɛɛ pare pãã biŋ, kyɛ a baaro daare ama poɔ la ka O da sãã a yɛnee zuiŋ.
60001021	A yi O puoriŋ la ka yɛ sage de Naaŋmen, Onɔ naŋ iri Yesu kuuni poɔ a de eŋno ko O, ka yɛ sagdeu ane a yɛ kyello teɛroŋ na tõɔ̃ be Naaŋmen zie.
60001022	Yɛ naŋ da e ka yɛ seere yi parepare, yɛ naŋ da eŋnɛ a yelmeŋɛ a yi a Seɛ zie ka yɛ tõɔ̃ taa nɔmmo meŋɛ a yɛ yɔɔmine zie, yɛ nɔnɔ taaba ne nimizeɛ ne sukyiwelwel.
60001023	Bonso, ba da leɛ dɔge yɛ la, ka a da ba yi a bombore na naŋ saŋ zie, kyɛ a bombore naŋ kon bɔŋ saŋ zie la, naŋ e a Naaŋmen yelbiri naŋ voorɔ kyɛ kon bɔŋ baare.
60001024	Bonso, “Eŋganoŋ zaa waa la na moɔ, kyɛ nensaala eŋno zaa waa la na mɔpoore; a moɔ gbeɛle la ka o poore suori le,
60001025	kyɛ a Daŋna yelbiri be la be tegteglɛ.” Aŋa la a yelbiri ba naŋ da kanne yɛ zie.
60002001	A lɛ poɔ, yɛ iri faaloŋ zaa, ne bɛlloo zaa, ane melmeloo, ne nyuuri, ne yosaŋnaa zaa bare.
60002002	A na bilɛɛ, yɛ miine ne yelbiri beroŋ meŋɛ eŋɛ ka yɛ na tõɔ̃ baa a yelbiri eŋɛ,
60002003	yɛ naŋ wa lɛnne nyɛ ka a Daŋna yɛlɛ veɛlɛ la.
60002004	A yɛ naŋ waara O zie, Onɔ naŋ waa na a kuvoora na nobɔ naŋ da zagre kyɛ Naaŋmen da iri ka O taa tɔnɔ yaga,
60002005	yɛ meŋ waa la a na kuvobɔ ba naŋ de meɛrɛ ne a seɛloŋ yiri, naŋ na e puoru neŋkponnuŋ kyerete, naŋ maŋ maale seɛloŋ bɔɔre na Naaŋmen naŋ boɔrɔ a yi Yesu Kristo puoriŋ.
60002006	A lɛ poɔ, a Ŋmaabo la yeli: “Kyɛllɛ, N biŋ la goŋgonaa kuuri Zion poɔ, a kuuri N naŋ iri naŋ taa tɔnɔ yaga, kyɛ onɔ naŋ sagra dere O kon bɔŋ nyɛ vi.”
60002007	A lɛ poɔ, a yɛnee naŋ sage ne O zie, O taa la tɔnɔ yaga, kyɛ a yelkonde deme zie, “A kuuri na a meɛmeɛrebɛ naŋ zagre, Onɔ la waa a goŋgonaa kuuri zusobɔ,”
60002008	kyɛ O meŋ leɛ e la, “A kuuri na naŋ maŋ vɛŋ ka nobɔ ŋmeɛrɛ gbɛɛ ane a kuuri na naŋ na e ka ba le.” Ba ŋmɛ la gbɛɛ a yelbir zie, ba naŋ ba sage de o, a na ba naŋ da maale biŋ ko ba.
60002009	Kyɛ yɛ e la nen-iri, naaloŋ puoru neŋkponnuŋ, tendaa kyerete, nobɔ naŋ e Naaŋmen soobo, ka yɛ na manne O gandaaloŋ, Onɔ naŋ da boɔle yɛ a yi a lige poɔ a eŋ yɛ O kyãã beɛ poɔ.
60002010	A saŋ na naŋ tɔle, yɛ da ba waa nobɔ, kyɛ pampana yɛ e la Naaŋmen nobɔ; yɛ da ba nyɛ nyonono, kyɛ pampana yɛ nyɛ la nyonono.
60002011	N bamine N naŋ nɔŋ, N sɔrɔ yɛ la a na saama ne nɔɔre, ka yɛ bare eŋganoŋ boɔbo naŋ zɔɔrɔ ne yɛ seere.
60002012	Vɛŋ ka yɛ eroŋ a tendaa deme poɔ waa soŋ, ne lɛ zaa ba naŋ yeli yelfaare kyaare ne yɛ a na yɛ e la efaare deme, ka ba na tõɔ̃ nyɛ yɛ tonveɛle kyɛ pugi Naaŋmen a daare na O naŋ na wa te zie.
60002013	Sigri yɛmenne a Daŋna zuiŋ ko noɔre zaa nobɔ naŋ maale biŋ: ka a yi a Naa naŋ zuo nobɔ zaa zie,
60002014	bee ka a yi a zikaareba zie, balaŋ ba naŋ toŋ ka ba dɔgre a efaa erebɛ, kyɛ meŋ pugi balaŋ naŋ erɛ velaa.
60002015	Bonso, Naaŋmen boɔbo la ka a yi yɛ eveɛle zie ka yɛ na tõɔ̃ pɔge a dambolo naŋ ba bɔŋ bon zaa nɔe.
60002016	Yɛ kpeɛrɛ a na nenweere, kyɛ yɛ ta de a yɛ weɛloŋ kpeɛbo ka a tõɔ̃ pɔge yɛ efaa eroŋ, kyɛ yɛ kpeɛrɛ seŋ a Naaŋmen gbaŋgbaare.
60002017	Eŋnɛ nobɔ zaa. Nɔnɔ a yɔɔmine. Zoro Naaŋmen. Eŋnɛ a Naa.
60002018	Gbaŋgbaare, yɛ sigri yɛmenne a yɛ daŋneba zie ane dambẽɛ̃ ka a ba e nenveɛle bee nembaaloŋ yoŋ zie kyɛ a balaŋ naŋ ba tori zie meŋ.
60002019	A ŋaa tõɔ̃ wa ne la bareka puoruu: ka a neɛ wa are kpẽã a woore o naŋ ba seŋ ne posaŋnaa poɔ, bonzuiŋ o taa la teɛroŋ naŋ kyaare Naaŋmen.
60002020	Kyɛ pugibu buo la na wa ka yɛnee nyɛ ŋmeɛbo a yɛ yelbebe zuiŋ kyɛ are kpẽã? Kyɛ ka yɛnee nyɛ woore a yɛ eveɛle zuiŋ kyɛ are kpẽã, a ŋaa waa la soŋ Naaŋmen zie.
60002021	Ama eŋɛ la ka O boɔle yɛ, bonzuiŋ Kristo meŋ nyɛ la woore a te zuiŋ, a wuli yɛ manno kaŋ ka yɛ na tõɔ̃ tuuro O sobiri.
60002022	“O da ba maale yelbieri zaa, bɛlloo meŋ da kyebe O noɔre poɔ.”
60002023	A saŋ na ba naŋ da toorɔ O, O da ba leɛ to ba; a saŋ na O naŋ da nyɛ woore, O da ba fugro ba. Kyɛ O da de la Omeŋɛ eŋ a neɛ na naŋ maŋ dire sɛrɛɛ ne yeltoruŋ nuuri poɔ.
60002024	Onɔ, Omeŋɛ da de la te yelbebe Omeŋɛ eŋgan eŋɛ a teɛ zu, ka tenee naŋ da kpi ko yelbebe na tõɔ̃ voorɔ a yeltoruŋ eŋɛ; a O `mɔmɔ zuiŋ la ka yɛ nyɛ sammo.
60002025	Bonso, yɛ da waa la a na peere naŋ bɔrɔ a sori, kyɛ pampana yɛ leɛ wa la a yɛ seere Kyeenɛ ne Kaara zie.
60003001	Pɔgɔbɔ, lɛ poɔ, yɛ sigre yɛmenne korɔ yɛmenne serbɛ ka ba kaŋ zaa ba wa sage a yelbiri, ne lɛ zaa a yelbiri kyebe, a ba pɔgɔbɔ eroŋ na tõɔ̃ mɔgle ba la,
60003002	ba naŋ wa nyɛ yɛ eroŋ kyerete naŋ laŋ ne dambẽɛ̃.
60003003	Ta vɛŋ ka yɛ veɛloŋ yi yɛ eŋgama zie a na zukɔɔloŋ `leŋnu ane salema boma pɔgɔbɔ naŋ maŋ eŋ ba eŋgan eŋɛ, ane bonsuuri zaa.
60003004	Kyɛ yɛ vɛŋ ka yɛ veɛloŋ yi a yɛ sukyiteɛroŋ naŋ ba sãã zie, a be naŋ kon tõɔ̃ wɛ, ne a seɛ naŋ waa baaloŋ kyɛ ba dɔɔnɔ, kyɛ taa tɔnɔ yaga Naaŋmen niŋe soɔ.
60003005	Bonso, a lɛ meŋ la, a saŋ naŋ tɔle poɔ, ka a pɔɔsonne naŋ da taa kyello teɛroŋ Naaŋmen zie da maŋ maale bamenne veɛloŋ kyɛ sigri bamenne a ba serbɛ zie,
60003006	a na Sara, naŋ da de Abraham noɔre kyɛ boɔle o ka daŋna. Yɛ e la o pɔɔyaare ka yɛnee wa erɛ velaa kyɛ ba miine ne dambẽɛ̃.
60003007	Serbɛ, a lɛ poɔ, yɛ meŋ kpeɛre ne yɛ pɔgɔbɔ ne bɔmmo, a maŋ dere eŋno korɔ a pɔgɔ, a na a yɛ tasobɔ yɛ naŋ taa kpẽã gaŋ, kyɛ meŋ waa yɛ gbanditaaba a nyɔvore nɔndeteroo poɔ, ka a ta pigi a yɛ puoruu yɛ naŋ puoro sobiri.
60003008	A baara zaa, yɛ taa teɛro bonyenaa, a taa nyonono ko taaba, a nɔnɔ taaba a na yɔɔmine, kyɛ meŋ taa nembaaloŋ ne nimibaaloŋ.
60003009	Yɛ ta leɛ yɔɔ efaare ne faaloŋ bee leɛ yɔɔ yosaŋnaa ne yosaŋnaa, kyɛ leɛ yele yelbisonne a kyaare ne ba, yɛ naŋ bɔŋ ka ama eŋɛ la ka O boɔle yɛ, ka yɛ na tõɔ̃ wa nyɛ yoduoraa gbandiruu.
60003010	Bonso, “A neɛ na naŋ na nɔŋ nyɔvore kyɛ boɔrɔ ka o nyɛ bebiveɛle, vɛŋ ka o e ka o zele ta leɛ yeli yelfaare zaa, ka o noɔre meŋ ta la yeli bɛlloo yelbie.
60003011	Vɛŋ ka o bare faaloŋ kyɛ erɛ eveɛle; vɛŋ ka o boɔrɔ `maaroŋ a tu o sobiri.
60003012	Bonso, a Daŋna nimie be la a yeltori deme zie, ka O tobo meŋ maŋ kyɛllɛ a ba puoruu, kyɛ a Daŋna niŋe kyaare ne la a balaŋ naŋ erɛ efaare.”
60003013	Aŋ la na eŋ yɛ baaloŋ, ka yɛnee tuuro a eveɛle sobiri.
60003014	Kyɛ ka yɛnee wa nyɛ woore a yeltoruŋ zuiŋ, maaloo be la yɛ zie. Ta zoro ba miinuu dambẽɛ̃ bee vɛŋ ka yɛ sukyie dɔɔnɔ.
60003015	Kyɛ a yɛ sukyie poore, yɛ iri a Daŋna Naaŋmen biŋ. Yɛ maŋ gu ka yɛ tõɔ̃ tere a noɔre ko neɛ zaa naŋ soore yɛ ka yɛ tere a kyello teɛroŋ yɛ naŋ taa pare. Kyɛ yɛ erɛ lɛ ne sebaaloŋ ne dambẽɛ̃,
60003016	kyɛ taa poteɛro velaa, ka ba naŋ wa yeli yelfaare kyaare yɛ, a na yɛ e la efaare deme, a na eŋ ba la vi, ba naŋ wa nyare yɛ zu ne ziri-ŋmaa, a yɛ Kristo sobiri kyeno velaa poɔ.
60003017	A waa la velaa, ka a naŋ wa e Naaŋmen boɔbo, ka yɛ nyɛ woore a yɛ eveɛle zuiŋ gaŋ a yɛ efaare.
60003018	Bonso, Kristo meŋ da nyɛ la woore a yelbebe zuiŋ dayenaa yoŋ. A yeltori sobɔ da kpi la ko a yelbatori deme ka O na tõɔ̃ de te a wa ne Naaŋmen zie. Ba da ko O la a O eŋgan poɔ, kyɛ a Seɛ da e la ka O leɛ voorɔ.
60003019	A meŋ da yi a Seɛ puoriŋ la ka O gaa te kanne kannoo ko a seere naŋ be a pigu die poɔ,
60003020	balaŋ naŋ da ba de noɔre koroŋ zaa, a saŋ na Naaŋmen naŋ da kyɛllɛ ba ne kannyiri a Noa bebie poɔ, a saŋ na ba naŋ da maale a gbori. A gbori na poɔ la ka nobɔ belaŋ lɛ, naŋ da ta nobɔ banii, da nyɛ faabo a yi kõɔ̃ poɔ.
60003021	A kõɔ̃ ŋa la manne wuli a suobu naŋ faara te pampana. A ba e ka a iri a te eŋganoŋ dɛgre bare, kyɛ a e la poteɛro velaa nɔe te naŋ leɛ tere ko Naaŋmen. A faabo ŋa yi la a Yesu Kristo kũũ leɛ-iruŋ zie,
60003022	Onɔ naŋ gaa te kpɛ a tenvelaa poɔ kyɛ be a Naaŋmen nudoroŋ eŋɛ—ka malkere, ne kaareba, ne fannoo zaa meŋ be O puliŋ.
60004001	A lɛ poɔ, a na Kristo naŋ da nyɛ woore te zuiŋ a O eŋgan eŋɛ, yɛ meŋ de zɔɔre boma gu yɛmenne ane a teɛroŋ ŋa tɔ, bonzuiŋ a neɛ naŋ da nyɛ woore o eŋgan eŋɛ, bare la yelbebe,
60004002	ka o ta leɛ voorɔ te ta o baaro saŋ a eŋganoŋ eŋɛ a boɔrɔ a nensaala boɔbo faare, kyɛ Naaŋmen boɔbo la.
60004003	Bonso, a bebie naŋ tɔle poɔ, a da seŋ la ka yɛ da toŋ a tendaa deme boɔbo tomɔ, a tu a edɛgre, boɔbo faare, dãã naŋ zuo, gɔmpɔge, dããkuolibo gɔmɔ, ne tebɛ puoruu yeldɛgre sobiri.
60004004	A lɛ puoriŋ, ba teɛre la ka a e la yelsaana ka yɛ ba maŋ kyãã zo tu a nɔkonde sobiri ne ba, ka ba pãã yeli yelbifaare kyaare yɛ.
60004005	Kyɛ bana la na manne ba yɛlɛ ko a Neɛ na naŋ gu ka O di a vobɔ ane a kuuni sɛrɛɛ.
60004006	Bonso, a ŋaa zuiŋ la ka ba da kanne a yelnoore kannoo ko a kuuni meŋ, ka ba na tõɔ̃ nyɛ la sɛrɛɛ diu a na nensaala naŋ be eŋganoŋ eŋɛ, a kyɛ voorɔ a na Naaŋmen a seɛ poɔ.
60004007	Kyɛ a boma zaa baaro zie peɛle la. A lɛ poɔ, yɛ taa yɛmenne velaa kyɛ gu yɛmenne a yɛ puoruu poɔ.
60004008	A zuo ama zaa, yɛ taa nɔmmo ko taaba tegteglɛ, bonzuiŋ nɔmmo na yaare pɔge la yelbebe yaga.
60004009	Yɛ dere taa saama velaa kyɛ ta boolɔ yɛlɛ.
60004010	A na neɛ zaa naŋ da nyɛ kyɔgtaa, lɛ meŋ la ka yɛ na de a tonɔ korɔ yɛ taaba, a na Naaŋmen nɔndeteroo pare zaa tontonveɛle.
60004011	Ka kaŋ zaa wa kanna, vɛŋ ka o yeli Naaŋmen yelbie. Ka kaŋ zaa wa tonɔ tomɔ, vɛŋ ka o tonɔ ne a kpẽã na Naaŋmen naŋ ko o, ka a yɛlɛ ama poɔ ka Naaŋmen na tõɔ̃ nyɛ eŋno a Yesu Kristo eŋɛ. Ka eŋno ne kpẽã be O zie tegteglɛ. Amen.
60004012	N bamine N naŋ nɔŋ, yɛ ta vɛŋ ka yɛ nɔe `maa ane lɛ a gyentoloŋ ŋa naŋ gyenne yɛ, a na yelsaana kaŋ la erɛ yɛ.
60004013	Kyɛ yɛ taa popeɛloŋ, yɛ naŋ kpeɛrɛ a Kristo woore lantaaloŋ poɔ, ka a saŋ na O eŋno naŋ na sãã, yɛ poɔ meŋ na tõɔ̃ pɛle la ne noɔ yaga.
60004014	Ka yɛnee wa nyɛ zomɔ a Kristo yuori zuiŋ, maaloo be la yɛ zie, bonzuiŋ a eŋno Seɛ ane a Naaŋmen Seɛ be la yɛ zie. A ba zie, ba yeli O la yelfaare, kyɛ yɛnee zie, O nyɛ la eŋno.
60004015	Kyɛ ta vɛŋ ka yɛ kaŋ zaa nyɛ woore o naŋ waa neŋkoora, bee nannyige, bee efaare e-erɛ, bee a sobɔ na naŋ maŋ kpeɛrɛ kaara nobɔ yɛlɛ poɔ, zuiŋ.
60004016	Kyɛ ka yɛ kaŋ zaa wa nyɛ woore a o naŋ e Kristo bie zuiŋ, ta vɛŋ ka o zoro vi, kyɛ vɛŋ ka o pugro Naaŋmen a yɛlɛ ŋa zuiŋ.
60004017	Bonso, a saŋ ta la ka sɛrɛɛ diu na piili a Naaŋmen yideme zie. Kyɛ ka ana wa piili te zie, wolɔ ka a baaro zie na waa ko balaŋ naŋ ba sage ne a Naaŋmen yelnoore?
60004018	Kyɛ, “Ka a naŋ wa e tuo ka a yeltori sobɔ tõɔ ̃nyɛ faabo, yeŋ la ka a Ŋmen-ba-zo sobɔ ne a yelbebe sobɔ na be?”
60004019	A lɛ poɔ, vɛŋ ka balaŋ naŋ nyɛ woore a Naaŋmen boɔbo eŋɛ, de ba seere ko Onɔ naŋ da maale ba, ba naŋ na tõɔ̃ dɛlle ne, a ba eveɛle zaa poɔ.
60005001	N dɔre la eŋ a nembɛrɛ naŋ be yɛ zie, a na ba tasobɔ, ane Kristo woore danseɛ sobɔ kaŋ, ane neɛ naŋ na nyɛ eŋno naŋ na wa te sãã laŋ ne ba:
60005002	Yɛ kaara a Ŋmendeme naŋ be yɛ zie a na pekyeenɛbɛ, a meŋ tonɔ a na kaakaareba, ka a ba e feroo kyɛ yɛmenne boɔbo la. Ta toŋ yɛ tomɔ a libidɛgɛ zuiŋ, kyɛ a yɛ boɔbo kyelloo zuiŋ la.
60005003	A lɛ meŋ, yɛ ta dire naaloŋ gaŋ a peere na Naaŋmen naŋ da de eŋ yɛ nuuri eŋɛ, kyɛ waa mannewuluu ko ba.
60005004	Kyɛ a saŋ na a Pekyeen Zusobɔ wa te sãã, yɛ na nyɛ la a eŋno zupile naŋ kon bɔŋ yi kyeɛ.
60005005	Pɔlɔ, a lɛ meŋ, yɛ sigri yɛmenne ko balaŋ naŋ kore yɛ. Kyɛ yɛnee zaa, yɛ sigri yɛmenne ko taaba, kyɛ maŋ de sigru milluu su, bonzuiŋ, “Naaŋmen are kyaare ne la a pɔlo deme kyɛ maŋ ko a sigru millu deme nɔndeteroo.”
60005006	A lɛ poɔ, yɛ sigri yɛmenne a Naaŋmen nukpẽã puli poɔ, ka O na tõɔ̃ leɛ zɛle yɛ ka yɛ do a saŋ na naŋ na seŋ poɔ.
60005007	Yɛ de yɛ yelfere teɛroŋ zaa dɔgle O zu, bonzuiŋ, Onɔ la taa yɛ teɛroŋ.
60005008	Yɛ nyɔge yɛmenne velaa kyɛ meŋ kyɔgre gu, bonzuiŋ a yɛ dɔndɔmɔ a dɛvel yoɔrɔ la a na gbeŋ naŋ hoonɔ boɔrɔ a neɛ na o naŋ na tõɔ̃ nyɔge ɔɔ.
60005009	Yɛ are kyaare ne o a are kpẽã yɛ sagdeu poɔ, yɛ naŋ bɔŋ ka yɛ yɔɔmine a donɛɛ zaa poɔ meŋ nyɛrɛ la a woore ama taaba.
60005010	Kyɛ ka a nɔndeteroo zaa Naaŋmen, naŋ da boɔle yɛ ka yɛ kpɛ O eŋno naŋ kon bɔŋ baare poɔ, a Yesu Kristo eŋɛ, ka yɛnee wa te nyɛ woore fẽẽ, ka O leɛ maale yɛ, a e ka yɛ are gbeŋgbeŋ, a ko yɛ kpẽã, kyɛ maale yɛ ka yɛ zeŋ velaa.
60005011	Ka eŋno ne kpẽã zaa be O zie tegteglɛ. Amen.
60005012	Selvanos la soŋ ma, a yɔɔ yɛ naŋ dɛlle, ka N ŋmaa a yelbie ama fẽẽ lɛ, a dii yɛ sukyie, kyɛ dire danseɛ ka ŋaa la a Naaŋmen nɔndeteroo meŋɛ, a nɔndeteroo poɔ la ka yɛ are.
60005013	Onɔ naŋ be Babelon poɔ, Naaŋmen naŋ iri laŋ ne yɛ, toɔle la o puoruu. N bidɔɔ Mark meŋ puoro yɛ la.
60005014	Yɛ puori taa ne nɔmmo mooro. `Maaroŋ be yɛ zaa naŋ be Kristo Yesu eŋɛ zie. Amen.
61001001	Simon Pita, naŋ waa a Yesu Kristo gbaŋgbaa ne potuuro, A ko balaŋ naŋ nyɛ a sagdeu naŋ taa tɔnɔ yaga a na tenee, a yi a te Naaŋmen ne te Faara Yesu Kristo yeltoruŋ zie.
61001002	Nɔndeteroo ane `maaroŋ be yɛ zie yaga lɛ a yi a Naaŋmen ne te Daŋna Yesu bɔmmo poɔ.
61001003	O Ŋmenoŋ faŋ da ko te la boma zaa naŋ seŋ nyɔvore ne Naaŋmen sobiri tuubu, a yi lɛ te naŋ bɔŋ a Onɔ naŋ boɔle te a O eŋno ne veɛloŋ eŋɛ.
61001004	Ama eŋɛ la ka O da ko te pollo kponni naŋ taa tɔnɔ yaga, ka yɛ na tõɔ̃ waa a Ŋmenoŋ waaloŋ pontaaba kyɛ yi a saŋnaa naŋ yi boɔbo faare poɔ, naŋ be a donɛɛ poɔ.
61001005	Kyɛ a ŋaa zuiŋ, yɛ e aneɛ a de eveɛle ka a poɔ yɛ sagdeu poɔ; a meŋ de bɔmmo ka o poɔ yɛ eveɛle poɔ;
61001006	a de yɛmenne taabo ka a poɔ yɛ bɔmmo poɔ; a meŋ de kannyiri ka a poɔ yɛmenne taabo poɔ; a de Naaŋmen sobiri tuubu ka a poɔ yɛ kannyiri poɔ;
61001007	a de yɔɔloŋ teɛroŋ ka a poɔ yɛ Naaŋmen sobiri tuubu poɔ; a meŋ de nɔmmo ka a poɔ yɛ yɔɔloŋ teɛroŋ poɔ.
61001008	Bonso, ka yɛnee wa taa ama zaa, ka a waa yaga lɛ, a kon tõɔ̃ vɛŋ ka yɛ waa nenweere naŋ ba nyɛ tɔnɔ zaa a te Daŋna Yesu Kristo bɔmmo poɔ.
61001009	Bonso, a neɛ naŋ ba taa ama waa la zɔŋ naŋ kon tõɔ̃ nyɛ tɔɔre, kyɛ o meŋ yinni la ka Naaŋmen da pɛge la a yelbebe o naŋ da maale, bare.
61001010	A lɛ poɔ, n yɔɔmine, yɛ sereŋ e aneɛ ka yɛ boɔloo ane yɛ iruŋ are gbeŋgbeŋ, bonso ka yɛnee wa erɛ ama, yɛ kon tõɔ̃ bɔŋ ŋmeɛrɛ gbɛɛ,
61001011	kyɛ ba na tuori yɛ la vela vela a te Daŋna ne te Faara Yesu Kristo naaloŋ naŋ kon bɔŋ baare poɔ.
61001012	A lɛ poɔ, N kon tõɔ̃ bare ka N maŋ teɛre yɛ a yɛlɛ ama, ne lɛ zaa yɛ naŋ bɔŋ a ama zaa a are kpẽã a yelmeŋɛ yɛ naŋ taa pampana ŋa poɔ.
61001013	N meŋ teɛre ka a tu la sori ka N seŋ yɛ ka yɛ leɛ teɛre, a saŋ na N naŋ kpeɛrɛ a eŋgan sɛge ŋa poɔ,
61001014	bonso, N bɔŋ la ka a kon kɔɔre kyɛ N na bare la n eŋgan sɛge ŋa, a seŋ na te Daŋna Yesu Kristo naŋ da wuli ma.
61001015	Kyɛ N meŋ na e la aneɛ ka yɛ na tõɔ̃ maŋ teɛre a yɛlɛ ama ka Maa wa kpi baare.
61001016	Kyɛ te da ba tuuro senselloŋ na ba naŋ da maale ne ba yɛŋ, a saŋ na te naŋ da wuli yɛ a te Daŋna Yesu Kristo faŋa ne waabo, kyɛ temenne nimie da nyɛ la O gandaaloŋ.
61001017	Bonso, O nyɛ la gyermɛ ane eŋno Naaŋmen a Saa zie, a saŋ na a kɔkɔre naŋ da yi a Gandaaloŋ Eŋno zie a yele, “Ŋa la N Bidɔɔ N naŋ nɔŋ; Onɔ la ka N poɔ pɛle ne.”
61001018	Te da woŋ la a kɔkɔre ŋa naŋ da yi a sazu a saŋ na te naŋ da be O zie a tankyerete zu.
61001019	Te meŋ taa la Ŋmen-noɔr deme daŋ-nyaabo yelbie naŋ are kpẽã. Yɛ erɛ la velaa ka yɛ taa nimizeɛ ne a daŋ-nyaabo kannoo ŋa, a na a e la kyãã naŋ nyegrɛ zilige poɔ, a gu ka a zivɛlmɛ te wa kyɛ a baguo ŋmarbiri wa iri a yɛ sukyie poore.
61001020	Yɛ de wẽɛ̃ bɔŋ velaa ka a Ŋmen-noɔr deme daŋ-nyaabo yelbie kaŋ zaa naŋ be a Ŋmaabo poɔ ba yi a bamenne teɛroŋ poɔ.
61001021	Bonso, ba daŋ-nyaabo kanno piiluu da ba yi a nensaala boɔbo poɔ, kyɛ Naaŋmen nenkyerete da yeli la yɛlɛ a saŋ na a Sekyerete naŋ da tagra ba.
61002001	Kyɛ Ŋmen-noɔr ziri deme meŋ da be la a nobɔ poɔ, a seŋ wulwul bɛlbɛllɛ meŋ na be a yɛ poɔ. Ba na sɔgle wa ne la wul tɛɛtɛɛ naŋ saŋ kyɛ meŋ zagra a Daŋna gba, Onɔ naŋ da da ba, kyɛ wa ne saŋnaa wiẽũ lɛ a ko bamenne.
61002002	Ba yaga zie na tu la ba yelbe-eroŋ sobiri, a pãã e ka nobɔ yeli faaloŋ kyaare ne a yelmeŋɛ sobiri.
61002003	A yi ba taaba boma miinuu zie la ka ba na yeli yelbibɛlle a nyɛ tɔnɔ yɛ zie. Ba sɛrɛɛ diu saŋ kon kɔɔre, kyɛ ka ba saŋnaa ba gbire.
61002004	Bonso, ka Naaŋmen da ba bare a malkere naŋ da maale yelbieri kyɛ de ba lɔɔ eŋ a kuuni bog-zuluŋ poɔ, a eŋ ba banzɔlɔ a zilige poɔ kyɛ gu a sɛrɛɛ diu;
61002005	ka O da ba bare a donɛɛ kore, a saŋ na O naŋ da vɛŋ ka kõɔ̃ pɔge a donɛɛ ne a Ŋmen-ba-zo deme zaa, kyɛ faa Noa, a yeltoruŋ kaŋkanna naŋ poɔ nobɔ banii poɔ;
61002006	ka O da saŋ a tenne Sodom ne Gomora bare a vɛŋ ka a di leɛ tampɛloŋ ka a waa mannewuluu ko a Ŋmen-ba-zo deme naŋ na wa;
61002007	ka O da faa Lot, a yeltori sobɔ kaŋ naŋ nyɛ dɔŋ a nɔkonde deme ne ba tondɛgre zuiŋ
61002008	(bonso, a yeltori sobɔ ŋa naŋ da kpeɛrɛ ba poɔ, da maŋ nyɛrɛ la kyɛ wono ba nɔkonde tondɛgre bebiri zaa, ka a waa dɔgroŋ yaga a o yeltori nyɔvore poɔ)—
61002009	ka ama zaa naŋ da waa lɛ, a Daŋna meŋ bɔŋ la lɛ O naŋ na e te faa balaŋ naŋ zoro O a yi a ba gyennoo poɔ, kyɛ gu a yelbatori deme te ta a sɛrɛɛ diu daare ka ba nyɛ ba dɔgroŋ.
61002010	Ama sereŋ e la yelmeŋɛ ko balaŋ naŋ kyene a eŋganoŋ sobiri poɔ ne edɛgre boɔbo kyɛ meŋ de daŋnoŋ zaa gyagɔlɔ lɛ. Ba maŋ erɛ la bon zaa kperaa lɛ kyɛ taa zukuoni. Ba ba zoro dambẽɛ̃ ka ba yeli faaloŋ kyaare ne a eŋno deme.
61002011	Ne lɛ zaa, ka a malkere taa kpẽã ne faŋ naŋ gaŋ bama zaa, ba ba nyare a eŋno deme zu ne yelbifaare a Daŋna niŋe soɔ.
61002012	Kyɛ a nobɔ bama waa la a na wɛdonne naŋ taa eŋganoŋ teɛroŋ kyɛ ba taa yɛŋ, ba naŋ maale a ba nyɔgebo ne ba saŋbaroo zuiŋ, kyɛ maŋ yeli faaloŋ kyaare ne boma na tɛgɛ ba naŋ ba bɔŋ. Ba na sereŋ bɔre wɛ la a bamenne saŋ-baroo poɔ.
61002013	Ba na nyɛ la a ba yelbatoruŋ yɔɔre, balaŋ naŋ maŋ de ka a e noɔ ka ba toŋ a ba eŋgan boɔbo tomɔ a ŋmenaa saŋ. Ba waa la a na landɔgene ane felpɛmpɛlɛ, a maŋ woŋ noɔ ne bamenne bɛlloo kyɛ pãã laŋ dire tigri ne yɛ.
61002014	Ba taa la dɔɔpeɛmɛ nimie kyɛ kon tõɔ̃ bare a yelbebe eroŋ; ba bɛlle la balaŋ naŋ ba tõɔ̃ are; ba sukyie zanne la a digbogbo tomɔ; ba waa la ŋmɛ-eŋ bibiiri.
61002015	Ba da bare la a sotoraa kyɛ bɔre, a tuuro kpeɛrɛ a Balaam, a Bosor bidɔɔ sobiri poɔ, onɔ naŋ da nɔŋ a yelbatoruŋ yɔɔre.
61002016	Kyɛ o nɔkonde eroŋ zuiŋ la ka a boŋ, naŋ kon tõɔ̃ yeli yɛlɛ, da nyare o zu a yeli ne nensaala kɔkɔre kyɛ pãã nyɔge a Ŋmennoɔr sobɔ a yi o damboluŋ poɔ.
61002017	A nobɔ bama waa la na bulii naŋ ba taa kõɔ̃ ane zanzuuri sɛseɛ kpẽã naŋ daa bare. Ba de la lige naŋ soɔ zuo a biŋ ka a bebe tegteglɛ kyɛ gu ba.
61002018	Bonso, ba naŋ wa yeli pɔloŋ yelbie naŋ ba taa tɔnɔ zaa, ba maŋ de la eŋganoŋ boɔbo ne edɛgre a bɛlle ne a balaŋ naŋ da sereŋ zo yi a balaŋ naŋ bɔre yi a sori poɔ.
61002019	Ane lɛ ba naŋ polle ba ka ba na waa bamenne soobo, bana maŋ waa la bonweere gbaŋgbaare. Bonso, neɛ maŋ waa la gbaŋgbaa ko a bon na zaa naŋ tõɔ̃ o.
61002020	Ka bana wa zo yi a donɛɛ bondɛgɛ poɔ a yi a Daŋna ne Faara Yesu Kristo bɔmmo zie, kyɛ leɛ kpɛ ka a nyɔge ba a tõɔ̃ ba, ba baaro na e la faa gaŋ a ba piilu.
61002021	Bonso, a na waa la velaa ka ba naŋ da ba bɔŋ a yeltori sobiri, gaŋ ka ba bɔŋ o kyɛ leɛ ba puoriŋ ko a nɔsoŋ na Naaŋmen naŋ da tere ko ba.
61002022	Kyɛ a da waa la ba zie a na a lugi yelmeŋɛ naŋ yeli: “Baa maŋ leɛ di la omeŋɛ tiiri,” kyɛ, “Dobaa na ba naŋ da pɛge maŋ leɛ bille la mɛmɛrɛ poɔ.”
61003001	N bamine N naŋ nɔŋ, pampana ŋa N ŋmaa la n gan ayi sobɔ a ko yɛ. N ŋmaa la a zaa ayi ka N seŋ yɛ ka yɛ leɛ teɛre, a yɛ teɛro soŋ poɔ,
61003002	ka yɛ na tõɔ̃ maŋ teɛre la a yelbie na a Ŋmen-noɔr kyerete deme naŋ daŋ yeli, laŋ ne a nɔteroo na tenee, a Daŋna ne a Faara potuuribo, naŋ da tere.
61003003	Yɛ de wẽɛ̃ bɔŋ velaa ka a baaroo bebie poɔ, elaabo deme naŋ maŋ kyene bamenne boɔbo sobiri poɔ, na wa la.
61003004	Ba na yeli la, “Yeŋ pãã la ka O waabo O naŋ polle be? A yi a saŋ na te saakommine naŋ gbire, yɛlɛ zaa kyãã waa la lɛ a naŋ da waa a yi a boma zaa iruu piilu saŋ.”
61003005	Kyɛ ba ba boɔrɔ ka ba bɔŋ ka a yi la a Naaŋmen yelbiri ka a sazu ziiri bebe ka a kɔɔre, kyɛ ka a teŋɛ meŋ biŋ kõɔ̃ zie ka o are a kõɔ̃ eŋɛ.
61003006	A meŋ yi la a kõɔ̃ zie ka a koroŋ saŋ donɛɛ da more o zaa kyɛ bɔre wɛ.
61003007	Kyɛ a meŋ yi a yelbiri ŋa zie la ka O biŋ a pampana saŋ sazu ziiri ne a teŋɛ a gu a vũũ ne a sɛrɛɛ diu ane a Ŋmen-ba-zo deme saŋ-baro daare.
61003008	Kyɛ n bamine N naŋ nɔŋ, yɛ ta yinni a yelyenaa ŋa, ka a Daŋna zie, bebiyenaa waa la a na yuomo turi, kyɛ yuomo turi meŋ waa la a na bebiyenaa.
61003009	A Daŋna ba `maa a O polloo poɔ a na nobɔ mine naŋ de ka ba bɔŋ a `maaroŋ pare. Kyɛ O di la kannyiri ne te kyɛ ba boɔrɔ ka kaŋ zaa bɔre wɛ, kyɛ ka neɛ zaa da naa leɛ ba teɛroŋ.
61003010	Kyɛ a Daŋna bebiri na wa la a na nannyige naŋ wa a tensoɔ saŋ. A bebiri na poɔ, a sazu ziiri na tɔle la gaa ane gɔmɔ yaga. Toloŋ kpoŋ na e la ka boma zaa nyele saŋ kyɛ ka a teŋɛ zu ne o tomɔ zaa di.
61003011	Ka a boma ama zaa wa te saŋ bare, wolɔ pãã la ka yɛ da naa waa, a ekyerete ane a Naaŋmen sobiri tuubu poɔ?
61003012	A seŋ la ka yɛ kyɛllɛ a Naaŋmen bebiri a boɔrɔ ka o wa wiẽũ. A bebiri ŋa poɔ la, ka a sazu ziiri na nyege ne vũũ a saŋ bare, kyɛ ka a boma nyele a toloŋ kpoŋ poɔ.
61003013	Ne lɛ zaa, a seŋ O polloo, te teɛrɛ la gu a sazu zipaala ane a teŋ paala, a be na yeltoruŋ naŋ kpeɛrɛ.
61003014	A lɛ zuiŋ, n bamine N naŋ nɔŋ, yɛ naŋ pãã gu a boma ama, yɛ e aneɛ ka yɛ be O poɔ ne eŋ`maaroŋ, ka dɛgre bee nyaroo ta kyebe yɛ zie.
61003015	Yɛ de ka a te Daŋna kannyiri waa faabo. Lɛ la ka Pɔl, a te yɔɔ te naŋ nɔŋ, meŋ ŋmaa ko yɛ, a seŋ a yɛŋ Naaŋmen naŋ ko o.
61003016	O meŋ da yeli la a yɛlɛ ama a o gama zaa poɔ. O gama taa la yɛlɛ mine naŋ waa yelkpẽã a tɛgɛ bɔmmo poɔ. Lɛ la ka balaŋ na ba naŋ ba wuli kyɛ naŋ waa nemboora maŋ leɛ a yɛlɛ o naŋ ŋmaa, a na ba meŋ naŋ e ne a Ŋmaabo mine, ka a wa ne saŋnaa ko bamenne.
61003017	Kyɛ yɛnee, n bamine N naŋ nɔŋ, yɛ naŋ faa bɔŋ a ŋaa, yɛ gu yɛmenne ka a nɔkonde deme yeltulimo ta tage yɛ gaa ne ka yɛ le a yɛ aro kpẽã zie poɔ.
61003018	Kyɛ yɛ baa do a te Daŋna ne Faara Yesu Kristo nɔndeteroo ne bɔmmo poɔ. Ka eŋno be O zie pampana ŋa ane tegteglɛ. Amen.
62001001	A yɛlɛ na naŋ da yi a piiluu saŋ, te naŋ da woŋ, te naŋ da nyɛ kaa ne te nimie kyɛ tɔ ne te nuuri, waa la a nyɔvore Yelbiri.
62001002	A nyɔvore da sãã la, kyɛ ka te nyɛ a di o danseɛ, a kanne ko yɛ a nyɔvore na naŋ kon bɔŋ baare naŋ da be a Saa zie kyɛ da meŋ sãã te zie.
62001003	Te kanne ko yɛ la a bon na te naŋ da nyɛ kyɛ woŋ, ka yɛ meŋ na tõɔ̃ taa lantaaloŋ ne te, kyɛ te lantaaloŋ be la a Saa zie ane O Bidɔɔ Yesu Kristo zie.
62001004	Te ŋmaa la ama zaa ko yɛ ka yɛ popeɛloŋ na tõɔ̃ paale.
62001005	Ŋaa la a kannoo te naŋ woŋ O zie a de kanne ko yɛ: Naaŋmen la a kyãã; O zie la ka lige zaa ba kyebe.
62001006	Ka tenee wa yeli ka te taa la lantaaloŋ ne O kyɛ kyene a lige poɔ, te ŋmaa la zirii kyɛ ba tuuro a yelmeŋɛ sobiri.
62001007	Kyɛ ka tenee wa kyene a kyãã poɔ, a na O naŋ be a kyãã poɔ, te taa la lantaaloŋ, kyɛ O Bidɔɔ Yesu Kristo zẽẽ pɛge te la a yi te yelbebe zaa poɔ.
62001008	Ka tenee wa yeli ka te ba taa yelbieri zaa, te bɛllɛ la temenne, ka a yelmeŋɛ meŋ ba kyebe a te zie.
62001009	Ka tenee sage ka te maale la yelbebe, O e la dɛlloo ne yeltori sobɔ naŋ na di te yelbebe suuri ko te kyɛ pɛge te a yi te yelbatori zaa poɔ.
62001010	Ka tenee wa yeli ka te ba maale yelbieri, te leɛ de la ka O waa la ziri-ŋmaara, kyɛ O yelbiri ba be te poɔ.
62002001	N bibiiri, N ŋmaa la ama ko yɛ ka yɛ ta maale yelbieri zaa. Kyɛ ka neɛ wa maale yelbieri, te taa la neɛ naŋ are a Saa zie ko te— Yesu Kristo a Yeltori Sobɔ.
62002002	Onɔ la a sobɔ na naŋ tõɔ̃ yɔɔ te yelbebe sanyɔɔre, kyɛ a ba e te yelbebe yoŋ la kyɛ a donɛɛ zaa yelbebe.
62002003	A ŋaa poɔ la ka te bɔŋ ka te bɔŋ O la, ka tenee na tuuro O nɔeteroo.
62002004	A neɛ na naŋ yele, “N bɔŋ O la,” kyɛ ba tu O noɔre, e la ziriŋmaara ka a yelmeŋɛ ba kyebe o zie.
62002005	Kyɛ ka neɛ zaa wa tuuro O noɔre, yelmeŋɛ, onɔ zie la ka 1 GYɔN 1:6 Naaŋmen nɔmmo ta o tao. A ŋaa poɔ la ka te bɔŋ ka te be la O eŋɛ:
62002006	A neɛ na naŋ yele ka o be la O eŋɛ, a seŋ la ka o kyene a na Yesu naŋ da kyene.
62002007	N yɔɔmine, N ba ŋmaara nɔpaala kaŋ korɔ yɛ, kyɛ nɔkora yɛ naŋ taa a yi a piiluu saŋ zaa la. A nɔkora la a yelbiri yɛ naŋ da woŋ a yi a piiluu saŋ.
62002008	A la leɛ, N ŋmaara la nɔpaala kaŋ korɔ yɛ naŋ waa yelmeŋɛ a Onɔ ane yɛnee zie, bonzuiŋ a lige tɔlɔ la kyɛ ka a yelmeŋɛ kyãã meŋ pãã kyaane.
62002009	A neɛ na naŋ yeli ka o be la a kyãã poɔ kyɛ kyiire o yɔɔ, be la lige poɔ te ta pampana ŋa.
62002010	A neɛ na naŋ nɔnɔ o yɔɔ, be la kyãã poɔ kyɛ bɛraa zaa ba kyebe o zie.
62002011	Kyɛ a neɛ na naŋ kyiire o yɔɔ, be la lige poɔ, a kyene lige poɔ, a ba bɔŋ zie na zaa o naŋ gɛrɛ, bonzuiŋ a lige da e la ka o zɔŋ.
62002012	N ŋmaara la korɔ yɛ, n bibiiri, bonzuiŋ O di la yɛ yelbebe suuri ko yɛ a O yuori zuiŋ.
62002013	N ŋmaara la korɔ yɛ, n saamine, bonzuiŋ yɛ da bɔŋ la Onɔ naŋ yi a piiluu saŋ zaa. N ŋmaara la korɔ yɛ, n pɔlbilii, bonzuiŋ yɛ tõɔ̃ la a potuo sobɔ. N ŋmaara la korɔ yɛ, n bibiiri, bonzuiŋ yɛ da bɔŋ la a Saa.
62002014	N ŋmaara la korɔ yɛ, n saamine, bonzuiŋ yɛ da bɔŋ la Onɔ naŋ yi a piiluu saŋ zaa. N ŋmaara la korɔ yɛ, n pɔlbilii, bonzuiŋ yɛ taa la kpẽã, kyɛ ka a Naaŋmen yelbiri be yɛ zie, kyɛ ka yɛ tõɔ̃ la a potuo sobɔ.
62002015	Yɛ ta nɔnɔ a donɛɛ bee a boma naŋ be a donɛɛ zu. Ka neɛ zaa wa nɔnɔ a donɛɛ, a Saa nɔmmo ba be o eŋɛ.
62002016	Bonso, a bon na zaa naŋ be a donɛɛ zu—a eŋganoŋ boɔbo, ne a nimie boɔbo, ane a teŋɛ zu fuuru—ba yi a Saa zie kyɛ a donɛɛ zie la.
62002017	A donɛɛ ane o boɔbo tɔlɔ la, kyɛ a neɛ na naŋ erɛ Naaŋmen boɔbo, na be la be tegteglɛ.
62002018	N bibiiri, a gogo baara ta la; a na lɛ yɛ naŋ da woŋ ka a neɛ naŋ na are kyaare ne Kristo waara la, kyɛ pampana ŋa meŋ, balaŋ naŋ are kyaare ne Kristo wa la yaga. Ŋaa la so ka te bɔŋ ka a gogo baara ta la.
62002019	Ba yi la te poɔ, kyɛ ba da ba poɔ a te poɔ, bonso ka ba naŋ da be te zie, ba da naa kyãã be la te zie. Kyɛ ba da yi la te poɔ ka a tõɔ̃ sãã ka ba kaŋ zaa da ba poɔ te poɔ.
62002020	Kyɛ yɛ nyɛ la kãã soɔbo kaŋ naŋ yi a Kyerete Sobɔ zie, kyɛ yɛ meŋ bɔŋ la yɛlɛ zaa.
62002021	N ba ŋmaa ko yɛ, yɛ naŋ ba bɔŋ a yelmeŋɛ zuiŋ, kyɛ yɛ naŋ bɔŋ o zuiŋ la, kyɛ ka zirii zaa kyebe a yelmeŋɛ poɔ meŋ zuiŋ la.
62002022	Aŋ la a ziri-ŋmaara ka ana ba e a neɛ na naŋ kon sage de ka Yesu la a Kristo? Onɔ la a sobɔ na naŋ are kyaare ne Kristo kyɛ zagra a Saa ne a Bidɔɔ.
62002023	Neɛ na zaa naŋ zagra a Bidɔɔ, a neɛ na sobɔ ba taa a Saa.
62002024	Lɛ zuiŋ, yɛ vɛŋ ka a bon na yɛ naŋ da woŋ a yi a piiluu saŋ ka a kyãã be yɛ eŋɛ. Ka a bon na yɛ naŋ da woŋ a yi a piiluu saŋ maŋ be yɛ eŋɛ, yɛ meŋ na be la a Bidɔɔ ane a Saa eŋɛ.
62002025	Aŋa a polloo O naŋ da polle ko te— nyɔvore naŋ kon bɔŋ baare.
62002026	N ŋmaa la ama ko yɛ a kyaare ne balaŋ naŋ e ka yɛ bɔre yi a sori poɔ.
62002027	Kyɛ a yɛnee zie, a kãã soɔbo yɛ naŋ da nyɛ a yi O zie kyãã be la be, kyɛ a ba fere ka neɛ zaa wuli yɛ. Kyɛ a na a kãã soɔbo naŋ wuli yɛ kyaare ne bon zaa, ka a e yelmeŋɛ kyɛ ba e zirii—na lɛ o naŋ wuli yɛ, yɛ na be la O eŋɛ.
62002028	Kyɛ pampana ŋa, n bibiiri, yɛ kyãã be O eŋɛ, ka Onɔ wa te sãã, te na taa la sukyikpẽã kyɛ ta taa vi a O niŋe soɔ a O waabo saŋ.
62002029	Ka yɛnee wa bɔŋ ka Onɔ la a yeltori sobɔ, yɛ bɔŋ ka neɛ na zaa naŋ maŋ erɛ yeltori eroŋ, nyɛ la ba dɔgebo O eŋɛ.
62003001	Kyɛllɛ, boŋ nɔmmo pãã la ka a Saa da de ko te, ka ba boɔlɔ te Naaŋmen bibiiri? A lɛ poɔ, a donɛɛ ba bɔŋ te, bonzuiŋ o da ba bɔŋ O.
62003002	Yɛnee N naŋ nɔŋ, pampana ŋa te e la Naaŋmen bibiiri, kyɛ a ba sãã sɛre a lɛ te naŋ na waa, kyɛ te bɔŋ la ka Onɔ wa te sãã, te na waa la a na Onɔ, bonzuiŋ te na nyɛ O la a na lɛ O naŋ waa.
62003003	A neɛ na zaa naŋ taa a niŋe teɛroŋ kyelloo ŋa O eŋɛ, pɛge la omeŋɛ ka o yi parepare a na lɛ O naŋ yi parepare.
62003004	Neɛ na zaa naŋ maale yelbieri, meŋ erɛ la nɔkonde eroŋ, bonso, yelbieri e la nɔkondeu.
62003005	Kyɛ yɛ bɔŋ la ka O da sãã la ka O iri a te yelbebe bare. Kyɛ O eŋɛ, yelbieri kyebe.
62003006	Neɛ na zaa naŋ be O eŋɛ ba maŋ maale yelbieri. Neɛ na zaa naŋ maŋ maale yelbieri da ba daŋ nyɛ O bee bɔŋ O.
62003007	N bibiiri, yɛ ta vɛŋ ka neɛ zaa e ka yɛ bɔre yi a sori poɔ. A neɛ na naŋ maŋ e yeltori eroŋ, e la yeltori sobɔ, a na lɛ O naŋ e yeltori sobɔ.
62003008	A neɛ na naŋ maŋ maale yelbieri yi la a dɛvel zie, bonso a dɛvel maale la yelbebe a yi a piiluu saŋ zaa. Lɛ la so ka a Naaŋmen Bidɔɔ da sãã, ka O na tõɔ̃ wa saŋ a dɛvel tomɔ bare.
62003009	A neɛ na Naaŋmen naŋ dɔge ba maale yelbebe, bonso O bombiri kyãã be la o eŋɛ; kyɛ o kon tõɔ̃ maale yelbebe, bonzuiŋ Naaŋmen la dɔge o.
62003010	A ŋaa poɔ la ka a Naaŋmen bibiiri ane a dɛvel bibiiri meŋ na wa te sãã. Neɛ na zaa naŋ ba erɛ yeltori eroŋ ba yi Naaŋmen zie, ka a neɛ na naŋ ba nɔnɔ o yɔɔ meŋ ba yi O zie.
62003011	Bonso, ŋa la a kannoo yɛ naŋ da woŋ a yi a piiluu saŋ, ka te nɔnɔ taa.
62003012	Yɛ ta e a na Kaen, naŋ yi a potuo sobɔ zie a ko o yɔɔ. Kyɛ, boŋ la so ka o da ko o? Bonzuiŋ o tomɔ zaa da waa la faa, kyɛ ka o yɔɔ da toŋ yeltori tomɔ.
62003013	N yɔɔmine, ta vɛŋ ka yɛ nɔe `maa ka a donɛɛ wa kyiire yɛ.
62003014	Te bɔŋ ka te tɔle yi la kũũ poɔ kyɛ kpɛ nyɔvore poɔ, bonzuiŋ te nɔnɔ la a yɔɔmine. A neɛ na naŋ ba nɔnɔ o yɔɔ be la kũũ poɔ.
62003015	A neɛ na meŋ naŋ ba nɔnɔ o yɔɔ e la neŋkoora, kyɛ yɛ bɔŋ la ka neŋkoora zaa ba taa nyɔvore naŋ kon bɔŋ baare o eŋɛ.
62003016	A ŋaa poɔ la ka te bɔŋ nɔmmo, bonzuiŋ O de la O nyɔvore biŋ a te zuiŋ. A seŋ ka te meŋ de te nyɔvore biŋ ko te yɔɔmine.
62003017	Kyɛ ka neɛ zaa wa taa a donɛɛ boma a nyɛ ka o yɔɔ boɔrɔ bon kaŋ, kyɛ ka o ba taa nyonono ne o, wolɔ ka Naaŋmen nɔmmo na tõɔ̃ be o eŋɛ?
62003018	N bibiiri, yɛ ta vɛŋ ka te nɔnɔ taa ne yelbiri bee noɔre, kyɛ yɛ nɔnɔ taa ne tomɔ ne yelmeŋɛ.
62003019	A ŋaa poɔ la ka te bɔŋ ka te poɔ la a yelmeŋɛ poɔ, ane lɛ te naŋ na nyɛ sukyidiibu a O niŋe soɔ.
62003020	Kyɛ ka te sukyie wa nyare te zu, Naaŋmen e la kpoŋ gaŋ te sukyie kyɛ bɔŋ yɛlɛ zaa.
62003021	Yɛnee N naŋ nɔŋ, ka te sukyie ba nyare te zu, te taa la sukyikpẽã Naaŋmen zie,
62003022	kyɛ a bon na zaa te naŋ sɔre, te maŋ nyɛ a la O zie, bonzuiŋ te maŋ tu la O nɔe-teroo kyɛ erɛ a bon na naŋ pɛle O poɔ.
62003023	Ŋa la a noɔre O naŋ tere: ka te sage de O Bidɔɔ Yesu Kristo yuori kyɛ nɔnɔ taa a na lɛ O naŋ da tere a noɔre ko te.
62003024	A neɛ na naŋ maŋ tu O nɔeteroo be la O eŋɛ, ka O meŋ be o eŋɛ. A ŋaa poɔ la ka te bɔŋ ka O be te eŋɛ: Te bɔmmo yi la a Seɛ O naŋ ko te zie.
62004001	Yɛnee N naŋ nɔŋ, yɛ ta sage ne seɛ zaa, kyɛ gyɛle a seere kaa, ka a yi la Naaŋmen zie bee a ba yi O zie, bonzuiŋ Ŋmennoɔr ziri deme yaga yi yaare la a donɛɛ zu.
62004002	A ŋaa poɔ la ka yɛ na tõɔ̃ bɔŋ a Naaŋmen Seɛ: Seɛ na zaa naŋ sage ka Yesu Kristo wa la a eŋganoŋ poɔ yi la Naaŋmen zie,
62004003	kyɛ seɛ na zaa naŋ ba sage ka Yesu Kristo da wa la a eŋganoŋ poɔ ba yi Naaŋmen zie. Ŋa la a seɛ naŋ e onɔ naŋ are kyaare ne Kristo soobo, a seɛ na naŋ waara, a na yɛ naŋ da woŋ, kyɛ pampana ŋa be a donɛɛ zu.
62004004	N bibilii, yɛ yi la Naaŋmen zie a tõɔ̃ ba, bonzuiŋ a neɛ naŋ be yɛ eŋɛ e la kpoŋ gaŋ a neɛ naŋ be a donɛɛ zu.
62004005	Ba yi la a donɛɛ poɔ. A lɛ zuiŋ, ba maŋ yeli la a donɛɛ yɛlɛ, ka a donɛɛ deme meŋ kyɛllɛ ba.
62004006	Te yi la Naaŋmen zie, ka a neɛ na naŋ bɔŋ Naaŋmen kyɛllɛ te yɛlɛ; kyɛ a neɛ na naŋ ba yi Naaŋmen zie, ba kyɛllɛ te yɛlɛ. A ŋaa poɔ la ka te maŋ tõɔ̃ bɔŋ a yelmeŋɛ seɛ ane a yeltulimo seɛ.
62004007	Yɛnee N naŋ nɔŋ, yɛ vɛŋ ka te nɔnɔ taa, bonso nɔmmo yi la Naaŋmen zie. Neɛ zaa naŋ taa nɔmmo e la Naaŋmen nendɔgraa, kyɛ o bɔŋ la Naaŋmen.
62004008	A neɛ na naŋ ba taa nɔmmo, ba bɔŋ Naaŋmen, bonzuiŋ Naaŋmen la nɔmmo.
62004009	Ŋaa la ka Naaŋmen e ka O nɔmmo sãã te poɔ: O toŋ la O Bidɔɔ yenaa yoŋ ka O wa kpɛ a donɛɛ zu ka te na tõɔ̃ voorɔ a yi O zie.
62004010	A ŋaa poɔ la ka nɔmmo waa: a ba e ka te nɔŋ la Naaŋmen, kyɛ ka Onɔ la nɔŋ te a toŋ O Bidɔɔ ka O wa yɔɔ a te yelbebe sanyɔɔre.
62004011	Yɛnee N naŋ nɔŋ, ka Naaŋmen nɔŋ te a lɛ, a seŋ la ka te meŋ nɔnɔ taa.
62004012	Neɛ zaa daŋ ba nyɛ Naaŋmen; kyɛ ka tenee nɔnɔ taaba, Naaŋmen be la te zie, ka O nɔmmo meŋ ta o tao zie a te eŋɛ.
62004013	A ŋaa poɔ la ka te bɔŋ ka te be la O eŋɛ, ka O meŋ be te eŋɛ, bonzuiŋ O ko te la ama a yi a O Seɛ zie.
62004014	Te meŋ da nyɛ la kyɛ di danseɛ ka a Saa toŋ la a Bidɔɔ ka O wa e a donɛɛ Faara.
62004015	Neɛ na zaa naŋ sage de ka Yesu la a Naaŋmen Bidɔɔ, Naaŋmen be la o eŋɛ, ka o meŋ be Naaŋmen eŋɛ.
62004016	Te meŋ bɔŋ la kyɛ sage ne a nɔmmo Naaŋmen naŋ taa te zie. Naaŋmen e la nɔmmo. A neɛ na naŋ maŋ be nɔmmo poɔ be la Naaŋmen eŋɛ, ka Naaŋmen meŋ be o eŋɛ.
62004017	A ŋaa poɔ la ka nɔmmo ta o tao zie a te poɔ ka te na tõɔ̃ taa sukyikpẽã a sɛrɛɛ diu daare, bonzuiŋ, lɛ Onɔ naŋ waa, te meŋ waa la a lɛ a donɛɛ ŋa zu.
62004018	Dambẽɛ̃ zaa ba kyebe nɔmmo poɔ. Kyɛ nɔmmo naŋ ta o tao zie, digi la dambẽɛ̃ bare, bonzuiŋ dambẽɛ̃ maŋ be la dɔgroŋ poɔ. A neɛ na naŋ zoro dambẽɛ̃ ba ta o tao zie a nɔmmo poɔ.
62004019	Te nɔnɔ O la, bonzuiŋ Onɔ la de wẽɛ̃ nɔŋ te.
62004020	Ka neɛ zaa wa yeli, “N nɔŋ la Naaŋmen” kyɛ kyiire o yɔɔ, o e la ziriŋmaara. Bonso, a neɛ na naŋ ba nɔnɔ o yɔɔ o naŋ nyɛ, wolɔ ka o na tõɔ̃ nɔŋ Naaŋmen o naŋ ba nyɛ?
62004021	Te meŋ taa la a noɔre ŋa O naŋ tere: A fere la ka a neɛ na naŋ nɔnɔ Naaŋmen, ka o nɔnɔ o yɔɔ meŋ.
62005001	Neɛ na zaa naŋ sage de ka Yesu e la a Kristo waa la Naaŋmen nendɔgraa, kyɛ a neɛ na naŋ nɔnɔ a Neɛ naŋ dɔge o, meŋ nɔnɔ la a neɛ O naŋ da dɔge meŋ.
62005002	A ŋaa poɔ la ka te bɔŋ ka te nɔŋ la a Naaŋmen bibiiri: Te nɔŋ la Naaŋmen kyɛ meŋ tu O nɔe-teroo.
62005003	Aŋa la a Naaŋmen nɔmmo: Te tu la O nɔe-teroo. Kyɛ O nɔe-teroo ba e bontegroŋ,
62005004	bonso, bon na zaa Naaŋmen naŋ dɔge tõɔ̃ la a donɛɛ. Aŋa la a toɔmo naŋ tõɔ̃ a donɛɛ: te sagdeu.
62005005	Aŋ la a neɛ na naŋ tõɔ̃ a donɛɛ ka a ba e a neɛ na naŋ sage de ka Yesu e la a Naaŋmen Bidɔɔ?
62005006	Aŋa la a neɛ na naŋ wa a yi kõɔ̃ ane zẽẽ puoriŋ—Yesu Kristo. A ba e kõɔ̃ yoŋ, kyɛ kõɔ̃ ne zẽẽ la. Kyɛ a Seɛ la a sobɔ na naŋ dire danseɛ, bonzuiŋ a Seɛ e la yelmeŋɛ.
62005007	Bonso, ata la bebe naŋ di danseɛ:
62005008	a Seɛ, a kõɔ̃, ane a zẽẽ; kyɛ ka a ata ama laŋ la noɔre.
62005009	Te maŋ sage de la a nensaala danse-diu, kyɛ a Naaŋmen danseɛ diu e la kpoŋ gaŋ, bonso ŋaa la a Naaŋmen danseɛ O naŋ da di kyaare ne O Bidɔɔ.
62005010	A neɛ na naŋ sagra ne a Naaŋmen Bidɔɔ taa la a dansediu omeŋɛ eŋɛ. A neɛ na naŋ ba sagra Naaŋmen, da de ka O e la ziri-ŋmaara, bonzuiŋ o da ba sagra ne a danseɛ Naaŋmen naŋ da di kyaare ne O Bidɔɔ.
62005011	Aŋa la a danse-diu: Naaŋmen da ko te la nyɔvore naŋ kon bɔŋ baare, kyɛ a nyɔvore ŋa be la O Bidɔɔ eŋɛ.
62005012	A neɛ na naŋ taa a Bidɔɔ taa la nyɔvore; a neɛ na naŋ ba taa a Naaŋmen Bidɔɔ ba taa nyɔvore.
62005013	N ŋmaa la a yɛlɛ ama ko yɛ balaŋ naŋ sage ne a Naaŋmen Bidɔɔ yuori, ka yɛ na tõɔ̃ bɔŋ ka yɛ taa la nyɔvore naŋ kon bɔŋ baare, kyɛ ka yɛ meŋ na tõɔ̃ sage ne la a Naaŋmen Bidɔɔ yuori.
62005014	Ŋa la a sukyikpẽã te naŋ taa O zie: ka tenee wa sɔre bon zaa a seŋ O boɔbo, ka O woŋ la te sɔroo.
62005015	Kyɛ ka tenee wa bɔŋ ka O wono te la a bon na zaa te naŋ sɔre poɔ, te bɔŋ ka te nyɛ la a sɔroo zaa te naŋ sɔre O zie.
62005016	Ka neɛ wa nyɛ o yɔɔ ka o maale yelbieri naŋ ba wa ne kũũ, a seŋ ka o sɔre Naaŋmen, kyɛ O na de la nyɔvore ko onɔ naŋ poɔ a balaŋ naŋ maale yelbieri naŋ ba wa ne kũũ poɔ. Yelbieri be la be naŋ wa ne kũũ. N ba yeli ka o da naa puori la kyaare ne a lɛ.
62005017	Yelbatoruŋ zaa e la yelbieri, kyɛ yelbieri be la be naŋ ba wa ne kũũ.
62005018	Te bɔŋ la ka Naaŋmen nendɔgraa zaa ba maŋ maale yelbieri; kyɛ a neɛ na Naaŋmen naŋ dɔge maŋ are gu la omeŋɛ kyɛ a potuo sobɔ meŋ ba toɔrɔ o.
62005019	Te bɔŋ la ka te yi la Naaŋmen zie kyɛ ka a donɛɛ zaa gaŋ la potuoluŋ poɔ.
62005020	Kyɛ te meŋ bɔŋ ka a Naaŋmen Bidɔɔ da wa la a wa ko te yɛŋ teɛroŋ ka te tõɔ̃ bɔŋ Onɔ naŋ e yelmeŋɛ. Kyɛ te be la a neɛ naŋ e yelmeŋɛ eŋɛ—a O Bidɔɔ Yesu Kristo eŋɛ. A neɛ ŋa la a Naaŋmen yelmeŋɛ ne a nyɔvore naŋ kon bɔŋ baare.
62005021	N bibiiri, yɛ gu yɛmenne ka yɛ ta peɛle tebɛ. Amen.
63001001	A Neŋkpoŋ, A ko a pɔg-yuor ba naŋ iri ne o bibiiri N naŋ nɔŋ a yelmeŋɛ poɔ—ka a ba e Maa yoŋ, kyɛ ane a balaŋ na naŋ bɔŋ a yelmeŋɛ—
63001002	a yelmeŋɛ naŋ be te eŋɛ kyɛ meŋ na be te zie tegteglɛ zuiŋ:
63001003	Nɔndeteroo, nyonono, ne `maaroŋ na be la te zie a yi a Saa Naaŋmen zie ane a Daŋna Yesu Kristo a Saa Bidɔɔ zie, a yelmeŋɛ ne nɔmmo poɔ.
63001004	N poɔ da pɛle la yaga ne lɛ N naŋ da nyɛ fo bibiiri mine ka ba kyene a yelmeŋɛ poɔ, a na lɛ te naŋ da de a noɔre a Saa naŋ tere ko te.
63001005	Kyɛ pampana ŋa, n pɔgyuor, N sɔre fo la—ka a ba e a na N ŋmaa la nɔpaala kaŋ ko fo, kyɛ a e la a kaŋ na te naŋ daŋ taa a piiluu saŋ la—ka te nɔnɔ taa.
63001006	Ŋa la nɔmmo: ka te kyene O nɔe zaa sobiri poɔ. Ŋa la a noɔre: ka a na lɛ yɛ naŋ da woŋ a piiluu saŋ, ka yɛ kyene nɔmmo poɔ.
63001007	Bonso, bɛlbɛllɛba yaga yi yoɔrɔ la a donɛɛ poɔ. Ba ba sage ka Yesu Kristo da wa la a eŋganoŋ poɔ. A neɛ ŋa tɔ e la a bɛlloo sobɔ ne a sobɔ na naŋ are kyaare ne Kristo.
63001008	Kaara yɛmenne, ka a boma na te naŋ da nyɛ a yi te tomɔ poɔ ta bɔre, kyɛ ka te na nyɛ yɔɔre naŋ ta.
63001009	Neɛ na zaa naŋ erɛ nɔkonde eroŋ, kyɛ ba be a Kristo wuluu poɔ, ba taa Naaŋmen. A neɛ na naŋ be a Kristo wuluu poɔ taa la a Saa laŋ ne a Bidɔɔ.
63001010	Ka neɛ kaŋ zaa wa wa yɛ zie kyɛ ba wa ne a wuluu ŋa, yɛ ta de o a yɛ yiri poɔ bee tuori o.
63001011	Bonso, a neɛ na naŋ tuori o, laŋ ne o la a o potuo tomɔ poɔ.
63001012	N taa la yɛlɛ yaga ka N tõɔ̃ ŋmaa ko yɛ, kyɛ N ba boɔrɔ ka N ŋmaa ne gan ane iŋk. Kyɛ N teɛre ka N na wa la yɛ zie a wa yeli yɛlɛ ko yɛ yɛ niŋe soɔ, ka te popeɛloŋ paale.
63001013	Fo yɔɔpuul-iraa bibiiri toɔle la ba puoruu. Amen.
64001001	A Neŋkpoŋ, A ko n banɔnnaa Gayɔs, N naŋ nɔŋ a yelmeŋɛ poɔ.
64001002	N puoro la ka fo yɛlɛ zaa na tõɔ̃ kyene velaa, kyɛ ka fo tõɔ̃ taa eŋ`maaroŋ meŋ, a seŋ lɛ a fo seɛ naŋ kyene velaa.
64001003	N poɔ da pɛle la yaga a saŋ na a yɔɔmine naŋ da wa di danseɛ a kyaare ne a yelmeŋɛ naŋ be a fo eŋɛ, ne lɛ a fo naŋ maŋ kyene a yelmeŋɛ poɔ.
64001004	N ba taa popeɛloŋ zaa naŋ gaŋ N naŋ woŋ ka n bibiiri kyene la yelmeŋɛ poɔ.
64001005	N banɔnnaa, fo taa la yelmeŋɛ milluu ne lɛ fo naŋ erɛ korɔ a yɔɔmine ne a saama.
64001006	Ba da di la fo nɔmmo danseɛ a puoru deme niŋe soɔ. Ka fo wa eŋ ba a ba sori poɔ, lɛ a naŋ seŋ Naaŋmen tuubu, fo na e la velaa,
64001007	bonzuiŋ ba da yi yoɔrɔ la O yuori zuiŋ a kyɛ da ba de bon zaa a Tendaa deme zie.
64001008	A lɛ poɔ, a seŋ la ka te tuori de bama taaba, ka te na tõɔ̃ waa tonton taaba a yelmeŋɛ tomɔ poɔ.
64001009	N ŋmaa ko la a puoru deme, kyɛ Deoterɛfes naŋ maŋ nɔŋ ka o e a wedere sobɔ a ba poɔ, ba tuori te.
64001010	A lɛ poɔ, ka Maa wa te wa, N na leɛ teɛre yɛ la a eroŋ na o naŋ da erɛ, ne lɛ o naŋ maŋ yeli yellaama ane potuo yelbie kyaare ne te. Kyɛ a ba e aŋa yoŋ la ka o poɔ pɛle ne. O meŋ ba tuori a yɔɔmine, kyɛ meŋ maŋ pigi a balaŋ naŋ boɔrɔ ka ba tuori a yɔɔmine sori kyɛ digre ba bara ka ba yi a puoru deme poɔ.
64001011	N banɔnnaa, ta tɔgle a bon na naŋ e faa, kyɛ tɔgle bonvelaa. A neɛ na naŋ erɛ velaa yi la Naaŋmen zie, kyɛ a neɛ naŋ erɛ faa ba daŋ nyɛ Naaŋmen.
64001012	Nobɔ zaa a laŋ ne a yelmeŋɛ meŋɛ di la danseɛ velaa Demeteros yɛlɛ poɔ. Te meŋ di la a danseɛ ŋa tɔ, kyɛ ka yɛ bɔŋ ka te danse-diu e la yelmeŋɛ.
64001013	N da taa la yɛlɛ yaga ka N ŋmaa ko fo, kyɛ N ba boɔrɔ ka N ŋmaa ko fo ne mag-dalee ne iŋk.
64001014	Kyɛ N poteɛro boɔbo la ka a kon kɔɔre kyɛ te na nyɛ la taa, a yeli yɛlɛ ko taaba. `Maaroŋ be fo zie. Te bamine toɔle la ba puoruu. Puori a bamine ne ba yoe.
65001001	Gyud, a Yesu Kristo gbaŋgbaa, naŋ e Gyems yɔɔ, A ko balaŋ a Saa Naaŋmen naŋ iri biŋ, balaŋ O naŋ are gu a Yesu Kristo poɔ kyɛ boɔle:
65001002	Nyonono,`maaroŋ, ne nɔmmo be yɛ zie yaga lɛ.
65001003	N bamine N naŋ nɔŋ, ne lɛ a naŋ da e nimizeɛ ko ma ka N ŋmaa ko yɛ a faabo te naŋ laŋ yɛlɛ, a da ferɛ ma la a n teɛroŋ poɔ ka N ŋmaa a dɔre eŋ yɛ ka yɛ moɔrɔ a sagdeu zuiŋ, a sagdeu na Naaŋmen naŋ da iri de dayenaa a ko a Ŋmendeme.
65001004	Bonso, nensaala mine da sɔgle sare kpɛ la yɛ poɔ, balaŋ ba naŋ da ŋmaa biŋ ko saŋnaa a yi a koroŋ saŋ. Ba e la nobɔ naŋ ba zoro Naaŋmen, naŋ maŋ de a te Naaŋmen nɔndeteroo a e ka o leɛ waa edɛgre, kyɛ zagra a Kpoŋ Zaa Sobɔ Naaŋmen yoŋ ane te Daŋna Yesu Kristo.
65001005	Ane lɛ yɛ naŋ bɔŋ ama zaa, N boɔrɔ la ka N teɛre yɛ ka, a Daŋna naŋ da faa a nobɔ a yi Egyept poɔ puoriŋ la, ka O da saŋ balaŋ naŋ ba sage ne O bare.
65001006	Kyɛ a malkere naŋ da ba are ba aroo zie kyɛ bare bamenne kpeɛbo zie, O are gu ba la a eŋ ba a banzɔlɔ naŋ kon bɔŋ ŋmaa poɔ, ka ba meŋ be zilige poɔ a te gu a bebikpoŋ sɛrɛɛ diu.
65001007	A lɛ meŋ poɔ, Sodom ne Gomora deme, ane ba tenne taaba naŋ peɛle ba, da de la bamenne ko pẽɛ̃pẽɛ̃ tomɔ ane eŋgan boɔbo faare. Ba waa la mannewuluu ne lɛ balaŋ taaba naŋ nyɛrɛ faaloŋ leɛ-yɔɔre a vũũ naŋ ba taa baaro poɔ.
65001008	A lɛ poɔ, a zanzanneba bama meŋ dɛge la ba eŋgama, kyɛ ba eŋnɛ daŋneba zaa, a yeli yelbifaare kyaare ne balaŋ naŋ taa eŋno.
65001009	Kyɛ Mekael, a malke kpoŋ, o naŋ da ŋmeɛrɛ nɔkpeɛne ne a dɛvel a Moses eŋgan eŋɛ, da ba taa pera ka o di o sɛrɛɛ ne yelbifaare kyɛ yeli, “Ka a Daŋna nyare fo zu!”
65001010	Kyɛ a nobɔ bama maŋ yeli yelfaare kyaare ne a bon na zaa pare ba naŋ ba bɔŋ; kyɛ a bon na ba naŋ bɔŋ naŋ yi a bamenne eŋganoŋ poɔ, a na wɛdonne naŋ ba bɔŋ yeŋ—a boma ana poɔ la, ka ba saŋ bamenne.
65001011	Yɛlɛ nyɔge ba la! Bonso, ba da kyene la a Kaen sobiri poɔ, a zo tu a Balaam yeltulimo puoriŋ a yɔɔre zuiŋ. Ba meŋ bɔre wɛ la a Kora barewonnuŋ poɔ.
65001012	A nobɔ bama e la zisaŋnaa a yɛ nɔmmo tigri zaa zie, a saŋ na ba naŋ maŋ dire ne yɛ kyɛ kaara bamenne boɔbo yoŋ ka dambẽɛ̃ kyebe. Ba waa la na zanzuuri naŋ ba taa saa ka sɛseɛ daara yoɔrɔ ne; a na a seɛ saŋ teere naŋ ba taa wɔmɔ, naŋ kpi boyi kyɛ ka a nyaga voɔ iri.
65001013	Ba waa la na maŋkõɔ̃ naŋ dɔɔnɔ, a fuuro ne bamenne vi; ba waa la na ŋmarbie naŋ maŋ yoɔrɔ. Bana zie la ka ba biŋ a zilige tegteglɛ.
65001014	Ɛnok, a ayopõĩ sobɔ a yi Adam puoriŋ, meŋ da kanne la a nobɔ bama daŋ-nyaabo kannoo kyɛ yeli: “Kyɛllɛ, a Daŋna waara la ne O nensonne turtur,
65001015	ka O di nobɔ zaa sɛrɛɛ kyɛ di sɛrɛɛ saŋnaa ko balaŋ na zaa naŋ be ba poɔ naŋ ba zoro Naaŋmen. A ba Ŋmen-ba-zo eroŋ zaa ba naŋ da e a ba Ŋmen-ba-zoobu poɔ, ane a ba zukuoni yelbie a Ŋmen-bazo yelbebe deme bama naŋ da yeli kyaare ne O zuiŋ la ka ba na nyɛ sɛrɛɛ diu saŋnaa.”
65001016	A nobɔ bama waa la boolɔ yɛlɛ deme ne zunyaro deme, naŋ maŋ kyene a bamenne boɔbo faare sobiri poɔ; ba maŋ yeli la pɔloo yelbie, kyɛ meŋ taa nɔkãã nobɔ zie ka ba tõɔ̃ nyɛ tɔnɔ ba zie.
65001017	Kyɛ yɛnee, n bamine N naŋ nɔŋ, yɛ leɛ teɛre a yelbie a te Daŋna Yesu Kristo potuuribo naŋ daŋ yeli,
65001018	ne lɛ ba naŋ da yeli ko yɛ, “A baaroo saŋ, elaareba na be la be naŋ na maŋ kyene seŋ ba Ŋmen-ba-zo boɔbo faare.”
65001019	Bama la a balaŋ naŋ maŋ wa ne wɛloo a yɛ poɔ a maŋ tu a eŋganoŋ yɛlɛ kyɛ ba taa a Seɛ.
65001020	Kyɛ yɛnee, n bamine N naŋ nɔŋ, yɛ meɛrɛ yɛmenne duoro a yɛ sagdeu kyerete zaa eŋɛ, a puoro a Sekyerete poɔ.
65001021	Yɛ taa yɛmenne velaa a Naaŋmen nɔmmo poɔ a kaara kyɛ gu a te Daŋna Yesu Kristo nyonono naŋ na wa ne nyɔvore naŋ kon bɔŋ baare.
65001022	Yɛ taa nyonono ko ba mine naŋ bonnɔ;
65001023	kyɛ ba mine, yɛ faa ba ne dambẽɛ̃ a tagra ba ka ba yi a vũũ poɔ—a pãã sereŋ kyiiri a bonsuuraa zaa naŋ dɛge ne a eŋganoŋ.
65001024	A ko a Neɛ na naŋ tõɔ̃ e ka yɛ ba ŋmɛ gbɛɛ le kyɛ tõɔ̃ eŋ yɛ a O eŋno zie niŋe soɔ, ka saŋnaa zaa meŋ kyebe, ne popeɛloŋ yaga—
65001025	a ko te Faara Naaŋmen yoŋ naŋ taa yɛŋ, O zie la ka eŋno, ne gandaaloŋ, ne kpẽã zaa, ne faŋa be pampana ŋa ane tegteglɛ! Amen.
66001001	A Yesu Kristo sããbo, Naaŋmen naŋ ko O ka O wuli O gbaŋgbaare a yɛlɛ naŋ kon kɔɔre kyɛ wa. O da toŋ la O malke ka o manne a sããbo yɛlɛ ko O gbaŋgbaa Gyɔn,
66001002	onɔ naŋ di a Naaŋmen yelbiri danseɛ ane a Yesu Kristo danseɛ ane yɛlɛ na zaa o naŋ da nyɛ.
66001003	Maaloo be la a onɔ sobɔ naŋ maŋ kanne ane balaŋ naŋ maŋ woŋ a daŋnyaabo ŋa yelbie kyɛ maŋ gu a yɛlɛ na zaa ba naŋ da ŋmaa biŋ a poɔ, bonso, a saŋ tara la.
66001004	Gyɔn, A ko a puoru deme naŋ be ziiri ayopõĩ a Asia poɔ: Nɔndeteroo ne `maaroŋ be yɛ zie, a yi a Onɔ sobɔ naŋ bebe, ane a Onɔ sobɔ naŋ da bebe, ane a Onɔ sobɔ naŋ na wa, ane a seere ayopõĩ naŋ be O naaloŋ dakogo niŋe soɔ,
66001005	a yi a Yesu Kristo, a Neɛ na naŋ e a danseɛ sobɔ naŋ taa dɛlloo, ne a dandɔgra Sobɔ naŋ yi a kũũ zie, ne a tendaa namine zaa Kaakaara. A Neɛ na naŋ nɔnɔ te, a pɛge te yelbebe bare ne Omeŋɛ zẽẽ,
66001006	a maale te ka te waa namine ane puoru neŋkponni ko O Naaŋmen ne a O Saa, Onɔ zie la ka eŋno ne faŋ be tegteglɛ! Amen.
66001007	Kyɛllɛ, O waara la ne zanzuuri, ka nimiri zaa na nyɛ O, meŋ gba, balaŋ naŋ da kyɔge O; ka a tendaa bale zaa na kono ne kpɛlle a O zuiŋ. Lɛ la ka a na waa! Amen.
66001008	“Maa la a Alfa ne a Omega,” a Daŋna la yeli, “a Onɔ sobɔ naŋ bebe, ane a Onɔ sobɔ naŋ da bebe, ane a Onɔ sobɔ naŋ na wa, a Faŋ Zaa Daŋna.”
66001009	Maa Gyɔn, naŋ e yɛ yɔɔ ane yɛ tutaa tasobɔ a Yesu Kristo yelferaa, naaloŋ, ane kannyiri poɔ, da be la teŋ kaŋ a mane naŋ gyilli o zaa, ba naŋ boɔlɔ ka Patmos, a Naaŋmen yelbiri ne a Yesu Kristo danse-diu zuiŋ.
66001010	N da poɔ la a Seɛ poɔ a Daŋna bebiri na daare, a da woŋ kɔkɔkpoŋ kaŋ n puoriŋ naŋ koŋ a na eelɛ konni,
66001011	naŋ yeli: “Lɛ fo naŋ nyɛ, ŋmaa eŋ gane poɔ a toɔle ko a puoru deme naŋ be ziiri ayopõĩ a Asia poɔ: a ko Ɛfɛsos, Semorna, Pɛrgamɔs, Toatera, Sardes, Feladɛlfea, ane Laodesea.”
66001012	Lɛ la ka N leɛ kaa a zie na a kɔkɔre naŋ da yeli yɛlɛ ne ma naŋ be, kyɛ N naŋ leɛ ka N nyɛ salema daare ayopõĩ naŋ e kaneane dɔgloo ziiri.
66001013	Ka Neɛ kaŋ da be a kaneane dɔgloo ziiri kpakyaga, a waa na nensaala bidɔɔ. O da su la bonsuuri ka a sigi vuuro O gbɛɛ puliŋ, kyɛ villi O nyaa ne salema kpagre.
66001014	Ka O zu ne a zukɔɔloŋ zaa da waa pelaa na pekɔɔloŋ, a pɛle te seŋ saakubo; kyɛ ka O nimie waa a na vũũ zeɛlɛ.
66001015	Ka O gbɛɛ meŋ da waa na kurzeɛ ba naŋ maale eŋ vũũ poɔ, ka O kɔkɔre meŋ da yire seŋ a gɔmɔ naŋ yi a kõɔ̃ naŋ vuuro yaga zie.
66001016	O nudoroŋ eŋɛ, ŋmarbie ayopõĩ da be la be, ka zɔɔre soɔ naŋ da dire o lobo ayi meŋ da yi O noɔre poɔ; kyɛ ka O niŋe meŋ da nyegrɛ a na a ŋmenaa naŋ puri ne o faŋa zaa.
66001017	N naŋ da nyɛ O, ka N le O gbɛɛ puliŋ a na neɛ naŋ kpi. Kyɛ O da de la O nudoroŋ dɔgle ma, a yeli: “Ta zoro dambẽɛ̃. Maa la a Danwẽɛ̃ Sobɔ ne a Baara Sobɔ.
66001018	Maa la a Neɛ naŋ voorɔ, kyɛ da kpi; kyɛ kyɛllɛ, N na voorɔ la tegteglɛ. Amen. Kyɛ N taa la a kũũ ne a kuuni zie saafebie.
66001019	“Ŋmaa a yɛlɛ na zaa fo naŋ nyɛ, ane ana zaa naŋ bebe, ane ana zaa naŋ na wa e a ama puoriŋ.
66001020	A yelsɔglaa fo naŋ nyɛ a ŋmarbie ayopõĩ poɔ naŋ da be N nu poɔ ane a kaneane salema dɔgloo ziiri ayopõĩ poɔ la aŋa: A ŋmarbie ayopõĩ e la a puoru deme malkere, a puoru deme naŋ be ziiri ayopõĩ, ka a kaneane dɔgloo ziiri ayopõĩ meŋ e a puoru deme naŋ be ziiri ayopõĩ.
66002001	“Ŋmaa ko a Ɛfɛsos puoru deme malke: A yɛlɛ ama ka a Neɛ na sobɔ naŋ nyɔge a ŋmarbie ayopõĩ taa O nudoroŋ poɔ la yeli, a neɛ na naŋ kyene a salema daare ayopõĩ naŋ e a kaneane dɔgloo ziiri kpakyaga:
66002002	N nyɛ la fo tomɔ, ne a fo moɔbo, ne fo kannyiri, ne lɛ fo naŋ kon tõɔ̃ sage de balaŋ naŋ erɛ efaare. N nyɛ la lɛ fo naŋ da gyenne balaŋ naŋ yeli ka ba waa la potuuribo kyɛ ba waa, kyɛ ka fo nyɛ ka ba waa ziri-ŋmaaraba.
66002003	N nyɛ la lɛ fo naŋ are kpẽã a taa kannyiri a N yuori zuiŋ kyɛ ba bale.
66002004	Ne a lɛ zaa, N taa la yɛlɛ kaŋ ne fo: Fo bare la a fo nɔmmo danwẽɛ̃ sobɔ.
66002005	A lɛ zuiŋ, teɛre velaa ne a be na fo naŋ da yi le. Leɛ fo teɛroŋ kyɛ erɛ a fo danwẽɛ̃ eroŋ. Ka lɛ naane, N na wa la fo zie wiẽũ lɛ, a wa wuo a fo kanea dɔgloo zie a yi o aroo zie, ka fõõ ba leɛ fo teɛroŋ.
66002006	Kyɛ ŋaa la ka fo taa: Fo kyiire la a Nekolaeton deme eroŋ, a na N meŋ naŋ kyiire ba.
66002007	A neɛ na naŋ taa toori, vɛŋ ka o woŋ a bon na a Seɛ naŋ yele korɔ a puoru deme. A neɛ na naŋ maŋ toɔna a zaa, N na de la a nyɔvore tewɔmɔ ko o ka o di, a teɛ naŋ be a Naaŋmen tennoɔ kpakyaga.
66002008	“Ŋmaa ko a Semorna puoru deme malke: A yɛlɛ ama ka a Danwẽɛ̃ Sobɔ ne a Baara Sobɔ naŋ da kpi kyɛ leɛ voorɔ la yeli:
66002009	N nyɛ la fo tomɔ, ne fo yelfere, ane fo naŋ zaa, (kyɛ fo e la bondaŋna). N meŋ nyɛ la balaŋ naŋ yeli yelbifaare, balaŋ naŋ yeli ka ba e la Gyudeme, kyɛ ba e Gyudeme, kyɛ e a Setaana senagɔg.
66002010	Ta zoro dambẽɛ̃ a woore na zaa fo naŋ na nyɛ poɔ. Kyɛllɛ, a na sereŋ wa la ka a dɛvel na lɔɔ yɛ mine eŋ pigu die poɔ ka ba na tõɔ̃ gyenne yɛ, ka yɛ na nyɛ dɔgroŋ bebie pie. Taa sagdeu te ta a fo kũũ daare, kyɛ N na ko fo la a nyɔvore wedere zupile.
66002011	A neɛ na naŋ taa toori, vɛŋ ka o woŋ a bon na a Seɛ naŋ yele korɔ a puoru deme. A neɛ na naŋ maŋ toɔna a zaa kon nyɛ baaloŋ zaa a yi a kũũ boyi puoriŋ.
66002012	“Ŋmaa ko a Pɛrgamɔs puoru deme malke: A yɛlɛ ama ka a Neɛ naŋ taa a zɔɔre soɔ naŋ dire o lobo ayi la yeli:
66002013	N nyɛ la fo tomɔ ne a zie na fo naŋ kpeɛrɛ, a be la Setaana naaloŋ dakogo maŋ be. N nyɛ la lɛ fo naŋ nyɔge N yuori ne kpẽã zaa kyɛ ba kyiire fo sagdeu N zie a bebie na poɔ ba naŋ da ko Antipas, a N yelmeŋɛ danse-diu sobɔ naŋ da be a yɛ poɔ—a zie na Setaana naŋ kpeɛrɛ.
66002014	Kyɛ N taa la yɛlɛ belaŋ kyaare ne fo: Fo taa la nobɔ a yɛ poɔ naŋ nyɔge Balaam wuluu, onɔ naŋ da wuli Balak ka o eŋ bɛraa a Israel bibiiri sori poɔ ka ba ŋmɛ gbɛɛ le kyɛ di bɔɔre bondirii ba naŋ da de ko tebɛ, kyɛ leɛ toŋ pẽɛ̃pẽɛ̃ tomɔ.
66002015	A lɛ meŋ poɔ, fo taa la nobɔ mine a yɛ poɔ naŋ nyɔge a Nekolaeton deme wuluu.
66002016	Leɛ fo teɛroŋ. Ka lɛ naane, N na wa la fo zie wiẽũ lɛ, a zɔɔ kyaare ne ba ne a N noɔre zɔɔre soɔ.
66002017	A neɛ na naŋ taa toori, vɛŋ ka o woŋ a bon na a Seɛ naŋ yele korɔ a puoru deme. A neɛ na naŋ maŋ toɔna, N na de la manna sɔgle mine ko o ka o ɔɔ. N meŋ na ko o la kusipela. A kusipela ŋa zu, ba na ŋmaa la yopaala kaŋ na neɛ zaa naŋ ba bɔŋ, ka onɔ naŋ na wa de o naane.
66002018	“Ŋmaa ko a Toatera puoru deme malke: A yɛlɛ ama ka a Naaŋmen Bidɔɔ la yeli, Onɔ naŋ taa nimie a na vũũ zeɛlɛ, ane gbɛɛ naŋ waa na kurzeɛ velaa:
66002019	N nyɛ la fo tomɔ, ne nɔmmo, ne sagdeu, ne sommo, ane fo kannyiri. Kyɛ a fo tomɔ yɛlɛ poɔ, N nyɛ la ka a baaro deme gaŋ a piilu deme.
66002020	Ne a lɛ zaa, N taa la yɛlɛ mine kyaare ne fo: Fo da vɛŋ la ka a pɔgɔ na, Gyɛzabɛl, naŋ boɔle omeŋɛ Ŋmen-noɔr sobɔ, ka o wa wuli kyɛ bɛlle N gbaŋgbaare ka ba toŋ pẽɛ̃pẽɛ̃ tomɔ kyɛ di bɔɔre bondirii ba naŋ da de ko tebɛ.
66002021	N da ko o la saŋ ka o tõɔ̃ leɛ o teɛroŋ kyaare ne o pẽɛ̃pẽɛ̃ tomɔ, kyɛ o ba boɔrɔ ka o leɛ o teɛroŋ.
66002022	Kyɛllɛ, N na de o la lɔɔ dɔgle gado zu, laŋ ne balaŋ naŋ toŋ pẽɛ̃pẽɛ̃ tomɔ ne o ka ba nyɛ dɔgroŋ yaga, ka bana ba wa leɛ ba eroŋ teɛroŋ.
66002023	N na ko la o bibiiri ne kũũ, ka a puoru deme zaa na bɔŋ ka Maa la a neɛ naŋ peɛrɛ a poteɛroŋ ne sukyie. N na ko la yɛ kaŋ zaa a bon na naŋ seŋ a yɛ tomɔ.
66002024	Kyɛ N yeli ko yɛ la a laŋ ne a kyɛlle naŋ be Toatera poɔ, yɛnee naŋ ba nyɔge a wuluu ŋa, naŋ ba bɔŋ a bon na ba naŋ boɔle Setaana yeltegroŋ (N kon leɛ eŋ tuo zaa yɛ zu):
66002025	Yɛ nyɔg taa a bon na yɛ naŋ taa kyɛ gu ka N wa.
66002026	A neɛ na naŋ maŋ toɔna, a tonɔ N tomɔ te ta a baaroo saŋ, N na de la faŋ ko o ka a gaŋ a tendaa deme zaa—
66002027	‘O na kyeenɛ ba la ne kuri dagolo; o na ŋmɛre ba la boore boore na yɔmeɛrɛ yoe’— a seŋ lɛ N naŋ da nyɛ N Saa zie.
66002028	N meŋ na ko o la a beguo ŋmarbiri.
66002029	A neɛ na naŋ taa toori, vɛŋ ka o woŋ a bon na a Seɛ naŋ yele korɔ a puoru deme.
66003001	“Ŋmaa ko a Sardes puoru deme malke: A yɛlɛ ama ka a Neɛ na naŋ taa a Naaŋmen Seere ayopõĩ ane a ŋmarbie ayopõĩ la yeli: N nyɛ la fo tomɔ, ka fo taa la yuori ane fo naŋ voorɔ, kyɛ fo kpi la.
66003002	Kaara velaa, kyɛ gu a boma naŋ kyɛre kyɛ boɔra ka a kpi, bonso, N ba nyɛ fo tomɔ ka a naŋ ta a tao zie N Naaŋmen niŋe soɔ.
66003003	Teɛre velaa, a lɛ poɔ, lɛ fo naŋ da de kyɛ woŋ. Nyɔge o taa kyɛ leɛ fo teɛroŋ. Lɛ poɔ, ka fõõ ba kaara velaa, N na wa la a na nannyige kyɛ fo kon bɔŋ a gogo na poɔ N naŋ na wa fo zie.
66003004	Kyɛ __________fo taa la yoe mine Sardes poɔ naŋ ba dɛge ba bonsuuri. Ba na laŋ la kyeŋ ne Ma, a su bompeɛle, bonso, ba seŋ la ne a lɛ.
66003005	A neɛ na naŋ maŋ toɔna, onɔ la na su a bompeɛle. N kon bɔŋ molle iri o yuori bare a nyɔvore gan poɔ, kyɛ N na maŋ sage de la o yuori a N Saa ane O malkere niŋe soɔ.
66003006	A neɛ na naŋ taa toori, vɛŋ ka o woŋ a bon na a Seɛ naŋ yele korɔ a puoru deme.
66003007	“Ŋmaa ko a Feladɛlfea puoru deme malke: A yɛlɛ ama ka a Neɛ na naŋ taa kyereteluŋ, a Neɛ na naŋ taa yelmeŋɛ, a Neɛ na naŋ taa a David saafebir, a Neɛ na naŋ yuo ka neɛ zaa kon pɔge, a Neɛ na naŋ pɔge ka neɛ zaa kon yuo, la yeli:
66003008	N nyɛ la fo tomɔ. Kyɛllɛ, N yuo la dendɔre a fo niŋe soɔ, neɛ zaa naŋ kon bɔŋ pɔge, bonso, fo taa la faŋ belaŋ lɛ, a kyɛ taa N yelbiri velaa, kyɛ da ba zagre N yuori.
66003009	Kyɛllɛ, N na e la a balaŋ naŋ be a Setaana senagɔg poɔ, naŋ yeli ka ba e la Gyudeme kyɛ ba e, kyɛ maŋ ŋmaara zirii—kyɛllɛ, N na e la ka ba wa puori fo gbɛɛ puliŋ, kyɛ e ka ba bɔŋ ka N nɔŋ fo la.
66003010	Fo naŋ da taa N kannyiri yelbiri velaa, N meŋ na taa fo la velaa ka fo ta kpɛ a gyenno gogo na poɔ naŋ na wa a tendaa zaa poɔ, naŋ na gyenne balaŋ zaa naŋ be a teŋɛ zu.
66003011	N waara la wiẽũ lɛ. Nyɔg taa a bon na fo naŋ taa ka neɛ zaa ta wa de fo wedere zupile.
66003012	A neɛ na naŋ maŋ toɔna, N na e la ka o waa luuri kaŋ a N Naaŋmen die poɔ, kyɛ o kon bɔŋ leɛ yi zaa. N na ŋmaa la N Naaŋmen yuori o eŋɛ, ane N Naaŋmen teŋɛ yuori, ka Gyɛrosalɛm paala, naŋ yire Naaŋmen zie ne a tenvelaa a sigre waara; N meŋ na ŋmaa la N yopaala o eŋɛ.
66003013	A neɛ na naŋ taa toori, vɛŋ ka o woŋ a bon na a Seɛ naŋ yele korɔ a puoru deme.
66003014	“Ŋmaa ko a Laodesea puoru deme malke: A yɛlɛ ama ka a Amen, a danseɛ sobɔ naŋ taa dɛlloo ne yelmeŋɛ, a Naaŋmen bommaale piilu sobɔ, la yeli:
66003015	N nyɛ la fo tomɔ, ka fo ba e `maaroŋ bee toloŋ. N sereŋ boɔrɔ la ka fo e `maaroŋ bee toloŋ.
66003016	Lɛ pãã, a fo naŋ faa waa a ŋaa, a ba waa `maaroŋ bee toloŋ, N na poore fo la bare N noɔre poɔ.
66003017	Fo maŋ yeli la, ‘N waa la bondaŋna kyɛ taa boma yaga, a ba la boɔrɔ bon zaa.’ Kyɛ fo ba bɔŋ ka fo be la yeltuo poɔ, a zage fo zaa, kyɛ leɛ waa naŋ sobɔ, zɔŋ, ane eŋkpoli sobɔ.
66003018	A lɛ zuiŋ, N yeli fo la ka a na waa la velaa ka fo da salema ba naŋ da eŋ vũũ poɔ N zie, ka fo na tõɔ̃ waa bondaŋna kyɛ taa bompeɛle fo naŋ na tõɔ̃ su pɔge a fomeŋɛ ka fo eŋkpoli vi ta sãã; kyɛ de kãã sɔ ne fo nimie ka fo tõɔ̃ nyɛrɛ.
66003019	Balaŋ zaa N naŋ nɔŋ, N nyare la ba zu kyɛ wuli ba ne dɔgroŋ. A lɛ zuiŋ, taa nimizeɛ a leɛ fo teɛroŋ.
66003020	Kyɛllɛ, N are la a dendɔre eŋɛ kyɛ ŋmeɛrɛ. Neɛ na zaa naŋ woŋ N kɔkɔre kyɛ yuo a dendɔre, N na wa kpɛ la kyɛ di ne o, ka o meŋ di ne Ma.
66003021	A neɛ na naŋ maŋ toɔna, N na e la ka o laŋ zeŋ ne Ma a N naaloŋ dakogo zu, a na lɛ N naŋ da tõɔ̃ a da zeŋ ne N Saa a O naaloŋ dakogo zu.
66003022	A neɛ na naŋ taa toori, vɛŋ ka o woŋ a bon na a Seɛ naŋ yele korɔ a puoru deme.”
66004001	Kyɛllɛ ama puoriŋ la, ka N nyɛ dendɔre kaŋ naŋ yuo a tenvelaa poɔ. Ka a kɔkɔre danwẽɛ̃ sobɔ N naŋ woŋ da yeli ko ma la, a na eelɛ kaŋ, a yele, “Do wa kyɛ ka N wa wuli fo a bon na naŋ da naa e ama puoriŋ.”
66004002	A pare na poɔ, N da be la a Seɛ eŋɛ, ka N da nyɛ naaloŋ dakogo kaŋ ba naŋ da biŋ a tenvelaa poɔ, ka neɛ kaŋ da zeŋ o zu.
66004003	Kyɛ a neɛ na naŋ da zeŋ da sãã la a na gyaspɛr ane sardeɛn kusibie, ka sagongonaa da gyilli villi pɔge a naaloŋ dakogo zie zaa, a waa na ɛmɛraldɛ kuuri.
66004004	Gyilli goɔre a naaloŋ dakogo zie, ka napare dakogri lezɛre ane anaare bebe, kyɛ N da nyɛ la nembɛrɛ lezɛre ane anaare ka ba zeŋ a dakogri ama zu. Ba da su la bonsupeɛle a vɔgle salema wederebe zupilii ba zuri eŋɛ.
66004005	Ka nyegroo ne tannoo ne kɔkɔe da yire a naaloŋ dakogo zie, ka kaneane ayopõĩ meŋ da nyege vũũ dire a naaloŋ dakogo niŋe soɔ. Ana la a Naaŋmen seere ayopõĩ.
66004006	Ka mane kaŋ naŋ e kyaane kyɛ waa na kõɔ̃ kpɔgɔ meŋ da be a naaloŋ dakogo niŋe soɔ. A zie na naŋ gyilli villi a naaloŋ dakogo kpakyaga poɔ la, ka donvobɔ anaare da bebe naŋ da pɔge ne nimie a niŋe ane a puori zaa.
66004007	A dandaŋ donvoora da waa la a na gbeŋ, ka a ayi sobɔ waa na naadalee, ka a ata sobɔ niŋe waa a na nensaala niŋe, kyɛ ka a anaare sobɔ da waa a na selagra.
66004008	Ka a donvobɔ anaare ama kaŋ zaa da taa pegrɛ ayoɔbo, ka a zaa meŋ da taa nimie gyilli a lobo zaa. Ka a da ba pɛnnɛ ŋmenaa ane tensɔɔre zaa a maŋ yele: “Kyerete, kyerete, kyerete la a Faŋ Zaa Daŋna Naaŋmen, Onɔ naŋ da bebe, Onɔ naŋ bebe kyɛ na kyãã wa.”
66004009	A saŋ na zaa a donvobɔ ana naŋ maŋ tere eŋno ne gyermɛ ne bareka puoruu ko a Onɔ sobɔ naŋ zeŋ a naaloŋ dakogo zu, Onɔ naŋ voorɔ tegteglɛ,
66004010	ka a nembɛrɛ lezɛre ne anaare le a Onɔ naŋ zeŋ a naaloŋ dakogo zu niŋe soɔ a puoro Onɔ naŋ voorɔ tegteglɛ, a de ba wederebe zupilii lɔɔ a naaloŋ dakogo zie, a yele:
66004011	“Fõõ la seŋ, te Daŋna Naaŋmen, ka Fo nyɛ eŋno, gyermɛ, ne faŋa, bonso, Fõõ la iri boma zaa, ka a yi Fo boɔbo la ka a bebe la kyɛ ka Fo iri a meŋ.”
66005001	Kyɛ ka a Onɔ naŋ zeŋ a naaloŋ dakogo zu, O nudoroŋ poɔ la ka N da nyɛ ganvaare kaŋ, ba naŋ da ŋmaa o poɔ ne o puoriŋ zaa, ka a pɔge ne maroo ziiri ayopõĩ.
66005002	Ka N nyɛ malkekpẽã kaŋ ka o da soore ne kɔkɔkpoŋ: “Aŋ la seŋ ka o yuo a ganvaare ŋa kyɛ `lage o maroo ziiri?”
66005003	Kyɛ neɛ kyebe a tenvelaa poɔ, bee a teŋɛ zu, bee a teŋɛ pare, naŋ na tõɔ̃ yuo a ganvaare bee pigri kaa o poɔ.
66005004	Ka N da koŋ yaga, bonso, ba da ba nyɛ neɛ zaa naŋ seŋ ka o yuo a ganvaare bee tõɔ̃ pigri kaa o poɔ.
66005005	Ka a nembɛrɛ kaŋ yeli ko ma, “Ta kono. Kyɛllɛ, a Gyuda bale Gbeŋ, a David Nyagre, tõɔ̃ la. Onɔ la na tõɔ̃ yuo a ganvaare a `lage o maroo ziiri ayopõĩ.”
66005006	Ka N da nyɛ Pelee naŋ waa na kaŋ ba naŋ da ko, ka O are a zie naŋ gyilli a naaloŋ dakogo ne a donvobɔ anaare ne a nembɛrɛ kpakyaga. O da taa la eelɛ ayopõĩ ane nimie ayopõĩ. Ana la e a Naaŋmen seere ayopõĩ na O naŋ toŋ ko a teŋɛ zu zaa.
66005007	Ka O da wa de a ganvaare a yi a Onɔ sobɔ naŋ da zeŋ a naaloŋ dakogo nudoroŋ eŋɛ.
66005008	A saŋ na O naŋ da wa de a ganvaare, a donvobɔ anaare a laŋ ne a nembɛrɛ lezɛre ne anaare da le la a Pelee niŋe soɔ. Ba kaŋ zaa da taa la korengyo ne salema lalii naŋ paale ne bonnyuuri, naŋ e a Ŋmendeme puoruu.
66005009	Kyɛ ba da yiele la yieluŋ paala a yele: “Fõõ seŋ ka Fo de a ganvaare a `lage o maroo ziiri, bonso, ba da ko Fo la, kyɛ ka Fo da ba la ne Fo zẽẽ ko Naaŋmen a yi bale, kɔkɔre, nobɔ, ne tendaa deme zaa poɔ.
66005010	Kyɛ Fo da e la ka ba waa namine ne puoru neŋkponni ko te Naaŋmen, kyɛ ba na di la naaloŋ a teŋɛ zu.”
66005011	Kyɛ N da kaa la kyɛ woŋ malkere yaga naŋ gyilli a naaloŋ dakogo, a be na a donvobɔ ne a nembɛrɛ meŋ naŋ be, kɔkɔre. Ba zaa laŋ taa da ta la turi pie ziiri turi pie, ne turtur yaga.
66005012	Ka ba da yeli ne kɔkɔkpoŋ a yele: “A Pelee ba naŋ da ko seŋ la ka O nyɛ faŋa ne bonveɛle ne yɛŋ ne kpẽã ne gyermɛ ne eŋno ane pugibu!”
66005013	Ka N da woŋ bon-iri zaa naŋ be a tenvelaa poɔ ne a teŋɛ zu ne a teŋɛ pare, ane a mane zu laŋ ne ama zaa naŋ be o poɔ, ka ba yele: “Pugibu, ne gyermɛ, ne eŋno, ne kpẽã zaa be a Onɔ naŋ zeŋ a naaloŋ dakogo zu ane a Pelee zie tegteglɛ! Amen.”
66005014	Ka a donvobɔ anaare da yeli, “Amen,” ka a nembɛrɛ meŋ da le vɔgle a puori O.
66006001	Ka N da nyɛ ka a Pelee da wa yuo a maro ayopõĩ na kaŋ, ka N meŋ woŋ a donvobɔ anaare na kaŋ ka o yeli ne kɔkɔkpoŋ naŋ seŋ saatannoo, “Wa nyɛ!”
66006002	Kyɛllɛ, N nyɛ la wirpela kaŋ, ka a neɛ na naŋ zɔm o, ka O taa tamo. Ba meŋ da ko o la wedere zupile, ka o da yi gaa a na neɛ naŋ tõɔ̃ zɔɔ di nobɔ zaa a te nyɛ toɔmo.
66006003	O naŋ da wa yuo a maro ayi sobɔ, N da woŋ la a donvobɔ ayi sobɔ ka o yeli, “Wa nyɛ!”
66006004	Ka a wiri kaŋ naŋ waa zeɛ da wa yi, ka ba ko a neɛ na naŋ zɔm o faŋ ka o tõɔ̃ de `maaroŋ a yi a teŋɛ zu kyɛ ka a teŋɛ zu deme da naa ko taaba; ba meŋ da ko o la zɔɔre soɔ kpoŋ kaŋ.
66006005	O naŋ da wa yuo a maro ata sobɔ, N da woŋ la a donvobɔ ata sobɔ ka o yeli, “Wa nyɛ!” Kyɛllɛ, N nyɛ la wirsɔgla kaŋ, ka a neɛ na naŋ zɔm o, ka o taa bontegroŋ bommanna kaŋ naŋ taa lobo ayi o nu poɔ.
66006006	Ka N da woŋ kɔkɔre kaŋ a donvobɔ anaare na poɔ naŋ yeli, “Denari yeni na tõɔ̃ da la mɔbie laa yeni, ka denari yeni na tõɔ̃ da la barle laar ata meŋ, kyɛ ta saŋ a kãã ne a tewɔmɔ dãã!”
66006007	O naŋ da wa yuo a maro anaare sobɔ, N da woŋ la a donvobɔ anaare sobɔ ka o yeli, “Wa nyɛ!”
66006008	Kyɛllɛ, N nyɛ la wiri kaŋ naŋ sɔɔ a na mɔ`maar, ka a neɛ na naŋ zɔm o, ka o yuori di Kũũ, kyɛ ka a Kuuni Zie deme meŋ da tuuro o. Ba da ko ba la faŋ, a teŋɛ zu ziiri anaare zie, ka ba ko a nobɔ ne zɔɔre soɔ, ne kɔŋ, ne kũũ, laŋ ne a teŋɛ zu wɛdonne.
66006009	O naŋ da yuo a maro anuu sobɔ, ka N da nyɛ a altar puliŋ balaŋ ba naŋ da ko, a Naaŋmen yelbiri ane a danseɛloŋ ba naŋ da di zuiŋ, seere.
66006010	Ka ba da ŋmɛ kpɛlle ne kɔkɔkpoŋ a yeli, “A na kɔɔre la seŋ wolɔ, oo Daŋna, a kyerete ne yelmeŋɛ sobɔ, ka Fo na de a balaŋ naŋ kpeɛrɛ a teŋɛ zu ka ba saŋ la kyɛ leɛ tere a faaloŋ yɔɔre ko ba a te zẽẽ zuiŋ?”
66006011	Ka ba da de kparpeɛl wogri ko ba kaŋ zaa, kyɛ pãã da yeli ko ba ka ba pɛnne fẽẽ kyɛ gu ka ba gbaŋgbaa taaba ane ba yɔɔmine ba naŋ na ko, ka ba noɔre do ta.
66006012	O naŋ da yuo a maro ayoɔbo sobɔ, N nyɛ la daadaa, ka a teŋɛ da ŋmɛre ne la dɔɔne yaga, ka a ŋmenaa meŋ da sɔɔ a na bokɔɔloŋ boɔra, kyɛ ka a kyũũ waa zeɛ a na zẽẽ.
66006013	Ka a sazu ŋmarbie le a teŋɛ zu, a na kaŋkaŋ teɛ naŋ maŋ suori o wɔmɔ o naŋ wa daara sɛseɛ kpoŋ naŋ fu zuiŋ.
66006014	Ka a sazu da yi gaa a na ganvaare ba naŋ da billi, ka a tanne ane a tenne na zaa a mane naŋ gyilli, meŋ da sɛre yi a aroo ziiri.
66006015	Kyɛ ka a teŋɛ zu namine, ne a neŋkponni, ne a bondaŋneba, ne a sogyare turtur kaareba, ne a neŋkpeɛne, ne a gbaŋgbaare zaa, ne a nenweere zaa da sɔgle bamenne a tanne bogri ne pie puliŋ.
66006016	Ka ba yeli ko a tanne ne a pie, “Le pɔge te, a Onɔ naŋ zeŋ a naa dakogo zu niŋe soɔ ane a Pelee suuri zie !
66006017	Bonso, O suuri bebikpoŋ ta la, kyɛ ka aŋ la na tõɔ̃ are?”
66007001	A yi a ama zaa puoriŋ la ka N da nyɛ malkere anaare ka ba are a teŋɛ zu koŋkobo ziiri anaare. Ba da nyɔge la a teŋɛ zu sɛsere anaare taa ka a kon tõɔ̃ fuuro a teŋɛ zu, bee a mane, bee a teere zaa zie.
66007002	Ka N nyɛ malke yuo kaŋ ka o yire a sapare duoro a taa a Naaŋmen voora `lego. Ka o da ŋmɛ kpɛlle ne kɔkɔkpoŋ ko a malkere anaare na ba naŋ da de a faŋ ko, ka ba wa dɔgre a teŋɛ ne a mane,
66007003	a yeli, “Ta dɔgre a teŋɛ, a mane, bee a teere, kyɛ gu ka te wa eŋ a te Naaŋmen gbaŋgbaare `legro a ba gberi eŋne.”
66007004	Kyɛ ka N woŋ ka a balaŋ na zaa ba naŋ da eŋ `lego, ka ba noɔre waa turi kɔɔ ne lezaayi ne banaare, a yi a Israel bibiiri balbale zaa poɔ.
66007005	A yi a Gyuda bale poɔ la ka nobɔ turi pie ne bayi da taa a `lego, ka a Ruben bale poɔ ka nobɔ turi pie ne bayi, ka a Gad bale poɔ ka nobɔ turi pie ne bayi,
66007006	ka a Aser bale poɔ ka nobɔ turi pie ne bayi, ka a Naftale bale poɔ ka nobɔ turi pie ne bayi, ka a Manasa bale poɔ ka nobɔ turi pie ne bayi,
66007007	ka a Simeon bale poɔ ka nobɔ turi pie ne bayi, ka a Lɛve bale poɔ ka nobɔ turi pie ne bayi, ka a Esakar bale poɔ ka nobɔ turi pie ne bayi,
66007008	ka a Zɛbolon bale poɔ ka nobɔ turi pie ne bayi, ka a Gyosɛf bale poɔ ka nobɔ turi pie ne bayi, ka a Bɛn-gyamen bale poɔ ka nobɔ turi pie ne bayi.
66007009	A ŋaa puoriŋ la ka N nyɛ ka nobɔ yaga are, neɛ zaa naŋ kon bɔŋ sɔre, a yi tendaare, balbale, nobɔ, ne kɔkɔe zaa poɔ, ka ba are a naaloŋ dakogo ne a Pelee niŋe soɔ. Ba da su la kparpeɛl wogri kyɛ taa kpaakpaa vaare ba nuuri poɔ.
66007010	Ka ba da ŋmeɛre kpɛlle ne kɔkɔkpoŋ a yeli: “Te Naaŋmen so la a faabo, Onɔ naŋ zeŋ a naaloŋ dakogo zu, kyɛ a Pelee meŋ so.”
66007011	Ka a malkere zaa da ŋmaa gyilli a naaloŋ dakogo, ne a nembɛrɛ, ne a donvobɔ anaare zie. Ba da vɔgle la muru a naaloŋ dakogo niŋe soɔ a puori Naaŋmen,
66007012	kyɛ yeli: “Amen! Pugibu ane eŋno ane yɛŋ ane bareka puoruu ane gyermɛ ane faŋa ane kpẽã zaa be te Naaŋmen zie tegteglɛ. Amen!”
66007013	Ka nembɛrɛ kaŋ da soore ma, “Aŋ la a bama naŋ su a kparpeɛl wogri. Yeŋ ka ba yi?”
66007014	Ka N leɛ yeli ko o, “Neŋkpoŋ, fõõ la bɔŋ.” Ka o yeli ko ma, “Bama la yi a dɔgroŋ kpoŋ poɔ, ka ba pɛge ba kpare wogri ka a yi furu tutu a Pelee zẽẽ poɔ.
66007015	A lɛ poɔ, “ba be la a Naaŋmen naaloŋ dakogo niŋe soɔ a tonɔ korɔ O ŋmenaa ne tensoɔ zaa O puoru die poɔ; kyɛ Onɔ naŋ zeŋ a naaloŋ dakogo zu meŋ na kpeɛrɛ la ba zie.
66007016	Ba kon leɛ taa kɔŋ zaa; ba meŋ kon leɛ taa kõɔ̃ nyuuri zaa. A ŋmenaa kon puri eŋ ba, bee toloŋ zaa nyege ba.
66007017	Bonso, a Pelee naŋ be a naaloŋ dakogo kpakyaga na guoli ba la; O meŋ na taa ba la gaa ne a bulivobɔ kõɔ̃ zie. Kyɛ Naaŋmen na meele la ŋmenaa kõɔ̃ zaa naŋ be ba nimie poore bare.”
66008001	O naŋ da wa yuo a maro ayopõĩ sobɔ, a tenvelaa da gaŋ la o zaa kyĩĩ gogo kyɛlle poɔ.
66008002	Ka N da nyɛ malkere ayopõĩ ka ba are Naaŋmen niŋe soɔ, ka ba da ko ba eelɛ ayopõĩ.
66008003	Ka malke kaŋ naŋ taa salema lale kaŋ da wa are a altar zie, ka ba da ko o bonnyuu yaga ka o de tere a laŋ ne a Ŋmendeme zaa puoruu a salema altar zu a naaloŋ dakogo niŋe soɔ.
66008004	Ka a bonnyuuri zoore laŋ ne a Ŋmendeme puoruu da yi a malke nu poɔ do Naaŋmen niŋe soɔ.
66008005	Ka a malke da de a lalee a paale o zaa ne a altar vũũ a de lɔɔ waare a teŋɛ zu. Ka kɔkɔe, ne saatannoo, ne saanyegroo ne teŋ-ŋmɛre pãã da be be.
66008006	Ka a malkere bayopõĩ na naŋ da taa a eelɛ ayopõĩ da piili nara na peɛle a eelɛ.
66008007	Ka a malke danwẽɛ̃ sobɔ da peɛle o deni, ka sakubo ne vũũ naŋ meele taa ne zẽẽ pãã da wa, ka ba de a lɔɔ eŋ a teŋɛ zu. Ka a teŋɛ zu ziiri ata ziyenaa da di vũũ, ka a teere ziiri ata ziyenaa meŋ da di vũũ, ka a mɔ`maara zaa meŋ di.
66008008	Ka a malke ayi sobɔ meŋ da peɛle o deni, ka ba da de bon kaŋ naŋ waa a na taŋ naŋ dire vũũ a lɔɔ eŋ a mane poɔ. Ka a mane ziiri ata ziyenaa da leɛ zẽẽ,
66008009	ka a bon-iri vobɔ zaa naŋ be a mane poɔ ziiri ata ziyenaa da kpi, ka a gboe zaa ziiri ata ziyenaa da saŋ.
66008010	Ka a malke ata sobɔ meŋ da peɛle o eele, ka ŋmarbir kpoŋ yi a tenvelaa wa le a dire vũũ te seŋ kanea vũũ, ka o le a bare ziiri ata ziyenaa ane a kõɔ̃bulimo zu—
66008011	ka a ŋmarbir yuori di ka Tetuo. Ka a kõɔ̃ ziiri ata ziyenaa da leɛ waa tuo, ka nobɔ yaga da kpi a kõɔ̃ ŋa zuiŋ, a kõɔ̃ naŋ da waa tuo lɛ.
66008012	Ka a malke anaare sobɔ meŋ da peɛle o eele, ka a ŋmenaa ziiri ata ziyenaa da ŋmɛre, laŋ ne a kyũũ ne a ŋmarbie ziiri ata ziyenaa, ka ana zaa ziiri ata ziyenaa da ligi. Ka a da ba puri a ŋmenaa ziiri ata ziyenaa saŋ, ka a da waa lɛ a tensoɔ saŋ meŋ.
66008013	Ka N da nyɛ kyɛ woŋ selaa kaŋ naŋ age kpeɛre a tenvelaa senselensoɔ, ka o yeli ne kɔkɔkpoŋ: “Yɛlɛ, yɛlɛ, yɛlɛ nyɔge la balaŋ naŋ kpeɛrɛ a teŋɛ zu, a malkere ata naŋ kyɛre eelɛ peɛloo zuiŋ!”
66009001	Ka a malke anuu sobɔ peɛle o eele, ka N nyɛ ŋmarbir kaŋ ka o yi a tenvelaa a wa le a teŋɛ zu. Ba da de la a bog-zuluŋ saafebir ko o.
66009002	Lɛ la ka o da yuo a bogi naŋ ba taa pare, ka zoore da ŋmeɛle a na a naŋ maŋ waa a vũũ kpoŋ zie. Ka a ŋmenaa ane a samaluon da ligi a zoore naŋ yi a bogi zuiŋ.
66009003	Ka sansobo da yi a zoore poɔ a wa a teŋɛ zu, ka ba meŋ da ko a faŋ, a na nanne naŋ taa faŋ a teŋɛ zu.
66009004	Ka ba da ko a noɔre ka a ta wa saŋ a moɔ naŋ be a teŋɛ zu, bee vasɔglaa zaa, bee teɛ kaŋ zaa, kyɛ a nobɔ na yoŋ naŋ ba taa a Naaŋmen `lego a ba gberi eŋne la.
66009005	Kyɛ ba da ba ko ba sori ka ba ko ba kyɛ ka a dɔgre ba yaga kyuuri anuu, kyɛ a dɔgroŋ da seŋ la nanne naŋ maŋ teɛ neɛ dɔgroŋ.
66009006	A beri na poɔ, nobɔ na maŋ boɔrɔ la kũũ kyɛ kon nyɛ lɛ zaa. Ba na sereŋ boɔrɔ la ka ba kpi, kyɛ kũũ na maŋ zo yi la ba zie.
66009007	Ka a sansobo waaloŋ meŋ da waa a na wie ba naŋ kyɔgre ka a gaa a zɔɔre zie. Kyɛ a zuri da waa la a na a naŋ vɔgle salema wederebe zupilii, ka a niŋe meŋ waa a na nensaaleba niŋni.
66009008	A da taa la zukɔɔloŋ a na pɔgɔbɔ zukɔɔloŋ, kyɛ ka a nyemɛ meŋ waa a na gbeŋni nyemɛ.
66009009	Ka a da taa nyaa woore naŋ waa a na zɔɔre kpartegre, ka a pegrɛ meŋ da pɔgrɔ gɔmɔ a na wie yaga ane a torokori a naŋ maŋ tagra a zoro kpeɛrɛ a zɔɔre poɔ.
66009010	A da taa la zoe a na nanne, ka tɛbo meŋ da be a zoe eŋne, kyɛ a zoe poɔ la ka a da taa faŋ ka a dɔgre nobɔ kyuuri anuu.
66009011	Ka a da taa naa naŋ zuo a, naŋ da e a bogi naŋ ba taa pare malke, o yuori pare a Hibiru kɔkɔre poɔ da la Abbadon, kyɛ ka a Grik kɔkɔre poɔ, o yuori da la Apolluon.
66009012	A yelwonnuŋ dandaŋ sobɔ tɔlɛ la; kyɛ kyɛllɛ, yelwonnuŋ ayi meŋ na wa la a ama puoriŋ.
66009013	Ka a malke ayoɔbo sobɔ da peɛle o deni, ka N da woŋ kɔkɔre kaŋ ka o yi a salema altar goŋgoni zuri anaare zie naŋ be Naaŋmen niŋe soɔ,
66009014	ka o yele korɔ a malke ayoɔbo sobɔ naŋ taa a eele, “`Lori a malkere anaare na ba naŋ `leŋ biŋ a Eoferates mane zie.”
66009015	Lɛ la ka ba `lori a malkere anaare naŋ kyɔgre gu gogo yenaa, ne bebiri yenaa, ne kyuu yenaa, ne yuoni yenaa, ka ba ko nensaala zibonyenaa ziiri ata poɔ.
66009016	A sogyare na naŋ da zɔme a wie da waa la turtur kɔɔre ayi, kyɛ N meŋ woŋ la a ba semmo.
66009017	A lɛ poɔ, N da nyɛ la a wie, n gyennoo poɔ, ne balaŋ naŋ da zɔme a, ka ba da taa zɔɔre kpartegre ka a waa zeɛ a na vũũ, ne uulu a na a samaluon, ne doɔr a na gyermore. Ka a wie zuri da waa a na gbeŋni zuri; ka vũũ, zoore, ane gyermore zaa meŋ yire a nɔe poore.
66009018	A yi a yeltuori ama ata faŋa poɔ la ka ba ko nensaala ziyenaa ziiri ata poɔ: vũũ, ne zoore, ne gyermore naŋ yi a nɔe poore.
66009019	Bonso, a wie faŋ zaa da be la a nɔe ne a zoe poore. Bonso, a zoe da waa la a na weere naŋ taa zuri, zuri na a naŋ maŋ eŋ ne baaloŋ.
66009020	Kyɛ a nobɔ kyɛlle na naŋ da ba kpi a yeltuori ama poɔ, da ba leɛ ba teɛroŋ a kyaare ne a ba nuuri tomɔ. Ba da ba sage ka ba bare a kɔntɔmɔ ane tebɛ puoruu, tebɛ na ba naŋ da maale ne salema, selva, kurzeɛ, kuuri ane daare, naŋ kon tõɔ̃ nyɛ, bee woŋ, bee kyene.
66009021	Kyɛ ba meŋ da ba leɛ ba teɛroŋ a bare ba neŋko eroŋ, bee a ba soɔloŋ, bee ba pẽɛ̃pẽɛ̃ tomɔ, bee a ba nannyigruŋ.
66010001	Ka N leɛ nyɛ malkekpẽã kaŋ ka o yi a tenvelaa sigre waara, a su zanzugo pɔge omeŋɛ zaa, ka sagon-gonaa meŋ da be o zu soɔ; o niŋe da waa la a na a ŋmenaa, ka o gbɛɛ da waa a na lugo naŋ dire vũũ.
66010002	Ka o da taa ganvaare bile kaŋ naŋ yuo eŋ o nu poɔ, kyɛ de o doroŋ gbɛre dɔgle a mane zu a meŋ de o gɔba gbɛre dɔgle a teŋɛ zu,
66010003	kyɛ ŋmɛ kpɛlle ne kɔkɔkpoŋ a na gbeŋ naŋ maŋ tanne. Ka o naŋ da wa ŋmɛ kpɛlle, saatanne kɔkɔe ayopõĩ da maŋ yeli la yɛlɛ.
66010004	A saŋ na a saa kɔkɔe ayopõĩ tannoo naŋ da yeli, N da piili la ka N ŋmaa. Kyɛ N meŋ da woŋ la kɔkɔre kaŋ naŋ yi a tenvelaa naŋ yele korɔ ma, “Mare pɔge a yɛlɛ na a saatannoo naŋ yeli kyɛ ta ŋmaa a biŋ.”
66010005	A malke na N naŋ da nyɛ ka o are a mane ne a teŋɛ zu, da de la o nu tẽɛ̃ kyaare a tenvelaa.
66010006	O da pɔ la ne a Neɛ naŋ voorɔ tegteglɛ, a Neɛ naŋ da iri a tenvelaa ane boma zaa naŋ be o poɔ, ne a teŋɛ ane a boma zaa naŋ be o poɔ, ne a mane ane boma zaa naŋ be o poɔ, a yeli, “Saŋ ba la kyebe togtogi!
66010007	Kyɛ a bebie na poɔ a malke ayopõĩ sobɔ naŋ na peɛle o eele, a Naaŋmen yelsɔglaa na e la baare, a seŋ lɛ O naŋ manne ko O gbaŋgbaare, a Ŋmen-noɔr deme.”
66010008	Ka a kɔkɔre na N naŋ da woŋ a yi a tenvelaa, da leɛ yeli ko ma: “Gaa de a ganvaare bile naŋ yuo kyɛ be a malke naŋ are a mane ne teŋɛ zu nu poɔ.”
66010009	Lɛ la ka N gaa a malke zie a te yeli ko o, “Ko ma a ganvaare bile.” Ka o leɛ yeli ko ma, “De di. O na e la ka fo poɔ waa tuo, kyɛ o na nomɔ la seŋ seere a fo noɔre poɔ.”
66010010	Lɛ la ka N de a ganvaare bile a malke nu poɔ a di. Ka o da nomɔ seŋ seere n noɔre poɔ, kyɛ N naŋ di wa baare la, ka n poɔ zaa da waa tuo lɛ.
66010011	Ka o pãã da yeli ko ma, “A ferɛ la ka fo leɛ kanne daŋ-nyaabo kannoo ko nobɔ, tendaare, kɔkɔe, ne namine yaga.”
66011001	O da ko ma la muri kaŋ naŋ waa a na daa, kyɛ yeli, “Iri, a de manne a Naaŋmen die ne a altar, kyɛ sɔre balaŋ na zaa naŋ puoro a be.
66011002	Kyɛ bare a yeŋ poɔ davoro. Ta wa manna a be, bonso, ba de la a be ko a Tendaa deme. Ba na nɛbre la a tenkyerete ne gbɛɛ kyuuri lezaayi ne ayi.
66011003	Kyɛ N na ko la n danseɛ deme bayi, naŋ na su boɔre pɛmɛ, faŋ ka ba tõɔ̃ kanne daŋ-nyaabo kannoo bebie turi, ne kɔɔre ayi ne lezaata.”
66011004	Bama la a Ɔleve teere ayi ane a kanea daare ayi naŋ are a teŋɛ zu Daŋna niŋe soɔ.
66011005	Ka neɛ zaa wa boɔrɔ ka o eŋ ba baaloŋ, vũũ na yi la ba noɔre poɔ a di a ba dɔndɔnne. Ka neɛ zaa wa boɔrɔ ka o eŋ ba baaloŋ, a fere ka ba ko o ne a koobo ŋa tɔ.
66011006	A bama bayi na taa la faŋ a na tõɔ̃ pɔge a sazu ka saa ta mi a bebie na poɔ ba naŋ kanna. Ba meŋ na taa la faŋ kõɔ̃ eŋɛ a tõɔ̃ vɛŋ ka a leɛ zẽẽ, kyɛ la tõɔ̃ ŋmɛ a teŋɛ zu ne yeltuori zaa a seŋ lɛ ba naŋ boɔrɔ.
66011007	Ba naŋ wa baare ba dansediu, a dombeɛ na naŋ wa yi a bogi naŋ ba taa pare, na ŋmaa la zɔɔre kyaare ne ba, a tõɔ̃ ba, a ko ba.
66011008	Ka a ba eŋgama na gaŋ a teŋkpoŋ foɔle poɔ, a teŋkpoŋ na ba naŋ maŋ boɔle a seɛloŋ poɔ ka Sodom ne Egyept, a be meŋ la ka ba kpa a ba Daŋna a dagara zu.
66011009	Ka balaŋ naŋ yi a nobɔ, balbale, kɔkɔe, ne tendaare zaa poɔ na kaara a kuuni beri ata ne kyɛlle kyɛ kon sage ka ba ũũ ba.
66011010	Kyɛ a balaŋ naŋ kpeɛrɛ a teŋɛ zu poore na pɛle la a ba zuiŋ, a taa kyelloo yaga, a de kyɔgtaare ko taaba, bonzuiŋ a Ŋmen-noɔr deme bayi bama da maŋ ko la balaŋ naŋ kpeɛrɛ a teŋɛ zu dɔgroŋ.
66011011	Kyɛ a beri ata ne kyɛlle naŋ wa baare, vooroŋ naŋ yi a Naaŋmen zie da kpɛ ba la, ka ba iri are ba gbɛɛ zu, ka dambẽɛ̃ yaga da kpɛ balaŋ zaa naŋ da nyɛ ba.
66011012	Ka ba da woŋ kɔkɔkpoŋ naŋ yi a tenvelaa ka a yele korɔ ba, “Yɛ do wa kyɛ.” Lɛ la ka ba do a tenvelaa zanzugo poɔ, ka ba dɔndɔnne da nyɛ ba.
66011013	A bebir na poɔ, a teŋɛ da ŋmɛre la ne dɔɔne yaga ka a teŋkpoŋ ziiri pie ziyenaa da le. Nobɔ turi ayopõĩ da kpi la a teŋ-ŋmɛroo poɔ, kyɛ ka balaŋ naŋ kyɛre da zoro la dambẽɛ, a pãã de eŋno ko a tenvelaa Naaŋmen.
66011014	A yelwonnuŋ ayi sobɔ tɔlɛ la, kyɛ kyɛllɛ, a yelwonnuŋ ata sobɔ waara la wiẽũ lɛ.
66011015	Ka a malkere ayopõĩ sobɔ peɛle o eele, ka kɔkɔkponni naŋ be a tenvelaa poɔ da yeli: “A donɛɛ naaloŋ leɛ la a te Daŋna ane O Kristo naaloŋ, kyɛ O na di la a naaloŋ tegteglɛ.”
66011016	Ka a nembɛrɛ lezɛre ne anaare na naŋ zeŋ a Naaŋmen niŋe soɔ a napare dakogri zu, da vɔgle muru a puori Naaŋmen,
66011017	a yeli: “Te puori Fo la bareka, a Faŋ Zaa Daŋna Naaŋmen, naŋ bebe kyɛ daŋ bebe, bonso, Fo de la a Fo faŋ kpoŋ a dire ne naaloŋ.
66011018	A tendaa deme da nyɛ la suuri; ka Fo suuri meŋ wa. A kuuni sɛrɛɛ diu saŋ ta la, ne a saŋ na Fo naŋ na tere yɔɔre ko a Fo gbaŋgbaare a Ŋmen-noɔr deme, ne a Ŋmendeme, ne balaŋ naŋ zoro a Fo yuori, a bile a laŋ ne a kponni, ne a saŋ na Fo naŋ na saŋ balaŋ zaa naŋ saŋ a teŋɛ zu bare.”
66011019	Ka a Naaŋmen die da yuo a tenvelaa poɔ, ka O nɔlaŋ daga meŋ da sãã a die na poɔ. Ka saanyegroo, kɔkɔe, saatannoo, teŋ-ŋmɛroo ane sakubɛrɛ leebu pãã da be be.
66012001	Ka beeloŋ kpoŋ kaŋ da sãã a tenvelaa poɔ: pɔgɔ kaŋ naŋ su a ŋmenaa, ka a kyũũ be o gbɛɛ puliŋ, kyɛ ka nazupile naŋ taa ŋmarbie pie ne ayi vɔgle o zu eŋɛ.
66012002	O da taa la poɔ kyɛ ŋmeɛrɛ kpɛlle, o naŋ boɔrɔ ka o dɔge zuiŋ.
66012003	Ka beeloŋ kaŋ leɛ sãã a tenvelaa poɔ: deraagon zeɛ kaŋ naŋ taa zuri ayopõĩ ane eelɛ pie, a vɔgle nazupilii ayopõĩ o zuri eŋne.
66012004	Ka o zoore wuo ŋmarbie ziiri ata ziyenaa a sazu poɔ a lɔɔ a bare ka a sigi wa le a teŋɛ zu. Ka a deraagon pãã are a pɔgɔ naŋ boɔrɔ ka o dɔge niŋe soɔ, a boɔrɔ ka o de a pɔgɔ bie vɔle a pare na poɔ o naŋ na dɔge.
66012005	Ka o da dɔge dɔɔlee, onɔ naŋ na kyeenɛ a tendaa deme zaa ane kuri dagolo. Ka ba da faa o bie ka o do Naaŋmen zie ane O naaloŋ dakogo zie.
66012006	Kyɛ a pɔgɔ pãã da zo kpɛ la wɛgyaŋ poɔ, zie kaŋ Naaŋmen naŋ da maale ko o, be la ka ba na tõɔ̃ kaa o bebie turi ne kɔɔre ayi ane lezaata.
66012007	Kyɛ ka zɔɔre meŋ da be a tenvelaa poɔ. Mekael ne o malkere da zɔɔ ne la a deraagon. Ka a deraagon ne o malkere meŋ leɛ zɔɔ.
66012008	Kyɛ ba da ba taa faŋ ka ba tõɔ̃ ba, ka ba da ba leɛ taa zie a tenvelaa poɔ.
66012009	Ba da lɔɔ la a deraagon kpoŋ bare—a waabo kora na ba naŋ maŋ boɔle ka a dɛvel bee Setaana, onɔ naŋ da maŋ e ka a donɛɛ deme zaa bɔre yi a sori. Ba da lɔɔ la a onɔ ane o malkere bare ka ba sigi wa le a teŋɛ zu.
66012010	Ka N da woŋ kɔkɔkpoŋ kaŋ a tenvelaa poɔ naŋ yeli: “Pampana ŋa te Naaŋmen faabo ane O faŋ ane O naaloŋ pãã wa la, laŋ ne a O Kristo faŋ. Bonso, ba da lɔɔ la a onɔ naŋ da maŋ nyare te yɔɔmine zu bare, onɔ naŋ da maŋ nyare ba zu Naaŋmen niŋe soɔ tensoɔ ne ŋmenaa zaa.
66012011	Ba tõɔ̃ o la ane a Pelee zẽẽ ane a ba danseɛ yelbie; ba da ba nɔnɔ a ba nyɔvoe bee zoro kũũ dambẽɛ̃.
66012012	A lɛ poɔ, vɛŋ ka a tenveɛle deme dire noɔ, ane yɛnee naŋ be a poɔ! Kyɛ yɛlɛ nyɔge la a teŋɛ ne a mane zaa, bonso, a dɛvel sigi wa la yɛ zie! O taa la sutoloŋ yaga, bonso, o bɔŋ la ka o saŋ waa la ŋmaa lɛ.”
66012013	A deraagon naŋ da nyɛ ka ba lɔɔ o bare a teŋɛ zu la, ka o da digre a pɔgɔ na naŋ da dɔge a dɔɔlee.
66012014	Ba da ko la a pɔgɔ selkpoŋ pegrɛ ayi ka o na tõɔ̃ age gaa o zie a wɛgyaŋ poɔ, be la ka ba na guoli o te ta saŋ kaŋ, saŋ mine ane saŋ kyɛlle, ka o ta be a waabo niŋe soɔ.
66012015	Ka a waabo kyiri kõɔ̃ a yi o noɔre poɔ ka a seŋ baa kõɔ̃, ka o na tõɔ̃ e ka a kõɔ̃ tuo a pɔgɔ gaa ne.
66012016	Kyɛ a teŋɛ da soŋ la a pɔgɔ a yuo o noɔre a vɔle a baa kõɔ̃ a deraagon naŋ da kyiri a yi a o noɔre poɔ.
66012017	Ka a deraagon da nyɛ suuri a pɔgɔ zu kyɛ pãã da gaa ka o te ŋmaa zɔɔre kyaare ne o bibiiri naŋ kyɛre, balaŋ naŋ eŋnɛ Naaŋmen nɔe kyɛ taa a Yesu Kristo danseɛ.
66013001	Ka N are a mannoɔre zu a nyɛ ka a dombeɛ kaŋ yire a mane poɔ. O da taa la zuri ayopõĩ, ne eelɛ pie, ane nazupilii pie a o eelɛ eŋne, ka o zu zaa meŋ da taa faaloŋ yuori.
66013002	A dombeɛ na N naŋ da nyɛ waa la seŋ wɛnyuo, ka o gbɛɛ waa seŋ bɛɛr gbɛɛ, kyɛ ka o noɔre meŋ waa na gbeŋ noɔre. Ka a deraagon da ko o, o faŋ, ne o naaloŋ dakogo, ane o faŋ kpoŋ.
66013003	N da nyɛ la o zu kaŋ ka o sãã na o taa la kũũ natere, kyɛ ka o natere ŋa da `maa la. A donɛɛ zaa noɔre da `maa la a dombeɛ yɛlɛ zuiŋ kyɛ tu o.
66013004	Ka ba da puori a deraagon naŋ da de faŋ ko a dombeɛ, kyɛ ka ba meŋ da puoro a dombeɛ a yele, “Aŋ la waa a na a dombeɛ? Aŋ la na tõɔ̃ zɔɔ ne o?”
66013005	Ba da ko la a dombeɛ noɔre ka o yeli yelkpeɛne ane yelfaare. Ba meŋ da ko o la sori ka o wuli o faŋ kyuuri lezaayi ne ayi.
66013006	Ka o da yuo o noɔre a yeli yelbifaare kyaare ne Naaŋmen, ne a O yuori, ne a O puoru sɛge, ne a balaŋ naŋ kpeɛre a tenvelaa poɔ.
66013007	Ba da ko o la sori ka o zɔɔ ne a Ŋmendeme a tõɔ̃ ba. Ba meŋ da ko o la faŋ ka a gaŋ bale zaa, ne nobɔ zaa, ne kɔkɔe zaa, ane a tendaa deme zaa.
66013008	Balaŋ zaa naŋ kpeɛrɛ a teŋɛ zu na puori o la— balaŋ zaa naŋ taa yoe ba naŋ ba ŋmaa eŋ a Pelee na ba naŋ da ko a donɛɛ pare biŋnu saŋ, nyɔvore gane poɔ.
66013009	Ka neɛ zaa wa taa toori, vɛŋ ka o woŋ.
66013010	Ka neɛ zaa wa tagra nempigri gɛrɛ ne, o meŋ na waa la nempigraa. Ka neɛ zaa na ko neɛ ne zɔɔre soɔ, a fere la ka ba meŋ ko o ne soɔ. Ŋaa la a Ŋmendeme kannyiri ne sagdeu.
66013011	Ka N leɛ nyɛ dombeɛ kaŋ, ka o yire a teŋɛ poɔ a taa eelɛ ayi a na pelee naŋ taa, kyɛ yele yɛlɛ a na deraagon naŋ maŋ yeli.
66013012	A dombeɛ danwẽɛ̃ sobɔ zuiŋ la ka o meŋ da erɛ a faŋ eroŋ na a danwẽɛ̃ sobɔ naŋ da erɛ, kyɛ erɛ ka a teŋɛ zu ane balaŋ zaa naŋ kpeɛrɛ a be, ka ba puoro a danwẽɛ̃ sobɔ naŋ da taa a kũũ natere naŋ baare.
66013013	O tonɔ la tonseɛle a wullo mannoo kponni, kyɛ erɛ ka vũũ meŋ yi a sazu a sigi wa gba, ka nensaala zaa nyɛ.
66013014	A da yi a tonseɛle na o naŋ da toŋ ne o faŋ zie la ka o bɛllɛ balaŋ naŋ kpeɛrɛ a teŋɛ zu. O da tonɔ la ama zaa a dombeɛ zuiŋ a yele korɔ a balaŋ naŋ kpeɛrɛ a teŋɛ zu ka ba da naa maale teo a dombeɛ waaloŋ eŋɛ, onɔ naŋ da taa a zɔɔre soɔ natere kyɛ kyãã da voorɔ.
66013015	Ba da ko o la sori ka o ko a dombeɛ teo vooroŋ, ka a dombeɛ teo na tõɔ̃ yeli yɛlɛ a meŋ e ka ba ko balaŋ naŋ ba sagra ka ba puori a teo.
66013016	O meŋ da fere la neɛ zaa, ka o waa bile bee kpoŋ, bondaŋna bee naŋ sobɔ, ka o waa la weɛlɛ bee gbaŋgbaa, ka o nyɛ `lego a o nudoroŋ eŋɛ bee o gbie eŋɛ,
66013017	ka neɛ zaa kon tõɔ̃ da bee koɔre ka o ba taa a `lego ŋa—a dombeɛ yuori bee a o yuori namba.
66013018	Yɛŋ be la kyɛ. Vɛŋ ka a neɛ na naŋ taa nyaan ka o sɔre bɔŋ a dombeɛ namba, bonso a e la nensaala namba. O namba waa la kɔɔre ayoɔbo ne lezaata ne ayoɔbo.
66014001	Ka N leɛ kaa a nyɛ a Pelee ka O are a Zion taŋa zu, laŋ ne a nobɔ turi kɔɔ ne lezaayi ane anaare naŋ taa O yuori ne O saa yuori ka ba ŋmaa ba gberi eŋne.
66014002	Ka N woŋ kɔkɔre kaŋ ka a yi a tenvelaa, ka a kɔkɔre da waa na kõɔ̃ naŋ vuuro yaga, kyɛ leɛ waa a na saatanne kpoŋ kaŋ. Ka N meŋ da woŋ gɔmɔ kaŋ naŋ da waa a na nobɔ naŋ ŋmeɛrɛ korengyori.
66014003	Ka ba da yiele yieluŋ paala kaŋ a naaloŋ dakogo ane a donvobɔ anaare ane a nembɛrɛ niŋe soɔ. Neɛ zaa da kon tõɔ̃ zanne a yieluŋ ka a nobɔ turi kɔɔ ne lezaayi ne anaare na ba naŋ da leɛ yɔɔ de a yi a teŋɛ zu deme naane.
66014004	Bana la balaŋ naŋ da ba dɛge bamenne ne pɔgɔbɔ, bonso ba taa la bamenne soŋ zaa. Bana la balaŋ naŋ da maŋ tu a Pelee gaa zie na zaa O naŋ gaa. Bana la balaŋ Yesu naŋ da leɛ yɔɔ de a yi nensaaleba poɔ, naŋ waa a na wɔmɔ danwẽɛ̃ deme a ko Naaŋmen ane O Pelee.
66014005	Ba da ba taa zirii zaa ba nɔe poɔ, bonso ba da ba taa saŋnaa zaa.
66014006	Ka N leɛ nyɛ malke kaŋ ka o age a sazu poɔ, kyɛ ka o taa a yelnoore naŋ kon bɔŋ baare ka o te kanne ko a balaŋ naŋ kpeɛrɛ a teŋɛ zu—a ko tendaa, bale, kɔkɔre, ane nobɔ zaa.
66014007	Ka o da yeli ne kɔkɔkpoŋ, “Yɛ zoro Naaŋmen kyɛ eŋnɛ O, bonzuiŋ O sɛrɛɛ diu gogo ta la. Yɛ puori a Onɔ naŋ maale a tenvelaa, ne a teŋɛ zu, ne a mane, ane a kõɔ̃bulimo zaa.”
66014008	Ka a malke ayi sobɔ tu wa, a wa yeli, “Babelon le la! O le la, a teŋkpoŋ na naŋ maŋ e ka tendaare zaa nyuuro a sutoloŋ dãã naŋ yi a o peɛmo yɛlɛ.”
66014009	Ka a malke ata sobɔ tu a ba puoriŋ a wa yeli ne kɔkɔkpoŋ: “Ka neɛ zaa wa puoro a dombeɛ ane o teo a de o `lego eŋ o gbie bee o nuuri eŋɛ,
66014010	a neɛ na sobɔ meŋ na nyu la Naaŋmen sutoloŋ dãã kpẽã O naŋ pore eŋ a O suuri kɔp poɔ. Balaŋ taaba na nyɛ la dɔgroŋ yaga ne vũũ ne gyermore naŋ dire, a malkere naŋ e kyerete ne a Pelee niŋe soɔ.
66014011	Ba dɔgroŋ zoore duoro la tegteglɛ. Ba kon nyɛ pɛnnoo ŋmenaa bee tensoɔ zaa, balaŋ naŋ puoro a dombeɛ ane o teo, bee neɛ na zaa naŋ taa a o yuori `lego.”
66014012	Ŋaa la a Ŋmendeme kannyiri, balaŋ naŋ eŋnɛ Naaŋmen nɔe kyɛ taa a Yesu sagdeu velaa.
66014013	Ka N leɛ woŋ kɔkɔre kaŋ naŋ yi a tenvelaa poɔ, ka o yele korɔ ma, “Ŋmaa aŋa: Maaloo be la a kuuni naŋ kpi a Daŋna zuiŋ zie, a yi pampana ŋa kyɛ gɛrɛ.” Ka a Seɛ leɛ yeli, “Oo, ka ba na pɛnne la a ba toŋkpeɛne poɔ, kyɛ ka ba tomɔ zaa tu ba la.”
66014014	Ka N leɛ kaa, kyɛ kyɛllɛ, ka zanzug-pela la bebe ka neɛ zeŋ a be naŋ waa a na “nensaala bidɔɔ” naŋ vɔgle salema wedere zupile o zu eŋɛ kyɛ taa gɔŋ naŋ dire o nu poɔ.
66014015	Ka malke kaŋ wa yi a Ŋmendie poɔ a ŋmeɛrɛ kpɛlle ne kɔkɔkpoŋ korɔ a sobɔ na naŋ zeŋ a zanzugo zu, “De a fo gɔŋ a kyeɛrɛ ne, bonzuiŋ a kyeɛbo ta la, kyɛ a teŋɛ zu kyeɛbo meŋ be la!”
66014016	Lɛ la ka a neɛ naŋ da zeŋ a zanzugo zu viiri o gɔŋ a teŋɛ zu kyɛ a teŋɛ zu da kyɛ.
66014017	Ka malke kaŋ leɛ yi a tenvelaa Ŋmendie poɔ meŋ naŋ da taa gɔŋ naŋ dire.
66014018	Ka malke kaŋ naŋ maŋ kaara a vũũ, meŋ da yi a altar zie a wa boɔle ne kpɛlkpoŋ ŋmeɛbo a sobɔ na naŋ taa a gɔŋ naŋ dire, kyɛ yeli, “Viiri eŋ fo gɔŋ naŋ dire a teŋɛ zu a wuo a teŋɛ zu oora garepi wɔmɔ, bonzuiŋ o garepi wɔmɔ be la!”
66014019	Ka a malke viiri eŋ o gɔŋ a teŋɛ zu, a wuo a teŋɛ zu oora tewɔmɔ, a de a lɔɔ eŋ a Naaŋmen sutoloŋ wɔndãã maaloo gborkpoŋ poɔ.
66014020	Ba da nɛbe la a wɔmɔ a wɔndãã maaloo gbori poɔ a teŋ yeŋ poɔ, ka zẽẽ yire a wɔndãã maaloo gbori poɔ a duoro a te ta a wie nɔbɔmɔ, ka a meŋ ta mɛlɛ kɔɔ ne lezaanaare ne anuu sori.
66015001	Ka N leɛ nyɛ manseɛle kpoŋ kaŋ a tenvelaa poɔ: ka malkere ayopõĩ da be be naŋ taa a yeltuori ayopõĩ pare baara deme. Bonso, a pare baara deme ama poɔ la ka Naaŋmen sutoloŋ da ta o tao.
66015002	Kyɛ ka N da leɛ nyɛ zie kaŋ naŋ waa na mane kaŋ naŋ e kyaane kyɛ puli ne vũũ, ne balaŋ naŋ da tõɔ̃ a wɛdon ane o teo ane o `lego ne o yuori namba, ka ba are a mane naŋ e kyaane zu a taa a korengyori Naaŋmen naŋ da ko ba.
66015003	Ka ba da yiele a Naaŋmen gbaŋgbaa Moses yieluŋ, ane a Pelee yieluŋ, a yeli: “Fo tomɔ zaa waa la tombeɛ kponni, Faŋ Zaa Daŋna Naaŋmen. Fo sobiri zaa waa la sotori naŋ taa yelmeŋɛ, Fõõ, naŋ e a tendaare zaa Naa.
66015004	Aŋ la kon zoro Fo, Oo Daŋna, kyɛ ta eŋnɛ Fo yuori? Bonso, Fo yoŋ la waa soŋ. Tendaa deme zaa na wa la a wa puori a Fo niŋe soɔ, bonso, Fo yeltori zaa sãã la.”
66015005	A yi ama puoriŋ la ka N da leɛ kaa a tenvelaa poɔ, kyɛ kyɛllɛ, ka a Ŋmendie naŋ e a danseɛloŋ puoru sɛge da yuo.
66015006	Ka a malkere ayopõĩ naŋ taa a yeltuori ayopõĩ yi a Ŋmendie poɔ. Ba da su la lenon veɛle mine naŋ nyegrɛ kyɛ villi ba nyare ne salema kpagre.
66015007	Ka a donvobɔ anaare kaŋ da de ko a malkere ayopõĩ a salema lalii ayopõĩ naŋ paale ne a Naaŋmen naŋ voorɔ tegteglɛ sutoloŋ.
66015008	Kyɛ ka a Ŋmendie zaa da paale ne zoore naŋ yi a Naaŋmen eŋno ane O faŋa zie. Kyɛ neɛ zaa da kon tõɔ̃ kpɛ a Ŋmendie poɔ kyɛ gu ka a yeltuori ayopõĩ na a malkere ayopõĩ naŋ da wa ne, wa te baare.
66016001	Ka N leɛ woŋ kɔkɔkpoŋ kaŋ a Ŋmendie poɔ ka o yele korɔ a malkere ayopõĩ, “Yɛ gaa te kyiri a Naaŋmen sutoloŋ bare a lalii ayopõĩ poɔ a teŋɛ zu.
66016002	Ka a malke danwẽɛ̃ sobɔ gaa te kyiri o lalee poɔ deme a teŋɛ soɔ, ka gbontofaare naŋ buoro da ŋmɛre a nobɔ na naŋ taa a dombeɛ `lego kyɛ puoro a o teo.
66016003	Ka a malke ayi sobɔ kyiri o lalee poɔ deme eŋ a mane poɔ, ka a mane kõɔ̃ leɛ zẽẽ a na kuuni zẽẽ, ka bonvoora zaa naŋ be a mane poɔ kpi.
66016004	Ka a malke ata sobɔ kyiri o lalee poɔ deme eŋ a bare ne a kõɔ̃bulimo poɔ ka a meŋ leɛ zẽẽ.
66016005	Ka N woŋ a kõɔ̃ zaa malke ka o yeli: “Fo e la yeltori sobɔ, Fõõ, naŋ bebe kyɛ da bebe, naŋ e a Kyerete Sobɔ, bonzuiŋ Fo da di la a yɛlɛ ama sɛrɛɛ;
66016006	bonso ba kyiri la a Fo nobɔ ne Fo noɔr deme zẽẽ, kyɛ ka Fo ko ba zẽẽ lɛ naŋ seŋ ne ba ka ba nyu.”
66016007	Ka N leɛ woŋ a kaŋ a altar zie ka o leɛ yeli: “Oo, a Faŋ Zaa Daŋna Naaŋmen, Fo sɛrɛɛ diu waa la yelmeŋɛ ne yeltori.”
66016008	Ka a malke anaare sobɔ kyiri o lalee poɔ deme eŋ a ŋmenaa zu, ka ba ko o sori ka o di nobɔ ne vũũ.
66016009	Ka a nobɔ da nyege ne a vũũtoloŋ, ka ba yeli yelbifaare kyaare ne Naaŋmen yuori, Onɔ naŋ taa faŋ gaŋ a yeltuori ama. Kyɛ ba meŋ da ba leɛ ba teɛroŋ a de eŋno a ko O.
66016010	Ka a malke anuu sobɔ kyiri o laa poɔ deme eŋ a dombeɛ naaloŋ dakogo zu, ka o naaloŋ zaa da lige. Ba da donɔ la ba zelɛ a ɔɔbo zuiŋ,
66016011	kyɛ da yeli yelbifaare kyaare ne a tenvelaa Naaŋmen a ba ɔɔbo ne a ba gbontori zuiŋ, kyɛ ka ba da ba leɛ ba eroŋ.
66016012	Ka a malke ayoɔbo sobɔ kyiri o laa poɔ deme eŋ a Eoferates mane kpoŋ poɔ, ka o kõɔ̃ zaa nyoore a na maale a sobiri ko a namine naŋ yi a sapare.
66016013	Ka N nyɛ sedɛgɛ ata naŋ waa a na pɔnteɛ ka a yi a deraagon noɔre poɔ, ne a dombeɛ noɔre poɔ, ne a Ŋmen-noɔr sobɔ na naŋ maŋ ŋmaara zirii noɔre poɔ.
66016014	Ama waa la kɔntɔmɔ seere naŋ maŋ toŋ tonseɛle kyɛ yi gaa a teŋɛ zu namine zaa zie a na laŋ ba zaa taa ka ba gu a Faŋ Zaa Naaŋmen zɔɔre bebikpoŋ na.
66016015	“Kyɛllɛ, N waara la a na nannyige. Maaloo be la a neɛ na sobɔ naŋ maŋ guuro kyɛ taa o bonsuuri velaa ka o ta wa kyene ne eŋkpolo ka nobɔ zaa nyɛ o vi.”
66016016	Ka ba da laŋ ba taa a zie na ba naŋ maŋ boɔle ka Armagɛddon, a Hibiru kɔkɔre poɔ.
66016017	Ka a malke ayopõĩ sobɔ kyiri o laa poɔ deme eŋ a sazu sɛseɛ poɔ, ka kɔkɔkpoŋ kaŋ yi a naaloŋ dakogo zie a tenvelaa Ŋmendie poɔ a yeli, “A e la baare!”
66016018	Ka kɔkɔe, saatanno, ne saanyegroo pãã da bebe, kyɛ ka a teŋ meŋ ŋmɛre yaga. A teŋ-ŋmɛroo ŋa da ba taa tɔ a yi a saŋ na nensaala naŋ be teŋɛ zu, kyɛ da waa ŋmɛroo kpoŋ.
66016019	A teŋkpoŋ da ŋmɛre la ziiri ata, ka a tendaare tenne meŋ le. Naaŋmen da leɛ teɛre la Babelon Kpoŋ yɛlɛ, ka O da ko o a kɔp naŋ paale ne O sutoloŋ kpẽã dãã.
66016020	Ka a tenne na zaa a mane naŋ gyilli da zo bɔre, kyɛ ka ba da kon leɛ nyɛ taŋ zaa.
66016021	Ka sakubɛrɛ yi a sazu le a nobɔ zu, ka a sakubo kaŋ zaa seŋ kilogram lezaayi ne anuu. Kyɛ ka ba da yeli yelbifaare kyaare ne Naaŋmen, a sakubo yeltuo zuiŋ, bonso, a yeltuo ŋa da zuo la.
66017001	A malkere ayopõĩ kaŋ naŋ taa a lalii ayopõĩ da wa la a wa yeli yɛlɛ ko ma, “Wa, N na wuli fo la a dɔɔpeɛnɛ kpoŋ na naŋ zeŋ a kõɔ̃ yaga zu saŋ-baroo.
66017002	Onɔ ne a teŋɛ zu namine da maale la pẽɛ̃pẽɛ̃ tomɔ, kyɛ a teŋɛ zu deme zaa meŋ da kuoli la ne o pẽɛ̃pẽɛ̃ tomɔ dãã.”
66017003	Lɛ la ka a malke tuo ma a Seɛ eŋɛ te kpɛ ne wɛgyaŋ poɔ. Be la ka N da nyɛ pɔgɔ kaŋ ka o zeŋ dombezeɛ kaŋ zu naŋ da pɔge o zaa ne yelfaare yoe a taa zuri ayopõĩ ane eelɛ pie.
66017004	A pɔgɔ da su la pɛnzeɛ ne pɛnvaelɔt wagyɛre ba naŋ da sɛ ne salema ne kusonne ne lɛpeɛle. O meŋ da taa la salema kɔp kaŋ a o nu eŋɛ, ka o paale ne o peɛmɛ bompoɔrɔ ne bondɛgɛ.
66017005	Yuori kaŋ da ŋmaa la eŋ a o gbie eŋɛ: YELSƆGLAA BABELON A KPOŊ SOBƆ DƆƆPEƐMƐ MA ANE A TEŊƐ ZU BOMPOƆRƆ MA.
66017006	Ka N nyɛ ka a pɔgɔ da kuoli ne a Ŋmendeme zẽẽ ane a Yesu danseɛ deme zẽẽ. N naŋ da nyɛ o, n noɔre zaa da `maa la.
66017007	Lɛ la ka a malke yeli ko ma: “Boŋ la so ka fo noɔre `maa? N na manne la ko fo a pɔgɔ ane a dombeɛ na o naŋ maŋ zɔme yelsɔglaa, a dombeɛ na naŋ taa zuri ayopõĩ ne eelɛ pie.
66017008	A dombeɛ fo naŋ nyɛ, saŋ kaŋ la ka o da bebe, kyɛ pampana o kyebe. Kyɛ o na wa yi la a bogi naŋ ba taa pare poɔ a gaa o saŋnaa zie. A teŋɛ zu nobɔ, balaŋ yoe ba naŋ ba ŋmaa eŋ a nyɔvore gane poɔ a yi a donɛɛ pare biŋnu saŋ, nɔe na `maa la ka ba naŋ wa nyɛ a wɛdon naŋ da bebe, kyɛ ba la kyebe pampana, kyɛ na leɛ wa.
66017009	“Ŋaa la a teɛroŋ naŋ taa yɛŋ. A zuri ayopõĩ waa la tanne ayopõĩ a pɔgɔ naŋ zeŋ a zu.
66017010	Namine bayopõĩ be la be. Namine banuu le la, ka kaŋ bebe, kyɛ kaŋ ba wa sɛre. Ka a kaŋ na naŋ ba wa sɛre wa te wa, a na fere la ka o bebe ka a kɔɔre belaŋ.
66017011	Kyɛ a dombeɛ na naŋ da bebe, kyɛ ba la bebe, waa la a anii sobɔ naŋ poɔ a bayopõĩ poɔ; kyɛ o gɛrɛ la o saŋnaa zie.
66017012	“A eelɛ pie na fo naŋ da nyɛ, e la namine pie naŋ ba nyɛ naaloŋ sɛre, kyɛ ba na nyɛ la naaloŋ diu faŋ gogo yenaa poɔ laŋ ne a dombeɛ.
66017013	Bama taa la teɛroŋ bonyenaa, kyɛ ba meŋ na de la ba faŋ ne ba kpẽã zaa ko a dombeɛ.
66017014	Ba na zɔɔ la ne a Pelee, kyɛ a Pelee na tõɔ̃ ba la, bonzuiŋ Onɔ la a daŋneba zaa Daŋna ane a namine zaa Naa. Balaŋ O naŋ da boɔle kyɛ iri, balaŋ O naŋ tõɔ̃ dɛlle, na be la O zie.”
66017015	Ka a malke yeli ko ma, “A kõɔ̃ fo naŋ nyɛ, a be a dɔɔpeɛnɛ naŋ zeŋ, e la nobɔ, ne a gyamaa, ne a tendaare deme, ane a kɔkɔe zaa deme.
66017016	A dombeɛ ane o eelɛ pie fo naŋ da nyɛ na kyiiri la a dɔɔpeɛnɛ, a e ka o zage o zaa kyɛ bare o eŋgan kpoli; ba meŋ na ɔɔ la o eŋgan kyɛ nyege o ne vũũ.
66017017	Bonso, Naaŋmen de la lɛ eŋ ba sukyie poɔ ka ba na toŋ O boɔbo, a taa teɛroŋ bonyenaa a na de ba naaloŋ ko a dombeɛ kyɛ gu ka a Naaŋmen yelbie wa tu.
66017018	Kyɛ a pɔgɔ fo naŋ da nyɛ e la a teŋkpoŋ na naŋ dire naaloŋ a teŋɛ zu namine zie.”
66018001	Ama zaa puoriŋ, N leɛ nyɛ la malke kaŋ ka o yi a tenvelaa sigre waara, naŋ taa faŋa yaga, ka a teŋɛ zu zaa da kyaane ne o eŋno.
66018002	Ka o ŋmɛ kpɛlle ne kɔkɔkpoŋ, a yeli: “Babelon a Kpoŋ Sobɔ le la! O le la! O leɛ waa la kɔntɔmɔ kpeɛbo zie ane sedɛgre kaŋ zaa pigu die, a zie na ba naŋ pigi nuule dɛgre kaŋ zaa ba naŋ ba nɔŋ.
66018003	Bonso, a tendaare zaa da nyu la a o pẽɛ̃pẽɛ̃ sutoloŋ dãã. A teŋɛ zu namine toŋ la peɛmo tomɔ ne o, ka a teŋɛ zu naŋkoɔreba nyɛ tɔnɔ yaga a yi o bontaroŋ naŋ zuo zie.”
66018004	Ka N leɛ woŋ kɔkɔre kaŋ naŋ yi a tenvelaa, ka o yeli: “Yɛ wa yi o poɔ, n nobɔ, ka yɛ ta laŋ ne o a o yelbebe poɔ, kyɛ ka yɛ ta wa nyɛ o yeltuo kaŋ zaa;
66018005	bonso, o yelbebe duori la te ta a tenvelaa, ka Naaŋmen pãã leɛ teɛre o yelbatori eroŋ.
66018006	De ko o a seŋ lɛ o naŋ da de ko fo; leɛ yɔɔ o boyi a seŋ ne o tomɔ. A seŋ lɛ o naŋ da de a kɔp pore eŋ fo manne, meŋ leɛ de a mannoo ŋa eŋ o boyi.
66018007	A seŋ na o naŋ da de eŋno ne bonveɛle diu yaga ko omeŋɛ, meŋ leɛ ko o dɔgroŋ ne posaŋnaa yaga lɛ. Bonso, o maŋ yele la o sukyiri poɔ, ‘N zeŋ la pɔɔnaa dakogo zu; N ba waa pɔɔkoɔre, kyɛ N kon bɔŋ posaŋnaa zaa.’
66018008	A lɛ poɔ, o yeltuori na wa la bebir bonyenaa poɔ: kũũ, konni, ne kɔŋ. Vũũ na di la o zaa, bonso, a Daŋna Naaŋmen naŋ dire o sɛrɛɛ taa la kpẽã.
66018009	“A teŋɛ zu namine naŋ da toŋ peɛmo tomɔ ne o, kyɛ poŋ ne o a o bonveɛle diu, na koŋ la kyɛ taa posaŋnaa o zuiŋ, a saŋ na ba naŋ wa nyɛ a zoore naŋ yi o vũũ diu poɔ.
66018010	Ba na are la zitɔɔre, ba naŋ zoro o dɔgroŋ dambẽɛ̃ zuiŋ, kyɛ yeli: “ ‘Yɛlɛ! Yɛlɛ! Babelon teŋkpoŋ zaa, a teŋkpẽã zaa! Gogo bonyenaa poɔ la ka fo sɛrɛɛ diu na ta!’
66018011	“A teŋɛ zu naŋkoɔreba na koŋ la kyɛ nyɛ posaŋnaa yaga, bonso neɛ zaa ba la daara ba boma—
66018012	salema ne selva, kusonne ne lɛpeɛle bontuori; wagyɛ veɛle ba naŋ da maale ne lenon, pɛnvaelɔt, pɛnzeɛ, ne pɛmbaaloŋ; aŋkaa teere daare kaŋ zaa, ane boma zaa ba naŋ maale ne wɔɔnyemɛ, ne boma ba naŋ maale ne dasonne zaa, kuri, kurzeɛ, ane kunyegraa zaa;
66018013	senamon, ensɛns, kããnyuuri, bonnyuu dalii, tewɔmɔ dãã, ɔleve kãã, zɔnvelaa, ane mɔbie; nii ne peere; wie ane a wiri torokori; ne nensaala eŋgama ne a ba vooroŋ.
66018014	“Ba na yeli la, ‘A wɔmɔ na fo vooroŋ naŋ da boɔrɔ yaga lɛ ba la kyebe fo zie. Bonnoore ne bonveɛle zaa ba la kyebe fo zie, kyɛ fo kon leɛ bɔŋ nyɛ a boma ama togtogi.’
66018015	A naŋkoɔreba naŋ koɔre a boma ama, a nyɛ tɔnɔ yaga o zuiŋ, na are la zitɔɔre ane dambẽɛ̃ a o dɔgroŋ zuiŋ, a kono ne ŋmenaa kõɔ̃,
66018016	a yeli: “ ‘Yɛlɛ! Yɛlɛ! A teŋkpoŋ na naŋ da su lenon veɛle, pɛnvaelɔt, ane pɛnzeɛ ba naŋ da sɛ ne salema, kusonne ne lɛpeɛle!
66018017	A bonveɛle naŋ da zuo da wɛ la gogo bonyenaa poɔ!’ “Ka a gbori daŋna zaa ne balaŋ zaa naŋ maŋ kpɛ gbori gaa zie, ne a gbori tontoneba ne balaŋ zaa naŋ maŋ koɔrɔ boma a mane loori zaa, na are tɔɔre lɛ.
66018018	Ba naŋ wa nyɛ a vũũ zoore ka a dire, ba na ŋmɛ la kpɛlle a yeli, ‘Boŋ la seŋ ne a teŋkpoŋ ŋa?’
66018019	Ka ba na ɔŋ uuruŋ lɔɔ eŋ ba zuri eŋɛ, kyɛ koŋ ne ŋmenaa kõɔ̃ a ŋmɛ kpɛlle, a yeli: “ ‘Yɛlɛ! Yɛlɛ! A teŋkpoŋ ŋa, a be na balaŋ naŋ taa gboe a mane zu naŋ da waa bondaŋneba a yi o bontaroŋ zie! O da wɛ la gogo boyenaa poɔ!
66018020	Woŋ noɔ o zie, tenvelaa deme zaa, laŋ ne a potuuribo kyerete ne a Ŋmen-noɔr deme! Bonso, Naaŋmen di la o sɛrɛɛ a yɛ zuiŋ.’ ”
66018021	Ka malkekpẽã kaŋ da de kuuri ka o tegroŋ seŋ neɛrkpoŋ, a lɔɔ eŋ a mane poɔ kyɛ yeli: “Ba na lɔɔ la a teŋkpoŋ Babelon a teŋɛ soɔ ne a kpẽã ŋa tɔ, ka ba kon leɛ nyɛ o zaa.
66018022	Ba kon leɛ woŋ a korengyo ŋmeɛbo bee yieluŋ, bee welee, bee eelɛ peɛloo fo poɔ. Bommaaleba zaa kon leɛ toŋ ba tomɔ a fo poɔ, ka neɛ zaa meŋ kon leɛ woŋ zɔŋ neɛrbɛ gɔmɔ.
66018023	Ba kon leɛ nyɛ kanea vũũ zaa a fo poɔ, ba meŋ kon leɛ woŋ a serpaala ne o pɔɔpaala kɔkɔre togtogi. A fo naŋkoɔreba da waa la a teŋɛ zu neŋkponni. A yi a fo soɔ tẽẽ maaloo la ka fo da e ka a tendaa zaa da bɔre yi a sori.
66018024	A o poɔ la ka ba nyɛ a Ŋmen-noɔr deme ne a nensonne ne a balaŋ na zaa ba naŋ da ko zẽẽ.”
66019001	Ama puoriŋ la ka N da woŋ tannoo kpoŋ kaŋ naŋ yi a gyamaa zie a tenvelaa poɔ, ka ba yeli: “Haleluya! Faabo ne faŋ ne eŋno be la te Naaŋmen zie,
66019002	bonso, O sɛrɛɛ diu e la yelmeŋɛ ne yeltori. O da di la a dɔɔpeɛne kpoŋ sɛrɛɛ, onɔ naŋ da saŋ a teŋɛ zu ne o pẽɛ̃pẽɛ̃ tomɔ. O da leɛ yɔɔ la a faaloŋ yɔɔre ko o, onɔ naŋ da kyiri O gbaŋgbaare zẽẽ bare.”
66019003	Kyɛ ka ba la leɛ yeli: “Haleluya! O zoore duoro la tegteglɛ.”
66019004	Ka a nembɛrɛ lezɛre ne banaare ane a donvobɔ anaare vɔgle muru a puori Naaŋmen naŋ zeŋ a naaloŋ dakogo zu, a yeli: “Amen. Haleluya!”
66019005	Lɛ la ka kɔkɔre kaŋ yi a naaloŋ dakogo zie, a yeli: “Pugi a te Naaŋmen, yɛnee O gbaŋgbaare zaa, a laŋ ne yɛ balaŋ naŋ zoro O, yɛnee nembilii ane neŋkponni zaa!”
66019006	N da woŋ la bon kaŋ a na gyamaa kɔkɔe, a na kõɔ̃ naŋ vuuro yaga, a leɛ waa a na saakpẽã tannoo, ka a yeli: “Haleluya! Bonso, a te Daŋna Naaŋmen, a Faŋa Zaa Daŋna, di la O naaloŋ.
66019007	Vɛŋ ka te poore pɛle, ka te dire noɔ yaga a de eŋno ko O! Bonso, a Pelee kultaa tigri bebir ta la, ka O pɔgɔ kyɔgre omeŋɛ.
66019008	Ba da e la ka o su lenon pɛnveɛle naŋ ba taa dɛgre zaa kyɛ nyegrɛ.” (A lenon pɛnveɛle wullo la a Ŋmen-deme yeltori eroŋ.)
66019009	Ka o yeli ko ma, “Ŋmaa aŋa: ‘Maaloo be la balaŋ zaa ba naŋ boɔle ka ba wa a Pelee kultaa tigri zie!’ ” Ka o da leɛ yeli ko ma, “Ama la a Naaŋmen yelbimenne.”
66019010	Ka N le o gbɛɛ puliŋ a na puori o, kyɛ ka o yeli ko ma, “Ta e lɛ! N e la a fo gbaŋgbaa tasobɔ naŋ poɔ a fo yɔɔmine naŋ taa a Yesu danseɛ poɔ. Puori Naaŋmen! Bonso, a Yesu danseɛ e la a Ŋmen-noɔr deme daŋ-nyaabo vooroŋ.”
66019011	Ka N nyɛ a tenvelaa ka o yuo, kyɛ kyɛllɛ, wirpela kaŋ la da bebe. A neɛ naŋ zɔme a wiri yuori di la Yeldɛlloo ne Yelmeŋɛ. Yeltoruŋ poɔ la ka O di sɛrɛɛ kyɛ ŋmaara zɔɔre.
66019012	Ka O nimie da waa na vũũ zeɛlɛ, kyɛ ka nazupilii yaga da be O zu eŋɛ. O da taa la yuori kaŋ ba naŋ da ŋmaa eŋ O, ka neɛ zaa da ba bɔŋ a yuori na ka O yoŋ naane.
66019013	Ka O su kparwogri naŋ meele ne zẽẽ, kyɛ ka O yuori di ka Naaŋmen Yelbiri.
66019014	Ka a tenvelaa sogyare da tuuro O a zɔme wirpeɛle kyɛ su lenon bonsupeɛle naŋ ba taa dɛgre zaa.
66019015	Ka sɔdiraa kaŋ da yire O noɔre, a soɔ na O naŋ na de kyɛ ne a tenne. “O na kyeenɛ ba la ne kuri dagolo.” O neɛrɛ la a wɔmɔ naŋ be Naaŋmen, a Faŋ Zaa Sobɔ sutoloŋ kpoŋ wɔndãã maaloo gbori poɔ.
66019016	A O kparwogri poɔ, ne a O gbɛkpoŋ zie la ka ba da ŋmaa a yuori ŋa: NAMINE ZAA NAA NE DAŊNEBA ZAA DAŊNA
66019017	N pãã da nyɛ la malke kaŋ ka o are a ŋmenaa poɔ a ŋmeɛrɛ kpɛlle ne kɔkɔkpoŋ a yele korɔ a nuulii naŋ maŋ age a sazu senselensoɔ, “Wa! Yɛ wa laŋ taa a Naaŋmen kpoŋ tigri zie,
66019018	ka yɛ na tõɔ̃ ɔɔ a namine eŋgama ane a sogyakaara zudeme eŋgama, ne a neŋkpeɛne eŋgama, ne a wie laŋ ne a zɔɔmɔ eŋgama, ne a nensaaleba zaa eŋgama, nenweɛlɛ ne gbaŋgbaa, bile ne kpoŋ zaa.”
66019019	Ka N leɛ nyɛ a dombeɛ ne a teŋɛ zu namine ne a ba sogyare, ka ba laŋ taa a na zɔɔ ne a neɛ naŋ zɔm a wiri ane O sogyare.
66019020	Ba da nyɔge la a dombeɛ laŋ ne a Ŋmen-noɔr sobɔ na naŋ maŋ ŋmaara zirii, naŋ da toŋ tonseɛle a ko o, a tonseɛle na o naŋ da toŋ a te bɛlle balaŋ naŋ da de a dombeɛ `lego kyɛ puoro a o teo. Ba da de la a bama bayi naŋ voorɔ a lɔɔ eŋ a vũũ mane poɔ naŋ dire ne gyermore.
66019021	Ka a zɔɔre soɔ na naŋ yire a neɛ naŋ zɔm a wiri noɔre poɔ da ko la balaŋ naŋ kyɛre, ka a nuulii zaa di ba eŋgama tege.
66020001	Ka N nyɛ malke kaŋ ka o yi a tenvelaa a sigre waara a taa a bogi naŋ ba taa pare saafebiri, kyɛ la taa banzɔlɔ kpoŋ kaŋ a o nu poɔ.
66020002	Ka o nyɔge a deraagon, a waabo kora na ba naŋ maŋ boɔle ka Dɛvel bee Setaana, a `leŋ o biŋ yuomo turi.
66020003	O da de o la lɔɔ eŋ a bogi naŋ ba taa pare poɔ, kyɛ pɔge o a be a eŋ `lego o zu ka o ta leɛ bɛlle a tendaa deme togtogi kyɛ gu ka a yuomo turi wa baare. Kyɛ a yi a lɛ puoriŋ, a na fere la ka o bare o weɛlɛ belaŋ lɛ.
66020004	N nyɛ la naaloŋ dakogri ane balaŋ naŋ zeŋ a zu, ka ba da ko ba faŋ ka ba e sɛrɛɛ direbe. N meŋ la nyɛ la balaŋ ba naŋ kyɛ ba zuri ŋmaa ba danseɛ a Yesu ne Naaŋmen yelbiri zuiŋ. Ba da ba puoro a wɛdon bee a o teo, kyɛ ba meŋ da ba de o `lego ba gberi bee ba nuuri eŋɛ. Ba da leɛ voorɔ la kyɛ dire naaloŋ ne Kristo yuomo turi.
66020005	Kyɛ a kuuni naŋ kyɛre da ba leɛ voorɔ kyɛ gu a yuomo turi baaro saŋ. Ŋaa la a kũũ leɛiruŋ dandaŋ sobɔ.
66020006	Maaloo ne kyereteluŋ be la a neɛ na naŋ poɔ a kũũ leɛ-iruŋ dandaŋ sobɔ poɔ. A kũũ boyi sobɔ kon tõɔ̃ taa faŋ ba zu, kyɛ ba na e la Naaŋmen ane a Kristo puoru neŋkponni a di naaloŋ ne O yuomo turi.
66020007	Ka a yuomo turi wa baare, ba na iri la Setaana bare a pigu die poɔ.
66020008	Kyɛ o na yi la te bɛllɛ a tenne naŋ be a teŋɛ koŋkobo anaare zaa ziiri—Gog ane Magog—a laŋ ba taa ka ba zɔɔ zɔɔre. Ba da waa la yaga a seŋ biire naŋ be a mannoɔre.
66020009	Ka ba are la fuoli a kyeŋ gaŋ a teŋ-yɛloŋ poɔ a gyilli a zie na a Naaŋmen deme naŋ kpeɛrɛ, ane a teŋ na O naŋ nɔŋ. Ka vũũ da yi a Naaŋmen zie ne a tenvelaa poɔ a wa di ba zaa.
66020010	Kyɛ a dɛvel naŋ da bɛlle ba, ba da lɔɔ o la eŋ a gyermore ne vũũ mane poɔ, a zie na ba naŋ da lɔɔ a dombeɛ ane a Ŋmen-noɔr ziri sobɔ eŋ. Be la ka ba na nyɛ dɔgroŋ yaga, ŋmenaa ne tensoɔ zaa, tegteglɛ.
66020011	Ka N nyɛ naaloŋ dakogo kpoŋ naŋ waa pelaa, ne a neɛ na naŋ da zeŋ o zu. Ka a teŋɛ ne a sazu zaa da age yi o niŋe soɔ, ka zie meŋ kyebe ko ba.
66020012	Kyɛ N nyɛ la a kuuni, a kponni ne a bilii zaa, ka ba are a naaloŋ dakogo niŋe soɔ. Kyɛ ka gama da yuo, ka ba da la yuo a gane kaŋ, onɔ da la a Nyɔvore Gane. Ba da di la a kuuni sɛrɛɛ ka a seŋ lɛ kaŋ zaa naŋ da toŋ, ka a be a gama poɔ.
66020013	Ka a mane da tere a kuuni naŋ be o poɔ, ka kũũ ne a kuuni zie meŋ da tere a kuuni naŋ be a zie. Lɛ ka neɛ kaŋ zaa da nyɛ sɛrɛɛ diu a seŋ lɛ o naŋ da toŋ.
66020014	Kyɛ ka ba de kũũ ane a kuuni zie a lɔɔ eŋ a vũũ mane poɔ. A vũũ mane la a kũũ boyi sobɔ.
66020015	Kyɛ ka neɛ zaa wa nyɛ ka ba da ba ŋmaa o yuori eŋ a Nyɔvore Gane poɔ, ba da maŋ lɔɔ la a sobɔ na eŋ a vũũ mane poɔ.
66021001	Ka N da leɛ nyɛ tenvela paala ane teŋ paala, bonso a tenvelaa piila ane a teŋ piila da tɔlɛ la, ka mane zaa meŋ da ba la kyebe.
66021002	N nyɛ la a Tenkyerete, a Gyɛrosalɛm Paala, ka o sigre waara a yire a tenvelaa ne Naaŋmen zie a maale o zaa a na pɔɔpaala naŋ su bonveɛle a o serɛ zuiŋ.
66021003	Kyɛ ka N woŋ kɔkɔkpoŋ kaŋ naŋ yi a tenvelaa ka o yeli, “Kyɛllɛ, a Naaŋmen puoru sɛge be la nensaaleba zie. O na kpeɛrɛ ne ba la, kyɛ ka ba meŋ waa O nobɔ. Naaŋmen meŋɛ na be la ba zie a e ba Naaŋmen.
66021004	O na meele la ŋmenaa kõɔ̃ zaa bare ba nimie poɔ. Kũũ kon leɛ kyebe bee posaŋnaa bee konni. Ɔɔbo zaa meŋ kon kyebe, bonso a koroŋ boma tɔlɛ la.”
66021005	Ka a neɛ na naŋ da zeŋ a naaloŋ dakogo zu da yeli, “Kyɛllɛ, N maale la bon zaa paala!” Ka O pãã leɛ yeli, “Ŋmaa ama biŋ, bonso a yelbie ama waa la yeldɛlle ne yelmeŋɛ.”
66021006	Ka O yeli ko ma: “A e la baare. Maa la a Alfa ne a Omega, a piiluu ane a baaraa. N na tere la kõɔ̃ naŋ yi a nyɔvore kõɔ̃bulii weɛlɛ ko neɛ na zaa sobɔ na kõɔ̃ nyuuri naŋ kpɛ.
66021007	A neɛ na zaa naŋ toɔna na di la ama zaa gbannoŋ, kyɛ ka N e o Naaŋmen, kyɛ ka o meŋ e N bidɔɔ.
66021008	Kyɛ a balaŋ naŋ maŋ zoro dambẽɛ̃, ne a basagdeu deme, ne a nempoɔne, ne a neŋkooreba, ne a pẽɛ̃pẽɛ̃ deme, ne a soɔ tẽẽ maaleba, ne a tebɛ deme, ne a ziri-ŋmaareba zaa, ba zie na la a mane naŋ dire ne vũũ ne gyermore. Ŋaa la a kũũ boyi sobɔ.”
66021009	A malkere ayopõĩ kaŋ naŋ taa a lalii ayopõĩ naŋ paale ne a yeltuori ayopõĩ pare baara deme, da wa la n zie a yeli, “Wa ! N na wuli fo la a pɔɔpaala, a Pelee pɔgɔ.”
66021010	Ka o tuo ma a Seɛ poɔ te do ne a taŋkpoŋ kaŋ zu naŋ do saa yaga lɛ, a te wuli ma a Tenkyerete, Gyɛrosalɛm, ka o sigre waara a yire a tenvelaa ne Naaŋmen zie.
66021011	A Tenkyerete da taa la Naaŋmen eŋno, ka o kyãã da waa na kusoŋ naŋ veɛlɛ zuo, a leɛ waa a na gyaspɛr kuuri, a la nyɛrɛ a na kõɔ̃ kpɔgɔ.
66021012	O da taa la dankyen ka o do saa yaga lɛ, ane dendɔe pie ne ayi ane malkere pie ne ayi ka ba zeŋ a dendɔe eŋne, ka ba meŋ da ŋmaa a Israel bidɔbɔ bale pie ne ayi yoe a dendɔe eŋne.
66021013	Dendɔe ata da kyaare la a sapare, ka ata kyaare a zu, ka ata kyaare a pare, kyɛ ka ata meŋ kyaare a luo.
66021014	A teŋ dankyen da taa la dankyen parɛɛ pie ne ayi, kyɛ ba meŋ da ŋmaa la a Pelee potuuribo pie ne bayi yoe a ama eŋne.
66021015	A malke naŋ da yeli yɛlɛ ane ma da taa la muri kaŋ naŋ waa a na daa ba naŋ maale ne salema ka o de manne ne a teŋ, a o dendɔe, ane o dankyeme.
66021016	Ka a teŋ da taa koŋkobo anaare, a waa wogi kyɛ leɛ waa yɛloŋ ka a seŋ taa. O da manne la a teŋ ne a muri na, a nyɛ ka o wogruŋ ta mɛlɛ turi ne kɔɔre anaare. O wogruŋ ane o yɛloŋ laŋ ne o duobu zaa da seŋ la taa.
66021017	O meŋ da manne la a teŋ dankyen ka o yɛloŋ meŋ waa mitari lezaata ne anuu. Nensaala mannoo la ka a malke da de manne ne.
66021018	Gyaspɛr la ka ba da de mɛ ne a dankyen, kyɛ ka ba da de salema welwel maale ne a teŋ naŋ nyɛrɛ a na kyaala.
66021019	Ba da maale la a teŋ dankyen pare zaa ne kuveɛle kaŋ zaa. A dankyen pare piilaa, gyaspɛr la ka ba da maale ne, ka ayi sobɔ e safaer, a ata sobɔ e kalsedone, ka anaare sobɔ e ɛmɛraldɛ,
66021020	anuu sobɔ e sardɔnoks, a ayoɔbo e sardeos, ayopõĩ sobɔ e kerosolait, anii sobɔ e bɛrol, awae sobɔ e topaz, a pie sobɔ e kerosoperase, ka a pie ne yeni sobɔ e gyasent, kyɛ ka a pie ne ayi sobɔ e amɛtost.
66021021	Ka a dendɔe pie ne ayi da la kupeɛle pie ne ayi, ka a dendɔre zaa maale are ne kupela bonyeni. A teŋ foɔle meŋ da maale la ne salema kyɛ nyɛrɛ a na kyaala.
66021022	N da ba nyɛ Naaŋmen die zaa a teŋɛ na poɔ, bonzuiŋ a Faŋ Zaa Daŋna Naaŋmen ane a Pelee la a o Naaŋmen die.
66021023	A teŋɛ da ba boɔrɔ ŋmenaa bee kyũũ ka a puri eŋ o, bonso a Naaŋmen eŋno da kyaane la a o poɔ kyɛ a Pelee meŋ e o kanea.
66021024	A tenne zaa na kyeŋ la o kyãã poɔ, kyɛ ka a teŋɛ zu namine na taa la ba eŋno ne ba gyermɛ wa ne a o poɔ.
66021025	Bebiri kaŋ zaa kon kyebe ka o dendɔe na pɔge, bonso, tensoɔ zaa kon kyebe a be.
66021026	Ba na de la a tenne zaa eŋno ne gyermɛ a wa kpɛ ne o poɔ.
66021027	Bondɛgre zaa kon kpɛ a poɔ, bee neɛ naŋ wa ne bompoɔrɔ, bee ziri-ŋmaa, ka balaŋ yoŋ O naŋ ŋmaa ba yoe eŋ a Pelee Nyɔvore Gane poɔ naane.
66022001	Ka a malke la leɛ wuli ma nyɔvore baa kõɔ̃ kaŋ, ka a nyɛrɛ a na kyaala, ka a zoro yire a Naaŋmen ne a Pelee naaloŋ dakogo puliŋ,
66022002	a sigre a teŋɛ foɔle senselensoɔ. A baa lobo zaa eŋɛ la ka a nyɔvore teɛ are. O maŋ wɔnɔ la wɔmɔ gbɛɛ pie ne ayi, a maŋ tere o wɔmɔ kyuu zaa poɔ. Ka a tevaare meŋ da waa a tenne zaa sammo tẽẽ .
66022003	Ŋmɛ-eŋ kon leɛ kyebe. A Naaŋmen ne a Pelee naaloŋ dakogo na be la a teŋɛ na poɔ, kyɛ O gbaŋgbaare na toŋ la ko O.
66022004	Ba na nyɛ la O niŋe, kyɛ ka O yuori be ba gberi eŋne.
66022005	Ka tensoɔ kon kyebe, ka ba meŋ kon boɔrɔ kanea vũũ bee ŋmenaa kyãã, bonso, a Daŋna Naaŋmen na ko ba la kyãã. Kyɛ ba na di la naaloŋ tegteglɛ.
66022006	Ka a malke yeli ko ma, “A yelbie ama e la yeldɛlle ne yelmeŋɛ. A Ŋmen-noɔr deme seere Daŋna Naaŋmen toŋ la O malke ka o wa wuli O gbaŋgbaare bon na naŋ kon kɔɔre kyɛ wa.”
66022007	“Kyɛllɛ, N waara la wiẽũ lɛ. Maaloo be la a neɛ na naŋ are gu a daŋ-nyaabo yelbie naŋ be a gane ŋa poɔ.”
66022008	Kyɛ Maa Gyɔn, nyɛ la kyɛ woŋ a ama zaa. Kyɛ N naŋ da woŋ kyɛ nyɛ a zaa, N da le la a malke na naŋ da wullo ma a yɛlɛ ama gbɛɛ puliŋ a na puori.
66022009	Kyɛ ka o da yeli ko ma, “Ta e lɛ! N e la a fo gbaŋgbaa tasobɔ naŋ poɔ a fo yɔɔmine a Ŋmen-noɔr deme, ane a balaŋ naŋ na are gu a gane ŋa yelbie, poɔ. Puori Naaŋmen!”
66022010	Ka o leɛ yeli ko ma, “Ta mare pɔge a daŋ-nyaabo yelbie a gane ŋa poɔ, bonso a saŋ tara la.
66022011	Vɛŋ ka a neɛ na naŋ ba tori, ka o kyãã erɛ o yelbatori eroŋ; vɛŋ ka a neɛ na naŋ toŋ tondɛgɛ, ka o kyãã tonɔ o tondɛgɛ; vɛŋ ka a neɛ na naŋ e yeltori sobɔ, ka o kyãã waa yeltori sobɔ; kyɛ vɛŋ ka a neɛ na naŋ e kyerete sobɔ, ka o kyãã waa kyerete sobɔ.”
66022012	“Kyɛllɛ, N waara la wiẽũ lɛ! N yɔɔre be la N zie ka N na tõɔ̃ de ko neɛ kaŋ zaa a seŋ lɛ o naŋ toŋ.
66022013	Maa la a Alfa ane a Omega, a piiluu ne a baaraa, a danwẽɛ̃ ane a pare baara sobɔ.
66022014	“Maaloo be la balaŋ naŋ eŋnɛ Naaŋmen nɔe, ka ba taa sori a na di a nyɔvore tewɔmɔ kyɛ na tõɔ̃ tu a dendɔe kpɛ a teŋɛ poɔ.
66022015	A yeŋ poɔ la ka a baare be, ne a soɔ tẽẽ maaleba, ne a pẽɛ̃pẽɛ̃ deme, ne a neŋkooreba, ne a tebɛ deme, ane neɛ na zaa naŋ nɔnɔ ziri-ŋmaa.
66022016	“Maa, Yesu, toŋ la N malke ka o wa di a yɛlɛ ama danseɛ ko yɛnee naŋ poɔ a puoru deme poɔ. Maa la a David nyagre ne o bidɔgraa, a Zivɛlmɛ Ŋmarbiri Nyegraa.”
66022017	A Seɛ ne a pɔɔpaala yele la, “Wa!” A neɛ na naŋ wono, vɛŋ ka o yeli, “Wa!” A neɛ na kõɔ̃ nyuuri naŋ kpɛ, vɛŋ ka o wa; kyɛ a neɛ na zaa naŋ sereŋ boɔrɔ, vɛŋ ka o wa de a nyɔvore kõɔ̃ weɛlɛ.
66022018	N dire la danseɛ a ko neɛ na zaa naŋ wono a gane ŋa daŋnyaabo yelbie: Ka neɛ zaa leɛ ŋmaa ŋmaabo zaa poɔ ama poɔ, Naaŋmen na ko o la a yeltuori ba naŋ manne biŋ a gane ŋa poɔ.
66022019	Kyɛ ka neɛ meŋ wa iri a yelbiri kaŋ zaa bare a daŋ-nyaabo gan ŋa poɔ, Naaŋmen na iri la o deme bare a nyɔvore tewɔmɔ poɔ ane a tenkyerete poɔ ane a yɛlɛ ama ba naŋ manne biŋ a gane ŋa poɔ.
66022020	A neɛ naŋ dire a yɛlɛ ama danseɛ yele la, “Yelmeŋɛ, N waara la wiẽũ lɛ.” Amen. Oo, Fõõ wa, Daŋna Yesu.
66022021	Ka a Daŋna Yesu Kristo nɔndeteroo be a Ŋmendeme zaa zie. Amen.
