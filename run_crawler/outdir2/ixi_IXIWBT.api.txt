40001001	U Jesucristo uva' tiaal David, as tiaal u Abrahame' Aak unpajte. As ech vib'ii unq'a q'esla ib'aal Aak ile':
40001002	As ik'aol Abraham u Isaac; ik'aol u Isaac u Jacob; ik'aol u Jacob u Judá tuk' unq'a titz'in tatzike';
40001003	ik'aol u Judá u Fares tuk' u Zara. As Tamar ib'ii vitxutxe'. As ik'aol u Fares u Esrom ik'aol u Esrom u Aram;
40001004	ik'aol u Aram u Aminadab; ik'aol u Aminadab u Naasón; ik'aol u Naasón u Salmón;
40001005	ik'aol u Salmón u Booz. As itxutx u Booz u Rahab. Ik'aol u Booz u Obed. As itxutx u Obed u Rut. Ik'aol u Obed u Isaí;
40001006	ik'aol u Isaí u David uva' ok ijlenaalil. Ik'aol u David u Salomón. As itxutx u Salomón u ixoj uva' tixqelik u Urías.
40001007	Ik'aol u Salomón u Roboam; ik'aol u Roboam u Abías; ik'aol u Abías u Asa;
40001008	ik'aol u Asa u Josafat; ik'aol u Josafat u Joram; ik'aol u Joram u Uzías;
40001009	ik'aol u Uzías u Jotam; ik'aol u Jotam u Acaz; ik'aol u Acaz u Ezequías;
40001010	ik'aol u Ezequías u Manasés; ik'aol u Manasés u Amón; ik'aol u Amón u Josías.
40001011	As ech unb'iit teq'ol b'en unq'a tiaal Israel preexhuil tu u Babilonia, as ik'aol ve't u Josías u Jeconías tuk' unq'a titz'ine'.
40001012	Tul ma'tik ib'en ve't unq'a tiaal Israel preexhuil tu u Babilonia, as ik'aol ve't u Jeconías u Salatiel. As ik'aol u Salatiel u Zorobabel;
40001013	ik'aol u Zorobabel u Abiud; ik'aol u Abiud u Eliaquim; ik'aol u Eliaquim u Azor;
40001014	ik'aol u Azor u Sadoc; ik'aol u Sadoc u Aquim; ik'aol u Aquim u Eliud;
40001015	ik'aol u Eliud u Eleazar; ik'aol u Eleazar u Matán; ik'aol u Matán u Jacob;
40001016	ik'aol u Jacob u Xhu'l, vitzumel u Ma'le'. As a' u Ma'le' vitxutx u Jesús uva' Cristo.
40001017	As kaalaval jolol unq'a tiaal u Abraham uve' xe'tik tzan sti'. As a' ulkat ti' u David. Kaalavat jolte uve' xe'tik tzan ti' u David. As a' ulkat tul uva' sitxeypik b'en unq'a tiaal Israel preexhuil tu Babilonia. Kaalavat jolte tul siq'aavik ve't tzan unq'a tiaal Israel tu vitename'. As a' ulkat tul uva' stitz'eb' u Cristo.
40001018	Ech u titz'eb' u Jesucristo ile'. Tul k'ujlik ve't tzii ti' u Ma'le' tuk' u Xhu'le' ti' uva' la teq'o tib' cha'ma as tul ye'xnik teq'ot tib' cha'ma, as je' ve't ventasioon ti' u Ma'le', vitxutx u Jesúse', ta'n u Tiixhla Espíritue'.
40001019	As jikik chit itxumb'al u Xhu'le', vitzumel u Ma'le', vatz u Tiixhe'. As ye' nikat isa' u Xhu'le' teesal iq'ii u Ma'le' vatz unq'a tename'. Tal ve't je' u Xhu'le' ste uva' tu kuxh isuuchil la taq' ve't kan u Xhu'le' u Ma'le'.
40001020	Tul uva' nikat ib'an ve't je' u Xhu'le' tivi', as ul tal ve't uma'l u ángel ste tivatzik'. As ech tal u ángel ile': «Axh Xhu'l, tiaal David, ye' kuxh xo'v axh ti' eeq'ot eeb' tuk' u Ma'le', tan a' u Tiixhla Espíritue' kat ul aq'on kan ventasioon sti'.
40001021	As la til ve't ixoj uma'l u ne'. As tul la itz'eb'i, as Jesús ib'ii u ne'e' la eb'ane', tan a'e' la q'alpun vitename' vatz vipaave',» ti'k u ángel tal te u Xhu'le'.
40001022	As ech kat ib'an ve'te' eche' uva' tal kan u Kub'aal Tiixhe' ta'n u q'ajsan tetz viyole' tul uva' ech tal Aak ile':
40001023	La je' ventasioon ti' uma'l u q'opo ixoj. As la til ixoj uma'l u ne'. As tul la oksal ib'ii u ne'e', as Emanuel ib'ii la ib'ane', ti'k viyol u Tiixhe' uva' tal kan.  As a' isuuchil u yole' uva' Emanuel tu kuyolb'al: Ate' u Tiixhe' sqi'.
40001024	Tul ul taama u Xhu'le' ta'n vivatzik'e', as inima ve't u Xhu'le' kam uva' tal u ángel ste. As k'uxh teq'o ve't tib' u Xhu'le' tuk' u Ma'le',
40001025	as ye'l u Xhu'le' nikat ivat k'atz u Ma'le'. Pet itz'eb'nal ve't u ne'e'. As tul itz'eb' u ne'e', as Jesús ib'ii u ne'e' uva' toksa ve't u Xhu'le'.
40002001	As tul atik ok u Herodese' ijlenaalil tu u Judea, as tul b'ex itz'eb'oj u Jesúse' tu u tal tename' uva' Belén, uva' echen tu u Judea. As oon ve't ka'l unq'a naj tu u Jerusalén uva' nimal txumb'al chusel sta'n as tuk' ti' unq'a tx'umile'. As a' tzaanajkat chajnaj tu u b'uuq'eb'al q'ii.
40002002	As ech ul tal chajnaj ile': —¿Katil atkat u tijlenaal unq'a tiaal Israel uva' kat itz'eb'ya? Tan tul atik o' tu u b'uuq'eb'al q'ii as kat qil tzan uma'l u tx'umil, texhlal tetz uva' kat itz'eb'ya. Esti'e' il o' qule' ti' qoksat iq'ii u ne'e',— ti'k chajnaj.
40002003	As b'ex alpo ve't te u Herodes uva' nikat tal chajnaj. As samun ve't naj tuk' unq'a aa Jerusaléne' skajayil ta'n u yole'.
40002004	As oora chit imolo ve't u Herodes unq'a iq'esal oksan iyol tenam vatz Tiixh uva' atik tu u Jerusaléne' tuk' unq'a uxhchile' uva' chusel tib' ti' unq'a tzaq'ite'. As ich'oti ve't naj te chajnaj uva' katil la itz'eb'kat u Cristo.
40002005	As ech tal ve't chajnaj ile': —Echen la itz'eb'kat u Cristoe' tu u tal tename' uve' Belén uva' echen tzitza' tu u Judea, tan eche' ni tal u yole' uva' tz'ib'amal kan ta'n uma'l u q'ajsan tetz viyol u Tiixhe' uva' ech ni tal ile':
40002006	Axh u tal tenam uve' Belén uva' echen tu u Judea, tan k'uxh ye'l aq'ii xo'l unjoltu unq'a tename' tu u Judea, as axh la aq'on el tzan uma'l u eq'on tetz b'ey vatz vuntename' uva' tiaal Israel, ti'k u yole' tal kan,—  ti'k chajnaj.
40002007	As ijutxi ve't u Herodese' imolol unq'a naje' uva' chuselik tib' ti' unq'a tx'umile'. As ib'an ve't u Herodese' ich'otil te chajnaj uva' jatva'x q'ii ichee u tx'umile' uve' til chajnaj.
40002008	As ech tal ve't u Herodes ile' tul ichaj b'en naj chajnaj tu u Belén: —B'enoj ex tu u Belén. As b'enoj etab'i itzib'lal u ne'e' sb'a'n. As tul la eleje', as la ul etal sve, tan la b'en vile' ti' voksat iq'ii,— ti'k u Herodese'.
40002009	As tul tab'i chajnaj viyol u Herodese', as b'en ve't chajnaj. As an chit u tx'umile' uva' ma'tik tilat chajnaj tu u b'uuq'eb'al q'ii as til ve't chajnaj unpajte. As a'e' eq'on b'ey vatz chajnaj. As a' b'ex txakeb'ojkat u tx'umile' tiib'a u kab'ale' uve' atikkat u ne'e'.
40002010	As va'lik chit itxuq'txun ve't chajnaj tul til ve't chajnaj u tx'umile'.
40002011	As ok ve't chajnaj tu u kab'ale'. As til ve't chajnaj u ne'e' k'atz vitxutxe', u Ma'le'. As ku' ve't chajnaj qaaloj svatz ti' toksal iq'ii u ne'e'. As ijaj ve't chajnaj unq'a ikaaxhae'. As toya ve't chajnaj u b'a'nla q'an ch'ich'e' te u ne'e', tuk' incienso, as tuk' tx'umtx'ulla tz'akab'al uva' mirra ib'ii.
40002012	Tul q'aav ve't chajnaj, as ul alpo te chajnaj tivatzik' uva' ye' la q'aav ve't chajnaj vatz u Herodese'. Esti'e' va'len b'ey teq'o ve't chajnaj ti' iq'aav tu vitename'.
40002013	Tul kuxh el ch'u'l unq'a naje' uva' chuselik tib' ti' unq'a tx'umile', as ul ve't uma'l u ángel tivatzik' u Xhu'le' unpajte. As ech ul tal ile': «Xhu'l, txakpen. As kuxh tu u Egipto tuk' u ne'e' as tuk' vitxutxe'. As la atin ex tzitzi'. As in lanal alon see uva' jatu la el ch'u'l ex tzitzi', tan tuk ichuk u Herodes u ne'e' ti' iyatz'ata',» ti'k u ángele' tal te u Xhu'le'.
40002014	As yak kuxh ul ve't taama u Xhu'le' tu u aq'b'ale'. As txakpu ve'te'. As teq'o ve't u ne'e' tuk' vitxutxe'. As b'en ve't tu u Egipto.
40002015	A' atinkat cha'ma tu u Egiptoe'. Pet kamnal ve't u Herodes. As b'ex ib'ana kam uva' tal u Tiixhe' te unq'a q'ajsan tetz viyole', tan ech tal Aak ile': «Kat unmolo tzan vunK'aole' tu u Egipto,» ti'k u Tiixhe'.
40002016	Tul til ve't u Herodese' uva' chulil kan naj syol ta'n unq'a naje' uva' chuselik tib' ti' unq'a tx'umile', as ul ve't ivi' naj. As ichaj ve't b'en naj unq'a sole' ti' iyatz'at unq'a talaj ne' xaake' tu u Beléne' tuk' tu unq'a talaj tename' uva' najlich u Belén. As a' unq'a ne'e' yatz'pi uve' ye'xnik ib'an ka'va'l iyaab', tan a' b'enkat u Herodese' ti' tachax unq'a q'iie' uva' alax ste ta'n unq'a naje'.
40002017	As b'ex ib'an u yole' uva' tal kan u Tiixhe' ta'n u q'ajsan tetz viyole' uva' Jeremías, tul ech tal ile':
40002018	La ab'il ve't tuul ivi' unq'a ixoje' tu u Ramá uva' saq'chib'al chit toq'e', tan kat kamyu ve't unq'a tale'. As a' u Raquel ni toq'e' ti' unq'a tale' uve' kat kami. As ye' nisa' uva' la mutxb'eli, ti'k u Jeremíase'.
40002019	Tul ma'tik ikam ve't u Herodese', as ul tal uma'l u ángel tivatzik' u Xhu'le' tu u Egipto.
40002020	As ech ul tal ile': «Xhu'l, txakpen. Kuxh ve'te' tuk' u ne'e' as tuk' vitxutxe'. As q'aavoj ex tu vetename', tan kat kamyu ve't u Herodese' uva' nikat alon ikam u ne'e',» ti'k u ángel.
40002021	As txakpu ve't u Xhu'le'. As teq'o ve't u ne'e' tuk' vitxutxe'. As q'aav ve't cha'ma tu u tx'ava'e' uva' tetz unq'a tiaal Israele'.
40002022	As tul tab'i u Xhu'le' uva' a' u Arquelao, vik'aol u Herodese', atik ve't ok ijlenaalil sich'exel vib'aale' tu u Judea, as xo'v ve't u Xhu'le' ti' toon tu u Judea. As ul tal ve't u ángel tivatzik' uva' la uch ib'en tu u Galilea. As esti'e' a' b'enkat ve't tu u Galilea.
40002023	As b'ex ve't cha'ma jejeb'oj tu u tename' uva' Nazaret. As b'ex ib'an ve't u yole' uve' alel kan ta'n unq'a q'ajsan tetz viyol u Tiixhe' uva' aa Nazaret u Jesúse' la ib'ane'.
40003001	As tu ve't unq'a q'iie', as ul tal ve't u Xhune' viyol u Tiixhe' tu u tzuukin tx'ava'e' uva' at tu u Judeae'. As a' u Xhune' uva' nik aq'on ku' unq'a uxhchile' xe' u a'e'.
40003002	As ech nik tal u Xhun ile' tul nik tal viyol u Tiixhe': —¡Ek'axataj vepaave'! Tan il u Tiixh ile' tul ve't tuk' u tijle'me' ti' vitename',— ti'k u Xhune'.
40003003	As a' u Xhune' uve' kat tal kan u Isaías, u q'ajsan tetz viyol u Tiixhe', tul ech tal ile': Tan la uch uma'l u sik'i'm tu u tzuukin tx'ava'e'. As ech la tal ile': «¡Eb'antaj etuche' ti' ek'ulat u Kub'aale'! ¡As ejikb'a'taj vetxumb'ale' eche' ijikb'a'l umaj b'ey!» chaj la tale', ti'k u Isaías.
40003004	As u toksa'm u Xhune', as a' vixi'l u camello uva' chemike. As k'alik ok uma'l u tz'u'm xe' tuul. As a' unq'a sak'e' nik techb'u tuk' u ta'l kab'e'.
40003005	As mama'la tenam nikat tex ab'in ve't viyol u Xhune'. At uxhchil tzaa tu u Jerusalén as tuk' tu u Judeae' skajayil. As at uxhchil tzaa tu unq'a talaj tename' tzi' u nimla a'e' uva' Jordán ib'ii.
40003006	As jank'al unq'a uxhchile' uve' nikat tal vipaave' te u Tiixhe', as taq' ve't ku' u Xhune' unq'a uxhchile' xe' u nimla a'e' tuk' vib'ii u Tiixhe'.
40003007	Tul til ve't u Xhune' uva' ye' saach unq'a fariseoe' tuk' unq'a saduceoe' ooni ti' uva' la ku' xe' u a'e', as ech tal ve't u Xhun ile' te chajnaj: —¡Ech vetxumb'ale' eche' u tx'i'latxooe'! ¿Tan ab'il kat alon sete uva' la ooj ex vatz u k'axk'oe' uve' tule'?
40003008	Eb'antaj u b'a'ne', texhlal tetz uva' kat ek'axal etib' vatz u Tiixhe'.
40003009	As ye' etitz'a uva' ti' kuxh uva': «O' tiaal u Abraham,» ch'ex netale', as ye'l ex la pal ex tu u k'axk'oe' uva' tule'. Pet tuk val sete uva' eche' k'axk'o koj ib'ensat u Tiixhe' unq'a k'ub'e' stiaal u Abraham.
40003010	As ech ve't b'anel eta'ne' eche' unq'a tze'e' uva' at ve't ok u k'oxb'ale' sti' ti' itzok'pu unq'a taq'il tze'e'. As ab'iste u tze'e' uve' ye' b'a'n vivatze' ni taq'e', as la tzok'ax el. As la sutil ok tu xamal.
40003011	Jik chit tuk val sete, tan xe' kuxh a'e' ni vaq'kat ku' ex, texhlal tetz uva' kat ek'axal vepaave'. Pet ech koj uma't u uxhchile' uva' a'n tule', tan nime' u tijle'me' svi'. As jit unk'ulele' uva' la unsaapu vixa'pe'. As tul la uli, as Aake' la oksan u Tiixhla Espíritu tu vetaanxelale', as la ijikb'a' ve't ex Aak tuk' vixamalile'.
40003012	Tan ech la b'anche' sete eche' nib'anchu te u trigo, tan il u txaab'al tetz u trigoe' ile' at tiq'ab' Aak. As la ikol ve't Aak u b'a'nla trigoe' tu u tatinb'ale'. Pet ech koj u ch'ise', tan yaklo'k tu u xamale', uma'l u xamal uva' ye'xh jatu la tzaai,— ti'k u Xhune'.
40003013	As tzaa ve't u Jesúse' tu u Galilea. As ul ve't Aak tzi' u Jordáne' uva' atikkat u Xhune', ti' uva' la aq'ax ve't ku' Aak xe' u a'e' ta'n u Xhune'.
40003014	As ye' nikat isa' u Xhune'. As ech tal u Xhun ile' te u Jesúse': —Ye'le, Pap, tan ¿kam q'ii uva' in la aq'on ku' axh xe' u a'e'? Pet axhe' la aq'on ku' in xe' u a'e'. As tul a' naale' uva' in la aq'on ku' axh,— ti'k u Xhune'.
40003015	As ech tal ve't u Jesúse' ile': —Techal la untzojpisa uva' ni tal u Tiixhe',— ti'k u Jesúse'. As inima ve't u Xhune' viyol u Jesúse'. As taq' ve't ku' u Xhune' u Jesúse' xe' u a'e'.
40003016	As tul je' ve't ch'u'l u Jesúse' xe' u a'e', as ijajpu ve't tib' u almika'e'. As til ve't Aak iku' ch'u'l u Tiixhla Espíritu tu almika' uva' ech iku' ch'u'le' eche' umaj u paroomaxh. As ul ve't tiib'a u Jesúse'.
40003017	As ab'il uma'l u yol tu almika' uva' ech tal ile': —A' vunK'aole' uva', xo'n chit sve. As va'l chit untxuq'txun ve't sti',— ti'k u yole'.
40004001	As b'en ve't u Jesúse' tu u tzuukin tx'ava'e' ta'n u Tiixhla Espíritue', ti' uva' la ichuk u tx'i'lanaje' txumb'al ti' ipaavin u Jesúse'.
40004002	As ka'viinqil q'ii tuk' ka'viinqit aq'b'al uva' ye'l u Jesúse' nikat itx'a'ne'. As va'y ve't Aak.
40004003	As ul ve't u tx'i'lanaje' k'atz u Jesúse'. As ech tal ve't naj ile': —Asoj axh iK'aol u Tiixhe', as ala uva' la b'en unq'a k'ub'e' tx'ixil,— ti'k u tx'i'lanaje'.
40004004	Ech tal ve't u Jesús ile': —Ech ni tal viyol u Tiixh ile' uva' tz'ib'amal kan: Jit kuxh u tx'ixe' la isb'a'n unq'a uxhchile'. Pet kajayil chit unq'a yole' uve' ni tel ch'u'l titzi' u Kub'aal Tiixhe', as a'e' uve' la isb'a'n unq'a uxhchile',— ti'k Aak.
40004005	As b'en ve't u Jesúse' ta'n u tx'i'lanaje' tu u tenam uva' txaael ta'n u Tiixhe' uva' Jerusalén. As je' ve't Aak vi' u tostiixhe' ta'n u tx'i'lanaje'.
40004006	As ech tal ve't naj ile': —Asoj axh viK'aol u Tiixhe', as suti ku' eeb' tzitza', tan ech ni tal u yol ile' uva' tz'ib'amal kan: La ichaj tzan u Tiixhe' unq'a ángel ti' ul ilochat axh. As la ul ik'ul axh unq'a ángel aq'al uva' ye' la k'axb'u ve't avoj ti' umaj u k'ub',— ti'k u tx'i'lanaje'.
40004007	Ech tal ve't u Jesús ile': —Ech ni tal viyol u Tiixh ile' uva' tz'ib'amal kan: Ye' la uch ab'ek'at u Kub'aal Tiixhe',—  ti'k Aak.
40004008	As b'en ve't u Jesúse' vi' uma'l u nimla vitz ta'n u tx'i'lanaje'. As ik'uch ve't u tx'i'lanaje' te u Jesúse' jank'al unq'a vee' at tulaj unq'a tename' skajayil vatz u tx'ava'e' as tuk' unq'a itx'iib'al iq'ii unq'a tename' skajayil.
40004009	As ech tal naj ile': —Asoj la ku' axh qaaloj sunvatz ti' ooksat unq'ii, as la vaq' unq'a vee' see skajayil,— ti'k u tx'i'lanaje'.
40004010	Ech tal ve't u Jesús ile': —Jetz'en el sunvatz, tx'i'lanaj, tan ech ni tal uma't u yol ile' uva' tz'ib'amal kan: Ta'n kuxh u Tiixhe', u Kub'aale', la ku' axh qaaloj svatz. As Aak kuxhe' la anima,—  ti'k u Jesúse'.
40004011	As taq' ve't kan u tx'i'lanaje' u Jesúse'. As ul ve't ka'l unq'a ángel k'atz Aak ti' ilochpu ve't Aak.
40004012	As tul tab'i ve't u Jesúse' yol uva' ma'tik tok ve't u Xhune' tu u kaarsa, as q'aav ve't Aak tu u Galilea.
40004013	As taq' ve't kan Aak u Nazaret. As a' b'exkat ve't Aak jejeb'oj tu u Capernaúm uva' echen tzi' u nimla naab'e' uva' atikkat vitx'ava' u Zabulón tuk' u Neftalí.
40004014	As b'ex ib'an ve't u yole' uve' alelik kan ta'n u Isaías, u q'ajsan tetz viyol u Tiixhe', uva' ech nik tal ile':
40004015	Unq'a uxhchile' uve' jejle'l tu vitx'ava' u Zabulón tuk' tu vitx'ava' u Neftalí, tuk' unq'a uxhchile' uva' echen najlich u nimla b'eye' uva' yakle'l tzi' u mare', tuk' unq'a uxhchile' uva' echen jalit u Jordán, as tuk' unq'a jit tiaal Israel uva' jejle'l tu u Galilea,
40004016	as a' unq'a tename' uva' eyen u taanxelale' tu u q'ej toktoe'. As la til ve't unq'a tename' uma'l u txijun tetz u taanxelale' uva' nim talche'. As jank'al unq'a tename' uva' at tzan u kamchile' sti', as la txijul ve'te', ti'k u yole' uve' tal kan u Isaías.
40004017	Tul kat oon ve't u Jesús tu u Capernaúm, as xe't ve't Aak ti' talat viyol u Tiixhe'. As ech nik tal Aak ile': —¡Ek'axataj vepaave'! Tan il u Tiixh ile' tul ve'te' tuk' u tijle'me' ti' vitename',— ti'k u Jesús.
40004018	Tul nik ixaan u Jesús tzi' u mar tu u Galilea, as til ve't Aak u Simón uva' Lu', tuk' u titz'ine' uva' Lixh. As nik isuti b'en chajnaj vik'ache' xe' u mar, tan txeyol txay chajnaj.
40004019	As ech tal u Jesús ile' te chajnaj: —Xekeb'oj ex svi'. As la voksa ve't ex ti' uva' la eteq'o tzan unq'a tename' ti' tok sunk'atz,— ti'k u Jesús.
40004020	As yak kuxh taq' ve't kan chajnaj unq'a ik'ache'. As xekeb' ve't chajnaj ti' u Jesús.
40004021	B'iil kuxh ixaa u Jesús. As b'ex ilej Aak ka'va't unq'a txeyol txay uva' titz'in tib', tuk' u Jacobo tuk' u Xhun, vik'aol u Zebedeo. As xonlik kuxh chajnaj tuk' vib'aale' tu u barco, tan nikat kuxh ik'ooa chajnaj unq'a ik'ache'. As imolo ve't u Jesús chajnaj.
40004022	As yak kuxh taq' ve't kan chajnaj vib'aale' tuk' u barco. As xekeb' ve't chajnaj ti' u Jesús.
40004023	As b'ex ve't u Jesús chusun tu u atinb'ale' tetz nachb'al Tiixh, tulaj unq'a talaj tename' tu u Galilea skajayil. As nikat tal u Jesús isuuchil u b'a'nla yole' ti' u Tiixhe' uva' la ul ve't tuk' u tijle'me' ti' vitename'. As nikat ib'a'nxisa ve't Aak unq'a aach'o'me' skajayil, k'uxh kam kuxh ch'o'mil.
40004024	As pax ve't itzib'lal Aak tulaj unq'a tename' tu u Siria. As mama'la aach'o'm eq'ol tzan vatz Aak. As ati uva' sub'ul atik ok sk'atz. As ati uva' ch'u'jil elnallukat. As ati uva' ye' nikat itx'ol itiin vichi'ole'. As kat ib'a'nxisa ve't u Jesús skajayil.
40004025	As mama'la tenam xekelik ti' Aak. As xekelik unq'a aa Galilea tuk' unq'a aa Decápolis, tuk' unq'a aa Jerusalén, tuk' ka't unq'a aa Judea, as tuk' ka't unq'a tename' uva' jalit u Jordán.
40005001	As til ve't u Jesús u mama'la tenam. As je' ve't Aak vi' uma'l u vitz. As xoneb' ve't tzan Aak. As jetz'en ve't ok unq'a ichusulib' Aake' sk'atz.
40005002	As xe't ve't Aak chusun. As ech tal ve't Aak ile':
40005003	—Achveb'al chit unq'a uxhchile' uve' ootzimal sta'n uva' techal chit la lochpu ta'n u Tiixhe', tan a' uxhchile' uva' at tokeb'al xo'l unq'a tename' uva' at jaq' u tijle'm u Tiixhe'.
40005004	As achveb'al chit unq'a uxhchile' uve' nitxumune', tan la mutxb'el ve'te' ta'n u Tiixhe'.
40005005	As achveb'al chit unq'a uxhchile' uve' sula aama, tan tetze' u vatz tx'ava'e' skajayil la ib'ane'.
40005006	As achveb'al chit unq'a uxhchile' uve' niva'y u taanxelale' as nitzaj itzi' ti' ib'anat u jike' uva' ni tal viyol u Tiixhe', tan a'e' la lochpu ta'n Aak.
40005007	As achveb'al chit unq'a uxhchile' uve' nitxum ivatz imool, tan la itxum u Tiixhe' ivatz.
40005008	As achveb'al chit unq'a uxhchile' uve' tx'aael ve't u taanxelale' ta'n u Tiixhe', tan la til ve't tib' tuk' Aak.
40005009	As achveb'al chit unq'a uxhchile' uve' nichukun txumb'al ti' iya'sal ch'a'o, tan a'e' uva' me'al ik'aol u Tiixhe'.
40005010	As achveb'al chit unq'a uxhchile' uve' ni paleb'en unq'a k'axk'oe' ti' ib'anat u jike' vatz u Tiixhe', tan a' uxhchile' uva' at tokeb'al xo'l unq'a tename' uva' at jaq' u tijle'm u Tiixhe'.
40005011	As achveb'al chit ex ti' uva' nenima in as k'uxh la xe't unq'a uxhchile' seti'. As la yoq'pu ve't ex. As kam kuxh chuli yolil la alpu seti'.
40005012	Chiib'ojtaj ex. As txuq'txunoj ex, tan nime' vetx'aja'me' tuk aq'axoj sete tu almika'. As chiib'ojtaj ex k'uxh la epaleb'e k'axk'o, tan ech chit kat ulb'el unq'a q'ajsan tetz viyol u Tiixhe' tul uva' ye'xnik ul ex.
40005013	As ech exe' u atz'ame' xo'l unq'a tename'. Pet asoj la pal ve't ipitz'polil u atz'ame', as ye' la txakon ve'te', tan la koj uch ichee ipitz'polil unpajte. Pet la kuxh mak'pik ve't ele' tu b'ey. As la pal ipach' ve't unq'a xaole'.
40005014	As ech exe' eche' umaj txijub'al xo'l unq'a tename', eche' uma'l u tenam uva' at je' vi' uma'l u vitz, tan kajayil uxhchil la ilon.
40005015	As la koj uchi uva' tul la matxax umaj xamal, as a' la mujaxkat ok jaq' umaj kaaxha. Pet a' la aq'axkat je' vi' u matxb'ale', aq'al uva' la itxiju u xamale' unq'a uxhchile' skajayil uve' at tu u kab'ale'.
40005016	Echat chit ex la ib'ane', tan exe' la k'uchun u b'a'ne' vatz unq'a uxhchile' eche' nib'an u xamale' tul nitxijune'. As la til unq'a uxhchile' u b'a'ne' uve' neb'ane'. As la toksa ve't unq'a uxhchile' iq'ii u Kub'aal Tiixhe' uva' echen tu almika'.
40005017	Kamal netitz'a uva' kat ul in ti' ul veesat iyak'il u tzaq'ite' uva' tz'ib'amal kan ta'n u Moisés, tuk' viyol unq'a q'ajsan tetz viyol Aake'. As jit eesamal iq'iie' kat ul unb'ana. Pet kat ul in ti' ul valat isuuchil, as ti' ul unb'anata' kam uve' nital svi'.
40005018	As tuk val sete, tan tul ye'xnaj sotz u almika'e' tuk' u vatz tx'ava'e', as ye'le uva' ye' koj tuk ib'an umaj yol uva' tz'ib'amal kan. Pet techal chite' tuk ib'ane' skajayil kam uve' tz'ib'amal kan.
40005019	Tan ab'il uva' la teesa iyak'il umaj unq'a tzaq'ite' uve' tz'ib'amal kan uva' ch'oo kuxh iyolb'ele', asoj la ichus te unq'a tename' uva' ye' la nimali, as la eesal iq'ii u uxhchile' xo'l unq'a tename' uva' at jaq' u tijle'm u Tiixhe'. Pet ab'il uve' la niman unq'a tzaq'ite' as la ichus te unq'a tename' uva' la nimali, as nim chit talche' la ib'ane'.
40005020	As tuk val sete, asoj ye' la pal ex ti' enimat u jikla tzaq'ite' ti' uva' nib'an unq'a fariseo as tuk' unq'a uxhchile' uva' chusel tib' ti' unq'a tzaq'ite', as ye'l etokeb'al xo'l u tename' uva' at jaq' u tijle'm u Tiixhe'.
40005021	As ootzimal seta'n uva' ech ni tal uma'l u yol ile' uva' alax kan te unq'a tename' uva' na'ytzan: «Eyatz'ak umaj uxhchil, tan ab'il uve' la yatz'oni as tetz chit ve'te' uva' la b'en tu u choob'al paave',» ti'k u yole'.
40005022	Pet tuk val sete, as ab'il uve' la kuxh ul ivi' ti' umaj imool, as la chee ipaav vatz u b'anol isuuchil unq'a tename'. As ab'il uve' la toksa je' iq'ii tul la teesa iq'ii vimoole', as la chee ipaav vatz unq'a b'anol isuuchil u tename' uve' molel tib'. As ab'il uve' la chi'an taama ti' vimoole' tul niyoq'on sti', as a' la aq'axkat ve't b'en tu u choob'al paave'.
40005023	As tuk val sete, tul la eteq'o b'en umaj oy vatz u atinb'ale' uva' niyatz'pukat unq'a txooe', asoj la ul sek'u'l uva' yael etib' tuk' umaj etitz'in etatzik,
40005024	as la etaq' kan u oye' vatz u nachb'al Tiixhe'. As la b'en echuk vetitz'in etatzike' uve' yael etib' stuk'. As tul la ik'ul tib' eyol stuk', as a'n la b'en etaq'o'k u oye' vatz u nachb'al Tiixhe'.
40005025	Asoj at umaj uxhchil ni alon uva' la ixoch ex, as tul uva' atil ex tu b'ey, as oora kuxh la eyol sevatzaj ti' u yaaib'e' uva' neb'ane', tan la ib'ane' uva' la b'en ixoch ex te u b'aal tename'. As la aq'ax ve't ok ex tiq'ab' u mayule' uve' ni xeen u kaarsae'. As la juplik ve't ok ex tu u kaarsa.
40005026	As jik chit ni val sete, tan ye'l exe' la el ch'u'l ex tu u kaarsae'. Pet lanal chit echoo skajayil, jank'al uva' la ijaj u b'anol isuuchil unq'a tename' sete.
40005027	As ootzimal seta'n uva' ech ni tal uma't u yol ile' uva' alax kan: Ye' la ichuk u naje' tixoj. As ye' la moolin u ixoje', ti'k u tzaq'ite'.
40005028	Pet tuk val sete, tan ab'il uve' la ilon umaj ixoj asoj la kuxh tachva b'en naj u ixoje' ti' ib'anat u va'lexhe' stuk', as kat paavinyu ve't naj tu u taanxelale'.
40005029	Asoj la paavin ex ta'n u seb'al evatze', as eya'sataj epaavine' eela kuxh stuk' uva' kat eteesal el u b'aq' evatze', tan aal b'a'ne' uva' la etz'ej umaj u b'aq' evatze'. As ye' la b'en vechi'ole' skajayil tu u choob'al paave'.
40005030	Asoj la paavin ex ta'n u seb'al eq'ab'e', as eya'sataj epaavine' eela kuxh stuk' uva' kat etzok'lu el veq'ab'e' as kat sutil el, tan aal b'a'ne' uva' la etz'ej umaj veq'ab'e'. As ye' la b'en vechi'ole' skajayil tu u choob'al paave'.
40005031	As ootzimal seta'n unpajte uva' alax kan uva' ech ni tal ile': Ab'il la ijatx tib' tuk' tixqel as techanal la taq' naj uma'l u u'uj tiq'ab' ixoj, texhlal tetz uva' jatxel ve't tib' naj tuk' ixoj, ti'k u yole'.
40005032	Pet tuk val sete, tan asoj la ijatx tib' u naje' tuk' u tixqele', as tul ye'l ixoj kat iyansa tib' tuk' uma'toj naj, as iq'aaq'al naj uva' la paavin u tixqel naje'. As ab'il la teq'o tib' tuk' u ixoje', as la paavin ve'te' k'atz ixoj.
40005033	As ab'imal uma't u yol seta'n uva' alax kan te unq'a tename' na'ytzan uva' ech tal ile': Asoj la aal umaj ayol tuk' viB'ii u Tiixhe', as techal la atzojpisa kam uva' kat aala. As ye' la achuli yol, ti'k u yole'.
40005034	Pet tuk val sete, tan kamini'k kuxh etoksa k'atz veyole' ti' uva' la nimali. As etoksak kuxh u almika'e' k'atz veyole', tan ixonleb'al u Tiixhe' u almika'e'.
40005035	As mita'n u tx'ava'e' la etoksa k'atz veyole', tan ti' uva' ech u tx'ava'e' eche' ti'leb'al toj u Tiixhe'. As mita'n kuxh u Jerusalén la etoksa ti' veyole', tan ti' uva' itenam u Nimla Ijlenaale' u Jerusalén.
40005036	As mita'n kuxh la etoksa u xi'l evi'e' k'atz veyole', tan eche' la koj oleb' ex ti' isajb'isal uma'l u xi'l evi'e'. As mita'n la oleb' ex ti' iq'ejb'isale'.
40005037	Pet ech eyolon ile' tul la yolon ex: «An chite',» chaj ex, asoj an chittu'. As: «Ye'le,» chaj ex asoj jit'e'che'. Tan asoj jit ech eyolone' tul la yolon ex, as xe' u tx'i'lanaje' tzaanajkat vetxumb'ale'.
40005038	As ootzimal uma't u yole' seta'n uva' alel kan uva' ech ni tal ile': Ab'il uva' la poq'on el tzan b'aq' ivatz imool, as la poq'lik el u b'aq' ivatze' unpajte. As ab'il uva' la itoopisa el tee imool, as la toopisal el u tee unpajte, ti'k u yole'.
40005039	Pet ech koj uve' tuk val sete, tan eq'aavisak ich'exel u va'lexhe' uve' la b'anchu sete. Pet asoj la itz'ich umaj uxhchil u seb'al evatze', as etaq'taj ok unjalit vevatze'.
40005040	Asoj ab'il la ichuk ixe't seti' ti' imaat vekami'xhe', as etaq'taj vekami'xhe' tuk' vexheerkae' ste.
40005041	Asoj la alax sete ti' uva' la etija b'en umaj ijatz tu uma'l i'l, as ka'va'l i'l la etijakat b'en.
40005042	Asoj ab'il la jajon umaj kam sete, as etaq'taj ste. Asoj ab'il la ul jajon umaj kam sete sk'am, as ye'l ex la epi'u etib' ti' etaq'at ste.
40005043	As ootzimal uma't u yole' seta'n uva' alax kan uva' ech ni tal ile': «Xo'noj unq'a emoole' sete. As chi'anoj etaama ti' unq'a uxhchile' uve' nichi'an taama seti',» ti'k u yole'.
40005044	Pet ech koj uve' tuk val sete, tan xo'noj unq'a uxhchile' sete uve' nich'o'n taama seti'. As b'a'noj eyolon ti' unq'a uxhchile' uva' va'lexh iyolon seti'. As eb'antaj b'a'nil te unq'a uxhchile' uva' ni b'anon u va'lexhe' sete. As enachtaj Tiixh ti' unq'a uxhchile' uve' nixe't seti'.
40005045	Asoj ech la eb'ane', as ech ek'uchate' uva' ex me'al ik'aol u Kub'aale' uva' echen tu almika', tan Aake' ni aq'on el tzan u q'iie' ti' unq'a b'a'nla aamae' tuk' unq'a tx'i'la aamae'. As ni taq' Aak u jab'ale' ti' unq'a jikla aamae' tuk' ti' unq'a paasan tziie'.
40005046	Tan asoj a' kuxh unq'a uxhchile' xo'n sete uva' xo'n ex ste, as ¿kam umaj etx'aja'm q'ii la ek'ul sti'? ¿As ma ye' etootza uva' ech nib'an unq'a uxhchile' uva' ni molon u puaje' tetz u Roma?
40005047	Asoj a' kuxh unq'a etitz'in etatzike' netiixhi, as eelatel kuxh ex tuk' unq'a uxhchile' uva' ye' ni niman u Tiixhe'.
40005048	Pet jik chit ex la eb'ane' eche' u Kub'aale' uva' echen tu almika', tan jik chit Aake'.
40006001	As tuk val sete uva' ye' la epaxsa vi' unq'a tename' tul la eb'an umaj b'a'nil. As ti' inik kuxhtu' uva' la til ex unq'a tename' kam uva' kat eb'ana, tan asoj la epaxsa vi' unq'a tename', as ye'l etx'aja'm la taq' u Kub'aale' uva' echen tu almika'.
40006002	As tul la eb'an umaj b'a'nil te umaj uxhchil, as ye' la epaxsa vi' unq'a tename', eche' uve' nib'an unq'a ka'vatze' tu u atinb'ale' tetz nachb'al Tiixh as tulaj unq'a b'eye' aq'al uva' la oksal iq'ii chajnaj ta'n unq'a tename'. Pet tuk val sete uva' ta'n itx'aja'm chajnaje' uva' la oksal iq'ii chajnaj ta'n unq'a tename'.
40006003	Pet ech koj ex, tan tul la eb'an umaj u b'a'nil te umaj uxhchil, as katini'k etalkat. As mita'n la etal te umaj uxhchil uva' k'ulel tib' eyol stuk',
40006004	aq'al uva' ye'xheb'il la ootzin uva' kat eb'an uma'l u b'a'nil te umaj uxhchil. Pet a' kuxh u Kub'aale' uva' at tu almika' ootzin tetz u b'a'nile' uve' kat eb'ana, tan na'le' vatz Aak kam uve' neb'ane'. As la til unq'a uxhchile' u b'a'nile' uve' la ib'an Aak sete.
40006005	As tul la enach Tiixh, as eb'anak etetz eche' uve' nib'an unq'a naje' uve' ka'vatz, tan tul ninach chajnaj Tiixh, as acha'v chit te chajnaj tul nitxakeb' chajnaj tu u atinb'ale' tetz nachb'al Tiixh as tulaj unq'a ju' pe'e' as tu k'ayib'ale', ti' uva' la til unq'a tename'. Pet tuk val sete uva' ta'n itx'aja'm chajnaje' uva' la oksal iq'ii chajnaj ta'n unq'a tename'.
40006006	Pet ech koj ex, tan tul la enach Tiixh, as la ok ex tu vekab'ale'. As la ejup u tzi' kab'ale' aq'al uva' ex kuxh sejunal tuk' u Kub'aale' uva' ye'xheb'il ni ilon, tan na'le' vetaanxelale' vatz Aak. As la til unq'a uxhchile' u b'a'nile' uve' la ib'an Aak sete.
40006007	As tul la enach Tiixh, as pilq'i'k kuxh ex ti' veyole' eche' nib'an unq'a uxhchile' uve' ye' ootzin tetz u Tiixhe', tan a' ni tal je' ste uva' asoj la kuxh pilq'u ti' viyole', as a'e' nititz'a uva' la taq' Aak ste kam uva' nijaje'.
40006008	Pet eb'anak etetz eche' uve' nib'an unq'a uxhchile', tan ootzimale' ta'n u Kub'aale' kam uve' nisa'vit seti'. As at ve't sk'u'l Aak tul ye'xnaj ejaj te Aak.
40006009	As ech la etal ile' tul la enach Tiixh: Kub'aal Tiixh, echen axh tu almika'. Tiixhla b'ii chite' tatin vab'iie'.
40006010	As ulen ve'te' tuk' u eejle'me' ti' vatename' skajayil. As a' ni qale' uva' la ab'an vatz u tx'ava'e' kam uva' ni tal aama eche' uva' nab'an tu almika'e'.
40006011	B'an b'a'nil. Aq' vas qechb'ub'ale' uva' la qechb'u jun q'ii.
40006012	As sotzsa kupaave', Pap, ti' u va'lexhe' uve' nu kub'an savatz, eche' kusotzsat ipaav u kumoole' uve' ni paavin sukuvatz.
40006013	B'an b'a'nil. Achajpuk kan o' ti' kub'en tu u va'lexhe'. Pet la akol o' vatz u tx'i'lanaje', tan ta'n axhe' at eejle'm ti' unq'a tename' skajayil. As ta'n axhe' la qoksa aq'ii sb'enameen ti' chit ib'ene'. An chite'.
40006014	Tan asoj la esotzsa ipaav unq'a emoole' uva' nipaavin sevatz, as echat la ib'an u Kub'aale' uva' echen tu almika', tan la isotzsa Aake' vepaave'.
40006015	Pet asoj ye' la esotzsa ipaav unq'a emoole' ve't ni paavin sevatz, as ye'l vepaave' la isotzsa u Kub'aale' uva' echen tu almika'.
40006016	As eb'anak etetz eche' uve' nib'an unq'a ka'vatze', tan tul uva' nikuy chajnaj iva'y, as txumleb'al chit ivatz chajnaj nib'ane' vatz unq'a tename', tan a' nisa' chajnaj uva' la til unq'a tename' uva' nikuy chajnaj iva'y. Pet tuk val sete uva' ta'n itx'aja'm chajnaje' uve' kat oksal iq'ii ta'n unq'a tename'.
40006017	Pet ech koj ex, tan tul uva' la ekuy eva'y vatz u Tiixhe', as la exee evi'. As la etx'aa evatz,
40006018	aq'al uva' ye' la pal unq'a tename' stuul kam uva' neb'ane'. Pet vatz u Kub'aal Tiixhe' la eb'ankat, tan na'le' vetaanxelale' vatz Aak. As la til unq'a tename' u b'a'nile' uve' la ib'an Aak sete.
40006019	As tuk val sete, ye' kuxh etoksa etaama ti' u tx'iib'al q'iie' tzitza' vatz u tx'ava'e', tan jank'al uva' la emole', as la pok'te'. As moj la yani. As la kuxh esuti ve't el. As moj u elq'ome' la elq'an.
40006020	Pet a' la etoksakat etaama ti' emolat unq'a nimla tx'iib'al q'iie' tu almika', tan a'e' ye' la pok'ti. As ye' la yani. As mita'n u elq'ome' la elq'an.
40006021	As katil uva' nemolkat unq'a etetze', as tzitzi'e' netoksakat etaama.
40006022	As tuk val sete, tan u b'aq' evatze' ni k'uchun uva' kam vetxumb'ale', tan asoj b'a'n u b'aq' evatze', as b'a'ne' vetxumb'ale'.
40006023	Pet asoj va'lexh u b'aq' evatze', as echen exe' tu u q'ej toktoe' tuk' vetxumb'ale'. Tan asoj echen ex tu u q'ej toktoe' tuk' vetxumb'ale', as txumleb'al kuxh etatine' tu u q'ej toktoe'.
40006024	As ye' la uch taq'onvu umaj uxhchil xe' ka'va'l b'aal aq'on, tan la tixva kan u uxhchile' uma'l u b'aal aq'one'. As la ixo'ni uma'te. As moj la inima uma'l u b'aal aq'one'. As ye' la inima uma'te. Esti'e' la val sete, etoksataj etaama ti' u Tiixhe', tan asoj netoksa etaama ti' u tx'iib'al eq'iie' vatz u tx'ava'e', as ye' la uchi uva' la etoksa etaama ti' enimat u Kub'aal Tiixhe'.
40006025	Esti'e' ni val sete uva' ye' kuxh exaansa etaama ti' uva' kam la etechb'u sq'ejal, moj kam la etuk'a, as mita'n ti' unq'a etoksa'me' uva' kam la etoksa'mi, tan nim talche' vetiichajile' ti' vetechb'ub'ale'. As nim talche' vechi'ole' ti' vetoksa'me'.
40006026	Etiltaj unq'a tz'ikine' uve' nixich'an tu almika', tan ye'l txoo ni tave'. As ye'l txoo nipitx'one'. Ye'l ik'uay txoo ati. As a' u Kub'aal Tiixhe' uva' echen tu almika' ni aq'on techb'ub'al txoo. ¿As a' kol chit ve't ye'l ex q'a? Tan nim etalche' ti' unq'a tz'ikine'.
40006027	As tuk val sete uva' ye'l umaj ex la koj oleb' ex ti' ech'iisat etxakeb'e' tuk' ka'va'toj k'uchb'al, as k'uxh nexaansa etaama sti'.
40006028	As ye' kuxh exaansa etaama ti' uva' kam la etoksa'mi. Pet etitz'ataj unq'a xu'me', tan acha'v chit ich'iie', as k'uxh ye'xhkam ni taq'onve' as ye'xhkam nichemone'.
40006029	Pet tuk val sete, tan mita'n kuxh u ijlenaal Salomón kat lejon ivejat tib' tuk' u toksa'me' ti' unq'a xu'me', as k'uxh xo'veb'alik kuxh naj ti' ivejat tib'.
40006030	As ch'i'umal chit unq'a xu'me' uve' cheesamal ta'n u Tiixhe', as k'uxh ye' kuxh jatva'l q'ii stuul as kat tzaj ve'te' as eela itz'e' ve'te' tuk' unq'a ch'ise'. As a' kol chit ye' la ib'an Aak q'a sete ti' elochpe' tan nim etalche' ti' unq'a xu'me', ex uva' b'iil kuxh u k'ujleb'al ek'u'le' at ti' u Tiixhe'.
40006031	As ye' kuxh exaansa etaama. As ye' la etal ech ile': «¿Kam tuk qechb'u? As ¿kam tuk quk'a? As ¿kam tuk qoksa'mi?» chajini'k ex etala,
40006032	tan a' kuxhe' ni titz'a unq'a tename' uve' ye' ni niman u Kub'aal Tiixhe'. Pet ech koj ex, tan ootzimale' ta'n u Kub'aal Tiixhe' uva' echen tu almika' kam uva' nisa'vit seti'.
40006033	Pet aal b'a'ne' uva' la ok ex xo'l unq'a tename' uva' at jaq' u tijle'm u Tiixhe'. As etoksataj etaama ti' eb'anat u jikla txumb'ale' vatz Aak. As Aake' la aq'on ve't unq'a vee' skajayil sete, kam uva' nisa'vit seti'.
40006034	Esti'e' ni val sete, ye' kuxh exaansa etaama ti' u q'iie' uve' q'ejal, tan kam kuxhe' eq'omal ta'n junun unq'a q'iie'. As kat kuxh ib'anle' kam uva' eq'omal ta'n junun unq'a q'iie'.
40007001	Ye' kuxh eb'an isuuchil vemoole', aq'al uva' ye' la b'anax esuuchil ta'n vemoole',
40007002	tan kam chit eb'anat isuuchil vemoole', as echat chit la b'anax sete. As kam chit u txumb'ale' uva' la eb'an ti' vemoole', as echat chit la b'anchu sete.
40007003	¿As kam q'ii uve' va'l kuxh esajit ok u tal ch'ise' tu vivatz vetitz'in etatzike', as tul ye' netil je' etib' tul at uma'l u potzo'm tu vevatze'?
40007004	Tan asoj at uma'l u potzo'm tu vevatze', as ¿la kol uch etalat q'a te vetitz'in etatzike' uva': «¡Qe'na! Tuk veesa el tzan u tal ch'ise' tu vavatze',» ma chaj ex la etale'? ¡Tul il u potzo'm ile' at tu vevatze'!
40007005	¡Ex kuxh ka'vatz! Eteesataj u potzo'me' tu vevatze' b'axa. As a'n la uch etilat ve't u ch'ise' tivatz vetitz'in etatzike'. As la eteesa ve't el.
40007006	Pet tuk val sete, tan ye' la uch etalat u b'a'nla yole' te unq'a uxhchile' uva' ye' la sa'on tab'it viyol u Tiixhe', tan a'e' ye' la niman. As la ib'ane' uva' la ul ivi' seti' eche' nib'an unq'a tx'i'e' tul uva' nichi' ex tx'i'. As moj ech itxumb'al unq'a uxhchile' eche' unq'a chichame', as latz' koj ti' txoo, tan la kuxh ipach' txooe' tu toj.
40007007	As ejajtaj. As la aq'pe' sete. Echuktaj. As la eleje'. As et'oktaj u tzi' kab'ale'. As la jajpe' u tzi' kab'ale' sevatz.
40007008	Tan ab'il uva' la jajon, as la ik'ule'. As ab'il uva' la chukun, as la ileje'. As ab'il uva' la t'okon u tzi' kab'ale', as la jajpe' u tzi' kab'ale' svatz.
40007009	¿As at kol umaj ex q'a uva' la tx'akon taq'ax umaj k'ub' te vetalaj intxa'e' tul la ijaj ipaan sete?
40007010	¿As moj ichib'il tx'i'latxoo la etaq' te vetalaj intxa'e' tul la ijaj unb'ooj chib'il txay sete?
40007011	Tan k'uxh tx'i'la aama chit ex, as ootzimal seta'n uva' a' u b'a'ne' netaq' te unq'a etalaj intxa'e'. ¿As a' kol chit ye'l u Kub'aal Tiixhe' q'a uva' at tu almika'? Tan nime' vib'a'nil Aake' seti'. Tan la taq' Aake' u b'a'nile' sete, ab'iste ex uva' la jajon te Aak.
40007012	As kam kuxh uva' la eb'ane', as echat la eb'an te unq'a uxhchile' eche' uva' nesa' uva' la b'anchu sete. Tan ech isuuchil u tzaq'ite' uva' tz'ib'amal kan, as tuk' ka't unq'a yole' uva' itz'ib'a kan unq'a q'ajsan tetz viyol u Tiixhe'.
40007013	As okoj ex tu u tzi' kab'ale' uva' ch'oo kuxh ivatz, tan at uma't u tzi' kab'ale' uva' nim chit ivatz. As at uma't u b'ey uva' nim chit ivatz uva' ech toon tu u choob'al paave'. As nimal unq'a tename' ni tok tu u nimla tzi' kab'ale'.
40007014	Pet ka'l kuxh unq'a uxhchile' la itx'ol tok tu u tzi' kab'ale' uva' ch'oo kuxh ivatz as tuk' tu u b'eye' uva' ch'oo kuxh ivatz uva' la eq'on unq'a uxhchile' tu vitiichajile' uve' ye'l iya'teb'al.
40007015	Esti'e' ni val sete, atoj chit enachb'al vatz unq'a chulin yole' uva' nu kuxh ib'ensa tib' q'ajsan tetz viyol u Tiixhe'. As ech tilon vitxumb'ale' eche' uma'l u b'a'nla kaneero'. Pet ech koj u taanxelale', tan eche' uma'l u xo' ti' ichi'at ex.
40007016	Pet a' vitxumb'al unq'a uxhchile' la k'uchun sete ma b'a'n moj ye'le, eche' nib'an unq'a tze'e', tan ye' la uch quxat uuva ti' u ch'i'xe'. As ye' la uch quxat higuera ti' u vokkin ch'i'x.
40007017	As jank'al unq'a tze'e' uve' b'a'n, as b'a'n vivatz tze'e'. Pet ech koj u tze'e' uve' ye' b'a'n, tan va'lexh vivatz tze'e'.
40007018	As u tze'e' uve' b'a'n, as ye' la uch taq'at tze' ivatz uva' ye' b'a'n; as u tze'e' uve' ye' b'a'n, as ye' la uch taq'at tze' ivatz uva' b'a'n.
40007019	Pet jank'al unq'a tze'e' uve' va'lexh ivatz ni taq'e', as la tzok'ax el. As la oksal tu u xamale'.
40007020	Esti'e' ni val sete uva' a' vitxumb'al unq'a uxhchile' la k'uchun ma b'a'n moj ye'le, eche' uva' nib'an unq'a tze'e'.
40007021	As jit kajayil unq'a uxhchile' uva' ni alon sve: «¡Kub'aal Jesús! ¡Kub'aal Jesús!» taq'e' ni tal sve, as ye'l tokeb'al xo'l unq'a tename' uva' at jaq' u tijle'm u Tiixhe'. Pet ta'n kuxh unq'a uxhchile' uve' ni niman kam uve' nisa' Aak uva' la ib'ane'.
40007022	As la ib'an uma'l u q'ii uva' nimal uxhchil la alon sve, «¡Kub'aal Jesús! ¡Kub'aal Jesús!» chaj la tal sve. As ati la alon uva': «Tuk' vab'iie', Pap, kat qal vayole'; as tuk' vab'iie' kat qeesa el unq'a sub'ule'; as tuk' vab'iie' kat kuk'uch vanimla b'a'nile' vatz unq'a tename',» chaj ve'te' la tal sve.
40007023	As ech la val ve't ile': «Ye' vootzaj ex. Jetz'enoj el ex sunvatz, tan ex b'anol tetz unq'a va'lexhe',» chaj in la val ve't ste.
40007024	As ab'il uve' la ab'in vunyole' as la inima, as la ib'an eela tuk' umaj naj uva' at itxumb'al, as la ilak vikab'ale' vi' u sivane'.
40007025	As tul la ul uma'l u mam jab'al tuk' uma'l u mam kajiq' ti' u kab'ale', as la sipk'u ve't unq'a a'e'. As ye'l u kab'ale' la ku'i, tan chab'amal chit ik'ujeb' u kab'ale' vi' u sivane'.
40007026	Pet ab'il uve' la ab'in vunyole' as ye' la inima, as la ib'an eela tuk' uma't u naj uva' ye'l itxumb'al ati uva' la ilak ikab'al vi' u sanab'e'.
40007027	As tul la ul ve't u mam jab'ale' tuk' u mam kajiq'e' ti' u kab'ale', as la sipk'u ve't unq'a a'e'. As la pal tija ve't u a'e' u kab'ale'. As txumleb'al chit ve't te'p u kab'ale' la ib'ane',— ti'k u Jesús.
40007028	As tul ya' ve't u Jesús ti' iyolone', as teq'o ve't taama unq'a tename' ti' u chusb'ale' uva' nik tal Aak,
40007029	tan ech iyolon Aake' eche' umaj naj uva' at tijle'm. Pet ech koj unq'a naje' uva' chusel tib' ti' unq'a tzaq'ite', tan jit'e'ch ichusun chajnaje' eche' uve' nik ib'an Aak.
40008001	As tul ku' ch'u'l u Jesús vatz u vitze', as a' chit mama'la tename' xekelik ve't ti' Aak.
40008002	As ul ve't uma'l u naj k'atz u Jesús uva' atik ok ch'a'k chin sti'. As ku' naj qaaloj vatz Aak. As ech tal naj ile': —Pap, asoj la asa', as b'an b'a'nil sve. As eesa u ch'o'me' svi', tan la oleb' axhe',— ti'k naj tal te u Jesús.
40008003	As taq' ve't b'en u Jesús iq'ab' ti' naj. As ech tal ve't Aak ile': —Nunsa'. Kat b'a'nxiy ve't axhe',— ti'k Aak. As yak kuxh el ve't u ch'a'k chine' ti' naj.
40008004	As ech tal ve't u Jesús ile': —Tuk val see uva' katini'k chit aalkat uva' kat b'a'nxiy axh. Pet kuxh k'uch eeb' vatz unq'a iq'esal oksan iyol tenam vatz Tiixh. As kuxh aq' u oye' uva' alel kan ta'n u Moisés, texhlal tetz uva' kat txanyu ve't axh,— ti'k Aak tala.
40008005	As tul ok u Jesús tu u Capernaúm, as ul uma'l viq'esal unq'a sole' vatz u Jesús. As ijaj naj b'a'nil te Aak.
40008006	As ech tal naj ile': —Pap, b'an b'a'nil. B'a'nxisa uma'l vas unk'am uve' nich'o'ne', tan ile' koxhle'l tunkab'al. As ye' nitx'ol ve't itiinsat tib', tan nimxinal chittu',— ti'k u naje' tal te u Jesús.
40008007	Ech tal ve't u Jesús ile': —B'a'n kuxhe'. B'en unb'a'nxisa,— ti'k u Jesús.
40008008	As ech tal ve't viq'esal unq'a sol ile': —Ye'le, Pap, tan nim aalche'. As ye'l vijle'm ati uva' la oon axh tunkab'al. Pet al b'en kuxhtu' uva' la b'a'nx ve't vunk'ame'. As tuk b'a'nxoje',
40008009	tan eche' in, tan at unq'esal eche' axh. As at sol jaq' u vijle'me' unpajte. As kam uve' la val te umaj vunsole', as la ib'ane'. Asoj la val te umaj naj: «Kuxh b'en,» chaj in ste, as ma'te. Asoj: «Si'u,» chaj in te uma't naj, as la ul naj sunvatz. Asoj la val te umaj vunk'ame': «B'an u vi'le',» chaj in ste, as la ib'ane',— ti'k naj tal te u Jesús.
40008010	As tul tab'i ve't u Jesús u yole' uva' tal viq'esal unq'a sole', as txuq'txun ve't Aak. As ech tal ve't Aak ile' xo'l unq'a tename': —Ile' jik chit tuk val sete, tan ye'l umaj naj vile'te xo'l unq'a tiaal Israel uva' ech u k'ujleb'al ik'u'le' eche' nib'an u naje'.
40008011	As tuk val sete uva' ye' saach unq'a uxhchile' la ul tib'uuq'eb'al q'ii as la ul tib'eneb'al q'ii. As la xoneb' tu almika' k'atz u Abraham, tuk' u Isaac, tuk' u Jacob ti' itx'a'ne', as tuk' unq'a tename' uva' at jaq' u tijle'm u Tiixhe'.
40008012	Pet nimal unq'a tiaal Israel uva' ye' nisa' tok jaq' u tijle'm u Tiixhe', as ech ib'en tu u q'ej toktoe'. As tzitzi' la oq'kat ve'te'. As la ik'ux ve't tib' tee ta'n u k'axk'oe',— ti'k u Jesús.
40008013	As ech tal ve't u Jesús ile' te viq'esal unq'a sole': —Kuxh ve'te', tan kam uva' kat anima as kat ib'anla',— ti'k u Jesús. As tul kuxh tal Aak u yole', as yak kuxh el u ch'o'me' ti' vik'am naje'.
40008014	As oon ve't u Jesús tikab'al u Lu'e'. As koxhlik viji' u Lu'e' vi' ch'ach ta'n xamal ch'o'm.
40008015	As itxey ve't u Jesús iq'ab' viji' u Lu'e'. As yak kuxh el ve't u xamal ch'o'me' sti'. As txakpu ve'te'. As taq' ve't viji' u Lu'e' techb'ub'al unq'a uxhchile'.
40008016	As tul tz'otin ve'te', as ye' saach unq'a aach'o'me' eq'ol tzan vatz u Jesús. Atik unq'a aach'o'me' uva' atik ok sub'ul sk'atz. As tuk' viyol Aake' as kat el unq'a sub'ule'. As ib'a'nxisa Aak unq'a aach'o'me' skajayil.
40008017	As b'ex ib'an ve't uma't u yol uva' kat tal kan u Isaías, u q'ajsan tetz viyol u Tiixhe', uva' ech tal ile': Aake' la taq' tib' sqi' ti' teesat u kuch'o'me' tuk' unq'a vee' nich'o'nsan o', ti'k u yole'.
40008018	As tul til u Jesús uva' a' chit mama'la tename' nikat imol tib' k'atz Aak, as tal ve't Aak iq'ax jalit u mar.
40008019	As jetz'en ve't ok uma'l u naj k'atz Aak, uva' chusel tib' ti' unq'a tzaq'ite'. As ech tal ve't naj ile': —Pap, a' ni vale' uva' la xekeb' in see', katil kuxh uva' la b'enkat axh,— ti'k naj.
40008020	Ech tal u Jesús ile': —Unq'a chisi as at ijul txoo. As unq'a tz'ikine' uva' nixich'an vatz u almika'e' tan at isok txoo. Pet ech koj tan ye'l ivitz' ati uva' la q'a'eb' ok sti',— ti'k u Jesús.
40008021	As ech tal uma't vichusulib' Aak ile': —Pap, la xekeb' in see' ni vale', poro lanal b'en unmuj kan ak unb'aale' b'axa. As a'n la xekeb' ine' see',— ti'k naj.
40008022	Ech tal ve't u Jesús ile': —Xekeb'en svi' cheel. Imuje'n tib' unq'a uxhchile' svatzaj uva' kamnal u taanxelale' vatz u Tiixhe',— ti'k Aak.
40008023	As tul ok ve't u Jesús tu uma't u barco, as xekeb' ve't unq'a ichusulib' Aake' sti'.
40008024	As vat ve't u Jesús. As xe't ve't uma'l u mam kajiq' jab'al vi' u mar. As va'lik chit ipilq'ut tib' u a'e' ta'n u mam kajiq' jab'ale'. As nik tok ve't u a'e' tu u barco. As b'iit kuxh ye' nik ib'en ve't u barco xe' u mar.
40008025	As b'ex ib'ey ve't chajnaj u Jesús. Ech tal ve't chajnaj ile' te Aak: —¡Loch o', Pap, tan tuk b'enoj ve't o' xe' u a'e'!— ti'k chajnaj.
40008026	As ech tal ve't u Jesús ile': —¿Kam q'i nexo'va, ex uva' b'iil kuxh u k'ujleb'al ek'u'le' ati?— ti'k Aak. As txakpu ve't u Jesús. As iyaa ve't Aak u kajiq'e' tuk' u mar. As yak kuxh ya' ve't u a'e' ti' ipilq'ut tib'.
40008027	As yak kuxh samun ve't unq'a ichusulib' Aake'. As ech tal ve't chajnaj ile' svatzaj: —¡Xo'veb'al u tijle'm Aake', tan ninimal Aak ta'n u kajiq' jab'ale' tuk' u mar!— ti'k chajnaj svatzaj.
40008028	As oon ve't u Jesús jalit u mar tu vitx'ava' unq'a aa Gadara. As ul ilej Aak ka'va'l unq'a naj uva' atik ok sub'ul sk'atz. As a' elkat ch'u'l chajnaj tu u vi' kamnaje'. As ab'il koj nikat itx'ak ipal tu u b'eye' uve' atikkat unq'a naje' uve' atik u sub'ule' sk'atz, tan ye'xheb'il nik ichajpu pal chajnaj.
40008029	As sik'in ve't chajnaj. As ech tal ve't chajnaj ile': —¡Jesús, iK'aol Tiixh! ¿Kam nasa' sqe? ¿As ma kat ulyu ve't axh ti' ayansat o'? As tul ye'l u q'iie' ileje'te,— ti'k unq'a naje' tal te u Jesús.
40008030	As nik ik'uachin unjolol unq'a chicham najlich uve' atikkat u Jesús.
40008031	As ech tal unq'a sub'ul ile' tul ijaj b'a'nil te u Jesús: —Asoj la atilu el o', as b'an b'a'nil. Aq' qokeb'al ti' unq'a chichame',— ti'k unq'a sub'ule'.
40008032	Ech tal ve't u Jesús ile': —¡B'enoj ex b'a!— ti'k Aak. As el ve't ch'u'l unq'a sub'ule' k'atz unq'a naje'. As ok ve't unq'a sub'ule' ti' unq'a chichame'. As ooje'l ib'en ve't unq'a chichame'. As chajpik ve't b'en txoo vatz vitz ti' toon tu u mar. As kam ve't txoo skajayil xe' u mar.
40008033	As ooj ve't unq'a xeen chichame'. As tul oon ve't chajnaj tu u tename', as tal ve't chajnaj kam kat ib'an unq'a naje' uve' atik ok unq'a sub'ule' sk'atz as tuk' uve' kat ib'an unq'a chichame'.
40008034	As el ve't ch'u'l unq'a uxhchile' skajayil uve' atik tu u tename' ti' ichukpu u Jesús. Tul lejpu ve't Aak, as ijaj ve't unq'a uxhchile' b'a'nil te Aak ti' uva' la el ve't Aak tzitzi'.
40009001	As ok ve't u Jesús tu u barco unpajte. As q'aav ve't Aak tu u tename' uva' jejlikkat Aak.
40009002	As eq'ol ve't tzan uma'l u aach'o'm vi' uma'l u ch'achi'm tze', tan tze'unik tib' vichi'ole'. As oksal ve't u aach'o'me' vatz u Jesús. Tul til u Jesús uva' k'ujlik chit ik'u'l chajnaj ti' Aak, as ech tal ve't Aak ile' te u aach'o'me': —Ye' txumun axh, vitz'in vatzik, tan kat sotzye' vapaave',— ti'k Aak.
40009003	As tul tab'i unq'a uxhchile' uva' chusel tib' ti' unq'a tzaq'ite', as ech tal ve't je' chajnaj ile' ste: —¡Ni teesa naj iq'ii u Tiixhe' tuk' viyole'!— ti'k chajnaj.
40009004	Atik sk'u'l u Jesús uva' kam nik tal je' chajnaj ste. As ech tal ve't Aak ile': —¿Kam q'i uve' va'len kuxh netitz'a ti' vunyole' uva' kat vala?
40009005	¿As ab'iste uma'toj q'i uva' ye' la oleb' in ti' ib'anche' uva' netitz'a? ¿Ma ti' uva': «Kat sotzye' vapaave',» chaj in te u aach'o'me'? ¿Pet moj: «Txakpen. As kuxh ve'te',» chaj in la val te u aach'o'me'?
40009006	Pet aq'al uva' la etootzi u tijle'm ti' ul isotzsat ipaav unq'a aapaave' vatz u tx'ava'e', as sevatz tuk valkat te u aach'o'me',— ti'k Aak. As ech tal ve't Aak ile' te u aach'o'me': —Txakpen. As eq'o vasoke'. As kuxh ve't takab'al,— ti'k Aak.
40009007	As yak kuxh txakpu ve't u aach'o'me' uva' tze'unik tib' vichi'ole'. As b'en ve't naj tikab'al.
40009008	As tul til ve't unq'a tename' uve' ib'an u Jesús, as teq'o ve't taama unq'a tename'. As toksa ve't unq'a tename' iq'ii u Tiixhe', tan ti' uva' ma'tik taq'at Aak tijle'm u Jesús ti' ilochat unq'a uxhchile'.
40009009	As tul pal ve't u Jesús tzi' u mar, as til ve't Aak uma'l u naj uva' Mateo ib'ii uva' xonlik tu u atinb'al uva' nimolpukat puaj tetz u Roma. As ech tal ve't Aak ile' te naj: —Si'u. Xekeb'en svi',— ti'k Aak. As txakpu ve't u Mateo. As xekeb' ve't naj ti' u Jesús.
40009010	As b'ex ve't u Jesús tx'a'on tikab'al u Mateo. Nimal unq'a molol puaje' tetz Roma tuk' unjoltu unq'a uxhchile' uve' ye' ni niman u Tiixhe', as xoneb' ve't ok chajnaj k'atz u Jesús tuk' unq'a ichusulib' Aake'.
40009011	Tul til ve't unq'a fariseo, as ich'oti ve't chajnaj itzi' unq'a ichusulib' Aake'. —¿Kam q'i uva' nu kuxh itx'a'nik ok vechusule' xo'l unq'a aapaave' tuk' unq'a molol puaje' tetz u Roma?— ti'k chajnaj.
40009012	As tul tab'i ve't u Jesús uva' ech nik tal unq'a fariseo, as ech tal ve't Aak ile' te chajnaj: —Ab'il uve' ye'l ch'o'm sti', as ye'l u aatz'ake' la txakon sti'. Pet a' unq'a aach'o'me' uve' nitxakon u aatz'ake' sti'.
40009013	As b'enoj echustaj kam isuuchil u yole' uva' ech ni tal ile': A' ni val sete uva' la etxum ivatz vemoole'. As a'e' uve' b'a'n sve ti' unq'a txooe' uva' la yatz'pu sunvatz, ti'k u yole'.  Esti'e' tuk val sete uva' jit unq'a uxhchile' tul unmolo uva' ni tal je' ste uva' ye'l ipaav ati. Pet unq'a uxhchile' uva' nich'o'n ste uva' kat paavini, as a'e' tul unmolo, aq'al uva' la ijalpu ve't vitxumb'ale',— ti'k u Jesús.
40009014	As ul ich'oti ve't ka'l vichusulib' u Xhune' te u Jesús. As ech tal ve't chajnaj ile': —¿Kam q'i, Pap? Tan o' tuk' unq'a fariseo as jatpajul kuxh nu kukuy kuva'y vatz u Tiixhe'. ¿As kam q'i uva' ye' nikuy unq'a achusulib'e' iva'y?— ti'k chajnaj tal te Aak.
40009015	Ech tal ve't u Jesús ile': —As tul uva' at umaj nimla q'ii ti' teq'ot tib' umaj me'al ik'aol umaj uxhchil, ¿as lakol uch q'a uva' la ikuy unq'a ilonaale' iva'y tul il u tzumela ile' at tu u nimla q'iie'? Pet lanal ilej uma'l u q'ii uve' la ul eesal el u tzumelae' sxo'l. As a'n la ikuy ve't unq'a ilonaale' iva'y.
40009016	As ye'xheb'il la k'ooan umaj q'a'l oksa'm ta'n umaj u ak' k'oo, tan la iq'ix u ak' k'ooe' u q'a'l oksa'me'. As aal chit la q'ixmu ve't u q'a'l oksa'me' ta'n u ak' k'ooe'.
40009017	As ye' la uch taq'ax ku' u ak' vino tu umaj q'a'l tz'u'm uva' ech tilone' xhaalo, tan la iq'ix u ak' vino u q'a'l tz'u'me', tul la q'u'ili. As la peq'xik el u vino. As la tz'ejxu ve't u tz'u'me' tuk' u vino. Pet tu umaj ak' tz'u'm la ku'kat u ak' vino, aq'al uva' ye' la tz'ejxi. As mita'n la yan u tz'u'me',— ti'k u Jesús.
40009018	As antelik iyolon u Jesús tul b'ex uloj uma'l viq'esal unq'a tiaal Israel. As qaaeb' ve't naj vatz Aak. As ech tal naj ile': —B'an b'a'nil, Pap. Kuxh il vas unme'ale' uve' kat kamya. As b'an b'a'nil. Kuxh ila. As la aaq' je' aq'ab' sti', aq'al uva' la ul taama,— ti'k naj tala.
40009019	As txakpu ve't u Jesús. As b'en ve't Aak ti' naj tuk' unq'a ichusulib'e'.
40009020	As tul nik ixaan u Jesús tu b'ey, as ul ve't uma'l u ixoj k'atz Aak uva' kab'lavaxnik yaab' ixe't ixoj ch'o'noj, tan a' vitx'aao u ixoje' ye' nikat iya'e'. Pet at kuxh ve't sb'enameen. As jetz'en ok ixoj ti' iqul Aak. As ikano'k ixoj u toksa'm Aake',
40009021	tan ech nik tal je' ixoj ile' ste: «Tul kuxh la unkano'k u toksa'm u Jesús, as tuk b'a'nxoj ine',» ti'k ixoj.
40009022	As isuchq'i ve't tib' u Jesús. As isaji ve't b'en Aak ixoj. As ech tal ve't Aak ile': —Ye' txumun axh, ixoj, tan kat elyu ve't u ch'o'me' see', tan ti' uva' kat ak'ujb'a' ak'u'l svi',— ti'k u Jesús. As yak kuxh el ve't u ch'o'me' ti' ixoj.
40009023	As tul oon ve't u Jesús tu vikab'al u Jairo, as isaji ve't b'en Aak unq'a naje' uve' nik oq'san u su'e' k'atz u kamnaje'. As til ve't Aak uva' va'l chit toq' unq'a uxhchile' k'atz u kamnaje'.
40009024	As ech tal ve't Aak ile' te unq'a uxhchile': —¡B'enoj el ex ti' kab'al! Tan ye'l u xvaake' kamnal koj. Pet vatik kuxhe',— ti'k Aak. As itze'le kuxh unq'a tename' viyol Aake'.
40009025	As tul el ve't ch'u'l unq'a uxhchile', as ok ve't Aak tu kab'al. As itxey ve't Aak iq'ab' u xvaake'. As txakpu ve't ixoj.
40009026	As pax ve't itzib'lal u yole' tulaj unq'a tename' as tu unjoltu unq'a atinb'ale' ti' uve' ib'an u Jesús.
40009027	As tul el ve't ch'u'l u Jesús tzitzi', as xekeb' b'en ka'va'l unq'a tzot ti' Aak. As sik'in ve't chajnaj. Ech nikat tal chajnaj ile': —¡Pap tiaal David, txum kuvatz!— ti'k chajnaj.
40009028	As oon ve't u Jesús tu kab'al. As jetz'en ve't ok unq'a tzote' k'atz Aak. As ich'oti ve't Aak te chajnaj: —¿Ma nenima uva' la untx'ol unb'a'nxisat vevatze'?— ti'k Aak. —Kano, Pap. B'an b'a'nil sqe,— ti'k chajnaj.
40009029	As ikan ve't u Jesús vivatz chajnaje'. As ech tal ve't Aak ile' te chajnaj: —Tan ti' uva' kat ek'ujb'a' ek'u'l svi' as tuk unb'a'nxisa vevatze',— ti'k u Jesús.
40009030	As yak kuxh b'a'nx ve't vivatz chajnaje'. As ilon ve't chajnaj. As tal ve't Aak te chajnaj ti' uva' ye'xheb'il la tal chajnaj ste ti' uva' kat ib'a'nxisa Aak vivatz chajnaje'.
40009031	Pet tul kuxh el ch'u'l chajnaj k'atz u Jesús, as b'ex ipaxsa ve't chajnaj itzib'lal Aak tulaj unq'a tename' as tulaj unjoltu unq'a atinb'ale'.
40009032	As tul uva' nik ipaxsa ve't chajnaj itzib'lal u Jesús, as eq'ol ve't ok uma'l u aach'o'm vatz Aak uva' mem ta'n u sub'ule'.
40009033	As teesa ve't u Jesús u sub'ule' ti' u naje'. As yolon ve't naj. As teq'o ve't taama unq'a tename' skajayil. As ech tal ve't unq'a tenam ile' svatzaj: —Ye' atixoj qil ib'a'nx ve't umaj uxhchil tu kutename' eche' uve' kat qilla',— ti'k unq'a uxhchile'.
40009034	Pet ech koj unq'a fariseo, tan ech tal ve't chajnaj ile': —A' vib'ooq'ol unq'a sub'ule' aq'ol tetz u tijle'm naje' ti' teesal el unq'a sub'ule',— ti'k chajnaj.
40009035	As isoli ve't u Jesús unq'a tename' tuk' unq'a talaj tename'. As nik ichusun ve't Aak tulaj unq'a atinb'ale' tetz nachb'al Tiixh. As nikat tal Aak isuuchil u b'a'nla yole' ti' u Tiixhe' uva' la ul ve't tuk' u tijle'me' ti' vitename'. As kam kuxh ch'o'mil uve' atik xo'l unq'a tename' as nik ib'a'nxisa ve't Aak unq'a aach'o'me' skajayil.
40009036	As tul til ve't u Jesús u mama'la tename' uva' ech tatine' eche' unjoloj kaneero' uva' ye'l xeen tetz ati, as itxum ve't Aak ivatz.
40009037	Ech tal ve't Aak ile' te unq'a ichusulib'e': —Ech ve't tatin unq'a tename' eche' unq'a ko'me' uva' la pitx'lu ve'te'. As tul ka'l kuxh unq'a aq'onvile' ati.
40009038	Pet ejajtaj te Tiixhe' ti' uva' la ichaj tzan Aak unq'a aq'onvile' ti' ipitx'lu ve't u ko'me',— ti'k u Jesús.
40010001	As imolo ve't u Jesús kab'laval unq'a ichusulib'e'. As taq' ve't Aak tijle'm chajnaj ti' teesal unq'a sub'ule' as ti' ib'a'nxisal unq'a aach'o'me', k'uxh kam kuxh ch'o'mil nik b'anon.
40010002	A' vib'ii kab'laval unq'a apóstol u vi'la': U Simón uva' Lu'; tuk' u Lixh, u titz'in u Simón; u Jacobo, vik'aol u Zebedeo; u Xhun, u titz'in u Jacobo;
40010003	u Pi'l; u Bartolomé; u Maxh; u Mateo uva' nik molon puaj tetz u Roma; uma't u Jacobo, vik'aol u Alfeo; u Tadeo;
40010004	uma't u Simón uva' echenik xo'l unq'a tenam uva' nik alon itilul el unq'a ib'ooq'ol unq'a tename' uva' atik kan ta'n u ijlenaale' tu u Roma; tuk' u Judas uva' Iscariote uva' kat k'ayin u Jesús.
40010005	As ichaj ve't b'en u Jesús kab'laval unq'a apóstol. As ech tal Aak ile' te chajnaj: —Tul la b'en ex, as ye' la ok ex xo'l unq'a uxhchile' uve' jit tiaal Israel. As mita'n xo'l unq'a tename' tu u Samaria la okkat ex.
40010006	Pet a' la okkat ex b'axa xo'l unq'a tename' uve' tiaal Israel, tan ech tatin unq'a uxhchile' eche' unjoloj unq'a kaneero' uve' tz'ejxinajle.
40010007	As b'en epasataj u yole', as ech la b'en etal ile' ste: Tan il u Tiixh ile' tul ve't tuk' u tijle'me' ti' vitename', chaj ex la etale'.
40010008	As b'en eb'a'nxisataj unq'a aach'o'me' tuk' unq'a uxhchile' uva' ato'k ch'a'k chin sti'. As etulsataj taama unq'a kamnaje'. As eteesataj el unq'a sub'ule' ti' unq'a uxhchile'. Asoj la eb'an umaj b'a'nil, as ejajak ija'mil, tan oyamal kuxhe' vetijle'me'.
40010009	As eteq'ok epuaj tetz b'ey.
40010010	As mita'n uma'toj kam la eteq'o. Eteq'ok uma'toj exa'p; eteq'ok ch'expub' eti'. As eteq'ok esam; as eteq'ok etechb'ub'al, tan uma'l u aq'onvil as tetz chite' uva' la aq'pu ve't u techb'ub'ale'.
40010011	As tul la oon ex tu umaj tenam moj tu umaj tal tenam, as la echuk umaj uxhchil uva' b'a'n itxumb'al. As la ejaj evatb'al ste. As tzitzi' la atinkat ex lanal el ch'u'l ex tu u tename'.
40010012	Tul la ok ex tu u kab'ale', as la etiixhi unq'a uxhchile' uve' at tu u kab'ale'.
40010013	Asoj b'a'n itxumb'al unq'a uxhchile' la ib'an sete, as b'a'n tatin svatzaj la ib'ane' ta'n u Tiixhe'. Asoj ye'le, as ye' b'a'n tatin u uxhchile' svatzaj. Pet ech koj ex tan b'a'n chit etatine' sevatzaj la ib'ane'.
40010014	Pet ab'il uva' ye' la k'ulun ex as ye' la isa' tab'it veyole', as la el ch'u'l ex tu u kab'ale' moj tu u tename' katil uva' ye' la k'ulpukat ex. As la echitu ve't el u pojoe' ti' vetoje' texhlal tetz uva' ye' b'a'n vitxumb'al unq'a tename'.
40010015	As jik chit tuk val sete, tan la ilej uma'l u q'ii uva' la ul u k'axk'oe' ti' u tename'. As xo'veb'al chit u k'axk'oe' la ib'ane' ti' uve' kat ib'an tu u Sodoma tuk' u Gomorra.
40010016	As tuk unchaj b'en ex. As ech eb'ene' eche' ib'en unjoloj kaneero' xo'l unq'a xo'e'. Pet atoj enachb'al eche' nib'an unq'a tx'i'latxooe'. As sula aama ex la ib'ane' eche' nib'an unq'a paroomaxhe'.
40010017	As atoj enachb'al vatz unq'a uxhchile', tan la eq'ol ok ex vatz unq'a b'anol tetz isuuchil unq'a tename'. As la q'ospu ve't ex tulaj unq'a atinb'ale' tetz nachb'al Tiixh.
40010018	As ti' kuxh uva' k'ujle'l ek'u'l svi', as la eq'ol ve't ok ex vatz unq'a ijlenaale' as vatz unq'a b'anol ivatz u ijlenaale'. As la etal ve't vunyole' te unq'a ijlenaale' as te unq'a uxhchile' uva' jit tiaal Israel.
40010019	As tul la txeypik b'en ex vatz unq'a ijlenaale', as xaani'k kuxh etaama ti' uva' kam la etale', tan la aq'ax ve't eyol kam uva' la etal ve'te'.
40010020	As jit ve't exe' la yolon ex. Pet a' u Tiixhla Espíritu la aq'on veyole' kam uva' la etale'.
40010021	As la ixoch ve't tib' unq'a uxhchile' tuk' unq'a titz'in tatzike' ti' iyatz'at tib'. As echat la ib'an unq'a b'aalae' te unq'a me'al ik'aole'. As la ul ve't ivi' unq'a me'al k'aole' ti' vib'aale'. As la tal ve't iyatz'pu vib'aale'.
40010022	As la ixval ve't ex ta'n unq'a tename' ti' kuxh uva' k'ujle'l ek'u'l svi'. As ab'il uva' ye' la iya'sa inimat in, k'uxh kam kuxh k'axk'o la ipaleb'e, as at itiichajil sunk'atz la ib'ane'.
40010023	Asoj la tilul ex tu umaj tenam, as la ooj ex ti' etoon tu uma't u tenam, tan tuk val sete uva' ye'xnaj oleb' ex ti' isolil vitenam unq'a tiaal Israele' skajayil tul la b'en uloj .
40010024	As tuk chit ixvaloj ex, tan ye'l umaj u chusulib'e' uva' at pal ti' u chusul tetze'. As ye'l umaj k'am at pal ti' vib'aal u aq'one'.
40010025	As kat ib'anle' uva' la epaleb'e unq'a k'axk'oe' eche' uve' nunpaleb'e. As tul in vechusule'. As echat chit la ib'an u k'ame' eche' nib'an u b'aal aq'one'. As ech u vatine' sexo'l eche' umaj b'aala xo'l unq'a me'al ik'aole'. Asoj kat alpi uva': «Axh Beelzebú uva' vib'ooq'ol unq'a sub'ule',» ch'elel u b'aalae', ¿as a' kol chit ye' la alax q'a ti' unq'a me'al ik'aole'?
40010026	Pet xo'vi'k ex te unq'a tename', tan jank'al unq'a yole' uva' ye'xheb'il ootzin tetz, as techal la ootzili. As jank'al unq'a yole' uva' mujel, as techal la ootzili.
40010027	As jank'al unq'a yole' uve' ni val sete cheel, as techal la b'en etal isuuchil te unq'a uxhchile'. As jank'al unq'a yole' uve' nu kuyol skujunal setuk' as b'enoj etaltaj vi' unq'a tename' skajayil.
40010028	As xo'vi'k ex te unq'a uxhchile' uve' la yatz'on vechi'ole', tan eche' la koj oleb' ti' iyatz'at vetaanxelale'. Pet exo'vataj u Tiixhe', tan la taq' b'en Aak vechi'ole' tuk' vetaanxelale' tu u choob'al paave'.
40010029	As ootzimal seta'n uva' ye'xh jatva'l nib'enkat ka'vo'j talaj tz'ikin tul nik'ayile'. As eche' la kuxh koj chajpik tzan txoo tu tx'ava', asoj jit u Kub'aal Tiixhe' la alon.
40010030	Echat kuxh ex unpajte, tan junun unq'a xi'l evi'e', as achele' skajayil ta'n Aak.
40010031	Esti'e' ni val sete uva' xo'vi'k chit ex, tan nim etalche' vatz u Tiixhe' ti' unq'a talaj tz'ikine'.
40010032	As ab'il uva' ye' la xo'vi ti' talat tib' uva' nimamal in sta'n vatz unq'a tename', as echat la unb'an sti' vatz vunB'aale' uva' echen tu almika'.
40010033	Pet ab'il uva' la teesa tib' sunk'atz vatz unq'a tename', as echat la unb'an sti' vatz vunB'aale' uva' echen tu almika'.
40010034	As kamal netitz'a uva' kat ul in ti' uva' b'a'n tatin unq'a uxhchile' svatzaj vatz u tx'ava'e', as tul ye'le tan aal tuk okoj ve't ixo'l. As techal la iyatz' ve't tib' svatzaj.
40010035	As tul kat ul in, as at unq'a naje' kat iyaa tib' tuk' vib'aale'. As at unq'a ixoje' kat iyaa tib' tuk' vitxutxe' as unq'a alib'ae' tuk' u talib'e'.
40010036	Tan ye'le uva' kat koj chit la ulkat unq'a ch'o'nchil aamae'. Pet an kuxh unq'a titz'in tatzike' la oksan u ch'o'nchil aamaile'.
40010037	Esti'e' ni val sete uva' ab'il uve' a' kuxh vitxutxe' moj vib'aale' la ixo'ni as ye' la ixo'ni in, as jit tetze' uva' la ok sunk'atz. As ab'il uve' a' kuxh la ixo'ni u me'al ik'aole' as ye' la ixo'ni in, as jit tetze' uva' la ok sunk'atz.
40010038	As ab'il uva' ye' la kuyun unq'a k'axk'oe' ti' ixekeb' svi', as ye' la uch tok ve't chusulib'il sunk'atz.
40010039	As ab'il uve' a' kuxh vitiichajile' ni titz'a ve't vatz u tx'ava'e', as ye'l itiichajil k'atz u Tiixhe' la ib'ane'. Pet ab'il uva' ye' la toksa taama ti' u vatz tx'ava'e' tan ti' uva' nimamal in sta'n, as at itiichajil k'atz u Tiixhe'.
40010040	As ab'il uve' la k'ulun ex as eela kuxh stuk' uva' in nik'ul in. As ab'il uve' ni k'ulun in as eela kuxh stuk' uva' a' vunB'aale' nik'ule'.
40010041	As ab'il uve' la k'ulun umaj u q'ajsan tetz viyol u Tiixhe', as eela kuxh vitx'aja'me' tuk' vitx'aja'm u q'ajsan tetz viyol u Tiixhe'. As ab'il uva' la k'ulun umaj u jikla aama as eela kuxh vitx'aja'me' tuk' vitx'aja'm u jikla aamae'.
40010042	As ab'il la aq'on umaj u picheel che'vla a' te umaj vunchusulib'e' ti' kuxh uva' unchusulib', as jik chit tuk val sete uva' at itx'aja'm xe' u Tiixhe',— ti'k u Jesús.
40011001	As tul ya' ve't u Jesús ti' talat b'en itxumb'al kab'laval unq'a ichusulib'e', as b'en ve't Aak ti' ichusune' as ti' ipaxsat viyol u Tiixhe' tulaj unq'a tename'.
40011002	As tul atik ok u Xhune' tu u kaarsa, as tab'i ve't naj itzib'lal u Jesucristo. As ichaj ve't b'en u Xhune' ka'va'l unq'a ichusulib'e'
40011003	ti' b'en ich'otit te Aak. Ech tal ve't chajnaj ile': —¿Ma axh u Cristo uva' alel kan uva' la uli? ¿Pet moj la kutx'eb' tul uma'toj uxhchil?— ti'k chajnaj.
40011004	As ech tal ve't Aak ile' te unq'a ichusulib' u Xhune': —B'enoj etaltaj te u Xhune' kam uva' kat etila as kam uva' kat etab'i,
40011005	tan ni tilon ve't unq'a uxhchile' uva' tzotike; as nixaan ve't unq'a uxhchile' uva' ko'xike; as unq'a uxhchile' uve' atik ok ch'a'k chin sti', as kat txanyu ve'te'; as ni tab'in ve't unq'a uxhchile' uva' ye' nik tab'ine'; as kat ulyu ve't taama unq'a kamnaje'. As ni talax ve't u b'a'nla yole' te unq'a meeb'a'e'.
40011006	As achveb'al chit u uxhchile' uva' ye' la ka'kab'in taama ti' ik'ujb'a't ik'u'l svi',— ti'k u Jesús tal te chajnaj.
40011007	Tul q'aav ve't unq'a ichusulib' u Xhune', as tal ve't u Jesús isuuchil u yole' ti' u Xhune' xo'l unq'a tename'. As ech tal ve't Aak ile': —¿Kam kat b'ex etil ti' u Xhune' tul atik tu u tzuukin tx'ava'e'? ¿Ma kat b'ex etil umaj uxhchil uva' ech vitxumb'ale' eche' vi'oj aa uva' niliiq'a'ch ta'n u kajiq'e'?
40011008	¿Pet moj a' kat b'ex etil umaj uxhchil uva' vejel chit tib' tuk' u toksa'me'? Ye'le, tan jank'al unq'a naje' uve' vejel chit tib' tuk' u toksa'me', as a' kuxh atkat chajnaje' tulaj ikab'al unq'a ijlenaale'.
40011009	¿Pet kam q'i kat b'ex etil ti' u Xhune'? ¿As moj umaj q'ajsan tetz viyol u Tiixhe'? Kano, an chite', tan q'ajsan tetz viyol u Tiixhe' u Xhune'. Pet at pal u Xhune' ti' unjoltu unq'a q'ajsan tetz viyol u Tiixhe',
40011010	tan a' u Xhune' uva' ni tal u yole' uva' tz'ib'amal kan uva' ech ni tal ile': Tuk unb'axsa b'en uma'l u alol tetz vunyole' savatz. As a'e' la b'anon tuch u b'eye' savatz, ti'k u yole'.
40011011	As jik chit tuk val sete, tan ye'l uma'toj uxhchil kat itz'eb'i uva' nim talchu ti' u Xhune' uva' nik aq'on ku' unq'a uxhchile' xe' u a'e'. Pet u uxhchile' uva' at jaq' u tijle'm u Tiixhe', as ni tile' uve' nunb'ane', as antu ve't unq'a uxhchile' uve' tz'ub' kuxh talche' ni ilon, as nim ve't talche' ti' u Xhune', tan ye' kat til u Xhune' uve' nunb'ane'.
40011012	Tul xe't u Xhune' chusun, as xe't unq'a uxhchile' ti' iya'lut tib' ti' toksat tib' xo'l unq'a tename' uve' at jaq' u tijle'm u Tiixhe', tan a' ni tal unq'a uxhchile' uva' tuk' kuxh viyak'ile' uva' la ok xo'l unq'a itenam Aake'.
40011013	As kajayil chit unq'a q'ajsan tetz viyol u Tiixhe', tuk' u tzaq'ite' uve' itz'ib'a kan u Moisés kat yolon kan ti' unq'a uva' ni tuch ve't cheel. As katnal ul ve't u Xhune' ti' ul ib'anata',
40011014	tan u Elías uva' alel kan u tuleb'ale' as ivaatzile' kat ul ib'an u Xhune'. Asoj la enima, as enimataj.
40011015	As ab'iste ex uva' nepal tu vunyole', as etab'itaj uve' ni vale'.
40011016	¿As kam unb'ooj la unb'an eela tuk' u txumb'ale' uve' neb'ane'? Tan eela kuxh vetxumb'ale' tuk' unq'a xaake' uve' nixoneb' tu k'ayib'al. As nisik'ine' tul nisaache'.
40011017	As ech ni tal ile' svatzaj: «K'uxh kat qoq'sa unq'a aae' sevatz, as ye'l ex kat b'ix ex; as k'uxh kat kub'itza unq'a b'itze' uva' txumleb'al chittu', as ye'l ex kat oq' ex,» ti'k chajnaj.
40011018	As tul kat ul u Xhune', as nik ikuy iva'y. As ye' nik tuk'a u ta'l u uuvae'. As kat eteesa iq'ii, tan kat etala uva' sub'ul atik ok sk'atz, uve' nik etale'.
40011019	As tul kat ul in, in, as nuntx'a'ne', as ni vuk'a u ta'l u uuvae'. As netal ve't svi' uva' in b'ich' uul as vetz k'ultzi' vib' tuk' unq'a molol puaje' tetz u Roma as tuk' unq'a uxhchile' uva' aapaav sevatz. Pet ech koj uve' la val sete, tan a' la etexhlakat u jikla txumb'ale' ti' uve' nunb'ane' as tuk' uve' kat ib'an u Xhune',— ti'k u Jesús.
40011020	As xe't iyaa ve't u Jesús unq'a tename' uva' ma'tik ik'uchat Aak unq'a mama'la b'a'nile' ste, tan ti' uva' ye' kat ijalpu ve't unq'a uxhchile' vitxumb'ale'. Ech tal ve't Aak ile' te unq'a uxhchile':
40011021	—¡Oyeb' chit evatz, ex aa Corazín; as oyeb' chit evatz, ex aa Betsaida! Tan a' koj kat unb'ankat unq'a nimla b'a'nile' vatz unq'a aa Tiro as vatz unq'a aa Sidón eche' uve' nunb'an sexo'l scheel, as na'ytzane'xh ijalput unq'a tename' itxumb'al vatz u Tiixhe'. As kat ik'uchle' uva' kat ijalpu ve't vitxumb'ale' ti' toksat unq'a qichkin oksa'me' as ti' taq'at je' tza'j tivi'.
40011022	Esti'e' ni val sete uva' xo'veb'al chit u k'axk'oe' uve' la ul seti' ti' unq'a aa Tiro tuk' unq'a aa Sidón, tul la ilej ve't u q'iie' uva' la b'anax isuuchil unq'a tename' skajayil.
40011023	As echat kuxh ex, ex aa Capernaúm, tan a' netale' uva' la oon ex tu almika' tuk' u tx'iib'al eq'iie'. As ye'le, tan a' la aq'pikkat b'en ex tu u k'axk'ola atinb'ale' uva' atkat unq'a kamnaje' uva' paasan tzii, tan tu koj u Sodoma ta' kat k'uchpukat unq'a b'a'nile' eche' uva' kat unk'uch sexo'l, as atile'xh unq'a aa Sodoma cheel.
40011024	Esti'e' ni val sete, tan xo'veb'al chit unq'a k'axk'oe' la ul seti' ti' unq'a k'axk'o uve' la ul ti' unq'a aa Sodoma tul la ilej u q'iie' ti' ib'anax isuuchil unq'a tename' skajayil,— ti'k u Jesús.
40011025	As an chit tu unq'a q'iie' inach ve't u Jesús Tiixh. Ech tal Aak ile': —UnB'aal, axhe' viB'aal u almika'e' tuk' u vatz tx'ava'e' skajayil. As ni voksa aq'ii, tan ti' uva' kat amuj ve't isuuchil unq'a yole' vatz unq'a uxhchile' uve' at itxumb'al ni tal je' ste. As a' kat ak'uchkat te unq'a uxhchile' uva' ech itxumb'ale' eche' unq'a talaj intxa'e'.
40011026	As an chite', unB'aal, tan eche' ta' uve' nasa',— ti'k u Jesús tul inach Aak Tiixh.
40011027	As ech tal ve't u Jesús ile' te unq'a tename': —Tan at ve't vijle'm ti' unq'a vee' skajayil ta'n vunB'aale'. As ye'xheb'il ootzin vetz uva' in iK'aol u Tiixhe'. As ye'xheb'il ootzin tetz vunB'aale'. Pet ta'n kuxh ine' uva' ootzin tetz Aak as tuk' unq'a tename' uva' la unsa' vaq'at ste ti' uva' la tootzi Aak.
40011028	Esti'e' tuk val sete, si'unajtaj sunk'atz sekajayil, tan ine' la aq'on eti'leb'al, jank'al ex uve' koolinal ex ta'n vetaq'one' as ijtz'inalu ve't ex ta'n vepaave'.
40011029	As okojtaj ex sunk'atz. As eelataj kub'ene'. As echustaj etib' sunk'atz, tan in chit sula aama tuk' chit u vaanxelale'. As sunk'atz la elejkat u i'lichile' tetz vetaanxelale',
40011030	tan jit tza'le' ti' enimat vuntzaq'ite'. As ye'le uva' k'axk'o koj enimat u b'a'nla yole' uva' ni val sete,— ti'k u Jesús.
40012001	Tu uma'l u xeem q'ii, as b'ex paloj u Jesús tuk' unq'a ichusulib'e' xo'l unq'a trigo uva' avamalike. As nikat iva'y ve't chajnaj. As xe't itzuj ve't chajnaj ka'l ivatz unq'a trigo. As techb'u chajnaj.
40012002	Tul til ve't ka'l unq'a fariseo, as ech tal ve't chajnaj ile' te u Jesús: —Saji u vee' nib'an unq'a achusulib'e', tan a'e' ye' la uch ib'anchu tu u xeem q'iie',— ti'k chajnaj.
40012003	As ech tal ve't u Jesús ile': —¿Ma ye'xhkam b'a nesik'le uva' kat ib'an u David tuk' unq'a imoole' uva' xekik sti', tul uva' kat va'yi?
40012004	Tan kat ok ve't u David vatz u atinb'ale' uva' ninachpukat Tiixh. As unq'a paane' uva' ma'tik teesal el tzan vi' u meexhae' tu u nachb'al Tiixhe', as kat itx'a' u David tuk' unq'a imoole', k'uxh ye'l tokeb'al u David ti' techb'ut unq'a paane' as mita'n unq'a imoole' uva' xekelik sti'. Pet ta'n kuxh unq'a oksan iyol tenam vatz Tiixh la echb'un unq'a paane'.
40012005	¿As ma ye'xhkam b'a nesik'le tu u tzaq'ite' uve' itz'ib'a kan u Moisés ti' unq'a oksan iyol tenam vatz Tiixh? Tan jun xeem q'ii ni tok chajnaj tu u nachb'al Tiixhe' ti' ib'anat chajnaj u taq'one' ti' u tijle'me'. Tan k'uxh ye' la uch taq'onvu uxhchil tu u xeem q'iie', as ye'l ipaav unq'a nachol Tiixhe' vatz u Tiixhe' ti' u taq'one' uve' nib'an tu u xeem q'iie'.
40012006	As tuk val sete, tan at uma'l u uxhchil sexo'l cheel uva' nim chit talche' ti' u tostiixhe'. As ine' u uxhchile'.
40012007	As la koj pal ex stuul ti' uma'l u yol uva' ech ni tal ile': A' nunsa' uva' la etxum ivatz vemoole'. As a'e' uve' b'a'n sve ti' unq'a txooe' uve' la eyatz' je' tzan sunvatz, ti'k u yole'.  As nu koj epal stuul, as ye'l ipaave' unq'a uxhchile' la etaq' je' uve' ye'l ipaav ati.
40012008	As tul ine' uva' in, as ine' viB'aal u xeem q'iie',— ti'k u Jesús.
40012009	Tul ma'tik ipal u Jesús k'atz unq'a trigo, as ok ve't Aak tu u atinb'ale' tetz nachb'al Tiixh.
40012010	As atik ok uma'l u naj uva' k'oro'xhinik tib' uma'l viq'ab'e'. Tul nikat ichuk ka'l unq'a fariseo txumb'al ti' icheesat ipaav u Jesús. As ich'oti ve't chajnaj te Aak. Ech tal chajnaj ile': —¿Ma la uch ib'a'nxisal umaj aach'o'm tu u xeem q'iie' moj ye'le?— ti'k chajnaj.
40012011	Ech tal ve't u Jesús ile': —Asoj at umaj ex uva' at umaj ekaneero' as tul la b'en txoo tu umaj jul tu u xeem q'iie', ¿as ma ye' la b'en eteq'o je' tzan txoo tu u jule'?
40012012	¿As a' kol chit ye'l umaj uxhchil q'a? Tan nim talche' u uxhchile' ti' u kaneero'e'. Esti'e' ni val sete uva' la uch ib'anax u b'a'ne' tu u xeem q'iie',— ti'k u Jesús.
40012013	As ech tal ve't Aak ile' te u aach'o'me': —Yu'b'a' vaq'ab'e',— ti'k Aak. As iyu'b'a' ve't naj viq'ab'e'. As yak kuxh b'a'nx ve't viq'ab' naje'. As eela ve't viq'ab' naje' skaab'il ib'ana.
40012014	Tul el ve't ch'u'l unq'a fariseo tu u atinb'ale' tetz nachb'al Tiixh, as xe't iyol ve't chajnaj svatzaj ti' ichukax txumb'al ti' iyatz'pu u Jesús.
40012015	As ootzimalik ta'n u Jesús kam uva' nikat iyol ve't chajnaj. As el ve't ch'u'l Aak tu u tename'. As a' chit mama'la tename' xekeb' ve't ti' Aak. As nikat ib'a'nxisa ve't Aak unq'a aach'o'me' skajayil uva' kat oon k'atz Aak.
40012016	As tal u Jesús te chajnaj uva' ye'xh katil la talkat chajnaj uva' kam u tijle'm Aake'.
40012017	As b'ex ib'an ve't uma't u yol uva' tal kan u q'ajsan tetz viyol u Tiixhe' uva' Isaías. Ech tal ile':
40012018	Il uma'l vunk'am ila' at sexo'l uva' txaael b'en sva'n, uva' xo'n chit sve. As tuk voksa vunTiixhla Espíritu sti', tan nitxuq'txun ve't vaama sti'. As a'e' la alon unq'a jikla yole' xo'l unq'a tename' uva' jit tiaal Israel.
40012019	As ye'l ch'a'o la ib'ane'. As ye'xhkam la sik'ini. As ye'xheb'il la ab'in u tuul ivi'e' tu b'ey.
40012020	As ye' la ul itatz' umaj aa uva' vuch'ul ve'te'. As ye'l u xamale' la itzaasa uve' nu kuxh ib'usb'ula'ne'. Pet techal chit la ilej ve't u q'iie' uva' la oleb' ve't ti' ik'ujb'a't u jikla txumb'ale' xo'l unq'a tename'.
40012021	As la ik'ujb'a' unq'a uxhchile' ik'u'l sti' uva' jit tiaal Israel, ti'k u yole' uva' tal kan u Isaías.
40012022	As eq'ol ok uma'l u aach'o'm vatz u Jesús uva' tzot as mem unpajte, tan atik ok sub'ul sk'atz. As ib'a'nxisa ve't u Jesús u naje'. As yolon ve't naj. As ilon naj.
40012023	As teq'o ve't taama unq'a tename'. As ech tal ve't ile' svatzaj: —¿Moj jit u tiaal David u naje' uva' alel kan u tuleb'ale'?— ti'k unq'a uxhchile'.
40012024	As tul tab'i ve't unq'a fariseo, as ech tal ve't chajnaj ile': —Ye'le, pet a' vib'ooq'ol unq'a sub'ule' uva' Beelzebú ni aq'on tijle'm naj ti' teesal el unq'a sub'ule',— ti'k chajnaj.
40012025	As ootzimalik vitxumb'al chajnaje' ta'n u Jesús uva' kam nikat tal chajnaj ti' Aak. As ech tal ve't Aak ile': —As jank'al unq'a nimla tename', asoj jatxel tib', as ye'l iyol nik'ul tib' svatzaj. As la kuxh te'pisa ve't tib' u tename'. As echat tatin unq'a uxhchile' tu umaj tenam as moj tu umaj kab'al, tan asoj ye' la ik'ul tib' iyol svatzaj, as ye'l unq'a uxhchile' b'a'n koj tatine' la ib'ane'.
40012026	As echat kuxh b'anel ta'n u Satanás, tan asoj a' u Satanás ni laq'b'an el unq'a imoole', as jatxel tib'e' svatzaj. As la kuxh yook'e' u tatin u tx'i'lanaje'.
40012027	Tan asoj ni veesa el unq'a sub'ule' ta'n u Satanás uva' Beelzebú, ¿as ab'il etz u yak'ile' q'i uve' nitxakonsa unq'a echusulib'e' tul ni teesa el unq'a sub'ule'? As ech ni valkate' sete uva' an chit chajnaj ni k'uchun uva' sotznal ek'u'l tul ni teesa el chajnaj unq'a sub'ule'.
40012028	Pet nunlaq'b'a el unq'a sub'ule' ta'n viTiixhla Espíritu u Tiixhe', as a' texhlal tetze' uva' kat ulyu ve't u tijle'm u Tiixhe' ti' vitename'.
40012029	As la koj uch tok umaj uxhchil tikab'al umaj naj uva' xo'veb'al chit viyak'ile' ti' b'en telq'at el tzan u tetz naje'. Pet lanal k'alpe' u naje' uva' xo'veb'al chit viyak'ile', as a'n la uch telq'al ve't unq'a tetz naje'.
40012030	Pet tuk val sete, tan ab'il uva' jit echen sunk'atz, as a'e' ni ch'o'n taama svi'. As ab'il uve' ye' ni lochon in, as a'e' ni majon ivatz unq'a tename' ti' tok sunk'atz.
40012031	Esti'e' tuk val sete, tan kam kuxh yoq'o'mil la tal umaj uxhchil vatz u Tiixhe' as moj kam kuxh paavil la ib'an umaj uxhchil, as la uch isotzsal ipaav u uxhchile'. Pet ab'il uva' la yoq'on ti' u b'a'nile' uva' nib'an u Tiixhla Espíritu ti' talata' uva' a' u tx'i'lanaje' ni b'anon, as ye'l ipaav u uxhchile' la sotzi.
40012032	As ab'il uva' la yoq'on svi', in uva' in, as la uch isotz ipaav u uxhchile'. Pet asoj ab'il la yoq'on ti' u Tiixhla Espíritu, as ye'l ipaav u uxhchile' la sotz ve'te', mita'n cheel tu unq'a q'iia' as mita'n tu u q'iie' uve' tule'.
40012033	Tan asoj b'a'n u tze'e', as b'a'ne' vivatz tze'e'; asoj va'lexh u tze'e', as va'lexhe' ta' vivatz tze'e', tan la exhlal unq'a tze'e' tul la vatzin tze'.
40012034	¡Ech etxumb'ale' eche' unq'a tx'i'latxooe'! Tan la koj uch etalat umaj b'a'nla yol, tan a' u va'lexhe' uve' at tu vetaanxelale'. Tan kam uve' at tu vetaanxelale', as a'e' ni tal vetzi'e'.
40012035	As u b'a'nla aamae', tan a' kuxh unq'a b'a'nla chaj txumb'ale' ni tel ch'u'l tu u taanxelale'. Pet ech koj u uxhchile' uva' va'lexh vitxumb'ale', tan a' kuxh u va'lexhe' ni tel ch'u'l tu u taanxelale'.
40012036	As tuk val sete, tan jank'al unq'a va'lexhla chaj yole' uva' la tal unq'a uxhchile' as tuknal ch'otpoj itzi' ti' u va'lexhe' uve' kat tala, tul la ilej ve't u q'iie' ti' ib'anax isuuchil unq'a uxhchile'.
40012037	As a' ni val kate' tan an kuxh veyole' la b'anon uva' ye'l epaav ati. As an kuxh veyole' la alon eb'en tu u k'axk'oe',— ti'k u Jesús.
40012038	As ech tal ve't ka'l unq'a uxhchil ile' uva' chusel tib' ti' unq'a tzaq'ite', as tuk' ka't unq'a fariseo: —Chusul, a' ni qale' uva' la qil ak'uchat umaj k'uchb'al tetz uva' at eejle'm,— ti'k chajnaj.
40012039	As ech tal ve't u Jesús ile': —¡Ech ve't vetxumb'ale' eche' unq'a uxhchile' uva' va'lexh vitxumb'ale' nib'ane'! ¡As ech ve't ex vatz u Tiixhe' eche' umaj naj uva' nichuk tixoj! As k'uxh nejaj umaj k'uchb'al tetz u vijle'me', as eche' la koj k'uchpu sete. Pet a' kuxh uva' la k'uchpu sete eche' uva' kat ib'an u Jonás, u q'ajsan tetz viyol u Tiixhe',
40012040	tan echat chit tuk unb'ane' eche' uve' kat ib'an u Jonás, tan oxva'l q'ii tuk' oxva't aq'b'al kat atin u Jonás tu tuul uma'l u nimla txay. As oxva'l q'ii tuk' oxva't aq'b'al tuk' atinoj tu u tx'ava'e'.
40012041	As la ul ve't unq'a aa Nínive vatz u Tiixhe' ti' ixochat ex tu u q'iie' uva' la b'anax isuuchil unq'a tename' skajayil, tan tul uva' tab'i unq'a tename' viyol u Jonás, as yak kuxh ik'axa tib'. Pet ech koj ex, tan k'uxh at in sexo'l uva' nim valche' ti' u Jonás, as ye' nek'axa etib'.
40012042	As ab'imale' seta'n uva' ib'an u ixoj uva' ijlenaalike tu u tenam uva' Sabá, tan tzi'a'n kat tzaakat ixoj ti' ul tab'it itxumb'al te u ijlenaal uva' Salomón. As tul la ilej u q'iie' ti' ib'anax isuuchil unq'a tename' skajayil, as antu ve't u ixoje' la uli ti' ixochat ex, tan k'uxh at in sexo'l, as ye' nesa' etab'it vunyole'. As tul nim valche' ti' u Salomón.
40012043	As la val sete, tan ech etatine' la ib'ane' eche' umaj uxhchil uva' kat el ch'u'l umaj sub'ul sk'atz. As kat kuxh xaan ve't u sub'ule' tu u tzuukin tx'ava'e' ti' ichukat ti'leb'al. As tul ye' kat ilej u ti'leb'ale',
40012044	as ech kat tal ve't je' ile' ste: «La q'aav ve't in tu u vatinb'ale' uve' kat elkat ch'u'l in,» chaj la tale'. As tul la oon ve't u sub'ule', as ech ve't tatin u uxhchile' eche' umaj kab'al uva' amle'l kuxhtu', as eesamal ve't ch'is stuul, as ch'i'umal tilone'.
40012045	As la b'en teq'o ve't tzan u sub'ule' vujva't imool uva' nim talche' ti' ib'anax u va'lexhe'. As la ok ve't unq'a sub'ule' k'atz u uxhchile'. As pal chit ve't ivi' la ib'an u uxhchile' ti' uva' nik ib'an b'axa. As echat chit tuk eb'ane', jank'al ex uva' va'lexh vetxumb'ale' neb'ane',— ti'k u Jesús.
40012046	As nikattel iyolon u Jesús xo'l unq'a uxhchile' tul b'ex oonoj ve't vitxutx Aake' tuk' unq'a titz'in Aake'. As nikat isa' cha'ma iyolon tuk' Aak. As a' kuxh atkat cha'ma ti' u kab'ale' uve' atikkat Aak.
40012047	As ech b'ex tal ve't uma'l u uxhchil ile' te u Jesús: —Il ak atxutx at ti' kab'al tuk' unq'a eetz'in. As nisa' aak iyolon see,— ti'k u uxhchile'.
40012048	As ech tal ve't u Jesús ile': —Tuk val sete uva' ab'il ech tatine' sunk'atz eche' vuntxutxe' as ab'il uva' ech tatine' sunk'atz eche' unq'a vitz'ine',— ti'k Aak.
40012049	As ik'uch ve't Aak unq'a ichusulib'e' ta'n iq'ab'. As ech tal ve't Aak ile': —As ech exe' vuntxutxe'; as ech exe' unq'a vitz'ine',
40012050	tan jank'al unq'a uxhchile' uve' ni b'anon kam uve' ni tal u Tiixhe' uva' at tu almika', as ech tatine' eche' vitz'in, as ech tatine' eche' vanab', as ech tatine' eche' untxutx,— ti'k u Jesús.
40013001	An chit tu u q'iie', el ve't ch'u'l u Jesús tu kab'al. As b'ex ve't Aak xonloj tzi' u mar.
40013002	As a' chit mama'la tename' imol tib' ti' Aak. As ok ve't Aak tu uma'l u barco. Xoneb' ve't Aak. As kaaik ve't kan unq'a tename' tzi' u a'e'.
40013003	Nimal unq'a yole' nikat tal Aak te unq'a tename'. As tuk' k'uchuvatz nikat ichusunkat Aak. Ech tal Aak ile': —B'ex ve't uma'l u naj avoj.
40013004	As tul av naj, as at unq'a iiae' uva' echik toon tu b'ey. As ul unq'a tz'ikine'. As ijuna ve't txoo.
40013005	As at unq'a iiae' ech toon xo'l unq'a k'ub'e' uva' ye'lkat tuul tx'ava'. As oora chit kat b'uuq'i, tan ye'l tuul tx'ava' at xo'l unq'a k'ub'e'.
40013006	As tul kat tz'e'san ve't u q'iie', as oora kuxh kat tzaj ve'te', tan ti' uva' ye'l taq'il kat b'en ta'n unq'a k'ub'e'.
40013007	As at unq'a iiae' echik toon xo'l ch'i'x. As tul kat ch'ii unq'a ch'i'xe', as kat isoka ve't unq'a ch'i'xe' u chikoe'.
40013008	Pet ech koj unq'a iiae' uva' echik toon tu u b'a'nla tx'ava'e', tan kat taq' ivatz. As ati uva' kat aq'on o'k'alal (100) ivatz ti' junun vi'l; as ati uva' kat aq'on oxk'alal (60) ivatz; as ati uva' kat aq'on vinaj laval (30) ivatz.
40013009	As ab'iste ex uva' nepal tu vunyole', as etab'itaj uve' ni vale',— ti'k u Jesús.
40013010	As ijetz' ve't ok tib' unq'a ichusulib' u Jesús sk'atz. As ech tal ve't chajnaj ile' te Aak: —¿Kam b'an ta'ne', Pap, uva' tuk' kuxh k'uchuvatz nachusunkat te unq'a tename'?— ti'k chajnaj.
40013011	Ech tal ve't u Jesús ile': —As ex uva' at ve't ok ex xo'l unq'a tename' uva' at jaq' u tijle'm u Tiixhe'. As sete tuk valkat isuuchil u tijle'm u Tiixhe', as ye'xhib'il ootzin tetz. Pet ech koj unjoltu unq'a tename', as ye'xhkam la alax isuuchil ste.
40013012	As ab'il uva' ni toksa taama ti' inimat u yole', k'uxh b'iil kuxh nipal stuul, as la alpu isuuchil ste. As aal la chee itxumb'al sti'. Pet ech koj u uxhchile' uva' ye' ni toksa taama ti' tab'it u yole' as tuk' ti' inimata', as aal la sotzsal ve't u yole' sk'u'l.
40013013	Esti'e' uva' tuk' k'uchuvatz nunchusunkat xo'l unq'a tename', tan k'uxh ni tile' kam uve' nunb'ane' as k'uxh ni tab'i unq'a yole' uva' ni vale', as ye' nipal stuul.
40013014	As a'e' nib'ane' uva' itz'ib'a kan u Isaías, u q'ajsan tetz viyol u Tiixhe', uva' ech ni tal ile': K'uxh nimal yol la tab'i, as ye' la pal stuul; as k'uxh nimal unq'a vee' la tile', as ye' la texhla,
40013015	tan yannal itxumb'al unq'a tename'. As eela kuxh stuk' uva' jupel vixikine' tuk' vivatze'. As ye' nipal tisuuchil u yole' uva' ni tab'i tuk' uva' ni tile'. As ye' nijalpu vitxumb'ale'. Esti'e' uva' ye'l ipaav la sotzi, ti'k u yole' uva' itz'ib'a kan u Isaías.
40013016	Pet ech koj ex, tan achveb'al chit ex, tan nepal stuul kam uva' netile'. As nesa' etab'it u yole' uve' ni vale'.
40013017	As jik chit ni val sete, tan ye' saach unq'a q'ajsan tetz viyol u Tiixhe' tuk' ka't unq'a niman tetz Aake' uva' atik na'ytzan kat sa'on tilat unq'a vee' netil cheel. As ye' kat tila. As k'uxh kat isa' tab'it unq'a yole' uve' netab'i cheel, as ye' kat tab'i.
40013018	As etab'itaj isuuchil u k'uchuvatze' uve' tuk vale' ti' u naje' uve' ni tave'.
40013019	Tan unq'a iiae' uve' kat ku' tu b'ey, as a' ni tokkate' ti' unq'a uxhchile' uva' ni ab'in u yole' ti' u tijle'm u Tiixhe'. As ye' nipal stuul, tan ni tul teesa u tx'i'lanaje' u yole' uve' kat ok tu u taanxelal unq'a uxhchile'.
40013020	As unq'a iiae' uve' kat oon xo'l unq'a k'ub'e', as a' ni tokkate' ti' unq'a uxhchile' uve' tul ni tab'i u yole', as nichiib' sti'. As ni tok u yole' tu u taanxelale'.
40013021	Pet ech unq'a uxhchile' eche' u iiae' uva' ye' kat palik b'en u taq'ile' tu u tx'ava'e', tan ye' kat yak'in u yole' tu u taanxelale'. As ye'xh jatva'l q'ii kat ib'ana, tan tul kat ul unq'a k'axk'oe' ti' u uxhchile' ti' uva' nimamal u yole' sta'n, as oora kuxh kat ka'kab'in taama sti'.
40013022	As unq'a iiae' uve' kat oon xo'l unq'a ch'i'xe', as a' ni tokkate' ti' unq'a uxhchile' uve' kat ab'in u yole'. As ni xaansa unq'a uxhchile' taama ti' unq'a vee' at vatz u tx'ava'e' as tuk' ti' u tx'iib'al q'iie' uva' ni sotzsan ik'u'l unq'a uxhchile' ti' u yole'. Esti'e' ye' niyak'in u yole' tu u taanxelal unq'a uxhchile' eche' umaj u tze' uva' ye' nivatzine'.
40013023	Pet ech koj unq'a iiae' uve' ech toon tu u b'a'nla tx'ava'e', tan a' ni tokkate' ti' unq'a uxhchile' uve' ni ab'in u yole' as ninima. As niyak'in ve't u yole' tu u taanxelale' eche' unq'a tze'e' uva' nivatzine', tan ati uva' ni taq' o'k'alal (100) ivatz, as ati uva' ni taq' oxk'alal (60) ivatz, as ati uva' ni taq' vinaj laval (30) ivatz ti' junun vi'l,— ti'k u Jesús.
40013024	As tal u Jesús uma't u k'uchuvatz uva' ech ile': —Ech nib'an u tijle'm u Tiixhe' eche' nib'an umaj naj uva' kat ichaj b'en ik'am ti' tavat u b'a'nla iiae' uva' trigo tu vitx'ava'e'.
40013025	As tul kat tz'otin ve'te', as vat ve't unq'a k'ame'. As oon ve't uma't u naj uva' nik ich'o'n taama ti' vib'aal u tx'ava'e'. As b'ex tava kan naj unq'a va'lexhla iiae' xo'l unq'a trigo, uva' ech tilone' eche' trigo.
40013026	Tul kat b'uuq' ve't unq'a trigo, as xu'mat ve'te'. As antu ve't u va'lexhla iiae' uva' eche' trigo kat b'uuq' xo'l unq'a trigo.
40013027	As oon ve't unq'a k'ame' xe' vib'aal u trigo. As ech tal chajnaj ile': «Pap, b'a'nla iiae' unq'a iiae' uve' kat b'ex qava tu vatx'ava'e'. ¿As katile' q'i kat tzaakat ve't unq'a va'lexhla chaj k'uache' uve' eche' trigo uve' kat chee xo'l unq'a trigo?» ti'k chajnaj.
40013028	Ech tal ve't vib'aal u trigo ile' te unq'a ik'ame': «A' uma'l u uxhchile' uve' nich'o'n taama svi' kat b'ex b'anon,» ti'k vib'aal u trigo. As ech tal ve't unq'a k'am ile': «¿Pap, ma nasa' uva' la b'en kutzuj u va'lexhla k'uache' uve' eche' trigo uva' at xo'l unq'a trigo?» ti'k chajnaj.
40013029	Ech tal ve't vib'aal u trigo ile': «Ye'le, tan asoj la etzuj u va'lexhla k'uache' uve' eche' trigo, as ante' u trigoe' la etzuje'.
40013030	Pet ch'iiojno skaab'il. As lanal ilej ve't u q'iie' ti' imakle', as a'n la val te unq'a mak'ol tetze' ti' teesat chajnaj unq'a va'lexhla k'uache' b'axa. As la imol chajnaj. As la ik'al chajnaj ti' tok tu xamal. As a'n la itzok' ve't chajnaj unq'a trigoe' ti' ikolpe',» ti'k vib'aal u trigoe' tal te unq'a ik'ame',— ti'k u Jesúse'.
40013031	As tal ve't u Jesús uma't u k'uchuvatz. As ech tal Aak ile': —Ech nib'an u tijle'm u Tiixhe' eche' uva' kat ib'an u iiae' tetz u mostaza uva' b'ex tava uma'l u naj tu vitx'ava'e'.
40013032	As k'uxh tz'up chit u iiae' ti' unjoltu unq'a iiae', as tul uva' kat ch'ii ve'te', as nim chit kat oonkat ti' unjoltu unq'a chikoe' uve' at tu u pe'e'. As ni tul ve't unq'a talaj tz'ikine' ti' ib'anat visoke' vi' viq'ab' u tze'e',— ti'k u Jesús.
40013033	As ech tal u Jesús ile' ti' uma't u k'uchuvatz: —Ech nib'an u tijle'm u Tiixhe' eche' nib'an u levadura uve' nipaxi tib' xo'l oxva'l paab'al u harina. As kat ipaxi ve't b'en tib' u levadura xo'l viq'otil u paane'. As kat isipk'isa ve't skajayil,— ti'k u Jesús.
40013034	As jank'al chit unq'a chusb'ale' uve' nik tal Aak ti' tilat u Tiixhe' isuuchil vitename', as tuk' kuxh k'uchuvatz nik ichusunkat Aak. As ye'l uma'toj yol nik tal Aak uva' jit tuk' k'uchuvatz,
40013035	tan a'e' nik ib'an u Jesús kam uva' alel kan ta'n uma't u q'ajsan tetz viyol u Tiixhe', tul ech tal ile': Tul la yolon in, as tuk' k'uchuvatz la yolonkat in. As la val ve't isuuchil unq'a txumb'ale' uva' ye' ootzimal ta'n unq'a tename' uva' k'ujb'a'l kan tul uva' sichee u vatz tx'ava'e', ti'k u yole'.
40013036	As taq' ve't kan u Jesús unq'a tename'. As ok ve't Aak tu u kab'ale'. Jetz'en ve't ok unq'a ichusulib' Aake' sk'atz. As ech tal ve't chajnaj ile': —Pap, b'an b'a'nil. Al isuuchil u yole' sqe uve' kat aal ti' unq'a va'lexhla k'uache' uva' xo'l unq'a trigo,— ti'k chajnaj.
40013037	Ech tal ve't u Jesús ile': —U naje' uve' ni avan u b'a'nla iiae', as a' .
40013038	As u tx'ava'e', as a'e' unq'a tename'. As unq'a b'a'nla iiae', as a'e' unq'a tename' uve' at jaq' u tijle'm u Tiixhe'. Pet ech koj unq'a va'lexhla k'uache', tan a' unq'a uxhchile' uve' echen k'atz u tx'i'lanaje'.
40013039	As u naje' uva' nich'o'n taama uve' kat avan kan u va'lexhla k'uache', as a'e' u tx'i'lanaje'. Tul la maklu u trigo, as a'e' vimotxteb'al u q'iie' vatz u tx'ava'e'. As unq'a mak'ol tetz u trigo as a' unq'a ángel.
40013040	As eche' uve' nib'anchu te unq'a va'lexhla k'uache' tan tul kat molaxi as kat oksal tu xamal ti' itz'e'sale', as echat tuk ib'an unq'a uxhchile' uva' ni b'anon u va'lexhe' tul la ilej imoxtel u q'iie'.
40013041	Tan la ichaj ve't tzan unq'a ángel ti' ul teesat el unq'a uxhchile' uve' ni paavinsan vimoole' as tuk' unq'a paasan tziie' uva' ni b'anon u va'lexhe', uve' at xo'l unq'a tename' uva' at jaq' u tijle'm u Tiixhe'.
40013042	As la sutil ve't b'en unq'a paasantziilla uxhchile' tu u oornoe' uve' nitoypukat u xamale'. As tzitzi' la oq'kat ve'te'. As la ik'ux ve't tib' tee.
40013043	Pet ech koj unq'a jikla aamae' uva' at jaq' u tijle'm u Kub'aale', tan acha'v chit ve't tatine' la ib'an vatz Aak eche' nib'an u q'iie' tul nitxijune'. As ab'iste ex uva' nepal tu vunyole', as etab'itaj uve' ni vale'.
40013044	As ech nib'an u tijle'm u Tiixhe' eche' umaj u tx'iib'al q'ii uva' mujel tu umaj u tx'ava'. Tul la ilej umaj u naj u tx'iib'al q'iie', as la chiib' ve't naj sti'. As la imuj kan naj. As la b'en ik'ayi ve't kan naj unq'a tetze' skajayil, aq'al uva' la b'en iloq' naj u tx'ava'e' uve' atkat u tx'iib'al q'iie'.
40013045	As ech la ib'an unq'a uxhchile' uva' nisa' tok xo'l u tename' uva' at jaq' u tijle'm u Tiixhe' eche' la ib'an umaj aak'a'y uve' nixaane' ti' ichukat unq'a b'a'nla chaj kueentaxhe'.
40013046	As tul la ilej naj umaj u b'a'nla kueentaxh uva' je'nal ija'mil, as la b'en ik'ayi kan naj unq'a tetze' skajayil. As la iloq' ve't naj u b'a'nla kueentaxhe'.
40013047	As ech nib'an u tijle'm u Tiixhe' eche' nib'an umaj u k'ach tetz txeyol txay. As tul uva' nisutil b'en u k'ache' xe' u a'e', as kam kuxh txayil ni tok tu u k'ache'.
40013048	As tul ninoo ve't u k'ache', as ni teq'ol ve't el tzan tzi' u a'e' ta'n unq'a txeyol txaye'. As nixoneb' ve't chajnaj ti' itxaat ve't unq'a b'a'nla txaye'. As la ikol ve't chajnaj tu vixu'ke'. Pet ech koj unq'a txaye' uva' va'lexh, tan la isuti ve't el chajnaj.
40013049	Echat chit la ib'ane' tul la ilej vimoxtel u q'iie', tan la ul ve't unq'a ángel ti' teesat el tzan Aak unq'a jikla aamae' xo'l unq'a uxhchile' uva' va'lexh vitxumb'ale'.
40013050	As la sutil b'en unq'a uxhchil uva' va'lexh vitxumb'ale' tu uve' nitoypukat u xamale'. As tzitzi' la oq'kat ve'te'. As la ik'ux ve't tib' tee,— ti'k u Jesús.
40013051	As ich'oti ve't u Jesús te unq'a ichusulib'e': —¿Ma kat palyu ex tu unq'a yole' uva' kat val sete?— ti'k Aak. —Kano, Pap. Kat palyu o' stuul,— ti'k chajnaj.
40013052	As ech tal ve't u Jesús ile': —Tuk val sete, unq'a uxhchile' uva' chusel tib' ti' unq'a tzaq'ite', as tul la pal tu u yole' ti' tok unq'a uxhchile' xo'l u tename' uva' at jaq' u tijle'm u Tiixhe', as ech la ib'ane' eche' nib'an umaj u b'aal kab'al uve' kam kuxh kolel sta'n tu vikab'ale'. As la teq'o el tzan unq'a tetze' ti' ib'anb'eta', as moj unq'a vee' ak'nale moj o't ve'te',— ti'k u Jesús.
40013053	As tul kat tzojpu ve't u Jesús ti' talat unq'a k'uchuvatze', as b'en ve't Aak.
40013054	As oon ve't Aak tu vitename' uve' ch'ii kat Aak. As chusun ve't Aak tu u atinb'ale' tetz nachb'al Tiixh. As teq'o ve't taama unq'a uxhchile' ta'n u yole' uve' nikat tal Aak. As ech tal ve't unq'a uxhchil ile' svatzaj: —¿Katile' q'i kat b'ex teq'okat u naje' vitxumb'ale'? ¿As katile' q'i b'ex ichuskat tib' naj ti' ib'anax unq'a nimla b'a'nile' uve' nib'an naj?
40013055	¿As jit kol vik'aol u seeole' q'a u naje'? Tan itxutx naje' u Ma'le'. As titz'in naje' u Jacobo, tuk' u Xhu'l, tuk' u Simón, tuk' u Judas.
40013056	As ootzimale' unq'a tanab' naje' sqa'n. ¿Katile' q'i tzaakat unq'a txumb'ale' ta'n naj?— ti'k unq'a uxhchile' tal ti' u Jesús.
40013057	As ye' kat isa' ve't unq'a uxhchile' inimat u Jesús. As ech tal ve't u Jesús ile': —Katil kuxh la oksalkat iq'ii uma'l u q'ajsan tetz viyol u Tiixhe'. Pet ech koj tu vitename' tuk' tu vikab'ale', as eche' la koj oksal iq'ii,— ti'k u Jesús.
40013058	As ka'l kuxh unq'a nimla b'a'nile' ib'an ve't Aak xo'l unq'a tename' tzitzi', tan ti' uva' ye' nikat ik'ujb'a' unq'a uxhchile' ik'u'l ti' Aak.
40014001	As tu unq'a q'iie', as tab'i ve't u Herodes itzib'lal u Jesús, tan naj k'ujlik kan sb'ooq'olil ti' tilat isuuchil kajva'l unq'a tename' ta'n u ijlenaale' tu u Roma.
40014002	As ech tal ve't u Herodes ile' te unq'a lochol tetze': —A' u Xhune' uva' nik aq'on ku' unq'a uxhchile' xe' u a'e' uva' kat ulyu taama unpajte. Esti'e' ni toleb' ti' ib'anat unq'a nimla b'a'nile',— ti'k u Herodes.
40014003	As tal u Herodes u yole', tan ti' uva' ma'tik talat naj itxeypu u Xhune', as ma'tik talat naj ik'alat ve't ta'n kateena, as ma'tik talat naj toksal tu u kaarsa ti' inimal viyol u Herodías, uva' tixqelik u Pi'le' uva' titz'in u Herodes,
40014004	tan ti' uva' ech nik tal u Xhun ile' te u Herodes: —Paave' kat ab'ana ti' uva' kat eeq'o eeb' tuk' u ixoje',— ti'k u Xhune' tal te u Herodes.
40014005	Esti'e' nikat isa' ve't u Herodes iyatz'at u Xhune'. Pet nikat ixo'v naj vatz unq'a tename', tan q'ajsan tetz viyol u Tiixhe' u Xhune' vatz unq'a tename'.
40014006	As tul kat tz'aj iyaab' u Herodes, as kat ib'an ve't naj uma'l u nimla q'ii. As ok ve't u tal u Herodías b'ixoj vatz u Herodes as tuk' vatz unq'a ilonaale'. As tul acha'vik chit ib'ix ve't ixoj uve' til u Herodes.
40014007	As taltzi' ve't u Herodes te u ixoj tuk' viB'ii u Tiixhe' uva' la taq' naj kam uva' la ijaj ixoj te naj.
40014008	As a' u Herodías alon te u tale' ti' uva' kam la ijaj ixoj te u Herodes. As ech b'ex tal ve't ixoj ile': —Nunsa' vivi' u Xhune' uva' nikat aq'on ku' unq'a uxhchile' xe' u a'e'. As a' ni vale' uva' la aaq' tzan sve tu umaj u pulaato,— ti'k ixoj.
40014009	As txumun ve't u Herodes ta'n viyol u ixoje'. Tan ti' uva' ma'tik taltzi't naj te u ixoje' tuk' tiila yol vatz unq'a ilonaale', as taq' chit ve't naj kam uva' ijaj ixoj.
40014010	As tal ve't u Herodes uva' la b'en tzok'poj el vivi' u Xhune' tu u kaarsa.
40014011	As eq'ol ve't tzan vivi' u Xhune' tu uma'l u pulaato. As ul aq'axoj te u ixoje'. As b'ex taq' ve't ok ixoj te vitxutxe'.
40014012	As ul ve't ka'l unq'a ichusulib' u Xhune' ti' imujlu vichi'ole'. As tul ma't imujat chajnaj, as b'ex tal ve't chajnaj te u Jesús.
40014013	As tul tab'i ve't u Jesús uva' yatz'pu ve't u Xhune', as el ve't ch'u'l Aak tzitzi'. As ok ve't Aak tu uma'l u barco ti' iq'axit Aak u mar ti' toon tu uma't u atinb'al uva' ye'likkat tenam. Tul tab'i ve't unq'a uxhchile' uva' ma't ib'en ve't Aak tu u barco, as el ve't ch'u'l unq'a uxhchile' tulaj unq'a talaj tename'. As xao'm ib'en ve't unq'a uxhchile' ti' toon k'atz Aak jalit u mar.
40014014	As tul oon ve't u Jesús jalit u mar, as til ve't Aak uva' mama'la tenam molik ve't tib' ti' ik'ulpu Aak. As itxum ve't Aak ivatz unq'a tename'. As ib'a'nxisa ve't Aak unq'a aach'o'me' uve' atik xo'l unq'a tename'.
40014015	As tul ku' ve't q'ii, as jetz'en ve't ok unq'a ichusulib' u Jesús sk'atz. As ech tal ve't chajnaj ile' te Aak: —Kat ku'y ve't q'ii. As tul ye'l kab'al at tzitza'. Pet al te unq'a tename' uva' la b'en iloq' ipaan tulaj unq'a talaj tename',— ti'k chajnaj.
40014016	Ech tal ve't u Jesús ile': —Ye'l unq'a tename' la b'eni. Pet ex la aq'on ipaan,— ti'k u Jesús.
40014017	—As ye'l paan eq'omal sqa'n ti' itzujb'el unq'a tename' skajayil. Pet o'va'l kuxh paan ati tuk' ka'va't txay,— ti'k chajnaj.
40014018	—Etaq'taj tzan sve,— ti'k u Jesús.
40014019	As tal ve't Aak uva' la xoneb' unq'a tename' skajayil vatz u chaq'aalae'. As itxey ve't Aak o'va'l unq'a paane' tuk' ka'va't unq'a txaye'. As ka'yik ve't je' Aak tu almika'. As taq' ve't Aak ta'ntiixh te u Tiixhe' sti'. As ijatx ve't Aak unq'a paane'. As taq' ve't Aak te unq'a ichusulib'e' ti' uva' la ijatx ve't chajnaj xo'l unq'a tename'.
40014020	As tul ma'tik itx'a'n unq'a tename' sb'a'n skajayil, as imol ve't unq'a ichusulib' Aake' unq'a ya'l paane'. As nootel kab'lavat xu'k sta'n.
40014021	As kamal o'va'l mil unq'a naje' uve' tx'a'on u paane'. As jit achpu unq'a ixoje' tuk' unq'a talaj intxa'e'.
40014022	As tul uva' nik iq'iila kan u Jesús unq'a tename', as tal ve't Aak te unq'a ichusulib'e' uva' la ok ve't chajnaj tu u barco as la b'ax ve't chajnaj vatz Aak ti' iq'axit u mar.
40014023	Tul ma'tik iq'iilat kan u Jesús unq'a tename', as je' ve't Aak vi' uma'l u tal vitz ti' inachat Tiixh. Tul tz'otin ve'te', as a'ik kuxh u Jesús atik tzitzi' sijunal.
40014024	Echen ve't u barco pok'o'chb'al u mar, tan nik ijojpi u mam kajiq'e' u barco, tan aalik itzaa u kajiq'e' vatz u barco.
40014025	Tul uva' txantik kuxh isajb'e', as xao'm tok u Jesús vi' u mar. As b'ex ilej ve't Aak chajnaj.
40014026	Tul til unq'a ichusulib' Aake' uva' nikat ixaan ve't Aak vi' u mar, as xo'v ve't chajnaj. As ech tal ve't chajnaj ile': —¡Uma'l u xo'val tule'!— ti'k chajnaj, tul sik'in ve't chajnaj ta'n xo'vichil.
40014027	As yolon ve't u Jesús te chajnaj. As ech tal ve't Aak ile': —Ye' kuxh xo'v ex. Pet etiib'isataj etaama, tan ine',— ti'k Aak.
40014028	Ech tal u Lu' ile': —Pap, asoj axh u vee', as al sve uva' la b'en in sak'atz vi' u a'e',— ti'k u Lu'e'.
40014029	—Elen ch'u'l b'a,— ti'k Aak tal te u Lu'e'. Oora chit el ve't ch'u'l u Lu'e' tu u barco. As xaan ve't naj vi' u a'e' ti' toon k'atz u Jesús.
40014030	As tul til ve't naj ipilq'ut tib' u a'e' ta'n u mam kajiq'e', as xo'v ve't naj. As jilchel ib'en naj xe' u a'e' ta'n xo'vichil. As sik'in ve't naj: —¡Pap, loch in!— ti'k naj te u Jesús.
40014031	As oora chit taq' ve't b'en u Jesús iq'ab' ti' itxeyat naj. As teq'o ve't je' tzan Aak naj xe' u a'e'. As ech tal ve't Aak ile': —¡Ye'xh jank'al k'ujleb'al ak'u'l ati! ¿Kam uva' kat kuxh ka'kab'in ak'u'l svi'?— ti'k Aak.
40014032	Tul je' ve't u Jesús tu u barco tuk' u Lu'e', as yak kuxh ya' ve't u kajiq'e'.
40014033	As unq'a ichusulib' Aake' uve' atik tu u barco, as toksa ve't chajnaj iq'ii u Jesús. Ech tal chajnaj ile': —¡An chite' vil, Pap, tan axh chite' vil viK'aol u Tiixhe'!— ti'k chajnaj.
40014034	As tul ma'tik iq'axit u Jesús u mar tuk' unq'a ichusulib'e', as oon ve't Aak tu u tx'ava'e' uva' Genesaret.
40014035	As tul texhla ve't unq'a tename' u Jesús, as pax ve't itzib'lal Aak tulaj unq'a tename' uva' najlich u Genesaret. As teq'o ve't tzan unq'a tename' unq'a aach'o'me' vatz Aak.
40014036	As ijaj ve't unq'a tename' kuyb'al te Aak uva' aal kuxh koj u toksa'm Aake' la ikan unq'a aach'o'me' uve' nik tale', tan ab'il uve' nik kanon u toksa'm Aake', as yak chit nik tel u ch'o'me' sti'.
40015001	As ka'l unq'a fariseo uva' a' tzaanajlikkat tu u Jerusalén tuk' ka't unq'a uxhchile' uva' chuselik tib' ti' unq'a tzaq'ite', as oon ve't chajnaj k'atz u Jesús. Ech tal ve't chajnaj ile' te Aak:
40015002	—¿Kam q'i uva' ye' ninima unq'a achusulib'e' unq'a yole' uva' k'ujlu kan ta'n unq'a q'esla kub'aale'? Tan ye'l iq'ab' chajnaj nitx'aae' tul nitx'a'n chajnaj,— ti'k unq'a fariseo tuk' unq'a uxhchile' uva' chuselik tib' ti' u tzaq'ite' uva' tz'ib'amal kan.
40015003	As ech tal ve't u Jesús ile': —¿As kano ex q'i? ¿Kam q'i uva' nepaasa ve't tzii ti' u tzaq'ite' uva' tz'ib'amal kan? As a' nenima unq'a chusb'ale' uva' at kan ta'n unq'a q'esla eb'aale',
40015004	tan ech ni tal vitzaq'it u Tiixh ile': Xo'noj vatxutxe' see; as xo'noj vab'aale' see, ti'ke.  As ech ni tal ile' unpajte: Ab'il uve' la iyoq' itxutx as la iyoq' ib'aal, as techal la yatz'pi, ti'k u tzaq'ite'.
40015005	Pet ech koj ex, tan a' netale' uva' la uch talat umaj uxhchil te vitxutxe' moj te vib'aale' ech ile': «Ye' la uch unlochat ex, tan jank'al uva' la unloch ex sta'n, as te u Tiixhe' kat vaq'lukat,» chaj u uxhchile' la tal te vitxutxe' moj te vib'aale'.
40015006	As a' netale' uva' ye' la uch ilochat ve't unq'a uxhchile' vitxutxe' tuk' vib'aale'. Esti'e' ni val sete uva' nepaasa ve't tzii ti' u tzaq'ite' uva' tz'ib'amal kan, tan a' ve't ichusb'al unq'a q'esla eb'aale' nenima.
40015007	Tan ex kuxh ka'vatz, tan an chite' uve' tal kan u Isaías, u q'ajsan tetz viyol u Tiixhe', tul ech tal ile':
40015008	Tul ni toksa unq'a tename' unq'ii, as itzi' kuxh unq'a tename' ni alon. Pet ech koj u taanxelal unq'a tename', tan ye' ni toksa taama svi' ti' inimat in.
40015009	As kamchaj la itxa'ki tul uva' la inach in unq'a tename', tan tul nichusune', as a' kuxh unq'a chusb'ale' nichuse' uve' at kan ta'n unq'a q'esla ib'aale', ti'k u Tiixhe' tal te u Isaías,— ti'k u Jesús.
40015010	As imolo ve't tzan u Jesús unq'a tename' sk'atz. As ech tal ve't Aak ile': —Etab'itaj vunyole'. As palojtaj ex stuul.
40015011	Tan kam u vee' ni techb'u umaj uxhchil, as jite' la paavinsan vatz u Tiixhe'. Pet a' unq'a yole' uve' ni tel ch'u'l titzi', as a'e' nipaavinsan vatz Aak,— ti'k u Jesús.
40015012	As jetz'en ve't ok unq'a ichusulib' Aake' sk'atz. As ech tal ve't chajnaj ile': —¿Ma at sak'u'l, Pap, uva' kat ch'o'n te unq'a fariseo ti' uva' kat aala?— ti'k chajnaj.
40015013	Ech tal ve't u Jesús ile': —Tan jank'al unq'a chusb'ale' uva' jit u Kub'aal Tiixhe' alol tetz, as ech la ib'ane' eche' umaj u chiko uva' la tzujpik el tuk' u taq'ile'.
40015014	As la val sete, eteesataj etib' k'atz chajnaj, tan ech chajnaje' eche' umaj u tzot uva' la ch'ijin uma't u tzot, tan asoj la ich'iji u tzote' uma't u tzot, as eela iku'e' skaab'il tu u jule',— ti'k u Jesús.
40015015	As ech tal ve't u Lu' ile': —B'an b'a'nil. As al isuuchil u k'uchuvatze' sqe uve' kat aala,— ti'k u Lu'e'.
40015016	Ech tal u Jesús ile': —¿As mita'n kuxh ex b'a nepal tu u yole'?
40015017	¿As ma ye' nepal stuul? Tan kam uva' la techb'u umaj uxhchil, as yaklu pal kuxhe' tu tuul u uxhchile'.
40015018	Pet ech koj unq'a yole' uve' ni tel ch'u'l titzi' umaj uxhchil, tan tu u taanxelale' ni telkat ch'u'l. As a'e' ni paavinsan
40015019	tan tu u taanxelal unq'a uxhchile' ni telkat ch'u'l unq'a va'lexhla chaj txumb'ale' eche' unq'a yatz'ol aama, unq'a maaol tixqel imool as maaol itzumel imool, as eche' unq'a naje' uva' ye'l tixqel tisuuchil as moj unq'a ixoje' uva' ye'l itzumel tisuuchil, as tuk' unq'a uxhchile' uve' ni telq'e', as tuk' unq'a chulin yole', as tuk' unq'a chukul ch'a'oe'.
40015020	As a' unq'a txumb'ale' uva' ni paavinsan unq'a uxhchile'. Pet ech koj uve' ye' la etx'aa veq'ab'e' tul la tx'a'n ex, as jite' la paavinsan ex,— ti'k Aak.
40015021	As el ve't ch'u'l u Jesús tu u Galilea. As oon ve't Aak najlich u Tiro tuk' u Sidón.
40015022	As uma'l u ixoj uva' aa Canán, as ul ik'ul ve't ixoj u Jesús, tan a' jejlikkat ixoj tzitzi'. As ech tal ixoj ile' tul taq' je' ixoj tuul ivi': —Txum unvatz, Pap tiaal David, tan nimxinajlu chit vas vale' ta'n uma'l u sub'ul,— ti'k ixoj.
40015023	Pet jit ik'ulb'e u Jesús ixoj. As jetz'en ve't ok unq'a ichusulib'e' Aake' sk'atz. As ijaj ve't chajnaj kuyb'al te Aak: —Pap, al te u ixoje' uva' la b'en ixoj, tan va'l kuxh isik'in ixoj ti' kuqul,— ti'k chajnaj.
40015024	Ech tal ve't u Jesús ile': —A' chajelkat in ti' ilochax unq'a tiaal Israel, tan ech tatine' eche' unjoloj kaneero' uve' tz'ejxinajle,— ti'k u Jesús.
40015025	As jetz'en ve't ok ixoj k'atz u Jesús. As ku' ve't ixoj qaaloj vatz Aak. Ech tal ve't ixoj ile': —¡B'an b'a'nil sve, Pap! ¡Loch in!— ti'k ixoj.
40015026	—Ye' la ib'ane' uva' la qaq' vitx'ix unq'a talaj intxa'e' te unq'a talaj tx'i'e',— ti'k u Jesús.
40015027	—Kano, Pap. Pet antu unq'a talaj tx'i'e' ni echb'un unq'a vuy tx'ixe' uve' ni chajpik ku' jaq' vimeexha u uxhchile' uva' etzin tetz unq'a talaj tx'i'e',— ti'k ixoj.
40015028	As ech tal u Jesús ile': —Ixoj, nim chite' u k'ujleb'al ak'u'le'. As esti'e' la ib'ane' kam uve' ni tal aama,— ti'k u Jesús. As tul kuxh tal Aak u yole', as yak kuxh b'a'nx ve't u tal ixoje'.
40015029	As q'aav ve't u Jesús unpajte ti' ib'en k'atz u mar uve' Galilea. As je' ve't Aak vi' uma'l u vitz. As tul xonlik ve't Aak tzitzi',
40015030	as imol ve't ok tib' u mama'la tename' k'atz Aak uva' eq'omal unq'a ko'xe' sta'n tuk' unq'a tzote' tuk' unq'a uxhchile' uva' koyix iq'ab' tuk' unq'a meme' as tuk' unjoltu aach'o'm. As kat ib'a'nxisa ve't Aak skajayil.
40015031	As teq'o ve't taama unq'a tename' tul til unq'a tename' iyolon unq'a meme'. As toksa ve't unq'a tename' iq'ii u Tiixhe', tan b'a'nik ve't unq'a uxhchile' uve' koyixik iq'ab'. As nik ixaan ve't unq'a ko'xe'. As nik tilon ve't unq'a tzote'.
40015032	As imolo ve't u Jesús unq'a ichusulib'e'. As ech tal ve't Aak ile': —Nuntxum ivatz unq'a tename', tan kat ib'anlu ve't oxva'l q'ii scheel uva' xekel unq'a tename' svi'. As ye'xhkam chit unb'ooj ati uva' la techb'u. As ye' nunsa' uva' la b'en unq'a tename' tikab'al tul ye'xnaj tx'a'ni, tan la b'ujle' tu b'ey,— ti'k u Jesús.
40015033	Ech tal unq'a ichusulib' Aak ile': —¿Katil la b'en qeq'okat mama'la paan tzitza' tu u tzuukin tx'ava'e' ti' itzujb'el unq'a tename'?— ti'k chajnaj.
40015034	As ech tal ve't u Jesús ile': —¿Jank'oj paan q'i ati?— ti'k Aak. —Vujva'l kuxh paan ati tuk' ka't unq'a talaj txay,— ti'k chajnaj.
40015035	As tal ve't Aak ixoneb' unq'a tename' tu tx'ava'.
40015036	As itxey ve't Aak vujva'l u paane' tuk' ka't unq'a talaj txaye'. As taq' ve't Aak ta'ntiixh te u Tiixhe' sti'. As ijatx ve't Aak. As taq' ve't Aak te unq'a ichusulib'e'. As ijatx ve't chajnaj xo'l unq'a tename'.
40015037	As tx'a'n ve't unq'a tename' skajayil sb'a'n. As imol ve't unq'a ichusulib' Aake' unq'a ya'l paane'. As nootel vujva't xu'k sta'n.
40015038	As kajva'l mil unq'a naje' tx'a'ni. As ye' kat achpu unq'a ixoje' tuk' unq'a talaj intxa'e'.
40015039	As tul ma'tik ib'en ve't u mama'la tename', as ok ve't u Jesús tu u barco unpajte. As echik toon ve't Aak najlich u tal tenam uva' Magdala.
40016001	As oon ka'l unq'a fariseo tuk' ka't unq'a saduceo k'atz u Jesús ti' ijajata' uva' la ik'uch Aak umaj u k'uchb'al tetz u tijle'me', as k'uchb'al tetze' asoj a' tzaanajkat Aak tu almika'. As nik kuxh ichuk chajnaj txumb'al ti' uva' la icheesa chajnaj ipaav Aak.
40016002	Ech tal ve't u Jesús ile': —As tul niku' q'ii as tul kat etila uva' kajux ve't u almika'e', as: «Saq'i la ib'an sq'ejal,» ch'ex netale'.
40016003	Asoj netile' uva' kajux ve't u almika'e' tul nisajb'e', as: «Mam jab'al tul cheel, tan at suutz' vatz u almika'e',» ch'ex netale'. ¡Ex kuxh ka'vatz tuk' vetxumb'ale'! Tan nepal stuul kam uve' tuk uchoj vatz u almika'e'. ¿As kam q'i uve' ye' nepal stuul ti' unq'a k'uchb'al tetze' uve' ni tuch sexo'l tu unq'a q'iie'?
40016004	¡Ech ve't vetxumb'ale' eche' unq'a uxhchile' uva' va'lexh vitxumb'ale'! ¡As ech ve't exe' eche' umaj naj uva' nichuk tixoj! As k'uxh nejaj umaj k'uchb'al tetz u vijle'me', as eche' la koj k'uchpu sete. Pet a' kuxh ve't la k'uchpu sete eche' uva' kat ib'an u Jonás, u q'ajsan tetz viyol u Tiixhe',— ti'k u Jesús. As taq' ve't kan Aak chajnaj. As b'en ve't Aak.
40016005	As tul pal u Jesús tuk' unq'a ichusulib'e' jalit u mar, as jit inach chajnaj teq'ot ipaan.
40016006	As ech tal ve't u Jesús ile': —Tuk val sete, atoj enachb'al vatz vilevadura unq'a fariseo tuk' unq'a saduceo,— ti'k Aak.
40016007	As tal ve't je' chajnaj ste uva': —Kamal ti' uve' ye' kat qeq'o tzan kupaan, as esti'e' ni tal Aak u yole',— ti'k chajnaj.
40016008	As ootzimalik ta'n u Jesús uva' kam nikat titz'a chajnaj. As ech tal ve't Aak ile': —Ye'xh jank'al u k'ujleb'al ek'u'le' ati. ¿As kam q'i uva' netal je' sete uva': «Ye'l kupaan ati,» ch'ex netale'?
40016009	¿Ma ye' nepal b'a tu uve' kat unb'ana? ¿As ma ye' netulsa b'a sek'u'l uva' o'va'l kuxh paan as kat noo o'va'l mil unq'a tename' sta'n as jatva't xu'k unq'a ya'l paane' q'i kat emola?
40016010	¿As moj ye' netulsa sek'u'l uva' vujva'l u paane' kat unjatx xo'l kajva'l mil unq'a tename' as jatva'ttel xu'k u ya'l paane' q'i kat emola?
40016011	¿Kam q'i uva' ye' nepal tu vunyole'? Tan jit u paane' ni val sete. Pet a'e' ni val sete uva': «Atoj enachb'al vatz vilevadura unq'a fariseo tuk' unq'a saduceo,» ch'in sete,— ti'k u Jesús.
40016012	As tul tal Aak isuuchil u yole', as a'n pal ve't chajnaj stuul uva' jit u levadura uve' nib'en xo'l u paane' uve' nik tal Aak. Pet a' vitxumb'al unq'a fariseo tuk' unq'a saduceo uve' nikat tal Aak kam uve' ib'an chajnaj, tul uva' nik ichusun chajnaj.
40016013	As oon ve't u Jesús najlich u tenam u Cesarea, uva' kat ik'ujb'a' kan u Pi'le' uva' k'ujlik kan ta'n u ijlenaal tu u Roma. As ech tal ve't u Jesús ile' te unq'a ichusulib'e': —¿Kam u tijle'me' uve' ni tal unq'a tename'?— ti'k Aak.
40016014	Ech tal ve't unq'a ichusulib' Aak ile': —At uxhchil ni alon uva' axh u Xhune' uve' nik aq'on ku' unq'a uxhchile' xe' u a'e'; as at ka'l uxhchil ni alon uva' axh u Elías; as at ka't uxhchil ni alon uva' axh u Jeremías as moj uma'toj u q'ajsan tetz viyol u Tiixhe' uva' kat ul taama unpajte,— ti'k chajnaj.
40016015	As: —¿Kano ex q'i? ¿Kam vijle'm uve' netale'?— ti'k u Jesús.
40016016	As ech tal ve't u Lu' ile' uva' Simón: —Axhe' ta' u Cristo, viK'aol u islich Tiixhe',— ti'k naj.
40016017	Ech tal ve't u Jesús ile' te u Lu'e': —Achveb'al chit axh Simón, ik'aol u Jonás, tan jit kuxh umaj vatz tx'ava'illa aama kat alon see. Pet a' vunB'aale' uva' echen tu almika' kat k'uchun visuuchil u yole' see.
40016018	As tuk val see, Simón, uva' axh Lu' unpajte. As vi' u sivane' tuk unk'ujb'a'kat kan vuntename' uva' molomal sva'n. As u tx'i'lanaje' tuk' unq'a imoole' uva' iq'esal unq'a paasan tziie' uva' echen tu u k'axk'ola atinb'ale', as ye' la oleb' ti' isotzsal u tename' uva' molomal sva'n.
40016019	As tuk vaq' ve't u eejle'me' ti' uva' axh la ilon isuuchil u tename' uva' at jaq' u tijle'm u Tiixhe'. As kam uva' la aal ib'anche' vatz u tx'ava'e', as a'e' la b'anax tu almika'; as kam uva' la aale' uva' ye' la b'anchu vatz u tx'ava'e', as a'e' ye' la b'anchu tu almika',— ti'k u Jesús.
40016020	As tal ve't Aak te chajnaj uva' ye'xheb'il la tal chajnaj ste uva' Aak u Cristo.
40016021	As tu u q'iie', as xe't ve't u Jesús ti' talat isuuchil te unq'a ichusulib'e' uva' la b'en Aak tu u Jerusalén. As techal chit la ipaleb'e Aak unq'a k'axk'oe' ta'n unq'a b'aal tename', tuk' ta'n unq'a iq'esal oksan iyol tenam vatz Tiixh, as tuk' unq'a uxhchile' uva' chusel tib' ti' unq'a tzaq'ite'. As la yatz'pi. As la ul taama Aak titoxvu q'ii.
40016022	As teq'o ve't el u Lu'e' u Jesús sijunal. As imaj ve't u Lu'e' ivatz Aak ti' uva' ye' la tal Aak u yole'. Ech tal ve't naj ile': —¡Tiixh la kolon axh! ¡A' chite' ye' la uch ib'anat uve' naale'!— ti'k u Lu'e'.
40016023	As isuchq'i ve't tib' Aak. As tal ve't Aak te u Lu'e': —¡Jetz'en el sunvatz, Lu'! Tan a' vitxumb'al u Satanás nooksa tavi', tan ye'l uva' a' koj u tetz u Tiixhe' ato'k tavi'. Pet a' vitxumb'al unq'a uxhchile' ato'k tavi',— ti'k u Jesús.
40016024	As ech tal ve't Aak ile' te unq'a ichusulib'e': —Ab'iste ex uva' la esa' etoksat etib' sunk'atz, as jit vetxumb'ale' la etoksa. Pet a' uva' la eb'ane' kam uva' nunb'ane', k'uxh la epaleb'e k'axk'o as moj la kam ex svi',
40016025	tan ab'il uve' a' kuxh vitiichajile' ni titz'a vatz u tx'ava'e', as ye'l itiichajil ati k'atz u Tiixhe'. Pet ab'il uva' la taq' vitiichajile' svi', as a'e' uve' at itiichajil k'atz Aak la ib'ane'.
40016026	¿As kam ib'a'nil q'i ti' umaj uxhchil uva' la itx'ak u vatz tx'ava'e' skajayil, as tul ye'l itiichajil ati k'atz u Tiixhe'? Tan ye'l umaj kam la uch taq'at u uxhchile' ti' uva' at vitiichajile' k'atz Aak.
40016027	Tan la ku' ch'u'l tu almika' tuk' unq'a ángel, as la litz'lo'lan ve't u vuleb'ale' eela kuxh stuk' uva' a' vunB'aale' la ilpi. As la ul vaq' ve't itx'aja'm unq'a uxhchile' sijununil ti' uve' kat ib'ana.
40016028	As jik chit tuk val sete, tan at jolol ex uva' at ex tzitza' uva' ye'xnaj kam ex tul la ilej ve't u q'iie'. As la etil ve't tul tuk' u tijle'me',— ti'k u Jesús.
40017001	Vaajil q'ii stuul, as teq'o ve't u Jesús u Lu'e' sti', tuk' u Jacob, as tuk' u titz'ine' uva' Xhun. As b'en ve't Aak vi' uma'l u vitz uva' nim chit at je'.
40017002	As jalpu ve't ika'y Aak vatz chajnaj. Va'lik chit ilitz'lo'lan ve't ivatz Aak eche' nib'an u q'iie'. As va'lik chit ipolal ve't u toksa'm Aake' eche' u saje'.
40017003	As chee ve't u Moisés tuk' u Elías vatz u Jesús tuk' chajnaj. As yolon ve't tuk' Aak.
40017004	As ech tal ve't u Lu' ile' te u Jesús: —Kub'aal, b'a'ne' uva' la atin ve't o' tzitza'. Asoj la asa', la kub'an oxvo'j tal pach: Uma'l eetz; uma't tetz u Moisés; as uma't tetz u Elías,— ti'k u Lu'e'.
40017005	As antelik kuxh iyolon u Lu'e' tul chee ve't uma'l u suutz' uva' va'lik chit ipolal. As atin ve't tiib'a u Jesús tuk' chajnaj. As tab'i ve't chajnaj uma'l u tuul vi' tu u suutz'e' uva' ech ni tal ile': —¡A' vunK'aole' u vaa'! ¡As xo'n chit sve! ¡As va'l ichiib' ve't vaama sti'! ¡As a'e' la enima!— ti'k u tuul vi' tu u suutz'e'.
40017006	Tul uva' tab'i ve't unq'a ichusulib' u Jesús u yole', as yak kuxh xo'v ve't chajnaj. As ku' ve't chajnaj qaaloj. As taq' ve't ku' chajnaj ivatz tu tx'ava'.
40017007	As jetz'en ve't ok u Jesús k'atz chajnaj. Ikan ve't ok Aak chajnaj. As ech tal Aak ile': —Txakpojtaj ex. Ye' kuxh xo'v ex,— ti'k Aak.
40017008	As tul sajin ve't chajnaj, as ye'xheb'il atik ve't k'atz Aak. Pet Aak kuxh ve't atik sijunal.
40017009	As tul ku' ch'u'l u Jesús vi' u vitze' tuk' chajnaj, as ech tal ve't Aak ile' te chajnaj: —Ye'xh katil la etalkat kam uva' kat k'uchpu sete. Pet tul la kam as la ul taama unpajte, as a'n la etal ve'te',— ti'k Aak.
40017010	As ech tal ve't unq'a ichusulib' Aak ile': —¿Kam q'i uve' ni tal unq'a uxhchile' uva' chusel tib' ti' unq'a tzaq'ite' tan uva' b'axel la ul u Elías?— ti'k chajnaj.
40017011	Ech tal ve't u Jesús ile': —An chite' uve' ni tal chajnaj, tan tz'ib'amal kan uva' b'axel la ul u Elías ti' tul ib'anat tuch unq'a tename' ti' u vuleb'ale'.
40017012	Pet tuk val sete, tan ulye' u Elías. As ye' kat exhlal u tijle'me'. As kat ib'an unq'a uxhchile' ste kam uva' kat tal taama unq'a uxhchile' sti'. Echat chit tuk ulb'eloj,— ti'k u Jesús.
40017013	As pal ve't chajnaj tu viyol u Jesús uva' a' u Xhune' nikat tal Aak, uva' nikat aq'on ku' unq'a uxhchile' xe' u a'e'.
40017014	As tul oon ve't chajnaj k'atz unq'a mama'la tename', as jetz'en ve't ok uma'l u naj k'atz u Jesús. Ku' naj qaaloj vatz Aak. As ech tal naj ile' te Aak:
40017015	—Pap, txum ivatz uma'l vas unk'aol, tan ato'k uma'l u ch'o'm sk'atz. As kam kuxh nib'an ta'n u ch'o'me'. As jatpajux kuxh b'en naj tu xamal as tuk' tu a'.
40017016	As kat veq'o tzan vatz unq'a achusulib'e'. As ye' kat oleb' chajnaj ti' ib'a'nxisale',— ti'k u naje'.
40017017	As ech tal ve't u Jesús ile': —¡Ex chit b'a ye' nek'ujb'a' ek'u'l svi'! ¡As va'len kuxh vetxumb'ale'! ¿Ma tuk kuxh atinoj in sexo'l uve' netitz'a? ¿As la kuxh kol tx'eb'on ve't in q'a seti' ti' uva' la ek'ujb'a' ek'u'l svi'? As eteq'otaj tzan u xaake',— ti'k Aak.
40017018	As iyaa ve't u Jesús u sub'ule' uve' atik ok k'atz u xaake'. As el ve't u sub'ule' ti' naj. As yak kuxh b'a'nx ve't naj.
40017019	As tul uva' a'ik kuxh ve't u Jesús tuk' unq'a ichusulib'e', as ech tal ve't chajnaj ile' te Aak: —¿Kam q'i uve' ye' kat oleb' o' ti' tel u sub'ule' k'atz u xaake'?— ti'k chajnaj.
40017020	Ech tal ve't Aak ile': —Ye' kat oleb' ex ti' tel u sub'ule', tan ti' uva' unb'iil kuxh u k'ujleb'al ek'u'l ati. As tuk val sete, tan ech koj u k'ujleb'al ek'u'le' eche' umaj iia uva' tetz mostaza uva' tz'up chittu', as la etale' te u vitze' uva': «Q'axen tu uma't u atinb'ale',» chaj ex. As la chit ib'ane' kam uva' la etale', tan ye'le uva' ye' koj la uch eb'anata'.
40017021	Unq'a sub'ule' uva' eche' u vee', tan tuk' kuxh nacho Tiixh as tuk' ikuypu va'y vatz u Tiixhe' la elkat,— ti'k u Jesús.
40017022	As tul ye'xnik el ch'u'l u Jesús tu u Galilea tuk' unq'a ichusulib'e', as ech tal Aak ile': —Ine' uva' in, as la oksal ok in tiq'ab' unq'a uxhchile'.
40017023	As la yatz'pu ve't in. As la ul vaama titoxvu q'ii,— ti'k Aak. As txumun ve't chajnaj ta'n viyol Aake'.
40017024	As tul oon ve't u Jesús tu u Capernaúm tuk' unq'a ichusulib'e', as jetz'en ve't ok ka'l unq'a molol tetz puaj k'atz u Lu'e', tan nik imolpu puaj ti' ib'anchu tuch u tostiixhe'. Ech tal chajnaj ile' te u Lu'e': —¿Ma ni taq' vechusule' ikutx?— ti'k chajnaj.
40017025	—Kano, ni taq' Aake',— ti'k u Lu'e'. As tul ok ve't u Lu'e' tu kab'al uva' atikkat u Jesús, as b'axel kat yolon ve't Aak vatz u Lu'e'. Ech tal ve't Aak ile': —¿Kam ni tal axh, Simón? ¿Ab'il nijajpu u puaje' ste ta'n unq'a ijlenaale'? ¿Ma te unq'a aatename'? ¿Pet moj te unq'a uxhchile' uva' echen tu uma't u tenam?— ti'k u Jesús.
40017026	—A' nijajpukat u puaje' te unq'a uxhchile' uva' echen tu uma't u tenam,— ti'k u Lu'e'. As ech tal ve't u Jesús ile': —An chite' uve' naale', tan ye'xhkam nijajax te unq'a aatename'. As la uchi uva' ye'l kukutx la qaq'e'.
40017027	Pet ti' uva' ye' la yan itxumb'al unq'a uxhchile' sqi', as kuxh tzi' u mar. Aq' b'en u txeyb'al txaye' xe' u a'e'. As ab'iste u txaye' la je' ch'u'l b'axa as lajaj vitzi' txooe'. As la alej uma'l u puaj titzi' txoo. As la ul achoo u eetze' tuk' u vetze', jank'al uva' nijaj chajnaj te unq'a uxhchile',— ti'k u Jesús.
40018001	As an kuxh tu u oorae', as jetz'en ve't ok unq'a ichusulib' Aake' sk'atz. As ech tal chajnaj ile' te Aak: —¿Pap, ab'iste o' nim qalche' ti' u kumoole' la ib'ane' tul la ilej u q'iie' uva' la ok ve't u tename' jaq' u tijle'm u Tiixhe'?— ti'k chajnaj.
40018002	As imolo ve't tzan u Jesús uma'l u tal xaak. As itxakb'a' ve't Aak naj xo'l chajnaj.
40018003	As ech tal ve't Aak ile': —Jik chit tuk val sete, tan asoj ye' la eb'an vetxumb'ale' eche' itxumb'al unq'a talaj intxa'e', as ye'l etokeb'al xo'l u tename' uva' at jaq' u tijle'm u Tiixhe' uva' ni til Aak isuuchil,
40018004	tan ab'il uva' nisa' uva' nim talche' la ib'ane' xo'l u tename' uva' at jaq' u tijle'm u Tiixhe', as aal b'a'ne' uva' ech vitxumb'ale' eche' vitxumb'al u tal xaake'.
40018005	As ab'il uva' tuk' vunb'iie' la ib'ankat umaj b'a'nil te umaj talaj intxa' eche' u tal xaak ila', as svee' la ib'ankat.
40018006	Pet ab'il la ka'kab'insan taama umaj u niman vetze' uva' ye' yak'inoj vitxumb'ale' ti' vunyole', as aal b'a'ne' uva' la k'alpik ve't ok umaj u nimla ka' tiqul u uxhchile'. As la sutil ve't b'en xe' u mar.
40018007	As ech ni valkate' sete, tan techal chite' la ul unq'a k'axk'oe'. As txumleb'al ivatz unq'a tename' uva' la ka'kab'in taama ta'n unq'a k'axk'oe' uva' la ipaleb'e. ¡As oyeb' chit ivatz u uxhchile' uva' la ka'kab'insan taama umaj u niman vetze'!
40018008	As la val sete, tan asoj la paavin ex ta'n veq'ab'e' moj ta'n vetoje', as eya'sataj epaavine' eela kuxh stuk' uva' kat etzok'lu ve't el veq'ab'e' tuk' vetoje', tan aal b'a'ne' uva' ech exe' eche' umaj kuch' as moj eche' umaj ko'x tul la ok ex tu vetiichajile' uve' ye'l iya'teb'al, as ti' uva' k'uxh at veq'ab'e' tuk' vetoje' skaab'il tul a' la b'enkat ex tu u choob'al paave' uve' ni toypukat u xamale' uve' ye'l iya'teb'al.
40018009	Asoj la paavin ex ta'n u b'aq' evatze', as eya'sataj epaavine' eela kuxh stuk' uva' kat eteesal ve't el u b'aq' evatze', tan aal b'a'ne' uva' uma'l kuxh u b'aq' evatze' tul la ok ex tu uve' atkat u tiichajile' tetz vetaanxelale', as ti' uva' k'uxh at ka'va'l u b'aq' evatze' as tul a' la b'enkat ex tu u choob'al paave' uve' atkat u xamale' uva' ye'l iya'eb'al.
40018010	As etixvak unq'a uxhchile' uva' ech vitxumb'ale' eche' unq'a talaj intxa'e', tan jik chit la val sete, tan unq'a ángel uva' tetz unq'a uxhchile' as ato'k vatz u Kub'aal Tiixhe' tu almika'.
40018011	As in uva' in, as kat ul in ti' unlochat unq'a tename' uve' tz'ejxinajle.
40018012	As ech nunb'ane' eche' uma'l u naj uva' at o'k'alal (100) ikaneero'. As tul kat itz'ej kan naj umaj txoo, ¿as ma ye' la taq' kan naj b'elelaval to'k'al (99) unq'a ikaneero'e' tu u atinb'ale' uva' ye'xhkam la b'anon as la b'en ichuk naj vikaneero'e' xo'l koob'al?
40018013	As ni val sete, asoj la ilej ve't naj txoo, as mama'la chiib'ichil la ib'an ve't naj ti' txoo ti' b'elelaval u to'k'ale' uve' ye' kat tz'ejxi.
40018014	As echat chit nib'an u Kub'aale' uve' at tu almika', tan ye' nisa' Aak uva' la tz'ejxik kan umaj unq'a uxhchile' uva' ech vitxumb'ale' eche' unq'a talaj intxa'e'.
40018015	Asoj la paavin umaj u eetz'in aatzike' savatz, as la aal isuuchil ste tul uva' axh kuxh stuk' sajunal. Asoj la tab'i vayole', as b'a'n ve't aatine' tuk' u eetz'in aatzike'.
40018016	Pet asoj ye' la tab'i vayole', as eeq'o umaj moj ka'va'toj u qitz'in qatzike' see' ti' etalat isuuchil vipaave' ste.
40018017	Pet asoj ye' la tab'i viyol unq'a qitz'in qatike' uva' la eeq'o see', as la b'en aal ve'te' xo'l unq'a qitz'in qatzike' uve' ni niman Tiixh. Asoj echat kuxh la ib'ane', as eela kuxh ve'te' tuk' umaj uxhchil uva' ye' ni niman Tiixh as moj eche' umaj u molol puaj tetz u Roma.
40018018	Tan jik chit tuk val sete, tan kam uve' la etal ib'anche' vatz u tx'ava'e' as a'e' la b'anax tu almika'. As kam uva' la etale' uva' ye' la b'anchu vatz u tx'ava'e' as a'e' ye' la b'anchu tu almika'.
40018019	As tuk val sete unpajte, tan asoj at ka'vo'j ex uva' la ik'ul tib' veyole' tzitza' vatz u tx'ava'e' ti' umaj kam uva' la ejaj te vunB'aale' uve' tu almika', as la chit ib'an Aake' kam uva' la ejaje',
40018020	tan katil uva' atkat ka'vo'j moj oxvo'j uxhchil ti' imolat tib' ti' vunb'iie', as at ine' sxo'l,— ti'k u Jesús.
40018021	As jetz'en ve't ok u Lu'e' k'atz u Jesús. As ech tal ve't naj ile': —¿Pap, jatpajul la unsotzsa ipaav umaj vitz'in vatzik uva' la b'anon umaj va'lexh sve? ¿Ma la unsotzsa ipaav asoj vujpajul la ib'an umaj va'lexh sve?— ti'k u Lu'e'.
40018022	Ech tal ve't u Jesús ile': —Ye'le, jit kuxh vujpajul la asotzsa ipaav u eetz'in aatzike', pet vujpajul laval imutx' la asotzsa ipaav u eetz'in aatzike',— ti'k u Jesús.
40018023	As ech tal u Jesús ile': —Ech la ib'an u tijle'm u Tiixhe' eche' kat ib'an uma'l u ijlenaal uva' kat tal ve't tixmal vitx'oj unq'a ik'ame'.
40018024	As tul kat tixma ve't u ijlenaale' vitx'oj unq'a ik'ame', as b'ex eq'oloj tzan uma'l u naj uva' xo'veb'al chit vitx'oje' xe' u ijlenaale', tan laval mil vitx'oje' atik ve'te'.
40018025	As ye'lik chit ipuaj naj atike ti' ichooat vitx'oje'. As tal ve't u ijlenaale' uva' la k'ayil ve't naj, tuk' u tixqele', tuk' unq'a initxa'e', as tuk' unq'a tetz naje' skajayil ti' ichoop ve't u tx'oje' xe' u ijlenaale'.
40018026	As ku' ve't u k'ame' qaaloj vatz u ijlenaale' ti' ijajat kuyb'al. As ech tal ve't naj ile': «Sotzsa unpaave', pap. Tx'eb' unb'iitoj in. As la chit unchoo vuntx'oje' skajayil,» ti'k naj.
40018027	As itxum ve't u ijlenaale' ivatz naj. As kat isotzsa ve't u ijlenaale' ipaav naj ti' vitx'oje' skajayil. As kat chajpul ve't naj ta'n u ijlenaale'.
40018028	As tul kuxh el ch'u'l u k'ame' vatz u ijlenaale', as ik'ul naj uma't vimool uva' atik unb'iil vitx'oje' xe' naj. As o'k'alal (100) q'ii aq'on itx'oj u naje'. Oora chit itxey ve't naj vas imoole'. As ipoch' ve't naj iqul. As: «¡Oora choo vatx'oje' cheel!» ti'k naj tal te vimoole'.
40018029	As ku' ve't vimool naje' qaaloj vatz ti' ijajat kuyb'al te naj. «Sotzsa unpaave'. Tx'eb' unb'iitoj in. As tuk chit unchoo vuntx'oje' skajayil,» ti'k vimool naje'.
40018030	As eche' nikat koj tab'i naj viyol vimoole'. Pet taq' ve't b'en naj vimoole' tu u kaarsa. As techanal la ichoo vitx'oje' kajayil uve' nik tal naj.
40018031	Tul til ve't unjoltu unq'a k'ame', as ch'o'n ve't te chajnaj. As b'ex tal ve't chajnaj te u ijlenaale' kam uve' kat tulb'e naj vimoole'.
40018032	As tul tab'i ve't u ijlenaale', as imolo ve't tzan u ijlenaale' u naje'. As ech tal ve't u ijlenaal ile' te naj: «¡Axh chit tx'i'la aamae' vil! Tan k'uxh nim chit vatx'oje' siinxe', as kat unsotzsa ve't apaav ti' vatx'oje', tan ti' uva' kat ajaj kuyb'al sve.
40018033	¡As kat koj atxum ivatz u naje' uve' atik itx'oj saxe' eche' uva' kat unb'an see!» ti'k u ijlenaale'.
40018034	As ul ve't ivi' u ijlenaale'. As taq' ve't ok u ijlenaale' naj te unq'a q'osonale' ti' iq'ospu naj, techal la ichoo naj vitx'oje' skajayil.
40018035	Echat la ib'an u Tiixhe' sete uva' echen tu almika', asoj jit aya'l ek'u'l la esotzsa ipaav unq'a etitz'in etatzike' ti' u va'lexhe' uva' la ib'an sete,— ti'k u Jesús.
40019001	As tul ya' ve't talat u Jesús unq'a yole', as el ve't ch'u'l Aak tu u Galilea. As oon ve't Aak tu u Judea jalit u nimla a'e' u Jordán.
40019002	As a' chit mama'la tename' xekik ti' Aak. As ib'a'nxisa ve't Aak unq'a aach'o'me' tzitzi'.
40019003	As ul ve't ka'l unq'a fariseo ti' ich'otil uma'l u yol te Aak as ti' ichukax ipaav Aak. Ech tal ve't chajnaj ile': —¿Ma la uch ijatxat tib' umaj naj tuk' tixqele' k'uxh kam kuxh sti'?— ti'k chajnaj.
40019004	Ech tal ve't u Jesús ile': —Tan tixe'teb'al u vatz tx'ava'e' kat icheesa u Tiixhe' u naje' as kat icheesa Aak u ixoje'.
40019005	As ech kat tal ve't u Tiixh ile': «Esti'e' la taq' kan u naje' vitxutxe' tuk' vib'aale'. As la teq'o tib' naj tuk' u tixqele'. As unvatzul kuxh ve'te' tuk' u tixqele',» ti'k u Tiixhe'.
40019006	As jit ve't ka'va'l. Pet eela kuxh stuk' uva' uma'l kuxh ve'te' vatz Aak. Esti'e' la val sete, tan ab'il uva' a' u Tiixhe' kat b'anon uva' kat teq'o tib', as ye'xheb'il la jatxon ivatz,— ti'k u Jesús.
40019007	As ech tal ve't unq'a fariseo ile': —¿As kam q'i uve' ni tal u Moisés uva' la itz'ib'a kan u naje' tu umaj u'uj ti' uva' kam sti' la ijatxkat tib' naj tuk' u tixqele'? As la uch ijatxat tib' naj tuk' u tixqele',— ti'k unq'a fariseo.
40019008	Ech tal ve't u Jesús ile': —As ti' kuxh vipaasan tziil unq'a tename', as kat taq' ve't u Moisés tokeb'al u jatxiib'e'. Pet jit'e'che' uva' kat tal kan u Tiixhe' b'axa.
40019009	As tuk val sete, u naje' uva' kat ijatxe'l u tixqele' as tul ye'l ixoj kat iyansa tib' tuk' uma'toj naj, asoj la teq'o tib' naj tuk' uma't ixoj, as la paavin ve't naj vatz u Tiixhe'. As echat la ib'an uma't u naje', tan la paavin ve't naj asoj la tixqeli naj u ixoje' uve' jatxel tib' tuk' vitzumele',— ti'k u Jesús.
40019010	As ech tal ve't unq'a ichusulib' u Jesús ile': —Asoj ech isuuchil u yole' ti' tatin umaj naj tuk' u tixqele', as aal b'a'ne' b'a uva' ye' la ichuk naj tixqel,— ti'k chajnaj.
40019011	Ech tal ve't u Jesús ile': —Jit kajayil unq'a naje' la tx'olon ikuyat u yola'. Pet a' kuxh unq'a naje' uve' la taq' u Tiixhe' ste ti' ikuyata'.
40019012	Tan at unq'a naje' uva' at tzan sti' tul ye'xnik itz'eb'i uva' ye'l tixqel nichuke'. As at unq'a naje' uva' an kuxh uma't naj ni b'anon ste uva' ye'l tixqel nichuke'. As at unq'a naje' uva' an kuxhe' ni b'anon je' ste uva' ye'l ve't tixqel nichuke'. As nib'ane' ti' toksat taama ti' u tijle'm u Tiixhe',— ti'k u Jesús.
40019013	As eq'ol ve't ok ka'l unq'a talaj intxa' vatz u Jesús ti' uva' la taq' je' Aak iq'ab' ti' chiintxa' as la inach Aak Tiixh sti'. As yaan ve't unq'a ichusulib' Aake' te unq'a uxhchile' uve' nik eq'on ok unq'a talaj intxa'e' vatz Aak.
40019014	As ech tal ve't u Jesús ile': —Echajputaj ok tzan unq'a talaj intxa'e' sunk'atz. As ye' kuxh emaj chiintxa', tan ab'il uva' ech itxumb'ale' eche' vitxumb'al unq'a talaj intxa'e', as a'e' uve' at tokeb'al xo'l unq'a tename' uva' at jaq' u tijle'm u Tiixhe',— ti'k u Jesús.
40019015	As taq' ve't je' u Jesús iq'ab' ti' ivi' unq'a talaj intxa'e' ti' taq'at Aak vib'a'nile' sti'. Tul b'a'nxi, as b'en ve't Aak.
40019016	As b'ex uloj uma'l u chelem naj k'atz u Jesús. As ech tal ve't naj ile' te Aak: —¿B'a'nla Chusul, ab'iste u b'a'ne' la unb'ane' ti' uva' at untiichajil uva' ye'l iya'teb'al?— ti'k naj.
40019017	Ech tal ve't u Jesús ile': —¿Kam q'i uva', «B'a'nla Chusul,» ch'axh sve? Tan ye'l umaj b'a'nla chusul ati. Pet ta'ne' u Tiixhe'. Pet asoj nasa' uva' at atiichajil k'atz Aak, as nima unq'a tzaq'ite' uve' ni tal Aak,— ti'k u Jesús.
40019018	—¿Ab'istee' q'i, Pap, u tzaq'ite' uve' naale'?— ti'k naj. As ech tal ve't u Jesús ile': Ayatz'ak umaj uxhchil. Achukak eexoj. Elq'i'k axh. Acheesak ipaav amool.
40019019	Nima ab'aal; nima atxutx. As xo'noj u eetz'in aatzike' see eche' uva' nab'an je' see,—  ti'k u Jesús.
40019020	—As nimamal chite' sva'n skajayil tul ch'oo telik in. ¿Pet kam uma'toj q'i, Pap, la unb'ane'?— ti'k naj.
40019021	—Asoj a' nasa' uva' jik chit axh vatz u Tiixhe', as kuxh k'ayi kan unq'a tx'iib'al aq'iie' skajayil. As la ajatx ve't vija'mile' xo'l unq'a meeb'a'e'. As si'u. Xekeb'en svi'. As nimal u b'a'nile' lak'ul tu almika',— ti'k u Jesús.
40019022	As tul tab'i u chelem naje' u yole' uva' tal u Jesús, as txumun ve't naj tul b'en naj, tan ti' uva' nimal u tx'iib'al iq'ii naje' atike.
40019023	As ech tal ve't u Jesús ile' te unq'a ichusulib'e': —Jik chit tuk val sete, tan ka'l tzii sti' uva' at tokeb'al umaj tx'ioliq'ii xo'l u tename' uva' at jaq' u tijle'm u Tiixhe'.
40019024	As tuk val sete unpajte, tan oora kuxhe' la pal umaj camello tu vixoto'lil umaj tz'isb'al b'aj ti' uva' la ok umaj tx'ioliq'ii xo'l u tename' uva' at jaq' u tijle'm u Tiixhe',— ti'k u Jesús.
40019025	As tul tab'i unq'a ichusulib' Aake' u yole', as teq'o ve't taama chajnaj. As ech tal ve't chajnaj ile' te Aak: —Asoj ech la ib'ane' eche' uve', ¿as ab'il ve'te' q'i la ok xo'l vitenam u Kub'aal Tiixhe'?— ti'k chajnaj.
40019026	As isaji ve't u Jesús chajnaj. As ech tal ve't Aak ile': —As vatz unq'a uxhchile', as a' chite' ye' la uchi. Pet ech koj vatz u Tiixhe', tan la chit ib'ane',— ti'k u Jesús.
40019027	As ech tal ve't u Lu' ile' te u Jesús: —Kat qaq'lu ve't kan unq'a qetze' skajayil. As il o' xekel ve't o' see'. ¿As kam q'i la aq'ax sqe?— ti'k u Lu'e'.
40019028	Ech tal ve't u Jesús ile': —Tuk val sete, jank'al ex uve' xekel chit ex svi', as la ilej uma'l u q'ii uva' la jalpul ve't unq'a txumb'ale' skajayil, tul la xoneb' ve't tu xonleb'ale' uva' nim talche' uva' ni litz'lo'lane'. As antu ve't ex la xoneb' ve't ex tu kab'lavat unq'a b'a'nla xonleb'ale' ti' eb'anat isuuchil kab'laval jolol unq'a tename' uva' tiaal Israel,
40019029	tan ab'il uva' la taq' kan ikab'al ti' ixekeb' svi', moj la taq' kan titz'in tatzik, moj itxutx, moj ib'aal, moj tixqel, moj me'al ik'aol, as moj itx'ava'; as o'k'alal (100) ich'exel u tetze' la aq'ax ve't ste ti' unq'a tetze' uva' kat taq' kan svi'. As at ve't itiichajil uva' ye'l iya'teb'al.
40019030	As la val sete, tan nimal unq'a uxhchile' uva' ni toksal iq'ii ta'n unq'a tename', as tul a'e' uva' jit nim talpe' vatz u Tiixhe'. Pet ech koj unq'a uxhchile' uva' ye'l iq'ii vatz unq'a tename', as a'e' uva' nim talche' vatz u Tiixhe'.
40020001	Tan ech nib'an u tijle'm u Tiixhe' eche' nib'an umaj u b'aal aq'on. Tul kat sajb'u ve'te', as kat el ve't u b'aal aq'one' ti' ichukat ik'am ti' u taq'one'.
40020002	As ik'ul tib' iyol naj tuk' ka'l unq'a aq'onvil uva' kani'ch la choopkat chajnaj ti' q'ii. As ichaj b'en naj chajnaj ti' u aq'one'.
40020003	Tul oon b'eluval oora, as el ve't u b'aal aq'one'. As b'ex ilej ve't naj ka't unq'a aq'onvile' uva' txakle'l kuxh tu k'ayib'al, tan ti' uva' ye'lik taq'on chajnaj atike.
40020004	As: «B'enojtaj ex svi' aq'onvoj. As la unchoo veq'iie', kani'ch uva' la itx'ak uma'l aq'onvil,» ti'k u b'aal aq'one'. As b'en ve't chajnaj aq'onvoj.
40020005	Tul chaq'aan ve't q'ii, as el ve't u b'aal aq'one'. As echat chit kat ib'an ve't u b'aal aq'one' tuk' ka't aq'onvil. Tul kat oon oxva'l oora ku'q'ii, as echat chit kat ib'an u b'aal aq'one' unpajte tuk' ka't aq'onvil.
40020006	As tul kat oon o'va'l oora ku'q'ii, as el ve't u b'aal aq'one'. As ilej ve't naj ka't unq'a aq'onvil uve' ye'lik taq'on. As ech tal ve't u b'aal aq'on ile' te chajnaj: «¿Kam q'i uva' at kuxh ex tu u q'iia'? As ye'l ex netaq'onve',» ti'k u b'aal aq'one'.
40020007	«Ye'le, pap, tan ye'xheb'il kat aq'on qaq'on,» ti'k chajnaj. As: «B'enoj ex b'a svi'. As la unchoo veq'ii, kani'ch uva' la itx'ak umaj aq'onvil,» ti'k u b'aal aq'one' te chajnaj. As b'en ve't chajnaj aq'onvoj.
40020008	Tul tz'otin ve'te', as tal ve't u b'aal aq'one' te u ilol tetz isuuchil u aq'one'. As ech tal ve't naj ile': «Molo tzan unq'a aq'onvile' skajayil. As choo ve't chajnaj. As b'axel la achoo unq'a aq'onvile' uve' kat ul timoxtel. As imoxtel la achoo unq'a aq'onvile' uve' b'axel kat uli,» ti'k u b'aal aq'one'.
40020009	Tul choop ve't unq'a aq'onvile' uve' b'iitik kuxh ib'en ve't q'ii tul ok aq'onvoj, as ija'mil uma'l q'ii aq'on kat choopkat chajnaj.
40020010	Tul til ve't unq'a naje' uve' q'ala'm chit xe't aq'onvoj, as tal je' chajnaj ste uva' kamal nimal tuk choopojkat ve't chajnaj uva' nikat tale'. As tul choop ve't chajnaj, as eela kuxh ija'mil chajnaj kat ib'ana.
40020011	As tul ik'ul ve't chajnaj vija'mile', as yan ve't ik'u'l chajnaj. As xe't ve't chajnaj ti' iyolax u b'aal aq'one'.
40020012	Ech tal chajnaj ile': «Uma'l kuxh oora kat aq'onvu unq'a naj ile'. As eela kuxh u kuja'mile' tuk' chajnaj kat ib'an naj. As tul il o' ila' uva' uma'l chit q'ii kat aq'onv o' vatz u q'iie' uve' va'l chit ik'achone',» ti'k chajnaj.
40020013	As ech tal ve't u b'aal aq'on ile' te uma'l u aq'onvile': «Txaj, ye'l umaj onkonil nunb'an see, ¿tan ma ye' kat ik'ul tib' kuyol b'a uva' kani'ch la unchookat axh ti' q'ii?
40020014	As k'ul vaja'mile'. As kuxh ve'te', tan aya'l chit unk'u'l kat vaq' vija'mil chajnaje' eche' uva' kat vaq' see.
40020015	As in kuxhe' la alon kam la unb'an tuk' u vetze'. ¿Pet moj nich'o'n aama ti' uva' ni voyb'e ivatz ka'l unq'a aq'onvile'?» ti'k u b'aal aq'one'.
40020016	Esti'e' ni val sete uva' at unq'a uxhchile' uve' echen k'atz u Tiixhe' uve' la ilpi tuk' vitxumb'ale', as tul a'e' uva' jetz'ennal el k'atz Aak. Pet at unq'a uxhchile' uva' texh jetz'ennal el k'atz Aak uva' la ilpi, as tul a'e' uva' echen k'atz Aak. As at unq'a uxhchile' uva' b'axel, as a'e' imoxtel. As at unq'a uxhchile' uve' timoxtel, as a'e' b'axel,— ti'k u Jesús.
40020017	As tul b'en ve't u Jesús tu b'ey ti' toon tu u Jerusalén, as imolo ve't el Aak kab'laval unq'a ichusulib'e'. As ech tal ve't Aak ile':
40020018	—Il o' ma't ve't je' o' tu u Jerusalén. As tuk oksaloj ok tiq'ab' unq'a iq'esal oksan iyol tenam vatz Tiixh tuk' te unq'a uxhchile' uva' chusel tib' ti' unq'a tzaq'ite'. As tuk alaxoj unkame'. As la yatz'pu ve't in.
40020019	As tuk oksaloj in tiq'ab' unq'a jit tiaal Israel. As la eesal unq'ii. As la q'ospu ve't in. As la aq'ax ve't je' in vatz uma'l u kurus ti' unkame'. As titoxvu q'ii, la ul vaama,— ti'k u Jesús.
40020020	As jetz'en ve't ok u tixqel u Zebedeo k'atz u Jesús. As xekik ka'va'l unq'a tale' sti', u Jacob tuk' u Xhune'. As ku' ve't u nane' qaaloj vatz u Jesús. As ech tal ile' te Aak: —Pap, la unjaj b'a'nil see,— ti'ke.
40020021	—¿Kam ni tal aama q'i?— ti'k u Jesús. —A' ni vale' uva' tul la ok axh ijlenaalil, as la ak'ujb'a' uva' la xoneb' ka'va'l u vale' sak'atz. Uma'l la xoneb' taseb'al; as uma't la xoneb' tamax,— ti'k u tixqel u Zebedeo.
40020022	As ech tal ve't u Jesús ile': —Ye' nepal stuul kam uve' nejaj sve. ¿As ma la etx'ol epal tu u k'axk'oe' uve' tuk unpaleb'e; as ma la etx'ol epal tu u kamchile' uva' tuk unpaleb'e?— ti'k u Jesúse'. —Kano, la kutx'ole',— ti'k chajnaj.
40020023	As ech tal ve't u Jesús ile' te chajnaj: —An chite', tan la pal ex tu u k'axk'oe' uve' tuk unpaleb'e. As la pal ex tu u kamchile' uve' tuk palojkat in. Pet ech koj uva' netal exoneb' tunseb'al tuk' tu vunmaxe', tan jit ine' la aq'on sete. Pet a' la aq'axkat te unq'a uxhchile' uva' txaael ve't ta'n u Tiixhe', tan b'anel ve't tuche' ta'n Aak ti' taq'ax ste,— ti'k u Jesús.
40020024	As tul tab'i ve't lavat unq'a ichusulib' Aake', as ul ve't ivi' chajnaj ti' ka'va'l unq'a imoole'.
40020025	As imolo ve't tzan u Jesús unq'a ichusulib'e'. As ech tal ve't Aak ile' te chajnaj: —Ootzimal seta'n uva' jank'al unq'a naje' uve' at tijle'm vatz u tx'ava'e' as nim chit chajnaj ninache' ti' ib'ek'at unq'a tename'.
40020026	Pet jit'e'ch la ib'an sexo'l tan ab'iste ex uva' nesa' uva' nim etalche' ti' unq'a emoole', as exe' la lochon vemoole' la ib'ane'.
40020027	As ex uva' nesa' uva' at etijle'm xo'l unq'a emoole', as ex lochol tetz vemoole'.
40020028	Eche' kat koj ul ti' uva' la lochpi ta'n unq'a tename'. Pet kat uli ti' taq'at tib' kamoj ti' iq'alpul unq'a tename' vatz vipaave',— ti'k u Jesús.
40020029	As tul el ve't ch'u'l u Jesús tu u Jericó, as a' chit mama'la tename' xekeb' ve't ti' Aak.
40020030	As xonlik ka'va'l unq'a tzot tzi' b'ey. Tul tab'i chajnaj ipal ve't u Jesús, as sik'in ve't chajnaj. Ech nikat tal chajnaj ile': —¡Pap tiaal David, txum kuvatz!— ti'k chajnaj.
40020031	As iyaa ve't unq'a tename' ka'va'l u tzote' ti' uva' la ya' chajnaj ti' isik'ine'. As aal chit taq' ve't je' chajnaj tuul ivi'. Ech tal ve't chajnaj ile': —¡Pap tiaal David, txum kuvatz!— ti'k chajnaj.
40020032	As txakeb' ve't u Jesús. As imolo ve't tzan Aak chajnaj. Ech tal Aak ile' te chajnaj: —¿Kam q'i nesa' uva' la unb'ane'?— ti'k Aak.
40020033	As ech tal ve't chajnaj ile': —Pap, a' ni qale' uva' la ilon vas kuvatze',— ti'k chajnaj.
40020034	As itxum ve't u Jesús ivatz chajnaj. Ikan ve't ok Aak vivatz chajnaje'. As yak kuxh ilon ve't chajnaj. As xekeb' ve't chajnaj ti' u Jesús.
40021001	Tul b'iitik kuxh toon ve't u Jesús tu u Jerusalén tuk' unq'a ichusulib'e', as oon ve't Aak tu u tal tenam u Betfagé k'atz uma'l u vitz uva' Olivos. As ichaj ve't b'en Aak ka'va'l unq'a ichusulib'e'.
40021002	Ech tal Aak ile' te chajnaj: —B'enoj ex tu u tal tename' uve' at tzan. Tul la oon ex, as la b'en elej uma'l u b'ur tuk' uma'l u tal uva' k'alel kan. La esaapu txoo; as la eteq'o tzan txoo.
40021003	Asoj ab'il la yaaon ex ti' txoo, as ech la etal ile': «A' u Kub'aale' tuk txakonsan txoo,» chaj ex la etale',— ti'k u Jesús.
40021004	As ech kat b'ex ib'an uma'l u yol ile' uve' alel kan ta'n uma'l u q'ajsan tetz viyol u Tiixhe':
40021005	Etaltaj te unq'a tename' uve' tu u Sion uva': Il vetijlenaal ile' tul seti'. As sula txumb'al u txumb'ale' eq'omal sta'n. As at je' ti' uma'l u tal b'ur, u tal uma'l u b'ur tetz ijatz, ti'k u yole'.
40021006	As b'en ve't ka'va'l unq'a ichusulib' Aake'. As ib'an ve't chajnaj kam uva' tal Aak te chajnaj.
40021007	As teq'o ve't chajnaj u b'ure' tuk' u tal b'ure'. As taq' ve't je' chajnaj unq'a ixb'u'je' ti' u tal b'ure'. As je' ve't u Jesús ti' txoo.
40021008	As at unq'a uxhchile' kat iliipu ku' unq'a ixb'u'je' tu b'ey. As ati uva' b'ex itzok' tzan xaj ch'i'm. As kat taq' ku' tu b'ey vatz Aak, tan a' chit mama'la tename' xekik ti' Aak.
40021009	As unq'a tename' uva' b'axik vatz u Jesús tuk' uve' xekik ti' Aak, as taq' ve't je' tuul ivi' ti' isik'ine' ti' Aak. As ech tal ile': —¡Qoksataj iq'ii u tiaal David! ¡Tan achveb'al chit tule' tuk' vib'ii u Kub'aale'! ¡As qoksataj iq'ii tan nim talche' uve' echen tu almika'!— ti'k unq'a tename'.
40021010	As tul ok ve't u Jesús tu u Jerusalén, as sotz ve't ik'u'l unq'a tename'. As at unq'a tename' ech nik tal ile' svatzaj: —¿Ab'ile' q'i uve' tule'?— ti'k unq'a tename'.
40021011	Ech tal ve't ka't unq'a tenam ile': —A' u Jesús, u q'ajsan tetz viyol u Tiixhe', uva' kat tzaa tu u Nazaret uva' echen tu u Galilea,— ti'k unq'a tename'.
40021012	As tul ok ve't u Jesús vatz viq'anal u tostiixhe', as itilu ve't el Aak unq'a uxhchile' uve' nikat ik'ayine' as tuk' unq'a uxhchile' uve' nikat iloq'one'. As ipilq'u ve't Aak imeexha unq'a jalol puaje' as tuk' u tatinb'al unq'a paroomaxhe' uve' nik ik'ayile'.
40021013	As ech tal ve't Aak ile': —Ech ni tal u yole' uva' tz'ib'amal kan: Nachb'al Tiixhe' vunkab'ale' la ib'ane', ti'k Aak.  Pet ech koj ex, tan kat eb'ensal ve'te' statinb'al elq'om,— ti'k u Jesús.
40021014	As ul ve't unq'a tzote' tuk' unq'a ko'xe' k'atz u Jesús tu u tostiixhe'. As ib'a'nxisa ve't Aak unq'a uxhchile' skajayil.
40021015	As tul til ve't unq'a iq'esal oksan iyol tenam vatz Tiixh tuk' unq'a uxhchile' uva' chusel tib' ti' unq'a tzaq'ite', uva' ib'a'nxisa u Jesús unq'a uxhchile', as ch'o'n ve't taama chajnaj sti' as tuk' ti' uva' tab'i chajnaj uva' nik isik'in unq'a tal intxa'e', tan ech nik tal ile': «¡Qoksataj iq'ii u tiaal David!» ti'k unq'a tal intxa'e'.
40021016	As ech tal ve't chajnaj ile' te u Jesús: —¿Ma naab'i uve' ni tal unq'a talaj intxa'e'?— ti'k chajnaj. Ech tal u Jesús ile': —Kano, ni vab'ie'. ¿As ma ye' atixoj esik'le uma'l u yol uva' ech ni tal ile'? A' viyol unq'a talaj intxa'e' tuk' u tuul ivi' unq'a talaj ne'e' uve' nitel ich'u'une' as la toksa unq'ii, ti'k u yole',—  ti'k u Jesús tal te chajnaj.
40021017	As taq' ve't kan u Jesús chajnaj. As el ve't ch'u'l Aak tu u Jerusalén. As b'ex ve't Aak vatoj tu u tal tenam uva' Betania.
40021018	Tul sajb'u ve'te', as b'en ve't u Jesús tu b'ey ti' iq'aav tu u Jerusalén. Tul nikat ixaan Aak, as va'y ve't Aak.
40021019	As til ve't Aak uma'l u tze' uva' higuera tzi' u b'eye'. As jetz'en ve't ok Aak k'atz u tze'e', tan kamal atik ivatz tze' uva' nik tal Aak. As ye'lik chit umaj ivatz tze' atike. Pet ixaj kuxh tze' atike. As ech tal ve't Aak ile': —Ye'xh jatu la vatzin ve't axh,— ti'k Aak tal te u tze'e'. As yak kuxh tzaj ve't u tze'e'.
40021020	As tul til ve't unq'a ichusulib' Aake', as sotz ve't ik'u'l chajnaj. As ech tal ve't chajnaj ile' te Aak: —¿Kam q'i uve' oora chit kat tzaj ve't u tze'e'?— ti'k chajnaj.
40021021	As ech tal ve't u Jesús ile': —Jik chit tuk val sete, tan asoj k'ujle'l ek'u'l svi', as jit kuxh ech la eb'ane' eche' uve' kat unb'an te u tze'e'. Pet la uch etalate' te u vitz ile' uva': «¡Elen tzitzi'! ¡As kuxh b'en tu u mar!» chaj ex la etale'. As la chit ib'ane' asoj ye' la ka'kab'in etaama,
40021022	tan asoj k'ujle'l chit ek'u'l ti' u Tiixhe' tul la enach Tiixh, as la chit ib'an Aak kam uve' la ejaj te Aak,— ti'k u Jesús.
40021023	As tul oon ve't u Jesús tu u Jerusalén, as ok ve't Aak tu u tostiixhe'. As xe't ve't Aak chusun. As jetz'en ve't ok unq'a iq'esal oksan iyol tenam vatz Tiixh tuk' ka't unq'a b'aal tename'. As ech tal ve't chajnaj ile' te u Jesús: —¿Ab'il aq'ol tetz u eejle'me' ti' uva' kat ul atilu el unq'a uxhchile' vatz iq'anal u tostiixhe'?— ti'k chajnaj.
40021024	As ech tal u Jesús ile': —Tuk unch'oti uma'l u yol sete. Asoj la etal sve kam uva' la unch'oti, as la val ve't sete uva' ab'il aq'ol tetz u vijle'me' ti' unq'a vee' kat unb'ana.
40021025	Etaltaj sve: ¿Ab'il kat chajon tzan u Xhune' uva' nik aq'on ku' unq'a uxhchile' xe' u a'e'? ¿Ma a' u Tiixhe'? ¿Pet moj umaj vatz tx'ava'illa aama?— ti'k u Jesús. As iyol ve't chajnaj svatzaj uva' kam la tal chajnaj. Ech tal ve't chajnaj ile': —Asoj tuk qale' uva' Tiixh kat chajon tzan u Xhune', as: «¿Kam q'i ye' kat enima u Xhune'?» chaj naj tuk tal sqe.
40021026	Pet asoj tuk qale' uva': «Vatz tx'ava'illa aama kuxhe' kat chajon tzan u Xhune',» chaj o', as tul nu kuxo'v vatz unq'a tename', tan kajayil chit unq'a tename' ni niman uva' q'ajsan tetz viyol u Tiixhe' u Xhune',— ti'k chajnaj svatzaj.
40021027	As ech tal chajnaj ile' te u Jesús: —Ye' qootzaj ab'il kat chajon tzan u Xhune',— ti'k chajnaj. As ech tal u Jesús ile': —Mita'n in la alon sete uva' ab'il kat aq'on u vijle'me' ti' uva' kat unb'ana.
40021028	¿Pet kam tuk etal ti' uma't u yole' uva' tuk val sete? As atik uma'l u b'aala uva' ka'va'l ik'aol. As ech tal u b'aala ile' te uma'l vik'aole': «Unk'aol, kuxh aq'onvoj cheel xo'l unq'a uuvae' uva' avamal sva'n,» ti'k u b'aalae'.
40021029	As ech tal vik'aol ile': «Ye' unsa' la unb'an u aq'one',» ti'k naj tal te vib'aale'. As xamtik kuxh ve't stuul, ik'axa ve't u k'aolae'. As b'en ve't naj aq'onvoj.
40021030	As b'ex tal ve't u b'aalae' te uma't vik'aole'. As ech tal u k'aola ile': «B'a'n kuxhe' b'a, pap. Tuk unb'ane',» ti'k naj. As jit b'en naj ti' u aq'one'.
40021031	As etaltaj sve: ¿Ab'iste ka'va'l u k'aolae' kat b'anon uva' kat tal vib'aale' ste?— ti'k u Jesús. As ech tal chajnaj ile': —A' u naje' uva' alpu ste b'axa,— ti'k chajnaj. As ech tal ve't u Jesús ile' te chajnaj: —An chite' uve' netale'. As jik chit tuk val sete, tan unq'a molol puaje' tetz u Roma tuk' unq'a ixoj uva' yana's, as a' uxhchile' b'axel la ok sevatz xo'l u tename' uve' at jaq' u tijle'm u Tiixhe'.
40021032	As kat ul tal u Xhune' unq'a jikla yole' sete. As ye' kat enima. Pet ech koj unq'a molol puaje' tetz u Roma tuk' unq'a ixoj uva' yana's, tan oora kat inima cha'ma unq'a yole' uve' kat ul tal u Xhune'. Pet ech koj ex, tan k'uxh kat etila, as ye' kat ejalpu vetxumb'ale' ti' enimata'.
40021033	As etab'itaj isuuchil uma't u k'uchuvatz uva' tuk val sete, atik uma'l u naj uva' atik itx'ava'. As tava naj ka'l unq'a uuva. As toksa ve't naj pe' sti'. As ib'an ve't naj uma'l u atinb'al uva' nipoch'ilkat el u ta'l u uuvae'. As ilak ve't naj uma't u atinb'al xeeb'al tetz unq'a uuvae' uva' nim chit itxakeb'e'. As taq' ve't kan naj vitx'ava'e' tuk' vichikoe' sk'am te ka'l unq'a k'amol. As b'en ve't naj tzi'a'n.
40021034	Tul ilej ve't u q'ii ti' tuxpu vivatz unq'a uuvae', as ichaj ve't b'en u b'aal tx'ava'e' ka'l vik'am ti' b'en teq'ot unb'ooj ivatz u uuvae', k'amb'al tetz u tx'ava'e'.
40021035	Tul oon ve't vik'am vib'aal u tx'ava'e', as kat itxey ve't unq'a k'amole'. As uma'l kat q'ospi; as uma'te kat yatz'pi; as uma'te kat sutil ta'n k'ub'.
40021036	As ichaj ve't b'en vib'aal u tx'ava'e' unjoltu unq'a ik'ame'. As nimal u k'ame' kat ichaj b'en ti' uva' b'en b'axa. As echat chit kat b'anchu te unq'a k'ame' eche' uva' kat ulb'el unq'a k'ame' b'axa.
40021037	As tul ma'tik ichajat ve't b'en vib'aal unq'a uuvae' unq'a ik'ame', as a' ve't vik'aole' kat ichaj b'en, tan ech tal je' ile' ste: «Tuk nimaloje' vunk'aole' ta'n unq'a k'amole',» ti'k vib'aal unq'a uuvae'.
40021038	Tul til unq'a k'amole' u k'aolae', as ech tal ve't chajnaj ile' svatzaj: «A' vik'aol naje' vil tule'. As a' naje' tuk etzin kan unq'a uuvae' tuk' u tx'ava'e'. ¡Pet ko' kuyatz' naj! ¡As o' la kaaik kan o' tu u tx'ava'e'!» ti'k unq'a k'amole' tal svatzaj.
40021039	As itxey ve't chajnaj vik'aol u b'aal unq'a uuvae'. As teq'o el chajnaj ti'e'l u tx'ava'e' uva' atikkat unq'a uuvae'. As iyatz' ve't chajnaj.
40021040	As tul la ul ve't vib'aal u tx'ava'e', ¿as kam q'i la ulb'el ve't unq'a k'amole' uve' netale'?— ti'k u Jesús.
40021041	As ech tal ve't unq'a iq'esal unq'a tenam ile': —La yatz'pe' unq'a k'amole' uve' paasan tzii. As ye'l ivatze' la txumli. As la taq' ve't u b'aal tx'ava'e' vitx'ava'e' sk'am te ka'toj k'amol uva' jik chit la chooni ti' u k'amb'al tetz u tx'ava'e',— ti'k chajnaj.
40021042	As ech tal ve't u Jesús ile': —¿As ma ye' atixoj esik'le uma'l u yol uva' tz'ib'amal kan? Uva' ech ni tal ile': As u k'ub'e' uva' kat sutil el ta'n unq'a lakol kab'ale', as a' ve'te' uve' xe'ab' tetz vixoob' u kab'ale'. As a' chit achveb'ale' sqe, tan a' u Tiixhe' kat b'anon, ti'k u yole'.
40021043	Esti'e' ni val sete, tan atik etokeb'al xo'l unq'a tename' uva' at jaq' u tijle'm u Tiixhe'. Pet ech koj cheel tan ye'l ve't etokeb'al, as a' la aq'pukat ve't te unq'a uxhchile' uva' la niman viyol Aake', as nib'ane' kam uve' ni tal Aak.
40021044	As tuk val sete, tan ab'il uve' la jojtx'u ti' u k'ub'e', as yak chit la tatz'me'. As ab'il uva' la ku' u k'ub'e' sti', as yak chit la vuch'me',— ti'k u Jesús.
40021045	Tul tab'i ve't unq'a iq'esal oksan iyol tenam vatz Tiixh, tuk' unq'a fariseo, as b'en ve't te chajnaj uva' chajnaj nikat tal u Jesús tuk' u k'uchuvatze'.
40021046	As tal ve't chajnaj itxeypu u Jesús. Pet nikat ixo'v chajnaj vatz unq'a tename', tan q'ajsan tetz viyol u Tiixhe' u Jesús uve' nikat tal unq'a tename'.
40022001	As tal ve't u Jesús uma't u k'uchuvatz te unq'a iq'esal oksan iyol tenam vatz Tiixh tuk' te unq'a fariseo. As ech tal ve't Aak ile':
40022002	—Ech la ib'an u Tiixhe' ti' u tename' uve' at jaq' u tijle'm u Tiixhe', eche' nib'an umaj ijlenaal uva' nib'an umaj b'a'nla tx'a'o'm, tul niteq'o tib' vik'aole' tuk' u tixqele'.
40022003	As kat ichaj b'en u ijlenaale' unq'a ik'ame' ti' imolat ve't unq'a uxhchile' uva' kat isa'b'elal tu u nimla q'iie'. As jit isa' unq'a uxhchile' tul tu u nimla q'iie'.
40022004	As ichaj ve't u ijlenaale' ka't ik'am unpajte. Ech tal u ijlenaal ile': «Ech la b'en etal ile' te unq'a uxhchile' uva' kat unsa'b'ela: –¡Il tx'ix ile' kat b'a'nxiy ve'te'! Tan kat iyatz'lu ve't u ijlenaale' unq'a tzaq'al vaakaxhe' tuk' ka't unq'a txooe'. As ulojtaj ex. Ul etiltaj teq'ot tib' vik'aole' tuk' tixqel,– chaj ex la etale',» ti'k u ijlenaale' tal te unq'a ik'ame'.
40022005	As jit kuxh latz' viyol unq'a k'ame' te unq'a uxhchile' uva' kat sa'b'elali, tan ati uva' kat b'en tu aq'on as ati uva' a' vik'a'ye' b'ex tila.
40022006	As at chajnaj uva' kat txeyon ve't unq'a k'ame' uva' ichaj b'en u ijlenaale'. As kat iyoq' ve't chajnaj unq'a k'ame'. As kat iyatz' chajnaj.
40022007	As tul tab'i ve't u ijlenaale' uve' ib'an unq'a naje' te unq'a k'ame', as ul ve't ivi' naj. As ichaj ve't b'en naj unq'a sole' ti' b'en iyatz'at ve't unq'a yatz'ol aamae' as ti' itz'e'sal ve't u tename'.
40022008	As ech tal ve't u ijlenaal ile' te vik'ame': «Il ve't u tx'a'o'm ile' b'anel ve't tuche' tetz u nimla q'iie'. As unq'a uxhchile' uva' kat unmolo b'axa, as jit tetze' uva' la atin tu u nimla q'iie'.
40022009	Pet b'enoj ex tulaj unq'a b'eye'. As jank'al unq'a uxhchile' uva' la eleje', as emolotaj tzan ti' tul tu u nimla q'iie',» ti'k u ijlenaale'.
40022010	As el ve't unq'a k'ame' tu b'ey. As jank'al unq'a uxhchile' uve' kat ilej ve't chajnaj as imolo ve't ok chajnaj. Ati uva' tx'i'la aama. As ati uva' b'a'nla aama. As noo ve't u kab'ale' ta'n unq'a uxhchile'.
40022011	As tul ok ve't u ijlenaale' tu u kab'ale' ti' tilat unq'a ilonaale', as til u ijlenaale' uma'l u naj xo'l vimoole' uva' ye'l u oksa'me' atik ok sta'n uva' tetz nimla q'ii.
40022012	As ech tal ve't u ijlenaal ile' te u naje': «¿Vetz k'ul tzi', kam uve' kat kuxh ok ch'u'l axh tzitza'? As tul ye'l ooksa'm ato'k uva' tetz u nimla q'iie',» ti'k u ijlenaale'. As jit tiin u naje' te u ijlenaale'.
40022013	As ech tal ve't u ijlenaal ile' te unq'a ik'ame': «Ek'altaj toj u naje' tuk' viq'ab' naj. As b'en esutitaj el naj ti'e'l u kab'ale' tu u q'ej toktoe' uva' la oq'kat ve't naj as tu uva' la ik'uxkat ve't tib' tee naj,» ti'k u ijlenaale'.
40022014	As esti'e' ni val sete, tan nimal unq'a uxhchile' uve' nimolo u Tiixhe'. As ka'l kuxhe' uve' la itxaa Aak xo'l,— ti'k u Jesús tal te unq'a iq'esal oksan iyol tenam vatz Tiixh tuk' unq'a fariseo.
40022015	As el ve't ch'u'l unq'a fariseo vatz u Jesús. As b'ex ichuk ve't chajnaj txumb'al ti' uva' kam la ib'an chajnaj ti' icheesal ipaav u Jesús ti' umaj u yole' uva' la tal Aak.
40022016	As ichaj ve't unq'a fariseo ka'l unq'a imool tuk' ka't unq'a uxhchil uva' echenik k'atz u Herodes. As ech b'ex tal ve't chajnaj ile' te u Jesús: —Chusul, ootzimal atxumb'al sqa'n uva' jik chit axh. As jik chit nachus unq'a uxhchile' ti' uva' jik vitxumb'ale' la ib'an vatz u Tiixhe'. As eela kuxh ivatz unq'a uxhchile' nab'ane', k'uxh at tijle'm as k'uxh ye'l tijle'm ati.
40022017	As a' ni qale' uva' la aal sqe kam ni tal axh: ¿Ma b'a'n uva' la kuchoo ve't u puaje' uve' nijajpu sqe ta'n u ijlenaale' tu u Roma, pet moj ye'le?— ti'k chajnaj.
40022018	As ootzimalik vitxumb'al chajnaje' ta'n Aak uva' va'lexh kuxhtu'. As ech tal ve't Aak ile': —¡Ex kuxh ka'vatz! ¿Kam q'i uve' nu kuxh echuk txumb'al svi'?
40022019	Pet ek'uchtaj u puaje' sve uve' netaq' te u ijlenaale',— ti'k u Jesús. As ik'uch ve't ok chajnaj uma'l u puaje' tetz ija'mil uma'l u q'ii aq'on.
40022020	As tul til u Jesús u puaje', as ech tal ve't Aak ile' te chajnaj: —¿Ab'il etz u vatzib'ale' q'i uve' at vatz u puaje'? ¿As ab'il etz u tz'ib'e' uve' at ku' sti'?— ti'k u Jesús.
40022021	Ech tal ve't chajnaj ile': —Tetz u ijlenaale' tu u Roma,— ti'k chajnaj. As ech tal ve't Aak ile': —Jank'al u tetz u ijlenaale' uva' tu u Roma, as etaq'taj ste; as jank'al u tetz u Tiixhe', as etaq'taj te Aak,— ti'k u Jesús.
40022022	As tul tab'i ve't chajnaj viyol u Jesús, as teq'o ve't taama chajnaj. As taq' ve't kan chajnaj Aak. As b'en ve't chajnaj.
40022023	As an chit tu u q'iie', as b'ex til ve't ka'l unq'a saduceo u Jesús. A' nikat tal chajnaj uva' ye'l taama unq'a kamnaje' la uli. As ech tal ve't chajnaj ile' te Aak:
40022024	—Chusul, kat tal kan u Moisés uva': «Asoj la kam umaj naj as tul ye'l umaj initxa' naj la kaaik kan xe' u tixqele', as a' umaj u titz'in tatzik naje' la teq'o tib' tuk' u ixoje' ti' taq'at kan tiaal u naje' uva' kat kami,» ti'k u Moisés.
40022025	As ib'an unpajul tan atik vujva'l unq'a naj uva' titz'in tib'. As teq'o tib' u atzikae' tuk' uma'l u ixoj. As tul kam ve't naj, as jit kaaik kan umaj initxa' naj. As kaa ve't u tixqel naje' txakayil. As teq'o ve't tib' ixoj tuk' u b'axa itz'inae'.
40022026	As kam u b'axa itz'inae' unpajte. As teq'o ve't tib' ixoj tuk' u ka'v itz'inae'. As techal chit kat teq'o tib' ixoj tuk' vujva'l unq'a naje' uve' titz'in tib', tan junun chit ikam ve't chajnaj.
40022027	As tul ma'tik ikam vujva'l unq'a naje', as kam ve't u ixoje' unpajte.
40022028	¿As ab'iste ve't u naje' q'i itzumel u ixoje' la ib'ane' tul la ul ve't taama unq'a kamnaje'? Tan kat teq'o tib' ixoj tuk' vujva'l unq'a naje',— ti'k unq'a saduceo.
40022029	Ech tal ve't u Jesús ile': —Sotznal chit ek'u'l, tan ye' nepal stuul kam uva' ni tal viyol u Tiixhe'. As mita'n ye' nepal stuul ti' uva' la tulsa Aak taama unq'a kamnaje' unpajte,
40022030	tan tul la ul ve't taama unq'a kamnaje', as ye'l unq'a naje' la teq'o tib' tuk' unq'a ixoje'. As mita'n unq'a ixoje'. Pet ech ve'te' eche' unq'a ángel uve' at tu almika' la ib'ane'.
40022031	Eche' u tuleb'al taama unq'a kamnaje', ¿tan ma ye' atixoj esik'le u yole' uva' tz'ib'amal kan uva' ech ni tal ile':
40022032	Tan ine' in iTiixh u Abraham tuk' u Isaac tuk' u Jacob, ti'k u Tiixhe'?  As jit unq'a kamnaje' ni niman u Tiixhe'. Pet a' unq'a uxhchile' uva' isle'le vatz Aak,— ti'k u Jesús.
40022033	As tul tab'i unq'a tename' viyol u Jesús, as teq'o ve't taama ti' unq'a yole' uve' nik tal Aak.
40022034	As tul tab'i unq'a fariseo uva' jit tiin ve't unq'a saduceo ta'n u yole' uva' tal u Jesús, as imol ve't tib' chajnaj ti' Aak.
40022035	As uma'l u naj uva' chuselik tib' ti' u tzaq'ite' uva' tz'ib'amal kan, as ichuk ve't naj txumb'al ti' icheesat ipaav u Jesús. As ech tal ve't naj ile' te Aak:
40022036	—Chusul, ¿ab'iste u tzaq'ite' uva' nim talche' ti' unjoltu unq'a tzaq'ite'?— ti'k naj.
40022037	Ech tal ve't u Jesús ile': —«Aya'loj chit ek'u'l la exo'ni u Tiixhe' tuk' chit etaanxelal as tuk' chit etxumb'al.»
40022038	As a' u tzaq'ite' uva' nim talche' ti' unjoltu unq'a tzaq'ite'.
40022039	As echat chit uma't u tzaq'ite' uva' ech ni tal ile': «Xo'noj vamoole' see eche' uva' nab'an je' see,» taq' vika'v u tzaq'ite',
40022040	tan a' ni telkat ch'u'l unq'a iyol unq'a q'ajsan tetz viyol u Tiixhe' ti' ka'va'l unq'a tzaq'ite' uva' ni val sete,— ti'k u Jesús.
40022041	Tul uva' moliktel tib' unq'a fariseo, as ech tal u Jesús ile' te chajnaj:
40022042	—¿Kam ni tal ex ti' u Cristo? ¿As ab'il etz iial uve' netale'?— ti'k Aak. Ech tal ve't chajnaj ile': —Tiaal u David u Cristo la ib'ane',— ti'k chajnaj.
40022043	As ech tal ve't Aak ile': —Asoj tiaal David u Cristo, ¿as kam q'i uve' «vunB'aale',» ti'k u David sti' ta'n u Tiixhla Espíritu? Tan ech u yol ile' uva' tal kan u David:
40022044	Ech kat tal ve't u Kub'aal ile' te vunB'aale': «Xoneb'en tu vunseb'ale', techanal la vaq' kan unq'a uxhchile' jaq' avoj uve' nich'o'n taama see',» ti'k u David.
40022045	¿As kam isuuchil q'i uva' tiaal David u Cristo? Ta'n «vunB'aale',» ti'k u David ni tal ti' u Cristo— ti'k u Jesús.
40022046	As ye'xheb'il kat tiin ve'te' ta'n u yole' uve' kat tal u Jesús. As ye'xheb'il chit kat itx'ak ich'otil uma'toj yol te u Jesús.
40023001	As ech tal ve't u Jesús ile' te unq'a tename' tuk' te unq'a ichusulib' Aake':
40023002	—Unq'a fariseo tuk' unq'a uxhchile' uva' chusel tib' ti' unq'a tzaq'ite', as a' taq'on chajnaje' ti' ichusax unq'a yole' uva' tal kan u Moisés.
40023003	Esti'e' ni val sete uva', enimataj kuxh unq'a yole' uva' la tal chajnaj sete uva' la eb'ane'. As eb'antaj. Pet eb'anak etetz eche' uve' nib'an chajnaj, tan kam uve' ni tal chajnaj uva' la eb'ane', as va'len uve' nib'an chajnaj.
40023004	Tan nimal unq'a yole' uva' ye'xheb'il la oleb' ti' inimale', as a'e' uve' ni tal chajnaj uva' techal la b'anchi. As mita'n kuxh chajnaj la lochon unq'a uxhchile' ti' inimale'.
40023005	As jank'al uve' nib'an chajnaj, as vatz kuxh unq'a tename' nib'ankat chajnaj, ti' uva' la ok iq'ii chajnaj ta'n unq'a tename'. Tan acha'v chit te chajnaj ti' ik'alat je' umaj tz'u'm tzi' ipala tuk' ti' iq'ab' uva' tz'ib'amalkat unb'iil viyol u Tiixhe'. As ni toksa chajnaj unq'a toksa'me' uva' vejel chittu'.
40023006	As a' chit nichuk chajnaj u b'a'nla chaj atinb'ale' uve' ni tuchkat umaj b'a'nla tx'a'o'm as tuk' unq'a b'a'nla xonleb'ale' tu u atinb'ale' tetz nachb'al Tiixh.
40023007	As ni tal chajnaj uva' la ok iq'ii chajnaj ta'n unq'a tename' tu u k'ayib'ale'. As «kuchusul,» chaj ch'elel chajnaj uve' ni tale'.
40023008	Pet ech koj ex, tan ye' la esa' uva' «chusul,» chaj ch'elel ex, eche' uve' nib'an chajnaj, tan etitz'in etatzik etib'e' sevatzaj. As uma'l kuxhe' veChusule' ati.
40023009	As etalak «Kub'aal» te umaj uxhchil uva' vatz tx'ava'il aama kuxhtu', tan uma'l kuxhe' u Kub'aale' uve' echen tu almika'.
40023010	As etoksak kuxh etib' chusulil vatz vemoole', tan uma'l kuxhe' veChusule'. As ine' veChusule' uva' Cristo.
40023011	Asoj at umaj ex la etal etoksat etib' sq'esalil xo'l vemoole', as etoksataj etib' slochol tetz vemoole',
40023012	tan ab'il uve' ni toksa je' iq'ii as la eesal iq'ii. As ab'il uve' ye' ni toksa je' iq'ii as la oksal iq'ii.
40023013	¡As oyeb' chit evatz, ex fariseo tuk' ex uva' chusel etib' ti' unq'a tzaq'ite'! Tan ex kuxh ka'vatz, tan nemaj ivatz unq'a uxhchile' uva' nisa' tok xo'l unq'a tename' uva' at jaq' u tijle'm u Tiixhe'. As tul ye'l ex netoke'. As mita'n nechajpu ok unq'a uxhchile' uve' nisa' tok xo'l vitenam Aake'.
40023014	As echat kuxh ex, ex fariseo tuk' ex uva' chusel etib' ti' unq'a tzaq'ite', tan ¡oyeb' chit evatz! Tan ex kuxh ka'vatz, tan mama'la chit yol netale' tul nenach Tiixh. As tul nemaa vikab'al unq'a txakay ixoje'. As ye' netoksa seti'. Esti'e' uva' nimal chit u k'axk'oe' la ul seti'.
40023015	¡As oyeb' chit evatz, ex fariseo tuk' ex uva' chusel etib' ti' unq'a tzaq'ite'! Tan ex kuxh ka'vatz. Tan katil kuxh nepalkat ti' tok unq'a uxhchile' sek'atz. As tul kat ok ve't ti' inimal vechusb'ale', as pal chit ve't ivi' nib'an unq'a uxhchile' seti'. As eela ib'en tu u choob'al paave' setuk'.
40023016	¡Oyeb' chit evatz! Tan ech exe' eche' umaj u tzot uve' nich'ijin uma't u tzot, tan ech netal ile': «Asoj ab'il la tal umaj u tiila yol ti' u tostiixhe', as la kuxh uchi uva' ye' la ib'ane' uve' kat tala. Pet asoj ti' u ooro'e' uve' ato'k tu u tostiixhe' la talkat umaj u tiila yol, as techal la ib'ane',» ch'ex netale'.
40023017	¡Ex chit oonkon tuk' vetxumb'ale'! ¡As ech exe' eche' tzot! ¿Ma ye' nepal stuul uva' nim talchu u tostiixhe' ti' u ooro'e', tan ti' uva' ato'k tu u tostiixhe', as txaatisamal ve't u ooro'e' ti' itxakonsal vatz u Tiixhe'?
40023018	As netal unpajte uva': «Asoj ab'il la alon umaj u tiila yol ti' u atinb'ale' uve' niyatz'pukat unq'a txooe' vatz u tostiixhe', as la uchi uva' ye' la ib'ane' uva' kat tala. Pet asoj ti' unq'a txooe' uve' niyatz'pe' vi' u atinb'ale' la talkat umaj u tiila yol, as techal la ib'ane',» ch'ex netale'.
40023019	¡As ech exe' eche' tzot, tan ye'l etxumb'al ati! ¿As ma ye' ootzimal seta'n uva' nim talchu u atinb'ale' uve' niyatz'pukat unq'a txooe' ti' unq'a txooe' uve' niyatz'pe'? Tan ti' uva' vi' u atinb'ale' niyatz'pukat unq'a txooe', as esti'e' nitxakon ve't sevatz tul netal umaj u tiila yol ti' veyole'.
40023020	As tuk val sete uva' ab'il uva' ni tal umaj u tiila yol ti' u atinb'ale' uve' niyatz'pukat unq'a txooe' as antu unq'a txooe' uva' kat yatz'pu vi' u atinb'ale' kat ok stuul.
40023021	As ab'il uva' ni tal umaj u tiila yol ti' u tostiixhe', as ante' u Tiixhe' ni tok stuul, tan Aake' at tu u atinb'ale'.
40023022	As ab'il uva' ni tal umaj u tiila yol ti' u almika'e', as ante' vixonleb'al Aake' ni tok stuul; as ante' u Tiixhe' uva' xonle'l stuul.
40023023	¡As oyeb' chit evatz, ex fariseo tuk' ex uva' chusel etib' ti' unq'a tzaq'ite'! Tan ka'vatz kuxh ex. As k'uxh netoya uma'l xo'l laval u uxhch'e'ne' te u Tiixhe' tuk' unq'a iju' u tx'imaye' tuk' unq'a kulaantoe', as ye' neb'an uva' nim talche' vatz u Tiixhe', tan ye' neb'an u jike' vatz Aak. As mita'n netxum ivatz unq'a uxhchile'. As mita'n nek'ujb'a' ek'u'l ti' Aak. Tan b'a'ne' uva' ye' la eya'sa etoye' vatz Aak. As ye' neb'an ka't unq'a yole' uve' nisa' Aak uva' la b'anchi.
40023024	¡As ech exe' eche' tzot tul neteq'o b'ey vatz unq'a tename'! Tan netok ilil ti' eb'anat uva' ch'oo kuxhtu' eche' umaj u tal us uve' la eesal el ti' uva' ye' la echb'uli. As tul ye' netok ilil ti' eb'anat unq'a vaa' nim talche'. Eela kuxh tuk' uva' neb'iq' umaj u camello.
40023025	¡As oyeb' chit evatz, ex fariseo tuk' ex uva' chusel etib' ti' unq'a tzaq'ite'! As ex kuxh ka'vatz, tan ech b'anel eta'ne' eche' umaj u picheel tuk' umaj u laj uva' a' kuxh u ti'e' nitx'aape'. As tul noonal tuul ta'n tz'il. As ech b'an ta'n vetxumb'ale' ta'n unq'a va'lexhe' tuk' unq'a elaq'e' uve' neb'ane'.
40023026	¡As ex fariseo, ech vetxumb'ale' eche' tzot! Pet ejalputaj vetxumb'ale' b'axa aq'al uva' ech la eb'ane' eche' umaj u picheel tuk' umaj u laj uva' b'axel kat tx'aap u tuule'. As a'n kat tx'aap ve't u ti'e'.
40023027	¡As oyeb' chit evatz, ex fariseo tuk' ex uva' chusel etib' ti' unq'a tzaq'ite'! Tan ex kuxh ka'vatz. Tan ech vetxumb'ale' eche' ijulil kamnaj uva' va'l chit ipolal u ti'e'. As acha'v chit tilone'. Pet ech koj u tuule', tan noonajlu ve't ta'n ib'ajil unq'a kamnaje'. As va'l chit ixeval u tuule'.
40023028	As ech b'anel ta'n vetxumb'ale', tan ch'i'umal chit ex vatz unq'a tename'. As ech koj vetaanxelale', tan noonajlu kuxh ta'n unq'a ka'vatzla chaj txumb'ale' tuk' unq'a va'lexhe' uve' neb'ane'.
40023029	¡As oyeb' chit evatz, ex fariseo tuk' ex uva' chusel etib' ti' unq'a tzaq'ite'! Tan ex kuxh ka'vatz, tan an chit ex ni lakon unq'a b'a'nla chaj oornoe' uve' mujelkat unq'a q'ajsan tetz viyol u Tiixhe'. As nevej unq'a tz'aje' uva' mujel kat unq'a jikla chaj aamae'.
40023030	As ech netal ile': «Atik koj chit o'e' ta' na'ytzan tul atik unq'a q'esla kub'aale', as ye'l o'e'xh kat qoksa qib' k'atz unq'a uxhchile' tul kat iyatz' unq'a q'ajsan tetz viyol u Tiixhe',» ch'ex netale'.
40023031	As tuk' u yole' uva' netale', as an chit ex ni alon uva' eq'omaltel vitxumb'al unq'a q'esla eb'aale' seta'n, uva' kat yatz'on unq'a q'ajsan tetz viyol u Tiixhe'.
40023032	Esti'e' tuk val sete, etzojpisataj kam uve' kat ixe'tisa unq'a q'esla eb'aale',
40023033	tan ¡ech vetxumb'ale' eche' u tx'i'latxooe'! ¿Kam q'i la eb'ane' ti' etooj vatz u k'axk'oe' uve' tul seti', tul la b'en ex tu u choob'al paave'?
40023034	Tan tuk unchaj b'en ka't unq'a q'ajsan tetz vunyole' sexo'l, tuk' ka't unq'a uxhchile' uva' at itxumb'al, tuk' ka't unq'a uxhchile' uva' la chusun ex. As ati uva' tuk eyatz'e'; as ati uva' tuk etaq' je' vatz ikurus; as ati uva' tuk eq'ose' tulaj unq'a atinb'ale' tetz nachb'al Tiixh; as ati uva' tuk etilu el tulaj unq'a tename'.
40023035	Esti'e' tuk ulojkat u k'axk'oe' seti' tuk' ti' unq'a q'esla eb'aale', tan ti' uva' nimal unq'a naje' kat eyatz'a uve' jik chit itxumb'al. As a' kat xe'tikkat tzan ti' u Abel. As kat ul ti' vik'aol u Berequías uva' Zacarías uva' kat yatz'pi vatz u tostiixhe' k'atz u atinb'ale' uva' niyatz'pukat unq'a txooe'.
40023036	As jik chit tuk val sete, tan jank'al uve' ni vale' as tule' seti', jank'al ex uva' ech vetxumb'ale' eche' u tx'i'latxooe'.
40023037	¡Oyeb' chit evatz, ex aa Jerusalén, tan exe' uva' kat yatz'on unq'a q'ajsan tetz viyol u Tiixhe'! As kat esuti k'ub' ti' unq'a uxhchile' uva' kat ichaj tzan u Tiixhe'. As jatpajul kuxh kat val unmolat ex sunk'atz eche' nib'an umaj u txutx ak'atxe' tuk' unq'a ine'e' tul nijoji ak'atx vine'e'. As ye' kat esa'.
40023038	Esti'e' ni val sete uva' tuk tz'ineb'oj kan u tename' tuk' u tostiixhe' uva' at sexo'l.
40023039	As tuk val sete uva' jatu koj la etil ve't unvatz. Pet lanal ilej ve't u q'iie' uva' ech la etal ve't ile' svi': «¡Qoksataj iq'ii Aak uve' tul tuk' vib'ii u Kub'aale'!» chaj ve't ex,— ti'k u Jesús.
40024001	As tul el ch'u'l u Jesús tu tostiixhe', as b'en ve't Aak. As jetz'en ve't ok unq'a ichusulib' Aake' sk'atz ti' ik'uchat ve't chajnaj unq'a b'a'nla chaj kab'ale' te Aak uva' sete'rumal ti' u tostiixhe' sta'n, tan acha'v chit tilone'.
40024002	As ech tal ve't u Jesús ile' te chajnaj: —¿Ma acha'v chit tatin u tostiixhe' netile'? Pet tuk val sete, uva' ye'l umaj sivan la kaa vi' uma't sivan, tan kajayil chite' la e'pi,— ti'k u Jesús.
40024003	As b'en ve't u Jesús sijunal tuk' unq'a ichusulib'e' vi' u vitze' uve' Olivos. As tul xonlik ve't Aak, as jetz'en ve't ok unq'a ichusulib' Aake' sk'atz. As ech tal ve't chajnaj ile' te Aak: —Pap, al sqe uva' jatu la ib'an uve' naale'. ¿As kam k'uchb'al tetz u ooleb'ale'? ¿As kam la uchi tul uva' la ilej u q'iie' ti' itzojpisal skajayil uva' k'ujlu kan?— ti'k chajnaj.
40024004	Ech tal ve't u Jesús ile': —Atoj chit enachb'al vatz unq'a chulin yole' aq'al uva' ye' la maxtib'el ex,
40024005	tan nimal unq'a chulin yole' la ul tuk' vunb'iie'. As la ul tale' uva': «Ine' u Cristo,» chaj la tale'. As nimal unq'a uxhchile' la isotzsa ik'u'l.
40024006	As la etab'i ve't yol ti' unq'a ch'a'oe' uve' la uchi as ti' uva' la xe't ve't ch'a'o. Pet atoj enachb'al aq'al uva' ye' la xo'v ex, tan techal chit la ib'ane'. As tul la uch ve't unq'a vee' ni val sete, as ye'xnaj ilejat u q'iie' ti' itzojpisal uva' k'ujlu kan,
40024007	tan lanal ib'an unq'a nimla tename' ch'a'o svatzaj. As lanal ib'an unq'a ijlenaale' ch'a'o tuk' uma't ijlenaal. As mama'la ch'o'm la tijma ve't unq'a uxhchile'. As mama'la va'y la ib'ane'. As katil kuxh la ib'ankat kab'laano.
40024008	As ixe'teb'al kuxh unq'a k'axk'oe' uva' txumleb'al chit la ib'ane'.
40024009	As la eq'olo'k ex vatz unq'a b'ooq'ol tename'. As mama'la k'axk'o la epaleb'e. As at ex la yatz'pu ve't ex, tan nimal chit unq'a uxhchile' la ixvan ex ti' uva' k'ujle'l ek'u'l svi'.
40024010	As nimal unq'a uxhchile' la teesa kan tib' svi'. As la kuxh ixoch tib' svatzaj. As la ichi'ansa tib' taama svatzaj.
40024011	As nimal unq'a uxhchile' la toksa ve't tib' q'ajsan tetz viyol u Tiixhe' uve' la tale'. As nimal ve't unq'a uxhchile' la isotzsa ik'u'l.
40024012	As ti' uva' mama'la va'lexh la ib'an vatz u tx'ava'e', as nimal uxhchil ye' la ixo'ni ve't tib' svatzaj.
40024013	Pet ab'il uva' ye' la iya'sa inimat in, k'uxh kam kuxh k'axk'o la ipaleb'e, as a'e' uva' at itiichajil k'atz u Tiixhe'.
40024014	As lanal paxsal unq'a b'a'nla yole' tulaj unq'a tename' skajayil ti' uva' at u tename' jaq' u tijle'm u Tiixhe'. As la sotz ve't u vatz tx'ava'e' skajayil.
40024015	Esti'e' ni val sete, tul la etil tuch ve't u mam txumleb'ale' uva' txojonb'al chittu' uva' la b'anchi tu u b'a'nla atinb'ale' uva' ninachpukat Tiixh, as la pal ex stuul, jank'al ex uva' la sik'len u yole', tan a'e' uva' kat tal kan u q'ajsan tetz viyol u Tiixhe' uva' Daniel.
40024016	As tul la etil ixe't u mam txumleb'ale', as jank'al ex uva' at ex tzitza' tu u Judea, as la ooj ve't ex tulaj unq'a koob'ale'.
40024017	As jank'al ex uva' at je' ex vi' vekab'ale', as ye' la ku' ve't ch'u'l ex ti' ul eteq'ot unq'a etetze' uve' at tu vekab'ale'.
40024018	As ex uva' at b'en ex tu vitz, as ye' la q'aavik tzan ex ti' ul eteq'ot ka't etoksa'm.
40024019	As oyeb' chit evatz, ex ixoj uva' at eyaab'il ti' etilat umaj etalaj intxa' tuk' ex uva' nitel ich'u'un vene'e', tul la ul u k'axk'oe' seti' tu u q'iie'.
40024020	Esti'e' ni val sete, enachtaj chit Tiixh aq'al uva' jit tu u q'ala as mita'n tu umaj u xeem q'ii tul uva' la ooj ex vatz u k'axk'oe',
40024021	tan tu unq'a q'iie', as mama'la chit k'axk'o la uli. As ye' atixoj chit ib'an u k'axk'oe' eche' u vee' tul sichee u vatz tx'ava'e'. As eche' latel koj ib'an unpajte.
40024022	As ye' koj la ich'oob'isa u Tiixhe' u k'axk'oe', as ye'xheb'ile' la itx'oltel vatz u k'axk'oe'. Pet ti' uva' nitxum Aak ivatz unq'a tename' uve' txaael ve't ta'n Aak, as esti'e' tuk ich'oob'isa Aak u k'axk'oe'.
40024023	Tan asoj ab'il la alon sete uva': «Il u Cristo ile' at tzitza'» as moj «Ile' at tzi'le',» chaj ch'elel ex, as enimaki.
40024024	Tan at uxhchil la ul alon sete uva': «Ine' in Cristo» as moj «Ine' in q'ajsan tetz viyol u Tiixhe',» chaj la tal sete. As la ib'an unq'a chulin yole' tetz eche' unq'a k'uchb'al tetz viyak'il u Tiixhe', uva' la teq'o taama unq'a tename' sti'. As la imaxtib'e unq'a chulin yole' unq'a tename'. As la koj uchi, as ante' unq'a itenam Aake' uve' txaael ta'n Aak la maxtib'eli.
40024025	Pet ile' kat val isuuchil sete b'axa tul ye'xnaj ib'ana,
40024026	tan asoj la alpu sete uva': «Il u Cristo ile' at tu u tzuukin tx'ava'e',» chaj ch'elel ex, as b'eni'k ex as moj: «Il u Cristo mujel tib' tu uma'l u kab'al,» chaj ch'elel ex, as enimaki.
40024027	As ech u tuleb'ale' eche' uve' nib'an u kayampa'le', tan na'l tib'uuq'eb'al q'ii as na'l tib'eneb'al q'ii.
40024028	As la enima u yole' uva' ni val sete ti' u vuleb'ale' eche' enimat u yole' uva' ech ni tal ile': «Katil uve' atkat umaj u txoo uva' kamnajle, as tzitzi' nimolkat tib' unq'a qu'se'» ti'k u yole' uva' nenima.
40024029	As tul kuxh la pal u k'axk'oe' tu unq'a q'iie', as la tokin ve't u q'iie'. As ye'l ve't u ich'e' la txijuni. As la chajpik ve't tzan unq'a tx'umile' tu almika'. As la iyiku ve't u Tiixhe' unq'a vee' at tu almika'.
40024030	As la ilax ve't k'uchb'al tetz u vuleb'ale' vatz u almika'e', in . As kajayil chit unq'a tename' la txumun ve'te' tul la til vule' tu u suutz'e' tuk' vunyak'ile' as la litz'lo'lan u vuleb'ale'.
40024031	Tul la oq'sal uma'l u trompeta uva' saq'chib'al chit toq'e', as la unchaj ve't tzan unq'a ángel ti' ul imolat unq'a tename' vatz u tx'ava'e' skajayil uva' txaael sva'n.
40024032	Esti'e' ni val sete, eteesataj etexhlab'al ti' u higuera, tan tul uva' va'l icha'xal unq'a iq'ab' tze'e', as ni tel ch'u'l unq'a ixaj tze'e'. As ootzimal ve't seta'n uva' saq'i tuk eloj ve'te'.
40024033	Echat chit tuk ib'ane' ti' u vuleb'ale', tan tul uva' la etil unq'a k'uchb'al tetz u vuleb'ale' skajayil uve' ni val sete, as la pal ve't ex stuul uva' najli ve't u vuleb'ale'.
40024034	As jik chit tuk val sete, tan ye'xnaj sotz unq'a tename' uva' tiaal Israel vatz u tx'ava'e' tul la ib'an unq'a vee' skajayil uve' ni val sete,
40024035	tan la pal u almika'e' tuk' u vatz tx'ava'e'. Pet ech koj vunyole', tan a' chite' ye' la pali.
40024036	Ye'xheb'il ootzin tetz uva' kam q'iil as kam oora la ib'ane'. As mita'n unq'a ángel tu almika'. Pet ta'n kuxh vunB'aale' ootzin tetz.
40024037	Tan kam chit uva' kat ib'an unq'a tename' tul uva' atik u Noé vatz u tx'ava'e', as echat chit tuk ib'ane' tul la ul in unpajte, in,
40024038	tan tul uva' b'iitik kuxh tul u mam jab'ale' ti' unq'a tename', as nikat itx'a'n unq'a tename' as nikat tuk'a'. As nikat teq'o tib' tuk' tixqel. As ech kuxh nikat ib'an unq'a tename' tul kat ex ilej u q'iie' uva' kat ok u Noé tu u barco.
40024039	As ye' nik titz'a unq'a tename' uva' la ul u k'axk'oe' sti'. Pet ul ve't u mam jab'ale'. As kam ve't unq'a tename' skajayil. As echat chit tuk ib'ane' tul la ul in unpajte, in .
40024040	As ka'va'l unq'a naje' uva' at b'en tu vitz, as uma'l naj la eq'oli; as uma't naj la kaaik kan.
40024041	As at ka'va'l u ixoj uva' niche'ene' vatz ka'. As uma'l ixoj la b'eni; as uma't ixoj la kaaik kan.
40024042	Esti'e' ni val sete, atoj enachb'al, tan ye' etootza kam oora la ul in, in uva' in veB'ooq'ole'.
40024043	As palojtaj ex tu unq'a yole' uva' ni val sete, tan asoj la tootzi u b'aal kab'ale' uva' kam q'iil la ul u elq'ome' ti' tok tu u kab'ale', as eche' la koj taq' kan naj vikab'ale' vatz u elq'ome'.
40024044	Esti'e' ni val sete, eb'antaj chit etuche', tan a' chite' ye'l sek'u'l tul uva' la ul .
40024045	As ech la eb'ane' eche' umaj u k'am uva' k'ujle'l ik'u'l u b'aal aq'one' sti', tan jik chit ni taq'onvu naj. As a' naje' uva' la ik'ujb'a' kan u b'aal aq'one' ti' tilat unq'a tetze'. As naje' la ilon uva' ma at techb'ub'al unq'a k'ame' jun q'ii.
40024046	As tul la ul ve't vib'aal u aq'one', as achveb'al chit tatin u k'ame' asoj jik chit kat inima naj u yole'.
40024047	As jik chit tuk val sete, tan la toksa ve't u b'aal aq'one' u k'ame' ilol tetz unq'a tetze' skajayil.
40024048	Pet asoj paasan tzii u ilol tetz unq'a k'ame' la ib'ane', as ech la tal je' u naj ile' ste: «Ye'l u b'aal aq'one' la ul cheel,» chaj naj la tale'.
40024049	As la xe't naj ti' iq'osax unq'a tetz k'amile', as la imolo ve't tib' naj tuk' unq'a q'ab'areele'. As la tx'a'n naj; as la uk'a' naj tuk' chajnaj.
40024050	As tul a' la ul ve't u b'aal aq'one' tu u q'iie' uva' ye' ni titz'a naj uva' la ul u b'aal aq'one', tan ye' tootzaj naj uva' kam oora as kam q'iil la ul u b'aal aq'one'.
40024051	As la ul iq'os ve't u b'aal aq'one' naj. As ech ib'en ve't naj k'atz unq'a ka'vatze'. As tzitzi' la oq'kat ve't naj. As la ik'ux ve't tib' tee naj.
40025001	As tul la ilej ve't u q'iie', as ech la ib'an unq'a uxhchile' uva' nisa' tok xo'l u tename' uva' at jaq' u tijle'm u Tiixhe' eche' nib'an laval unq'a q'opo ixoj. As b'ex cha'ma tu u nimla q'iie' ti' ik'ulat uma'l u naj uva' la teq'o tib' tuk' tixqel, as teq'o ve't unq'a q'opo ixoje' u txijub' tetze' sijununila ti' ik'ulat u tzumelae'.
40025002	As o'va'l unq'a ixoje' uva' ye'lik itxumb'al ti' ib'anat tuche'. Pet ech koj o'va'te, tan atik itxumb'al cha'ma ti' ib'anat tuche'.
40025003	Unq'a ixoje' uva' ye'lik itxumb'al ti' ib'anat tuche', as kat teq'o ve't u txijub' tetze'. Pet ye'l aceite tetz u txijub' tetze' kat teq'o.
40025004	Pet ech koj o'va't unq'a ixoje' uva' atik itxumb'al, tan kat inoosa ve't cha'ma u txijub' tetze' tuk' aceite. As kat teq'o cha'ma unb'iit aceite tu vixhaaloe' unpajte.
40025005	As b'alax ve't u tzumelae' ti' tule'. Tul na' ve't aq'b'al, as tzaa ve't ivata'm cha'ma. As vat ve't cha'ma.
40025006	Kamal pok'o'ch chit aq'b'al as tab'i ve't cha'ma uma'l u sik'i'm uva' ech tal ile': «¡Il u tzumela tule'! ¡Elojtaj ch'u'l ex! ¡B'en ek'ultaj!» ti'k u yole'.
40025007	Oora chit txakpu laval unq'a ixoje' ti' ib'anat tuch u txijub' tetze'.
40025008	As o'va'l unq'a ixoje' uve' ye'lik itxumb'al ti' ib'anat tuche', as ech tal cha'ma ile' te o'va't unq'a ixoje' uva' atik vitxumb'ale': «Etaq'taj unb'ooj ku-aceite, tan il u txijub' qetze' tuk tzaao ve'te',» ti'k cha'ma.
40025009	Ech tal ve't o'va't unq'a ixoj ile': «Ye'le, tan ye' la tz'aj ve't u ku-aceite. As mita'n la tz'aji uva' la qaq' etetz. Pet b'en eloq'taj unb'ooj etetz,» ti'k unq'a ixoje'.
40025010	As b'ex ichuk ve't o'va'l unq'a ixoje' vi-aceite. As tul atik b'en cha'ma ti' iloq'at vi-aceite, as b'ex uloj u tzumelae'. As tul ok ve't u tzumelae' tu kab'al, as ok ve't o'va'l unq'a ixoje' uva' atik itxumb'al ti' ib'anat tuche'. As juplu ve't u tzi' kab'ale'.
40025011	As unb'iil kuxh stuul, as ul ve't o'va't unq'a ixoje'. As sik'in ve't ok cha'ma vatz kab'al: «¡B'an b'a'nil, pap! ¡Jajo'k o'!» ti'k cha'ma.
40025012	Ech tal ve't el tzan u tzumela ile': «Jik chit tuk val sete, ye' vootzaj ex,» ti'k u tzumelae'.
40025013	Esti'e' ni val sete, atoj enachb'al, tan ye' etootza kam oora as kam q'iil la ul ve't vatz u tx'ava'e'.
40025014	As ech la ib'an tijle'm u Tiixhe' eche' nib'an uma'l u b'aal aq'on uva' b'en ve't naach tu uma't u tenam. As kat imolo ve't unq'a ik'ame' ti' ijatxat ve't kan vipuaje' te chajnaj.
40025015	Uma'l u k'ame' kat aq'ax kan o'va'l mil puaj ste; as uma'te, as ka'va'l mil kat kaa ste; as uma'te, as uma't mil kat kaa ste. As junun chajnaj kat aq'ax kan puaj ste ti' uva' jank'al la oleb' chajnaj ti' taq'onvale'. As kat b'en ve't u b'aal aq'one'.
40025016	As u k'ame' uve' kat k'ulun o'va'l mil u puaje', as xe't ve't naj aq'onvoj stuk'. As oleb' ve't naj ti' itx'akat o'va't mil.
40025017	Echat chit kat ib'an u k'ame' uve' kat k'ulun ka'va'l mil, as kat aq'onvu ve't naj tuk' u puaje'. As kat itx'ak ve't naj ka'va't mil.
40025018	Pet ech koj u k'ame' uve' kat k'ulun uma'l mil, tan kat kuxh imuj ve't naj u puaje' tu u tx'ava'.
40025019	Nimal q'ii stuul, as ul ve't ib'aal u aq'one'. As xe't tach ve't naj unq'a tetze' uva' kat ijatx kan te unq'a ik'ame'.
40025020	B'axik chit ok ve't u k'ame' uve' kat k'ulun o'va'l mil. As ik'uch ve't naj o'va'l mil u puaje' te ib'aal u aq'one' as tuk' o'va't mil uve' itx'ak naj tuk' u puaje'. Ech tal ve't u k'am ile' te u b'aal aq'one': «Pap, o'va'l mil u puaje' uve' kat aaq' kan sve, as il o'va't mil ila' kat untx'ak stuk',» ti'k naj.
40025021	Ech tal ve't u b'aal aq'on ile': «B'a'n kuxhe', tan axh b'a'nla aq'onvil. As tul jik chit kat ab'ana tuk' unb'iil u vetze'. As nimal u vetze' uva' la unk'ujb'a' ve't kan axh sti'. Chiib'oj o' ti' uva' kat ab'ana,» ti'k u b'aal aq'one'.
40025022	As ok ve't uma't u k'ame' uve' k'ulun kan ka'va'l mil. As ech tal ve't naj ile': «Pap, ka'va'l mil kat aaq' kan sve. As il u puaj ila' tuk' ka'va't mil uva' kat untx'ak stuk',» ti'k naj.
40025023	Ech tal ve't u b'aal aq'on ile' te u k'ame': «B'a'n kuxhe', tan axh b'a'nla aq'onvil. As tul jik chit kat ab'ana tuk' unb'iil u vetze'. As nimal u vetze' uva' la unk'ujb'a' ve't kan axh sti'. Chiib'oj o' ti' uva' kat ab'ana,» ti'k u b'aal aq'one'.
40025024	Pet ech koj uma't u k'ame' uva' uma'l kuxh mil puaj kat ik'ula, tan tul ok ve't naj, as ech tal naj ile': «Pap, ootzimal axh sva'n uva' itz'a'jtu kuxh asa'. As k'uxh jit axh kat avan, as najaj ivatz unq'a chikoe' sqe uva' jit axh kat avan. As naale' uva' la amol unq'a vee' uva' jit axh kat avan.
40025025	Esti'e' kat xo'v in see. As kat b'ex unmuj kan vapuaje' tu tx'ava'. As il vapuaj ila',» ti'k u k'ame' tal te u b'aal aq'one'.
40025026	Ech tal ve't u b'aal aq'on ile': «¡Axh kuxh uma'l u q'e'ayla k'am, tan va'lexh kuxh atxumb'al! Tan ootzimal in a'n uva' nunmol ivatz unq'a chikoe' uva' jit in kat avan as nunmol unq'a vee' uva' jit in avan tetz.
40025027	As kat koj aaq' vas unpuaje' te unq'a uxhchile' uva' ni taq'onvu tu u molb'al puaje'. As aal koj chit unb'ooj tal vunpuaje' kat aaq' sve tul kat ul in,» ti'k u b'aal aq'one'.
40025028	As ech tal ve't u b'aal aq'on ile' te ka't unq'a ik'ame': «Emaataj uma'l mil te u naje'. As etaq'taj te u naje' uve' laval mil u tetze' ati,
40025029	tan ab'il uva' at tetz, as aal la vaq' ve't imaas u tetze' ste. Pet ab'il uva' ye'l tetz ati, as aal la maap u tetze' uva' ati.
40025030	As u k'ame' uva' ye' kat ib'an uve' kat val ste, as esutitaj b'en tu u q'ej toktoe' uva' la oq'kat ve'te'. As techal la ik'ux ve't tib' tee,» ti'k u b'aal aq'one'.
40025031	As tul la ul ve't vatz u tx'ava'e', as a' la xoneb' kat in vi' u xonleb'ale' uva' nim talche' uva' nilitz'lo'lane' tan xo'lamal in ta'n unq'a ángel skajayil.
40025032	As la molax ve't unq'a tename' skajayil sunvatz. As la unjatx ve't ixo'l unq'a tename' eche' nib'an u xeen txooe', tan ni teesa el naj u kaneero'e' xo'l unq'a sik'e'.
40025033	As a' la b'enkat unq'a kaneero'e' tiseb'al. As ech ib'en unq'a sik'e' timax, la ib'ane'.
40025034	As ech la val ve't ile' te unq'a tename' uve' echen tunseb'al, ine' u Ijlenaale': «Si'unaj sunk'atz, ex uva' b'a'n ve't eyolb'ele' ta'n vunB'aale'. As at ve't etokeb'al xo'l unq'a tename' uva' at jaq' u tijle'm u Tiixhe' uva' b'anel ve't tuch seti' ta'n Aak tul uva' ye'xnik chee u vatz tx'ava'e'.
40025035	As tul nikat unva'ye', as kat etaq' untx'ix; as tul nikat itzaj untzi', as kat etaq' vuk'a'; as tul kat unjaj unvatb'al sete, as kat etaq' unvatb'al;
40025036	as tul ye'lik voksa'm, as kat etaq' voksa'm; as tul nikat unch'o'ne', as kat b'ex eloch in; as tul uva' atik ok in tu u kaarsa, as kat b'ex etil in,» chaj ve't in la val te unq'a tename' uva' echen tunseb'al.
40025037	As ech la tal ve't unq'a tenam ile' uva' echen tunseb'al uve' jik chit itxumb'al: «¿Jatu tzan q'i, Pap, uva' nikat ava'ye' as kat qaq' atx'ix; as nikat itzaj atzi' as kat qaq' ook'a',
40025038	as kat ajaj avatb'al as kat qaq' avatb'al, as ye'lik ooksa'm as kat qaq' ooksa'm,
40025039	as nikat ach'o'ne' as kat b'ex kuloch axh, as atik ok axh tu u kaarsa as kat b'ex qil axh?» chaj ve't unq'a tename' la tal sve.
40025040	As ech la val ve't ile' te unq'a tename' uva' echen tunseb'al: «Tuk val sete, tan kam chit umaj b'a'nil kat eb'an te unq'a niman vetze', k'uxh ye'l tijle'm ati, as ine' ta' kat eb'an sve,» chaj ve't in la val ste, tan ine' u Ijlenaale'.
40025041	Pet ech koj unq'a tename' uve' echen tunmax, tan ech la val ve't ile' ste: «Kuxh el sunvatz, ex uva' ye'l ve't vib'a'nil vunB'aale' at seti'. As ech eb'en tu u xamale' uve' ye'l iya'teb'al, uva' b'anel tuche' uva' la b'enkat u tx'i'lanaje' tuk' unq'a ángel uva' echen k'atz naj.
40025042	As tul nikat unva'ye', as ye' kat etaq' untx'ix; as tul nikat itzaj untzi', as ye' kat etaq' vuk'a';
40025043	as tul kat unjaj unvatb'al sete, as ye' kat etaq' unvatb'al; as tul ye'lik voksa'm, as ye' kat etaq' voksa'm; as tul nikat unch'o'ne', as ye' kat eloch in; as tul kat ok in tu u kaarsa, as ye' kat b'ex etil in,» chaj ve't in la val ste.
40025044	As ech la tal ve't unq'a tenam ile' sve: «¿Pap, jatu tzan q'i uva' ye' kat kuloch axh tul nikat ava'ye', as nikat itzaj atzi', as ye'lik ooksa'm, as ch'o'm nik b'anon axh, as atik ok axh tu u kaarsa, as tul kat ajaj avatb'al sqe, as ye' kat kuloch axh?» chaj ve't unq'a tename' la tal sve.
40025045	As ech la val ve't ile': «Jik chit tuk val sete, tan kam u b'a'nile' uve' ye' kat eb'an te unq'a niman vetze', k'uxh ye'l tijle'm ati, as ine' uve' ye' kat eb'an u b'a'nile' sve,» chaj ve't in la vale', in uva' in u Ijlenaal.
40025046	As la b'en unq'a paasan tziie' ti' ipaleb'et unq'a k'axk'oe' uva' ye'l iya'teb'al. Pet ech koj ve't unq'a tename' uve' jik chit itxumb'al, tan la b'en tu uve' atkat vitiichajile' uve' ye'l iya'teb'al,— ti'k u Jesús tal te unq'a ichusulib'e'.
40026001	As tul kuxh tal u Jesús unq'a yole', as ech tal ve't Aak ile' te unq'a ichusulib'e':
40026002	—Ootzimal seta'n uva' ka'va't kuxh q'ii tul u nimla q'iie' uva' pascua. As la aq'ax ve't ok tiq'ab' unq'a iq'esal unq'a tename' ti' iyatz'pe' vatz uma'l u kurus,— ti'k u Jesús.
40026003	As unq'a iq'esal oksan iyol tenam vatz Tiixh, tuk' unq'a naj uva' chusel tib' ti' unq'a tzaq'ite', as tuk' ka't unq'a b'aal tenam, as imol ve't tib' chajnaj vatz iq'anal vikab'al unq'a iq'esal oksan iyol tenam vatz Tiixh uva' Caifás.
40026004	As ichuk ve't chajnaj txumb'al ti' itxeypu u Jesús tuk' chuli yol. As la iyatz' chajnaj Aak uva' nik tale'.
40026005	As ech tal ve't chajnaj ile' svatzaj: —Ye' la txeypu naj cheel. Pet palnal u nimla q'iie', as a'n la txeypu ve't naj, aq'al uva' ye' la veq'elkab'an unq'a tename',— ti'k chajnaj.
40026006	Atik u Jesús tu u Betania tu vikab'al u Simón uva' ma'tik teesat Aak u ch'a'k chine' sti'.
40026007	Tul xonlik ve't ok Aak vatz u meexhae', as b'ex uloj uma'l u ixoj k'atz Aak uva' eq'omalik tx'umtx'ulla tz'akab'al sta'n uva' je'nal chit ija'mil, tu uma'l u b'a'nla lemeeta. As ipeq' ve't je' u ixoj u tx'umtx'ulla tz'akab'ale' ti' ivi' Aak.
40026008	As tul til unq'a ichusulib' Aake', as ul ve't ivi' chajnaj. Ech tal ve't chajnaj ile': —¿Kam itxa'k u b'a'nla tz'akab'ale' kat kuxh ipeq' je' ixoj ti' ivi' Aak?
40026009	Pet k'ayimal koj kat b'anaxi, tan nimal puaje' ta' vija'mil u tz'akab'ale'. As te koj unq'a meeb'a'e' kat aq'axkat,— ti'k chajnaj.
40026010	Ootzimal ve't ta'n u Jesús uve' kam nikat tal unq'a ichusulib' Aake'. As ech tal ve't Aak ile': —¿Kam q'i uva' kam kuxh netal ti' u ixoje'? Tan b'a'ne' ta' uve' kat ib'an ixoj sve.
40026011	At chite' unq'a meeb'a'e' sexo'l. Pet ech koj in, tan eche' b'enameen koj tuk atinoj in sexo'l.
40026012	As u tx'umtx'ulla tz'akab'ale' uva' kat ipeq' je' u ixoje' ti' unvi', as b'anel vuche' kat ib'anlu ve't ixoj ti' unmujle'.
40026013	As jik chit tuk val sete, tan katil uva' la paxsalkat u b'a'nla yole' svi' vatz u tx'ava'e', as la paxsal itzib'lal u b'a'nile' uva' kat ib'an u ixoje' sve ti' tulsat unq'a tename' sk'u'l uva' kat ib'an u ixoje',— ti'k u Jesús.
40026014	U Judas uva' Iscariote, as naje' uve' atik ok xo'l kab'laval unq'a ichusulib' u Jesús, as b'ex til ve't naj unq'a iq'esal oksan iyol tenam vatz Tiixh.
40026015	As ech b'ex tal naj ile' te chajnaj: —¿Kam la etaq' sve as la vaq'o'k u Jesús teq'ab'?— ti'k naj. As taltzi' ve't chajnaj vinaj laval (30) saj ch'ich' puaj te naj.
40026016	As xe't ve't naj ti' ichukat txumb'al ti' taq'at ok u Jesús tiq'ab' chajnaj.
40026017	As tu ve't u b'axa q'ii tetz u nimla q'iie' tul uva' nik itx'a'p u paane' uva' ye'l levadura niku' sxo'l, as jetz'en ve't ok unq'a ichusulib' u Jesús sk'atz. As ech tal ve't chajnaj ile' te Aak: —¿Katil nasa'kat uva' la b'en kub'ankat tuch u tx'a'o'me' uve' tetz u nimla q'iie' ti' kunimata'?— ti'k chajnaj.
40026018	Ech tal ve't Aak ile' te chajnaj: —B'enoj ex tu u tename' xe' u uxhchile' uva' ootzimal seta'n. As ech la b'en etal ile' ste: «Ech ni tal u chusul qetz ile': –Najli ve't u q'iie' uva' k'ujlu kan svi'. As la tx'a'n in takab'al tuk' unq'a unchusulib'e' ti' inimal u nimla q'iie',– taq' Aak ni tale',» chaj ex la b'en etal ste,— ti'k u Jesús.
40026019	As b'ex ib'an ve't chajnaj kam uve' tal Aak te chajnaj. As ib'an ve't chajnaj tuch u tx'a'o'me' ti' u nimla q'iie'.
40026020	As tul tz'otin ve'te', as xoneb' ve't u Jesús vatz u meexhae' tuk' kab'laval unq'a ichusulib'e'.
40026021	As tul nikat itx'a'n Aak tuk' chajnaj, as ech tal ve't Aak ile': —Jik chit tuk val sete, tan at uma'l ex uva' tuk aq'on ok in tiq'ab' unq'a iq'esal unq'a tename',— ti'k Aak.
40026022	As yak kuxh txumun ve't chajnaj. As ech tal ve't chajnaj ile' sijununila: —¿Ma jit in naal in, Pap?— ti'k chajnaj.
40026023	As ech tal ve't u Jesús ile': —Ab'il ex uve' tuk ejil ku' vepaane' tu u laje' sunk'atz, as a' exe' la aq'on ok in tiq'ab' unq'a iq'esal unq'a tename'.
40026024	As jik chit la val sete, tan kam chit uve' tz'ib'amal kan ti', as a'e' uve' tuk unpaleb'e. ¡Pet oyeb' chit ivatz u naje' uve' tuk aq'on ok in tiq'ab' unq'a iq'esal unq'a tename'! Tan aal b'a'ne' uva' jit koj itz'eb' naj vatz u tx'ava'e',— ti'k u Jesús.
40026025	As ech tal ve't u Judas ile' uva' nik chukun txumb'al ti' toksal ok Aak: —¿Chusul, ma jit in uve' naale'?— ti'k naj te u Jesús. —Il axh kat aallu eeb',— ti'k Aak.
40026026	As tul aalik itx'a'n ve't u Jesús tuk' unq'a ichusulib'e', as itxey ve't Aak u paane'. As taq' ve't Aak ta'ntiixh sti'. As ijatx ve't Aak; as taq' ve't Aak te chajnaj. As ech tal ve't Aak ile': —Ek'ultaj; as etx'a'taj, tan a'e' vunchi'ole',— ti'k Aak.
40026027	As itxey ve't u Jesús u koopa. As taq' ve't Aak ta'ntiixh sti'. As taq' ve't ok Aak te chajnaj. As ech tal ve't Aak ile': —Etuk'ataj sekajayil,
40026028	tan a' vunkajale' uva' tuk jejon kan u ak' tzaq'ite' ti' ik'ulat tib' iyol u tename' tuk' u Tiixhe', tan tuk eloj vunkajale' ti' unsotzsat ipaav unq'a tename' skajayil.
40026029	As tuk val sete, tan ye'xh jatu la vuk'a ve't u ta'l u uuvae' eche' u vaa' nu kub'an cheel. Pet lanal ilej ve't u q'iie' uva' la ilpu ve'te' uva' at ve't unq'a tename' jaq' u tijle'm vunB'aale'. As a'n la vuk'a ve't u ta'l u ak' uuvae' setuk',— ti'k u Jesús.
40026030	As tul ya' ve't ib'itzal u b'itze', as b'en ve't u Jesús tuk' unq'a ichusulib'e' vi' u vitze' uva' Olivos.
40026031	Ech tal ve't u Jesús ile': —Tu u aq'b'ala' as tuk ka'kab'inoj etaama svi', tan ech ni tal u yol ile' uva' tz'ib'amal kan: La unk'axb'isa ve't u xeen txooe'. As katil kuxh la oojkat ve't unq'a kaneero'e', ti'k u yole'.
40026032	As tul la ul ve't vaama unpajte, as b'axel la oon in sevatz tu u Galilea,— ti'k u Jesús.
40026033	As ech tal ve't u Lu' ile' te u Jesús: —Pap, k'uxh la ka'kab'in taama unq'a unmoole' skajayil see', ech koj in tan ye'xh jatu la ka'kab'in vaama see',— ti'k u Lu'e'.
40026034	Ech tal u Jesús ile': —As jik chit tuk val see, Lu': Tan tu u aq'b'ala' tul ye'xnaj oq' u pele'xhe', as oxpajul ma't eesat eeb' sunk'atz,— ti'k Aak.
40026035	As ech tal u Lu' ile': —Pap, asoj la alpu akame', as eela kukame' la kam o', tan ine' ye' la veesa kan vib' sak'atz,— ti'k u Lu'e'. As echat chit tal unjoltu unq'a ichusulib' Aake' skajayil eche' uve' tal u Lu'e'.
40026036	As b'en ve't u Jesús tuk' unq'a ichusulib'e' tu uma'l u atinb'al uva' Getsemaní. Ech tal ve't Aak ile' te chajnaj: —Ma't unnach Tiixh tzi'le'. As xoneb'oj kan ex tzitza',— ti'k Aak.
40026037	Teq'o ve't Aak u Lu'e' sti' tuk' ka'va't vik'aol u Zebedeo. As ok ve't uma'l u mam txumu'm xe' taama Aak tuk' xaanchil aama.
40026038	As ech tal ve't Aak ile' te oxva'l unq'a ichusulib'e': —¡Ootzimal sva'n uva' tuk kamoj in! ¡As va'l chit itxumun ve't vaama! Pet kaaoj kan ex tzitza'. Iseb'ojtaj chit ex ti' enachat Tiixh sunk'atz,— ti'k u Jesús.
40026039	As jetz'en ve't el unb'iil u Jesús k'atz chajnaj. Qaaeb' ve't Aak techal toon ivatz Aak tu tx'ava'. As ech tal ve't Aak ile' tul inach Aak Tiixh: —UnB'aal, asoj la uchi, as eesa el in vatz u k'axk'oe' uva' k'ujlu kan svi'. As jit in la alon. Pet axh la alon kam uva' la unb'ane',— ti'k u Jesús.
40026040	As tul q'aavik tzan u Jesús k'atz oxva'l unq'a ichusulib'e', as vatik ve't chajnaj. As ech tal ve't Aak ile' te u Lu'e': —¿Ma ye' nekuy umaj oora uva' la iseb' ex sunk'atz?
40026041	Iseb'oj chit ex. As enachtaj chit Tiixh aq'al uva' la iyak'insa Aak u k'ujleb'al ek'u'le' svi' tul la chukax txumb'al seti' ti' eteesal sunk'atz. As k'uxh aya'l chit ik'u'l vetaanxelale' ti' enachat Tiixh, as ech koj vechi'ole', tan ye' nisa',— ti'k u Jesús.
40026042	As b'ex inach ve't u Jesús Tiixh tika'pa. As ech tal ve't Aak ile': —UnB'aal, asoj ye' la ib'ane' uva' la akol in vatz u k'axk'oe', as ib'ana kam uve' k'ujlu kan svi' a'n,— ti'k u Jesús.
40026043	As tul q'aavik ve't tzan Aak k'atz unq'a ichusulib'e', as vatik ve't chajnaj unpajte, tan atik vata'm tivatz chajnaj.
40026044	As taq' ve't kan u Jesús chajnaj. As b'ex inach Aak Tiixh titoxpa. As an chit viyol Aake' tala uva' tal b'axa.
40026045	As q'aavik tzan Aak k'atz unq'a ichusulib'e' unpajte. As ech tal ve't Aak ile': —¿Antel kuxh vatik ex b'a? ¿As i'lichil kuxh neb'ane'? As tul kat ilejlu ve't u oorae' uva' tuk aq'axoj ok tiq'ab' unq'a aapaave'.
40026046	¡Pet txakpoj ex! ¡Ko'naj! Tan il u naj ile' tul ve'te' uve' tuk aq'on ok in tiq'ab' unq'a aapaave',— ti'k u Jesús.
40026047	As antelik kuxh iyolon u Jesús tul b'ex oonoj u Judas uve' atik ok xo'l kab'laval unq'a ichusulib' Aake'. As a' chit mama'la tename' eq'omalik ch'ich' tuk' tze' sta'n uva' xekik ti' u Judas, tan a' unq'a iq'esal oksan iyol tenam vatz Tiixh tuk' ka't unq'a b'aal tename' uva' chajon b'en unq'a uxhchile',
40026048	tan ma'tik taq'at u Judas itxumb'al chajnaj uva' kam la ib'an chajnaj tul la b'en ilej chajnaj u Jesús. Ech tal naj ile': —Ab'il uve' la untz'ub' txala itzi', as a' naje' uve' la etxeye',— ti'k u Judas tala.
40026049	As yak kuxh jetz'en ve't ok u Judas k'atz u Jesús. Ech tal ve't naj ile': —¡Tixen, Chusul!— ti'k naj. As itz'ub' ve't ok naj txala itzi' Aak.
40026050	Ech tal ve't Aak ile' te u Judas: —Vetz k'ultzi', b'ana kam uve' eq'omal ta'n aama,— ti'k u Jesús tal te naj. As loq' chit ul ixa'pu ve't unq'a uxhchile' u Jesús.
40026051	As tzaa ve't uma'l vichusulib' u Jesús. As teq'o ve't je' tzan naj vich'ich'e' tu totzotz. As itzok' ve't el naj ixikin uma'l vik'am viq'esal oksan iyol tenam vatz Tiixh.
40026052	As ech tal ve't u Jesús ile' te naj: —¡Kol ku' vach'ich'e' tu u totzotze'! Tan jank'al unq'a uxhchile' uve' ni b'anon ch'a'o tuk' ch'ich', as an chit tuk' ch'ich' la yatz'pukat.
40026053	¿Tan ma ye'l sak'u'l uva' la uch unjajat b'a'nil te vunB'aale' scheel, as la ichaj tzan Aak ka'b'lavoj mil unq'a ángel ti' ul ilochat in?
40026054	Pet asoj la unjaj te Aak, as ye'le uve' la ib'ane' kam uve' tz'ib'amal kan svi'. Pet techal chit tuk ib'ane',— ti'k u Jesús.
40026055	As ech tal ve't u Jesús ile' te unq'a naje': —¿Kam q'i uve' eq'omal ch'ich' seta'n tuk' tze' ti' ul etxeyat in? ¿In kol umaj u elq'om q'a? As tul jun q'ii atik in sexo'l ti' unchusune' tu unq'a atinb'ale' uva' at tu u tostiixhe'. As ye'l in kat etxey in.
40026056	Pet ech chit tuk ib'ane' kam uve' tz'ib'amal kan svi' ta'n unq'a q'ajsan tetz viyol u Tiixhe',— ti'k u Jesús. As tul tab'i ve't unq'a ichusulib' Aake', as ooj ve't chajnaj skajayil. As taq' ve't kan chajnaj Aak sijunal xo'l unq'a tename'.
40026057	As tul itxey ve't unq'a tename' u Jesús, as b'ex toksa ve't ok chajnaj Aak vatz u Caifás, viq'esal oksan iyol tenam vatz Tiixh, tu uve' k'ulikkat tib' ka'l unq'a uxhchil uva' chusel tib' ti' unq'a tzaq'ite', as tuk' ka't unq'a b'aal tename'.
40026058	As ech koj u Lu'e', tan naach kuxh xekelikkat naj ti' u Jesús techal toon ve't naj vatz iq'anal u Caifás. As xonlik ve't ok u Lu'e' k'atz ka'l unq'a xeen tetz u tostiixhe' ti' tilat naj uva' kam tuk ulb'eloj u Jesús.
40026059	As unq'a iq'esal oksan iyol tenam vatz Tiixh, tuk' ka't unq'a b'anol isuuchil unq'a tename', as tuk' ka't unq'a b'aal tename', as ib'an ve't uma'l u nuk'u ti' ichukat chajnaj txumb'al tuk' ka't unq'a cheesan paave' ti' uva' la yatz'pu ve't u Jesús.
40026060	As ye'lik iyak'il u cheesan paave' uva' nik tal unq'a uxhchile'. As k'uxh nimal unq'a uxhchile' oon xo'l chajnaj ti' icheesal ipaav Aak, as jit oleb' chajnaj tuk' u cheesan paave' ti' uva' la yatz'pu ve't Aak. Pet oonnal ve't ka'va't chulin yol
40026061	uva' ech kat tal ile': —Ech tal u naj ile': «La oleb' in ti' ve'pisat u tostiixhe'. As tu kuxh oxva'l q'ii la unlakkat unpajte,» ti'k naj tala,— ti'k chajnaj.
40026062	As txakpu ve't viq'esal oksan iyol tenam vatz Tiixh. As ech tal ve't naj ile' te u Jesús: —¿Kam q'i uve' ye' natiine'? ¿As kam ni tal axh ti' unq'a yole' uve' ni tal chajnaj see'?— ti'k naj.
40026063	As ye'l u Jesús tiini. As ech tal ve't naj ile' unpajte: —As tuk' vib'ii u islich Tiixhe' tuk val see, ¡Al sqe! ¿Ma axh u Cristo, viK'aol u Tiixhe'?— ti'k naj.
40026064	Ech tal ve't u Jesús ile': —An chite' uva' kat aala. Tan la ilej uma'l u q'ii uva' la etil ve't tul uva' la xoneb' ve't iseb'al u Tiixhe' uve' nim chit tijle'm. As la etil iku' ve't ch'u'l xo'l u suutz'e' tu almika',— ti'k u Jesús.
40026065	As tul tab'i viq'esal u oksan iyol tenam vatz Tiixh u yole' uva' tal u Jesús, as iq'ix ve't naj u toksa'me'. As ech tal ve't naj ile': —¡Kat toksa tib' u naje' Tiixhil! ¡Jit tz'ajinal la kuch'oti te uma'toj uxhchil, tan ile' kat etab'ila'!
40026066	¿As kam ni tal ex ti' viyol naje'?— ti'k naj. Ech tal ve't unq'a uxhchil ile': —¡Tetz ve't naj u kamchile' ti' viyole'!— ti'k chajnaj.
40026067	As at uxhchil tzub'an ve't ivatz u Jesús; as at uxhchil topon ve't Aak ta'n q'ab'. As at uxhchil tz'ichon ivatz Aak ta'n q'ab'.
40026068	As ech tal ile' te Aak: —Axh uva' nooksa eeb' Cristo, asoj axh q'ajsan tetz viyol u Tiixhe', as q'iia uva' ab'il kat q'oson axh,— ti'k chajnaj.
40026069	As tul xonlik u Lu'e' vatz q'anal, as jetz'en ve't ok uma'l u aaich' k'atz naj. As ech tal ve't ixoj ile' te u Lu'e': —Antik axhe' molonik eeb' tuk' u Jesús, u aa Galilea,— ti'k ixoj.
40026070	As tal ve't u Lu'e' vatz unq'a uxhchile' skajayil uva' ye' tootzaj naj u Jesús. Ech tal naj ile': —Ye' vootzaj uve' naale',— ti'k u Lu'e'.
40026071	As jetz'en ve't b'en u Lu'e' k'atz u nimla tzi' kab'ale'. As ilchu naj ta'n uma't u aaich'. As ech tal ve't ixoj ile' xo'l unq'a tename': —Antik u naje' xekik ti' u Jesús, u aa Nazaret,— ti'k ixoj.
40026072	Ech tal ve't u Lu' ile' tuk' viB'ii u Tiixhe': —¡Ye' vootzaj u naje' uve' naale'!— ti'k u Lu'e'.
40026073	Unb'iil kuxh stuul, as jetz'en ve't ok unq'a uxhchile' k'atz u Lu'e'. As ech tal ve't unq'a uxhchil ile' te u Lu'e': —An chite' vil amool eeb'e' tuk' u Jesús, tan a' vayolone' ni k'uchun,— ti'k unq'a uxhchile' uva' molik tib' vatz iq'anal viq'esal oksan iyol tenam vatz Tiixh.
40026074	As ech tal ve't u Lu' ile': —¡Asoj nu kuxh unchuli yol sevatz, as svi' la ulkat u va'lexhe', tan vatz u Tiixhe' ni valkat uva' ye' vootzaj u naje' uve' netale'!— ti'k u Lu'e'. As tul nik tal naj u yole', as b'ex oq'oj ve't u pele'xhe'.
40026075	As jub'in ve't tul viyol u Jesús sk'u'l u Lu'e' uva' ma'tik talat Aak: «Tul ye'xnaj oq' u pele'xhe' cheel tu aq'b'ala', as oxpajul ma't eesat eeb' sunk'atz,» ti'k Aak. As el ve't ch'u'l u Lu'e' vatz u q'anale'. As a' chit oq'ele' ib'an ve't naj.
40027001	As tul sajb'u ve'te', as ik'ul ve't tib' unq'a iq'esal oksan iyol tenam vatz Tiixh tuk' ka't unq'a b'aal tename'. As ik'ul ve't tib' iyol chajnaj uva' techal la yatz'pu ve't u Jesús.
40027002	As iqitz ve't chajnaj iq'ab' Aak. As teq'o ve't ok chajnaj Aak vatz u Poncio Pilato uva' nik b'anon ivatz u ijlenaale'.
40027003	As tul til u Judas uva' k'ayin u Jesús uva' la yatz'pu ve't u Jesús, as ijalpu ve't naj vitxumb'ale'. As b'ex iq'aavisa ve't kan naj vinaj laval u puaje' te unq'a iq'esal oksan iyol tenam vatz Tiixh tuk' unq'a b'aal tename'.
40027004	Ech tal ve't naj ile' te chajnaj: —Kat paavinyu ve't in, tan ye'l ipaav u naje' ati. As kat kuxh voksa ok naj teq'ab',— ti'k u Judas. As ech tal ve't chajnaj ile': —¿At kol qokeb'al q'a sti'? Pet axh kuxhe' la ilon kam tuk ab'ane',— ti'k chajnaj.
40027005	As isuti ve't kan u Judas u puaje' tu u tostiixhe'. As b'en ve't naj. As ich'uyb'a' ve't tib' naj. As kam ve't naj.
40027006	As isik' ve't unq'a iq'esal oksan iyol tenam vatz Tiixh u puaje'. As ech tal ve't chajnaj ile': —Ye' la uch qoksat ok u puaje' xo'l unq'a oye' uva' at tu u kaaxhae', tan kajal nixaan ta'n u puaje',— ti'k chajnaj.
40027007	As tul b'a'nxi ti' ik'ulat tib' iyol chajnaj, as b'ex iloq' ve't chajnaj uma'l u tx'ava' xe' uma'l u naj uva' ni b'anon tz'aj laj. As txakonsal ve't u tx'ava'e' mujb'al tetz unq'a uxhchile' uva' jit tiaal Israel.
40027008	Esti'e' uva' nitel talpu cheel uva' ti' kajal loq'pukat u tx'ava'e'.
40027009	As b'ex ib'an ve't uma't u yol uva' alel kan ta'n u q'ajsan tetz viyol u Tiixhe' uva' Jeremías, tan ech tal u Jeremías ile': As teq'o ve't chajnaj vinaj laval u puaje', vija'mil uma'l u uxhchil uva' nim talchu xo'l unq'a tiaal Israel, tan ech vija'mile' uva' k'ujlu kan ta'n unq'a tiaal Israel.
40027010	As kat txakonsali ti' iloq'ax vitx'ava' uma'l u b'anol tz'aj laj eche' uve' kat tal u kuB'ooq'ole' sve, ti'k u Jeremías.
40027011	As tul txaklik ve't ok u Jesús vatz u b'anol ivatz u ijlenaale', as ich'oti ve't naj itzi' Aak. Ech tal naj ile': —¿Ma axh u tijlenaal unq'a tiaal Israel?— ti'k naj. Ech tal ve't u Jesús ile': —An chite' uve' naale',— ti'k Aak.
40027012	As k'uxh nikat icheesa unq'a b'aal tename' tuk' unq'a iq'esal oksan iyol tenam vatz Tiixh ipaav u Jesús, as ye'l Aak kat tzaq'b'i.
40027013	As ech tal ve't u Poncio Pilato ile' te Aak: —¿Ma ye' naab'i unq'a yole' uve' ni tal chajnaj see'?— ti'k naj.
40027014	As sotz ve't ik'u'l naj, tan jit tal u Jesús umaj yol.
40027015	As tu u nimla q'iie' uva' pascua, as chiannalik ve't te unq'a tename' ta'n u b'anol ivatz u ijlenaale' uva' a' unq'a tename' la txaaon umaj preexhu uva' la chajpuli.
40027016	As atik ok uma'l u naj preexhuil uva' Barrabás. As ootzimalik vipaav naje' ta'n unq'a tename'.
40027017	As tul molik tib' unq'a tename' vatz u Pilato, as ich'oti ve't naj te unq'a tename': —¿Ab'iste u naje' la unchajpu el cheel? ¿Ma a' u Barrabás? ¿Pet moj a' u Jesús uve' Cristo nitalpe'?— ti'k u Pilato,
40027018	tan atik sk'u'l u Pilato uva' ta'n kuxh ch'o'nchil aama nikat toksakat unq'a iq'esal unq'a tename' u Jesús tiq'ab' u Pilato.
40027019	As tul xonlik u Pilato tu vixhiila uva' nib'anaxkat isuuchil unq'a uxhchile', as ichaj b'en u tixqel naje' yol. Ech tal b'en ixoj ile': «Ye' kuxh achuk apaav ti' u jikla naje', tan kalab' chit k'axk'o kat unpaleb'e tunvatzik' ti' u naje',» ti'k u tixqel naje'.
40027020	As unq'a iq'esal oksan iyol tenam vatz Tiixh tuk' ka't unq'a b'aal tename', as toksa ve't chajnaj tivi' unq'a tename' ti' uva' a' u Barrabás la chajpuli, as la yatz'pu u Jesús.
40027021	As ech tal ve't u Pilato ile': —¿Ab'iste ka'va'l u naje' la unchajpu el uve' netale'?— ti'k naj. Ech tal ve't unq'a tenam ile': —Chajpu el tzan u Barrabás,— ti'k unq'a tename'.
40027022	As ech tal ve't u Pilato ile': —¿Kam q'i tuk unb'an ti' u Jesús uve' Cristo ni talpe'?— ti'k u Pilato. As kajayil chit unq'a tename' kat alon: —¡Yatz'poj naj vatz u kuruse'!— ti'k unq'a tename'.
40027023	As ech tal ve't u Pilato ile': —¿Kam ipaav u naje' q'i kat ib'ana?— ti'k u Pilato. As aal chit taq' je' unq'a tename' tuul ivi'. As ech tal ve't ile': —¡Yatz'poj naj vatz u kuruse'!— ti'k unq'a tename'.
40027024	As til ve't u Pilato uva' ye' nik tok ve't yol tivi' unq'a tename'. Pet aal chit nik iveq'elkab'an unq'a tename'. As ijaj ve't u Pilato unb'iil u a'. As itx'aa ve't naj iq'ab' vatz unq'a tename'. Ech tal ve't naj ile': —Ye'l unpaav ti' vikameb'al u jikla naje', tan exe' ni alon ikame',— ti'k u Pilato.
40027025	Ech tal ve't unq'a tenam ile' skajayil: —¡Je'onoj u kupaave' sqi' tuk' unq'a me'al kuk'aole' ti' ib'ene' ti' vikameb'al u naje'!— ti'k unq'a tename'.
40027026	Ichajpu ve't u Pilato u Barrabás. As tal ve't naj iq'ospu u Jesús ta'n tz'u'm. As tul b'a'nxi, as taq' ve't ok naj u Jesús te unq'a tename' ti' iyatz'pu ve't Aak vatz u kuruse'.
40027027	As unq'a isol u b'anol ivatz u ijlenaale', as teq'o ve't chajnaj u Jesús tikab'al u b'anol ivatz u ijlenaale' uva' atikkat u tatinb'al unq'a sole'. As imol ve't ok unq'a imoole' skajayil k'atz u Jesús.
40027028	As teesa ve't unq'a sole' u toksa'm Aake'. As toksa ve't chajnaj uma'l u kaj oksa'm ti' Aak eche' toksa'm umaj ijlenaal.
40027029	As taq' ve't je' chajnaj uma'l u koroona ch'i'x ti' ivi' Aak uva' paatx'umalike. As taq'o'k chajnaj uma'l u aa tiseb'al iq'ab' Aak eche' ib'aara umaj ijlenaal. As qaaeb' ve't chajnaj vatz Aak ti' teesal iq'ii Aak. As ech tal chajnaj ile' te Aak: —¡Keche, Pap, axh tijlenaal unq'a tiaal Israel!— ti'k chajnaj tul nikat teesa chajnaj iq'ii Aak.
40027030	As itzub'a ve't chajnaj Aak. As imaa chajnaj u aae' tiq'ab' Aak. As ivek' chajnaj ti' ivi' Aak.
40027031	As tul ma'tik teesat chajnaj iq'ii Aak, as teesa ve't el chajnaj u kaj oksa'me' ti' Aak. As toksa ve't chajnaj u toksa'm Aake'. As teq'o ve't chajnaj Aak ti' iyatz'pu vatz u kuruse'.
40027032	As tul b'en ve't chajnaj tu b'ey, as ik'ul chajnaj uma'l u naj uva' Simón uva' tzaanaj tu u Cirene. As itxey ve't chajnaj u Simón ti' uva' la tija naj vikurus u Jesús.
40027033	Tul oon ve't chajnaj tu uma'l u atinb'al uva' Gólgota ib'ii uva' «Tatinb'al B'ajil K'o'n» ch'elel,
40027034	as taq' ve't chajnaj unb'iil u ta'l uuva te u Jesús uva' yuelik tib' tuk' k'ayla a'. As tul inach Aak, as jit tuk'a ve't Aak.
40027035	As tul ma't taq'at ve't je' unq'a sole' u Jesús vatz u kuruse', as ijatx ve't chajnaj u toksa'm Aake' svatzaj. As itx'ak ve't tib' chajnaj ti' u toksa'm Aake', ti' itzojpisal uma'l u yol uva' alel kan ta'n u q'ajsan tetz viyol u Tiixhe' ti' u Jesús uva' ech ni tal ile': Ijatx ve't chajnaj u voksa'me' svatzaj. As itx'ak ve't tib' chajnaj sti', ti'k u yole' uva' tal kan u q'ajsan tetz viyol u Tiixhe'.
40027036	Tul b'a'nxi, as xoneb' ve't chajnaj ti' ixeep Aak.
40027037	As taq' ve't je' chajnaj uma'l u aq'en tivi' u kuruse' uva' tz'ib'amalikkat uva' kam sti' nikat iyatz'pukat Aak. Ech nik tal ile':, ti'k u tz'ib'e'.
40027038	As taq' ve't je' chajnaj ka'va'l unq'a elq'ome' vatz ka'va't unq'a kuruse'. Uma'l naj je' tiseb'al u Jesús; as uma't naj je' timax Aak.
40027039	As jank'al unq'a uxhchile' uve' nikat ipale', as nik iyiku ve't ivi' tul nikat iyoq'on ti' u Jesús.
40027040	As ech nik tal ile': —Nikat aale' uva' la e'pisa u tostiixhe' as titoxvu q'ii la alak unpajte, uva' naale'. Asoj axh viK'aol u Tiixhe' uve' naale', as q'alpu eeb' vatz u kamchile' scheel. As ku'en ch'u'l vatz u kuruse',— ti'k unq'a uxhchile'.
40027041	As echat chit nik ib'an unq'a iq'esal oksan iyol tenam vatz Tiixh, tuk' unq'a uxhchile' uva' chusel tib' ti' unq'a tzaq'ite', as tuk' ka't unq'a b'aal tename'. As ech tal ve't chajnaj ile' ti' u Jesús:
40027042	—As k'uxh kat iq'alpu naj unq'a uxhchile' vatz unq'a ch'o'me', as ye' nitx'ol ve't naj iq'alput tib' vatz u kuruse'. Asoj naj u qijlenaale', as ku'oj ch'u'l naj vatz u kuruse' cheel. As a'n la kunima ve't naj.
40027043	As kat tal naj sqe uva' naj iK'aol u Tiixhe'. Asoj k'ujle'l ik'u'l naj ti' u Tiixhe', as iloch u Tiixhe' b'a naj cheel, asoj nisa' u Tiixhe' naj,— ti'k chajnaj.
40027044	As echat nikat ib'an unq'a elq'ome' uve' atik je' vatz unq'a kuruse' k'atz u Jesús, tan antik chajnaj nik iyoq'on ti' Aak.
40027045	As tul chaq'aan ve't q'ii, as tokin ve't ivatz u tx'ava'e'. As techanal oon ve't oxva'l oora ku'q'ii, as a'n ilon ve't u q'iie' unpajte.
40027046	Tul b'iitik kuxh toon ve't oxva'l oora ku'q'ii, as sik'in ve't u Jesús. As ech tal ve't Aak ile': —¿Elí, Elí, lama sabactani?— ti'k Aak. A' isuuchil u yole' uva' «¡Kub'aal Tiixh, Kub'aal Tiixh! ¿Kam q'i uve' nu kuxh aaq' kan in sunjunal?» ti'k Aak.
40027047	As ka'l unq'a uxhchil uva' atik tzitzi', as tul tab'i isik'in u Jesús, as ech tal ve't ile' svatzaj: —A' u Elías nimolo naj,— ti'k unq'a uxhchile'.
40027048	As oora chit b'ex teq'o ve't tzan uma'l u naj uma'l u patxkin k'oo. As tak'sa naj ta'n k'ayla ta'l uuva. As ik'alo'k naj tiju' uma'l u aa. As taq' je' naj te u Jesús aq'al uva' la tuk'a Aak.
40027049	Ech tal ve't ka't unq'a imool naj ile' ste: —Ye' eetz ti' naj. Tuk qile' ma tuk uloj u Elías ti' iq'alpul naj,— ti'k chajnaj.
40027050	As sik'in ve't u Jesús unpajte. As taq' ve't ok Aak u taanxelale' te u Tiixhe'. As kam ve't Aak.
40027051	As q'ixmu ve't u nimla ixb'u'je' uve' nik jatxon tuul u tostiixhe'. As ka'va'l ku' u ixb'u'je' stuul, tan kat q'ixmik ku' tzan tivi' as kat ul xe' toj. As ul ve't uma'l u kab'laano. As e'p ve't unq'a sivane' sta'n.
40027052	As ijaj ve't tib' unq'a jule' vatz u pi'une' uve' mujikkat unq'a kamnaje'. As nimal unq'a kamnaje' ul ve't taama uve' nimanik tetz u Tiixhe'.
40027053	As tul ma'tik tul ve't taama u Jesús, as el ve't ch'u'l unq'a uxhchile' tu u jule'. As ok ve't tu u tename' uva' txaael ta'n u Tiixhe' uva' Jerusalén. As nimal unq'a uxhchile' kat ilon unq'a kamnaje' uva' kat ul taama.
40027054	Viq'esal unq'a sole' tuk' unq'a isol naje' uva' nik xeen u Jesús, as tul til chajnaj u kab'laanoe' tuk' uva' kat til chajnaj tul kat kam Aak, as va'lik chit ixo'v ve't chajnaj. As ech tal ve't chajnaj ile' svatzaj: —An chite' vil. IK'aol Tiixhe' vil u naje',— ti'k chajnaj.
40027055	As nimal unq'a ixoje' atik tzitzi' uva' locholik tetz Aak tul sitzaa Aak tu u Galilea. As tzi'a'n kuxh nikat isajinkat ve't tzan unq'a ixoje' ti' Aak tul uva' sikam ve't Aak.
40027056	Antik u Ma'le' uva' tzaanaj tu u tenam uva' Magdala, tuk' uma't u Ma'le', vitxutx u Jacob tuk' u Xhu'le', as tuk' vitxutx unq'a ik'aol u Zebedeo.
40027057	As tul b'iitik iku' q'ii, as b'ex ve't uma'l u tx'ioliq'ii uva' Xhu'l xe' u Pilato. As a' tzaanajkat u Xhu'le' tu u tenam uva' Arimatea. As nimamalik u Jesús ta'n naj.
40027058	As b'ex ijaj ve't naj vichi'ol u Jesús te u Pilato. As tal ve't u Pilato te unq'a isole' uva' la aq'ax vichi'ol Aake' te u Xhu'le'.
40027059	As teq'o ve't ku' tzan u Xhu'le' vichi'ol Aake'. As ib'och ve't naj tu uma'l u saj maanta.
40027060	As b'ex imuj ve't kan naj tu uma'l u jul uva' a'n k'otik ok vatz uma'l u pi'un. As tul ma'tik ib'alq'ut ve't ok naj uma'l u nimla sivan tzi' u jule', as b'en ve't naj.
40027061	As u Ma'le' uva' tzaanaj tu u tenam uva' Magdala, as xonlik kuxh tzi' u jule' tuk' uma't u Ma'le'.
40027062	As ech e'tal stuul, tul paly ve't u q'ii uve' ni b'anaxkat tuch u nimla q'iie', as imol ve't tib' unq'a iq'esal oksan iyol tenam vatz Tiixh tuk' unq'a fariseo vatz u Pilato.
40027063	Ech b'ex tal chajnaj ile': —Pap, tul qal see, tan kat ul sukuk'u'l uva' tul ye'xnik kam u chulin yole', as kat tal naj uva' titoxvu q'ii la ul taama naj unpajte.
40027064	Esti'e' tul kujaj b'a'nil see uva' la achaj b'en ka'oj unq'a sole' ti' ixeep u jule' uva' kat mujlukat naj. As lanal pal oxva'l u q'iie' ti' imujlu naj, tan la ib'ane' uva' la oon unq'a ichusulib' naje' ti' b'en telq'at vichi'ol naje'. As la b'en tal ve't chajnaj te unq'a tename' uva' kat ulyu taama naj unpajte. As la ib'ane' uva' nim la b'enkat u chuli yole' ti' unq'a chuli yole' uva' kat tal u naje' b'axa,— ti'k chajnaj te u Pilato.
40027065	Ech tal ve't u Pilato ile': —Il ka'l unq'a sol ile'. Eteq'otaj chajnaj ti' ixeep u jule' eche' uve' netale',— ti'k u Pilato.
40027066	As b'ex toksa ve't kan unq'a iq'esal u tename' uma'l u exhlal ti' u sivane' uva' nik jupun itzi' u jule' ti' uva' ye'xheb'il la jajon. As taq' ve't kan chajnaj unq'a sole' ti' ixeep itzi' u jule'.
40028001	As tul ma'tik ipal ve't u xeem q'iie', as sajb'u ve'te' tu u b'axa q'ii tu xhemaanae'. As b'en ve't u Ma'le' uva' tzaanaj tu u tenam uva' Magdala, tuk' uma't u Ma'le' ti' tilat u jule' uve' mujlukat u Jesús.
40028002	As ul ve't uma'l u mam kab'laano, tan ku' ve't ch'u'l uma'l u ángel tu almika'. As teesa ve't el u ángel u sivane' uve' atik ok tzi' u jule'. As xoneb' ve't je' u ángel vi' u sivane'.
40028003	Echik tilon u ángel eche' ilitz'lo'lan umaj kayampa'l. As va'lik chit ipolal u toksa'me' eche' txunche'v.
40028004	Tul til unq'a sole' u ángel, as va'lik chit it'unt'uch ve't chajnaj ta'n xo'vichil. As ech ve't chajnaje' eche' kamnaj kat ib'ana.
40028005	As tul oon ve't unq'a ixoje', as ech tal ve't u ángel ile' te cha'ma: —Ye' kuxh xo'v ex, tan ootzimal sva'n uva' a' u Jesús nechuke', uva' kat kam vatz u kuruse'.
40028006	Pet ye'l ve't Aak at tzitza', tan kat ulyu ve't taama Aak unpajte, eche' uva' tal kan Aak sete. Pet si'unaj. Etiltaj ok u vee' mujlukat Aak.
40028007	As oora kuxh b'en etaltaj te unq'a ichusulib' Aake' cheel uva' kat ulyu ve't taama Aak. As il Aak tuk b'axoj b'en sevatz tu u Galilea. As tzitzi' la etilkat ve't Aak. As ile' kat vallu ve't sete,— ti'k u ángel.
40028008	As k'uxh xo'veb'al chit uve' til cha'ma, as va'lik chit ichiib' ve't cha'ma. As el ve't ch'u'l cha'ma tu u jule'. As ooje'l ib'en ve't cha'ma ti' b'en talat te unq'a ichusulib' Aake' kam uva' kat til cha'ma.
40028009	As ik'uch ve't tib' u Jesús te cha'ma tu b'ey. As ech tal Aak ile': —¡Keche!— ti'k Aak. As jetz'en ve't ok cha'ma k'atz Aak. As ijele ve't cha'ma u toj Aake' tul qaalik cha'ma ti' toksal iq'ii Aak.
40028010	As ech tal ve't u Jesús: —Ye' kuxh xo'v ex. Pet b'enoj etaltaj te unq'a vitz'ine' uva' b'enoj chajnaj tu u Galilea, tan tzitzi' la tilkat in chajnaj,— ti'k u Jesús.
40028011	As tul kat b'en ve't cha'ma, as kat b'ex ve't ka'l unq'a sol tu u tenam uve' xeenik tetz u jule' uve' mujlukat u Jesús. As b'ex tal ve't chajnaj te unq'a iq'esal oksan iyol tenam vatz Tiixh uva' kam kat til chajnaj.
40028012	As imol ve't tib' unq'a iq'esal oksan iyol tenam vatz Tiixh tuk' unq'a b'aal tename' ti' ib'anat nuk'uj. As ik'ul ve't tib' iyol chajnaj. As nimal puaj kat taq' ve't chajnaj te unq'a sole'.
40028013	As ech tal chajnaj ile' te unq'a sole': —Ech la etal ile': «Tul uva' vatik o' aq'b'al as kat b'ex telq'a unq'a ichusulib' u Jesús vichi'ole' tu u jule'» chaj ex la etale'.
40028014	Pet asoj la tab'i ve't u b'anol ivatz u ijlenaale' u yole', as o' la mutxb'en ve't naj ti' uva' ye'l k'axk'o la epaleb'e— ti'k chajnaj tal te unq'a sole'.
40028015	As ik'ul ve't unq'a sole' u puaje'. As b'ex tal ve't chajnaj u yole' uva' alax te chajnaj. As antel kuxh talax u yole' scheel xo'l unq'a tiaal Israel.
40028016	B'en ve't junlaval ichusulib' u Jesús tu u Galilea vi' u vitz uva' ma'tik talat u Jesús te unq'a ixoje'.
40028017	As tul til ve't chajnaj u Jesús, as ku' ve't chajnaj qaaloj vatz Aak ti' toksal iq'ii Aak. As atik jununil chajnaj uva' nikat ika'kab'in taama ti' Aak.
40028018	As jetz'en ve't ok u Jesús k'atz chajnaj: As ech tal ve't Aak ile': —Kat aq'ax ve't u vijle'me' ti' vilat isuuchil unq'a vee' skajayil uve' at tu almika' tuk' unq'a vee' at vatz u tx'ava'e'.
40028019	Esti'e' tuk val sete, b'enoj ex. B'enoj echus unq'a tename' skajayil ti' uva' la inima in. As la etaq' ku' unq'a uxhchile' xe' u a'e' tuk' vib'ii u Tiixhe', tuk' vunb'iie' uva' in viK'aol u Tiixhe', as tuk' vib'ii u Tiixhla Espíritu.
40028020	As la echus unq'a tename' ti' uva' la chit inima unq'a yole' skajayil uve' kat val sete. As at chit ve't in sek'atz la ib'ane' ti' chit ib'ene', techal la sotz ivatz u tx'ava'e',— ti'k u Jesús. An chite'.
41001001	As ech ixe't u b'a'nla yole' ti' u Jesucristo, viK'aol u Tiixhe',
41001002	eche' uva' tz'ib'amal kan ta'n u Isaías, u q'ajsan tetz viyol u Tiixhe', uva' ech ni tal ile': Tuk unb'axsa b'en uma'l u alol tetz vunyole' savatz, uva' la b'anon tuch u b'eye' savatz.
41001003	Tan la uch uma'l u sik'i'm tu u tzuukin tx'ava'e'. As ech la tal ile': «¡Eb'antaj etuche' ti' ek'ulat u kuB'ooq'ole'! ¡As ejikb'a'taj vetxumb'ale' eche' ijikb'a'l umaj b'ey!» chaj la ul tale', ti'k u yole'.
41001004	As kat ul ib'an u Xhune' kam uve' tz'ib'amalik kan ta'n u Isaías, tan kat ul tal u Xhune' viyol u Tiixhe' tu u tzuukin tx'ava'e'. As kat ul tala uva' la ku' unq'a uxhchile' xe' u a'e', texhlal tetz uva' kat ik'axal unq'a uxhchile' vipaave' vatz u Tiixhe', aq'al uva' la isotzsa ve't Aak ipaav unq'a uxhchile'.
41001005	As nimal unq'a aa Judea tuk' unq'a aa Jerusalén, as ul tab'i ve't viyol u Xhune'. As jank'al unq'a uxhchile' uve' nikat tal vipaave' te u Tiixhe', as taq' ve't ku' u Xhune' unq'a uxhchile' xe' u nimla a'e' uva' Jordán.
41001006	As a' vixi'l u camello uva' atik ok ti' u Xhune'. As k'alik ok uma'l u tz'u'm xe' tuul. As a' unq'a talaj sak'e' tuk' u ta'l kab'e' nikat techb'u.
41001007	As nik tal u Xhune' viyol u Tiixhe'. As ech tal ile': —Tuk uloj uma't u uxhchil uva' nim talchu u tijle'me' svi'. As jit unk'ulele' uva' la unsaapu vik'a'jil vixa'pe',
41001008	tan k'uxh kat vaq'lu b'en ex xe' u a'e', as a' kuxhe' uve' kat vaq'kat b'en ex. Pet ech koj u uxhchile' uve' a'n tule', tan tul toksa u Tiixhla Espíritu tu vetaanxelale',— ti'k u Xhune'.
41001009	As b'ex ib'an ve't tu uma'l u q'ii tul tzaa ve't u Jesús tu u Nazaret uva' echen tu u Galilea. As aq'ax ve't ku' u Jesús xe' u a'e' tu u Jordán ta'n u Xhune'.
41001010	As tul je' ve't ch'u'l u Jesús xe' u a'e', as til ve't Aak ijajput tib' u almika'e'. As til ve't Aak iku' ch'u'l u Tiixhla Espíritu stiib'a, uva' ech tilone' eche' umaj paroomaxh.
41001011	As ab'il ve't uma'l u tuul vi' tu almika' uva' ech tal ile': —Axhe' axh vunK'aole' uva' xo'n chit axh sve. As va'l chit untxuq'txun ve't see',— ti'k u yole'.
41001012	Tul b'a'nxi, as ichaj ve't b'en u Tiixhla Espíritu u Jesús tu u tzuukin tx'ava'e'.
41001013	As ka'viinqil q'ii kat atin u Jesús tu u tzuukin tx'ava'e'. As kat ichuk ve't u Satanás txumb'al ti' uva' la paavin Aak. As nik ilochpu ve't Aak ta'n unq'a ángel, tan echenik Aak xo'l unq'a txooe' uva' la chi'on uxhchil.
41001014	Tul ma'tik toksal u Xhune' tu u kaarsa, as q'aav ve't u Jesús tu u Galilea ti' talat ve't u b'a'nla yole' ti' u tename' uva' at jaq' u tijle'm u Tiixhe'.
41001015	As ech tal Aak ile': —Kat ilejlu ve't u q'iie' uva' la ok u tename' jaq' u tijle'm u Tiixhe'. As ek'axataj vepaave'. As enimataj u b'a'nla yole',— ti'k Aak.
41001016	Tul nik ixaan u Jesús tzi' u mar tu u Galilea, as til ve't Aak u Simón tuk' u titz'ine' uva' Lixh. As nik isuti b'en chajnaj vik'ache' xe' u mar, tan txeyol txay chajnaj.
41001017	As ech tal u Jesús ile' te chajnaj: —Xekeb'oj ex svi'. As la voksa ve't ex ti' uva' la eteq'o tzan unq'a uxhchile' ti' tok sunk'atz,— ti'k u Jesús.
41001018	As yak kuxh taq' ve't kan chajnaj unq'a ik'ache'. As xekeb' ve't chajnaj ti' u Jesús.
41001019	As b'iil kuxh ixaa u Jesús tzi' u a'e'. As til ve't Aak u Jacobo tuk' u titz'ine' uva' Xhun, unq'a ik'aol u Zebedeo. Atik ok chajnaj tuk' vib'aale' tu u barco, tan nikat kuxh ik'ooa chajnaj unq'a ik'ache'.
41001020	As imolo ve't Aak chajnaj. As taq' ve't kan chajnaj vib'aale' uva' Zebedeo tu u barco tuk' unq'a ik'ame'. As xekeb' ve't chajnaj ti' u Jesús.
41001021	As oon ve't u Jesús tuk' chajnaj tu u Capernaúm. As tu u xeem q'iie' tu jun xhemaana, as nik tex ve't Aak tuk' chajnaj tu u atinb'ale' tetz nachb'al Tiixh uva' nichuspukat viyol u Tiixhe'. As nik ichusun ve't Aak.
41001022	As teq'o ve't taama unq'a uxhchile' ti' u chusb'ale' uve' nik tal Aak, tan ech iyolon Aake' eche' umaj naj uva' at tijle'm. Pet ech koj unq'a uxhchile' uva' chusel tib' ti' unq'a tzaq'ite', tan jit'e'ch ichusun chajnaje' eche' uve' nik ib'an Aak.
41001023	As atik ok uma'l u naj tu u atinb'ale' tetz nachb'al Tiixh, as atik ok sub'ul k'atz naj. As va'lik chit isik'in naj ta'n u sub'ule'.
41001024	Ech tal ve't naj ile' ta'n u sub'ule': —¡Jesús, aa Nazaret! ¿Kam asa' sqe? ¡Ye' ul ayansa o'! Tan ootzimal sva'n uva' axhe' uva' chajel tzan axh ta'n u Tiixhe'. As aya'l chit ak'u'l nooksa aama ti' Aak,— ti'k u naje' ta'n u sub'ule'.
41001025	Pet ech tal ve't u Jesús ile' te u sub'ule': —¡Chaa tzi'! ¡Elen ti' u naje'!— ti'k Aak.
41001026	As xo'veb'al chit iyikut ve't u sub'ule' u naje'. As mam sik'i'm ib'an naj. As el ve't u sub'ule' ti' naj.
41001027	As teq'o ve't taama unq'a uxhchile' skajayil. As ech tal ve't ile' svatzaj: —¿Kame' q'i uve' ni tuche'? ¿As kam chusb'alile' q'i uve' eq'omal ta'n u naje'? Tan tuk' u tijle'm naje', as ni tal naj tel unq'a sub'ule'. As ninima unq'a sub'ule' viyol naje',— ti'k unq'a uxhchile'.
41001028	As oora chit pax ve't itzib'lal u Jesús tu unq'a tename' uva' atik tu u Galilea.
41001029	As tul el ch'u'l u Jesús tu u atinb'ale' tetz nachb'al Tiixh, as b'en ve't Aak tuk' u Jacob, tuk' u Xhune'. As oon ve't Aak tu u kab'ale' uva' atikkat u Simón tuk' u Lixhe'.
41001030	As koxhlik viji' u Lu'e' vi' ch'ach ta'n xamal ch'o'm. As alpu ve't te u Jesús.
41001031	As jetz'en ve't ok Aak k'atz viji' u Lu'e'. As itxey ve't Aak iq'ab'. As itxakpisa ve't Aak. As oora kuxh el ve't u xamal ch'o'me' ti' viji' u Lu'e'. As taq' ve't viji' u Lu'e' techb'ub'al unq'a uxhchile'.
41001032	As tz'otin ve'te', tan ma'tik ib'en ve't q'ii. As ye' saach unq'a aach'o'me' eq'ol tzan tuk' unq'a uxhchile' uva' atik ok sub'ul sk'atz. As eq'ol ok vatz u Jesús.
41001033	As mama'la tenam imol ve't ok tib' tzi' u kab'ale' uve' atikkat u Jesús.
41001034	As nimal unq'a aach'o'me' kat ib'a'nxisa ve't Aak uva' kam kuxh ch'o'mil nik b'anon. As nimal unq'a sub'ule' kat teesa ve't Aak ti' unq'a uxhchile'. As ye' nik isa' Aak uva' la yolon unq'a sub'ule', tan ootzimalik ta'n unq'a sub'ule' uva' iK'aol Tiixh u Jesús.
41001035	Q'ala'm chit lakpu u Jesús. As tul tokixtele, as el ch'u'l Aak. As b'en ve't Aak tu uma'l u atinb'al uva' ye'lkat uxhchil. As inach ve't Aak Tiixh.
41001036	As u Simón tuk' unq'a imoole', as b'ex ichuk ve't chajnaj u Jesús.
41001037	Tul ilej ve't chajnaj Aak, as ech tal ve't chajnaj ile': —Nimal chit unq'a uxhchile' nichukun see',— ti'k chajnaj.
41001038	Ech tal ve't Aak ile': —Ko'naj tu ka't unq'a tename' uve' najli ti' b'en valat u b'a'nla yole', tan esti'e' kat ulkat in,— ti'k Aak.
41001039	As b'ex tal ve't Aak u b'a'nla yole' tu unq'a atinb'ale' tetz nachb'al Tiixh tulaj unq'a talaj tename' tu u Galilea. As nik teesa ve't el Aak unq'a sub'ule' ti' unq'a uxhchile'.
41001040	As ul ve't uma'l u naj k'atz u Jesús uva' atik ok ch'a'k chin sti'. As ku' naj qaaloj vatz Aak ti' ijajat b'a'nil. As ech tal naj ile': —Asoj la asa', as b'an b'a'nil sve. As eesa u ch'o'me' svi', tan la oleb' axhe',— ti'k naj.
41001041	As itxum ve't Aak ivatz naj. As taq' ve't b'en Aak iq'ab' ti' naj. As ech tal ve't Aak ile': —Nunsa'. Kat b'a'nxiy ve't axhe',— ti'k Aak.
41001042	As tul kuxh tal Aak u yole', as yak kuxh el ve't u ch'a'k chine' ti' u naje'. As b'a'nik ve't naj.
41001043	As tal ve't u Jesús uva' la b'en naj. As tal ve't Aak te naj ti' uva' ye'xh katil la talkat naj.
41001044	As ech tal ve't Aak ile': —Katini'k chit aalkat ti' uva' kat unb'a'nxisa axh. Pet kuxh k'uch eeb' vatz uma'l oksan iyol tenam vatz Tiixh. As kuxh aq' u oye' uva' alel kan ta'n u Moisés, texhlal tetz uva' kat txanyu ve't axh,— ti'k Aak.
41001045	Pet aal chit b'ex ipaxsa ve't naj itzib'lal u Jesús, kam uva' kat ib'an Aak. Esti'e' uva' ye'l Aak nik ik'uch ve't tib' tu u tename'. Pet a' atinkat ve't Aak tu uma'l u atinb'al uva' ye'lkat tenam. As katil kuxh tzaakat ve't unq'a tename' ti' ul tilat uve' nik ib'an Aak.
41002001	Tul pal ve't ka'l unq'a q'ii, as ok ve't u Jesús tu u Capernaúm unpajte. As tab'i ve't unq'a tename' uva' atik Aak tu kab'al.
41002002	As oora kuxh imol ve't tib' u tename'. As ye' nik tuch ve't tok unq'a uxhchile' tu u tzi' kab'ale'. As nik tal ve't u Jesús viyol u Tiixhe' te unq'a uxhchile'.
41002003	As ul ve't kajva'l unq'a naj uva' chelemalik uma'l u aach'o'm vi' uma'l u ch'achi'm tze' sta'n, tan tze'unik tib' vichi'ol u aach'o'me'.
41002004	As tul ye' nik tuch tok chajnaj vatz u Jesús ta'n unq'a mama'la tename', as teesa ve't chajnaj unb'iil ivi' u kab'ale' uve' atikkat Aak. As taq' ve't ku' chajnaj u aach'o'me' tuk' u ch'achi'm tze'e' vatz Aak.
41002005	Tul til u Jesús uva' k'ujlik chit ik'u'l chajnaj ti' Aak, as ech tal ve't Aak ile' te u aach'o'me': —Unk'aol, kat sotzye' vapaave',— ti'k Aak.
41002006	As tul xonlik ok ka'l unq'a uxhchile' uva' chusel tib' ti' unq'a tzaq'ite', as ech titz'a ve't chajnaj ile' tu u taanxelale':
41002007	«¿Kam yolile' uve' ni tal u naje'? Tan a' u Tiixhe' ni teesa naj iq'ii. As ye'xheb'il la sotzsan u paave'. Pet ta'ne' u Tiixhe' la sotzsan u paave',» ti'k chajnaj nik tal je' ste.
41002008	As atik sk'u'l u Jesús uva' kam nik tal taama chajnaj. As ech tal ve't Aak ile': —¿Kam q'i uve' nu kuxh etitz'a uva' ni veesa iq'ii u Tiixhe', uva' netale'?
41002009	¿As ab'iste q'i uva' ye' la oleb' in ti' ib'anche' uva' netitz'a? ¿Ma ti' uva': «Kat sotzye' vapaave',» chaj in te u aach'o'me'? ¿Pet moj: «Txakpen. As eq'o vach'achi'm tze'e'. As kuxh ve'te',» chaj in la vale'?
41002010	Pet aq'al uva' la etootzi u tijle'm as kat uli ti' ul isotzsat ipaav unq'a aapaave' vatz u tx'ava'e', as sevatz tuk valkat te u aach'o'me',— ti'k Aak.
41002011	As ech tal ve't Aak ile' te u aach'o'me': —Txakpen. As eq'o vasoke'. As kuxh ve't takab'al,— ti'k Aak.
41002012	As yak kuxh txakpu ve't u naje'. Teq'o ve't naj u ch'achi'm tze'e'. As el ve't ch'u'l naj xo'l unq'a tename'. As teq'o ve't taama unq'a tename'. As toksa ve't unq'a tename' iq'ii u Tiixhe'. As ech tal ve't ile': —¡Ye' atixoj qil ib'anax umaj b'a'nil eche' uve' kat uchya!— ti'k unq'a tename'.
41002013	As b'en ve't u Jesús tzi' u mar unpajte. As ul ve't unq'a tename' k'atz Aak. As chusun ve't Aak xo'l unq'a tename'.
41002014	Tul pal ve't Aak tzi' u mar, as til ve't Aak u Leví, vik'aol u Alfeo, uva' xonlike tu u atinb'ale' uva' nimolpukat puaj tetz Roma. As ech tal ve't Aak ile' te naj: —Si'u. Xekeb'en svi',— ti'k Aak. As txakpu ve't naj. As xekeb' ve't naj ti' u Jesús.
41002015	As teq'o ve't u Leví u Jesús tikab'al. Nimal unq'a molol puaje' tetz Roma tuk' unq'a uxhchile' uva' aapaav ni tal unq'a fariseo, as xoneb' ve't ok chajnaj k'atz u Jesús tuk' unq'a ichusulib' Aake', tan nimal chit uxhchil xekelik ti' Aak.
41002016	As ka'l unq'a fariseo tuk' ka't unq'a uxhchile' uva' chusel tib' ti' unq'a tzaq'ite', as tul til chajnaj uva' nik itx'a'n u Jesús k'atz unq'a molol puaje' tuk' unjoltu unq'a uxhchile' uve' ye' ni niman u Tiixhe', as ech tal chajnaj ile' te unq'a ichusulib' Aake': —¿Kam b'an ta'ne' q'i uve' nu kuxh itx'a'n vechusule' tuk' unq'a molol puaje' tuk' unq'a aapaave'?— ti'k chajnaj.
41002017	Tul tab'i u Jesús, as ech tal ve't Aak ile': —Ab'il uve' ye'l ch'o'm sti', as ye'le u aatz'ake' la txakon sti'. Pet a' unq'a aach'o'me' uve' nitxakon u aatz'ake' sti'. As jit unq'a uxhchile' tul unmolo uva' ni tal je' ste uva' ye'l ipaav ati. Pet unq'a uxhchile' uva' nich'o'n ste uva' kat paavini, as a'e' tul unmolo,— ti'k u Jesús.
41002018	As nik ikuy unq'a ichusulib' u Xhune' iva'y ti' inachat Tiixh. As echat nik ib'an unq'a ichusulib' unq'a fariseo. As tul til ka'l unq'a uxhchil, as ich'oti ve't te u Jesús. As ech tal ile': —Nikuy unq'a ichusulib' u Xhune' iva'y ti' inachat Tiixh. As echat nib'an vichusulib' unq'a fariseo. ¿As kam q'i uva' ye'xhkam nib'an unq'a achusulib'e'?— ti'k unq'a uxhchile'.
41002019	Ech tal ve't u Jesús ile': —¿La kol uch q'a uva' la ikuy unq'a ilonaale' iva'y tu umaj nimla q'ii ti' teq'o tib' umaj me'al ik'aol umaj uxhchil? As tul il u tzumela ile' at xo'l. As ye'l iva'y chajnaje' la ikuye'.
41002020	As lanal ilej uma'l u q'ii uva' la ul eesal el u tzumelae' sxo'l, as a'n la ikuy ve't unq'a ilonaale' iva'y.
41002021	As ye'xheb'il la k'ooan umaj q'a'l oksa'm ta'n umaj u ak' k'oo, tan la iq'ix u ak' k'ooe' u q'a'l oksa'me'. As aal chit la q'ixmu ve't u q'a'l oksa'me'.
41002022	As mita'n la uch taq'ax ku' u ak' vino tu umaj q'a'l tz'u'm uva' ech tilone' xhaalo, tan la iq'ix u ak' vino u q'a'l tz'u'me', tul la q'u'ili. As la peq'xu ve't u vino. As la tz'ejxu ve't u tz'u'me' tuk' u vino. Pet tu umaj ak' tz'u'm la ku'kat u ak' vino,— ti'k u Jesús.
41002023	Tu uma'l u xeem q'ii as b'ex paloj u Jesús tuk' unq'a ichusulib'e' xo'l unq'a trigo uve' avamalike. As xe't tux ve't chajnaj ka'l ivatz unq'a trigo.
41002024	As ech tal ve't ka'l unq'a fariseo ile' te u Jesús: —¿Kam b'an ta'n uve' nib'an unq'a achusulib'e'? As tul a'e' uve' ye' la uch ib'anchu tu u xeem q'iie',— ti'k chajnaj.
41002025	Ech tal ve't u Jesús ile': —¿Ma ye'xhkam b'a sik'lemal seta'n ti' uva' kam kat ib'an u David, tul uva' nik iva'y ve't tuk' unq'a imoole' uva' xekelik sti'?
41002026	As kat ok ve't u David vatz u atinb'ale' uva' ninachpukat Tiixh tul uva' atik ok u Abiatar sib'ooq'ol oksan iyol tenam vatz Tiixh. As kat itx'a' ve't u David u paane' uva' ma'tik teesal el tzan vi' u meexhae' tu u nachb'al Tiixhe'. As kat taq' ve't u David te unq'a imoole' uva' xekelik sti'. As tul a' kuxh unq'a oksan iyol tenam vatz Tiixh uva' la echb'un unq'a paane',— ti'k Aak.
41002027	As ech tal u Jesús ile' unpajte: —As ti' u naje' la txakonkat u xeem q'iie' tul sik'ujb'a't kan u Tiixhe'. Pet jit u xeem q'iie' la txakonsan u naje'.
41002028	As tul ine' uva' in, as ine' viB'aal u xeem q'iie',— ti'k Aak.
41003001	As tu uma't u xeem q'ii, as ok ve't u Jesús tu u atinb'ale' tetz nachb'al Tiixh unpajte uva' ninachpukat Tiixh. As atik ok uma'l u naj tzitzi' uva' k'oro'xhinik tib' uma'l viq'ab'.
41003002	As nik kuxh til ka'l unq'a fariseo ti' uva' ma tuk ib'a'nxisa u Jesús u naje' tu u xeem q'iie' moj ye'le, tan nik ichuk chajnaj txumb'al ti' icheesal ipaav Aak.
41003003	As ech tal ve't Aak ile' te u naje' uve' k'oro'xhinik tib' viq'ab'e': —Txakpen. As txakeb'en sukuxo'l,— ti'k Aak tal te naj.
41003004	As ech tal ve't Aak ile' te unq'a fariseo: —¿Ab'iste uve' la uch kub'anat tu u xeem q'iie'? ¿Ma u b'a'ne', pet moj u va'lexhe'? ¿As ma la uch kulochat unq'a uxhchile', pet moj la kuxh qil ikame'?— ti'k Aak. As jit tiin ve't unq'a fariseo.
41003005	As txumun ve't Aak, tan til ve't Aak uva' ye' nik itxum chajnaj ivatz u aach'o'me'. As ul ve't ivi' Aak ti' chajnaj. As junun isajit ve't b'en Aak chajnaj. As ech tal ve't Aak ile' te u naje': —Yu'b'a' vaq'ab'e',— ti'k Aak. As iyu'b'a' ve't naj viq'ab'e'. As yak kuxh b'a'nx ve't viq'ab' naje'.
41003006	As tul el ve't ch'u'l unq'a fariseo tu u atinb'ale' tetz nachb'al Tiixh, as ik'ul ve't tib' iyol chajnaj tuk' unq'a naje' uve' echen k'atz u Herodes ti' uva' la yatz'pu u Jesús.
41003007	As b'en ve't Aak tzi' u mar unpajte tuk' unq'a ichusulib'e'. As mama'la aa Galilea kat xekeb' ve't ti' Aak, tuk' unq'a aa Judea,
41003008	tuk' unq'a aa Jerusalén, tuk' unq'a aa Idumea, tuk' unq'a tename' uve' echen tu unq'a talaj tename' uva' najlich u tename' uva' Tiro tuk' u tename' uva' Sidón, as tuk' unq'a tename' uva' echen jalit u a' uva' Jordán, tan tab'i ve't unq'a tename' itzib'lal unq'a mama'la b'a'nile' uva' nik ib'an u Jesús. As xekeb' ve't unq'a tename' ti' Aak.
41003009	As tal ve't Aak te unq'a ichusulib'e' uva' la ib'an chajnaj tuche' tuk' umaj barco ti' uva' la el Aak vatz unq'a tename', aq'al uva' ye' la poch'ax Aak ta'n unq'a tename',
41003010	tan mama'la aach'o'm ma'tik ib'a'nxisat Aak. Esti'e' nikat ipoch' ve't ok tib' unq'a aach'o'me' ti' u Jesús, tan nik isa' unq'a aach'o'me' ikanat Aak.
41003011	As tul til unq'a sub'ule' u Jesús, as ku' ve't unq'a sub'ule' qaaloj vatz Aak. As taq' ve't je' unq'a sub'ule' tuul ivi'. As ech tal ve't ile': —¡Axhe' viK'aol u Tiixhe'!— ti'k unq'a sub'ule'.
41003012	As iyaa ve't Aak unq'a sub'ule' ti' uva' ye' la tal unq'a sub'ule' u tijle'm Aake' xo'l unq'a tename'.
41003013	As je' ve't u Jesús vi' uma'l u vitz. As teq'o ve't Aak unq'a ichusulib'e' sti' uve' txaaelik ta'n Aak. As xekeb' ve't chajnaj ti' Aak.
41003014	As ik'ujb'a' ve't kan Aak kab'laval unq'a ichusulib'e' ti' uva' la atin k'atz Aak as ti' ichajat b'en Aak ti' b'en talat viyol u Tiixhe'
41003015	as ti' uva' la taq' Aak u tijle'm chajnaje' ti' ib'a'nxisal unq'a aach'o'me' as ti' teesal unq'a sub'ule' unpajte.
41003016	As a' vib'ii kab'laval unq'a apóstol u vi'la': U Simón uva' kat toksa Aak vib'ii uva' Lu',
41003017	tuk' ka'va'l vik'aol u Zebedeo, u Jacobo tuk' u titz'in uva' Xhun. A' chajnaje' uva' Boanerges kat ib'iia ta'n Aak, tan ik'aol q'ankoo isuuchil u yole' uva' Boanerges,
41003018	tuk' u Lixh, tuk' u Pi'l, tuk' u Bartolomé, tuk' u Mateo, tuk' u Maxh, tuk' uma't u Jacobo, vik'aol u Alfeo, tuk' u Tadeo, tuk' uma't u Simón uva' echenik xo'l unq'a tenam uva' nik alon itilul el unq'a ib'ooq'ol unq'a tename' uva' atik kan ta'n u ijlenaale' tu u Roma;
41003019	as tuk' u Judas uva' Iscariote uva' kat k'ayin u Jesús.
41003020	As tul ok ve't Aak tu uma'l u kab'al, as imol ve't tib' unq'a tename'. As ye' nik tuch ve't itx'a'n Aak tuk' unq'a ichusulib'e'.
41003021	As tul tab'i ve't unq'a tatin u Jesús uva' atik Aak tu u kab'ale', as ul eq'oloj ve't u Jesús ta'n unq'a tatine' uva' nik tale', tan yannalik ve't ivi' u Jesús uve' nik titz'a unq'a tatine'.
41003022	Ech koj unq'a uxhchile' uva' tzaa tu u Jerusalén, uva' chuselik tib' ti' unq'a tzaq'ite', as ech nik tal chajnaj ile': —A' vib'ooq'ol unq'a sub'ule' uva' Beelzebú ni aq'on tijle'm u naje' ti' teesal el unq'a sub'ule',— ti'k chajnaj.
41003023	Tul imolo ve't Aak unq'a uxhchile' uva' chusel tib' ti' unq'a tzaq'ite', as tuk' k'uchuvatz kat yolonkat Aak. As ech tal ve't Aak ile': —¿La kol uch itilut el u Satanás q'a unq'a imoole'?
41003024	Tan asoj jatxel tib' umaj nimla tenam svatzaj k'atz u ijlenaale', as ye'l u tename' uva' b'a'n koj tatine'.
41003025	Asoj ye' la ik'ul tib' iyol unq'a uxhchile' svatzaj tu umaj kab'al, as ye'l unq'a uxhchile' b'a'n koj tatine'.
41003026	Asoj la ixek tib' unq'a imool u Satanás sti', as ye' k'ulel tib' iyol svatzaj. As ye'le b'a b'a'n koj tatine' la ib'ane'. As sotzchile' la ib'an ve'te'.
41003027	As ye'xheb'il la uch tok tikab'al umaj naj uva' xo'veb'al chit viyak'ile' ti' b'en telq'at el tzan u tetz naje'. Pet lanal k'alpe' u naje'. As a'n la uch telq'al ve't unq'a tetz naje'.
41003028	As jik chit tuk val sete, tan jank'al unq'a paave' uva' la ib'an unq'a uxhchile' as kam kuxh yoq'o'mil la tale' vatz u Tiixhe', as la uch isotzsal ipaav unq'a uxhchile'.
41003029	Pet ab'il uva' la yoq'on ti' u Tiixhla Espíritu ti' chit ib'ene', as ye'l ipaav u uxhchile' la sotz ve'te'. As aapaav chit ve'te' ti' chit ib'ene',— ti'k u Jesús,
41003030	tan ti' uva' nik tal unq'a uxhchile' uva' atik u sub'ule' k'atz u Jesús.
41003031	As ech unb'iil stuul, as ul ve't vitxutx u Jesús tuk' unq'a titz'in Aake'. As kat kuxh kaaik kan ti' kab'al. As b'ex alpo ve't ok te u Jesús uva' la el ch'u'l Aak.
41003032	As ech tal ve't unq'a uxhchil ile' uva' xonlik txala Aak: —Il ak atxutx tuk' unq'a eetz'in at ti' kab'al. As nichuk axh aak,— ti'k unq'a uxhchile'.
41003033	Ech tal ve't u Jesús ile': —Tuk val sete uva' ab'il ech tatine' sunk'atz eche' vuntxutxe' as ab'il uva' ech tatine' sunk'atz eche' unq'a vitz'ine',— ti'k Aak.
41003034	As isaji ve't b'en Aak unq'a uxhchile' uve' xonlik txala Aak. Ech tal ve't Aak ile': —As ech exe' eche' vuntxutxe'; as ech exe' eche' unq'a vitz'ine',
41003035	tan jank'al unq'a uxhchile' uve' ni niman kam uve' ni tal u Tiixhe', as ech tatine' eche' vitz'in, as ech tatine' eche' vanab', as ech tatine' eche' untxutx,— ti'k u Jesús.
41004001	As xe't ve't u Jesús chusun unpajte tzi' u mar. As a' chit mama'la tename' imol ve't tib' ti' Aak. As ok ve't Aak tu uma'l u barco. As xoneb' ve't Aak tu u barco vi' u mar. As kat kaaik ve't kan unq'a tename' tzi' u mar.
41004002	As tuk' k'uchuvatz nikat ichusunkat Aak. As nimal chit chusb'al kat tal Aak. Ech tal Aak ile':
41004003	—Etab'itaj uma'l u yol ti' uma'l u naj uva' kat b'ex avoj.
41004004	As tul av naj, as at unq'a iiae' uva' echik toon tu b'ey. As ul unq'a tz'ikine' tu almika'. As ijuna ve't txoo.
41004005	As at unq'a iiae' ech toon xo'l unq'a k'ub'e' uva' ye'lkat tuul tx'ava'. As oora chit kat b'uuq'i, tan ye'l tuul tx'ava' at xo'l unq'a k'ub'e'.
41004006	As tul kat tz'e'san ve't u q'iie', as oora kuxh kat tzaj ve'te', tan ti' uva' ye'l taq'il kat b'en ta'n unq'a k'ub'e'.
41004007	As at unq'a iiae' echik toon xo'l ch'i'x. As tul kat ch'ii unq'a ch'i'xe', as kat isoka ve't unq'a ch'i'xe' unq'a talaj chikoe'. As ye' kat vatzin ve'te'.
41004008	Pet ech koj unq'a iiae' uva' echik toon tu u b'a'nla tx'ava'e', tan tul kat b'uuq'i, as kat ch'ii ve'te'. As kat taq' ivatz. As ati uva' kat aq'on vinaj laval (30) ivatz; as ati kat aq'on oxk'alal (60) ivatz; as ati uva' kat aq'on o'k'alal (100) ivatz ti' junun vi'l,— ti'k u Jesús.
41004009	As ech tal ve't Aak ile': —Ab'iste ex uva' nepal tu vunyole', as etab'itaj uve' ni vale',— ti'k Aak.
41004010	As tul uva' a'ik kuxh ve't u Jesús sijunal, tuk' ka't unq'a uxhchile' uve' atik k'atz Aak, tuk' kab'lavat unq'a ichusulib' Aake', as ich'oti ve't chajnaj isuuchil u k'uchuvatze' uve' kat tal Aak.
41004011	As ech tal ve't Aak ile': —As sete tuk valkat isuuchil uva' ye'xheb'il ootzin tetz ti' uva' kam tok unq'a tename' jaq' u tijle'm u Tiixhe'. Pet ech koj unq'a tename' uva' ye'l tetz ti' vitenam u Tiixhe', tan tuk' kuxh k'uchuvatz la alaxkat unq'a yole' ste.
41004012	As k'uxh ni tile' kam uve' nunb'ane' as k'uxh ni tab'i unq'a yole' uva' ni vale', as ye' nipal stuul; as ye' nijalpu vitxumb'ale'. Esti'e' uva' ye'l ipaav la sotzi,— ti'k u Jesús.
41004013	As ech tal ve't Aak ile' te unq'a ichusulib'e': —¿Ma ye' nepal b'a tu u k'uchuvatze'? ¿A' kol ve't ka't unq'a k'uchuvatze' q'a la pal ex stuul?
41004014	Tan u naje' uve' ni tave', as a' u uxhchile' uve' ni alon isuuchil viyol u Tiixhe'.
41004015	As unq'a iiae' uva' kat oon tu b'ey, as a' ni tokkate' ti' unq'a uxhchile' uve' ni ab'in viyol u Tiixhe'. As tul ma't tab'it u yole', as kat ul u Satanás ti' teesat el u yole' tu u taanxelal u uxhchile'.
41004016	As unq'a iiae' uve' kat oon xo'l unq'a k'ub'e', tan a' ni tokkate' ti' unq'a uxhchile' uva' tul ni tab'i u yole', as nichiib' sti'. As ni tok u yole' tu u taanxelal.
41004017	As ye' kat yak'in u yole' tu u taanxelale', tan ech unq'a uxhchile' eche' u iiae' uva' ye' kat palik b'en u taq'ile' tu tx'ava'e'. As ye'xh jatva'l q'ii kat ib'ana, tan tul kat ul unq'a k'axk'oe' ti' u uxhchile' ti' uva' nimamal u yole' sta'n, as oora kuxh kat ka'kab'in taama sti'.
41004018	As unq'a iiae' uve' kat oon xo'l unq'a ch'i'xe', as a' ni tokkate' ti' unq'a uxhchile' uve' kat ab'in viyol u Tiixhe'.
41004019	As nu kuxh ixaansa unq'a uxhchile' taama ti' unq'a vee' at vatz u tx'ava'e' as tuk' ti' u tx'iib'al q'iie' uva' ni sotzsan ik'u'l unq'a uxhchile' ti' u yole'. As kam kuxh unq'a vee' ni tachva. Esti'e' ye' niyak'in u yole' tu u taanxelal unq'a uxhchile' eche' umaj tze' uva' ye' nivatzine'.
41004020	As unq'a iiae' uva' ech toon tu b'a'nla tx'ava', as a' ni tokkate' ti' unq'a uxhchile' uve' ni ab'in viyol u Tiixhe'. As ni toksa taama ti' inimata', as ech nib'an unq'a uxhchile' eche' unq'a tze'e' uva' nivatzine', tan ati uva' ni taq' vinaj laval (30) ivatz, as ati ni taq' oxk'alal (60) ivatz, as ati ni taq' o'k'alal (100) ivatz ti' junun vi'l,— ti'k u Jesús.
41004021	As ech tal u Jesús ile' unpajte: —¿As la kol uch q'a uva' tul la matxax umaj txijub'al, as a' kol la oksalkat q'a jaq' umaj kaaxha moj jaq' umaj ch'ach? Pet a' la aq'pikkat je'e' vi' u matxb'ale' ti' itxijune'.
41004022	Esti'e' uva' ye'l umaj kam ati uva' ye' koj la ootzili. As kam uve' mujel as techal la el ch'u'l vi' saj ti' tilpe'.
41004023	As ab'iste ex uva' nepal tu vunyole', as etab'itaj uve' ni vale',— ti'k u Jesús.
41004024	As ech tal ve't Aak ile': —Eb'antaj je' tevi' ti' unq'a yole' uve' netab'i, tan asoj la etoksa etaama ti' etab'ita', as aal la taq' u Kub'aal Tiixhe' etxumb'al ti' epal stuul.
41004025	As ab'il uva' ni toksa taama ti' inimat u yole', k'uxh b'iil kuxh nipal stuul, as aal la chee itxumb'al sti'. Pet ech koj u uxhchile' uva' ye' ni toksa taama ti' tab'it u yole' as tuk' ti' inimata', as aal la sotzsal ve't u yole' sk'u'l,— ti'k u Jesús.
41004026	As ech tal ve't u Jesús ile' unpajte: —Ech nib'an u tijle'm u Tiixhe' ti' vitename' eche' nib'an umaj naj uva' ni tava u iiae' tu u tx'ava'.
41004027	As tul ma't tavat naj u iiae', as la vat naj jun aq'b'al; as la lakpu naj jun q'ii. As il u iia ile' nixalmit ve'te' ti' ich'iie', k'uxh ye' tootzaj naj kam nib'ane' tul nich'iie'.
41004028	Tan a' u tx'ava'e' kat b'anon uva' kat xalmit u iiae'. As kat chee ve't ixaj; as kat chee ve't toj. As nimal ivatz kat taq' ve'te'.
41004029	As tul uva' kat q'anb'u ve't vivatze', as kat maklu ve'te', tan ti' uva' kat ilej ve't viq'iie' ti' imakle',— ti'k u Jesús.
41004030	As ech tal ve't u Jesús ile' unpajte: —Tuk val isuuchil sete ti' uva' kam ina' u tename' uva' at jaq' u tijle'm u Tiixhe':
41004031	Tan ech ina' vitenam Aake' eche' uva' kat ib'an u iiae' tetz u mostaza uva' kat aval tu umaj tx'ava'. As k'uxh tz'up chit u iiae' ti' unjoltu unq'a iiae' uva' kat aval tu u tx'ava'e',
41004032	as tul kat ch'ii ve'te', as nim chit kat oonkat ti' unjoltu unq'a chikoe' uve' at tu u tx'ava'e'. As nim chit unq'a iq'ab'e' kat ib'ana. As ni tul ve't unq'a talaj tz'ikine' i'loj jaq' vimuuil unq'a ixaj tze'e',— ti'k u Jesús.
41004033	As mama'la k'uchuvatz eche' unq'a vee' kat ichus u Jesús, jank'al unq'a chusb'ale' uve' kat itx'ol unq'a uxhchile' ipal stuul.
41004034	As ye'l uma'toj yol nik tal Aak uva' jit tuk' k'uchuvatz. Pet tul uva' Aak kuxh ve't sijunal tuk' unq'a ichusulib'e', as nik tal Aak isuuchil unq'a k'uchuvatze' ste.
41004035	As tu u q'iie' tul uva' tz'otin ve'te', as ech tal ve't u Jesús ile' te unq'a ichusulib'e': —Ko'naj jalit u mar,— ti'k Aak.
41004036	As iq'iila ve't kan unq'a ichusulib' Aake' unq'a tename'. As teq'o ve't b'en chajnaj Aak jalit u mar tu u barco. As b'en ve't ka't unq'a uxhchile' tuk' unq'a ibarco ti' u barco uva' atikkat ok Aak.
41004037	As tul ma'tik ipalik ok chajnaj vi' u mar tuk' u barco, as xe't ve't uma'l u mam kajiq' jab'al. As va'lik chit ipilq'ut ve't tib' u mar. As nik tok ve't u a'e' tu u barco. As b'iit kuxh ye' nik ib'en ve't u barco xe' u mar.
41004038	As vatik chit ve't u Jesús tu u barco. As atik ku' ivi' Aak vi' uma'l u vitz'. As ul b'eyloj ve't Aak ta'n unq'a ichusulib'e'. As ech tal ve't chajnaj ile' te Aak: —¿Chusul, ma ye' neetz'a uva' tuk kamoj ve't o'? ¡Tan tuk b'enoj ve't o' tuk' u barco xe' u mar!— ti'k chajnaj.
41004039	As txakpu ve't u Jesús. As iyaa ve't Aak u kajiq'e' tuk' u mar. As ech tal ve't Aak ile': —¡Ya'oj ex! ¡As ye' tiin ex!— ti'k Aak. As yak kuxh ya' ve't u kajiq'e'. As liib' ve't u mar.
41004040	As ech tal ve't u Jesús ile' te unq'a ichusulib'e': —¿Kam q'i uva' va'l kuxh exo'v ve'te'? ¿As ma ye'l ex b'a nek'ujb'a' ek'u'l svi'?— ti'k Aak.
41004041	As ok ve't uma'l u mam xo'vichil xe' taama chajnaj. As ech tal ve't chajnaj ile' svatzaj: —¡Nim chit u tijle'm Aake', tan ninimal Aak ta'n u kajiq' jab'ale' tuk' u mar!— ti'k chajnaj svatzaj.
41005001	As tul oon ve't u Jesús tuk' unq'a ichusulib'e' jalit u mar, tu vitx'ava' unq'a aa Gadara,
41005002	as el ve't ch'u'l Aak tu u barco. As ul ve't uma'l u naj uva' atik ok uma'l u sub'ul sk'atz ti' ik'ulpu u Jesús. As a' elkat ch'u'l u naje' vi' kamnaj,
41005003	tan a' atikkat naj tu uve' nimujlukat unq'a kamnaje'. As ye'xheb'il nik toleb' ti' ik'alat u naje', as mita'n tuk' kateena.
41005004	As jatpajul kuxh ma'tik ik'alpu u toj naje' tuk' iq'ab' naj ta'n kateena. As nik toleb' naj ti' irat'pu u kateenae'. As ye'xheb'il nik toleb' ti' naj.
41005005	As nik ixaan naj sq'iil as aq'b'al unpajte. As nik isik'in naj vi' unq'a vitze' as vi' kamnaj unpajte. As nikat kuxh ik'axb'isa je' tib' naj ta'n unq'a k'ub'e'.
41005006	Tul til naj u Jesús tzi'a'n, as ooje'l itzaa naj. As ku' naj qaaloj vatz Aak.
41005007	As ech tal ve't naj ile' tuk' sik'i'm: —¿Kam asa' sve, Jesús, iK'aol Tiixh uva' at tu almika' uva' nim talche'? ¡Tuk unjaj b'a'nil see tuk' vib'ii u Tiixhe' uva' ye' la aaq' b'en in tu u k'axk'oe'!— ti'k u naje',
41005008	tan ti' uva' ma'tik talat u Jesús te u naje' uva' la el u sub'ule' ti' naj.
41005009	As ech tal ve't u Jesús ile' te u sub'ule': —¿Kam ab'ii?— ti'k Aak. As ech tal ve't u sub'ul ile': —Legión unb'ii, tan nimal unxaane',— ti'k u sub'ule'.
41005010	As ijaj ve't u sub'ule' kuyb'al te u Jesús ti' uva' ye' la itilu el Aak u sub'ule' tu vitx'ava' unq'a aa Gadara.
41005011	As nimal unq'a chichame' nik ik'uachine' najlich uma'l u tal vitz.
41005012	As ijaj ve't unq'a sub'ule' b'a'nil te u Jesús. Ech tal ve't ile': —¡Chaj b'en o' ti' unq'a chichame', aq'al uva' la ok o' sti'!— ti'k unq'a sub'ule'.
41005013	As taq' ve't u Jesús tokeb'al unq'a sub'ule' ti' unq'a chichame'. As el ve't ch'u'l unq'a sub'ule' k'atz u naje'. As ok ve't unq'a sub'ule' ti' unq'a chichame', tan kamal ka'vo'j mil (2,000) unq'a chichame' atik tzitzi'. As ooje'l ib'en ve't txoo ti' isutit ve't b'en tib' xe' u mar vatz u vitze'. As kam ve't txoo xe' u mar.
41005014	As ooj ve't unq'a xeen chichame'. As b'ex tal ve't chajnaj itzib'lal tu u tename' tuk' tulaj unq'a talaj tename'. As nimal unq'a uxhchile' uli ti' tilata' kam uve' kat uchi.
41005015	Tul oon unq'a uxhchile' k'atz u Jesús, as til ve't unq'a uxhchile' uva' xonlik ve't u naje' uve' k'axb'inalik ta'n unq'a mama'la sub'ule'. As teq'o ve't taama unq'a uxhchile', tan atik ve't ok toksa'm u naje'. As b'a'nik ve't iyolon naj.
41005016	As tal ve't unq'a uxhchile' isuuchil uva' kat ilon tel unq'a sub'ule' ti' u naje'. As kat tal ve't chajnaj te unq'a tename' kam uva' kat tila, tul uva' kat ok unq'a sub'ule' ti' unq'a chichame'.
41005017	As xe't ve't unq'a tename' ti' ijajat b'a'nil te u Jesús ti' uva' la el ve't Aak tu u atinb'ale'.
41005018	As tul ok ve't u Jesús tu u barco unpajte ti' iq'aav Aak jalit u mar, as u naj uva' ma'tik tel unq'a sub'ule' sti', as ijaj ve't naj b'a'nil te Aak uva' la xekeb' naj ti' Aak.
41005019	Pet ech tal ve't Aak ile' te naj: —Kuxh takab'al k'atz unq'a aatine'. As kuxh al ste kam unq'a nimla b'a'nile' uva' kat ib'anlu u Tiixhe' see, tan nitxum Aak avatz,— ti'k u Jesús.
41005020	As b'ex ipaxsa ve't u naje' itzib'lal u Jesús tulaj unq'a tename' uve' tu Decápolis kam u b'a'nile' uve' kat ib'an Aak te naj. As kajayil chit unq'a uxhchile' teq'o ve't taama.
41005021	As tul ma't iq'ax ve't u Jesús jalit u mar tuk' u barco unpajte, as mama'la tenam imol ve't tib' ti' Aak. As kaa ve't Aak tzi' u mar.
41005022	As ul ve't uma'l u naj uva' Jairo ib'ii uva' b'ooq'olik xo'l unq'a tiaal Israel tu u atinb'ale' tetz nachb'al Tiixh. As tul til naj u Jesús, as qaaeb' ve't naj vatz Aak.
41005023	As va'lik chit ijajat ve't naj b'a'nil te Aak. Ech tal ve't naj ile': —Tuk kamoj ve't vas unme'ale'. Pet b'an b'a'nil. Kuxh ila. As la aaq' je' aq'ab' sti', aq'al uva' la b'a'nxi. As ye'xhkam la kami,— ti'k naj.
41005024	As b'en ve't u Jesús ti' naj. As a' chit mama'la tename' xekelik ti' Aak. As va'lik chit ipoch'at ve't unq'a tename' Aak.
41005025	As atik ok uma'l u ixoj xo'l unq'a tename' uva' kab'lavaxnik yaab' ixe't ch'o'noj, tan a' vitx'aao u ixoje' ye' nik iya'e'.
41005026	As ma'tik kuxh ib'uchlu ixoj ta'n unq'a aatz'ake'. As ma'tik kuxh isotzsat ixoj vipuaje' ta'n unq'a aatz'ake'. As ye' nik ib'a'nx ve't ixoj. Pet aal chit nik inimxu ve't u ch'o'me' k'atz ixoj.
41005027	Tul uva' tab'i ve't ixoj itzib'lal u Jesús, as oon ve't ixoj ti' ijetz'et ok tib' ti' iqul Aak xo'l unq'a tename'. As ikan ve't ok ixoj u toksa'm Aake',
41005028	tan ech nik tal je' ixoj ile' ste: «Tul kuxh la unkano'k u toksa'm u Jesús, as tuk b'a'nxoj ve't ine',» ti'k ixoj.
41005029	As tul kuxh ikan ixoj u toksa'm Aake', as yak kuxh ya' ve't vitx'aao ixoje' sk'atz. As inach ve't ixoj uva' b'a'nik ve't ixoj.
41005030	As inach ve't u Jesús uva' ma'tik tel ch'u'l u b'a'nile' k'atz Aak. As isuchq'i ve't tib' Aak xo'l unq'a tename'. Ech tal ve't Aak ile': —¿Ab'il kat kanon u voksa'me'?— ti'k Aak.
41005031	As ech tal ve't unq'a ichusulib' Aak ile': —U mam tename' ni poch'on axh. ¿As kam q'i uve' naale' uva': «¿Ab'il kat kanon u voksa'me'?» ch'axh naale'?— ti'k chajnaj.
41005032	As ye' nikat iya' Aak ti' isajine' xo'l unq'a tename' ti' uva' ab'il kat kanon Aak.
41005033	As atik ve't sk'u'l u ixoje' uva' ma'tik ib'a'nx ve't ixoj. As ijetz' ve't ok tib' ixoj. As ku' ve't ixoj qaaloj vatz Aak, tan va'lik chit it'unt'uch ve't ixoj ta'n xo'vichil. As tal ve't ixoj isuuchil te Aak.
41005034	As ech tal ve't Aak ile': —Ixoj, kat elyu ve't u ch'o'me' see', tan ti' uva' kat ak'ujb'a' ak'u'l svi'. As b'a'n ve't axh. As a' vib'a'nil u Tiixhe' la b'en see',— ti'k Aak.
41005035	As antelik kuxh iyolon Aak tuk' u ixoje', tul b'ex uloj ve't ka'l unq'a uxhchil uva' chajel ve't ta'n unq'a tatin u Jairo uva' nik b'ooq'olin u atinb'ale' tetz nachb'al Tiixh. Ech ul tal ile' te naj: —Kat kamyu ve't vas ame'ale'. As ye'xhkam kuxh aal ve't te u Chusule',— ti'k unq'a uxhchile'.
41005036	As tul tab'i ve't u Jesús u yole', as ech tal ve't Aak ile' te u naje' uva' nik b'ooq'olin u atinb'ale' tetz nachb'al Tiixh: —Ye' kuxh xo'v axh. Pet k'ujb'a' ak'u'l svi',— ti'k Aak.
41005037	As tal ve't Aak uva' ye'l unq'a tename' la b'en ti' Aak. Pet ta'n kuxh u Lu'e' tuk' u Santiago tuk' u Xhune', u titz'in u Santiago, kat teq'o Aak sti'.
41005038	As tul oon ve't Aak tuk' chajnaj tu vikab'al u Jairo, as til ve't Aak uva' va'lik chit toq' unq'a uxhchile' ti' u xvaake'.
41005039	As ok ve't Aak tu kab'al. As ech tal ve't Aak ile': —¿As kam q'i uve' va'l kuxh etoq'e' ti' u xvaake'? Tan ye'l ixoj kamnal koj. Pet vatik kuxhe',— ti'k Aak.
41005040	As itze'le kuxh unq'a uxhchile' viyol Aake'. As tal ve't Aak uva' la el unq'a uxhchile' ti'e'l kab'al. As teq'o ve't ok Aak oxva'l unq'a ichusulib'e' sti' uva' xekelik ti' Aak. As ok ve't Aak tuk' chajnaj, tuk' vib'aal u xvaake', as tuk' vitxutxe', tu uva' atikkat u xvaake'.
41005041	As itxey ve't Aak iq'ab' u xvaake'. As ech tal ve't Aak ile': —Talita cumi,— ti'k Aak.
41005042	As txakpu ve't u xvaake' uva' kab'lavalik kuxh iyaab'. As xaan ve't ixoj. As teq'o ve't taama unq'a uxhchile' uva' atik ok tu u kab'ale'.
41005043	As ib'eya ve't Aak te unq'a uxhchile' uva' ye'xh katil la alpukat ti' uva' kat tulsa Aak taama u xvaake'. As tal ve't Aak uva' la aq'ax ve't techb'ub'al ixoj.
41006001	As el ve't ch'u'l u Jesús tu vikab'al u Jairo. As oon ve't Aak tu vitename' uva' Nazaret. As xekelik unq'a ichusulib' Aake' sti'.
41006002	As tul ilej ve't u xeem q'iie', as ok Aak tu u atinb'ale' tetz nachb'al Tiixh. As xe't ve't Aak chusun. Tul tab'i ve't unq'a uxhchile' ichusun Aak, as teq'o ve't taama unq'a uxhchile'. As ech tal ve't ile' svatzaj: —¿Katile' q'i kat b'ex teq'okat u naje' vitxumb'ale' ti' unq'a nimla b'a'nile' uva' nib'an naj? ¿As kam nimla txumb'alile' q'i kat b'ex ichus tib' naj sti'?
41006003	¿As moj jit u naje' uva' seeol, u tal u Ma'le'? ¿As moj jit titz'in naje' u Jacobo, tuk' u Xhu'l, tuk' u Judas, tuk' u Simón? As ootzimale' unq'a tanab' naje' sqa'n,— ti'k unq'a uxhchile' svatzaj, tan ye' kat isa' unq'a uxhchile' inimat u Jesús.
41006004	As ech tal ve't u Jesús ile' te unq'a uxhchile': —As katil kuxh la oksalkat iq'ii uma'l u q'ajsan tetz viyol u Tiixhe'. Pet ech koj tu vitename' tuk' xo'l unq'a tatine' tikab'al, tan eche' la koj oksal iq'ii,— ti'k Aak.
41006005	As jit uch ib'anat ve't Aak unq'a nimla b'a'nile' tu vitename'. Pet ta'n kuxh ka'l unq'a aach'o'm kat taq' je' Aak iq'ab' sti'. As kat b'a'nxi.
41006006	As kat yan ve't te Aak uva' ye' kat ik'ujb'a' unq'a uxhchile' ik'u'l ti' Aak.
41006007	As imolo ve't Aak kab'laval unq'a ichusulib'e'. As ichaj ve't b'en Aak chajnaj. As ka'kab'il teq'ot tib' chajnaj kat ib'an Aak. As taq' ve't Aak tijle'm chajnaj ti' teesal unq'a sub'ule' k'atz unq'a uxhchile'.
41006008	As kat tal b'en Aak te chajnaj uva' ye'l unb'ooj tetz chajnaj la teq'o tu b'ey. As ye'l isam chajnaj la teq'o. As mita'n tx'ix; as mita'n puaj. Pet ta'n kuxh vikarote chajnaje' la teq'o.
41006009	As la uch toksat chajnaj ixa'p. Pet ye'l ka'vo'j toksa'm chajnaj la teq'o.
41006010	As ech tal ve't Aak ile': —Ab'iste u kab'ale' uva' la k'ulpukat ex uva' la b'enkat ex, as tzitzi' la atinkat ex lanal el ch'u'l ex tu u tename'. As a'n la etaq' kan u atinb'ale'.
41006011	Asoj at umaj tenam uva' ye' la k'ulpukat ex, asoj ye' la isa' unq'a tename' tab'it veyole', as la el ch'u'l ex tzitzi'. As la echitu el u pojoe' uve' at ti' vetoje', texhlal tetz uva' ye' b'a'n vitxumb'al unq'a tename'. As jik chit tuk val sete uva' tu u q'iie' uve' la ulkat u k'axk'oe', tan nime' u k'axk'oe' la ul ti' u tename' ti' uve' kat ul ti' u Sodoma tuk' u Gomorra,— ti'k Aak.
41006012	As el ve't ch'u'l unq'a ichusulib' u Jesús ti' b'en talat te unq'a tename' uva' la ik'axa tib' unq'a tename' ti' tok k'atz u Tiixhe'.
41006013	As kat teesa ve't el chajnaj unq'a sub'ule' ti' unq'a uxhchile'. As nimal unq'a aach'o'me' kat ivaa chajnaj ta'n aceite. As kat b'a'nx ve't unq'a aach'o'me'.
41006014	As tab'i ve't u ijlenaale' uva' Herodes uva' nik toksal ve't iq'ii u Jesús, tan katil kuxh nik tokkat ve't iq'ii Aak. As ech tal ve't naj ile': —A' u Xhune' uva' nik aq'on ku' unq'a uxhchile' xe' u a'e' uva' kat ulyu taama unpajte. Esti'e' ni toleb' ti' ib'anat unq'a nimla b'a'nile',— ti'k naj.
41006015	Pet ech tal ka't unq'a uxhchil ile': —Kamal u Elías,— ti'ke. As at unjolte uva' ech nik tal ile': —Kamal a' umaj u q'ajsan tetz viyol u Tiixhe' eche' unq'a uva' kat ul na'ytzan,— ti'k unq'a uxhchile'.
41006016	As tul tab'i ve't u Herodes u yole' ti' u Jesús, as ech tal ve't naj ile': —A' u Xhune' b'a kat ulyu taama unpajte uva' kat val itzok'pik el ivi',— ti'k u Herodes.
41006017	Tan ma'tik talat naj itxeypu u Xhune', as tal naj iqitzpu ta'n kateena tu u kaarsa ti' inimal viyol u Herodías, u tixqel u Pi'l uva' titz'in u Herodes, tan ixoj alon uva' la yatz'pu u Xhune', tan tixqelik ve't u Herodes u Herodías.
41006018	As a' ib'ankat u Herodes, tan ech nik tal u Xhun ile' te u Herodes: «Paave' kat ab'ana, tan kat eexqeli ve't u tixqel veetz'ine',» ti'k u Xhune' tala.
41006019	As nik ich'o'n ve't taama u Herodías ti' u Xhune'. As ichuk ve't ixoj txumb'al ti' iyatz'pu u Xhune', tan nikat isa' ixoj uva' la kam u Xhune'. As ye' nik toleb' ixoj,
41006020	tan nik ixo'va u Herodes u Xhune', tan na'lik vatz u Herodes uva' jik itxumb'al u Xhune' as ye'l u va'lexhe' nik ib'ane'. Esti'e' nik ikol u Herodes u Xhune' vatz ixoj. As k'uxh nik isotz ve't ik'u'l u Herodes ta'n viyol u Xhune', as nik ichiib' naj ti' tab'il unq'a yole'.
41006021	As a' uchkat ve't vatz u Herodías tul uva' kat tz'aj ve't iyaab' u Herodes, tan kat ib'an ve't naj uma'l u b'a'nla tx'a'o'm tuk' unq'a b'ooq'ol tename', tuk' unq'a lochol tetz naje', as tuk' ka't unq'a naje' uve' nim iyolb'ele' tu u Galilea.
41006022	As ok ve't u tal u Herodías b'ixoj tu u nimla q'iie'. As acha'vik chit ib'ix ixoj uve' til u Herodes tuk' unq'a imoole' uve' atik ok sk'atz vi' u meexhae'. As ech tal ve't u Herodes ile' te ixoj: —Jaj sve kam uve' nasa'. As la vaq' see,— ti'k naj.
41006023	As tuk' tiila yol taltzi' ve't u Herodes. As ech tal ile': —K'uxh la ajaj unpok'o'choj u tx'iib'al unq'iie', as techal la vaq' see kam uva' la ajaj sve,— ti'k naj.
41006024	As el ve't ch'u'l ixoj. As ul ich'oti ve't ixoj te vitxutxe': —¿Kam q'i la unjaje'?— ti'k ixoj. As ech tal ve't u txutxa ile': —Jaj vivi' u Xhune' uva' nik aq'on ku' unq'a uxhchile' xe' u a'e',— ti'k vitxutx ixoje'.
41006025	As oora chit ok ve't ixoj uve' atikkat u Herodes. As ech tal ve't ixoj ile': —A' ni vale' uva' la aaq' tzan vivi' u Xhune' sve cheel tu umaj pulaato,— ti'k ixoj.
41006026	As txumun ve't u Herodes ti' uva' ijaj ixoj vivi' u Xhune'. Tan ti' uva' ma'tik tal tzi't naj te ixoj tuk' tiila yol vatz unq'a ilonaale' vi' u meexhae', as taq' chit ve't naj kam uva' ijaj ixoj.
41006027	As yak kuxh ichaj ve't b'en naj uma'l u sol ti' b'en teq'ot tzan vivi' u Xhune'.
41006028	As b'ex ve't u sole' tu u kaarsae'. Itzok' ve't el naj vivi' u Xhune'. As teq'o ve't tzan naj tu uma'l u pulaato. As taq' ve't ok naj te u ixoje'; as taq' ve't ok ixoj te vitxutxe'.
41006029	Tul uva' tab'i ve't unq'a ichusulib' u Xhune', as ul teq'o ve't chajnaj vichi'ol u Xhune'. As b'ex imuj ve't chajnaj.
41006030	As kat ul ve't kab'laval unq'a ichusulib' u Jesús sk'atz. As kat ul tal ve't chajnaj te u Jesús kam chit uva' kat b'ex ib'an chajnaj, as kam uva' kat b'ex ichus kan chajnaj.
41006031	As ech tal ve't u Jesús ile': —Ko'naj tu uma'l u atinb'al uva' ye'lkat uxhchil. As ko'naj unb'ooj i'loj,— ti'k Aak, tan mama'la chit tenam nikat tule'; as nik ib'ene'. As ye' nik tuch ve't itx'a'n chajnaj tuk' Aak.
41006032	As ok ve't chajnaj tu uma'l u barco. As b'en ve't chajnaj tuk' u Jesús tu uma't u atinb'al uva' ye'likkat tenam.
41006033	Pet nimal chit tenam ilon ve't ib'en Aak tuk' chajnaj. As kat el ch'u'l stoj tulaj unq'a talaj tename' ti' ib'en ik'ulat Aak tzi' u a'e'. As b'axik oon ve't unq'a tename' vatz Aak. As kat imol ve't tib' unq'a tename' ti' Aak unpajte.
41006034	As tul el ve't ch'u'l u Jesús tu u barco, as til ve't Aak u mama'la tename'. As itxum ve't Aak ivatz, tan ech ve'te' eche' unjoloj kaneero' uva' ye'l xeen tetz ati. As xe't ve't Aak chusun. As nimal chusb'al tal Aak ste.
41006035	As tul ku' ve't q'ii, as jetz'en ve't ok unq'a ichusulib' Aake' sk'atz. As ech tal ve't chajnaj ile' te Aak: —Kat ku'y ve't q'ii. As tul ye'l kab'al at tzitza'.
41006036	As ye'l techb'ub'al unq'a tename' eq'omal sta'n. Pet al ste uva' la b'en iloq' ipaan tulaj unq'a kab'ale' as tulaj unq'a talaj tename' uva' najli kuxhtu',— ti'k chajnaj.
41006037	As ech tal ve't Aak ile': —Ye'le, pet ex la aq'on ipaan,— ti'k Aak. As ech tal ve't chajnaj ile': —¿As ma o' la b'en loq'on ve't ipaan unq'a tename' uva' naale'? Tan a' ni tale' uva' at laak'aloj (200) q'ii aq'on ti' ija'mil ipaan unq'a tename',— ti'k chajnaj.
41006038	Ech tal ve't Aak ile': —As b'en etiltaj jank'oj paan ati,— ti'k Aak. As b'ex til ve't chajnaj. As ech ul tal ve't chajnaj ile': —O'va'l kuxh paan ati tuk' ka'va't u txay,— ti'k chajnaj.
41006039	As tal ve't Aak te unq'a ichusulib'e' uva' la xoneb' unq'a tename' skajayil ti' chaj t'uub'ul vatz u chaq'aalae'.
41006040	As xoneb' ve't unq'a tename' vatz u chaq'aalae' ti' chaj t'uub'ul. Ati uva' o'k'alal (100) it'ub'it tib'; as ati uva' laval toxk'al (50) it'ub'it tib'.
41006041	As itxey ve't Aak o'va'l unq'a paane' tuk' ka'va't unq'a txaye'. As ka'yik ve't je' Aak tu almika'. As taq' ve't Aak ta'ntiixh te u Tiixhe' sti'. As ijatx ve't Aak. As taq' ve't Aak unq'a paane' tuk' ka'va't unq'a txaye' te unq'a ichusulib'e' ti' uva' la ijatx ve't chajnaj xo'l unq'a tename'.
41006042	As tul ma'tik itx'a'n unq'a tename' sb'a'n skajayil,
41006043	as imol ve't unq'a ichusulib' Aake' unq'a ya'l paane' tuk' unq'a ya'l txaye'. As nootel kab'lavat xu'k sta'n.
41006044	As o'va'l mil unq'a naje' uve' kat tx'a'ni.
41006045	As tul uva' nik iq'iila kan u Jesús unq'a tename', as tal ve't Aak te unq'a ichusulib'e' uva' la ok ve't chajnaj tu u barco as la b'ax ve't chajnaj vatz Aak ti' iq'axit u mar as ti' toon chajnaj tu u tenam u Betsaida.
41006046	As tul ma't iq'iilat kan Aak unq'a tename', as b'ex ve't Aak vi' uma'l tal vitz sijunal ti' inachat Tiixh.
41006047	As kaaik ve't kan Aak sijunal vi' u vitze'. As ma'tik toon ve't u barco pok'o'ch u mar, tul aalik itz'otin ve'te'.
41006048	As tul txantik isajb'u ve'te', as til u Jesús uva' va'lik chit iya'lut tib' chajnaj tuk' u barco, tan aalik itzaa u kajiq'e' vatz u barco. As xao'm tok ve't Aak vi' u mar ti' b'en ilejat Aak chajnaj. As tal ve't Aak ib'ax vatz chajnaj.
41006049	Tul til chajnaj uva' nikat ixaan ve't Aak vi' u mar, as nik tal chajnaj uva' kamal xo'val uve' nik til chajnaj. As sik'in ve't chajnaj,
41006050	tan kajayil chit chajnaj ilon. As xo'v ve't chajnaj. As yolon ve't u Jesús te chajnaj. As ech tal ve't Aak ile': —Ye' kuxh xo'v ex. Pet etiib'isataj etaama, tan ine',— ti'k Aak.
41006051	As je' ve't u Jesús tu u barco k'atz chajnaj. As yak kuxh ya' ve't u kajiq'e'. As teq'o chit ve't taama chajnaj,
41006052	tan ti' uva' ye' nik ipal chajnaj stuul ti' u tijle'm u Jesús uva' ib'an Aak tul sina'sat Aak u paane', tan aluxik kuxh taama chajnaj.
41006053	As tul ma'tik iq'axit u Jesús u mar tuk' unq'a ichusulib'e', as oon ve't chajaak tzi' u a'e' tu u tx'ava'e' uva' Genesaret. As tzitzi' ik'alkat ve't chajnaj u barco tzi' u a'e'.
41006054	As tul el ve't ch'u'l chajnaj tu u barco tuk' u Jesús, as yak kuxh texhla ve't unq'a tename' Aak.
41006055	Tul nik ipal Aak tulaj unq'a tename' uva' echen najlich u Genesaret, as kat eq'ol ve't tzan unq'a aach'o'me' vi' unq'a ch'achi'm tze'e' tu uva' nik tab'ilkat unq'a uxhchile' uve' atikkat Aak.
41006056	As katil uve' nik ipalkat Aak, moj tulaj unq'a tename', moj tulaj unq'a talaj tename', as moj tulaj vitz, as nik taq' ku' unq'a uxhchile' unq'a aach'o'me' tu b'ey. As nik ijaj kuyb'al te Aak uva' aal kuxh koj u toksa'm Aake' la ikan unq'a aach'o'me' uve' nik tale', tan ab'il uve' nik kanon u toksa'm Aake', as yak chit nik tel u ch'o'me' sti'.
41007001	As ka'l unq'a fariseo uva' a' tzaanajlikkat tu u Jerusalén tuk' ka't unq'a uxhchile' uva' chuselik tib' ti' unq'a tzaq'ite', as oon ve't chajnaj k'atz u Jesús.
41007002	As til ve't chajnaj ka'l unq'a ichusulib' Aake' uva' jit itx'aa chajnaj iq'ab' tul nitx'a'ne'.
41007003	Pet ech koj unq'a fariseo tuk' unjoltu unq'a tiaal Israel skajayil, tan nik inima chajnaj unq'a yole' uva' k'ujlik kan ta'n unq'a q'esla ib'aale'. As a' nik tal chajnaj uva' ye'xheb'il la tx'a'ni asoj ye'xheb'il la itx'aa iq'ab'.
41007004	As tul uva' ma't itzaa chajnaj tu k'ayib'al, as ye' la uch itx'a'ne' asoj ye'xnaj itx'aat iq'ab'. As nimatel kuxh unq'a txumb'ale' nik inima chajnaj, eche' u tx'aao tuul u picheele', tuk' u xhaaloe', tuk' unq'a ch'ich' xhi'le', tuk' unq'a isoke' uva' nisoka tul nitx'a'ne'.
41007005	Esti'e' kat ich'oti ve't chajnaj te u Jesús. As ech tal ve't chajnaj ile' te Aak: —¿Kam q'i uva' ye' ninima unq'a achusulib'e' unq'a yole' uva' k'ujlu kan ta'n unq'a q'esla kub'aale'? Tan ye'l iq'ab' chajnaj nitx'aae' tul nitx'a'n chajnaj,— ti'k unq'a fariseo tuk' unq'a uxhchile' uva' chuselik tib' ti' unq'a tzaq'ite'.
41007006	Ech tal ve't u Jesús ile': —¡Ka'vatz kuxh ex! Tan an chite' u yole' uva' tz'ib'amal kan seti' ta'n u q'ajsan tetz viyol u Tiixhe' uva' Isaías, tul ech tal u Tiixh ile' ste: Tul ni toksa unq'a tename' unq'ii, as itzi' kuxh unq'a tename' ni alon. Pet ech koj u taanxelal unq'a tename', tan ye' ni toksa taama svi' ti' inimat in.
41007007	As kamchaj la itxa'ki tul uva' la inach in unq'a tename', tan tul nichusune', as a' kuxh unq'a chusb'ale' nichuse' uve' at kan ta'n unq'a q'esla ib'aale', ti'k u Tiixhe' tal te u Isaías.
41007008	As eche' uve' neb'ane', tan netaq' kan u tzaq'ite' uva' tz'ib'amal kan. As a' uva' k'ujlu kan ta'n unq'a naje' nenima, eche' u tx'aap tuul unq'a xhaaloe' tuk' unq'a picheele' uve' netuk'a'kat, as tuk' ka't unq'a txumb'ale' uve' neb'ane',— ti'k Aak.
41007009	As ech tal ve't u Jesús ile' unpajte: —As ti' kuxh inimal vichusb'al unq'a naje', as nexaq'pi kan u tzaq'ite' uva' tz'ib'amal kan.
41007010	As ech kat tal kan u Moisés ile': «Xo'noj vetxutxe' sete tuk' veb'aale',» ti'k Aak tala. As ech tal Aak ile' unpajte: «Ab'il uva' la iyoq' vitxutxe' tuk' vib'aale', as techal la yatz'pi,» ti'ke.
41007011	Pet ech koj ex, tan ech netal ile' tul nechus unq'a uxhchile': «Kam koj uma'toj la uch ib'anat umaj uxhchil. Pet a' la tal u uxhchile' te vitxutxe' tuk' te vib'aale': –Ye'xhkam la vulb'e ve't unlochat ex, tan corbán unq'a vetze' skajayil,– » chaj la tale' uve' netale'. (As a' isuuchil u yole' corbán: As a' unq'a oye' uve' la aq'ax te u Tiixhe'.)
41007012	As a' netale' uva' ech la ib'an unq'a uxhchile' te u txutx ib'aale'.
41007013	As nepaasa ve't tzii ti' u tzaq'ite' uva' tz'ib'amal kan ti' enimat unq'a chusb'ale' uve' k'ujlu kan sexo'l ta'n unq'a q'esla eb'aale'. As attel unjoltu unq'a yole' ti' u tzaq'ite' uva' tz'ib'amal kan uva' ye' nenima,— ti'k u Jesús.
41007014	As imolo ve't tzan Aak unq'a tename' sk'atz. As ech tal ve't Aak ile': —Etab'itaj vunyole'. As palojtaj ex stuul sekajayil.
41007015	Tan ye'l umaj echb'ub'al la yansan taanxelal umaj uxhchil, tul la techb'u. Pet u va'lexhla yole' uve' la el ch'u'l tu u taanxelal u uxhchile', as a'e' nipaavinsan vatz u Tiixhe'.
41007016	As ab'iste ex uva' nepal tu vunyole', as etab'itaj uve' ni vale',— ti'k u Jesús.
41007017	As taq' ve't kan u Jesús unq'a tename'. As ok ve't Aak tu kab'al. As ich'oti ve't unq'a ichusulib' Aake' ste ti' u yole' uva' tal Aak.
41007018	As ech tal ve't Aak ile': —¿As mita'n kuxh ex b'a nepal tu u yole'? ¿As ma ye' nepal stuul? Tan kam uve' la techb'u umaj uxhchil, as jite' la paavinsan u uxhchile' vatz u Tiixhe',
41007019	tan ye'le ni tok tu u taanxelale'. Pet yaklu pal kuxhe' tu tuule',— ti'k u Jesús. As a' isuuchil u yole' uva' tal Aak ti' uva' la uch techb'ul unq'a echb'ub'ale' skajayil.
41007020	As kat tal Aak: —Tul la el ch'u'l umaj u va'lexhla yol tu u taanxelal umaj uxhchil, as a'e' ni yansan u taanxelal u uxhchile' vatz u Tiixhe',
41007021	tan tu u taanxelal unq'a uxhchile' ni telkat ch'u'l unq'a va'lexhla chaj txumb'ale', eche' unq'a naje' uve' nichuk tixoj, tuk' unq'a uxhchile' uva' niyansa tib' tuk' uma't uxhchil, tuk' unq'a yatz'ol aamae',
41007022	tuk' unq'a elaq'e', tuk' u achvan tx'iib'al q'iie', tuk' unjoltu unq'a va'lexhe', tuk' unq'a uxhchile' uve' ni maxtib'en imool, tuk' unq'a tacha'v vichi'ole', tuk' u ch'o'nchil aamae', tuk' u chukul yole', tuk' u je'saib'e', as tuk' unq'a uxhchile' uva' ye'l itxumb'al tijikil.
41007023	As jank'al chit unq'a va'lexhe' uva' kat vala, as a' ni telkat ch'u'l tu u taanxelal unq'a uxhchile'. As nipaavinsa unq'a uxhchile' vatz u Tiixhe',— ti'k Aak.
41007024	As el ve't ch'u'l u Jesús tu u Galilea. As oon ve't Aak najlich u Tiro tuk' u Sidón. As tul ok ve't Aak tu uma'l u kab'al, as a' tal Aak uva' ye'xheb'il la ootzin uva' atik Aak tzitzi'. Pet jit uchi, tan tab'i ve't unq'a uxhchile' itzib'lal uva' katil atikkat Aak.
41007025	As tab'i uma'l u ixoj itzib'lal Aak. As ye'ntu chit tul ve't ixoj vatz Aak, tan atik ok uma'l u sub'ul ti' vixvaak u ixoje'. As ku' ve't u ixoj qaaloj vatz Aak.
41007026	As jit tiaal Israel u ixoj. Pet a' jejlikkat u ixoj tu u tenam Sirofenicia uva' atik ok tiq'ab' u Siria. As ijaj ixoj b'a'nil te Aak ti' uva' la teesa el Aak u sub'ule' ti' vixvaak u ixoje'.
41007027	Ech tal ve't Aak ile' te ixoj: —Pet tx'a'nnal unq'a talaj intxa'e' sb'a'n b'axa, tan ye' la ib'ane' uva' la qaq' vitx'ix unq'a talaj intxa'e' te unq'a talaj tx'i'e',— ti'k Aak.
41007028	As ech tal ve't u ixoj ile': —Kano, Pap. Pet antu unq'a talaj tx'i'e' ta' ni echb'un unq'a vuy tx'ixe' uve' nichajpik ku' jaq' u meexhae' ta'n unq'a talaj intxa'e',— ti'k ixoj.
41007029	Ech tal ve't u Jesús ile': —Ti' uva' jik chit kat aal sve, as tuk val see, ye' kuxh atxumunsa ve't aama. Pet kuxh ve'te', tan kat elyu ve't u sub'ule' ti' u xvaake',— ti'k Aak.
41007030	Tul oon ve't ixoj tikab'al, as koxhlik kuxh ve't vixvaak ixoje' vi' ch'ach. As ma'tik tel ve't u sub'ule' ti' u xvaake'.
41007031	Tul el ve't ch'u'l u Jesús najlich u tx'ava' uva' Tiro ib'ii, as pal ve't Aak tu u tx'ava' uva' Sidón ib'ii. As oon ve't Aak najlich u mar uva' Galilea. As atin ve't Aak tu u Decápolis.
41007032	As uma'l u chakan uva' nik ik'ab' tib' itzi', as eq'ol ve't ok vatz u Jesús. As jajpu ve't b'a'nil te Aak uva' la taq' je' Aak iq'ab' sti'.
41007033	As teq'o ve't b'en Aak u naje' sijunal. As toksa ve't Aak u vi' iq'ab'e' tu vixikin naje'. As toksa ok Aak u ta'l itzub'e' vi' u taq' naje'.
41007034	As sajin ve't je' Aak tu almika'. As txumun ve't Aak. As ech tal ve't Aak ile': —¡Efata!— ti'k Aak, tan ech isuuchil u yole' u efata: «Jajpen» ti'k u yole'.
41007035	As yak kuxh ab'in ve't naj. As yolon ve't naj, tan b'a'n ve't u taq' naje' ib'ana.
41007036	As k'uxh tal u Jesús te unq'a uxhchile' uva' ye'xh katil la alpukat, as aal chit tal ve't unq'a uxhchile' kam uva' ib'an Aak.
41007037	As teq'o ve't taama unq'a uxhchile' ti' u nimla b'a'nile' uva' ib'an Aak. As ech tal ve't ile': —Ch'i'umal chit uva' kat ib'an Aak skajayil, tan kat b'a'nxiy ve't unq'a kumoole' uva' chakanike tuk' unq'a vee' nik ik'ab' tib' itzi',— ti'k unq'a uxhchile'.
41008001	As tu unq'a q'iie', as mama'la tename' imol ve't tib' unpajte k'atz u Jesús. As ye'lik ve't techb'ub'al eq'omalik sta'n. As imolo ve't u Jesús unq'a ichusulib'e'. As ech tal ve't Aak ile':
41008002	—Nuntxum ivatz unq'a tename', tan kat ib'anlu ve't oxva'x q'ii scheel uva' xekel unq'a tename' svi'. As ye'xhkam chit unb'ooj ati uva' la techb'u.
41008003	Asoj tuk unchaj b'en tikab'al tul ye'xnaj tx'a'ni, as la b'ujle' tu b'ey, tan at uxhchil uva' tzi'a'n tzaanajkat,— ti'k u Jesús.
41008004	As ech tal ve't unq'a ichusulib' Aak ile': —¿Katile' la b'en eq'olojkat mama'la paan ti' itzujb'el unq'a tename' tzitza' tu u tzuukin tx'ava'e'?— ti'k chajnaj.
41008005	Ech tal ve't Aak ile': «¿Jank'oj u paan q'i ati?» ti'k Aak. As ech tal ve't chajnaj ile': —Vujva'l kuxh u paan ati,— ti'k chajnaj.
41008006	As tal ve't Aak ixoneb' unq'a tename' tu u tx'ava'. As itxey ve't Aak vujva'l u paane'. As taq' ve't Aak ta'ntiixh te u Tiixhe' sti'. As ijatx ve't Aak u paane'. As taq' ve't Aak te unq'a ichusulib'e' ti' uva' la ijatx ve't chajnaj xo'l unq'a tename'.
41008007	As atik ka't unq'a talaj txay xe' chajnaj. As taq' ve't Aak ta'ntiixh te u Tiixhe' sti'. As tal ve't Aak te unq'a ichusulib'e' uva' la ijatx b'en chajnaj vatz unq'a uxhchile'.
41008008	As tx'a'n ve't unq'a tename' sb'a'n. As imol ve't unq'a ichusulib' Aake' unq'a ya'l paane'. As nootel vujva't xu'k sta'n.
41008009	As kamal kajva'l mil unq'a tename' uve' kat tx'a'ni. As iq'iila ve't kan u Jesús unq'a uxhchile'.
41008010	As ok ve't Aak tu u barco tuk' unq'a ichusulib'e' unpajte. As echik toon ve't Aak tu u Dalmanuta.
41008011	As xe't ve't ka't unq'a fariseo ti' u Jesús ti' uva' la ik'uch Aak umaj k'uchb'al tetz asoj a' tzaanajkat Aak tu almika'. As nik kuxh ichuk chajnaj txumb'al ti' uva' la icheesa chajnaj ipaav Aak.
41008012	As txumun ve't taama Aak. As ech tal ve't Aak ile': —Va'lexh kuxh etxumb'al. ¿As kam q'i uve' nu kuxh ejaj sve ti' unb'anat umaj nimla b'a'nil, k'uchb'al tetz u vijle'me'? As la val sete, tan ye'l uma'toj k'uchb'al tetz u vijle'me' la unk'uch sete,— ti'k u Jesús.
41008013	As taq' ve't kan Aak unq'a fariseo. As ok ve't Aak tu u barco unpajte tuk' unq'a ichusulib'e'. As b'en ve't Aak jalit u mar.
41008014	As jit inach unq'a ichusulib' u Jesús teq'ot ipaan. Pet uma'l kuxh u paan eq'omik ta'n chajnaj tul b'en chajnaj tu u barco.
41008015	As ech tal ve't u Jesús ile' te chajnaj: —Tuk val sete, atoj enachb'al vatz vilevadura unq'a fariseo tuk' u Herodes,— ti'k Aak.
41008016	As iyol ve't unq'a ichusulib' Aake' svatzaj. Ech tal ve't chajnaj ile': —Kamal ti' uve' ye' kat qeq'o tzan kupaan, as esti'e' ni tal Aak u yole',— ti'k chajnaj svatzaj.
41008017	As ootzimalik ve't ta'n u Jesús uva' kam nikat titz'a chajnaj. As ech tal ve't Aak ile': —¿Kam q'i uve': «Ye'l kupaan ati,» chu kuxh ex netale'? ¿Ma ye' nepal b'a tu uve' kat unb'ana? ¿As ma kat sotzyu sek'u'l?
41008018	¿As moj ech exe' eche' unq'a tename' uva' k'uxh ni tile' uva' kam nunb'ane', as ye' nipal stuul as k'uxh ni tab'i kam uva' ni vale', as ye' nib'en ste? ¿As ma ye' netulsa b'a sek'u'l uva' kat unb'ana?
41008019	As tul uva' kat unjatx o'va'l u paan xo'l o'va'l mil unq'a uxhchile', ¿as jatva't xu'k u ya'l paan q'i kat emola?— ti'k Aak. —Kab'lavat u xu'k ya'l paan kat kumola,— ti'k chajnaj.
41008020	As ech tal ve't Aak ile' unpajte: —As tul kat unjatx vujva'l unq'a paane' xo'l kajva'l mil unq'a tename', ¿as jatva't u xu'k kat nooi ta'n u ya'l paane' uva' kat emola?— ti'k Aak. —Vujva't xu'k kat kumola,— ti'k chajnaj.
41008021	As ech tal ve't Aak ile' te chajnaj: —¿Kam q'i uva' ye' nepal tu vunyole'?— ti'k Aak.
41008022	Tul uva' oon ve't u Jesús tu Betsaida, as eq'ol ve't tzan uma'l u tzot. As jajpu ve't b'a'nil te Aak uva' la taq' je' Aak iq'ab' ti' u tzote'.
41008023	As itxey ve't Aak iq'ab' u tzote'. As teq'o ve't el Aak ti'e'l u tename'. As tak'sa ve't Aak u tzi' ivatz u naje' ta'n u ta'l itzub'e'. As taq' ve't je' Aak iq'ab' tzi' ivatz u naje'. As ich'oti ve't Aak uva' ma nik tilon ve't unb'ooj u naje'.
41008024	As ilon ve't unb'iil u naje'. As ech tal u naj ile': —Ni vil ve't unq'a uxhchile'. As nixaane'. As ech tilone' eche' unq'a tze'e' uve' ni vile',— ti'k u naje' uva' tzotike.
41008025	As taq' ve't je' u Jesús iq'ab' tzi' ivatz u tzote' unpajte. As ib'a'nxisa ve't Aak vivatz u naje'. As b'a'nik ve't tilon u naje'.
41008026	As ech tal ve't Aak ile' tul ichaj b'en Aak u naje' tikab'al: —Oki'k axh tu u tal tename'. As katini'k aalkat kam u b'a'nile' uva' kat unb'an see,— ti'k Aak.
41008027	As el ve't ch'u'l u Jesús tuk' unq'a ichusulib'e' ti' ib'en tulaj unq'a talaj tename' uva' najlich u tenam u Cesarea, uva' kat ik'ujb'a' kan u Pi'le' uva' k'ujlik kan ta'n u ijlenaal tu u Roma. As tul uva' atik Aak tu b'ey tuk' chajnaj, as ech tal ve't Aak ile' te chajnaj: —¿Kam u vijle'me' uve' ni tal unq'a tename'?— ti'k Aak.
41008028	Ech tal ve't chajnaj ile': —At uxhchil ni alon uva' axh u Xhune' uva' nik aq'on ku' unq'a uxhchile' xe' u a'e'; as at ka't u uxhchil ni alon uva' axh u Elías; as at ka't u uxhchil ni alon uva' axh uma'toj unq'a q'ajsan tetz viyol u Tiixhe',— ti'k chajnaj.
41008029	As ech tal ve't Aak ile': —¿As kano ex q'i? ¿Ab'il in q'i uve' netale'?— ti'k Aak. As ech tal ve't u Lu' ile': —Axhe' ta' u Cristo,— ti'k naj.
41008030	As tal ve't Aak te chajnaj uva' ye'xheb'il la tal chajnaj ste uva' Aak u Cristo.
41008031	As xe't u Jesús ti' talat te unq'a ichusulib'e' ti' uva' kam u k'axk'oe' la ipaleb'e Aak. As ech tal ve't Aak ile': —A' unq'a iq'esal oksan iyol tenam vatz Tiixh, tuk' unq'a uxhchile' uva' chusel tib' ti' unq'a tzaq'ite', as tuk' unjoltu unq'a b'aal tename', as a'e' la ixvan . As la yatz'axon. As la ul taama titoxvu q'ii,— ti'k Aak.
41008032	As jik chit tal ve't Aak uva' techal la ipaleb'e Aak unq'a k'axk'oe'. As teq'o ve't el u Lu'e' u Jesús sijunal. As imaj ve't u Lu'e' ivatz Aak ti' uva' ye' la tal Aak u yole'.
41008033	As isuchq'i ve't tib' u Jesús. As isaji ve't b'en Aak unq'a ichusulib'e'. As iyaa ve't Aak u Lu'e'. Ech tal ve't Aak ile': —¡Jetz'en el sunvatz, Satanás!— ti'k Aak te u Lu'e'. As ech tal ve't Aak ile' unpajte te u Lu'e': —A' neetz'a kam uva' nisa' u Tiixhe'. Pet a' kuxh neetz'a kam uva' ni titz'a unq'a uxhchile',— ti'k Aak.
41008034	As imolo ve't Aak unq'a uxhchile' tuk' unq'a ichusulib'e'. Ech tal ve't Aak ile': —Ab'iste ex uva' la esa' etoksat etib' sunk'atz, as jit vetxumb'ale' la etoksa. Pet a' uva' la eb'ane' kam uva' nunb'ane', k'uxh la epaleb'e k'axk'o as moj la kam ex svi',
41008035	tan ab'il uva' a' kuxh ni titz'a vitiichajile' vatz u tx'ava'e', as ye'l itiichajil k'atz u Tiixhe'. Pet ab'il uva' la toksa taama ti' inimat in as ti' inimat u b'a'nla yole', as a'e' uve' at itiichajil k'atz u Tiixhe'.
41008036	¿As kam ib'a'nil q'i ti' umaj u uxhchil uva' la itx'ak u vatz tx'ava'e' skajayil, as tul ye'l itiichajil ati k'atz u Tiixhe'?
41008037	Tan ye'l umaj kam la uch taq'at u uxhchile' ti' uva' at vitiichajile' k'atz Aak.
41008038	Asoj at umaj uxhchil la ch'ixvu svi' as ti' vunyole' vatz unq'a tename' uve' a' kuxh u paave' nib'ane', as la ch'ixvu ve't svatz unpajte tul uva' la ul ve't tika'pa tuk' unq'a Tiixhla ángele' as tuk' viyak'il viB'aale',— ti'k u Jesúse'.
41009001	As ech tal u Jesús ile' unpajte: —As ile' jik chit tuk val sete, tan at jolol ex uva' at ex tzitza' uva' ye'xnaj kam ex tul la ilej ve't u q'iie'. As la etil ve'te' uva' at tijle'm u Tiixhe' as tuk' viyak'ile',— ti'k u Jesús.
41009002	Vaajil q'ii stuul, as teq'o ve't u Jesús u Lu'e' sti', tuk' u Jacob, tuk' u Xhune'. As b'en ve't Aak tuk' chajnaj vi' uma'l u vitz uva' nim chit at je'. As jalpu ve't ika'y Aak vatz chajnaj.
41009003	As litz'lo'lan ve't u toksa'm Aake'. As ye'l umaj uxhchil vatz u tx'ava'e' la oleb' ti' ipolb'isal umaj oksa'm eche' uve' kat ib'an u toksa'm Aake', tan va'lik chit ipolal ve'te' eche' u txunche've'.
41009004	As chee ve't u Elías tuk' u Moisés vatz u Jesús vatz chajnaj. As yolon ve't u Elías tuk' u Moisés tuk' Aak.
41009005	As ech tal ve't u Lu' ile' te u Jesús: —Chusul, b'a'ne' uva' la atin ve't o' tzitza'. As la kub'an oxvo'j tal pach: uma'l eetz, uma't tetz u Moisés, as uma't tetz u Elías,— ti'k u Lu'e',
41009006	tan ye' nik titz'a u Lu'e' kam uve' nik tale', tan ma'tik ixo'v chajnaj ta'n uve' til chajnaj.
41009007	As chee ve't uma'l u suutz' tiib'a u Jesús tuk' chajnaj. As tab'i ve't chajnaj uma'l u tuul vi' tu u suutz'e' uva' ech ni tal ile': —¡A' vunK'aole' uva' xo'n chit sve! ¡As a'e' la etab'i, as la enima!— ti'k u tuul vi'e'.
41009008	As tul sajin ve't chajnaj, as ye'xheb'il atik ve'te'. Pet a'ik kuxh ve't u Jesús atike.
41009009	As tul ku' ch'u'l u Jesús tuk' chajnaj vi' u vitze', as tal ve't Aak te chajnaj uva' ye'xh katil la talkat chajnaj ti' uve' kat til chajnaj. Pet lanal kam Aak as lanal ul taama Aak unpajte, as a'n la tal ve't chajnaj.
41009010	As atik kuxh ve't u yole' sk'u'l chajnaj. As nik kuxh ich'oti ve't tib' te chajnaj uva' kam ni tokkat u yole' uve' la ul taama u Jesús unpajte.
41009011	As ech tal ve't chajnaj ile' te Aak: —¿Kam q'i uve' ni tal unq'a uxhchile' uva' chusel tib' ti' unq'a tzaq'ite', uva' b'axel la ul u Elías?— ti'k chajnaj.
41009012	Ech tal ve't u Jesús ile': —An chite' uva' ni tal chajnaj uva' tz'ib'amal kan uva' b'axel la ul u Elíase' ti' tul ib'anat tuch unq'a tename' ti' u vuleb'ale'. ¿Pet kam ni tal ex q'i ti' uma't u yole' uve' tz'ib'amal kan ti' uva' tuknal chit ipaleb'e unq'a k'axk'oe' as la ixvali?
41009013	As tuk val sete, tan ulye' u Elías. As kat ib'an unq'a tename' ste kam uva' nik tal taama unq'a tename' sti', eche' uva' tz'ib'amal kan sti',— ti'k u Jesús.
41009014	As tul ul ve't u Jesús tuk' chajnaj k'atz ka't unq'a ichusulib' Aake', as til ve't Aak uva' mama'la tenam molik ve't ok tib' k'atz unq'a ichusulib'e' uva' ma'tik ikaaik kan, tan ye' nik ik'ul tib' iyol chajnaj tuk' ka't unq'a uxhchile' uva' chusel tib' ti' unq'a tzaq'ite'.
41009015	As tul til ve't unq'a tename' tul u Jesús, as teq'o ve't taama. As q'ax chit ib'en ve'te' ti' itiixhil Aak.
41009016	As ech tal ve't Aak ile' te unq'a tename': —¿Kam yolile' uve' ye' nek'ul etib' sti' tuk' unq'a unchusulib'e'?— ti'k Aak.
41009017	As ech tal uma'l u uxhchil ile' xo'l unq'a tename': —Chusul, kat veq'ol tzan vas unk'aole' aq'al uva' la ab'a'nxisa naj, tan ato'k uma'l u sub'ul sk'atz uva' ni memtisan.
41009018	As k'uxh katil kuxh atkat vunk'aole' as tul nitxey u sub'ule' naj, as nisuti b'en u sub'ule' naj tu tx'ava'. As nitze'u tib' naj. Ni tel ch'u'l xoj itzi'. As va'l chit ijach'kab'an tee. As kat unjaj b'a'nil te unq'a achusulib'e' uva' la teesa chajnaj u sub'ule' sk'atz. As ye' kat oleb' chajnaj,— ti'k vib'aal u xaake'.
41009019	As ech tal ve't u Jesús ile': —¡Ex chit ye' nek'ujb'a' ek'u'l svi'! ¿Ma tuk kuxh atinoj in sexo'l uve' netitz'a? ¿As la kuxh kol tx'eb'on ve't in q'a seti' ti' uva' la ek'ujb'a' ek'u'l svi'? Pet eteq'otaj tzan u xaake',— ti'k Aak.
41009020	As u xaake' uva' atik ok sub'ul sk'atz, as eq'ol ve't tzan vatz u Jesús. As tul til u sub'ule' u Jesús, as isuti ve't b'en u sub'ule' u xaake' tu u tx'ava' tuk' tx'i'tzi'l. As ib'alq'u ve't tib' naj ta'n u sub'ule'. As el ve't xoj itzi' naj.
41009021	As ech tal ve't Aak ile' te vib'aal u xaake': —¿Jatva'x q'ii ixe'te' uva' ech nib'ane' eche' u vee'?— ti'k Aak. Ech tal ve't u b'aala ile': —Tu tzan itz'upile'.
41009022	As jatpajux kuxh isuti b'en u sub'ule' tu u xamal as tuk' tu a' ti' iyatz'pe'. Pet b'an b'a'nil. Txum kuvatz. As loch o' asoj la uch savatz,— ti'k vib'aal u xaake'.
41009023	As ech tal u Jesús ile': —¿Kam ni tokkat u yole' uva' naale': «Asoj la uch savatz,» ch'axh naale'? Tan kajayil chite' la ib'ane' asoj la ak'ujb'a' ak'u'l svi',— ti'k u Jesús.
41009024	As yak kuxh sik'in ve't vib'aal u xaake'. Ech tal ile': —As nunnima uva' naale'. Pet loch in, tan b'iil kuxh u k'ujleb'al unk'u'le' at see',— ti'k vib'aal u xaake'.
41009025	Tul til u Jesús uva' nik imol ve't ok tib' unq'a tename', as iyaa ve't Aak u sub'ule'. Ech tal ve't Aak ile': —Axh sub'ul uva' kat memtisan u xaake' as ye' ni tab'in ve't naj a'n, as tuk val see uva' la el axh ti' naj. As ye'l unpajte la ok ve't axh ti' naj,— ti'k Aak.
41009026	As sik'in ve't u sub'ule'. As isuti ve't b'en u sub'ule' u xaake' tu tx'ava' tuk' chit tx'i'tzi'l. As tul el u sub'ule' k'atz u xaake', as ech ve't u xaake' kamnaj kat ib'ana. As nimal uxhchil kat alon uva' kat kamyu ve't naj.
41009027	As itxey ve't u Jesús iq'ab' u xaake' uva' atik ok sub'ul sk'atz. As itxakb'a' ve't Aak naj. As txakeb' ve't naj.
41009028	Tul ok ve't Aak tu kab'al, as ech tal ve't unq'a ichusulib' Aak ile' ste tul Aakik kuxh tuk' chajnaj: —¿Kam q'i uve' ye' kat oleb' o' ti' tel u sub'ule' k'atz u xaake'?— ti'k chajnaj.
41009029	Ech tal ve't Aak ile': —Unq'a sub'ule' uva' eche' u vee', tan tuk' kuxh nacho Tiixh as tuk' ikuypu va'y vatz u Tiixhe' la elkat,— ti'k Aak.
41009030	As tul el ve't ch'u'l u Jesús tzitzi', as xaan ve't Aak tuk' unq'a ichusulib'e' tu u Galilea. As a' nik tal Aak uva' ye'xhkam la ab'il itzib'lal,
41009031	tan nik ichusun Aak xo'l unq'a ichusulib'e'. As ech nik tal Aak ile' te chajnaj: — as la oksal ok tiq'ab' unq'a uxhchile'. As la yatz'pu ve'te'. As k'uxh la kami, as la ul taama titoxvu q'ii,— ti'k Aak.
41009032	As jit pal chajnaj tu u yole' uva' tal Aak. As xo'v chajnaj ti' ich'otil te Aak.
41009033	As tul oon Aak tu u Capernaúm tuk' unq'a ichusulib'e', as ok ve't Aak tu u kab'al tuk' chajnaj. As ich'oti ve't Aak te chajnaj uva' kam nik iyol chajnaj tu b'ey.
41009034	As jit tiin ve't chajnaj, tan ti' uva' ye' nik ik'ul tib' iyol chajnaj tu b'ey ti' uva' ab'iste chajnaj uva' nim talche' ti' unq'a imoole' la ib'ane'.
41009035	As xoneb' ve't Aak. Imolo ve't Aak kab'laval unq'a ichusulib'e'. As ech tal Aak ile': —Ab'il uva' nisa' uva' nim talche' ti' unq'a imoole', as ye' la ije'sa tib' xo'l unq'a imoole'. As aya'l chit ik'u'l la iloch vimoole',— ti'k Aak.
41009036	As imolo ve't tzan u Jesús uma'l u tal xaak. As itxakb'a' ve't Aak naj xo'l chajnaj. Ech tal ve't Aak ile' tul uva' ijele Aak u tal xaake':
41009037	—As ab'il uva' tuk' vunb'iie' la ib'ankat umaj u b'a'nil te umaj talaj intxa' eche' u tal xaak ila', as sve la ib'ankat. As ab'il uva' la b'anon umaj u b'a'nil sve, as jit kuxh svee' la ib'ankat. Pet ante' u chajol tzan vetze' la ib'an u b'a'nile' ste,— ti'k Aak.
41009038	As ech tal ve't u Xhun ile': —Chusul, kat qil uma'l u naj uva' tuk' vab'iie' ni teesakat el naj unq'a sub'ule' k'atz unq'a uxhchile'. As kat kuya'sa ve't kan te naj, tan ye'l naj xekel koj sqi',— ti'k u Xhune'.
41009039	As ech tal ve't u Jesús ile': —Ye' kuxh eya'sa kan te naj, tan asoj tuk' vunb'iie' kat ib'ankat naj umaj k'uchb'al tetz vib'a'nil u Tiixhe', as eche' la koj tal umaj u va'lexhla yol svi',
41009040	tan ab'il uve' ye' nich'o'n taama sqi', as echen sukuk'atz.
41009041	As la val sete, ab'il uva' la aq'on umaj u picheel a' sete tuk' vunb'iie' ti' uva' echen ex sunk'atz, as at itx'aja'me' xe' u Tiixhe' la ib'ane'.
41009042	Pet ab'il la ka'kab'insan taama umaj u niman vetze' uva' ye' yak'inoj vitxumb'ale' ti' vunyole', as aal b'a'ne' uva' la k'alpik ve't ok umaj ka' tiqul u uxhchile'. As la sutil ve't b'en xe' u mar.
41009043	As la val sete, tan asoj la paavin ex ta'n veq'ab'e', as eya'sataj epaavine' eela kuxh stuk' uva' kat etzok'lu ve't el veq'ab'e', tan aal b'a'ne' uva' ech exe' eche' umaj kuch' tul la ok ex tu uve' atkat u tiichajile' tetz vetaanxelale' as ti' uva' k'uxh at veq'ab'e' skaab'il tul a' la b'enkat ex tu u choob'al paave' uve' ni toypukat u xamale' uve' ye'xheb'il la oleb' ti' itzaasale'.
41009044	As ye'l ve't ikameb'al unq'a txitxb'ile' tzitzi'. As mita'n u xamale' la tzaa ve'te'.
41009045	Asoj la paavin ex ta'n vetoje', as eya'sataj epaavine' eela kuxh stuk' uva' kat etzok'lu ve't el vetoje', tan aal b'a'ne' uva' ech exe' eche' umaj ko'x tul la ok ex tu uve' atkat u tiichajile' tetz vetaanxelale' as ti' uva' k'uxh at etoje' skaab'il tul a' la b'enkat ex tu u choob'al paave' uve' ni toypukat u xamale' uve' ye'xheb'il la oleb' ti' itzaasale'.
41009046	As ye'l ve't ikameb'al unq'a txitxb'ile' tzitzi'. As mita'n u xamale' la tzaa ve'te'.
41009047	Asoj la paavin ex ta'n u b'aq' evatze', as eya'sataj epaavine' eela kuxh stuk' uva' kat eteesal ve't el u b'aq' evatze', tan aal b'a'ne' uva' uma'l kuxh u b'aq' evatze' tul la ok ex k'atz u Tiixhe' tu almika' as ti' uva' k'uxh at unq'a b'aq' evatze' skaab'il as tul a' la b'enkat ex tu u choob'al paave'.
41009048	As ye'l ve't ikameb'al unq'a txitxb'ile' tzitzi'. As mita'n u xamale' la tzaa ve'te'.
41009049	As la val sete, a' u k'axk'oe' la eesan el u va'lexhe' seti', uva' eche' xamal. As b'a'n ve't ex vatz u Tiixhe' la ib'ane', eche' unq'a oye' uva' ni toksal vatz Aak tul ato'k atz'am sti'.
41009050	As ch'i'umale' u atz'ame'. Pet asoj la motx vipitz'polil u atz'ame', as ye' la txakon ve'te', tan la koj uch ichee ipitz'polil unpajte. Esti'e' ni val sete uva' aya'loj chit ek'u'l la etoksa etaama svi'. As b'a'noj chit etatine' sevatzaj,— ti'k u Jesús.
41010001	As el ve't ch'u'l u Jesús tu u Capernaúm. As oon ve't Aak tu u Judea as tuk' tu u tx'ava' uva' jalit u nimla a' u Jordán. As imol ve't tib' unq'a tename' ti' Aak unpajte. As chusun ve't Aak xo'l unq'a tename', tan ech nik ib'an Aak sb'enameen.
41010002	As ijetz' ve't ok tib' ka'l unq'a fariseo k'atz Aak ti' ichukax ipaav Aak. As ich'oti ve't chajnaj uma'l u yol te Aak ti' uva' ma la uch ijatxat el umaj u naj u tixqele'.
41010003	Ech tal ve't Aak ile': —¿Kam kat tal kan u Moisés sete ti' u yole'?— ti'k Aak.
41010004	As ech tal ve't chajnaj ile': —Kat tal kan u Moisés uva' la uch ijatxat tib' umaj u naj tuk' u tixqele'. As lanal itz'ib'a naj uva' kam sti' la ijatxkat tib' naj tuk' u tixqele'. As la taq' naj u u'uje' te ixoj. As a'n la uch ijatxat el naj u tixqele',— ti'k chajnaj.
41010005	As ech tal ve't u Jesús ile': —As ti' kuxh vipaasan tziil unq'a tename', as kat itz'ib'a kan u Moisés u tzaq'ite'.
41010006	Tan tixe'teb'al u vatz tx'ava'e' kat icheesa u Tiixhe' u naje' as u ixoje'.
41010007	Esti'e' la taq' ve't kan u naje' vib'aale' tuk' vitxutxe'. As la teq'o ve't tib' naj tuk' u tixqele'.
41010008	As eela kuxh stuk' uva' uma'l kuxh ve't uxhchil la ib'ane' vatz u Tiixhe'. As jit ve't ka'va'l, pet unvatzul kuxh ve't vichi'ole' skaab'il la ib'ane'.
41010009	As la val sete, tan ab'il uva' a' u Tiixhe' kat b'anon uva' kat teq'o tib', as ye'xheb'il la jatxon ivatz,— ti'k u Jesús.
41010010	Tul uva' atik ve't u Jesús tu u kab'ale' tuk' unq'a ichusulib'e', as ich'oti ve't chajnaj ti' uve' kat tal Aak.
41010011	Ech tal ve't Aak ile': —Ab'il uva' la ijatxe'l u tixqele' as la teq'o tib' tuk' uma't ixoj, as la paavin ve't naj vatz u tixqele'.
41010012	As echat u ixoje' uve' la ijatx tib' tuk' vitzumele' as la teq'o tib' ixoj tuk' uma't naj, as la paavin ve't ixoj,— ti'k Aak.
41010013	As teq'o ve't ok unq'a uxhchile' unq'a italaj intxa'e' vatz u Jesús ti' uva' la taq' je' Aak iq'ab' ti' chiintxa'. As yaan ve't unq'a ichusulib' Aake' te unq'a uxhchile' uve' nik eq'on ok unq'a talaj intxa'e' vatz Aak.
41010014	As tul til ve't Aak, as ul ve't ivi' Aak ti' uva' nik imaj chajnaj ivatz unq'a talaj intxa'e'. As ech tal ve't Aak ile': —Echajputaj ok tzan unq'a talaj intxa'e' sunk'atz. As ye' kuxh emaj chiintxa', tan ab'il uva' ech itxumb'ale' eche' vitxumb'al unq'a talaj intxa'e', as a'e' uve' at tokeb'al xo'l u tename' uva' at jaq' u tijle'm u Tiixhe'.
41010015	As jik chit tuk val sete, tan ab'il uva' jit'e'ch vitxumb'ale' eche' itxumb'al umaj talaj intxa' la ib'ane' ti' uva' la til u Tiixhe' isuuchil, as ye'l tokeb'al xo'l u tename' uva' at jaq' u tijle'm u Tiixhe',— ti'k u Jesús.
41010016	As junun ijelet ve't Aak unq'a talaj intxa'e'. As taq' ve't je' Aak iq'ab' ti' chiintxa', as tal ve't Aak uva' a' u b'a'ne' la ul ti' chiintxa'.
41010017	As tul el ve't ch'u'l u Jesús ti' ib'ene', as q'ax tul ve't uma'l u naj. As ku' ve't naj qaaloj vatz Aak. As ech tal ve't naj ile': —¿B'a'nla Chusul, kam la unb'ane' ti' uva' at untiichajil uva' ye'l iya'teb'al?— ti'k naje'.
41010018	Ech tal ve't u Jesús ile': —¿Kam q'i uva': «B'a'nla Chusul,» ch'axh sve? Tan ye'l umaj b'a'nla chusul ati, pet ta'ne' u Tiixhe'.
41010019	As ootzimal unq'a tzaq'ite' a'n uva' ech ni tal ile': Achukak eexoj. Ayatz'ak umaj uxhchil. Elq'i'k axh. Acheesak ipaav amool. Amaxtib'ek amool. Nima ab'aal; nima atxutx,— ti'k Aak.
41010020	As ech tal ve't u naj ile': —Chusul, nimamal chite' sva'n skajayil tu unch'ooil,— ti'k naj.
41010021	As isaji ve't u Jesús naj. As ixo'ni ve't Aak naj. Ech tal ve't Aak ile': —Atil chit uma'te uva' ye' ab'ane'te. Pet kuxh k'ayi kan unq'a tx'iib'al aq'iie' skajayil. As la ajatx ve't vija'mile' xo'l unq'a meeb'a'e'. As nimal u b'a'nile' lak'ul tu almika'. Pet si'u. Xekeb'en svi', as k'uxh la apaleb'e k'axk'o as moj la kam axh svi',— ti'k Aak.
41010022	As tul tab'i u naje' u yole', as txumun ve't u naj tul b'en ve't naj, tan ti' uva' nimal u tx'iib'al iq'ii u naje' atike.
41010023	As isaji ve't b'en u Jesús unq'a ichusulib'e' stxala. Ech tal ve't Aak ile': —¡Ka'l tzii ti' unq'a uxhchile' uva' at tx'iib'al iq'ii uva' at tokeb'al xo'l u tename' uva' at jaq' u tijle'm u Tiixhe'!— ti'k u Jesús.
41010024	As teq'o ve't taama unq'a ichusulib' Aake' tul uva' tab'i ve't chajnaj viyol Aake'. As ech tal ve't Aak ile' te chajnaj: —Ex unchusulib', la val sete uva' ab'il uve' a' nik'ujb'a'kat ik'u'l ti' u tx'iib'al iq'iie', as ka'l tzii sti' uva' at tokeb'al xo'l u tename' uva' at jaq' u tijle'm u Tiixhe'.
41010025	As oora kuxhe' la pal umaj u camello tixoto'lil umaj tz'isb'al b'aj ti' uva' la ok umaj tx'ioliq'ii xo'l u tename' uva' at jaq' u tijle'm u Tiixhe',— ti'k u Jesús.
41010026	As tul tab'i ve't chajnaj u yole', as aal chit teq'o ve't taama chajnaj. Ech tal ve't chajnaj ile' svatzaj: —¿Asoj ech la ib'ane' eche' u vee'? ¿as ab'il q'ii la ok xo'l vitenam u Tiixhe'?— ti'k chajnaj.
41010027	As isaji ve't u Jesús chajnaj. Ech tal ve't Aak ile': —As vatz unq'a uxhchile', as a' chite' ye' la uchi. Pet ech koj vatz u Tiixhe', tan la chit ib'ane',— ti'k Aak.
41010028	As ech tal ve't u Lu' ile': —Kat qaq'lu ve't kan unq'a qetze' skajayil. As il o' xekel ve't o' see',— ti'k naj.
41010029	As ech tal ve't u Jesús ile': —As jik chit la val sete, tan ab'il uva' la taq' kan ikab'al, moj titz'in tatzik, moj ib'aal, moj itxutx, moj tixqel, moj me'al ik'aol, moj itx'ava' ti' uva' la xekeb' svi' as ti' uva' nimamal u b'a'nla yole' sta'n,
41010030	as nimal ich'exel u tetze' la ik'ule' tetz vitiichajile' vatz u tx'ava'e'. As la ik'ul ich'exel vikab'ale', tuk' unq'a titz'in tatzike', tuk' itxutx, tuk' me'al ik'aol, tuk' itx'ava', as k'uxh kam kuxh k'axk'o la ipaleb'e. As tu unq'a q'iie' uva' a'n tule', as at ve't itiichajil u uxhchile' uve' ye'l iya'teb'al.
41010031	Tan nimal unq'a uxhchile' uva' ni toksal iq'ii ta'n unq'a tename', as tul a'e' uva' jit nim talche' vatz u Tiixhe'. Pet ech koj unq'a uxhchile' uva' ye'l iq'ii vatz unq'a tename', as a'e' uva' nim talche' vatz u Tiixhe',— ti'k u Jesús.
41010032	Tul aalik ije' u Jesús tu u Jerusalén, as b'ax ve't Aak vatz unq'a ichusulib'e'. As teq'o ve't taama chajnaj ti' uva' aalik ije' Aak tu u Jerusalén. As va'lik chit ixo'v ve't ka't unq'a uxhchile' uva' xekik ti' Aak. As imolo ve't el Aak kab'laval unq'a ichusulib'e'. As tal ve't Aak te chajnaj kam uva' la ipaleb'e Aak.
41010033	Ech tal ve't Aak ile': —Il o' ma't ve't je' o' tu u Jerusalén. As tuk oksaloj ok tiq'ab' unq'a iq'esal oksan iyol tenam vatz Tiixh tuk' te unq'a uxhchile' uva' chusel tib' ti' unq'a tzaq'ite'. As tuk alaxoj ikame'. As la yatz'pi. As la oksal tiq'ab' unq'a tename' uva' jit tiaal Israel.
41010034	As la eesal iq'ii. La q'ospu ve'te'; la tzub'ali; la yatz'pu ve'te'. As titoxvu q'ii la ul taama,— ti'k u Jesús.
41010035	U Jacob tuk' u Xhune' uva' ik'aol u Zebedeo, as jetz'en ve't ok chajnaj k'atz u Jesús. As ech tal ve't chajnaj ile': —Chusul, tuk kujaj uma'l u b'a'nil see. As a' ni qale' uva' la ab'ane' kam uva' tuk kujaj see,— ti'k chajnaj.
41010036	Ech tal ve't u Jesús ile': —¿Kam q'i nesa' uve' la unb'ane'?— ti'k Aak.
41010037	As ech tal ve't chajnaj ile': —Tul la oksal ve't aq'ii, as la aaq' qijle'm ti' uva' la xoneb' uma'l o' taseb'al as uma't o' tamax,— ti'k chajnaj.
41010038	Ech tal ve't u Jesús ile': —Ye' nepal stuul kam uva' nejaje'. ¿Ma la etx'ol epal tu u k'axk'oe' uve' tuk unpaleb'e? ¿As ma tuk etx'ol etok tu u mam txumleb'ale' uva' tuk unpaleb'e?— ti'k Aak.
41010039	—Kano, la kutx'ole',— ti'k chajnaj. As ech tal ve't u Jesús ile': —An chite' uva' netitz'a, tan la epaleb'e u k'axk'oe' uve' la unpaleb'e. As la epaleb'e u mam txumleb'ale' uva' la unpaleb'e.
41010040	Pet ech koj uva' netal exoneb' tu vunseb'ale' tuk' tu vunmaxe', tan jit ine' la aq'on sete. Pet a' la aq'axkat te unq'a uxhchile' uva' txaael ve't ta'n u Tiixhe', tan b'anel ve't tuche' ta'n Aak ti' taq'ax ste,— ti'k u Jesús.
41010041	Tul tab'i ve't lavat unq'a ichusulib' Aake', as ul ve't ivi' chajnaj ti' u Jacob tuk' u Xhune'.
41010042	As imolo ve't tzan u Jesús chajnaj. As ech tal ve't Aak ile': —Ootzimale' seta'n uva' jank'al unq'a naje' uve' ni tok ijlenaalil ti' unq'a tename', as ni toksa je' iq'ii ti' unq'a tename'. As nim chit chajnaj ninache' tuk' unq'a imoole', tul nipaasa tib' chajnaj ti' unq'a tename'.
41010043	Pet jit'e'ch la ib'an sexo'l, tan ab'iste ex uva' nesa' uva' nim etalche' ti' unq'a emoole', as exe' lochol tetz vemoole' la ib'ane'.
41010044	As ab'iste ex uva' nesa' uva' at etijle'm xo'l unq'a emoole', as ex lochol tetz vemoole'.
41010045	Tan kat uli jit ti' uva' la lochpi ta'n unq'a tename' kat ulkat, pet kat uli ti' ul taq'at tib' kamoj ti' iq'alpul unq'a tename' vatz vipaave',— ti'k u Jesúse'.
41010046	As oon ve't Aak tu u Jericó. As tul el ve't Aak tzi'e'l u tename' tuk' unq'a ichusulib'e' tuk' unjoltu unq'a tename', as xonlik uma'l u tzot tzi' b'ey ti' ijoyat ipuaj. As Bartimeo ib'ii naj. As vik'aol u Timeo.
41010047	Tul tab'i ve't naj uva' a' u Jesús uva' aa Nazaret nik ipale', as xe't ve't naj sik'in. Ech tal ve't naj ile': —¡Jesús, tiaal David, txum unvatz!— ti'k naj.
41010048	As nimal uxhchil yaaon naj ti' uva' nisik'in naj. As aal chit taq' ve't je' naj tuul ivi'. As ech tal ve't naj ile' unpajte: —¡Pap, axh tiaal David, txum unvatz!— ti'k naj.
41010049	As txakeb' ve't u Jesús. As tal ve't Aak imolol u tzote'. As tul molol ve't tzan, ech alpu ile' ste: —Txakpen. B'an atiaal, tan nimolo axh u Jesús,— ti'k unq'a uxhchile' te naj.
41010050	As taq' ve't kan naj uma'l u chelkin oksa'm uva' atik ok ti' naj. As txakpu ve't naj ti' tul k'atz u Jesús.
41010051	As ech tal ve't u Jesús ile': —¿Kam q'i nasa' uva' la unb'ane'?— ti'k Aak. Ech tal ve't u tzot ile': —Chusul, a' ni vale' uva' la ilon vunvatze',— ti'k naj.
41010052	As ech tal ve't u Jesús ile': —Kuxh ve'te', tan ti' uva' kat ak'ujb'a' ak'u'l svi', as kat ilonyu ve't vavatze',— ti'k Aak. As yak kuxh ilon ve't naj. As xekeb' ve't naj ti' u Jesús tul b'en ve't Aak.
41011001	Tul b'iitik kuxh toon ve't u Jesús tu u Jerusalén, tul atik Aak k'atz u Betfagé tuk' u Betania, k'atz uma'l u vitz uva' Olivos, as ichaj ve't b'en Aak ka'va'l unq'a ichusulib'e'.
41011002	Ech tal ve't Aak ile': —B'enoj ex tu u tal tename' uve' at tzan. As tul la oon ex, as la b'en elej uma'l u tal b'ur uva' ye' atixoj je' umaj uxhchil sti'. As k'alel kan txoo. As la esaapu txoo. As la eteq'o tzan txoo.
41011003	Asoj ab'il la alon sete uva': «¿Kam itxa'k txoo nesaapu?» chaj ch'elel ex, as ech la etal ile': «A' u kuB'ooq'ole' tuk txakonsan txoo. As tuk iq'aavisa Aak txoo,» chaj ex,— ti'k u Jesús.
41011004	As b'en ve't chajnaj. As b'ex ilej chajnaj u tal b'ure' uva' k'alik kan tu b'ey tzi' uma'l u kab'al. As isaapu ve't chajnaj txoo.
41011005	As ech tal ve't ka'l unq'a uxhchil ile' uva' atik tzitzi': —¿Kam itxa'k u tal b'ure' q'i nesaapu?— ti'k unq'a uxhchile'.
41011006	As tal ve't chajnaj kam uva' tal u Jesús te chajnaj. As taq' ve't unq'a uxhchile' u b'ure' te chajnaj.
41011007	Teq'o ve't tzan chajnaj u b'ure' k'atz u Jesús. As taq' ve't je' chajnaj unq'a ixb'u'je' ti' txoo. As je' ve't Aak ti' txoo.
41011008	As iliipu ve't ku' unq'a tename' ixb'u'j tu b'ey. As at uxhchil tzok'on ve't xaj ch'i'm. As taq' ve't ku' tu u b'eye' vatz Aak.
41011009	As unq'a uxhchile' uva' b'axik vatz Aak tuk' unq'a vee' xekik ti' Aak, as taq' ve't je' tuul ivi' ti' isik'in ti' Aak. Ech nik tal ile': —¡Qoksataj iq'ii Aak, tan achveb'al chit tul Aak tuk' vib'ii u Kub'aal Tiixhe'!
41011010	¡As achveb'al chit tul Aak ti' u tename' uve' at jaq' u tijle'm u Tiixhe' eche' uva' kat ib'an u q'esla kub'aale' uva' David! ¡As qoksataj iq'ii u Tiixhe' uva' echen tu almika'!— ti'k unq'a tename'.
41011011	As tul ok ve't u Jesús tu u Jerusalén, as ok ve't Aak vatz iq'anal u tostiixhe'. As isaji kuxh Aak unq'a vee' skajayil. As q'aav ve't Aak tu u Betania tuk' kab'laval unq'a ichusulib'e', tan aalik ve't itz'otine'.
41011012	Tu uma't q'ii, as el ve't ch'u'l Aak tu u Betania ti' ib'en tu u Jerusalén unpajte. As va'y ve't Aak.
41011013	As til ve't b'en Aak vi'l u higuera uva' atik ixaj. As jetz'en ve't ok Aak k'atz tze', tan kamal atik ivatz tze' uva' nik tal Aak. As tul ye'lik chit umaj ivatz tze' atike. Pet ixaj kuxh tze' atike, tan ye'xnik ilejat ivatzin tze'.
41011014	As ech tal ve't Aak ile': —Ye'xh jatu la lo'p ve't umaj avatz ta'n umaj uxhchil,— ti'k Aak tal te u tze'e'. As tab'i ve't unq'a chusulib' Aake' uve' tal Aak.
41011015	As tul ok ve't u Jesús tu u Jerusalén, as ok ve't Aak vatz viq'anal u tostiixhe'. As itilu ve't el Aak unq'a uxhchile' uve' nikat ik'ayine' as tuk' unq'a uxhchile' uve' nikat iloq'one'. As ipilq'u ve't Aak imeexha unq'a jalol puaje' tuk' u tatinb'al unq'a paroomaxhe' uve' nik k'ayile'.
41011016	As ye' nik ichajpu ok u Jesús umaj uxhchil uva' eq'omal ik'a'y sta'n.
41011017	As xe't ve't Aak chusun. Ech tal ve't Aak ile': —Ootzimal seta'n uva' ech ni tal u yol ile' uva' tz'ib'amal kan: Nachb'al vetze' vunkab'ale' la ib'ane' ti' uva' la inach in unq'a tename' skajayil, ti'k Aak.  Pet ech koj ex, tan kat eb'ensal ve'te' statinb'al elq'om,— ti'k u Jesús.
41011018	As unq'a iq'esal oksan iyol tenam vatz Tiixh tuk' unq'a uxhchile' uva' chuselik tib' ti' u tzaq'ite' uva' tz'ib'amal kan, as tab'i ve't chajnaj u yole' uva' tal u Jesús. As ichuk ve't chajnaj txumb'al ti' iyatz'pu ve't Aak. As nik ixo'v chajnaj te Aak, tan acha'v chit ichusun Aak vatz unq'a tename' skajayil.
41011019	As tul tz'otin ve'te', as el ve't ch'u'l u Jesús tu u tename' unpajte tuk' unq'a ichusulib'e'.
41011020	Tu ve't uma't q'ii q'ala'm, as pal ve't u Jesús tuk' unq'a ichusulib'e' unpajte k'atz u higuera. As til ve't chajnaj uva' ma'tik itzaj ve't u higuera tuk' u taq'ile'.
41011021	As tulsa ve't u Lu'e' unq'a yole' sk'u'l uva' tal u Jesús te u higuera. Ech tal ve't naj ile': —Chusul, il u higuera ile' kat tzajyu ve'te' uva' kat aal ste uva' ye'xh jatu la lo'p ve't umaj ivatz ta'n unq'a uxhchile',— ti'k u Lu'e'.
41011022	Ech tal ve't u Jesús ile': —Ek'ujb'a'taj ek'u'l ti' u Tiixhe',
41011023	tan jik chit tuk val sete, asoj la etal te u vitz ile': «¡Elen tzitzi'! ¡As kuxh b'en tu u mar!» chaj ex la etale', as la chit ib'ane' asoj ye' la ka'kab'in etaama. Pet la ek'ujb'a' ek'u'l ti' uva' la chit ib'ane' kam uva' la etale'.
41011024	Esti'e' ni val sete, tan asoj k'ujle'l chit ek'u'l ti' u Tiixhe' tul la enach Tiixh, as la chit ib'an Aak kam uve' la ejaj te Aak.
41011025	As tul la enach u Tiixhe' uva' echen tu almika', as esotzsataj ipaav umaj uxhchil uva' ato'k exo'l stuk', aq'al uva' la isotzsa u Tiixhe' epaav,
41011026	tan asoj ye' la esotzsa ipaav u uxhchile', as ye'l epaav la isotzsa u Tiixhe' uva' echen tu almika',— ti'k u Jesús.
41011027	As ok ve't u Jesús tu u Jerusalén unpajte. As tul nik ixaan Aak vatz iq'anal u tostiixhe', as kat jetz'en ve't ok unq'a iq'esal oksan iyol tenam vatz Tiixh, tuk' unq'a uxhchile' uva' chusel tib' ti' unq'a tzaq'ite', as tuk' unka't unq'a b'aal tename'.
41011028	Ech tal ve't chajnaj ile': —¿Ab'il aq'ol tetz u eejle'me' ti' uva' kat ul atilu el unq'a uxhchile' vatz iq'anal u tostiixhe'?— ti'k chajnaj.
41011029	As ech tal ve't u Jesús ile': —Tuk unch'oti uma'l u yol sete. Asoj la etal sve, as la val sete uva' ab'il aq'ol tetz u vijle'me' ti' unq'a vee' kat unb'ana.
41011030	Etaltaj sve: ¿Ab'il kat chajon tzan u Xhune' uva' nik aq'on ku' unq'a uxhchile' xe' u a'e'? ¿Ma a' u Tiixhe'? ¿Pet moj umaj vatz tx'ava'illa aama?— ti'k u Jesús.
41011031	As iyol ve't chajnaj svatzaj uva' kam la tal chajnaj. Ech tal ve't chajnaj ile': —Asoj tuk qale' uva' Tiixh kat chajon tzan u Xhune', as: «¿Kam q'i ye' kat enima u Xhune'?» chaj naj tuk tal sqe.
41011032	As ye' la uch qalata' uva' umaj vatz tx'ava'illa aama kat chajon tzan u Xhune',— ti'k chajnaj svatzaj, tan nik ixo'va chajnaj unq'a tename', tan kajayil chit unq'a tename' nik niman uva' q'ajsan tetz viyol u Tiixhe' u Xhune'.
41011033	Esti'e' ech tal ve't chajnaj ile' te u Jesús: —Ye' qootzaj ab'il kat chajon tzan u Xhune',— ti'k chajnaj. As ech tal u Jesús ile': —Mita'n in la alon sete uva' ab'il kat aq'on u vijle'me' ti' uva' kat unb'ana,— ti'k Aak.
41012001	As xe't ve't u Jesús chusun tuk' ka't unq'a k'uchuvatz. As ech tal Aak ile': —Tan tava ve't uma'l u naj ka'l unq'a uuva tu vitx'ava'e'. As toksa naj pe' sti'. As ib'an ve't naj tuch uma'l u atinb'al uva' la poch'ilkat u ta'l u uuvae'. As ilak ve't naj uma't u atinb'al xeeb'al tetz unq'a uuvae' uva' nim chit itxakeb'e'. As taq' ve't kan naj vitx'ava'e' tuk' unq'a uuvae' sk'am te ka'l unq'a k'amol. As b'en ve't naj tzi'a'n.
41012002	Tul ilej ve't u q'iie' ti' ituxpu ivatz unq'a uuvae', as ichaj ve't vib'aal unq'a uuvae' uma'l vik'am xe' unq'a k'amole' ti' ul teq'ot unb'ooj ivatz unq'a uuvae', k'amb'al tetz u tx'ava'e'.
41012003	As kat itxey unq'a k'amole' u k'ame' uva' chajel ta'n u b'aal tx'ava'e'. As ye'xhkam chit taq' b'en chajnaj sti'. Pet kat iq'os ve't chajnaj.
41012004	As ichaj ve't b'en vib'aal unq'a uuvae' uma't vik'ame'. As tul ooni, as isuti chajnaj k'ub' ti' ivi'. As tul ma't iyoq'at chajnaj, as iq'aavisa b'en chajnaj k'atz vib'aal u uuvae'.
41012005	As ichaj ve't b'en vib'aal unq'a uuvae' uma't ik'am. As iyatz' ve't unq'a k'amole' u k'ame'. As ichaj ve't b'en vib'aal unq'a uuvae' unjoltu ik'am. As ati uva' kat k'axb'isali; as ati uva' kat yatz'pi.
41012006	As tul ma'tik ichajat ve't b'en vib'aal unq'a uuvae' unq'a ik'ame', as a' ve't vik'aole' kat ichaj b'en uva' xo'nik chit ste, tan ech tal je' u b'aal u uuva ile' ste: «Tuk nimaloje' vunk'aole' ta'n unq'a k'amole',» ti'ke.
41012007	As ech tal ve't unq'a k'amol ile' svatzaj: «A' vik'aol naje' vil tule'. As a' naje' tuk etzin kan unq'a uuvae' tuk' u tx'ava'e'. ¡Pet ko' kuyatz' naj! ¡As qetz ve't u tx'ava'e' la ib'ane'!» ti'k chajnaj.
41012008	As itxey ve't chajnaj vik'aol vib'aal u uuvae'. As iyatz' ve't chajnaj. As b'ex isuti ve't el chajnaj vichi'ole' ti'e'l u tx'ava'e' uva' atikkat unq'a uuvae'.
41012009	¿As kam q'i la ib'an ve't vib'aal unq'a uuvae' uva' netale'? ¿As ye' kol la b'en iyatz' ve't naj q'a unq'a k'amole'? As va'len la taq'kat ve't vitx'ava'e' sk'am, uva' atkat unq'a uuvae'.
41012010	¿As ma ye' atixoj esik'le u yole' uva' tz'ib'amal kan uva' ech ni tal ile': As u k'ub'e' uva' kat sutil el ta'n unq'a lakol kab'ale', as a' ve'te' uve' xe'ab' tetz vixoob' u kab'ale'?
41012011	As a' chit achveb'ale' sqe, tan a' u Tiixhe' kat b'anon, ti'k u yole',—  ti'k u Jesús.
41012012	As unq'a iq'esal oksan iyol tenam vatz Tiixh, tuk' unq'a uxhchile' uva' chuselik tib' ti' u tzaq'ite' uva' tz'ib'amal kan, as tuk' ka't unq'a b'aal tename', as tal ve't chajnaj itxeyat u Jesús, tan pal ve't chajnaj stuul uva' chajnaj nikat tal u Jesús tuk' u k'uchuvatze' uva' nik tal Aak. As jit ib'an chajnaj, tan nik ixo'v chajnaj vatz unq'a tename'. As b'en ve't chajnaj.
41012013	As chajpik ve't b'en ka'l unq'a fariseo tuk' ka't unq'a tiaal Israel uva' atik ok k'atz u Herodes, ti' icheesat chajnaj ipaav u Jesús. As la uch ixochat ve't chajnaj Aak.
41012014	As tul oon ve't chajnaj k'atz Aak, as ech tal ve't chajnaj ile': —Chusul, ootzimal ve't sqa'n uva' jik chit nayolone'. As ye'xheb'il naxo'v ste tul nachusune', tan eela ivatz unq'a uxhchile' nab'ane'. As k'uxh at tijle'm as k'uxh ye'l tijle'm ati, as nachus unq'a uxhchile' ti' uva' jik vitxumb'ale' la ib'an vatz u Tiixhe'. As tuk kuch'oti see, ¿ma b'a'n uva' la kuchoo ve't u puaje' uve' nijajpu sqe ta'n u ijlenaale' tu u Roma, pet moj ye'le?— ti'k chajnaj.
41012015	As ootzimalik ta'n u Jesús uva' ka'vatz kuxh chajnaj. As ech tal ve't Aak ile': —¿Kam q'i uve' nu kuxh echuk txumb'al svi'? Eteq'otaj tzan umaj u puaje'. As la vile',— ti'k Aak.
41012016	As eq'ol ve't tzan u puaje'. As ech tal ve't Aak ile': —¿Ab'il etz u vatzib'ale' q'i tuk' u tz'ib'e' uve' at vatz u puaje'?— ti'k Aak. As ech tal chajnaj ile': —Tetz u ijlenaale' tu u Roma,— ti'k chajnaj.
41012017	Ech tal ve't u Jesús ile': —As jank'al u tetz u ijlenaale' uve' tu u Roma, as etaq'taj ste. Pet jank'al u tetz u Tiixhe', as etaq'taj te Aak,— ti'k u Jesús. As teq'o ve't taama chajnaj ta'n u yole' uve' tal Aak.
41012018	As unq'a saduceo uva' ni alon uva' ye'l unq'a kamnaje' ni tul taama, as ul ka'l chajnaj ti' ich'otit te u Jesús. Ech tal chajnaj ile':
41012019	—Chusul, kat itz'ib'a kan u Moisés uma'l u yol uva' ech ni tal ile': «Asoj la kam umaj naj as tul ye'l umaj initxa' naj la kaaik kan xe' u tixqele', as a' umaj u titz'in tatzik naje' la teq'o tib' tuk' u ixoje' ti' taq'at kan tiaal u naje' uva' kat kami,» ti'k u yole'.
41012020	As ib'an unpajul atik vujva'l unq'a naj uva' titz'inik tib'. As kat teq'o tib' u atzikae' tuk' u tixqele'. As kam ve't naj. As jit kaaik kan me'al ik'aol naj.
41012021	As teq'o tib' u ixoje' tuk' u b'axa titz'in naje'. As kat kam naj. As jit kaaik kan me'al ik'aol naj. As echat chit kat ib'an ika'v u itz'inae'.
41012022	As ech kat ib'an ve't vujva'l unq'a naje' skajayil uva' titz'in tib'. As jit kaaik kan me'al ik'aol chajnaj. As tul ma'tik ikam ve't vujva'l unq'a naje' uva' titz'in tib', as kam ve't u ixoje' unpajte.
41012023	As tul uva' la ul ve't taama unq'a kamnaje', ¿as ab'iste ve't u naje' q'i itzumel u ixoje'? Tan kat teq'o tib' ixoj tuk' vujva'l unq'a naje' uva' titz'in tib',— ti'k unq'a saduceo.
41012024	Ech tal ve't u Jesús ile': —Sotznal chit ek'u'l, tan ye' nepal stuul kam uva' ni tal viyol u Tiixhe'. As mita'n ye' nepal stuul ti' uva' la tulsa Aak taama unq'a kamnaje' unpajte,
41012025	tan tul la ul ve't taama unq'a kamnaje', as ye'l unq'a naje' la teq'o tib' tuk' umaj u ixoj. As mita'n unq'a ixoje'. Pet ech ve'te' eche' unq'a ángel uve' at tu almika' la ib'ane'.
41012026	As echat ni tal u yole' uva' kat tal kan u Moisés ti' tul taama unq'a kamnaje' unpajte. As ye' nepal tu u yole' uva' tal u Moisés, tul uva' kat yolon Aak xo'l u vokkin ch'i'xe'. As ech tal Aak ile': «Ine' iTiixh u Abraham, as iTiixh u Isaac, as iTiixh u Jacob,» ti'k Aak te u Moisés.
41012027	Esti'e' uva' sotznalu chit ek'u'l, tan jit a' unq'a kamnaje' ni niman u Tiixhe'. Pet a' unq'a uxhchile' uva' isle'l vatz Aak,— ti'k u Jesús.
41012028	As uma'l u uxhchil uva' chuselik tib' ti' unq'a tzaq'ite', as tab'i ve'te' uva' ik'ulb'e ve't u Jesús unq'a saduceo tib'a'nil. As jetz'en ve't ok naj k'atz Aak. As ech tal ve't naj ile': —¿Ab'iste u tzaq'ite' uve' nim talche'?— ti'k naj.
41012029	Ech tal ve't Aak ile': —U tzaq'ite' uve' nim talche', as ech ni tal ile': Ex kumool tiaal Israel, etab'itaj u yole' uva' tuk val sete, uma'l kuxh u Tiixhe'. As Aake' kuB'ooq'ol.
41012030	As aya'loj chit ek'u'l la exo'ni u Tiixhe' tuk' chit etaanxelal, tuk' chit etxumb'al, as tuk' chit eyak'il, ti'k u tzaq'ite'.  As a'e' u tzaq'ite' uva' nim talche' ti' unjoltu unq'a tzaq'ite'.
41012031	As vika'v u tzaq'ite', as eela tuk' u b'axae', tan ech ni tal ile': Xo'noj vemoole' sete eche' uva' neb'an je' sete, ti'k u tzaq'ite'.  As ye'l uma'toj tzaq'it uva' nim talche' ti' ka'va'l unq'a tzaq'ite',— ti'k u Jesús.
41012032	As ech tal ve't u naj ile' uva' chuselik tib' ti' unq'a tzaq'ite': —An chite', chusul, uve' naale', uva' uma'l kuxh u Tiixhe' ati. As ye'l uma'toj tiixh eche' u Tiixhe'.
41012033	As aya'loj chit kuk'u'l la kuxo'ni u Tiixhe' tuk' chit kutxumb'al, tuk' chit qaanxelal, as tuk' chit kuyak'il. As la kuxo'ni u kumoole' eche' uva' nu kub'an je' sqe. As a'e' uva' nim talche' ti' itz'e'sal ok unq'a oye' as tuk' unq'a txooe' vatz u Tiixhe',— ti'k u naje'.
41012034	As til ve't u Jesús uva' ik'ulb'e ve't u naje' Aak tijikil. As ech tal ve't Aak ile': —B'iit kuxh asa' ti' ook xo'l u tename' uva' at jaq' u tijle'm u Tiixhe',— ti'k u Jesús. As ye'xheb'il chit kat ch'otin uma'toj yol te Aak.
41012035	Tul nik ichusun u Jesús vatz iq'anal u tostiixhe', as ech tal ve't Aak ile': —Unq'a uxhchile' uva' chusel tib' ti' unq'a tzaq'ite', ¿as kam b'an ta'n q'i uva' ni tal chajnaj uva' tiaal David u Cristo?
41012036	Tan ech ni tal uma'l yol ile' uva' tal u David ta'n u Tiixhla Espíritu: Ech tal u B'ooq'ol ile' te vunB'ooq'ole': Xoneb'en tu vunseb'ale' techanal la vaq' kan unq'a uxhchile' jaq' avoj uve' nich'o'n taama see', ti'k u David tal kan.
41012037	Pet tul ni tal u David ti' u Cristo uva' «unB'ooq'ol,» taq'e' ni tale', ¿as kam q'i uva' nenima uva' tiaal David u Cristo?— ti'k u Jesús. As aya'lik chit ik'u'l unq'a uxhchile' tul nik tab'i viyol Aake'.
41012038	As ech tal ve't u Jesús ile' tul nik ichusun Aak: —Atoj enachb'al vatz unq'a uxhchile' uva' chusel tib' ti' unq'a tzaq'ite', tan acha'v chit te chajnaj uva' ni toksa chajnaj unq'a b'a'nla oksa'me' tuk' uva' ni tok iq'ii chajnaj ta'n unq'a tename' tu u k'ayib'ale'.
41012039	As a' unq'a b'a'nla chaj xonleb'ale' nichuk chajnaj tu u atinb'ale' tetz nachb'al Tiixh. As a' nixoneb'kat chajnaj tu u b'axa xonleb'ale' tul ni tuch unq'a b'a'nla tx'a'o'me'.
41012040	As nimaa chajnaj vikab'al unq'a txakay ixoje'. As nimal chit yol ni tal chajnaj ti' ik'uchat chajnaj uva' b'a'nla nachol Tiixh chajnaj ni tal je' ste. As tul a' chajnaje' uve' nimal u k'axk'oe' la ipaleb'e,— ti'k u Jesús.
41012041	As tul xonlik ve't u Jesús txala u kaaxhae' uva' nimolpukat u puaje', as aalik ve't ok u Jesús te unq'a uxhchile' uve' nik aq'on ku' unq'a puaje' tu u kaaxhae'. As nimal unq'a tx'ioliq'iie' uva' atik tzitzi'. As nimal chit puaj nik taq' ku' chajnaj.
41012042	As ul ve't uma'l u txakay ixoj uva' meeb'a' chittu' ti' ul taq'at ku' ka'va'l vas ipuaj uva' ye'xh jatva'l ija'mil. As tul til ve't u Jesús taq'at ku' u txakay ixoje' u puaje' tu u kaaxhae',
41012043	as imolo ve't Aak unq'a ichusulib'e'. Ech tal ve't Aak ile': —Jik chit tuk val sete, tan u txakay ixoje' uva' meeb'a' chittu', as nimal chite' u oye' uva' kat taq' ku' ti' unjoltu unq'a uxhchile',
41012044	tan jank'al unq'a tx'ioliq'iie' uve' kat taq' ku' unq'a oye', as a' kuxh unq'a ya'le' ni taq' ku'. Pet ech koj u txakaye', tan k'uxh meeb'a' chit ixoj, as kat taq' ku' ixoj jank'al uve' nitxakon sti' jun q'ii,— ti'k u Jesús.
41013001	El ve't ch'u'l u Jesús vatz iq'anal u tostiixhe' tuk' unq'a ichusulib'e'. As ech tal ve't uma'l vichusulib' Aak ile' ste: —¡Chusul, acha'v chit tilon unq'a sivane' tuk' unq'a b'a'nla kab'ale' uva' sete'rumal ti' u tostiixhe' sta'n!— ti'k naj.
41013002	As ech tal ve't u Jesús ile': —¿Ma acha'v chit unq'a b'a'nla kab'ale' uve' neele'? As tuk val see uva' ye'l umaj sivan la kaa vi' uma't sivan, tan kajayil chite' la e'pi,— ti'k u Jesús.
41013003	As b'en ve't u Jesús tuk' unq'a ichusulib'e' vi' u vitze' uva' Olivos, uva' nika'ya tib' tuk' u tostiixhe'. As xoneb' ve't Aak sijunal. As ul ich'oti ve't u Lu'e', tuk' u Jacob, tuk' u Xhune', as tuk' u Lixhe' uma'l u yol te Aak.
41013004	As ech tal chajnaj ile': —Pap, al sqe uva' jatu la ib'an u vee' naale'. ¿As kam texhlal tetz tul b'iit itzojpisal unq'a vee' skajayil?— ti'k chajnaj.
41013005	As ech tal ve't u Jesús ile': —Atoj chit enachb'al vatz unq'a chulin yole' aq'al uva' ye' la maxtib'el ex,
41013006	tan nimal unq'a chulin yole' la ul tuk' vunb'iie'. As la ul tale' uva': «Ine' u Cristo,» chaj la tale'. As nimal unq'a uxhchile' la isotzsa ik'u'l.
41013007	As xo'vi'k kuxh ex tul la etab'i yol ti' uva' kat xe'tiy ve't ch'a'o tu uma'l u tenam as moj ti' uva' tuk xe'toj ch'a'o tu uma't tenam, tan echnal chit la ib'ane'. As jit oora la ilej u q'iie' ti' itzojpisal ve'te' uva' alel kan ti' isotz u vatz tx'ava'e'.
41013008	Tan lanal ib'an unq'a nimla tename' ch'a'o svatzaj. As lanal ib'an unq'a ijlenaale' ch'a'o svatzaj unpajte. As katil kuxh la ib'ankat kab'laano. As mama'la va'y la ib'ane'. As la veq'elkab'an unq'a tename'. As ixe'teb'al kuxh unq'a k'axk'oe' uva' txumleb'al chit la ib'ane'.
41013009	As la chit etil etib', tan la oksal ok ex vatz unq'a b'anol tetz isuuchil unq'a tename'. As la q'ospu ve't ex tulaj unq'a atinb'ale' tetz nachb'al Tiixh. As ti' kuxh uva' k'ujle'l ek'u'l svi' as la eq'ol ex vatz unq'a ijlenaale' as vatz unq'a b'anol ivatz u ijlenaale'. As tzitzi' la b'en etalkat isuuchil u yole' svi'.
41013010	As tul uva' ye'xnaj ilejat u q'iie' ti' isotz u vatz tx'ava'e', tan techal la alpu u b'a'nla yole' tulaj unq'a tename' skajayil.
41013011	As tul uva' la txeypik b'en ex vatz unq'a ijlenaale', as exaansak kuxh etaama ti' uva' kam la etale', tan la aq'pu ve't eyol uva' kam la etale', tan jit ve't etetz u yole' uve' la etale'. Pet a' ve't u yole' la etale' uve' la aq'pu sete ta'n u Tiixhla Espíritu.
41013012	As la ixoch ve't tib' unq'a uxhchile' tuk' unq'a titz'in tatzike' ti' iyatz'at tib'. As echat la ib'an unq'a b'aalae' te unq'a me'al ik'aole'. As la ul ve't ivi' unq'a me'al k'aole' ti' unq'a ib'aale'. As la tal ve't iyatz'pe'.
41013013	As nimal unq'a tename' la ixvan ex ti' uva' k'ujle'l ek'u'l svi'. Pet ab'il uva' ye' la iya'sa inimat in, k'uxh kam kuxh k'axk'o la ipaleb'e, as a'e' uva' at itiichajil k'atz u Tiixhe'.
41013014	As tul la etil tuch ve't u mam txumleb'ale' uva' txojonb'al chittu' uva' la b'anchi tu u b'a'nla atinb'ale', as la pal ex stuul, jank'al ex uva' la sik'len u yole', tan a'e' uva' kat tal kan u q'ajsan tetz viyol u Tiixhe' uva' Daniel. As tul la etil ixe't u mam txumleb'ale', as jank'al ex uva' at ex tzitza' tu u Judea, as la ooj ve't ex tulaj unq'a koob'ale'.
41013015	As jank'al ex uva' at je' ex vi' vekab'ale', as ye' la ku' ve't ch'u'l ex ti' b'en eteq'ot el tzan unq'a etetze' uve' at tu vekab'ale'.
41013016	As ex uva' at b'en ex tu vitz, as ye' la q'aavik tzan ex ti' ul eteq'ot ka't etoksa'm.
41013017	As oyeb' chit evatz, ex ixoj uva' at eyaab'il ti' etilat umaj etalaj intxa' tuk' ex uva' nitel ich'u'un vene'e' tul la ul u k'axk'oe' seti' tu u q'iie'.
41013018	As enachtaj chit Tiixh aq'al uva' jit tu q'alae' uva' la ooj ex vatz u k'axk'oe',
41013019	tan mama'la chit k'axk'o la uli. As ye' atixoj chit ib'an u k'axk'oe' eche' u vee' tul sichee u vatz tx'ava'e' ta'n u Tiixhe'. As eche' latel koj ib'an unpajte.
41013020	As ye' koj la ich'oob'isa u Tiixhe' u k'axk'oe', as ye'xheb'ile' la itx'ol tel vatz u k'axk'oe'. Pet ti' uva' nitxum Aak ivatz unq'a tename' uve' txaael ve't ta'n Aak, as esti'e' tuk ich'oob'isa Aak u k'axk'oe'.
41013021	Tan asoj ab'il la alon sete uva': «Il u Cristo ile' at tzitza'» as moj «Ile' at tzi'le',» chaj ch'elel ex, as enimaki,
41013022	tan at uxhchil la ul alon sete uva': «Ine' in U Cristo» as moj «Ine' in U q'ajsan tetz viyol u Tiixhe',» chaj la tal sete. As la ik'uch unq'a k'uchb'al tetz unq'a b'a'nile' vatz unq'a tename' uva' la teq'o taama unq'a tename' sta'n ti' imaxtib'el unq'a tename'. As la koj uchi, as ante' unq'a itenam u Tiixhe' uve' txaael ve't ta'n Aak la maxtib'eli.
41013023	Pet atoj enachb'al, tan ile' kat val isuuchil sete b'axa tul ye'xnaj ib'ana.
41013024	As tul ma't ipal u mam k'axk'oe' tu unq'a q'iie', as la tokin ve't u q'iie'. As ye'l ve't u ich'e' la txijun ve'te'.
41013025	As la chajpik ve't tzan unq'a tx'umile' vatz u almika'e'. As la yikul ve't unq'a vee' at vatz u almika'e'.
41013026	As la til ve't unq'a tename' u tuleb'ale' tu u suutz'e'. As la ul in tuk' vunyak'ile' as la litz'lo'lan u vuleb'ale'.
41013027	As la unchaj ve't tzan unq'a ángel ti' ul imolat unq'a tename' uva' txaael sva'n vatz u tx'ava'e' skajayil.
41013028	Eteesataj etexhlab'al ti' u higuera, tan tul uva' va'l icha'xal unq'a iq'ab' tze'e', as ni tel ch'u'l unq'a ixaj tze'e'. As ootzimal ve't seta'n uva' saq'i tuk eloj ve'te'.
41013029	Echat chit tuk ib'an u vuleb'ale', tan tul uva' la etil unq'a k'uchb'al tetz u vuleb'ale' uve' ni val sete, as la pal ve't ex stuul uva' najli ve't u vuleb'ale'.
41013030	As jik chit tuk val sete, tan ye'xnaj sotz unq'a tename' uva' tiaal Israel vatz u tx'ava'e' tul la ib'an unq'a vee' skajayil uve' ni val sete,
41013031	tan la pal u almika'e' tuk' u vatz tx'ava'e'. Pet ech koj vunyole', tan a' chite' ye' la pali.
41013032	As ye'xheb'il ootzin tetz uva' kam q'iil as kam oora la ib'ane'. As mita'n unq'a ángel uve' at tu almika' as mita'n . Pet a' kuxh u Kub'aale' ootzin tetz.
41013033	Esti'e' ni val sete uva' etiltaj je' chit etib'. As atoj chit enachb'al. As enachtaj chit Tiixh, tan ye' etootza uva' jatu la ib'an uve' ni val sete.
41013034	As ech la ib'an u yole' uva' ni val sete eche' umaj u naj uva' la b'en tu uma't tenam, tan la taq' kan u naje' vikab'ale'. As la ik'ujb'a' kan naj vik'ame' ti' ixeep u kab'ale'. As la taq' kan u naje' taq'on unq'a k'ame' sijununila. As ech la tal kan naj ile' te u xeen tetz u tzi' kab'ale': «La achab'a ixeep u tzi' kab'ale',» chaj naj te vik'ame'.
41013035	Esti'e' ni val sete, atoj chit enachb'al, tan ech etatine' eche' u xeen tzi' kab'ale', uva' ye' tootzaj uva' jatu la ul u b'aal kab'ale'. ¿As ma sotzsaj, pet moj pok'o'ch aq'b'al, moj txanti isajb'e', pet moj tul la oq' u pele'xhe', as moj ma't isajb'e' tul la ul vib'aal u kab'ale'?
41013036	As atoj chit enachb'al, aq'al uva' ye'l ex vatik ex tul uva' la ul in unpajte, in uva' ech vatine' eche' vib'aal u kab'ale'.
41013037	As kam uve' ni val sete, as ante' unq'a uxhchile' ni val ste ti' uva' atoj chit inachb'al,— ti'k u Jesús.
41014001	As ech ka'va't q'ii tul u nimla q'iie' uva' pascua uva' nik itx'a'pkat u paane' uva' ye'l levadura niku' xo'l. As unq'a iq'esal oksan iyol tenam vatz Tiixh as tuk' unq'a uxhchile' uva' chusel tib' ti' unq'a tzaq'ite', as nik ichuk ve't chajnaj txumb'al ti' itxeypu ve't u Jesús tuk' chuli yol, as ti' iyatz'pe'.
41014002	As ech tal ve't chajnaj ile' svatzaj: —Ye' la txeypu ve't naj cheel. Pet palnal u nimla q'iie', as a'n la txeypu ve't naj, aq'al uva' ye' la veq'elkab'an unq'a tename',— ti'k chajnaj.
41014003	Atik ve't u Jesús tu u Betania tu vikab'al u Simón uva' ma'tik teesat el Aak ch'a'k chin sti'. As tul xonlik ok Aak vatz u meexhae', as b'ex uloj uma'l u ixoj uva' eq'omalik tx'umtx'ulla tz'akab'al sta'n uva' je'nal chit ija'mil uva' at tu uma'l u b'a'nla lemeeta. As iq'ipe'l ixoj jupb'al itzi' u lemeetae'. As taq' ve't je' ixoj u tx'umtx'ulla tz'akab'ale' ti' ivi' Aak.
41014004	As ka'l unq'a uxhchil uve' atik k'atz Aak ul ve't ivi' ti' uve' uchi. As ech tal ve't je' ile' ste: —¿Kam itxa'k u b'a'nla tz'akab'ale' kat kuxh ipeq' je' ixoj ti' ivi' Aak?
41014005	Pet k'ayimal koj kat b'anchi, tan o'laval k'alal (300) q'ii aq'on ija'mil u tx'umtx'ulla tz'akab'ale'. As kat koj aq'pu vija'mile' te unq'a meeb'a'e',— ti'k unq'a uxhchile' nik tal ti' ixoj.
41014006	As ech tal ve't u Jesús ile': —¿Kam q'i uva' kam kuxh netal ti' u ixoje'? Tan b'a'ne' ta' uve' kat ib'an ixoj sve.
41014007	At chite' unq'a meeb'a'e' sexo'l. As la uch eb'anat u b'a'ne' ste asoj la esa'. Pet ech koj in, tan eche' b'enameen koj tuk atinoj in sexo'l.
41014008	As eche' u ixoje', tan kat ib'anlu ve't ixoj kam uva' kat uch vatz ixoj ti' ib'anata', tan kat toksal ve't ixoj u tx'umtx'ulla tz'akab'ale' ti' vunchi'ole' ti' vunmujleb'ale', k'uxh ye'l in kamoj in.
41014009	As jik chit tuk val sete, tan katil uva' la paxsalkat u b'a'nla yole' svi' vatz u tx'ava'e', as la paxsal itzib'lal u b'a'nile' uva' kat ib'an u ixoje' sve ti' tulsat unq'a tename' sk'u'l uva' kat ib'an u ixoje',— ti'k u Jesús.
41014010	U Judas uva' Iscariote, as naje' uve' atik ok xo'l kab'laval unq'a ichusulib' u Jesús, as b'ex til ve't naj unq'a iq'esal oksan iyol tenam vatz Tiixh ti' uva' la taq'o'k naj u Jesús tiq'ab' chajnaj.
41014011	Tul tab'i ve't chajnaj u yole', as txuq'txun chit ve't chajnaj. As taltzi' ve't chajnaj puaj te u Judas. As ichuk ve't naj txumb'al uva' kam la tulb'e ve't naj taq'at ok u Jesús tiq'ab' chajnaj.
41014012	As tu ve't u b'axa q'ii tetz u nimla q'iie' tul uva' sitx'a'p u paane' uva' ye'l levadura niku' sxo'l, as ech tal ve't unq'a ichusulib' u Jesús ile' ste: —¿Katil nasa'kat uva' la b'en kub'ankat tuch u tx'a'o'me' uve' tetz u nimla q'iie' ti' kunimata'?— ti'k chajnaj, tan tu unq'a q'iie' as niyatz'pu unq'a talaj kaneero'e' ti' inimal u nimla q'iie'.
41014013	As ichaj ve't b'en u Jesús ka'va'l unq'a ichusulib'e'. As ech tal Aak ile': —B'enoj ex tu u tename'. As la ek'ul etib' tuk' uma'l u naj uva' eq'omal uma'l txe'n a' sta'n. As la xekeb' ex ti' naj.
41014014	As katil la oonkat u naje', as ech la etal ile' te vib'aal u kab'ale': «Ech ni tal u chusul qetz ile': –¿Ab'iste u kab'ale' uva' la tx'a'nkat in tuk' unq'a unchusulib'e' ti' inimal u nimla q'iie'?– taq' Aak ni tale',» chaj ex la b'en etal ste.
41014015	As la ik'uch ve't vib'aal u kab'ale' uma'l u nimla kab'al sete uva' echen tika'v ichup u kab'ale'. As b'anel ve't tuch u kab'ale' sta'n. As tzitzi' la eb'ankat tuch u tx'a'o'me',— ti'k u Jesús.
41014016	As b'en ve't unq'a ichusulib' Aake'. As tul ok ve't chajnaj tu u tename', as b'ex ib'ana kam uva' tal Aak te chajnaj. As ib'an ve't chajnaj tuch u tx'a'o'me' tetz u nimla q'iie'.
41014017	As tul tz'otin ve'te', as ul ve't u Jesús tuk' kab'laval unq'a ichusulib'e'.
41014018	As xoneb' ve't Aak tuk' chajnaj vatz u meexhae'. As tul nikat itx'a'n Aak tuk' chajnaj, as ech tal ve't Aak ile': —Jik chit tuk val sete, tan at uma'l ex netx'a'n sunk'atz, uva' tuk aq'on ok in tiq'ab' unq'a iq'esal unq'a tename',— ti'k Aak.
41014019	As txumun ve't taama chajnaj. As junun talat ve't chajnaj: —¿Ma jit in?— ti'k uma'l naj; as: —¿Ma jit in?— ti'k uma't naj.
41014020	Ech tal ve't u Jesús ile': —Exe' uma'l uve' xo'l kab'laval unq'a unchusulib'e' uva' nejil ku' vepaane' sunk'atz tu u laje'.
41014021	As jik chit la val sete, tan kam chit uve' tz'ib'amal kan ti', as a'e' uve' tuk unpaleb'e. ¡Pet oyeb' chit ivatz u naje' uve' tuk aq'on ok tiq'ab' unq'a iq'esal unq'a tename'! Tan aal b'a'ne' uva' jit koj itz'eb' naj vatz u tx'ava'e',— ti'k u Jesús.
41014022	As tul aalik itx'a'n ve't u Jesús tuk' unq'a ichusulib'e', as itxey ve't Aak u paane'. As taq' ve't Aak ta'ntiixh sti'. As ijatx ve't Aak; as taq' ve't Aak te chajnaj. As ech tal ve't Aak ile': «Ek'ultaj, tan a'e' vunchi'ole',» ti'k Aak.
41014023	As itxey ve't Aak u koopa. As taq' ve't Aak ta'ntiixh sti'. As taq' ve't ok Aak te chajnaj. As tuk'a ve't chajnaj.
41014024	Ech tal ve't Aak ile': —A' vunkajale' uva' tuk jejon kan u ak' tzaq'ite', tan tuk eloj vunkajale' ti' unq'a tename' skajayil.
41014025	As jik chit tuk val sete, tan ye'xh jatu la vuk'a ve't u ta'l u uuvae' eche' u vaa' nu kub'an cheel. Pet lanal ilej ve't u q'iie' uva' la ilpu ve'te' uva' at u tename' jaq' u tijle'm u Tiixhe'. As a'n la vuk'a ve'te' unpajte,— ti'k u Jesús.
41014026	As tul ya' ve't ib'itzal u b'itze', as b'en ve't u Jesús tuk' unq'a ichusulib'e' vi' u vitze' uva' Olivos.
41014027	As ech tal ve't Aak ile': —Tu u aq'b'ala' as tuk ka'kab'inoj ve't etaama svi', tan ech ni tal u yol ile' uva' tz'ib'amal kan: La unk'axb'isa ve't u xeen txooe'. As katil kuxh la oojkat ve't unq'a kaneero'e', ti'k u yole'.
41014028	As la val sete, tul la ul ve't vaama unpajte, as b'axel la oon in sevatz tu u Galilea,— ti'k u Jesús.
41014029	As ech tal ve't u Lu' ile': —K'uxh kajayil unq'a unmoole' la ka'kab'in taama see', as ech koj in, tan ye'l in la ka'kab'in vaama see',— ti'k u Lu'e'.
41014030	Ech tal ve't u Jesús ile': —As jik chit tuk val see, tan tu aq'b'ala' tul uva' ye'xnaj oq' u pele'xhe' ka'pajul, as oxpajul ma't eesat eeb' sunk'atz,— ti'k Aak.
41014031	As ya'ltik chit u Lu'e' tul ech tal ile': —Asoj la alpu akame', as eela kukame' la kam o', tan ine' ye' la veesa kan vib' sak'atz,— ti'k naj. As echat chit tal unjoltu unq'a ichusulib' Aake' skajayil eche' uve' tal u Lu'e'.
41014032	As ul ve't u Jesús tuk' chajnaj tu uma'l u atinb'al uva' Getsemaní. Ech tal ve't Aak ile' te unq'a ichusulib'e': —Ma't unnach Tiixh tzi'le'. As xoneb'oj kan ex tzitza',— ti'k Aak.
41014033	As teq'o ve't Aak u Lu'e' sti', tuk' u Santiago, tuk' u Xhune'. As ok ve't uma'l u mam txumu'm xe' taama Aak tuk' xaanchil aama.
41014034	Ech tal ve't Aak ile': —¡Ootzimal sva'n uva' tuk kamoj ve't in! ¡As va'l chit itxumun ve't vaama! Pet kaaoj kan ex tzitza'. As isloj chit ex,— ti'k Aak.
41014035	As jetz'en ve't el unb'iil Aak. As qaaeb' ve't Aak techal toon ivatz Aak vatz tx'ava'. As inach ve't Aak Tiixh ti' uva' ye' koj la ipaleb'e Aak unq'a k'axk'oe'.
41014036	As ech tal ve't Aak ile': —UnB'aal, xo'n chit axh sve. As tuk unjaj see uva' la eesa el u k'axk'oe' sunvatz, tan kajayil chite' uve' la uch ab'anata'. As jit in la alon see. Pet axh la alon, Pap,— ti'k u Jesús tal te u Kub'aal Tiixhe'.
41014037	As tul q'aavik ve't tzan Aak k'atz oxva'l unq'a ichusulib'e', as vatik ve't chajnaj. Ech tal ve't Aak ile' te u Lu'e': —¿Ma vatik axh b'a, Simón? ¿Ma ye' kat akuy umaj oora uva' la iseb' axh?
41014038	Iseb'oj chit ex. As enachtaj chit Tiixh aq'al uva' la iyak'insa Aak u k'ujleb'al ek'u'le' svi' tul la chukax txumb'al seti' ti' eteesal sunk'atz. As k'uxh aya'l chit ik'u'l vetaanxelale' ti' enachat Tiixh, as ech koj vechi'ole', tan ye' nisa'— ti'k u Jesús.
41014039	As b'ex inach ve't Aak Tiixh unpajte. As an chit u yole' tal Aak uva' tal Aak b'axa.
41014040	Tul q'aavik ve't tzan Aak k'atz unq'a ichusulib'e' unpajte, as vatik ve't chajnaj, tan atik vata'm tivatz chajnaj. As jit chee ve't iyol chajnaj kam uva' la tal te Aak.
41014041	As tul ul ve't Aak titoxpa, as ech tal ve't Aak ile': —¿Antel kuxh vatik ex b'a? ¿As i'lichil kuxh b'a neb'ane'? Pet kat ilejlu ve'te' ti' uva' la aq'ax ok in uva' in tiq'ab' unq'a aapaave'.
41014042	Pet txakpoj ex. Ko'naj, tan il u naj tul ve'te' uva' tuk aq'on ok in tiq'ab' unq'a naje',— ti'k u Jesús.
41014043	As antelik kuxh iyolon u Jesús tul b'ex oonoj u Judas uve' atik ok xo'l kab'laval unq'a ichusulib' Aake'. As a' chit mama'la tename' eq'omalik ch'ich' tuk' tze' sta'n uva' xekik ti' u Judas tan a' unq'a iq'esal oksan iyol tenam vatz Tiixh, tuk' unq'a uxhchile' uva' chusel tib' ti' unq'a tzaq'ite', as tuk' ka't unq'a b'aal tename' uva' chajon b'en unq'a uxhchile'.
41014044	As ma'tik taq'at u Judas itxumb'al chajnaj uva' kam la ib'an chajnaj tul la b'en ilej chajnaj u Jesús. Ech tal naj ile': —Ab'il uve' la untz'ub' txala itzi', as a' naje' uve' la etxeye' as la eqitze' tul la eteq'o,— ti'k u Judas.
41014045	Tul oon ve't u Judas, as yak kuxh jetz'en ve't ok naj k'atz u Jesús. As ech tal ve't naj ile': —Keche, Chusul,— ti'k naj. As itz'ub' ve't naj txala itzi' Aak.
41014046	As loq' chit ul ixa'pu ve't unq'a uxhchile' u Jesús.
41014047	As tzaa ve't uma'l vichusulib' u Jesús. As teq'o ve't je' tzan naj vich'ich'e' tu totzotz. As itzok' ve't el naj ixikin uma'l vik'am viq'esal oksan iyol tenam vatz Tiixh.
41014048	As ech tal ve't u Jesús ile': —¿Kam q'i uva' eq'omal ch'ich' tuk' tze' seta'n ti' ul etxeyat in? ¿In kol umaj elq'om q'a?
41014049	As tul jun q'ii atik in sexo'l ti' unchusune' tu unq'a atinb'ale' tu u tostiixhe'. As ye' kat etxey in. Pet ech chit tuk ib'ane' kam uva' tz'ib'amal kan,— ti'k u Jesús.
41014050	As tul tab'i ve't unq'a ichusulib' Aake', as ooj ve't chajnaj skajayil. As taq' ve't kan chajnaj Aak sijunal xo'l unq'a tename'.
41014051	As atik uma'l u chelem naj uva' b'ochik tib' tu ixb'u'j uva' chajlunik tetz Aak. As txeypu ve't naj.
41014052	As itx'ol naj tooje'. As a' kuxh u ixb'u'je' kaa ve't tiq'ab' unq'a naje'. As t'osle'lik kuxh ve't naj tul ooj naj.
41014053	As eq'ol ve't ok u Jesús vatz viq'esal oksan iyol tenam vatz Tiixh. As imol ve't tib' unq'a iq'esal oksan iyol tenam vatz Tiixh, tuk' ka't unq'a uxhchile' uva' chusel tib' ti' unq'a tzaq'ite', as tuk' ka't unq'a b'aal tename'.
41014054	As naach kuxh xekelikkat u Lu'e' ti' u Jesús techal toon ve't naj vatz iq'anal viq'esal oksan iyol tenam vatz Tiixh. As xonlik ve't ok u Lu'e' k'atz ka'l unq'a xeen tetz u tostiixhe' ti' ileeat ve't ok tib' vatz xamal.
41014055	As unq'a iq'esal oksan iyol tenam vatz Tiixh tuk' ka't unq'a b'anol isuuchil unq'a tename' uve' molik ve't tib', tan nik ichuk chajnaj txumb'al tuk' ka'l unq'a cheesan paav ti' iyatz'pu ve't u Jesús. As ye'lik iyak'il u cheesa paave' uva' nik tal unq'a uxhchile',
41014056	tan k'uxh nimal unq'a uxhchile' nik cheesan ipaav Aak, as ye' nik ik'ul tib' iyol chajnaj svatzaj ti' uva' la yatz'pu ve't Aak sti'.
41014057	As txakpu ve't ka't unq'a naj ti' icheesal ipaav Aak. As ech tal ve't chajnaj ile':
41014058	—Ech kat tal naj ile' kat qab'i: «La ve'pisa ve't u tostiixhe' uve' b'anel ta'n unq'a naje'. As oxva'l kuxh q'ii la unlak uma'te uva' jit unq'a naje' la b'anon,» ti'k naj,— ti'k unq'a cheesan tetz ipaav u Jesús.
41014059	Pet jit eela u cheesa paave' nik tal chajnaj ti' Aak.
41014060	As viq'esal oksan iyol tenam vatz Tiixh, as txakpu ve't naj ti' ich'otit ka'l u yol te u Jesús. As ech tal ve't naj ile' te Aak: —¿Kam q'i uve' ye' natiine'? ¿As kam ni tal axh ti' unq'a yole' uve' ni tal chajnaj see'?— ti'k naj.
41014061	As jit tiin u Jesús. As ye'l umaj yol tal Aak. As ech tal ve't naj ile' unpajte: —¿Ma axh u Cristo, viK'aol u Tiixhe' uva' ni toksal iq'ii?— ti'k naj.
41014062	Ech tal ve't u Jesús ile': —Ine' uve' naale'. As la etil ve't in tul uva' xonle'l ve't in tu viseb'al u Kub'aal Tiixhe' uva' nim chit u tijle'me'. As la etil unku' ch'u'l tu almika' xo'l u suutz'e',— ti'k Aak.
41014063	As iq'ix ve't viq'esal oksan iyol tenam vatz Tiixh u toksa'me'. Ech tal ve't naj ile': —Jit tz'ajinal la ul uma'toj uxhchil ti' ixochpu naj,
41014064	tan kat etab'il u yole' uve' ni tal naj, tan ni toksa tib' naj Tiixhil. ¿As kam ni tal ex ti' naj?— ti'k naj. As kajayil chit unq'a uxhchile' uva' molik tib' alon ve'te' uva' tetz chit ve't u Jesús uva' la kam Aak.
41014065	As xe't ve't ka'l unq'a uxhchil ti' itzub'al Aak. As ijup ve't chajnaj ivatz Aak. As itop ve't chajnaj Aak ta'n q'ab'. As ech tal ve't chajnaj ile': —Asoj axh q'ajsan tetz viyol u Tiixhe', as q'iia uva' ab'il kat q'oson axh,— ti'k chajnaj. As itz'ich ve't unq'a xeen tetz u tostiixhe' ivatz Aak ta'n q'ab'.
41014066	As echenik ku' tzan u Lu'e' vatz iq'anal vikab'al viq'esal oksan iyol tenam vatz Tiixh. As ul ve't uma'l vik'am viq'esal unq'a nachol Tiixhe' uva' atikkat u Lu'e'.
41014067	As tul til ve't ixoj u Lu'e' uva' nik ileeo'k tib' naj vatz xamal, as ech tal ve't ixoj ile' tul aalik ok ixoj te naj: —Antik axhe' molonik eeb' tuk' u Jesús uva' aa Nazaret,— ti'k ixoj.
41014068	Ech tal ve't u Lu' ile': —Ye' vootzaj u naje' uve' naale'; as ye' la pal in tu u yole' uve' naale',— ti'k u Lu'e'. As el ve't ch'u'l naj tzi' kab'al. As tul b'ex oq'oj ve't u pele'xhe'.
41014069	As til ve't ixoj u Lu'e' unpajte. As ech tal ve't ok ixoj ile' te unq'a uxhchile' uve' atik tzitzi': —U naje' vi'le', as imool tib' naje' tuk' unq'a ichusulib' u Jesús,— ti'k ixoj.
41014070	As tal ve't u Lu'e' unpajte uva' ye' toojtzaj naj u Jesús. As unb'iil kuxh stuul, as ech tal ve't unq'a uxhchil ile' te u Lu'e': —An chite' vil amool eeb'e' tuk' unq'a ichusulib' u Jesús, tan axh aa Galilea. As ech ayolone' eche' chajnaj,— ti'k unq'a uxhchile'.
41014071	As ech tal ve't u Lu' ile': —¡Asoj nu kuxh unchuli yol sevatz, as svi' la ulkat u va'lexhe', tan vatz u Tiixhe' ni valkat uva' ye' vootzaj u naje' uve' netale'!— ti'k u Lu'e'.
41014072	As oq' ve't u pele'xhe' tika'pa. As jub'in ve't tul viyol u Jesús sk'u'l u Lu'e' uva' ma'tik talat Aak: «Tul ye'xnaj oq' u pele'xhe' tika'pa, as oxpajul ma't eesat eeb' sunk'atz,» ti'k Aak. As tul ul ve't u yole' sk'u'l u Lu'e', as xe't ve't naj oq'oj.
41015001	As ku'saj chittu', as ik'ul ve't tib' viyol unq'a iq'esal oksan iyol tenam vatz Tiixh, tuk' ka't unq'a b'aal tename', tuk' unq'a uxhchile' uva' chusel tib' ti' unq'a tzaq'ite', as tuk' ka't unq'a b'anol isuuchil unq'a tename'. As iqitz ve't chajnaj u Jesús. As b'ex toksa ve't ok chajnaj Aak vatz u Pilato.
41015002	As ech tal ve't u Pilato ile': —¿Ma axh u tijlenaal unq'a tiaal Israel?— ti'k naj. —An chite' uve' naale',— ti'k u Jesús.
41015003	As unq'a iq'esal oksan iyol tenam vatz Tiixh, as nimal ipaav Aak nikat icheesa chajnaj vatz u Pilato.
41015004	As ech tal ve't u Pilato ile' te u Jesús unpajte: —¿Ye' kuxh natiine'? As tul nimal chit apaav ni tal chajnaj,— ti'k naj.
41015005	As k'uxh ech alpe' te Aak, as mita'n tal Aak umaj yol. As sotz ve't ik'u'l u Pilato sti'.
41015006	As tu u nimla q'iie' uva' pascua, as nik ichajpu u Pilato uma'l u preexhu, ab'il uva' nikat tal unq'a tename' ichajpule'.
41015007	As atik ok uma'l u naj preexhuil uva' Barrabás. As txeyik naj tuk' ka't imool, tan ma'tik iyatz'on chajnaj ti' ib'anat ch'a'o ti' u ijlenaale'.
41015008	As ul tal ve't unq'a tename' te u Pilato uva' la ichajpu naj umaj u preexhue' tu u nimla q'iie' eche' uva' nik ib'an tu jun yaab'.
41015009	Ech tal ve't u Pilato ile': —¿Ma la esa' uva' la unchajpu u naje' uva' ni toksa tib' setijlenaalil?— ti'k naj,
41015010	tan atik ve't sk'u'l u Pilato uva' ta'n kuxh ch'o'nchil aama nikat toksakat unq'a iq'esal oksan iyol tenam vatz Tiixh u Jesús tiq'ab' naj.
41015011	As unq'a iq'esal oksan iyol tenam vatz Tiixh tuk' ka't unq'a b'aal tename', as toksa ve't chajnaj tivi' unq'a tename' ti' uva' a' u Barrabás la chajpuli.
41015012	As ech tal ve't u Pilato ile': —¿As kam nesa' q'i uva' la unb'an ti' vetijlenaale' uve' netale'?— ti'k naj.
41015013	As taq' ve't je' unq'a tename' tuul ivi'. Ech tal ile': —¡Yatz'poj naj vatz u kuruse'!— ti'k unq'a tename'.
41015014	—¿As kam ipaav u naje' q'i kat ib'ana?— ti'k u Pilato. As aal chit taq' je' unq'a tename' tuul ivi'. As ech tal ve't ile': —¡Yatz'poj naj vatz u kuruse'!— ti'k unq'a tename'.
41015015	As ichajpu ve't el tzan naj u Barrabás. As tal ve't naj iq'ospu u Jesús ta'n tz'u'm. As toksa ve't naj Aak tiq'ab' unq'a sole' ti' uva' la b'en yatz'poj Aak vatz u kuruse'. Tan a' nital u Pilato uva' b'a'n ikaa naj vatz u tename'.
41015016	As teq'o ve't ok unq'a sole' u Jesús vatz iq'anal vikab'al u b'anol ivatz u ijlenaale'. As imol ve't unq'a sole' unq'a imoole' skajayil.
41015017	As toksa ve't unq'a sole' uma'l u mura't oksa'm ti' u Jesús. As taq' ve't je' chajnaj uma'l u koroona ch'i'x ti' ivi' Aak uva' paatx'umalike.
41015018	As ech tal chajnaj ile' te Aak: —¡Keche, pap, axh tijlenaal unq'a tiaal Israel!— ti'k chajnaj ti' teesal iq'ii Aak.
41015019	As ivek' chajnaj uma'l u aa ti' ivi' Aak. As itzub'a ve't chajnaj Aak. As qaaeb' ve't chajnaj vatz Aak ti' itze'lel Aak.
41015020	As tul ma'tik teesat chajnaj iq'ii Aak, as teesa ve't el chajnaj u mura't oksa'me' ti' Aak. As toksa ve't chajnaj u toksa'm Aake' unpajte. As teq'o ve't el chajnaj Aak ti' iyatz'pu ve't Aak vatz u kuruse'.
41015021	As tul b'ex paloj uma'l u aa Cirene uva' aalik itzaa tu vitz, as itxey ve't unq'a sole' naj ti' uva' la tija naj u kuruse'. As Simón ib'ii u naje'. As naj ib'aal u Alejandro tuk' u Rufo.
41015022	As teq'o ve't unq'a sole' u Jesús tu u atinb'al uva' Gólgota ib'ii. (As a' isuuchil u yole' uva' Gólgota: Tatinb'al B'ajil K'o'n.)
41015023	As taq' ve't chajnaj unb'iil u ta'l uuva te Aak uva' yuel tib' tuk' k'ayla tz'akab'al uva' mirra ib'ii. As jit isa' Aak tuk'ata'.
41015024	As tul ma't taq'at ve't je' unq'a sole' u Jesús vatz u kuruse', as ijatx ve't chajnaj u toksa'm Aake' svatzaj. As itx'ak ve't tib' chajnaj ti' u toksa'm Aake' ti' uva' ab'iste u naje' la eq'on u toksa'm Aake'.
41015025	As b'eluval oora q'ala'm tul uva' taq' ve't je' unq'a sole' u Jesús vatz u kuruse'.
41015026	As atik ve't je' uma'l u aq'en tivi' u kuruse' uva' tz'ib'amalikkat uva' kam sti' la kamkat Aak. As ech nik tal u tz'ib' ile': ti'k u tz'ib'e'.
41015027	As antik ka'va't unq'a elq'om taq' je' chajnaj vatz ka'va't unq'a kuruse'. Uma'l naj je' tiseb'al u Jesús; as uma't naj timax Aak.
41015028	As a'e' kat ib'ana uva' tz'ib'amal kan uva' ech ni tal ile': As kat oksal ve't xo'l tachul unq'a paasan tzi'e', ti'k u yole'.
41015029	As tul uva' nik ipal unq'a uxhchile', as nik iyiku ivi' tul nikat iyoq'on ti' u Jesús. As ech nik tal ile' te Aak: —Nikat aale' uva' la e'pisa u tostiixhe'. As titoxvu q'ii la alak unpajte, uva' naale'.
41015030	As q'alpu eeb' vatz u kamchile' scheel. As ku'en ch'u'l vatz u kuruse',— ti'k unq'a uxhchile'.
41015031	As echat chit nik ib'an unq'a iq'esal oksan iyol tenam vatz Tiixh, tuk' unq'a uxhchile' uva' chusel tib' ti' unq'a tzaq'ite', tan ech nik tal chajnaj ile' svatzaj tul nikat iyoq'on ti' u Jesús: —K'uxh kat iq'alpu naj unq'a uxhchile' vatz unq'a ch'o'me', as ye' nitx'ol ve't naj iq'alput tib' vatz u kuruse'.
41015032	Asoj naj u Cristo, u tijlenaal u kutename' uva' tiaal Israel, as ku'oj ch'u'l naj vatz u kuruse'. As tul la qil iku' ch'u'l naj, as a'n la kunima ve't naj,— ti'k chajnaj. As echat nik ib'an unq'a naje' uve' atik je' vatz unq'a kuruse' k'atz u Jesús, tan nik teesa chajnaj iq'ii Aak.
41015033	As tul chaq'aan ve't q'ii, as tokin ve't ivatz u tx'ava'e'. As techanal oon ve't oxva'l oora ku'q'ii, as a'n ilon ve't u q'iie' unpajte.
41015034	As tul oon ve't oxva'l oora ku'q'ii, as taq' ve't je' u Jesús tuul ivi'. As ech tal ve't Aak ile': —¿Eloi, Eloi, lama sabactani?— ti'k Aak. A' isuuchil u yole' uva': «¡Kub'aal Tiixh, Kub'aal Tiixh! ¿Kam q'i uve' nu kuxh aaq' kan in sunjunal?» ti'k Aak.
41015035	As ka'l unq'a uxhchil uva' atik tzitzi', as tul tab'i u yole' uva' tal u Jesús, as ech tal ve't ile' svatzaj: —¡Etab'itaj! Tan nimolo ve't naj u Elías,— ti'k unq'a uxhchile'.
41015036	As oora chit b'ex uma'l u naj ti' tak'sat uma'l u patxkin k'oo ta'n k'ayla ta'l uuva. As ik'alo'k naj ti' iju' uma'l u aa. As taq' ve't je' naj te u Jesús. As ech tal ve't naj ile': —¡Qe'na! ¡Qil kuxhtu'! Pet tuk qile' ma tuk uloj u Elías ti' teq'ol ku' tzan naj vatz u kuruse',— ti'k naj.
41015037	As aal chit taq' ve't je' u Jesús tuul ivi' ti' isik'ine'. As kam ve't Aak.
41015038	As q'ixmu ve't u nimla ixb'u'je' uve' nik jatxon tuul u tostiixhe'. As ka'va'l ku' u ixb'u'je' stuul, tan kat q'ixmik ku' tzan tivi' as kat ul xe' toj.
41015039	As viq'esal unq'a sole' uva' txaklik k'atz u kuruse', as tul tab'i naj isik'in u Jesús as til naj uva' kam ib'an Aak tul kat kam Aak, as ech tal ve't naj ile': —An chite' vil. IK'aol Tiixhe' vil u naje',— ti'k naj.
41015040	As atik ka'l unq'a ixoj tzitzi' uva' tzi'a'n kuxh nikat isajinkat ve't tzan tul uva' sikam ve't u Jesús. As antik u Ma'le' uva' tzaanaj tu u tenam uva' Magdala, tuk' uma't u Ma'le', vitxutx u Xhu'le' tuk' u Jacob uva' itz'ina, as tuk' u Salomé.
41015041	As a' unq'a ixoje' uva' xekelik ve't ti' u Jesús uva' nik lochon k'atz Aak tul atik Aak tu u Galilea. As antik unjoltu unq'a ixoj uva' xekelik ti' Aak tul kat b'en Aak tu u Jerusalén.
41015042	As nik ib'an unq'a tename' tuche' ti' inimat u xeem q'iie', tan aalik iku' ve't q'ii as b'iitik kuxh ixe't ve't u xeem q'iie'.
41015043	As esti'e' b'ex ve't uma'l u naj uva' Xhu'l ib'ii, u aa Arimatea uva' atik ok xo'l unq'a b'anol isuuchil unq'a tename', ti' ijajat vichi'ol u Jesús te u Pilato. As nik itx'eb' naj u q'iie' ti' ik'uchat u Tiixhe' uva' at u tename' jaq' u tijle'm u Tiixhe'.
41015044	Tul tab'i ve't u Pilato uva' ma'tik ikam ve't u Jesús, as teq'o ve't taama naj. As imolo ve't naj viq'esal unq'a sole'. As ich'oti naj uva' ma kat chit kamyu ve't u Jesús.
41015045	As tul tal ve't viq'esal unq'a sole' isuuchil uva' kat kamyu Aak, as tal ve't u Pilato uva' la uch ve't teq'ot u Xhu'le' vichi'ol Aake'.
41015046	As b'ex iloq' ve't u Xhu'le' uma'l u saj maanta. As teq'o ve't ku' tzan naj vichi'ol u Jesús vatz u kuruse'. As ib'och ve't naj tu u ixb'u'je'. As b'ex imuj ve't kan naj tu uma'l u jul uva' k'otik ok vatz uma'l u pi'un. As ib'alq'u ve't ok naj uma'l u sivan tzi' u jule'.
41015047	As u Ma'le' uva' tzaanaj tu u tenam uva' Magdala tuk' u Ma'l uva' itxutx uma't u Xhu'le', as til ve't cha'ma katil uva' mujlukat u Jesús.
41016001	Tul ma'tik ipal u xeem q'iie', as b'ex iloq' ve't u Ma'le' uva' aa Magdala tx'umtx'ulla tz'akab'al, tuk' u Salomé, as tuk' u Ma'le' uva' itxutx u Jacob, tan nikat tal cha'ma uva' la b'en toksa cha'ma u tz'akab'ale' ti' vichi'ol u Jesús.
41016002	As tul kuxh b'uq' q'ii tu u b'axa q'iie' tu xhemaana, as b'en ve't unq'a ixoje' k'atz u jule' uva' mujlukat u Jesús.
41016003	As ech nik tal ve't cha'ma ile' svatzaj tu b'ey: —¿Ab'ile' q'i tuk eesan el u sivane' tzi' u jule' sukuvatz?— ti'k cha'ma.
41016004	As tul b'iitik kuxh toon cha'ma, as til ve't b'en cha'ma uva' eesamalik ve't el u nimla sivane' tzi' u jule'.
41016005	As oon ve't cha'ma. As tul ok ve't cha'ma tu u jule', as til ve't cha'ma uva' xonlik uma'l u ángel tiseb'al cha'ma uva' ech tilone' eche' umaj chelem naj. As atik ok uma'l u chelkin oksa'm sti' uva' va'lik chit ipolal. As yak chit xo'v ve't cha'ma sta'n.
41016006	As ech tal ve't u ángel ile' te cha'ma: —Ye' kuxh xo'v ex. Ootzimale' sva'n uva' a' u Jesús nechuke' uva' aa Nazaret uva' kat yatz'pu vatz u kuruse'. As kat ulyu taama unpajte. As etiltaj uve' kat mujlukat, tan ye'xhkam at ve't tzitza'.
41016007	As b'enoj ex; b'en etaltaj te unq'a ichusulib' Aake' as tuk' te u Lu'e', tan il Aak b'axel ve't sevatz tu u Galilea. As tzitzi' la etilkat Aak, eche' uva' tal kan Aak sete,— ti'k u ángel tal te unq'a ixoje'.
41016008	As va'lik chit it'unt'uch ve't cha'ma. As oojik ve't el tzan cha'ma tu u jule'. As ye'xheb'il tal cha'ma ste tu b'ey, tan nik ixo'v ve't cha'ma.
41016009	Tul ma'tik tul ve't taama u Jesús sq'ala'm tu u b'axa q'iie' tu u xhemaanae', as b'axel ik'uch ve't tib' Aak vatz u Ma'le' uva' aa Magdala, uva' ma'tik teesat Aak vujva'l u sub'ule' sk'atz.
41016010	As b'en ve't ixoj. B'ex tal ve't ixoj te ka't unq'a ichusulib' Aake' uva' na'xnik ixekeb' ti' Aak, tan va'lik chit toq'e' ta'n txumu'm.
41016011	As tul tab'i ve't unq'a ichusulib' Aake' u yole' uva' tal u Ma'le' ti' uva' ma'tik tilat ve't ixoj Aak, tan ma'tik tul taama Aak unpajte, as ye' nik inima ve't unq'a ichusulib' Aake' u yole' uva' nik tal ixoj.
41016012	As xamtik ve't stuul, as ik'uch ve't tib' Aak te ka'va't uxhchil uva' nik ixaan tu b'ey ti' ib'en tu vitz. As jit texhla chajnaj Aak oora.
41016013	As tul texhla ve't chajnaj Aak, as b'ex tal ve't chajnaj te unq'a imoole'. As ye' nik inima unq'a imool chajnaje' u yole'.
41016014	As xamtel ve't stuul, as ik'uch ve't tib' Aak te junlavat unq'a apóstol tul uva' atik ve't ok chajnaj vatz u meexhae'. As iyaa ve't Aak chajnaj ti' uva' ye' nik ik'ujb'a' chajnaj ik'u'l ti' Aak, tan ti' uva' chajnaj chit ye' nik niman viyol unq'a uxhchile' uve' kat ilon Aak uva' ma'tik tul taama Aak unpajte.
41016015	As ech tal ve't Aak ile': —B'enoj ex. B'en etaltaj u b'a'nla yole' te unq'a tename' skajayil uva' at vatz u tx'ava'e'.
41016016	As ab'il uva' la niman unq'a unyole' uva' la b'en etal ste as la ku' ve't xe' u a'e', as a'e' ye' la b'en tu u k'axk'oe'. Pet ab'il uva' ye' la niman, as a'e' la b'en tu u k'axk'oe'.
41016017	As a' unq'a k'uchb'al tetz vunb'a'nile' u vi'la' uva' la b'en ib'an unq'a uxhchile' uve' la niman vunyole': As tuk' vunb'iie' la teesa ve't el unq'a sub'ule' ti' unq'a uxhchile' uva' ato'k u sub'ule' sk'atz. As la iyolb'e ve't unq'a niman vetze' ka't unq'a yolb'ale' uva' ye' ootzimal sta'n.
41016018	As k'uxh la itxey unq'a uxhchile' unq'a tx'i'latxooe' ta'n iq'ab', as moj la tuk'a umaj tz'akab'al uva' la yatz'oni, as ye'xhkam la b'anon. As tul la taq' je' unq'a uxhchile' iq'ab' ti' unq'a aach'o'me', as la b'a'nxe' unq'a aach'o'me',— ti'k u Jesús.
41016019	As tul ya' ve't u Jesús ti' iyolone', as eq'ol ve't je' Aak tu almika'. As xoneb' ve't Aak tiseb'al u Kub'aal Tiixhe'.
41016020	As ijatx ve't tib' unq'a ichusulib' Aake'. As b'ex tal ve't chajnaj u b'a'nla yole' tulaj unq'a tename'. As iloch ve't ku' tzan u Jesús chajnaj. As iyak'insa ve't Aak u yole' tuk' unq'a k'uchb'al tetz vib'a'nile' uve' xo'veb'al chittu' uva' b'ex ib'an chajnaj. An chite'.
42001001	Nimal unq'a uxhchile' uva' jik chit kat itz'ib'a kan ti' talax isuuchil unq'a vee' kat uch sukuxo'l
42001002	eche' uva' kat chuspu sqe ta'n unq'a qitz'in qatzike' uva' kat ilon kam uva' kat uchi tixe'teb'al unq'a yole', tan an chit chajaake' uva' kat k'ujeb' kan ti' ipaxsal unq'a yole'.
42001003	As b'a'n ve't sve uva' jik chit nuntz'ib'a b'en unq'a yole' see, pap Teófilo, tan kat unch'oti ve't sb'a'n kam chit uva' kat uchi tixe'teb'al
42001004	aq'al uva' la ootzi uva' jik chit u yole' uva' kat chuspik kan see.
42001005	Tul atik ve't ok u Herodes ijlenaalil tu u Judea, as atik uma'l oksan iyol tenam vatz Tiixh uva' Zacarías uva' tiaal u Abías. As Elisabet u tixqele'. As a' tzaanalkat u tixqele' xo'l unq'a tiaal u Aarón.
42001006	Jik chit itxumb'al cha'ma skaab'il vatz u Tiixhe', tan nikat inima cha'ma viyol u Tiixhe'. As jik chit nik inima ve't cha'ma u tzaq'ite' uva' tz'ib'amal kan uva' alik kan ta'n Aak.
42001007	As ye'lik chit me'al ik'aol cha'ma, tan ye'l u Elisabet nik talane'. As q'estik chit ve't cha'ma skaab'il.
42001008	As b'ex ilej ve't uma'l u q'ii tul uva' a'ik u Zacarías tuk' ka't unq'a imoole' atik ok tixhemaana ti' tilat isuuchil u tostiixhe' tu u Jerusalén.
42001009	As kat ik'ulvatzi u Zacarías uva' a'e' la ok tu u tostiixhe' ti' itz'e'sal u incienso tu u nachb'al Tiixhe', tan eche' nik ib'an uma'l oksan iyol tenam vatz Tiixh.
42001010	As molik tib' unq'a tename' vatz iq'anal u tostiixhe'. As tul nikat itz'e'sa u Zacarías u incienso, as tul nikat inach unq'a tename' Tiixh.
42001011	As tul atik u Zacarías vatz u atinb'ale' uve' nik itz'e'salkat u incienso, as ul ve't uma'l u ángel txakeb'oj tiseb'al u meexhae'.
42001012	As yak kuxh xo'v ve't u Zacarías. Ye' nikat ichee ve't tivi' ti' uva' kam la ib'an ve't vatz u ángel.
42001013	As ech tal ve't u ángel ile': —Zacarías, ye' xo'v axh, tan kat tab'il ve't u Tiixhe' u nachb'al Tiixhe' uve' nab'ane', tan la itz'eb' ve't uma'l vine' u eexqele', u Elisabet. As tul la itz'eb' u ne'e', as Xhun ib'ii la ab'ane'.
42001014	As la txuq'txun ve't axh ta'n chiib'ichil. As nimal unq'a uxhchile' la txuq'txun ve't sti' tul uva' la itz'eb'i,
42001015	tan nim talchu vak'aole' la ib'an vatz u Tiixhe'. As ye'l u vino la tuk'a. As mita'n uma'toj a' uva' q'u'imal seta'n. As k'uxh ye'xnaj itz'eb'i, as a' u Tiixhla Espíritu la aq'on itxumb'al ti' ib'anata' kam uva' la tal u Tiixhe' ste.
42001016	As a'e' la b'anon uva' nimal unq'a tiaal Israel la ik'axa ve't tib' ti' inimat u Kub'aal Tiixhe'.
42001017	As b'axel la ul ve't vatz Aak. As eela u tijle'me' tuk' u Elías la ib'ane' uva' xo'veb'alik chit u tijle'me', tan ti' u yole' uve' la ul tale' as la ijikb'a' ve't unq'a b'aalae' vitxumb'ale' ti' uva' la ixo'ni ve't unq'a me'al ik'aole'. As la ijikb'a' ve't unq'a paasan tziie' vitxumb'ale' ti' inimat vitxumb'al unq'a jikla aamae'. As ech la ib'an unq'a tename' ti' ik'ulat ve't Aak,— ti'k u ángel.
42001018	As ech tal ve't u Zacarías ile' te u ángel: —¿Kam la vulb'e vootzit q'i uva' asoj an chit vayole' uve' naale'? Tan q'estu ve't in tuk' u vixqele',— ti'k u Zacarías.
42001019	Ech tal ve't u ángel ile': —Ine' in Kara'p. As in ichaj u Tiixhe'. As Aake' kat chajon tzan in ti' ul valat u b'a'nla yole' see.
42001020	As ti' uva' ye' kat anima ve't uva' kat val see, as cheel tuk kaaoj ve't axh smemil. As ye'l axh la yolon ve't axh. Pet lanal itz'eb' ve't vak'aole' uve' ni val see, as a'n la yolon ve't axh unpajte,— ti'k u ángel.
42001021	As tul uva' atik ok u Zacarías tu u Tiixhla atinb'ale', as mama'la tename' nikat itx'eb'on kan vatz u q'anale'. As nikat kuxh isotz ik'u'l unq'a tename', tan ye'seb' chit el ch'u'l u Zacarías tu u Tiixhla atinb'ale'.
42001022	As tul el ve't ch'u'l u Zacarías, as ma'tik imemtu ve'te'. As nikat kuxh ik'uchun ve't tuk' iq'ab'. As kat pal ve't unq'a tename' stuul uva' at umaj kam uva' kat ik'uch u Tiixhe' ste.
42001023	As tul tz'aj ve't iq'ii u Zacarías ti' tilat isuuchil u aq'one' tu tostiixhe', as b'en ve't tikab'al.
42001024	As tul atik ve't u Zacarías tikab'al, as je' ve't ventasioon ti' u Elisabet. As o'va'l ich' uva' kolik kuxh tib' u Elisabet tu kab'al. As ech nikat tal ve't je' ile' ste:
42001025	«As kat ib'anlu ve't u Kub'aale' b'a'nil sve. Ta'ntiixh te Aak, tan a' isa' Aak uva' ye' la yoq'ax ve't in ta'n unq'a tename' ti' uva' ye'l vas val ati,» ti'k u Elisabet.
42001026	As tul ib'an vaajil ich' ije' ventasioon ti' u Elisabet, as ichaj ve't u Tiixhe' u ángel uva' Kara'p tu uma'l u tal tenam tu u Galilea uva' Nazaret ib'ii
42001027	xe' uma'l u q'opo ixoj uva' Ma'l ib'ii uva' k'ujlik ve't tzii sti' tuk' uma'l u naj uva' Xhu'l uva' tiaal tib' tuk' u David.
42001028	As tul oon ve't u ángel tu u kab'ale' uve' atikkat u Ma'le', as ech tal ve't ile': —¡Keche, Ma'l! Tan at u Tiixhe' see'. As nim ve't u b'a'nile' uva' tuk ib'an u Tiixhe' see ti' uve' nib'an Aak te unjoltu unq'a ixoje',— ti'k u ángel.
42001029	As tul tab'i u Ma'le' viyol u ángel, as yak chit sotz ve't ik'u'l ta'n u yole' uve' tal u ángel. As ech tal ve't je' ile' ste: «¿Kam isuuchil u yole' q'i uve' ni talpu sve?» ti'k u Ma'le'.
42001030	As ech tal ve't u ángel ile': —¡Ye' xo'v axh, Ma'l! Tan b'a'n ve't atxumb'al vatz u Tiixhe',
42001031	tan tuk je'oj ventasioon see'. As la itz'eb' ve't uma'l vane'. As tul la itz'eb'i, as Jesús ib'ii la ab'ane',
42001032	tan nim talchu u ne'e' la ib'ane'. As iK'aol u Tiixhe' tu almika' u ne'e', tan a' u Kub'aal Tiixhe', u kuB'ooq'ole', la oksan ve't u tijle'me' eche' uva' kat tulb'e Aak u q'esla eb'aale' uva' David.
42001033	As la ok ve't ijlenaalil ti' unq'a tiaal Israel. As ye'xh jatu la el ve't ti' u ijlenaalile', tan ye'l iya'teb'al u tijle'me' la ib'ane',— ti'k u ángel tal te u Ma'le'.
42001034	As ech tal ve't u Ma'l ile' te u ángel: —¿Kam isuuchil u yole' uve' naal sve? Tan ye'l untzumel ati,— ti'k u Ma'le'.
42001035	Ech tal ve't u ángel ile': —As a' u Tiixhla Espíritu tuk uloj see'. As a' vib'a'nil u Tiixhe' tu almika' tuk uloj see' ti' uva' la itz'eb' uma'l vane'. Esti'e' ni val see ti' u ne'e' uve' la itz'eb'i, tan Tiixhla Aamae', iK'aol u Tiixhe'.
42001036	As echat kat ib'anlu ve't vanane' uva' aatin eeb' stuk', u Elisabet, tan k'uxh q'estu ve'te', as la itz'eb' ve't uma'l vine'. As k'uxh ni talchu sti' uva' ye'xh jatu la alani, as cheel kat ib'anlu vaajix ich' ije' ventasioon sti',
42001037	tan ye'l umaj kam uva' ye' koj la itx'ol u Tiixhe' ib'anata',— ti'k u ángel.
42001038	As ech tal ve't u Ma'l ile': —Il in ila'. As ine' in ik'am u Tiixhe'. As la ib'an Aak svi' kam uve' naale',— ti'k u Ma'le'. As b'en ve't u ángel.
42001039	As an kuxh tu unq'a q'iie', as ib'an ve't u Ma'le' tuche'. As ye'ntu chit ib'en u Ma'le' tu uma'l u tal tenam uva' echen xo'l unq'a vitze' tu u Judea, ti' b'en iq'elut u Elisabet.
42001040	Tul oon ve't u Ma'le' tu vikab'al u Zacarías, as itiixhi ve't u Ma'le' u Elisabet.
42001041	As tul kuxh tab'i u Elisabet itiixhil ta'n u Ma'le', as yak kuxh iyiku ve't tib' u tal ne'e' k'atz u Elisabet. As taq' ve't u Tiixhla Espíritu itxumb'al u Elisabet ti' iyolone'.
42001042	As ech tal ve't u Elisabet ile' tul taq' je' u tuul ivi': —As nim ve't u b'a'nile' uva' tuk ib'an u Tiixhe' see ti' uve' nib'an Aak te unjoltu unq'a ixoje'. As nimal b'a'nil la ib'an u Tiixhe' te u ne'e' uva' la itz'eb'i.
42001043	¿As kam ve't vijle'm q'i uva' tul eel ve't in? Tul axh vitxutx vunB'ooq'ole',
42001044	tan tul kuxh uva' kat atiixhi in, as yak kuxh kat iyiku ve't tib' u ne'e' sunk'atz ta'n chiib'ichil.
42001045	As achveb'al chit axh, tan kat ak'ujb'a' ak'u'l ti' u Tiixhe', tan tuk tzojpisaloj unq'a yole' uva' kat alpu see ta'n u Tiixhe',— ti'k u Elisabet.
42001046	As ech tal ve't u Ma'l ile' te u Elisabet: —Va'l chit ichiib' u vaanxelale' ti' toksal iq'ii u Kub'aal Tiixhe'.
42001047	As va'l chit itxuq'txun ve't vaama ti' u Tiixhe', u sotzsan tetz vunpaave',
42001048	tan k'uxh jit nim valche' xo'l unq'a tename', as nimal b'a'nil kat ik'uch u Tiixhe' sve, tan in ik'am Aak. As la tal ve't unq'a tename' skajayil uva' achveb'al u b'a'nile' uva' kat ib'an Aak sve,
42001049	tan xo'veb'al chit vib'a'nil Aake' uve' kat ib'anlu sve. As xo'veb'al chit viyak'il Aake'. As Tiixhla b'iie' vib'ii Aake'.
42001050	As nichit itxum u Tiixhe' ivatz unq'a tename' uve' kat ib'anlu kan. As echat nib'an cheel ti' chit ib'ene' ti' unq'a tename' uve' ni xo'van Aak.
42001051	As mama'la b'a'nil nib'an Aak tuk' viyak'ile'. As jank'al unq'a uxhchile' uve' nije'sa tib', as kat teesa ve't Aak iq'ii.
42001052	As at unq'a ijlenaale' kat teesa Aak ti' u tijle'me'. As kat toksa ve't Aak iq'ii unq'a uxhchile' uve' ye' ni toksal iq'ii ta'n unq'a tename'.
42001053	Kat inoosa ve't Aak unq'a uxhchile' uve' niva'ye'. As kat taq' ve't kan Aak unq'a tx'ioliq'iie' vatz va'y.
42001054	As kat iloch ve't Aak unq'a mam kukuye' uva' tiaal Israel. As ye' kat sotz sk'u'l Aak ti' itxumat kuvatz,
42001055	tan eche' uve' alel kan ta'n Aak te u q'esla kub'aale' uva' Abraham, tuk' te unq'a tiaale' skajayil,— ti'k u Ma'le'.
42001056	As kamal oxva'l ich' ib'an u Ma'le' xe' u Elisabet. As q'aav ve't u Ma'le' tikab'al.
42001057	As tul ilej ve't iq'ii u Elisabet ti' talane', as itz'eb' ve't vine'e'.
42001058	As tul tab'i ve't unq'a titz'in tatzike' tuk' unq'a uxhchile' uve' echen najlich vikab'ale', as va'lik chit ichiib' ve't unq'a uxhchile' skajayil, tan ti' uva' nimla b'a'nil kat ib'anlu u Tiixhe' te u Elisabet.
42001059	As tul ib'an u ne'e' vaaxil q'ii, as b'ex tzok'axoj el unb'iil vichi'ole'. As tal ve't unq'a uxhchile' uva' Zacarías u ne'e' la ib'ane' eche' ib'ii vib'aale'.
42001060	As ech tal ve't vitxutx u ne'e' ile': —Ye'le, tan Xhun ib'ii u ne'e' tuk ib'ane',— ti'k aak tala.
42001061	Ech tal ve't unq'a uxhchil ile': —¿Kam q'i uva' ye' nasa' uva' Zacarías u ne'e'? Tan ye'l Xhun xo'l unq'a etatine',— ti'k unq'a uxhchile'.
42001062	As tuk' kuxh ve't k'uchu'm nik ich'oti ve't ok unq'a uxhchile' te u Zacarías ti' uva' kam ib'ii u ne'e' la ib'ane'.
42001063	As ijaj ve't u Zacarías uma'l u tal aq'en. As itz'ib'a ve't u Zacarías vib'ii u ne'e' vatz aq'en. «Xhun ib'ii u ne'e' tuk ib'ane',» ti'k u tz'ib'e' uve' itz'ib'a. As kat kuxh sotz ve't ik'u'l unq'a tename'.
42001064	As tul kuxh itz'ib'a u yole', as yak kuxh yolon ve't u Zacarías unpajte. As kat toksa ve't iq'ii u Tiixhe'.
42001065	As teq'o ve't taama unq'a tename' ta'n xo'vichil. As oora chit ipaxsa ve't unq'a tename' itzib'lal u yole' xo'l unq'a talaj tename' tu u Judea.
42001066	Jank'al unq'a tename' uve' ab'in u yole', as ech tal ve't je' ile' ste: «¿As kamal at tijle'm u ne'e' tuk ib'ane'?» ti'k unq'a uxhchile', tan atik chit vib'a'nil u Tiixhe' ti' u ne'e'.
42001067	As u Zacarías, vib'aal u ne'e', as taq' ve't u Tiixhla Espíritu itxumb'al ti' talat unq'a yole' ti' u ne'e'. As ech tal ve't ile':
42001068	—Ni voksa iq'ii u Kub'aal Tiixhe', u Tiixhe' uva' ni qoksa iq'ii, o' uva' o' tiaal Israel, tan kat ulyu ve't sukuxo'l ti' kuq'alpule'.
42001069	As kat taq'lu ve't tzan u Tiixhe' uma'l u q'alpun qetz uva' xo'veb'al chit u tijle'me'. As a'e' tiaal u q'esla kub'aale' uva' David, uva' atik tijle'm ta'n Aak.
42001070	Tan eche' uva' kat tal kan u Tiixhe' ta'n unq'a q'ajsan tetz viyole' uve' kat ul b'axa uva' txaaik ta'n Aak.
42001071	Ech tal kan ile': La ul teesa ve't o' u q'alpun qetze' vatz unq'a ch'o'nchil aamae' as tuk' vatz unq'a uxhchile' uve' ni ixvan o',
42001072	as kat itxum ve't Aak ivatz unq'a q'esla kub'aale' tan ye' nisotz sk'u'l Aak ti' u Tiixhla tzaq'ite' uva' tal kan Aak te u q'esla kub'aale' uva' Abraham.
42001073	As ye' nisotz sk'u'l Aak ti' itzojpisat uva' kat tal kan Aak te u q'esla kub'aale' uva' Abraham ti' uva' la taq' tzan Aak u q'alpun qetze',
42001074	ti' ul teesat o' Aak vatz unq'a ch'o'nchil aamae' ti' uva' ye' la xo'v ve't o' ti' qoksat ve't iq'ii u Tiixhe'.
42001075	As jik chit u kutxumb'ale' la ib'an vatz Aak. As jik chit la kunima ve't Aak techal la kukameb'e.
42001076	As tuk val see, unk'aol, tan a' u Tiixhe' uva' at tu almika' la oksan axh q'ajsan tetz viyole', tan axh tuk b'axoj ve't axh vatz u kuB'ooq'ole' ti' ijikb'a'l itxumb'al unq'a tename'
42001077	as ti' uva' la qootzi ve'te', jank'al o' uva' o' itenam u Tiixhe', uva' la teesa ve't o' Aak vatz unq'a k'axk'oe'. As la qootzi ve'te' uva' la isotzsa ve't Aak u kupaave',
42001078	tan aya'l chit ik'ul Aak ti' itxumat kuvatz. Esti'e' la ul u txijun qetze' sukuxo'l eche' ib'uuq' u q'iie' vatz u almika'e'. A'e' u Cristo uva' la ul tu almika',
42001079	ti' tul itxijut ve't Aak unq'a uxhchile' uve' echen u taanxelale' tu u q'ej toktoe'. As la ul teesa Aak unq'a uxhchile' vatz u kamchile', as la iloch o' Aak ti' uva' b'a'n qatine' sukuvatzaj,— ti'k u Zacarías.
42001080	As tul nik ich'ii ve't u Xhune', as nik iyak'in ve't itxumb'al k'atz u Tiixhe'. As a' atinkat ve'te' tu u tzuukin tx'ava'e'. As katnal ilej u q'ii uva' la ik'uch ve't tib' vatz unq'a tiaal Israel.
42002001	An chit tu unq'a q'iie', as taq'e'l tzan u Augusto uma'l u ley, tan atik ok naj ijlenaalil tu u Roma. As tale'l tzan naj uva' la eq'ol tachul unq'a tename' skajayil.
42002002	As a's tel u tachul unq'a tename' b'axa ta'n u Augusto tul uva' atik ok u Cirenio b'anol ivatz u ijlenaale' tu u Siria.
42002003	As b'en ve't unq'a uxhchile' skajayil tulaj unq'a itename' uve' itz'eb'nalkat ti' itz'ib'at ve't tib'.
42002004	As esti'e' el ve't ch'u'l u Xhu'le' tu u tename' uva' Nazaret uva' echen tu u Galilea. As a' b'enkat ve'te' tu u Belén uva' echen tu u Judea, uva' itz'eb'nalikkat u David, tan tiaalik tib' u David tuk' u Xhu'l.
42002005	As b'ex itz'ib'a ve't tib' u Xhu'le' tuk' u Ma'le', tan k'ujlik ve't tzii ti' cha'ma. As atik ve't iyaab'il u Ma'le'.
42002006	As tul uva' atik ve't cha'ma tu u Belén, as ilej ve't u q'iie' ti' titz'eb' u ne'e'.
42002007	As itz'eb' ve'te'. As a'e' u b'axa tal u Ma'le'. As ib'och ve't u Ma'le' u ne'e' tu uma'l u txo'. As ikoxhb'a' ve't ku' tu uma'l u juk'ub', tan jit ilej ve't cha'ma ivatb'al tu umaj kab'al.
42002008	As atik ka'l unq'a xeen kaneero' najlich u Belén. As nik ivata chajnaj unq'a kaneero'e' aq'b'al.
42002009	As aat kuxh til ve't chajnaj tul ve't uma'l u ángel uva' tetz u Kub'aal Tiixhe'. As yak chit txijul ve't chajnaj ta'n vilitz'lo'lan u Tiixhe'. As kat chit xo'v ve't chajnaj.
42002010	As ech tal ve't u ángel ile': —Ye' kuxh xo'v ex, tan a' uma'l u b'a'nla yole' tul val sete. As la txuq'txun ve't ex sti' tuk' unq'a tename' unpajte.
42002011	As cheel kat itz'eb'yu ve't u q'alpun tetz unq'a tename'. As a' kat itz'eb'kat tu u tenam uva' alalkat u David. As a'e' u Cristo uva' Kub'aal.
42002012	As ab'iste u ne'e' uve' ni val sete as k'uchb'al tetz uva', tan tul la b'en elej u ne'e', as b'ochel tu uma'l u txo'. As koxhlu ku' tu uma'l u juk'ub',— ti'k u ángel.
42002013	As aat kuxh til ve't unq'a xeen txooe' ichee ve't mama'la ángel svatz. As ech tal ve't unq'a ángel ile' ti' toksat iq'ii u Tiixhe':
42002014	—¡Qoksataj iq'ii u Tiixhe' uva' echen tu almika'! tan Aake' nib'anon uva' b'a'n tatin unq'a uxhchile' svatzaj vatz u tx'ava'e', tan eche' uva' nisa' u Tiixhe'— ti'k unq'a ángel.
42002015	As tul q'aav ve't unq'a ángel tu almika', as ech tal ve't unq'a xeen txoo ile' svatzaj: —Ko'naj tu u Belén. Ko'naj qil uve' kat tal u Tiixhe' sqe,— ti'k unq'a xeen txooe'.
42002016	As q'ax chit ve't ib'en chajnaj. B'ex ilej ve't chajnaj u Ma'le' tuk' u Xhu'le' tuk' u ne'e'. As koxhlik ku' u tal ne'e' tu u juk'ub'e'.
42002017	As tul til ve't chajnaj u ne'e', as kat tal ve't chajnaj te cha'ma kam uva' kat ul tal u ángel te chajnaj ti' u ne'e'.
42002018	As jank'al unq'a uxhchile' uve' kat ab'in viyol unq'a xeen txooe' as kat chit txuq'txun ve'te' ta'n u yole' uve' tal chajnaj.
42002019	As nikat kuxh titz'a u Ma'le' unq'a yole'. As kat ib'an ve't je' tivi' uva' kam isuuchil u yole' uve' kat tab'i.
42002020	As tul q'aav ve't unq'a xeen txooe' k'atz unq'a ikaneero'e', as va'lik chit itxuq'txun ve't chajnaj. As toksa ve't chajnaj iq'ii u Tiixhe' ti' unq'a vee' kat tab'i as ti' unq'a vee' kat tila eche' uva' kat alax te chajnaj ta'n u ángel.
42002021	As tul ib'an u ne'e' vaaxil q'ii as b'ex tzok'axoj ve't el unb'iil vichi'ole', as oksal ve't ib'ii uva' Jesús, tan eche' uve' alik kan ta'n u ángel te u Ma'le' tul uva' ye'xnik je' ventasioon sti'.
42002022	As tul ib'an u Ma'le' ka'viinqil q'ii ti' u ne'e' eche' uva' alik kan ta'n u Moisés, as eq'ol ve't u ne'e' ta'n vitxutxe' tuk' vib'aale' tu u Jerusalén ti' inachpu ve't Tiixh sti',
42002023	tan ech ni tal u yol ile' uva' tz'ib'amal kan ta'n u Moisés: «Asoj xaak u b'axa tal u ixoje', as tetz Tiixh naj la ib'ane',» ti'k u yole'.
42002024	As inima ve't cha'ma u yole' uva' alelik kan ta'n u Moisés uva' ech ni tal ile': «As la oyal ve't untzumoj ko'rak'um as moj tzumoj paroomaxh vatz u Tiixhe',» ti'k u yole'.
42002025	As atik uma'l u pap tu u Jerusalén uva' Simeón ib'ii, as nik toksa taama ti' inachat Tiixh. As atik ok taama ti' u Tiixhe'. As nikat itx'eb'on ti' ilejat u q'iie' uva' la ul u q'alpun tetz u tename' uva' tiaal Israel ti' ilochpe'. As a'ik u Tiixhla Espíritu nik lochon u Simeón ti' ib'anata' kam uva' nik tal u Tiixhe' sti',
42002026	tan ma'tik talat u Tiixhla Espíritu ste uva' techal la til kan tul u Cristo uva' la ichaj tzan u Tiixhe'.
42002027	As an chit u Tiixhla Espíritu oksan xe' taama u Simeón ti' toon vatz u tostiixhe'. As tul b'ex oonoj u ne'e' ta'n u Xhu'le' tuk' u Ma'le' ti' toksal ve't u ne'e' vatz u Tiixhe' ti' inimat cha'ma u tzaq'ite',
42002028	as ijele ve't u Simeón u ne'e'. As ech tal ve't u Simeón ile' ti' toksat iq'ii u Tiixhe':
42002029	—Kub'aal Tiixh, la uchi uva' la kam ve't in eche' uva' alel kan a'n, tan b'a'n tatin ve't u vaanxelale' savatz,
42002030	tan kat villu ve't u q'alpun qetze'.
42002031	As axhe', Pap, la ch'iisan aq'al uva' la ilax ta'n unq'a tename' skajayil.
42002032	As la tal ve't isuuchil vayole' te unq'a tename' uve' jit tiaal Israel eche' itxijul uma'l tenam uva' echen tu u toktoe'. As la oksal iq'ii vatename' uve' tiaal Israel ta'n u ne'e',— ti'k u Simeón.
42002033	As tul tab'i ve't u Xhu'le' tuk' u Ma'le' u yole' uve' tal u Simeón ti' u ne'e', as kat chit sotz ve't ik'u'l cha'ma.
42002034	As toksa ve't u Simeón iq'ii u Tiixhe'. As ech tal ve't ile' te u Ma'le': —Tan k'ujle'l ve't u ne'e' ti' uva' at unq'a tiaal Israel la niman, as ati uva' ye' la niman. As at unq'a uxhchile' la ch'o'n ve't taama sti'.
42002035	As la ootzil vitxumb'al unq'a uxhchile' kam uve' ni titz'a taama. Pet ech koj axh, tan ech tok umaj u mam txumu'm xe' aama eche' tok umaj ch'ich' tu u taanxelal umaj uxhchil,— ti'k u Simeón tal te u Ma'le'.
42002036	Atik uma'l u q'ajsan tetz viyol u Tiixhe' vatz iq'anal u tostiixhe'. As An ib'ii u ixoje'. As ime'al u Fanuel uva' tiaal u Aser ixoj. As txulnalik ixoj tul teq'o tib' ixoj tuk' vitzumele'. As vujva'l kuxh yaab' teq'o tib' ixoj tuk' vitzumele'. As kat kam ve't vitzumel ixoje'.
42002037	As kaaik ve't kan ixoj txakayil kajva'l to'k'al (84) yaab'. As tul q'estik chit ve't ixoj. As b'enameen atik chit ixoj vatz iq'anal u tostiixhe'. As nik inach ixoj Tiixh sq'iil as aq'b'al. As nikat ikuy ve't ixoj iva'y ti' inachat Tiixh.
42002038	As tul ya' ve't u Simeón ti' iyolone', as jetz'en ve't ok u Ane' k'atz u ne'e' ti' taq'at ta'ntiixh te u Tiixhe' sti'. As nik tal u Ane' isuuchil u tijle'm u ne'e' te unq'a uxhchile' tu u Jerusalén uve' nik itx'eb'on ti' u q'alpun tetz unq'a tename'.
42002039	As tul tzojpu ve't u Xhu'le' tuk' u Ma'le' ti' uva' alelik kan tu u tzaq'ite' ta'n u Tiixhe', as q'aav ve't cha'ma tu u Nazaret uva' echen tu u Galilea.
42002040	As ch'iichil chit nik ib'an ve't u Jesús. As nik ichee ve't iyak'il. As nik ichee ve't itxumb'al. As nik taq' ve't tzan u Tiixhe' vib'a'nile' sti'.
42002041	As jun yaab' nikat ib'en vitxutx u Jesús tuk' vib'aale' tu u Jerusalén ti' tilat u nimla q'iie' uva' pascua ib'ii.
42002042	Tul ma'tik ib'anat u Jesús kab'laval yaab', as b'ex ve't vitxutxe' tuk' vib'aale' tu u nimla q'iie', tan ech chit nik ib'an cha'ma tu jun yaab'.
42002043	As tul pal ve't u nimla q'iie', as q'aav ve't vitxutx u Jesús tuk' vib'aale' ti' ib'en tu vitename'. As kaaik ve't kan u Jesús tu u Jerusalén. As jit ilax ikaa Aak,
42002044	tan kamal xekelik Aak xo'l unq'a tename' uva' nikat tal cha'ma. As tul uva' ma'tik ixaat ve't cha'ma uma'l q'ii xao'm, as a'n ichuk ve't cha'ma u Jesús xo'l unq'a tatine' tuk' xo'l unq'a tename' uve' ootzimalik ta'n cha'ma.
42002045	As jit ilej ve't cha'ma u Jesús. As q'aav ve't cha'ma tu u Jerusalén ti' ichukat u Jesús.
42002046	As tu ve't itoxvu q'ii, as a'n ilej ve't cha'ma u Jesús. As a' xonlikkat ok u Jesús tu u tostiixhe' xo'l unq'a naje' uve' nik ichusun u tzaq'ite' uva' tz'ib'amal kan. As nik tab'i u Jesús viyol chajnaje'. As nikat ich'oti u Jesús itzi' chajnaj.
42002047	As jank'al unq'a uxhchile' uve' nikat ab'in viyol u Jesús as teq'o chit ve't taama chajnaj ti' vitxumb'al u Jesús, tan ch'i'umal chit talat ve't u Jesús isuuchil unq'a yole'.
42002048	As echat chit kat ib'an vib'aal u Jesús tuk' vitxutxe' ti' uva' til cha'ma uva' tal u Jesús isuuchil u yole'. As ech tal ve't u Ma'l ile': —¿Kame' q'i, val, uve' kat oolb'e o'? As kat kuxh axaansal ve't qaama. As in tuk' ak ab'aale', as kat kuxh chukunyu ve't o' see',— ti'k u Ma'le'.
42002049	As ech tal ve't u Jesús ile': —¿As kam q'i uve' nechuk sve? ¿As ye' kol ootzimal q'a seta'n uva' a' chit la atinkat in tu vikab'al vunB'aale'?— ti'k u Jesús.
42002050	As jit pal u Ma'le' stuul tuk' u Xhu'le' ti' uva' kam ni tokkat u yole' uve' tal u Jesús.
42002051	As tul tal u Jesús u yole', as b'en ve't Aak ti' vib'aale' tuk' ti' vitxutxe' tu u Nazaret. As nikat inima u Jesús yol kam uva' nik tal cha'ma ste. As nikat kuxh titz'a vitxutxe' unq'a yole' uve' kat tal u Jesús.
42002052	As nikat ich'ii ve't itxakeb' u Jesús. Nikat ichee ve't itxumb'al. As b'a'n vitxumb'al u Jesús vatz u Tiixhe' as tuk' vatz unq'a tename'.
42003001	As tul ib'an o'laval yaab' tok ve't u César uva' Tiberia ijlenaalil tu u Roma, as a'ik u Poncio Pilato uve' atik ok b'anol ivatz tu u Judea. As a' atikkat ok u Herodes tu u Galilea. As a' atikkat ok u Pi'le', u titz'in u Herodes, tu u Iturea tuk' tu u Trakonite. As a' atikkat ok u Lisanias tu u Abilinia.
42003002	As tul atik ok u Anás tuk' u Caifás iq'esalil oksan iyol tenam vatz Tiixh, as yolon ve't u Tiixhe' te u Xhune', vik'aol u Zacarías, tu u tzuukin tx'ava'e', tan a' isa' u Tiixhe' uva' la b'en ipaxsa u Xhune' viyol Aake' xo'l unq'a tename'.
42003003	As pal ve't u Xhune' tulaj unq'a tename' tzi' u Jordán ti' talat viyol u Tiixhe' te unq'a tename'. As nik tal ve'te' uva' la ku' unq'a uxhchile' xe' u a'e', texhlal tetz uva' kat ik'axal unq'a uxhchile' vipaave' vatz u Tiixhe', aq'al uva' la isotzsa ve't Aak ipaav unq'a uxhchile'.
42003004	Tan eche' uma'l u yol uva' tz'ib'amal kan ta'n u Isaías uva' ech ni tal ile': Tan la uch uma'l u sik'i'm tu u tzuukin tx'ava'e'. As ech la tal ile': «¡Eb'antaj etuche' ti' ek'ulat u kuB'ooq'ole'! ¡As ejikb'a'taj vetxumb'ale' eche' ijikb'a'l umaj b'ey!
42003005	As la noosal u xo'l u vitze'. As la e'pul el u vitze', aq'al uva' chaq'aala chit la ib'an ve'te'. As ech ejikb'a't vetxumb'ale' eche' ijikb'a'l umaj b'ey uve' koyixi. As jank'al unq'a b'eye' uve' at jul stuul as lab'alili.
42003006	As kajayil chit unq'a tename' tuk ilon tul uva' tuk isotzsa ve't u Tiixhe' vipaav unq'a tename',» chaj la tale', ti'k u yole'.
42003007	As ul ve't unq'a tename' k'atz u Xhune' ti' uva' la taq' ku' u Xhune' unq'a uxhchile' xe' u a'e'. As ech tal u Xhun ile': —¡Ech vetxumb'ale' eche' u tx'i'latxooe'! ¿Tan ab'il kat alon sete uva' la ooj ex vatz u k'axk'oe' uve' tule'?
42003008	Eb'antaj b'a'nil, texhlal tetz uva' kat ek'axal ve't etib' vatz u Tiixhe'. As ye' etitz'a uva' ti' kuxh uva': «O' tiaal u Abraham,» ch'ex netale', as ye'l ex la pal ex tu u k'axk'oe' uva' tule', tan tuk val sete uva' eche' k'axk'o koj ib'ensat u Tiixhe' unq'a k'ub'e' stiaal u Abraham.
42003009	As ech ve't b'anel eta'ne' eche' unq'a tze'e' uva' at ve't ok u k'oxb'ale' sti' ti' itzok'pu unq'a taq'il tze'e'. As ab'iste u tze'e' uve' ye' b'a'n vivatze' ni taq'e' as la tzok'ax el. As la sutil ok tu xamal,— ti'k u Xhune'.
42003010	As ech tal ve't ka'l unq'a uxhchil ile' xo'l unq'a tename': —¿As kam q'i la kub'ane' ti' uva' la kuk'uche' uva' kat kuk'axal qib'?— ti'k unq'a uxhchile'.
42003011	Ech tal u Xhun ile': —Ab'iste ex uve' at ka'va'l etoksa'm as etaq'taj umaj te vemoole' uve' ye'l tetz ati. As ab'iste ex uve' at etx'ix as etaq'taj tetz unq'a uxhchile' uve' ye'l itx'ix ati,— ti'k u Xhune'.
42003012	As ka'l unq'a uxhchil uva' nik molon puaj tetz u ijlenaale' tu u Roma, as ul ve't chajnaj k'atz u Xhune' ti' uva' la ku' chajnaj xe' u a'e'. As ech tal ve't chajnaj ile': —¿Chusul, kam la kub'ane' ti' uva' la kuk'uche' uva' kat kuk'axal qib'?— ti'k chajnaj.
42003013	Ech tal ve't u Xhun ile': —Ye' kuxh ejaj ka't puaj ti' uve' alel sete ta'n u ijlenaale',— ti'k u Xhune'.
42003014	As ech tal ka't unq'a sol ile': —¿As kano o' q'i? ¿Kam la kub'ane'?— ti'k chajnaj. Ech tal ve't u Xhun ile': —Ye' kuxh exo'visa unq'a uxhchile' ti' emaat unq'a tetze'. As ye' la echeesa yol ti' exochat unq'a uxhchile'. As ek'ujb'a'taj kuxh ek'u'l ti' veja'mile' uve' nek'ule',— ti'k u Xhune'.
42003015	As ye' saach unq'a tename' nikat alon svatzaj uva' kamal a' ve't u Xhune' u Cristo uva' nik tal je' ste, tan nikat itx'eb' unq'a tename' u tuleb'al u Cristo.
42003016	As ech tal ve't u Xhun ile' te unq'a tename': —Jik chit tuk val sete, tan xe' kuxh u a'e' ni vaq'kat ku' ex. Pet ech koj uma't u uxhchile' uve' a'n tule', tan nim talche' u tijle'me' svi'. As jit unk'ulele' uva' la unsaapu vik'a'jil vixa'pe'. As tul la uli, as Aake' la oksan u Tiixhla Espíritue' tu vetaanxelale', as la ijikb'a' ve't ex Aak tuk' vixamalile'.
42003017	Tan ech la b'anche' sete eche' nib'anchu te u trigo, tan il u txaab'al tetz u trigo ile' at tiq'ab' Aak. As la ikol ve't Aak u b'a'nla trigo tu u tatinb'ale'. Pet ech koj u ch'ise', tan yaklo'k tu xamal, uma'l u xamal uva' ye'xhjatu la tzaai,— ti'k u Xhune'.
42003018	As nimal chit unq'a yole' nik tal u Xhune' te unq'a tename' ti' toksat xe' taama unq'a uxhchile' ti' uva' la inima u b'a'nla yole'.
42003019	As u Herodes uva' k'ujlik kan ti' tilat isuuchil kajva'l unq'a tename' ta'n u ijlenaale' tu u Roma, as kat tixqeli ve't naj u Herodías, u tixqel u Pi'le' uva' titz'in u Herodes. Esti'e' kat iyaa ve't u Xhune' u Herodes as tuk' ti' unjoltu unq'a va'lexhe' uve' nik ib'an naj.
42003020	As aal chit paavin ve't u Herodes tuk' unjoltu unq'a va'lexhe' uva' kat ib'ana. As tal ve't naj tok u Xhune' tu u kaarsa.
42003021	As tul ye'xnik ok u Xhune' tu u kaarsa, as mama'la uxhchile' nikat taq' ku' naj xe' u a'e'. As antu ve't u Jesús kat ku' ve't xe' u a'e' ta'n u Xhune'. As tul kuxh inach u Jesús Tiixh, as ijajpu ve't tib' u almika'e'.
42003022	As ku' ve't ch'u'l u Tiixhla Espíritu tiib'a u Jesús. As ech tilone' eche' tilax umaj paroomaxh. As ab'il uma'l u tuul vi' tu almika' uva' ech tal ile': —Axhe' unK'aol uva' xo'n chit axh sve. As va'l chit untxuq'txun see',— ti'k u yole'.
42003023	As tul ib'an u Jesús vinaj laval yaab', as xe't ve't Aak ti' ipaxsal viyol u Tiixhe' xo'l unq'a tename'. As vatz unq'a tename', as ik'aol u Xhu'le' u Jesús. As ik'aol Elí u Xhu'l;
42003024	ik'aol Matat u Elí; ik'aol Leví u Matat. As ik'aol Melqui u Leví; ik'aol Jana u Melqui. As ik'aol uma't u Xhu'l u Jana.
42003025	Ik'aol Matatías u Xhu'l; ik'aol Amós u Matatías; ik'aol Nahum u Amós. As ik'aol Esli u Nahum; ik'aol Nagai u Esli.
42003026	As ik'aol Maat u Nagai; ik'aol Matatías u Maat; ik'aol Semei u Matatías. As ik'aol uma't u Xhu'l u Semei; ik'aol Judá u Xhu'l;
42003027	ik'aol Joana u Judá; ik'aol Resa u Joana; ik'aol Zorobabel u Resa; ik'aol Salatiel u Zorobabel; ik'aol Neri u Salatiel.
42003028	As ik'aol Melqui u Neri; ik'aol Adi u Melqui; ik'aol Cosam u Adi; ik'aol Elmodam u Cosam. As ik'aol Er u Elmodam;
42003029	ik'aol Josué u Er; ik'aol Eliezer u Josué; ik'aol Jorim u Eliezer; ik'aol Matat u Jorim.
42003030	As ik'aol Leví u Matat; ik'aol Simeón u Leví; ik'aol Judá u Simeón; ik'aol uma't u Xhu'l u Judá; ik'aol Jonán u Xhu'l. As ik'aol Eliaquim u Jonán;
42003031	ik'aol Melea u Eliaquim; ik'aol Mainán u Melea; ik'aol Matata u Mainán; ik'aol Natán u Matata.
42003032	As ik'aol David u Natán; ik'aol Isaí u David; ik'aol Obed u Isaí; ik'aol Booz u Obed; ik'aol Salmón u Booz; ik'aol Naasón u Salmón.
42003033	As ik'aol Aminadab u Naasón; ik'aol Aram u Aminadab; ik'aol Esrom u Aram; ik'aol Fares u Esrom, ik'aol Judá u Fares.
42003034	As ik'aol Jacob u Judá; ik'aol Isaac u Jacob; ik'aol Abraham u Isaac; ik'aol Taré u Abraham; ik'aol Nacor u Taré.
42003035	As ik'aol Serug u Nacor; ik'aol Ragau u Serug; ik'aol Peleg u Ragau; ik'aol Heber u Peleg; ik'aol Sala u Heber;
42003036	ik'aol Cainán u Sala; ik'aol Arfaxad u Cainán. As ik'aol Sem u Arfaxad; ik'aol Noé u Sem; ik'aol Lamec u Noé;
42003037	ik'aol Matusalén u Lamec; ik'aol Enoc u Matusalén; ik'aol Jared u Enoc; ik'aol Mahalaleel u Jared; ik'aol uma't u Cainán u Mahalaleel.
42003038	As ik'aol Enós u Cainán; ik'aol Set u Enós; ik'aol Adán u Set. As a' u Tiixhe' cheesan tetz u Adán.
42004001	As atik itxumb'al u Jesús ta'n u Tiixhla Espíritu ti' ib'anat Aak kam uva' ni tal u Tiixhe' ste. As el ve't ch'u'l Aak tzi' u nimla a'e' u Jordán. As oon ve't Aak tu u tzuukin tx'ava'e' ta'n u Tiixhla Espíritu.
42004002	As ka'viinqil q'ii kat atin u Jesús tu u tzuukin tz'ava'e'. As ye'l Aak kat tx'a'ni. Pet kat ikuy ve't Aak iva'y. As kat ul ve't u tx'i'lanaje' ti' ul ichukat txumb'al ti' uva' la paavin u Jesús.
42004003	As ech tal ve't u tx'i'lanaj ile': —Asoj axh iK'aol u Tiixhe', as ala uva' la b'en u k'ub'e' stx'ixil,— ti'k u tx'i'lanaje'.
42004004	Ech tal ve't u Jesús ile': —Ech ni tal viyol u Tiixh ile' uva' tz'ib'amal kan: Jit kuxh u tx'ixe' la isb'a'n unq'a uxhchile'. Pet kajayil chit unq'a iyol u Tiixhe', as a'e' uva' la isb'a'n unq'a uxhchile',—  ti'k u Jesús.
42004005	As b'en ve't u Jesús ta'n u tx'i'lanaje' vi' uma'l u nimla vitz. As kam chit unq'a vee' at tulaj unq'a tename' skajayil vatz u tx'ava'e', as ik'uch ve't naj te u Jesús.
42004006	As ech tal ve't naj ile': —As la voksa ve't axh sib'ooq'olil unq'a tename' skajayil. As la vaq' unq'a itx'iib'al iq'iie' see, tan at tunq'ab' skajayil. As la uch vaq'at te umaj uxhchil, ab'il uve' la unsa' vaq'at ste.
42004007	Asoj la ku' axh qaaloj sunvatz ti' ooksat unq'ii, as eetze' uve' skajayil,— ti'k u tx'i'lanaje' te u Jesús.
42004008	Ech tal ve't u Jesús ile': —Jetz'en el sunvatz, Satanás, tan ech ni tal uma't u yol ile' uva' tz'ib'amal kan: Ta'n kuxh u Tiixhe', vaB'ooq'ole', la ku' axh qaaloj svatz. As Aak kuxhe' la anima,—  ti'k u Jesús.
42004009	As teq'o ve't u tx'i'lanaje' u Jesús vi' u tostiixhe' tu u Jerusalén. As ech tal ve't naj ile' te Aak: —Asoj axh iK'aol u Tiixhe', as suti ku' eeb' tzitza',
42004010	tan ech ni tal uma't u yol ile' uva' tz'ib'amal kan: La ichaj tzan u Tiixhe' unq'a ángel ti' ul ilochat axh.
42004011	As: La ul ik'ul axh unq'a ángel aq'al uva' ye' la k'axb'u ve't avoj ti' umaj k'ub',—  ti'k u tx'i'lanaje'.
42004012	Ech tal ve't u Jesús ile': —Ech ni tal uma't u yol ile' uva' tz'ib'amal kan: Ye' la uch ab'ek'at u Kub'aal Tiixhe',—  ti'k u Jesús.
42004013	As tul kat tzojpu ve't u tx'i'lanaje' ti' ichukat txumb'al ti' iku' u Jesús tu paav, as taq' ve't kan naj u Jesús. As nik kuxh itx'eb' ve't naj ilejat uma'toj q'ii ti' ichukat txumb'al unpajte ti' u Jesús.
42004014	As atik itxumb'al u Jesús ta'n u Tiixhla Espíritu tul q'aav ve't Aak tu u Galilea. As pax ve't itzib'lal u Jesús tulaj unq'a tename' tuk' tulaj unq'a talaj tename'.
42004015	As nikat ichusun ve't u Jesús tulaj unq'a atinb'ale' tetz nachb'al Tiixh ta'n unq'a tiaal Israel. As nimal unq'a uxhchile' nik oksan ve't iq'ii Aak.
42004016	As oon ve't u Jesús tu u Nazaret uva' ch'iikat Aak. As tul kat ilej u xeem q'iie', as ok ve't Aak tu u atinb'ale' tetz nachb'al Tiixh, tan ech chit nik ib'an Aak tu jun xeem q'ii. As txakeb' ve't Aak ti' isik'let Aak viyol u Tiixhe' xo'l unq'a tename'.
42004017	As aq'pik ve't ok u u'uje' te Aak uve' tz'ib'amal kan ta'n u Isaías, u q'ajsan tetz viyol u Tiixhe' tul ijaj ve't Aak u u'uje'. As ilej ve't Aak u yole' uva' ech ni tal ile':
42004018	A' viTiixhla Espíritu u Kub'aale' ni lochon in ti' unb'anata' kam uva' ni tal Aak svi'. As txaael ve't in ta'n Aak ti' valat unq'a b'a'nla yole' xo'l unq'a meeb'a'e'. As kat ichaj ve't tzan in Aak ti' ilochax unq'a uxhchile' uva' k'axb'inal u taanxelale' ta'n u paave', as ti' valat unq'a yole' ti' ichajpul ve't unq'a uxhchile' uve' k'alel ta'n u paave', as la ilon ve't unq'a tzote', as ti' unq'alput unq'a tename' uve' b'uchel kuxhtu' ta'n vipaave',
42004019	as ti' valat te unq'a uxhchile' uva' kat ilejlu ve't u q'iie' uva' la taq' ve't Aak vib'a'nile' te unq'a uxhchile', ti'k u yole' uva' isik'le u Jesús tu u atinb'ale' tetz nachb'al Tiixh.
42004020	As tul b'a'nxi, as ib'alq'u ve't Aak u u'uje'. As taq' ve't ok Aak te u lochonaale'. As xoneb' ve't Aak. As ka'yamalik chit ve't Aak ta'n unq'a uxhchile' skajayil uve' atik tu u atinb'ale' tetz nachb'al Tiixh.
42004021	As ech tal ve't u Jesús ile': —As cheel kat ib'anlu ve't u vee' sevatz, uva' alel kan tu u u'uje',— ti'k Aak.
42004022	As acha'v chit viyol Aake' te unq'a tename'. As teq'o ve't taama unq'a tename' ti' u yole' uve' isik'le Aak. As ech tal ve't unq'a tenam ile': —¿Jit kol vik'aol u Xhu'le' q'a u naje'?— ti'k unq'a tename' tal svatzaj.
42004023	Ech tal ve't Aak ile': —Pet ni vitz'a uva' ech tuk etal ile' sve: «¡Axh aatz'ak, tz'aka eeb' sajunal!» chaj ex tuk etal sve. As moj ech la etal ile': «Jank'al unq'a b'a'nile' uva' ni qab'i yol sti' uva' kat ab'an tu u Capernaúm as echat ab'an tzitza' tu vatename' cheel,» chaj ex,— ti'k u Jesús.
42004024	As ech tal ve't Aak ile' unpajte: —Tan eche' b'a'n koj iyolb'el uma'l u q'ajsan tetz viyol u Tiixhe' vatz unq'a uxhchile' tu vitename'.
42004025	As jik chit tuk val sete, tul uva' jit ul jab'al tu oxva'l yaab' tuk' vaajil ich' ta'n u Elías, as mama'la va'y kat ib'ana. As k'uxh nimal unq'a txakay ixoje' atik tu u Israel,
42004026	as jit ichaj b'en u Tiixhe' u Elías xe' umaj txakay ixoj tu u Israel. Pet a' ichajkat b'en Aak u Elías xe' uma'l u txakay ixoj tu u Sarepta uva' echen tu u Sidón.
42004027	As k'uxh nimal unq'a aach'o'me' atike uva' atik ok ch'a'k chin sti' tu u Israel tul uva' atik u Eliseo, u q'ajsan tetz viyol u Tiixhe', as ye'xheb'il kat b'a'nxi. Pet ta'n kuxh u Naamán, u aa Siria, kat b'a'nxi,— ti'k u Jesús.
42004028	As tul tab'i ve't unq'a tename' viyol u Jesús tu u atinb'ale' tetz nachb'al Tiixh, as ul ve't ivi' chajnaj ti' Aak.
42004029	As imol ve't ok tib' unq'a uxhchile' ti' Aak tu u atinb'ale' tetz nachb'al Tiixh. As tilul ve't el Aak ti'e'l u tename'. As eq'ol ve't je' Aak vi' u vitze' uva' jejlikkat unq'a tename', tan a' tal unq'a tename' uva' la sutil b'en Aak vatz u vitze'.
42004030	Pet pal kuxh ve't Aak xo'l unq'a tename'. As b'en ve't Aak.
42004031	As oon ve't u Jesús tu u Capernaúm uva' echen tu u Galilea. As tu u xeem q'iie' tu jun xhemaana nikat ichus ve't Aak unq'a uxhchile' tu u atinb'ale'.
42004032	As teq'o ve't taama unq'a uxhchile' ti' u chusb'ale' uve' nik tal Aak, tan nik ik'uch Aak tuk' viyolone' uva' atik tijle'm Aak.
42004033	As atik ok uma'l u naj tu u atinb'ale' tetz nachb'al Tiixh uva' atik ok sub'ul sk'atz. As taq' je' naj tuul ivi' ti' isik'ine'.
42004034	Ech tal ve't naj ile' ta'n u sub'ule': —¡Jesús, aa Nazaret! ¿Kam asa' sqe? ¡Ye' ul ayansa o'! Tan ootzimal sva'n uva' axhe' uva' chajel tzan axh ta'n u Tiixhe'. As aya'l chit ak'u'l nooksa aama ti' Aak,— ti'k u naje' ta'n u sub'ule'.
42004035	Ech tal ve't Aak ile' te u sub'ule': —¡Chaa tzi'! ¡Elen ti' u naje'!— ti'k Aak. As isuti ve't b'en u sub'ule' u naje' tu tx'ava' vatz unq'a uxhchile'. As el ve't u sub'ule' ti' u naje'. As jit ik'axb'isa u sub'ule' u naje'.
42004036	As kat teq'o ve't taama unq'a uxhchile' skajayil ti' uve' ib'an u Jesús. As ech tal ve't unq'a uxhchil ile' svatzaj: —¿Kam tijle'm viyol u naje' uve' ni tale'? Tan tul ni tal naj tel unq'a sub'ule' k'atz unq'a uxhchile', as ninima unq'a sub'ule' viyol naje',— ti'k unq'a uxhchile'.
42004037	As ipaxsa ve't unq'a uxhchile' itzib'lal u Jesús tulaj unq'a talaj tename' uva' najlike.
42004038	El ve't ch'u'l u Jesús tu u atinb'ale' tetz nachb'al Tiixh. As ok ve't Aak tu vikab'al u Simón uva' Lu'. As jajpu ve't b'a'nil te Aak ti' viji' u Lu'e', tan nimxinalik chit ve'te' ta'n xamal ch'o'm.
42004039	As jetz'en ve't ok Aak k'atz u aach'o'me'. As iyaa ve't Aak u xamal ch'o'me'. As yak kuxh el ve't u xamal ch'o'me' k'atz viji' u Lu'e'. As oora chit txakpu ve'te'. As taq' ve't techb'ub'al unq'a uxhchile'.
42004040	As tul ma'tik ib'en ve't q'ii, as teq'o ve't tzan unq'a uxhchile' unq'a aach'o'me' vatz u Jesús, k'uxh kam kuxh ch'o'mil nik b'anon. As junun taq'at ve't je' Aak iq'ab' ti' unq'a aach'o'me'. As nikat ib'a'nx ve'te'.
42004041	As tul nikat tel unq'a sub'ule' k'atz unq'a uxhchile', as va'lik chit isik'in u sub'ule' ti' tele'. Ech nik tal ile' te u Jesús: —¡Axhe' viK'aol u Tiixhe'!— ti'k unq'a sub'ule'. As iyaa ve't u Jesús unq'a sub'ule', tan ye' nisa' Aak uva' la yolon u sub'ule' tan ootzimalik ta'n u sub'ule' uva' a' u Jesús u Cristo.
42004042	As tul sajb'u ve'te', as b'ex ichuk u Jesús uma'l u atinb'al uva' ye'lkat uxhchil. As nik ichukun ve't unq'a tename' ti' Aak. As tul ilej unq'a tename' Aak, as ijaj ve't kuyb'al te Aak ti' uva' la kaaik kan Aak tu u tename'.
42004043	As ech tal ve't Aak ile': —Ye'le, tan techal chite' uva' la b'en unpaxsa u b'a'nla yole' te unjoltu unq'a tename', ti' uva' at u tename' jaq' u tijle'm u Tiixhe', tan esti'e' uva' kat ichaj tzan in Aak,— ti'k u Jesús.
42004044	As b'ex tal ve't Aak u b'a'nla yole' tu unq'a atinb'ale' tetz nachb'al Tiixh tulaj unq'a talaj tename' tu u Galilea.
42005001	As tul uva' atik u Jesús tzi' u mar uva' Genesaret, as a' chit mama'la tename' oon k'atz Aak. As va'lik chit ipoch'at unq'a tename' Aak ti' tab'il viyol Aake'.
42005002	As til ve't Aak ka'va'l u barco tzi' u mar uve' elkat ch'u'l unq'a txeyol txaye'. As nikat kuxh itx'aa chajnaj unq'a ik'ache' tzi' u a'e'.
42005003	As ok ve't u Jesús tu uma'l u barco uva' tetz u Simón uva' Lu'. As ijaj Aak b'a'nil te u Lu'e' uva' la ijetz' ok naj unb'ooj u barco tzi' u a'e'. As xoneb' ve't Aak. As chusun ve't el tzan Aak tu u barco xo'l unq'a tename'.
42005004	As tul ya' u Jesús ti' iyolone' xo'l unq'a tename', as ech tal ve't Aak ile' te u Simón: —Eeq'o ok u barco tu uve' nimkat tuul u a'e'. As etaq'taj b'en unq'a ek'ache' xe' u a'e' ti' etxeyat unq'a txaye',— ti'k Aak.
42005005	Ech tal ve't u Simón ile': —Chusul, as uma'x chit aq'b'al o' ti' kutxeyat u txaye'. As ye' kat kutxey umaj txoo. Pet asoj axh la alon, as tuk vaq' b'en u k'ache' xe' u a'e' unpajte,— ti'k u Simón.
42005006	As ib'an ve't chajnaj kam uve' tal u Jesús. As a' chit mama'la txaye' ok ve't tu u k'ache'. As nik irat'mu ve't u k'ache' jaq' talal unq'a txaye'.
42005007	As ib'etxu ve't tzan chajnaj unq'a imoole' uve' echenik tu uma't u barco ti' ilochpe'. As tul ul ve't chajnaj, as inoosa chajnaj ka'va't u barco ta'n unq'a txaye'. As unb'iit kuxh ye' nikat imujtx'ik ve't b'en unq'a barco xe' u a'e' ta'n talal unq'a txaye'.
42005008	As tul til u Simón uva' Lu' inoo ve't unq'a barco ta'n unq'a txaye', as ku' ve't naj qaaloj vatz Aak. As ech tal ve't naj ile': —Ye' la uch aatin sunk'atz, Pap, tan in aapaav,— ti'k u Lu'e',
42005009	tan teq'o chit taama naj tuk' unq'a imoole' ti' unq'a mama'la txaye' uve' itxey chajnaj ta'n u Jesús.
42005010	As echat chit kat ib'an u Xhune' tuk' u Jacob. As a'e' ka'va'l vik'aol u Zebedeo uva' imool tib' tuk' u Simón. As ech tal ve't u Jesús ile' te u Simón: —Ye' xo'v axh, tan cheel jit ve't axh txeyol txay la ib'ane'. Pet a' ve't unq'a tename' la eeq'o tzan ti' tok sunk'atz,— ti'k u Jesús.
42005011	As ijetz' ve't el tzan chajnaj unq'a ibarco tzi' u mar. As taq' ve't kan chajnaj unq'a tetze' skajayil. As xekeb' ve't chajnaj ti' u Jesús.
42005012	As tul atik u Jesús tu uma'l u tenam uva' tu u Galilea, as b'ex oonoj uma'l u naj k'atz Aak uva' mama'la ch'a'k chin atik ok sti'. Tul til naj Aak, as ku' naj qaaloj techal toon ivatz naj vatz tx'ava' vatz Aak. As ech tal ve't naj ile': —Pap, asoj la asa', as b'an b'a'nil sve. As eesa u ch'o'me' svi', tan la oleb' axhe',— ti'k naj.
42005013	As taq' ve't b'en u Jesús iq'ab' ti' naj. Ech tal Aak ile': —B'a'n kuxhe'. Kat b'a'nxiy ve't axhe',— ti'k Aak. As yak kuxh el u ch'a'k chine' ti' naj.
42005014	As ech tal ve't u Jesús ile' te naj: —Katini'k chit aalkat. Pet kuxh k'uch eeb' vatz u nachol Tiixhe' ti' unq'a tename'. As kuxh aq' ve't u oye' uva' alel kan ta'n u Moisés, texhlal tetz uva' kat txanyu ve't axh,— ti'k u Jesús.
42005015	As aal chit nik ipax ve't itzib'lal u Jesús xo'l unq'a tename'. As a' chit mama'la tename' nikat imol ve't tib' ti' tab'il viyol Aake' as ti' uva' la ib'a'nxisa ve't Aak unq'a aach'o'me'.
42005016	Pet b'enameen nikat tel ch'u'l u Jesús xo'l unq'a tename' ti' ib'en inachat Tiixh sijunal tu unq'a atinb'ale' uve' ye'lkat uxhchil.
42005017	As tu uma'l u q'ii tul nikat ichusun u Jesús tu uma'l u kab'al, as xonlik ok ka'l unq'a fariseo tuk' ka't unq'a uxhchile' uva' chuselik tib' ti' u tzaq'ite' uva' tz'ib'amal kan. As a' tzaakat chajnaj tulaj unq'a talaj tename' uva' tu u Galilea tuk' tu u Judea as tuk' tu u Jerusalén. As atik ve't vib'a'nil u Kub'aal Tiixhe' k'atz u Jesús ti' ib'a'nxisal unq'a aach'o'me'.
42005018	As oon ka'l unq'a naj vatz u kab'ale' uva' atikkat ok u Jesús. As chelemalik uma'l u aach'o'm ta'n chajnaj vi' uma'l u ch'achi'm tze', tan tze'unik tib' vichi'ole'. As tal chajnaj tok tu kab'al ti' taq'at ok u aach'o'me' vatz u Jesús.
42005019	As jit uch tok chajnaj ta'n unq'a mama'la tename'. As je' ve't chajnaj vi' u kab'ale'. As teesa ve't chajnaj unb'iil ivi' u kab'ale'. As taq' ve't ku' chajnaj u aach'o'me' tuk' u ch'achi'm tze'e' xo'l unq'a tename' vatz u Jesús.
42005020	As tul til ve't u Jesús uva' k'ujlik chit ik'u'l chajnaj ti' Aak. As ech tal ve't Aak ile' te u aach'o'me': —Kat sotzye' vapaave',— ti'k Aak.
42005021	As unq'a fariseo tuk' unq'a uxhchile' uva' chusel tib' ti' unq'a tzaq'ite', as ech tal ve't je' ile' ste: —¿Kam tijle'me' q'i u naje' uve' ni tale'? Tan ni teesa naj iq'ii u Tiixhe', tan ye'l umaj uxhchil at vatz u tx'ava'e' uva' la sotzsan paav. Pet ta'ne' u Tiixhe' la sotzsan u paave',— ti'k chajnaj svatzaj.
42005022	As atik sk'u'l u Jesús uva' kam nik tal je' chajnaj ste. As ech tal ve't Aak ile' te chajnaj: —¿Kam q'i uve' va'len kuxh netitz'a ti' vunyole'?
42005023	¿Tan ab'iste q'i uva' ye' la oleb' in ti' ib'anche' uva' netitz'a? ¿Ma ti' uva': «Kat sotzye' vapaave',» chaj in te u aach'o'me'? ¿Pet moj: «Txakpen. As kuxh ve'te',» chaj in la vale'?
42005024	Pet aq'al uva' la etootzi u tijle'm ti' ul isotzsat ipaav unq'a aapaave' vatz u tx'ava'e', as sevatz tuk valkat te u aach'o'me',— ti'k Aak. As ech tal ve't Aak ile' te u aach'o'me': —Txakpen. As eq'o vach'achi'm tze'e'. As kuxh ve't takab'al,— ti'k Aak.
42005025	As yak kuxh txakpu ve't u naje' vatz unq'a tename'. As isik' ve't naj u ch'achi'm tze'e'. As b'en ve't naj tikab'al. As va'lik chit toksat ve't naj iq'ii u Tiixhe' tul b'en naj.
42005026	As teq'o ve't taama unq'a tename' ta'n uve' ib'an u Jesús. As toksa ve't unq'a tename' iq'ii u Tiixhe' ti' uve' ib'an Aak. As ech tal ve't unq'a tenam ile' svatzaj: —Xo'veb'al chit uve' kat qillu ve't cheel,— ti'k unq'a tename'.
42005027	As xamtik ve't stuul, as el ve't ch'u'l u Jesús tu u tename'. As til ve't Aak uma'l u naj uva' Leví ib'ii uva' nik molon puaj tetz u Roma. Xonlik naj tu u atinb'ale' uva' nik imolpukat u puaje'. As ech tal ve't Aak ile' te naj: —Si'u. Xekeb'en svi',— ti'k Aak.
42005028	As txakpu ve't u Leví. Taq' ve't kan naj unq'a vee' skajayil. As xekeb' ve't naj ti' Aak.
42005029	As ib'an ve't u Leví tuch uma'l u nimla tx'a'o'm tikab'al ti' u Jesús. As nimal unq'a naje' ooni uva' nik molon puaj tetz u Roma. As atik ok chajnaj vatz u meexhae' k'atz Aak tuk' ka't unq'a uxhchil.
42005030	As xe't ve't ka'l unq'a fariseo ti' unq'a ichusulib' Aake', tuk' ka't unq'a uxhchile' uva' chuselik tib' ti' unq'a tzaq'ite'. As ech tal ve't ile': —¿Kam b'an ta'n q'i uva' netx'a'ne' as netuk'a'e' xo'l unq'a molol puaje' tetz u Roma tuk' unjoltu unq'a uxhchile' uve' ye' ni niman u Tiixhe'?— ti'k chajnaj tal te unq'a ichusulib' u Jesús.
42005031	As tul tab'i ve't u Jesús u yole' uve' alpu te unq'a ichusulib'e', as ech tal ve't Aak ile': —Ab'il uve' ye'l ch'o'm sti', as ye'le u aatz'ake' la txakon sti'. Pet a' unq'a aach'o'me' uve' nitxakon u aatz'ake' sti'.
42005032	As jit unq'a uxhchile' tul unmolo uva' ni tal je' ste uva' ye'l ipaav ati. Pet a' unq'a uxhchile' uva' nich'o'n ste uva' kat paavini, as a'e' tul unmolo, aq'al uva' la ijalpu ve't vitxumb'ale',— ti'k u Jesús.
42005033	As ech tal ve't ka'l unq'a uxhchil ile' te u Jesús: —¿Kam q'i uva' jatpajul kuxh nikuy unq'a ichusulib' u Xhune' iva'y tul ninach chajnaj Tiixh? As echat chit nib'an unq'a ichusulib' unq'a fariseo. Pet ech koj unq'a achusulib'e', tan nitx'a'n chajnaj. As ni tuk'a' chajnaj. ¿As kam q'i uve' ye' nikuy chajnaj iva'y?— ti'k unq'a uxhchile' tal te u Jesús.
42005034	Ech tal ve't Aak ile': —¿La kol uch q'a uva' la iya'lu unq'a ilonaale' ikuyat iva'y tu umaj nimla q'ii ti' teq'ot tib' umaj me'al umaj uxhchil? As tul il u tzumela ile' at xo'l unq'a ilonaale'.
42005035	As lanal ilej uma'l u q'ii uva' la ul eesal el u tzumelae' sxo'l. As a'n la ikuy ve't unq'a ilonaale' iva'y,— ti'k u Jesús.
42005036	As tal ve't u Jesús uma'l u k'uchuvatz uva' ech ni tal ile': —Ye'xheb'il la jach'un umaj ak' oksa'm ti' ik'ooal umaj q'a'l oksa'm, tan asoj ech la ib'ane', as la yan ve't u ak' oksa'me'. As jit kuxh ta'ne'. Pet ye' b'a'n tilpu ve't u ak' oksa'me' tuk' u q'a'l oksa'me'.
42005037	As mita'n la uch taq'ax ku' u ak' vino tu umaj q'a'l tz'u'm uva' ech tilone' xhaalo, tan la iq'ix u ak' vino u q'a'l tz'u'me' tul la q'u'ili. As la peq'xu ve't u vino. As la tz'ejxu ve't u tz'u'm xhaaloe' tuk' u vino.
42005038	Pet tu umaj ak' tz'u'm xhaalo la ku'kat u ak' vino, aq'al uva' ye' la tz'ejxi. As mita'n la yan u tz'u'm xhaaloe'.
42005039	As ab'il uva' la uk'an u vino uva' q'u'imal as eche' la koj isa' tuk'at u ak' vino uve' ye' q'u'imal, tan ech la tal ile': «Va'l itx'umtx'ul u vino uve' q'u'imal ti' u ak' vino uve' ye' q'u'imal,» chaj u uxhchile' la tale',— ti'k u Jesús.
42006001	Tu uma'l u xeem q'ii, as b'ex paloj u Jesús tuk' unq'a ichusulib'e' xo'l unq'a trigo uva' avamalike. As pal ik'us ve't chajnaj ka'l ivatz unq'a trigo. As iyuli chajnaj tiq'ab'. As techb'u ve't chajnaj.
42006002	Tul til ve't ka'l unq'a fariseo, as ech tal ve't chajnaj ile' te unq'a ichusulib' Aake': —¿Kam b'an ta'n uve' neb'ane'? As tul a'e' uve' ye' la uch ib'anchu tu u xeem q'iie',— ti'k chajnaj.
42006003	Ech tal ve't u Jesús ile': —¿Ma ye'xhkam b'a nesik'le uva' kat ib'an u David tul uva' kat va'yi tuk' unq'a imoole' uva' xekelik sti'?
42006004	Tan kat ok ve't u David vatz u atinb'ale' uva' ninachpukat Tiixh. As kat itx'a' ve't u paane' uva' ma'tik teesal el tzan vi' u meexha tu u nachb'al Tiixhe'. As kat taq' u David te unq'a imoole' uva' xekelik sti'. As tul a' kuxh unq'a oksan iyol tenam vatz Tiixh uva' la echb'un unq'a paane',— ti'k u Jesús.
42006005	As ech tal ve't u Jesús ile': —As tul ine' uva' in, as ine' viB'aal u xeem q'iie',— ti'k u Jesús tal te unq'a fariseo.
42006006	As tu uma't u xeem q'ii, as ok ve't u Jesús tu u atinb'ale' tetz nachb'al Tiixh. As chusun ve't Aak xo'l unq'a tename'. Atik ok uma'l u naj uva' k'oro'xhinik tib' viseb'al iq'ab'e'.
42006007	As nik kuxh itx'eb' ka'l unq'a fariseo tuk' ka't unq'a uxhchil uva' chusel tib' ti' unq'a tzaq'ite' ti' uva' ma tuk ib'a'nxisa u Jesús u naje' tu u xeem q'iie' moj ye'le, tan nik ichuk chajnaj txumb'al ti' icheesal ipaav Aak.
42006008	Pet ootzimalik vitxumb'al chajnaje' ta'n u Jesús. As ech tal ve't Aak ile' te u naje' uve' k'oro'xhinik tib' viq'ab'e': —Txakpen. As txakeb'en sukuxo'l,— ti'k Aak. As txakpu ve't naj. As ul ve't naj txakeb'oj xo'l chajaak.
42006009	As ech tal ve't u Jesús ile': —As tuk unch'oti uma'l u yol sete. ¿Ab'iste uve' la uch kub'anat tu u xeem q'iie'? ¿Ma u b'a'ne'? ¿Pet moj u va'lexhe'? ¿As ma la uch kulochat unq'a uxhchile'? ¿Pet moj la kuxh qil ikame'?— ti'k u Jesús.
42006010	As isaji ve't b'en u Jesús unq'a tename' uve' atik ok k'atz Aak. As ech tal ve't Aak ile' te u aach'o'me': —Yu'b'a' vaq'ab'e',— ti'k Aak tal te naj. As iyu'b'a' ve't naj viq'ab'e'. As yak kuxh b'a'nx ve't viq'ab' naje'.
42006011	As ul ve't ivi' unq'a uxhchile' uva' chusel tib' ti' unq'a tzaq'ite' tuk' unq'a fariseo ti' uve' ib'an u Jesús. As iyol ve't chajnaj svatzaj uva' kam la tulb'e chajnaj ti' tel iq'ii u Jesús vatz unq'a tename'.
42006012	As tul ilej ve't uma'l u q'ii, as je' ve't u Jesús vi' uma'l u vitz ti' inachat Tiixh. As uma'l chit aq'b'al Aak ti' inachat Tiixh.
42006013	As tul sajb'u ve'te', as imolo ve't tzan Aak unq'a ichusulib'e'. As itxaa ve't Aak kab'laval unq'a ichusulib'e'. As a' chajnaje' uve' kat ik'ujb'a' ve't kan Aak apóstol.
42006014	A' u Simón uva' kat toksa Aak vib'ii uva' Lu', tuk' u Lixh uve' titz'in tib' tuk' u Simón, tuk' u Jacobo, tuk' u Xhun, tuk' u Pi'l, tuk' u Bartolomé,
42006015	tuk' u Mateo, tuk' u Maxh, tuk' uma't u Jacobo, vik'aol u Alfeo, tuk' uma't u Simón uva' Selote ch'elel,
42006016	tuk' u Judas, vik'aol u Jacobo, tuk' u Judas uva' Iscariote uve' k'ayin u Jesús.
42006017	As ku' ve't ch'u'l u Jesús vi' u vitze' tuk' unq'a apóstol as tuk' unq'a uxhchile' uve' nik ichus tib' k'atz Aak. As txakeb' ve't chajaak xo'l unq'a tename' vatz uma'l u chaq'aala, tan molik tib' unq'a uxhchile' ti' tab'it viyol Aake'. As at uxhchil tzaa tu u Judea, tu u Jerusalén, tuk' tu unq'a tz'a'la vitze' uva' tu u Tiro, tuk' tu u Sidón. As a' nikat tale' uva' la teesa Aak u ch'o'me' sti'.
42006018	As jank'al unq'a uxhchile' uve' atik ok sub'ul sk'atz, as nikat ib'a'nxisa ve't u Jesús.
42006019	As a' chit mama'la tename' nikat sa'on ikanat u Jesús, tan atik vib'a'nil u Tiixhe' k'atz Aak. As nik ib'a'nxisa Aak unq'a aach'o'me' skajayil.
42006020	As isaji ve't b'en u Jesús unq'a uxhchile' uva' nik ichus tib' k'atz Aak. As ech tal ve't Aak ile': —Achveb'al chit ex, jank'al ex uve' ootzimal seta'n uva' techal chit la iloch ex u Tiixhe', tan a' exe' uva' at etokeb'al xo'l u tename' uva' at jaq' u tijle'm u Tiixhe'.
42006021	As achveb'al chit ex, jank'al ex uve' niva'y vetaanxelale' ti' viyol u Tiixhe', tan a' exe' la iloch ex u Tiixhe'. As achveb'al chit ex, jank'al ex uve' netoq' scheel ta'n txumu'm, tan a' exe' uva' la chiib' ve't ex xamtel.
42006022	As achveb'al chit ex, jank'al ex uve' la ixval ex, as la tilul ex, as la yoq'pu ve't ex ta'n unq'a uxhchile', as sti' kuxh .
42006023	As chiib'ojtaj ex tu u q'iie' tul ech la ulb'el exe', tan nime' vetx'aja'me' tuk aq'a xoj sete tu almika'. As chiib'ojtaj ex k'uxh la epaleb'e k'axk'o, tan ech chit kat ulb'el unq'a q'ajsan tetz viyol u Tiixhe' ta'n unq'a q'esla eb'aale'.
42006024	Pet ech koj ex, uva' ex tx'ioliq'ii, tan ¡oyeb' chit evatz! tan kat chiib'iy ex vatz u tx'ava'e'. Esti'e' ye'l uma'toj etx'aja'm la ek'ule'.
42006025	¡As oyeb' chit evatz, jank'al ex uve' ye'l etaanxelal niva'ye' ti' viyol u Tiixhe'! tan ti' uva' at ve't vetx'iib'al eq'iie'. As xamtel as a'n la va'y ve't vetaanxelale'. ¡As oyeb' chit evatz, jank'al ex uve' netze'len cheel ta'n chiib'ichil! tan xamtel la txumun ve't vetaanxelale'. As la oq' ve't ex.
42006026	As ¡oyeb' chit evatz tul niyolb'e ex unq'a uxhchile' skajayil ti' toksal eq'ii! tan ech kat ulb'el unq'a q'esla eb'aale' tul nikat toksa iq'ii unq'a chulin yole' uva' nik toksa tib' q'ajsan tetz viyol u Tiixhe'.
42006027	As jank'al ex uve' ni niman vunyole', as tuk val sete, xo'noj unq'a uxhchile' sete uve' nich'o'n taama seti'. Eb'antaj b'a'nil te unq'a uxhchile' uve' ni b'anon u va'lexhe' sete.
42006028	As b'a'noj eyolon ti' unq'a uxhchile' uva' va'lexh iyolon seti'. As enachtaj Tiixh ti' unq'a uxhchile' uve' nixe't seti'.
42006029	Asoj la itz'ich umaj uxhchil evatz, as etaq'taj ok unjalit vevatze'. Asoj ab'il la maon vexheerkae', as etaq'taj kan vekami'xhe' unpajte.
42006030	As ab'il uva' la jajon umaj kam sete, as etaq'taj ste. As ab'il uva' la maon umaj etetz, as ye' la eya'lu uva' la iq'aavisa sete.
42006031	As kam u b'a'nile' uva' nesa' uva' la ib'an unq'a uxhchile' sete, as echat la eb'an te unq'a uxhchile',
42006032	tan asoj a' kuxh unq'a uxhchile' xo'n sete uva' xo'n ex ste, as ye' la oksal eq'ii ti' uve' neb'ane', tan echat kuxh nib'an unq'a uxhchile' uve' ye' ni niman u Tiixhe'.
42006033	Asoj a' kuxh neb'ankat b'a'nil te unq'a uxhchile' uve' ni b'anon u b'a'nile' sete, as ye' la oksal eq'ii ti' uve' neb'ane', tan echat kuxh nib'an unq'a uxhchile' uve' ye' ni niman u Tiixhe'.
42006034	Asoj a' kuxh unq'a uxhchile' la etaq' ik'am uva' ootzimal seta'n uva' la iq'aavisa sete kam uva' kat ik'ama, as ye' la oksal eq'ii ti' uve' la eb'ane', tan echat kuxh nib'an unq'a uxhchile' uva' ye' ni niman u Tiixhe'.
42006035	Pet xo'noj unq'a uxhchile' sete uva' nich'o'n taama seti'. Eb'antaj b'a'nil ste. Etaq'taj ik'am unq'a uxhchile'. Pet ye' la etx'eb' ich'exel, aq'al uva' nim chit vetx'aja'me' la ek'ule'. As ech ek'uchate' uva' ex ve't me'al ik'aol u Tiixhe' uva' echen tu almika', tan b'a'nla txumb'ale' vitxumb'al Aake' ti' unq'a je'naj vatze' tuk' unq'a paasan tziie'.
42006036	Esti'e' ni val sete, etxumtaj chit ivatz unq'a uxhchile' eche' uve' nib'an u Kub'aal Tiixhe'.
42006037	Asoj ye' la eb'an isuuchil vemoole', as ye'l ex la b'anax esuuchil ta'n vemoole'. Asoj ye'l ipaav vemoole' la echuke', as ye'l epaav la chukpi ta'n vemoole'. Asoj la esotzsa ipaav unq'a emoole', as la sotzsal epaav unpajte.
42006038	Asoj aya'l chit ek'u'l la eloch vemoole', as aya'l chit ik'u'l u Tiixhe' la iloch ex Aak. As nimale' la taq' Aak sete ti' uve' la etaq' te vemoole',— ti'k u Jesús.
42006039	As tal ve't u Jesús uma't u k'uchuvatz uva' ech ni tal ile': —Tan ye' la itx'ol umaj tzot ich'ijil uma't tzot, tan eela iku'e' skaab'il tu jul.
42006040	Ye' la lejon itxumb'al umaj chusulib' ti' u chusul tetze'. As tul la tzojpu ve't ichusat tib' u chusulib'e', as a'n la teq'o ve't vitxumb'al u chusul tetze'.
42006041	¿As kam q'i uve' va'l kuxh esajit ok u tal ch'ise' tu vivatz vetitz'in etatzike', as tul ye' netil je' etib', tul at uma'l u potzo'm tu vevatze'?
42006042	Tan asoj at uma'l u potzo'm tu vevatze', as ¿la kol uch etalat q'a te: «Vetitz'in etatzike', tuk veesa el tzan u ch'ise' tu vavatze',» ma chaj ex la etale'? ¡Tul il u potzo'm ile' ato'k tu vevatze'! ¡Ex kuxh ka'vatz! Eteesataj u potzo'me' tu vevatze' b'axa. As a'n la uch etilat ve't u ch'ise' tivatz vetitz'in etatzike'. As la eteesa ve't el.
42006043	As jit b'a'ne' u tze'e' uva' va'lexh ivatz ni taq'e'; as jit va'lexh u tze'e' uva' b'a'n vivatze' ni taq'e',
42006044	tan la exhlal unq'a tze'e' tul la vatzin tze'. As eche' la koj uch quxat umaj higuera ti' umaj ch'i'x; as mita'n la koj uch quxat umaj uuva ti' umaj vokkin ch'i'x.
42006045	Echat b'anel ta'n unq'a uxhchile', tan u b'a'nla aamae', as a' kuxh unq'a b'a'nla chaj txumb'ale' ni tel ch'u'l tu u taanxelale'. Pet ech koj u uxhchile' uva' va'lexh vitxumb'ale', tan a' kuxh u va'lexhe' ni tel ch'u'l tu u taanxelale'. As kam uve' at tu u taanxelal u uxhchile', as a'e' ni tal vitzi'e'.
42006046	¿As kam q'i uve': «¡Kub'aal Jesús! ¡Kub'aal Jesús!» chu kuxh ex sve, tul ye' nenima unq'a yole' uve' ni val sete?
42006047	Tuk val sete, tan jank'al u uxhchile' uve' ni tok ch'u'l sunk'atz as ni tab'i vunyole' as ninima uve' ni val ste,
42006048	as ech b'an ta'n u uxhchile' eche' uma'l u naj uva' kat ilak vikab'ale', tan kat ik'ot naj u jule'. As nimal kat taq' b'en naj u jule' techal kat ilej naj u sivane'. As kat ichab'a naj taq'at b'en u tz'aje' tetz u kab'ale' vi' u sivane'. As tul kat ul ve't uma'l u mam jab'al, as kat sipk'u ve't unq'a job'ich a'e'. As jank'al chit iyak'il u a'e' kat ul iputz' tib' ti' u kab'ale'. As ye'l u kab'ale' kat tiini, tan chab'amal ik'ujeb' u kab'ale' vi' u sivane'.
42006049	Pet ech koj unq'a uxhchile' uve' ni ab'in vunyole', as ye' ninima, tan ech b'an ta'n unq'a uxhchile' eche' uma't u naj uva' kat ilak vikab'ale' vi' u sanab'e', tan ye'l tz'aj kat taq' kan naj sjaq'. As tul uva' kat sipk'u ve't unq'a job'ich a'e', as kat pal tija ve't u a'e' u kab'ale'. As txumleb'al chit te'p ve't u kab'ale' kat ib'ana,— ti'k u Jesús.
42007001	As tul ya' ve't iyolon u Jesús xo'l unq'a tename', as q'aavik ve't ok Aak tu u Capernaúm.
42007002	As atik uma'l viq'esal unq'a sol tzitzi' uva' b'iitik kuxh ikam ve't uma'l vik'am ta'n uma'l u ch'o'm. As xo'nik chit vik'ame' ste.
42007003	As tul tab'i ve't viq'esal unq'a sole' itzib'lal u Jesús, as ichaj ve't b'en naj ka'l unq'a iq'esal unq'a tiaal Israel ti' b'en ijajat ve't chajnaj b'a'nil te u Jesús ti' uva' la ul ib'a'nxisa Aak vik'am viq'esal unq'a sole'.
42007004	As tul oon ve't unq'a iq'esal unq'a tiaal Israel k'atz u Jesús, as ijaj ve't chajnaj kuyb'al te Aak. As ech tal ve't chajnaj ile' te Aak: —La kujaj uma'l u b'a'nil see, pap, ti' uva' la b'en ab'a'nxisa uma'l vik'am viq'esal unq'a sole', tan b'a'ne' uva' la ab'an b'a'nil te naj, tan b'a'n itxumb'al naj.
42007005	As xo'n chit u kutename' te naj. As naje' kat b'anon isuuchil ti' ilakpu u atinb'ale' tetz nachb'al Tiixh,— ti'k chajnaj tal te u Jesús.
42007006	As b'en ve't u Jesús ti' chajnaj. As tul b'iitik toon ve't Aak k'atz vikab'al viq'esal unq'a sole', as ichaj ve't tzan viq'esal unq'a sole' ka'l unq'a tetz k'ultzi'. As ech ul tal chajnaj ile': —Pap, ni tal tzan viq'esal unq'a sole' see uva' ye' kuxh la akoolisa eeb' ti' oon tikab'al aak. As jit tetz aak uva' la oon axh tu vikab'al aak, tan nim aalche' ti' aak uva' ni tale'.
42007007	As ye'l tijle'm aak at pal see'. Esti'e' ye' ni tul aak savatz. Pet asoj la ab'an b'a'nil, as la kuxh aal b'en u yole' ti' ib'a'nxisal vik'am aake'. As tuk b'a'nxoje' vik'ame' uva' ni tale'.
42007008	As ni tal aak uva' at ib'ooq'ol aak uva' techal ninima aak. As at isol aak unpajte uva' techal ninima kam ni tal aak ste, tan asoj la tal aak te umaj visole': «Kuxh b'en,» chaj aak ste, as ma'te. Asoj: «Si'u,» chaj aak te uma't naj, as techal la ul naj vatz aak. Asoj la tal aak te umaj vik'ame': «B'an u vi'le',» chaj aak ste, as nib'ane',— ti'k chajnaj tal te u Jesús.
42007009	As tul tab'i ve't u Jesús u yole' uva' tal tzan viq'esal unq'a sole', as txuq'txun ve't Aak sti'. As isuchq'i ve't tib' Aak ti' isajit b'en unq'a tename' uve' xekik ti' Aak. As ech tal ve't Aak ile': —Ile' jik chit tuk val sete, tan ye'l umaj naj vile'te xo'l unq'a tiaal Israel uva' ech ik'ujb'a't ik'u'le' svi' eche' nib'an viq'esal unq'a sole',— ti'k Aak.
42007010	As tul q'aav ve't unq'a naje' tikab'al viq'esal unq'a sole', as b'a'nik ve't vik'am naje', tul oon ve't chajnaj.
42007011	As b'en ve't u Jesús tu uma't u tenam uva' Nain. As nimalik unq'a ichusulib' Aake' xekik sti' tuk' unq'a tename'.
42007012	As b'iitik kuxh toon ve't u Jesús tzi' u tename'. As til ve't Aak uva' chelemalik uma'l u kamnaj, tal uma'l u txakay ixoj. As ta'n chite' unch'i'til u tal u ixoje'. As a' chit mama'la tename' xekik ti' ixoj.
42007013	As til ve't Aak u ixoje'. As itxum ve't Aak ivatz ixoj. As ech tal ve't Aak ile': —Ye' kuxh oq' axh,— ti'k Aak.
42007014	As jetz'en ve't ok Aak k'atz unq'a uxhchile' uve' chelen tetz u kamnaje'. As ikan ve't ok Aak vikaaxha u kamnaje'. As txakeb' ve't chajnaj. As ech tal ve't Aak ile' te u kamnaje': —Chelem xaak, ile' tuk val see, ¡Txakpen!— ti'k Aak.
42007015	As ul ve't taama u xaake'. As xoneb' ve't naj. As xe't ve't naj yolon. As ech tal ve't u Jesús ile' te vitxutx u xaake': —As taq' ve't ok Aak u xaake' te vitxutxe' Il vaval ile' kat ulyu taama,— ti'k Aak.
42007016	As teq'o ve't taama unq'a uxhchile' skajayil ta'n uve' ib'an u Jesús. As ech tal ve't unq'a uxhchil ile' ti' toksal iq'ii u Tiixhe': —¡Kat ulyu ve't uma'l u q'ajsan tetz viyol u Tiixhe' sukuxo'l uva' nim chit talche'! As a' u Tiixhe' kat ulyu ve't sukuxo'l ti' kulochpe',— ti'k unq'a uxhchile' skajayil.
42007017	As oora kuxh pax ve't itzib'lal u Jesús tulaj unq'a tename' tu u Judea as tulaj unq'a ko'me' unpajte.
42007018	As tul tab'i ve't u Xhune' itzib'lal u Jesús kam uve' nik ib'an Aak, as imolo ve't tzan u Xhune' ka'va'l unq'a ichusulib'e'.
42007019	As ichaj ve't b'en u Xhune' chajnaj k'atz u Jesús ti' ich'otit chajnaj ste: —¿Ma axh u Cristo uva' alel kan uva' la uli? ¿Pet moj latel kutx'eb' tul uma'toj uxhchil? chaj ex la etale',— ti'k u Xhune'.
42007020	As tul oon ve't chajnaj k'atz u Jesús, as ech tal ve't chajnaj ile': —A' u Xhune' uve' nikat aq'on ku' unq'a uxhchile' xe' u a'e', as kat ichaj tzan o' ti' kuch'otit see uva': «¿Ma axh u Cristo uva' alel kan uva' la uli? ¿Pet moj latel kutx'eb' tul uma'toj uxhchil?»— ti'k chajnaj tal te u Jesús.
42007021	As tul a's chit ib'a'nxisat Aak unq'a aach'o'me', as nik ib'a'nxisa ve't Aak unq'a uxhchile' uve' nik ipaleb'e unq'a k'axk'oe' ta'n unq'a sub'ule'. As ye' saach unq'a tzote' kat ilon ve't ta'n Aak.
42007022	As ech tal ve't Aak ile' te unq'a ichusulib' u Xhune': —B'enoj etaltaj te u Xhune' kam uve' kat etila as kam uve' kat etab'i, tan ni tilon ve't unq'a uxhchile' uva' tzotike; as nixaan ve't unq'a uxhchile' uva' ko'xike; as unq'a uxhchile' uve' atik ok ch'a'k chin sti', as kat txanyu ve'te'; as ni tab'in ve't unq'a uxhchile' uva' ye' nik tab'ine'; as kat ulyu ve't taama unq'a kamnaje'. As ni talax ve't u b'a'nla yole' te unq'a meeb'a'e'.
42007023	As achveb'al chit u uxhchile' uva' ye' la ka'kab'in taama ti' ik'ujb'a't ik'u'l svi',— ti'k u Jesús tal te chajnaj.
42007024	As q'aav ve't unq'a ichusulib' u Xhune'. As tal ve't u Jesús isuuchil u yole' ti' u Xhune' xo'l unq'a tename'. As ech tal ve't Aak ile': —¿Kam kat b'ex etil ti' u Xhune', tul atik tu u tzuukin tx'ava'e'? ¿Ma kat b'ex etil umaj uxhchil uva' ech vitxumb'ale' eche' vi'oj aa uva' niliiq'a'ch ta'n u kajiq'e'?
42007025	¿Pet moj kat b'ex etil umaj uxhchil uva' vejel chit tib' tuk' u toksa'me'? Ye'le ta', tan jank'al unq'a naje' uve' vejel chit tib' tuk' u toksa'me', as a' kuxh atkat chajnaje' tulaj ikab'al unq'a ijlenaale'. As nimal b'a'nla chaj kam at xe' chajnaj.
42007026	¿Pet kam kat b'ex etil ti' u Xhune'? ¿As moj umaj u q'ajsan tetz viyol u Tiixhe' kat etila? Kano. An chite', tan q'ajsan tetz viyol u Tiixhe' u Xhune'. As at pal u Xhune' ti' unjoltu unq'a q'ajsan tetz viyol u Tiixhe',
42007027	tan a' u Xhune' uva' ni tal u yole' uva' tz'ib'amal kan uva' ech ni tal ile': Tuk unb'axsa b'en uma'l u alol tetz vunyole' savatz. As a'e' la b'anon tuch u b'eye' savatz, ti'k u yole'.
42007028	As tuk val sete, tan ye'l uma'toj vatz tx'ava'illa uxhchil kat itz'eb'i uva' q'ajsan tetz viyol u Tiixhe', uva' nim talchu ti' u Xhune' uva' nik aq'on ku' unq'a uxhchile' xe' u a'e'. Pet ab'il uva' at tokeb'al xo'l u tename' uva' at jaq' u tijle'm u Tiixhe', as a' uxhchile' uva' at pal ti' u Xhune', k'uxh ye'l tijle'm ati,— ti'k u Jesús.
42007029	As tul tab'i ve't unq'a uxhchile' viyol u Jesús tuk' unq'a naje' uva' ni molon u puaj tetz u Roma, as ech tal ile': «Jik chit itxumb'al u Tiixhe',» ti'ke, tan ma'tik iku' unq'a uxhchile' xe' u a'e' ta'n u Xhune'.
42007030	Pet ech koj unq'a fariseo tuk' unq'a uxhchile' uva' chusel tib' ti' unq'a tzaq'ite', tan ye' kat inima chajnaj kam uva' nikat isa' u Tiixhe' ti' chajnaj. As ye' kat isa' ve't chajnaj uva' la taq' ku' u Xhune' chajnaj xe' u a'e'.
42007031	As ech tal ve't u Kub'aal Jesús ile' te chajnaj: —¿As ab'iste q'i la unb'an eela tuk' u txumb'ale' uve' neb'ane'?
42007032	Tan eela kuxh vetxumb'ale' tuk' unq'a xaake' uve' xonle'l tu k'ayib'al. As nisik'ine' tul nisaache'. As ech ni tal ile' svatzaj: «K'uxh kat qoq'sa unq'a aae' sevatz, as ye'l ex kat b'ix ex. As k'uxh kat kub'itza unq'a b'itze' uva' txumleb'al chittu', as ye'l ex kat oq' ex,» ti'k chajnaj.
42007033	As tul kat ul u Xhune', as nik ikuy iva'y. As ye' nik tuk'a u ta'l u uuvae'. As kat eteesa iq'ii, tan kat etala uva' sub'ul atik ok sk'atz.
42007034	As tul kat ul, as nitx'a'ne', as ni tuk'a u ta'l u uuvae'. As netal ve't sti' uva' b'ich' uul chittu', as tetz k'ultzi' tib' tuk' unq'a molol puaje' tetz u Roma, as tuk' unq'a uxhchile' uva' aapaav sevatz.
42007035	Pet ech koj uve' la val sete, tan a' la etexhlakat u jikla txumb'ale' ti' uve' nunb'ane' as tuk' uve' kat ib'an u Xhune',— ti'k u Jesús.
42007036	As ijaj ve't uma'l u fariseo b'a'nil te u Jesús uva' la b'en Aak tx'a'noj tikab'al naj. As tul oon Aak tikab'al naj, as xoneb' ve't ok Aak k'atz u meexhae'.
42007037	As atik uma'l u yana'sla ixoj tu u tename'. Tul tab'i ve't ixoj uva' nikat itx'a'n u Jesús tikab'al u fariseo uva' Simón, as teq'o ve't ixoj u tx'umtx'ulla tz'akab'ale' tu uma'l u b'a'nla lemeeta.
42007038	As peseb' ve't ok ixoj k'atz toj u Jesús. As xe't ixoj oq'oj. As itx'aa ixoj u ti' toj Aake' ta'n u ta'l ivatze'. As itzajsa ve't ixoj ta'n u xi'l ivi'e'. As itz'ub' ve't ixoj u ti' toj Aake' tul nik toksa ixoj u tx'umtx'ulla tz'akab'ale' ti' u toj Aake'.
42007039	As u fariseo uva' kat sa'b'elan u Jesús ti' u tx'a'o'me', as tul kat til naj uva' kam kat ib'an u ixoje', as kat titz'a naj «Asoj q'ajsan tetz viyol u Tiixhe' u naje', as la tootzi naje' ta' uva' eesan kuxh tib' u ixoje' tu b'ey. As tul nu kuxh ikano'k ixoj naj.»
42007040	As ech tal ve't u Jesús ile' te u fariseo: —Simón, tuk val uma'l u yol see,— ti'k u Jesús. —Al b'a sve, Chusul,— ti'k naj.
42007041	As ech tal ve't u Jesús ile' te naj: —Atik ka'va'l u naj uva' atik itx'oj xe' uma'l u naj uva' nik aq'on puaj sk'am. As uma'l naj vinaj o'l k'alal (500) q'ii aq'on itx'oj naj atike; uma't naj laval toxk'al (50) kuxh q'ii aq'on itx'oj naj unpajte.
42007042	As isotzsa kuxh ve't u naje' ipaav chajnaj skaab'il ti' vitx'oje', tan ye' nikat toleb' chajnaj ti' ichooat vitx'oje'. As al sve, Simón, ¿ab'iste ka'va'l u naje' uva' atik itx'oj uva' maas kat xo'nin ve't u naje' uve' kat sotzsan vipaav chajnaj ti' vitx'oje'?— ti'k u Jesús tal te u Simón.
42007043	As ech tal ve't u Simón ile': —A' u naje' uve' nimal itx'oj atike, as a' naje' kat xo'nin ve't u naje' uve' nimal ipaav kat sotzsali,— ti'k u Simón. —An chite' ta' uve' naale',— ti'k u Jesús.
42007044	As isuchq'i ve't tib' Aak. As ika'ya ve't Aak u ixoje'. Ech tal ve't Aak ile' te u Simón: —¿Ma kat eella' kam uva' kat ib'an u ixoje'? Tan tul kat ok ch'u'l in tu vakab'ale', as ye' kat aaq' unb'ooj tx'aab'al ti' voj. Pet ech koj ixoj, tan kat itx'aal ve't ixoj u ti' voje' ta'n u ta'l ivatze'. As kat itzajsal ixoj ta'n u xi'l ivi'e'.
42007045	As mita'n ye' kat atz'ub' txala untzi' tul kat ok ch'u'l in tu vakab'ale'. Pet ech koj u ixoje', tan ye' niya'sa ixoj itz'ub'at u ti' voje'.
42007046	As ye'l umaj tx'umtx'ulla tz'akab'al kat ooksa svi'. Pet ech koj u ixoje', tan kat toksal ve't ixoj u tx'umtx'ulla tz'akab'ale' ti' u voje'.
42007047	As tuk val see, Simón: Kat sotzyu ve't vipaav u ixoje'. Pet atik sk'u'l ixoj uva' nimal chit vipaav ixoj atike. Esti'e' uva' tul kat unsotzsa ipaav ixoj, as maas chit xo'n ve't in te ixoj. Pet ab'il uve' b'iil kuxh vipaave' ni tal je' ste, as tul kat unsotzsa ve't vipaave', as b'iil kuxh kat ixo'ni ve't in u uxhchile',— ti'k u Jesús.
42007048	As ech tal ve't u Jesús ile' te ixoj: —Kat sotzyu ve't vapaave',— ti'k Aak.
42007049	As ech tal ve't je' unjoltu unq'a uxhchil ile' ste uve' atik ok vatz u meexhae' k'atz u Jesús: —¿Kam tijle'me' q'i u naje' ti' uva' nisotzsa naj ipaav unq'a uxhchile' uve' ni tale'?— ti'k chajnaj.
42007050	As ech tal ve't u Jesús ile' te ixoj: —Kat q'alpiy axh vatz vapaave', tan ti' uva' kat ak'ujb'a' ak'u'l svi'. As b'a'n ve't aatin tuk' u Tiixhe' tuk' vachi'ole' ti' ab'ene'— ti'k u Jesús.
42008001	As xamtik ve't stuul, as nikat ixaan ve't u Jesús tuk' kab'laval unq'a ichusulib'e' tulaj unq'a tename' as tulaj unq'a talaj tename'. As nikat ipaxsa ve't Aak u b'a'nla yole' ti' tok unq'a uxhchile' xo'l u tename' uva' at jaq' u tijle'm u Tiixhe'.
42008002	As xekik ka'l unq'a ixoj ti' u Jesús uva' ma'tik teesat Aak unq'a sub'ule' sk'atz tuk' ka't unq'a ch'o'me'. As antik u Ma'le' uva' aa Magdala uva' ma'tik teesat Aak vujva'l unq'a sub'ule' sk'atz.
42008003	As antik u Xhive' uve' xekik ti' u Jesús, u tixqel u Chusa uva' k'ujlike ti' tilat unq'a tetz u ijlenaale' uva' Herodes. As antik u Susana tuk' ka't unq'a ixoj unpajte. A' cha'mae' nikat lochon u Jesús tuk' unq'a tx'iib'al iq'iie'.
42008004	Ye' saach unq'a uxhchile' kat tzaa tulaj unq'a tename'. As kat imol tib' ti' u Jesús. As ech tal ve't Aak ile' tul tal Aak uma't u k'uchuvatz:
42008005	—B'ex ve't uma'l u naj avoj. As tul av naj, as at unq'a iiae' uva' echik toon tu b'ey. As kat pach'li. As tul ul ve't unq'a tz'ikine' tu almika', as ijuna ve't txoo.
42008006	As at unq'a iiae' uva' kat oon xo'l k'ub'. As tul kat b'uuq'i, as oora chit kat tzaj ve'te', tan ti' uva' tzaji kuxh u tx'ava'e' xo'l unq'a k'ub'e'.
42008007	As at unq'a iiae' ech toon xo'l unq'a ch'i'xe'. As tul kat b'uuq'i, as eela ich'ii tuk' u ch'i'xe'. As kat isoka ve't unq'a ch'i'xe' u chikoe'.
42008008	As at unq'a iiae' ech toon tu b'a'nla tx'ava'. As tul kat b'uuq'i, as o'k'alal (100) ivatz ti' junun vi'l kat taq'a,— ti'k u Jesús. As tul nik tal Aak unq'a yole', as taq' ve't je' Aak tuul ivi'. As ech tal ve't Aak ile': —Ab'iste ex uva' nepal tu vunyole', as etab'itaj uve' ni vale',— ti'k u Jesús tal xo'l unq'a tename'.
42008009	As ich'oti ve't unq'a ichusulib' u Jesús uva' kam isuuchil u k'uchuvatze' uve' nik tal Aak.
42008010	Ech tal ve't u Jesús ile': —As sete tuk valkat isuuchil uva' ye'xheb'il ootzin tetz ti' uva' kam tok unq'a uxhchile' xo'l vitenam u Tiixhe' uva' ni til Aak isuuchil. Pet tuk' kuxh k'uchuvatz nunchusunkat xo'l unq'a tename'. Esti'e' uva' k'uxh ni tile' kam uve' nunb'ane', as k'uxh ni tab'i unq'a yole' uva' ni vale', as ye' nipal stuul.
42008011	As ech isuuchil u k'uchuvatz ile' uve' kat vala: Tan unq'a iiae' uve' kat vala, as a'e' viyol u Tiixhe'.
42008012	As unq'a iiae' uve' ech toon tu b'ey, as a' ni tokkate' ti' unq'a uxhchile' uve' ni ab'in viyol u Tiixhe'. As tul ma't tab'it u yole', as kat ul u tx'i'lanaje' ti' teesat el u yole' tu u taanxelal u uxhchile'. Esti'e' uva' ye' ninima u uxhchile' viyol u Tiixhe'. As ye' la sotz ve't ipaav.
42008013	As unq'a iiae' uve' ech toon xo'l unq'a k'ub'e', as a' ni tokkate' ti' unq'a uxhchile' uve' ni ab'in viyol u Tiixhe'. As tul ni tab'i u yole', as nichiib' sti'. As ni tok u yole' tu u taanxelal. As ech unq'a uxhchile' eche' u iiae' uva' ye' kat palik b'en u taq'ile' tu u tx'ava'e', tan ye' kat yak'in u yole' tu u taanxelal unq'a uxhchile'. As ye'xh jatva'l q'ii kat inima u yole', tan tul kat ul unq'a k'axk'oe' ti' unq'a uxhchile', as kat teesa ve't kan tib' ti' u yole'.
42008014	As unq'a iiae' uve' ech toon xo'l unq'a ch'i'xe', as a' ni tokkate' ti' unq'a uxhchile' uve' kat ab'in viyol u Tiixhe'. As tul kat pal ve't unq'a q'iie', as kat sotz ve't viyol u Tiixhe' tu u taanxelal unq'a uxhchile', tan nu kuxh ixaansa taama ti' unq'a vee' vatz u tx'ava'e', tuk' ti' u tx'iib'al q'iie', as tuk' u tacha'v vichi'ole'. Esti'e' ye' kat yak'in u yole' tu u taanxelale' eche' umaj tze' uva' ye' nivatzine'.
42008015	Pet ech koj unq'a iiae' uve' ech toon tu u b'a'nla tx'ava'e', tan a' ni tokkate' ti' unq'a uxhchile' uva' b'a'n itxumb'al, as ye'l u va'lexhe' ni titz'a, as ni toksa taama ti' inimat unq'a yole' uva' nichuspu ste. As niyak'in ve't u yole' tu u taanxelal unq'a uxhchile'. As k'uxh kam kuxh nipaleb'e, as ye' niya'sa inimata'.
42008016	As tul la imatx umaj uxhchil umaj xamal, as ye' la uchi uva' la imuj u xamale' jaq' umaj uk'al moj jaq' umaj ch'ach. Pet la aq'ax je' vi' u matxb'ale'. As ab'il uva' la ok tu u kab'ale', as la til ve't u uxhchile' u xamale'.
42008017	As echat tuk ib'an unq'a yole' uve' ni val sete, tan jank'al unq'a yole' uva' ye'xheb'il ootzinik tetz as techal la ootzili. As jank'al unq'a yole' uva' mujelike as techal la ootzil ve't cheel, tan techal la el ch'u'l vatz u saje'.
42008018	As etab'itaj u yole' uve' ni vale', tan ab'il uva' ni toksa taama ti' inimat u yole', k'uxh b'iil kuxh nipal stuul, as aal la chee itxumb'al sti'. Pet ech koj u uxhchile' uva' ye' ni toksa taama ti' tab'it u yole' as tuk' ti' inimata', as aal la sotzsal ve't u yole' sk'u'l uva' nipal stuul, uva' ni tal je' ste,— ti'k u Jesús.
42008019	As oon ve't vitxutx u Jesús tuk' unq'a titz'in Aake'. As jit uch tok cha'ma k'atz u Jesús, tan a' chit mama'la tename' atik ok k'atz Aak.
42008020	As b'ex alpo te Aak uva': —Il ak atxutx at ti'e'l kab'al tuk' unq'a eetz'ine'. As nisa' aak iyolon see,— ti'k ch'elel u Jesús.
42008021	As ech tal ve't Aak ile': —Jank'al unq'a uxhchile' uve' ni ab'in viyol u Tiixhe' as ninima, as ech tatine' eche' untxutx, as ech tatine' eche' vitz'in,— ti'k Aak.
42008022	As tu uma'l u q'ii, as ok ve't u Jesús tuk' unq'a ichusulib'e' tu uma'l u barco. As ech tal ve't Aak ile' te chajnaj: —Ko'naj jalit u mar,— ti'k Aak. As b'en ve't Aak tuk' chajnaj.
42008023	As tul nik ixaan ve't u barco vi' u a'e', as vat ve't u Jesús. As xe't ve't uma'l u mam kajiq' vi' u mar. As va'lik chit ipilq'ut ve't tib' u a'e' ta'n u kajiq'e'. As mama'la k'axk'o nik ipaleb'e unq'a ichusulib' Aake', tan b'iit kuxh ye' nik inoo ve't u barco ta'n u a'e'. As b'iit kuxh ye' nikat ib'en u barco xe' u a'e'.
42008024	As b'ex ib'ey ve't chajnaj u Jesús. As ech tal ve't chajnaj ile' te Aak: —¡Chusul! ¡Chusul! ¡Tuk b'enoj ve't o' xe' u a'e'!— ti'k chajnaj. As txakpu ve't u Jesús. As iyaa ve't Aak u kajiq'e' tuk' u a'e'. As yak kuxh taneb' ve't u kajiq' jab'ale'. As liib' ve't u mar.
42008025	As ech tal ve't u Jesús ile' te chajnaj: —¿Kam kat eb'ana uva' ye' kat ek'ujb'a' ek'u'l svi'?— ti'k Aak. As va'lik chit ixo'v ve't chajnaj. As samun kuxh ve't chajnaj ti' uve' ib'an u Jesús. As ech tal ve't chajnaj ile' svatzaj: —¡Nim chit u tijle'm Aake', tan ninimal Aak ta'n u kajiq' jab'ale' tuk' u mar, tul ni tal Aak umaj yol ste!— ti'k chajnaj.
42008026	As oon ve't u Jesús tuk' chajnaj tu vitx'ava' unq'a aa Gadara uva' echen jalit u mar tu u Galilea.
42008027	As tul el ve't ch'u'l u Jesús tu u barco tuk' chajnaj, as ul ve't uma'l u naj uva' aa Gadara ti' ik'ulpu Aak. As ye'l toksa'm naj atik ok sta'n, tan na'xnik tok ve't sub'ul sk'atz. As ye'l naj jejle'l koj tu umaj kab'al. Pet a' kuxh atikkat naj tu uve' nik imujlukat unq'a kamnaje'.
42008028	As tul kuxh til ve't naj Aak, as ku' naj qaaloj vatz Aak. As taq' ve't je' naj tuul ivi'. As ech tal naj ile': —¿Kam asa' sve, Jesús, iK'aol Tiixh uva' at tu almika' uva' nim talche'? B'an b'a'nil sve. Ye' aq' b'en in tu k'axk'oe',— ti'k naj,
42008029	tan ti' uva' ma'tik talat u Jesús uva' la el u sub'ule' k'atz u naje', tan na'xnik tok ve't u sub'ule' k'atz naj. As k'uxh jatpajul kuxh nikat iqitzpu iq'ab' naj tuk' toj naj ta'n kateena, as nikat irat' naj u kateenae'. As nikat teq'o u sub'ule' naj tulaj unq'a tzuukin tx'ava'e'.
42008030	As ech tal ve't u Jesús ile' te u sub'ule': —¿Kam ab'ii?— ti'k Aak. As ech tal ve't u sub'ul ile': —Legión unb'ii,— ti'k u sub'ule', tan ti' uva' ye' saach ixaan unq'a sub'ule' uve' atik ok k'atz naj.
42008031	As ijaj ve't unq'a sub'ule' kuyb'al te u Jesús uva' ye' la ichaj b'en Aak unq'a sub'ule' tu nimla tokkin jule'.
42008032	As atik unjolol unq'a chicham uve' nikat ik'uachine' vatz uma'l u tal vitz. As ijaj ve't unq'a sub'ule' kuyb'al te u Jesús uva' la ok unq'a sub'ule' ti' unq'a chichame'. As taq' ve't Aak tokeb'al unq'a sub'ule' ti' unq'a chichame'.
42008033	As el ve't ch'u'l unq'a sub'ule' k'atz u naje'. As ok ve't unq'a sub'ule' ti' unq'a chichame'. As ooj ve't txoo skajayil. As isuti ve't b'en tib' txoo xe' u mar ta'n unq'a sub'ule'. As kam ve't txoo skajayil.
42008034	As tul til ve't unq'a xeen chichame' ikam unq'a chichame', as oora chit kat ooj ve't chajnaj. As b'ex tal ve't chajnaj te unq'a aatename' tuk' te unq'a uxhchile' uve' tulaj unq'a talaj tename'.
42008035	As b'ex til ve't unq'a tename' kam uve' uchi. As tul oon ve't unq'a tename' k'atz u Jesús, as til ve'te' uva' xonlik ve't u naje' k'atz toj u Jesús. As teq'o ve't taama chajnaj, tan atik ve't ok toksa'm u naje'. As b'a'nik ve't iyolon naj, tan ma'tik tel ve't unq'a sub'ule' k'atz naj.
42008036	As tal ve't unq'a uxhchile' isuuchil uva' kat ilon kam uve' kat uchi uva' kat ib'a'nxisa u Jesús u naje' uve' atik ok unq'a sub'ule' sti'.
42008037	As ye' saach unq'a tename' tzaa tulaj unq'a talaj tename' tu u Gadara ti' ul tilata' kam uva' kat uchi. As ijaj chajnaj b'a'nil te u Jesús uva' la el ve't Aak tu u tx'ava'e', tan ti' uva' va'lik chit ixo'v chajnaj ta'n uve' kat ib'an Aak. As ok ve't Aak tu u barco ti' iq'aav ve'te'.
42008038	Ech koj u naje' uva' ma'tik teesat u Jesús unq'a sub'ule' sti', as ijaj ve't naj b'a'nil te Aak uva' la xekeb' naj ti' Aak. As ech tal ve't Aak ile' te naj:
42008039	—Kuxh takab'al k'atz unq'a aatine'. Kuxh al ste uva' kam unq'a nimla b'a'nile' kat ib'anlu u Tiixhe' see,— ti'k u Jesús. As b'en ve't naj. B'ex tal ve't naj tu vitename' skajayil kam u b'a'nile' uve' kat ib'an u Jesús te naj.
42008040	As tul kat q'aavik ve't el tzan u Jesús jalit u mar, as a' chit mama'la tename' nikat itx'eb'on ti' Aak. As va'lik chit ichiib' ve't unq'a tename' ti' ik'ulat Aak.
42008041	As b'ex oonoj uma'l u naj vatz Aak uva' Jairo ib'ii uva' nik b'ooq'olin u atinb'ale' tetz nachb'al Tiixh. As qaaeb' ve't naj vatz Aak. As ijaj naj b'a'nil uva' la b'en Aak ti' naj tu vikab'ale',
42008042	tan b'iitik kuxh ikam vas ime'al naje' ta'n ch'o'm. As unch'i'til kuxh vas ixvaak naje' atike uva' kab'lavalik kuxh iyaab'. As tul b'en ve't u Jesús ti' naj, as mama'la tename' nikat ipoch' ve't tib' ti' Aak tu b'eye'.
42008043	As atik ok uma'l u ixoj xo'l unq'a tename' uva' kab'lavaxnik yaab' ixe't ixoj ch'o'noj, tan a' vitx'aao u ixoje' ye' nikat iya'e'. As ma'tik kuxh isotzsat ixoj vipuaje' ta'n unq'a aatz'ake'. Pet ye'xheb'il kat oleb' ti' itz'akal ixoj.
42008044	As jetz'en ve't ok ixoj ti' iqul u Jesús. As ikan ve't ok ixoj u toksa'm Aake'. As yak kuxh ya' ve't vitx'aao ixoje' sk'atz.
42008045	As ech tal ve't Aak ile' xo'l unq'a tename': —¿Ab'il kat kanon u voksa'me'?— ti'k u Jesús. Ech tal unq'a tenam ile': —Ye'xheb'il ni kanon u ooksa'me',— ti'k chajnaj. As ech tal ve't u Lu' ile' tuk' unq'a uxhchile' uva' xekik ti' Aak: —¿Kam q'ii, Chusul, uva': «¿Ab'il kat kanon u voksa'me'?» chu kuxh axh naale'? As tul il u mama'la tename' nipoch' tib' see',— ti'k u Lu'e'.
42008046	As ech tal u Jesús ile': —Ye'le, pet at uma'l u uxhchil kat kanon in, tan kat unnachlu tel iyak'il u b'a'nile' sunk'atz,— ti'k u Jesús.
42008047	As til ve't ixoj uva' ye' la uch imujat ve't tib' ixoj vatz Aak. As ku' ve't ixoj qaaloj vatz Aak, tan va'lik chit it'unt'uch ve't ixoj ta'n xo'vichil. As tal ve't tib' ixoj vatz unq'a tename' uva' kam sti' ikankat ixoj u toksa'm Aake'. As tal ve't ixoj uva' oora kuxh kat el u ch'o'me' ti' ixoj ta'n Aak.
42008048	As ech tal ve't u Jesús ile' te ixoj: —Ixoj, kat elyu ve't u ch'o'me' see', tan ti' uva' kat ak'ujb'a' ak'u'l svi'. As kuxh ve'te'. Acha'v ab'ene' tuk' vib'a'nil u Tiixhe',— ti'k u Jesús tal te u ixoje'.
42008049	As antelik kuxh iyolon Aak tuk' ixoj, tul b'ex uloj uma'l vik'am u Jairo uva' b'ooq'ol tu u atinb'ale' tetz nachb'al Tiixh. As ech tal ve't naj ile' te u Jairo: —Kat kamyu ve't vas ame'ale'. As ye'xhkam kuxh aal ve't te u Chusule',— ti'k naj.
42008050	As tul tab'i ve't u Jesús viyol vik'am u Jairo, as ech tal ve't Aak ile' te u Jairo: —Ye' kuxh xo'v axh. Pet k'ujb'a' ak'u'l svi'. As tuk b'a'nxoje' vas ame'ale',— ti'k Aak.
42008051	Tul oon ve't u Jesús tu vikab'al u Jairo, as jit ik'ulo'k Aak unq'a tename' sti'. Pet ta'n kuxh u Lu'e' tuk' u Jacob tuk' u Xhune' teq'o ok Aak sti' tuk' vib'aal u xvaake' tuk' vitxutxe'.
42008052	As jank'al unq'a uxhchile' uve' b'ex ilon u kamnaje' as va'lik chit toq' ve't ta'n txumu'm. As ech tal ve't u Jesús ile': —Ye' kuxh oq' ex, tan ye'l u xvaake' kamnal koj. Pet vatik kuxhe',— ti'k Aak.
42008053	As itze'le kuxh unq'a uxhchile' viyol Aake', tan ma'tik tilat unq'a uxhchile' uva' ma'tik ikam u xvaake'.
42008054	As itxey ve't Aak iq'ab' u xvaake'. As taq' ve't je' Aak tuul ivi'. Ech tal Aak ile' te ixoj: —¡Xvaak, txakpen!— ti'k Aak.
42008055	As yak kuxh ul ve't taama u xvaake'. Txakpu ve't ixoj. As tal ve't u Jesús uva' la aq'ax ve't techb'ub'al ixoj.
42008056	As sotz ve't ik'u'l vitxutx u xvaake' tuk' vib'aale'. As tal ve't Aak te cha'ma uva' ye'xh katil la talkat cha'ma kam uve' kat ib'an Aak.
42009001	As imolo ve't tzan u Jesús kab'laval unq'a ichusulib'e'. As taq' ve't Aak tijle'm chajnaj ti' teesal unq'a sub'ule' k'atz unq'a uxhchile' as ti' ib'a'nxisat unq'a aach'o'me'.
42009002	As ichaj ve't b'en Aak chajnaj ti' ib'a'nxisat unq'a aach'o'me' as ti' talat isuuchil te unq'a tename' ti' uva' kam tok unq'a uxhchile' xo'l u tename' uva' at jaq' u tijle'm u Tiixhe'.
42009003	Ech tal Aak ile' te chajnaj: —Kamini'k eteq'o tu b'ey. Eteq'ok ekaroote; eteq'ok etx'u'y; eteq'ok epuaj, as mita'n ech'expub' eti'.
42009004	As ab'iste umaj kab'al uva' la k'ulpukat ex as la atin ex tzitzi'. As techanal la el ch'u'l ex tu u tename', as a'n la etaq' kan u kab'ale'.
42009005	Asoj at umaj tenam uva' ye' la k'ulpukat ex, as la el ch'u'l ex tzi' u tename'. As la echitu el u pojoe' ti' vetoje' texhlal tetz uva' ye' b'a'n vitxumb'al unq'a tename' vatz u Tiixhe',— ti'k u Jesús.
42009006	As b'en ve't chajnaj tulaj unq'a tename' as tulaj unq'a talaj tename'. As katil uve' nikat ipalkat chajnaj, as nikat ipaxsa ve't chajnaj u b'a'nla yole' ti' u Jesús. As nikat ib'a'nxisa chajnaj unq'a aach'o'me'.
42009007	As u Herodes uva' k'ujlik kan ti' tilat isuuchil kajva'l unq'a tename' ta'n u ijlenaale' tu u Roma, as tul tab'i ve't naj itzib'lal unq'a nimla b'a'nile' uva' nikat ib'an u Jesús, as sotz ve't ik'u'l naj, tan at unq'a tename' nikat alon uva' kat ulyu ve't taama u Xhune' unpajte.
42009008	As at unka'te nik alon uva' a' u Elías, u q'ajsan tetz viyol u Tiixhe', uve' kat ulya. As at ka't uxhchil nikat alon uva': —Kamal kat ul taama uma'toj q'ajsan tetz viyol u Tiixhe' uva' kat ul na'ytzan,— ti'k unq'a uxhchile'.
42009009	Pet ech tal ve't u Herodes ile': —As ine' kat alon uva' kat tzok'pik el ivi' u Xhune'. ¿As ab'istee' q'i u naje' uve' ye' kuxh saach unq'a yole' uve' ni vab'i sti'?— ti'k u Herodes. As nikat ichuk ve't naj txumb'al ti' tootzit naj u Jesús.
42009010	As tul q'aavik ve't tzan kab'laval unq'a apóstol, as tal ve't ok chajnaj te u Jesús uva' kam b'ex ib'an chajnaj. As teq'o ve't b'en Aak chajnaj tu uma'l u atinb'al uva' ye'likkat tenam, najlich u tenam uva' Betsaida.
42009011	As tul tab'i ve't unq'a tename' uva' atik u Jesús tzitzi', as b'ex ichuk ve't unq'a tename' Aak. As ik'ul ve't Aak unq'a tename'. As tal ve't Aak isuuchil ste ti' uva' kam tok unq'a uxhchile' xo'l u tename' uva' at jaq' u tijle'm u Tiixhe'. As kat ib'a'nxisa ve't Aak unq'a aach'o'me'.
42009012	As tul ku' ve't q'ii, as jetz'en ve't ok kab'laval unq'a ichusulib' Aake' sk'atz. As ech tal ve't chajnaj ile' te Aak: —Al te unq'a tename' uva' la b'en ichuk techb'ub'al tuk' ivatb'al tulaj unq'a talaj tename' uve' najli, tan tzitza' kam koj ati, tan ye'l umaj kab'al at tzitza',— ti'k chajnaj.
42009013	As ech tal ve't u Jesús ile': —Ye'le, pet ex la aq'on ipaan unq'a tename',— ti'k Aak. As ech tal ve't chajnaj ile': —As ye'l paan eq'omal sqa'n ti' itzujb'el unq'a tename' skajayil. Pet o'va'l kuxh paan ati tuk' ka'va't txay. ¿Pet moj a' naale' uva' la b'en kuloq' techb'ub'al unq'a tename' skajayil?— ti'k chajnaj.
42009014	Kamal o'va'l mil unq'a naje' atike. As ech tal ve't Aak ile' te unq'a ichusulib'e': —Etaltaj te unq'a tename' uva' la xoneb' skajayil. As laval toxk'al (50) uxhchil tu junun t'uub'ul la eb'ane',— ti'k Aak.
42009015	As ib'an ve't chajnaj kam uve' tal Aak. As tal ve't chajnaj ixoneb' unq'a tename' skajayil.
42009016	As itxey ve't Aak o'va'l unq'a paane' tuk' ka'va't unq'a txaye'. As ka'yik ve't je' Aak tu almika'. As taq' ve't Aak ta'ntiixh te u Tiixhe' sti'. As ijatx ve't Aak. As taq' ve't Aak te unq'a ichusulib'e' ti' uva' la ijatx ve't chajnaj xo'l unq'a tename'.
42009017	As tul ma'tik itx'a'n unq'a tename' sb'a'n skajayil, as imol ve't unq'a ichusulib' Aake' kab'lavat xu'k unq'a ya'l paane'.
42009018	As tu uma'l u q'ii, as teesa el tib' u Jesús tuk' unq'a ichusulib'e' ti' inachat Tiixh. As ech tal ve't Aak ile' te chajnaj: —¿Kam u vijle'me' uve' ni tal unq'a tename'?— ti'k Aak.
42009019	Ech tal ve't chajnaj ile': —At uxhchil ni alon uva' axh u Xhune' uva' nik aq'on ku' unq'a uxhchile' xe' u a'e'; at ka't uxhchil ni alon uva' axh u Elías; as at ka't uxhchil ni alon uva' axh uma'toj u q'ajsan tetz viyol u Tiixhe' uva' kat ul taama unpajte,— ti'k unq'a ichusulib' Aake'.
42009020	As ech tal ve't u Jesús ile': —¿Kano ex q'ii? ¿Kam u vijle'me' uve' netale'?— ti'k Aak. —Axhe' ta' u Cristo uve' kat ichaj tzan u Tiixhe',— ti'k u Lu'e' tal ve't te Aak.
42009021	As tal ve't Aak te chajnaj uva' ye'xheb'il la tal chajnaj ste uva' Aak u Cristo. As ika'pu Aak talat te chajnaj.
42009022	As ech tal ve't Aak ile' te chajnaj: —Techal chit la ipaleb'e unq'a k'axk'oe' tan la ixvali ta'n unq'a b'aal tename', tuk' unq'a iq'esal oksan iyol tenam vatz Tiixh, as tuk' unq'a uxhchile' uva' chusel tib' ti' unq'a tzaq'ite'. As la yatz'pi. As titoxvu q'ii la ul taama unpajte,— ti'k Aak.
42009023	As ech tal ve't Aak ile' xo'l unq'a tename': —Ab'iste ex uva' la esa' etoksat etib' sunk'atz, as jit vetxumb'ale' la etoksa. Pet a' uva' la eb'an jun q'ii kam uva' nunb'ane', k'uxh la epaleb'e k'axk'o as moj la kam ex svi',
42009024	tan ab'il uve' a' kuxh vitiichajile' ni titz'a vatz u tx'ava'e', as ye'l itiichajil k'atz u Tiixhe' la ib'ane'. Pet ab'il uva' la taq' vitiichajile' svi', as a'e' uve' at itiichajil k'atz Aak la ib'ane'.
42009025	¿As kam ib'a'nil q'i ti' umaj uxhchil uva' la itx'ak u vatz tx'ava'e' skajayil, as tul ye'l itiichajil at k'atz u Tiixhe' as la kuxh tz'ejxe'?
42009026	As ab'il uva' la ch'ixvu vatz unq'a tename' ti' talat uva' nimamal ve't in sta'n as nimamal vunyole' sta'n, as la ch'ixvu ve'te' vatz unpajte. As ye'l tokeb'al sunk'atz tul la ku' ch'u'l in tu almika' as la litz'lo'lan u vuleb'ale', as la ilitz'lo'lan vunB'aale' tuk' unq'a tiixhla ángele'.
42009027	As jik chit tuk val sete, tan at jolol ex uva' at ex tzitza' uva' ye'xnaj kam ex tul la ilej ve't u q'iie'. As la etil ve'te' uva' at tijle'm u Tiixhe',— ti'k u Jesús tal xo'l unq'a tename'.
42009028	As vaaxil ve't q'ii stuul uva' talat u Jesús unq'a yole', as teq'o ve't Aak u Lu'e' sti', tuk' u Xhune', tuk' u Jacob vi' uma'l u vitz ti' inachat Tiixh.
42009029	As tul nikat inach Aak Tiixh, as jalpu ve't ika'y Aak vatz chajnaj. As va'lik chit ilitz'lo'lan u toksa'm Aake'. As va'lik chit ipolal unpajte.
42009030	As chee ve't ka'va'l unq'a naj vatz Aak. As yolon ve't chajnaj tuk' Aak. As a'e' u Moisés tuk' u Elías.
42009031	As va'lik chit ilitz'lo'lan ti'. A' nikat iyole' tuk' u Jesús uva' kam ikam Aak tuk kamoj tu u Jerusalén.
42009032	As k'uxh atik vata'm tivatz u Lu'e' tuk' ka'va't vimoole', as chajnaj chit ye' kat vati. As islik kuxh chajnaj tul til ve't chajnaj ilitz'lo'lan u b'a'nile' ti' u Jesús. As til ve't chajnaj ka'va't unq'a naj uve' txaklik k'atz Aak.
42009033	As tul aalik ib'en ve't u Moisés tuk' u Elías, as ech tal ve't u Lu' ile' te Aak: —¡Chusul, b'a'ne' uva' la atin o' tzitza'! As la kulak oxvo'j tal pach ni vale': uma'l eetz; as uma't tetz u Moisés; as uma't tetz u Elías,— ti'k u Lu'e'. As tal kuxh u Lu'e' u yole', tan ye' nik titz'a kam uve' nik tale'.
42009034	As antelik kuxh iyolon u Lu'e' tul chee ve't uma'l u suutz' tiib'a chajnaj. As xo'v ve't chajnaj tul kat kaa chajnaj tu u suutz'e'.
42009035	As tab'i ve't chajnaj uma'l u tuul vi' tu u suutz'e' uva' ech ni tal ile': —¡A' vunK'aole' u vaa'! ¡As xo'n chit sve! ¡As a'e' la enima!— ti'k u tuul vi'e'.
42009036	As tul ya' ve't u tuul vi'e', as til ve't chajnaj uva' a'ik kuxh ve't u Jesús sijunal. As ye'l ve't uma'toj yol kat tal chajnaj. As nimal ve't q'ii stuul uva' ye'xheb'il kat tal chajnaj ste ti' uve' kat til chajnaj.
42009037	As ech q'ejal stuul, as ku' ve't ch'u'l u Jesús vi' u vitze' tuk' unq'a ichusulib'e'. As a' chit mama'la tename' ul k'ulun ve't Aak tu b'ey.
42009038	As uma'l u naj uva' atik xo'l unq'a tename', as taq' ve't je' naj tuul ivi'. As ech tal ve't naj ile': —¡Chusul, b'an b'a'nil! ¡Loch unch'i'til vas unk'aole'!
42009039	Tan chajpuul nixe't naj sik'in ta'n uma'l u sub'ul uva' ato'k sk'atz. As xo'veb'al chit isutil b'en tu tx'ava' ta'n u sub'ule'. As niyiku tib'. As ni tel xoj itzi'. As ye' nisa' u sub'ule' tel sk'atz. As va'l chit ik'axb'isat tib' ta'n u sub'ule'.
42009040	As kat unjaj b'a'nil te unq'a achusulib'e' uva' la teesa chajnaj u sub'ule' sk'atz. As ye' kat oleb' chajnaj,— ti'k u naje'.
42009041	As ech tal ve't u Jesús ile': —¡Ex chit b'a ye' nek'ujb'a' ek'u'l svi'! ¡As va'len kuxh vetxumb'ale'! ¿As ma tuk kuxh atinoj in b'a sexo'l uve' netitz'a? ¿As la kuxh kol tx'eb'on ve't in q'a seti' ti' uva' la ek'ujb'a' ek'u'l svi'? ¡Eq'o tzan vaxaake' sunvatz!— ti'k u Jesús.
42009042	As tul jetz'en ve't ok u xaake' k'atz u Jesús, as isuti ve't u sub'ule' u xaake' tu tx'ava' tuk' chit tx'i'tzi'l. As xo'veb'al chit iyikut ve't u sub'ule' naj. As iyaa ve't u Jesús u sub'ule'. As yak kuxh ib'a'nxisa Aak u xaake'. As taq' ve't ok Aak u xaake' te vib'aale'.
42009043	As teq'o ve't taama unq'a tename' skajayil, tan ti' uva' at tijle'm u Tiixhe' ti' ib'a'nxisal u xaake'.
42009044	—Etaq'taj chit vunyole' tevi' uva' tuk val sete, tan, as la aq'ax ok tiq'ab' unq'a uxhchile',— ti'k u Jesús.
42009045	As jit pal chajnaj tu u yole' uva' tal u Jesús, tan ye' kat taq' u Tiixhe' te chajnaj uva' la tootzi chajnaj isuuchil u yole' as ti' uva' la pal chajnaj stuul. As xo'v chajnaj ti' ich'otil isuuchil u yole' te u Jesús.
42009046	As xe't ve't unq'a ichusulib' u Jesús ti' iyolata' ti' uva' ab'iste naj nim talche' ti' unq'a imoole' la ib'ane'.
42009047	As na'lik ve't vatz u Jesús uva' kam nik tal taama chajnaj. As imolo ve't tzan Aak uma'l u tal xaak. As itxakb'a' ve't Aak u tal xaake' stxala.
42009048	As ech tal ve't Aak ile' te chajnaj: —Ab'il uva' tuk' vunb'iie' la ib'ankat umaj b'a'nil te umaj talaj intxa' eche' u tal xaak ila', as svee' la ib'ankat. As ab'il uva' la b'anon umaj b'a'nil sve, as jit kuxh svee' la ib'ankat. Pet ante' u chajol tzan vetze' la ib'an u b'a'nile' ste. As ab'il uva' la ich'oob'isa tib' tuk' vitxumb'ale' vatz vimoole', as a'e' nim talche' la ib'ane',— ti'k u Jesús.
42009049	As ech tal ve't u Xhun ile': —Chusul, kat qil uma'l u naj uva' tuk' vab'iie' ni teesakat el naj unq'a sub'ule' k'atz unq'a uxhchile'. As kat kuya'sa ve't kan te naj, tan ye'l naj xekel koj sqi',— ti'k u Xhune'.
42009050	Ech tal ve't u Jesús ile': —Ye' kuxh eya'sa kan te naj, tan ab'il uve' ye' nich'o'n taama sqi', as echene' sukuk'atz,— ti'k u Jesús.
42009051	As tul txantik kuxh ve't ilejat q'ii ti' ik'ulpik ve't je' u Jesús tu almika', as aya'l chit ik'u'l Aak ti' ib'en tu u Jerusalén.
42009052	As ichaj ve't b'en Aak ka'l unq'a naj tu uma'l u tal tenam uva' echen tu u Samaria ti' b'en ib'anat chajnaj tuch u atinb'ale' uva' la oonkat Aak.
42009053	As jit isa' unq'a aa Samaria uva' la atin Aak xo'l chajnaj, tan ti' uva' til chajnaj uva' yakik Aak ti' toksat iq'ii u Tiixhe' tu u Jerusalén.
42009054	As tul til ve't u Jacob tuk' u Xhune', as ech tal ve't chajnaj ile' te Aak: —¿Pap, ma nasa' uva' la qal iku' ch'u'l umaj xamal tu almika' ti' isotzsal unq'a tename' eche' ib'an u Elías?— ti'k chajnaj.
42009055	As isuchq'i ve't tib' u Jesús. As iyaa ve't Aak chajnaj. Ech tal ve't Aak ile': —Ye' paloj ex stuul uva' ab'il ni alon u yole' sete,
42009056	tan ye' kat ul ti' itz'ejxisal unq'a tename'. Pet ti' iq'alpule' kat ulkat,— ti'k Aak. As kat b'en ve't Aak tuk' chajnaj tu uma't tal tenam.
42009057	As tul nikat ixaan u Jesús tu b'ey tuk' unq'a ichusulib'e', as ech tal uma'l u naj ile' te Aak: —Pap, a' ni vale' uva' la xekeb' in see', katil kuxh uva' la b'enkat axh,— ti'k naj.
42009058	Ech tal u Jesús ile': —At ijul unq'a chisi. As echat unq'a tz'ikine' uva' nixich'an vatz u almika'e', tan at isok txoo. Pet ech koj tan ye'l ivitz' ati uva' la qaeb' ok sti',— ti'k u Jesús.
42009059	As ech tal ve't u Jesús ile' te uma't naj: —¡Xekeb'en svi'!— ti'k Aak. Ech tal ve't naj ile' te Aak: —Pap, lanal unmuj kan ak unb'aale' b'axa. As a'n la xekeb' in see',— ti'k naj.
42009060	Ech tal ve't u Jesús ile': —Imuje'n tib' unq'a uxhchile' svatzaj uva' kamnal u taanxelale' vatz u Tiixhe'. Pet ye' eetz sti'. Kuxh paxsa u yole' xo'l unq'a tename' ti' tok unq'a uxhchile' xo'l vitenam u Tiixhe' uva' ni til Aak isuuchil,— ti'k Aak.
42009061	As ech tal ve't uma't u naj ile' te u Jesús: —Pap, la xekeb' in see' ni vale'. As ma't unq'iila kan unq'a vatine' tu vunkab'ale',— ti'k naj.
42009062	As ech tal ve't u Jesús ile': —Ab'il uva' ni titz'a iq'aav ti' iqul as tul ma't toksat tib' sunk'atz, as ye' la uch tok xo'l u tename' uva' at jaq' u tijle'm u Tiixhe', tan eela vitxumb'al u uxhchile' tuk' umaj uxhchil uva' va'len kuxh la isaji. As tul txeyel u tze'e' sta'n uva' ni k'ob'on u tx'ava'e' ta'n unq'a vaakaxhe',— ti'k Aak.
42010001	Xamtik ve't stuul, as itxaa ve't u Jesús laval imutx' (70) unq'a ichusulib'e'. As ichaj ve't b'en Aak chajnaj tulaj unq'a tename' katil uve' la palkat Aak. As ka'kab'il ib'en ve't chajnaj ib'an Aak.
42010002	As ech tal ve't b'en Aak ile' te chajnaj: —Ech ve't tatin unq'a tename' eche' unq'a ko'me' uva' la pitx'lu ve'te'. As tul ka'l kuxh unq'a aq'onvile' ati. Pet ejajtaj te u Kub'aal Tiixhe' ti' uva' la ichaj tzan Aak ka'toj uxhchil ti' talat isuuchil viyol Aake' xo'l unq'a tename'.
42010003	As b'enoj ex, tan ine' ni chajon b'en ex. Pet ech eb'ene' eche' ib'en unjoloj kaneero' xo'l unq'a xo'e'.
42010004	Kamini'k eteq'o. Eteq'ok esam; eteq'ok epuaj; eteq'ok exa'p. As eb'alak kuxh etib' ti' yol tu b'ey tuk' umaj uxhchil.
42010005	As ab'iste kab'al la k'ulpukat ex, as ech la etal ile' te unq'a uxhchile' tul la ok ex tu u kab'ale': «As b'a'noj etatin sevatzaj,» chaj ex la etale',
42010006	tan asoj at umaj b'aal kab'al uva' b'a'n tatin svatzaj tikab'al, as b'a'n tatin svatzaj la ib'ane'. Asoj ye'le, as ye' b'a'n tatin u uxhchile' svatzaj. Pet ech koj ex tan b'a'n chit etatine' sevatzaj.
42010007	As xaani'k kuxh ex tulaj unq'a kab'ale'. As ab'iste u kab'ale' uve' la k'ulpukat ex, as tzitzi' la atinkat ex. As kam unq'a echb'ub'ale' la aq'ax sete as la etechb'u. As la etuk'a kam uve' la aq'ax sete, tan uma'l u aq'onvil as tetz chite' uva' la aq'pu ve't u techb'ub'ale'.
42010008	As tul la oon ex tu umaj tenam uve' la k'ulpukat ex, as etechb'utaj kam unq'a vee' la aq'ax sete.
42010009	As la eb'a'nxisa unq'a aach'o'me' uve' at tzitzi'. As ech la etal ile' te unq'a uxhchile': «Kat ilejlu ve't u q'iie' ti' u tename' uva' at jaq' u tijle'm u Tiixhe',» chaj ex la etale'.
42010010	Asoj ye' la ik'ul ex unq'a uxhchile' tul la oon ex tu umaj tenam, as la el ch'u'l ex tu u tename'. As ech la etal ile' tul la el ch'u'l ex tu unq'a b'eye' xo'l unq'a kab'ale':
42010011	«As jank'al unq'a pojoe' uve' kat ok ti' u qoje' tzitza' tu u tename', as la kuputz' kan, texhlal tetz uva' ye' kat ek'ul viyol u Tiixhe'. Pet la qal sete, kat ilejlu ve't u q'iie' uva' la ok u tename' jaq' u tijle'm u Tiixhe'» chaj ex la etale'.
42010012	As ile' ni val sete uva' la ilej uma'l u q'ii uva' la ul u k'axk'oe' ti' u tename'. As xo'veb'al chit u k'axk'oe' la ib'ane' ti' uve' kat ib'an tu u Sodoma,— ti'k u Jesús.
42010013	As ech uma't u yol ile' tal Aak ti' ka't unq'a tename' uve' ye' nik niman viyol Aake': —¡Oyeb' chit evatz, ex aa Corazín; as oyeb' chit evatz, ex aa Betsaida! Tan a' koj kat unb'ankat unq'a nimla b'a'nile' vatz unq'a aa Tiro as vatz unq'a aa Sidón eche' uve' nunb'an sexo'l scheel, as na'ytzane'xh ijalput unq'a tename' itxumb'al vatz u Tiixhe'. As kat ik'uchle' uva' kat ijalpu ve't vitxumb'ale' ti' toksat unq'a qichkin oksa'me' as ti' taq'at je' tza'j tivi'.
42010014	Esti'e' ni val sete uva' xo'veb'al chit u k'axk'oe' uve' la ul seti' tuk' unq'a aa Tiro as tuk' unq'a aa Sidón, tul la b'anchu isuuchil unq'a tename' skajayil.
42010015	As echat kuxh ex, ex aa Capernaúm, tan a' netale' uva' la oon ex tu almika' tuk' u tx'iib'al eq'iie'. As ye'le, tan a' la aq'pikkat b'en ex tu u k'axk'ola atinb'ale' uva' atkat unq'a kamnaje' uva' paasan tzii,— ti'k u Jesús.
42010016	As ech ka't unq'a yol ile' tal b'en Aak te laval imutx' unq'a ichusulib'e' tul ichaj b'en Aak chajnaj: —Ab'il uve' la niman veyole' as ine' la inima in. As ab'il uve' la ixvan veyole' as ine' la tixva in. As ab'il uve' la ixvan in as a' u chajol tzan vetze' ni tixva,— ti'k u Jesús.
42010017	As tul kat q'aavik tzan unq'a laval imutx' (70) ichusulib' u Jesús sk'atz tuk' chiib'ichil, as ech tal chajnaj ile' te Aak: —Pap, kat inima o' unq'a sub'ule' ta'n vab'iie',— ti'k chajnaj.
42010018	Ech tal ve't u Jesús ile': —An chite' ta', tan kat vil iku' ch'u'l u Satanás tu almika'. As ech iku' ch'u'l naje' eche' umaj kayampa'l.
42010019	As kat vaq'lu ve't iyak'il vetijle'me' ti' uva' ye'xhkam la tulb'e ex unq'a tx'i'latxooe' tuk' unq'a ixkab'e', k'uxh la epach' txoo tu b'ey, tan at etijle'm sva'n ti' etoleb' ti' u tx'i'lanaje' tuk' unq'a imoole'.
42010020	Pet ye' kuxh txuq'txun ex ti' uve' ninima ex unq'a sub'ule'. Pet txuq'txunoj ex ti' uve' tz'ib'amal ve't veb'iie' tu u'uje' uve' at tu almika',— ti'k u Jesús.
42010021	As tul nikat tal u Jesús viyole', as va'lik chit itxuq'txun ve't Aak ta'n u Tiixhla Espíritu. As ech tal ve't Aak ile' te u Kub'aal Tiixhe' tu almika': —UnB'aal, axhe' viB'ooq'ol u almika'e' tuk' u vatz tx'ava'e' skajayil. As ni voksa aq'ii, ti' uva' kat amuj ve't isuuchil unq'a yole' vatz unq'a uxhchile' uve' at itxumb'al ni tal je' ste. As a' kat ak'uchkat te unq'a uxhchile' uva' ech itxumb'ale' eche' unq'a talaj intxa'e'. As an chite', unB'aal, tan eche' uva' nasa',— ti'k Aak.
42010022	As ech tal ve't u Jesús ile' te unq'a tename': —Tan at ve't vijle'm ti' unq'a vee' skajayil ta'n vunB'aale'. As ye'xheb'il ootzin vetz uva' in iK'aol u Tiixhe'; as ye'xheb'il ootzin tetz vunB'aale'. Pet ta'n ine' ootzin tetz Aak as tuk' unq'a tename' uva' la unsa' vaq'at tootzil Aak ste,— ti'k u Jesús.
42010023	As isuchq'i ve't tib' u Jesús. As ech tal ve't Aak ile' te unq'a ichusulib'e': —Achveb'al chit ex tuk' unq'a uxhchile' uve' ni ilon unq'a nimla b'a'nile' uva' nik'uchpu sevatz cheel,
42010024	tan ile' ni val sete uva' ye' saach unq'a q'ajsan tetz viyol u Tiixhe' tuk' unq'a ijlenaale' uva' atik na'ytzan kat sa'on tilat unq'a vee' netil cheel. As ye' kat tila. As k'uxh kat isa' tab'it unq'a yole' uve' netab'i cheel, as ye' kat tab'i,— ti'k u Jesús.
42010025	As uma'l u naj uva' chuselik tib' ti' u tzaq'ite' uva' tz'ib'amal kan, as txakpu ve't naj xo'l unq'a tename', tan a' nik tal naj uva' la icheesa naj ipaav u Jesús. As ech tal naj ile' te Aak: —¿Chusul, kam la unb'ane' ti' uva' at untiichajil uva' ye'l iya'teb'al?— ti'k naj.
42010026	Ech tal ve't u Jesús ile': —¿Kam ni tal u tzaq'ite' uva' tz'ib'amal kan? ¿As kam neetz'a sti' tul nasik'le?— ti'k Aak.
42010027	As ech tal ve't u naj ile' uva' chusel tib' ti' unq'a tzaq'ite': —Ech ni tal vitzaq'it u Tiixh ile' sqe: Aya'loj chit ek'u'l la exo'ni u Kub'aal Tiixhe' tuk' chit etaanxelal, tuk' chit eyak'il, as tuk' chit etxumb'al. As xo'noj vemoole' sete eche' uva' neb'an je' sete, taq' u tzaq'ite',— ti'k naj.
42010028	Ech tal ve't u Jesús ile' te naj: —Jik chit kat aal u yole'. Asoj la anima u yole', as at atiichajil k'atz u Tiixhe',— ti'k u Jesús.
42010029	As ib'ensa ve't tib' naj jikla aamail vatz Aak. As ech tal naj ile' te Aak: —¿Pap, ab'istee' q'i vunmoole' uve' ni tal u yole'?— ti'k naj.
42010030	As ech tal ve't u Jesús ile': —Ib'an unpajul, as el ve't ch'u'l uma'l u naj tu u Jerusalén ti' ib'en tu u Jericó. As ik'ul naj ka'l unq'a elq'om tu b'ey. As telq'a ve't unq'a elq'ome' unq'a tetz naje' skajayil tuk' u toksa'me'. As kat ik'axb'isa ve't kan unq'a elq'ome' naj. As b'iit kuxh jit kam naj ta'n unq'a elq'ome'.
42010031	As b'ex paloj uma'l oksan iyol tenam vatz Tiixh. As tul til naj vas naje', as isaji kan kuxh naj. As ik'aj tib' naj tu b'ey.
42010032	As b'ex uloj uma't u tiaal u Leví. As pal kuxh isaji kan naj. As ik'aj tib' naj tu b'ey unpajte.
42010033	As b'ex uloj ve't uma't u naj uva' tzaanaj tu u Samaria. As tul til naj vas naje' uve' k'axb'inalike, as itxum ve't naj ivatz.
42010034	As jetz'en ve't ok naj sk'atz. As itz'aka ve't naj vas naje' ta'n aceite tuk' vino. As ib'och ve't naj uve' k'axb'inale. As taq' ve't je' naj vas naje' ti' vikaaye'. As teq'o ve't b'en naj tu uma'l u vatb'al. As ixee ve't naj vas naje'.
42010035	Ech ve't q'ejal stuul, as teq'o ve't je' tzan naj ka'va'l puaj vatz tuul uva' ka'va'l q'ii aq'on ija'mil. As taq' ve't kan naj te vib'aal u vatb'ale'. As ech tal naj ile': «B'an b'a'nil. La chit eel u naje'. Asoj la asotzsa nimal puaj ti' u naje', as la aal sve. As in la choon,» ti'k u naje'.
42010036	¿As ab'iste u naje' xo'l oxva'l unq'a naje' q'i uve' imool tib' tuk' vas naje' kat ib'ana uve' kat k'axb'isal ta'n unq'a elq'ome'?— ti'k u Jesús.
42010037	Ech tal ve't u naj ile' uva' chusel tib' ti' unq'a tzaq'ite': —A' u naje' uve' kat txumun ivatz u naje' uve' k'axb'inalike,— ti'k naj. As ech tal ve't u Jesús ile': —Kuxh ve'te'. As echat la ab'ane' eche' uva' kat ib'an u aa Samaria,— ti'k u Jesús tal te naj.
42010038	As tul b'en ve't u Jesús tu b'ey, as oon ve't Aak tu uma'l u ko'm uva' jejlikkat uma'l u ixoj uva' Taa. As kat ik'ul ve't ixoj Aak tikab'al.
42010039	Atik uma'l u titz'in ixoj uva' Ma'l ib'ii. Tul oon u Jesús tikab'al cha'ma, as ku' u Ma'le' xonloj vatz Aak ti' tab'it ixoj viyol Aake'.
42010040	Pet ech koj u Taae', tan a' kuxh u taq'on ixoje' nikat titz'a. As jetz'en ve't ok ixoj k'atz u Jesús. As ech tal ixoj ile': —¿Pap, texh ye' kuxh neetz'a? Tan ye' niloch in ixoj Ma'le'. As in kuxh ni velo'k ti' u aq'one'. Pet al te ixoj uva' la iloch in ixoj,— ti'k u Taae' tal te u Jesús.
42010041	Ech tal ve't u Jesús ile' te u Taae': —Ile' tuk val see, Taa: Tan va'l kuxh apojb'e' ti' unq'a aq'one' uve' nab'ane'.
42010042	Pet uve' nib'an u Ma'le', as a'e' uva' nim talche' ti' unq'a echb'ub'ale'. As ye' la ib'ane' uva' layaap ixoj sti',— ti'k u Jesús.
42011001	Atik ve't u Jesús tu uma'l u atinb'al ti' inachat Tiixh. As tul tzojpu ve't Aak, as ech tal ve't uma'l vichusulib' Aak ile' ste: —Pap, al sqe uva' kam kunachat Tiixh eche' kat ib'an u Xhune' te unq'a ichusulib'e',— ti'k naj te Aak.
42011002	As ech tal ve't u Jesús ile': —Ech la etal ile' tul la enach Tiixh: Kub'aal Tiixh, echen axh tu almika'. Tiixhla b'ii chite' tatin vab'iie'. As ulen ve'te' tuk' u Eejle'me' ti' vatename' skajayil. As a' ni qale' uva' la ab'an vatz u tx'ava'e' kam uva' ni tal aama eche' uva' nab'an tu almika'e'.
42011003	B'an b'a'nil. Aq' vas qechb'ub'ale' uva' la qechb'u jun q'ii.
42011004	As sotzsa kupaave', Pap, ti' u va'lexhe' uve' nu kub'an savatz, eche' uve' nu kub'ane', tan nu kusotzsa ipaav u kumoole' uve' ni paavin sukuvatz. As b'an b'a'nil. Achajpuk kan o' ti' kub'en tu u va'lexhe'. Pet la akol o' vatz u tx'i'lanaje', chaj ex la etale',—  ti'k u Jesús.
42011005	As tal ve't u Jesús unpajte. As ech tal Aak ile': —Qal b'en sti' uva' at uma'l vetetz k'ultzi' uve' la b'en etil pok'o'ch aq'b'al. As ech la etal ile' te naj: «B'an b'a'nil sve. Unch'exu oxvo'j unpaan see,
42011006	tan kat ulyu ve't uma'l u vetz k'ultzi'. As naach tzaanalkat naj. As ye'l chit unb'ooj echb'ub'al ati ti' vaq'at te naj,» chaj ex la etale' te vetetz k'ultzi'e'.
42011007	As ye'le ta' uva' ech koj la tale'l tzan naj ile' sete: «Ye' kuxh ul ak'aji ok tzan in, tan chab'amal ikolil u kab'ale' sva'n. As il unq'a me'al unk'aol ile' vatik sunk'atz vi' ch'ach. As ye' la uch untxakpe' ti' b'en vaq'at el uve' najaj sve,» chaj koj naj la tale'l tzan sete.
42011008	As ile' tuk val sete uva' k'uxh ye' la isa' vetetz k'ultzi'e' ilakpe' ti' ul taq'at sete kam uva' nejaj ste ti' kuxh uva' etetz k'ultzi' etib' stuk', as la chit taq' naje' skajayil kam uve' nejaj te naj, aq'al uva' ye' la el ich'ixub'al naj vatz unq'a uxhchile' uve' atkat naj.
42011009	Esti'e' ni val sete, ejajtaj. As la aq'pe' sete. Echuktaj. As la eleje'. Et'oktaj u tzi' kab'ale'. As la jajpe' u tzi' kab'ale' sevatz,
42011010	tan ab'il uva' la jajon, as la ik'ule'. As ab'il uva' la chukun, as la ileje'. As ab'il uva' la t'okon u tzi' kab'ale', as la jajpe' u tzi' kab'ale' svatz.
42011011	As eche' at koj umaj b'aala sexo'l uva' la aq'on umaj k'ub' te vitalaj intxa'e', tul la ijaj ipaan ste. As mita'n ichib'il tx'i'latxoo la taq' u b'aalae' te vitalaj intxa'e', tul la ijaj unb'ooj chib'il txay ste.
42011012	Asoj la ijaj vik'aole' umaj k'olob', as eche' la koj taq' u b'aalae' umaj ixkab' ste.
42011013	Esti'e' ni val sete, tan k'uxh tx'i'la aama ex, as ootzimal seta'n uva' a' u b'a'ne' netaq' te unq'a etalaj intxa'e'. ¿As a' kol chit ye'l u Kub'aal Tiixhe' q'a uva' at tu almika'? Tan la taq' Aak u Tiixhla Espíritu sete, ab'iste ex uva' la jajon te Aak,— ti'k u Jesús.
42011014	As ib'an tu uma'l u q'ii tul nik teesa u Jesús sub'ul k'atz uma'l u naj uva' mem ta'n u sub'ule'. Tul ma'tik tel u sub'ule' k'atz u naje', as yolon ve't naj. As teq'o ve't taama unq'a tename' ti' uva' ib'a'nxisa Aak naj.
42011015	Pet atik ka'l unq'a uxhchil nikat alon ti' Aak uva': «A' vib'ooq'ol unq'a sub'ule' uva' Beelzebú ni aq'on tijle'm u naje' ti' teesal el unq'a sub'ule',» ti'k chajnaj.
42011016	Atik ka't unq'a uxhchil uva' nik ichuk txumb'al ti' uva' la icheesa chajnaj ipaav u Jesús. As ul ijaj chajnaj te Aak uva' la ik'uch Aak umaj nimla b'a'nil, k'uchb'al tetz uva' asoj a' tzaanajkat Aak tu almika'.
42011017	As ootzimalik vitxumb'al chajnaje' ta'n Aak. As ech tal ve't Aak ile': —As jank'al unq'a nimla tename', asoj jatxel tib', as ye'l iyol nik'ul tib' svatzaj. As la kuxh te'pisa ve't tib' u tename'. As echat tatin unq'a uxhchile' tu umaj kab'al, tan asoj ye' la ik'ul tib' iyol svatzaj, as la kuxh yane' u tatine'.
42011018	Echat kuxh b'anel ta'n u Satanás tuk' unq'a imoole', tan asoj jatxel tib' chajnaj svatzaj, as ye'le b'a b'a'n koj tatine'. As a' ni valkate' sete, tan ti' uva' netal svi' uva' ni veesa el unq'a sub'ule' k'atz unq'a uxhchile' ta'n viyak'il u Beelzebú uve' netale'.
42011019	Pet asoj ni veesa unq'a sub'ule' ta'n viyak'il u Beelzebú uve' netale', ¿as ab'il q'i ni aq'on iyak'il unq'a emoole' ti' teesat el unq'a sub'ule' k'atz unq'a uxhchile'? Esti'e' ni val sete uva' an chit unq'a emoole' tuk alon isuuchil seti' uva' sotznal ek'u'l.
42011020	Tan asoj nunlaq'b'a el unq'a sub'ule' ta'n viyak'il u Tiixhe', as a' texhlal tetze' uva' kat okyu ve't u tename' jaq' u tijle'm u Tiixhe'.
42011021	As eche' umaj naj uva' tii tatine' uva' b'anel tuch naj tuk' unq'a ich'ich'e' ti' ixeep vikab'ale'. As kam koj la b'anon unq'a tetz naje' tu vikab'ale' tan chab'amal ixeepe'.
42011022	Pet tul la ul uma'toj naj uva' at pal iyak'il ti' u naje', as la ib'an u naje' te naj. As la imaa ve't naj vich'ich' naje' tiq'ab' uve' k'ujle'l ik'u'l naj sti'. As a' ve't u naje' uva' kat oleb' ti' naj la jatxon unq'a tetz naje' uve' at tu vikab'ale'.
42011023	Esti'e' ni val sete uva' ab'il uve' jit echen sunk'atz, as a'e' uva' ye' ni sa'on in. As ab'il uve' ye' ni lochon in ti' teq'ot tzan unq'a uxhchile' sunk'atz, as eela kuxh stuk' uva' an chite' ni eesan el unq'a uxhchile' sunk'atz.
42011024	Tul la el ch'u'l uma'l u sub'ul sk'atz umaj uxhchil, as la kuxh xaan ve't u sub'ule' tu u tzuukin tx'ava'e' ti' ichukat ti'leb'al. As tul ye' la ilej u ti'leb'ale', as ech la tal ve't je' ile' ste: «La q'aav in tu u vatinb'al uve' kat elkat ch'u'l in,» chaj la tale'.
42011025	As tul la oon ve't u sub'ule', as ech ve't tatin u uxhchile' eche' umaj u kab'al uva' eesamal ch'is stuul as ch'i'umal tilone'.
42011026	As la b'en teq'o ve't tzan u sub'ule' vujva't imool uva' nim talche' ti' ib'anax u va'lexhe'. As tul la ok ve't u sub'ule' tuk' vimoole', as la jejeb' ve't unq'a sub'ule' tu u taanxelal u uxhchile'. As pal chit ve't ivi' la ib'an u uxhchile' ti' uva' nik ib'an b'axa,— ti'k u Jesús.
42011027	As antelik iyolon u Jesús. As sik'in ve't uma'l u ixoj xo'l unq'a tename'. Ech tal ixoj ile': —Achveb'al chit u ixoje' uve' kat itz'b'a'n axh. As kat taq' ach'u',— ti'k ixoj te u Jesús.
42011028	Ech tal ve't u Jesús ile': —Kano, an chite' naale'. Pet achveb'al chit unq'a uxhchile' uve' ni ab'in viyol u Tiixhe'. As ninima,— ti'k u Jesús.
42011029	As a' chit mama'la tename' nikat imol ve't ok tib' k'atz u Jesús. As ech tal ve't Aak ile': —¡Ech ve't vetxumb'ale' eche' unq'a uxhchile' uva' va'lexh vitxumb'ale' nib'ane'! As nejaj umaj k'uchb'al tetz u vijle'me'. As eche' la koj k'uchpu sete. As a' kuxh uve' la k'uchpu sete eche' uva' kat ib'an u Jonás, u q'ajsan tetz viyol u Tiixhe'.
42011030	As ech u k'uchb'al tetz tuk unb'an sevatz eche' uva' kat ib'an u Jonás vatz unq'a aa Nínive.
42011031	As ab'imale' seta'n uva' ib'an u ixoj uva' ijlenaalike tu u tenam uva' Sabá, tan tzi'a'n kat tzaakat ixoj ti' ul tab'it itxumb'al te u ijlenaale' uva' Salomón. As tul la ilej u q'iie' ti' ib'anax isuuchil unq'a tename' skajayil, as antu ve't u ixoje' la uli ti' ixochat ex vatz u Tiixhe', tan k'uxh at in sexo'l, as ye' nesa' etab'it vunyole'. As tul nim valche' ti' u Salomón.
42011032	As echat chit la ib'an unq'a aa Nínive, tan tul la ilej ve't u q'iie' ti' ib'anax isuuchil unq'a tename' skajayil, as la ul ve't unq'a aa Nínive ti' ixochat ex vatz u Tiixhe', tan tul kat tal ve't u Jonás viyol u Tiixhe' ste, as oora chit kat ik'axa ve't tib'. Pet ech koj ex, tan k'uxh at in sexo'l, as ye' nesa' ek'axat etib'. As tul nim valche' ti' u Jonás.
42011033	As ye'xheb'il la mujun umaj xamal uva' ma't imatxle'. As mita'n la oksal jaq' umaj kaaxha. Pet a' la aq'axkat je' vi' u matxb'ale'. As ab'il uva' la ok tu u kab'ale', as la til u uxhchile' u xamale'.
42011034	As eche' u b'aq' evatze' tan a'e' nik'uchun kam vetxumb'ale', tan asoj b'a'n u b'aq' evatze', as b'a'ne' vetxumb'ale'. Pet asoj va'lexh u b'aq' evatze', as va'lexhe' vetxumb'ale'. As at ve't b'en ex tu q'ej toktoe' tuk' vetxumb'ale'.
42011035	Esti'e' tuk val sete, etiltaj je' etib', aq'al uva' ye' la b'en vetxumb'ale' tu u q'ej toktoe'.
42011036	Tan asoj b'a'n u b'aq' evatze' as ye'l ex at b'en ex tu u toktoe' tuk' vetxumb'ale', as jank'al ve't vetxumb'ale' as b'a'n ve't tatine' eche' nib'an u xamale' tul nitxijun seti',— ti'k u Jesús.
42011037	As tul ya' ve't iyolon u Jesús, as imolo ve't uma'l u fariseo Aak ti' ib'en Aak tx'a'on tikab'al naj. As b'en ve't Aak ti' naj. As ok ve't Aak xonloj vatz u meexhae'.
42011038	As tul til ve't u fariseo uva' xonlik u Jesús vatz u meexhae', as yan ve't tivi' naj, tan ye' kat itx'aa Aak iq'ab' tul kat xe't Aak tx'a'on.
42011039	As ech tal ve't u Jesús ile': —As ex fariseo, tan ech b'anel eta'ne' eche' umaj picheel tuk' umaj laj uva' a' kuxh u ti'e' nitx'aape'. As tul noonal tuul ta'n tz'il. As ech b'an ta'n vetxumb'ale' ta'n unq'a va'lexhe' tuk' unq'a elaq'e' uve' neb'ane'.
42011040	¡Ex kuxh paasan tzii tuk' vetxumb'ale'! ¿Ma ye' nepal stuul uva' a' u Tiixhe' cheesan tetz vechi'ole', as Aake' cheesan tetz vetaanxelale' unpajte?
42011041	Pet ejalputaj vetxumb'ale'. As aya'loj chit ek'u'l la eloch unq'a meeb'a'e'. As ech exe' eche' u picheele' as moj u laje' uva' kat tx'aap u tuule' b'axa as a'n kat tx'aap u ti'e' unpajte.
42011042	¡Pet oyeb' chit evatz, ex fariseo! Tan k'uxh netaq' umaj xo'l laval unq'a usch'e'ne', tuk' unq'a luutae', tuk' unq'a itzaae' tu u tostiixhe', as ye' neb'an unq'a jikla txumb'ale' te unq'a uxhchile'. As ye' nexo'ni u Tiixhe'. As tul a'e' uve' techal la eb'ane'. Pet ye' la eya'sa etaq'at unq'a chikoe' tu u tostiixhe'.
42011043	¡As oyeb' chit evatz, ex fariseo! Tan netale' uva' ex kuxh la xoneb' ex tu unq'a b'axa xonleb'ale' tu u atinb'ale' tetz nachb'al Tiixh. As tul nexaan tu u k'ayib'ale', as a' netale' uva' techal la oksal eq'ii ta'n unq'a tename'.
42011044	¡As oyeb' chit evatz, ex fariseo tuk' ex uva' chusel etib' ti' unq'a tzaq'ite'! Tan ech vetxumb'ale' eche' ijulil umaj kamnaj uva' ye' na'l. As k'uxh nipal unq'a xaole' stiib'a, as ye' nib'en ste uva' mujel kamnaj tzitzi',— ti'k u Jesús.
42011045	As ech tal ve't uma'l u naj ile' uva' chusel tib' ti' unq'a tzaq'ite': —Chusul, antu ve't o'e' ta' nayoq' o' tuk' vayole',— ti'k naj.
42011046	Ech tal ve't u Jesús ile' unpajte: —¡Oyeb' chit evatz, ex uva' chusel etib' ti' u tzaq'ite' uva' tz'ib'amal kan! Tan nimal unq'a yole' uve' netal te unq'a uxhchile' uva' la b'anchi. As tul ye'xheb'il la oleb' ti' inimale'. As mita'n kuxh ex la lochon unb'ooj unq'a uxhchile' ti' inimale'.
42011047	¡As oyeb' chit evatz! Tan nelak unq'a b'a'nla chaj oornoe' uve' mujelkat unq'a q'ajsan tetz viyol u Tiixhe' uva' kat iyatz' unq'a q'esla eb'aale' uva' na'ytzan.
42011048	As tul ech neb'ane', as an kuxh ex ni k'uchun uva' eq'omaltel vitxumb'al unq'a q'esla eb'aale' seta'n, tan a' unq'a q'esla eb'aale' kat yatz'on unq'a q'ajsan tetz viyol u Tiixhe'.
42011049	Pet ootzimalik ta'n u Tiixhe' uva' ech la ib'ane'. Esti'e' ech tal Aak ile': «Tuk unchaj b'en ka't unq'a q'ajsan tetz vunyole' tuk' unq'a apóstol xo'l unq'a tename'. As ati la yatz'pi; as ati la tiluli ta'n unq'a tename',» ti'k Aak.
42011050	As ex chite' at epaav ti' vikameb'al unq'a q'ajsan tetz viyol u Tiixhe' uve' kat yatz'pi na'ytzan,
42011051	tan a' kat xe'tikkat tzan ti' vikameb'al u Abel. As kat ul ti' vikameb'al u Zacarías uva' kat yatz'pi vatz u tostiixhe' k'atz u atinb'ale' uva' niyatz'pukat unq'a txooe'. Esti'e' ni val sete uva' ex chite' at epaav ti' vikameb'al unq'a q'ajsan tetz viyol u Tiixhe', jank'al ex uve' ech vetxumb'ale' eche' unq'a q'esla eb'aale'.
42011052	¡As oyeb' chit evatz, ex uva' chusel etib' ti' u tzaq'ite' uva' tz'ib'amal kan! Tan kat kuxh emuj isuuchil viyol u Tiixhe' vatz unq'a tename'. As mita'n ex kat ootzin isuuchil. As nemaj ivatz unq'a tename' ti' uva' la tootzi isuuchil viyol u Tiixhe',— ti'k u Jesús.
42011053	As tul kuxh tzojpu u Jesús ti' iyolone', as el ve't ch'u'l Aak tikab'al u fariseo. As ka't unq'a fariseo tuk' unq'a uxhchile' uva' chusel tib' ti' unq'a tzaq'ite', as ichuk ve't chajnaj txumb'al ti' Aak, tan ul ve't ivi' chajnaj ti' uve' tal Aak. As kam kuxh nikat ich'oti ve't chajnaj te Aak,
42011054	tan a' nik tal chajnaj uva' kam umaj va'lexh la tal Aak ti' icheesal ipaav Aak. As la b'en ixoch chajnaj Aak vatz unq'a iq'esale', uva' nikat tale'.
42012001	A' chit mama'la tename' nikat imol ve't ok tib' k'atz u Jesús. As va'l chit ipach'at ve't tib' toj unq'a tename' k'atz Aak. As ech tal ve't Aak ile' te unq'a ichusulib'e': —Atoj enachb'al vatz vitxumb'al unq'a fariseo, tan ech vitxumb'al chajnaje' eche' u levadura. As oki'k vitxumb'al chajnaje' tevi', tan ka'vatz kuxh chajnaj.
42012002	Pet la val sete, tan jank'al unq'a yole' uva' ye'xheb'il ootzin tetz, as techal la ootzili. As jank'al unq'a yole' uva' mujel, as techal la ootzili.
42012003	As jank'al unq'a yole' uve' kat emuj etalata', as la chit el ch'u'l vi' saj ti' tab'ile'. As jank'al chit unq'a yole' uve' kat ejaso'k te vemoole' vi' u kab'ale', as la chit alax vi' unq'a tename'.
42012004	As ile' ni val sete, ex vetz k'ultzi', as ye' kuxh xo'v ex te unq'a uxhchile' uve' la oleb' ti' eyatz'pe', tan ye'xhkam chit uma'toj va'lexh la itx'ol ve't chajnaj ib'anat seti', tul ma't ekame'.
42012005	Pet ile' tuk val sete uva' ab'il la exo'va, tan a' kuxh u Tiixhe' la exo'va, tan jit ta'n la oleb' Aak ti' eyatz'pe'. Pet la oleb' Aak ti' taq'at b'en vetaanxelale' tu u choob'al paave'. Esti'e' ni val sete uva' a'e' la xo'vali.
42012006	As ootzimal seta'n uva' ye'xh jatva'l nib'enkat o'vo'j talaj tz'ikin tul nik'ayile', tan o'va'l txoo ti' ka'va'l u tal puaje'. As eche' la koj sotz umaj txoo sk'u'l u Tiixhe'.
42012007	Echat kuxh ex unpajte, tan junun unq'a xi'l evi'e', tan achele' skajayil ta'n Aak. Esti'e' ni val sete uva' ye' kuxh xo'v ex, tan nim etalche' vatz u Tiixhe' ti' unq'a talaj tz'ikine' skajayil.
42012008	As ile' tuk val sete, tan ab'il uva' ye' la xo'vi ti' talat tib' uva' nimamal ve't sta'n vatz unq'a tename', as echat la unb'an sti' vatz unq'a ángel uva' tetz u Tiixhe'.
42012009	Pet ab'il uva' la teesa tib' sunk'atz vatz unq'a tename', as echat la unb'an sti' vatz unq'a ángel uva' tetz u Tiixhe'.
42012010	As ab'il uva' la yoq'on, as la uch isotz ipaav u uxhchile'. Pet asoj ab'il la yoq'on ti' u Tiixhla Espíritu, as ye'l ipaav u uxhchile' la sotz ve'te'.
42012011	As tul la txeypik b'en ex tu umaj atinb'ale' tetz nachb'al Tiixh, as vatz unq'a b'anol tetz isuuchil unq'a tename', as moj vatz unjoltu unq'a b'aal tename' ti' icheesal epaav, as xaani'k kuxh etaama ti' uva' kam la etale' ti' eq'alat etib',
42012012	tan a' u Tiixhla Espíritu la alon sete uva' kam la etale' tu u q'iie',— ti'k u Jesús.
42012013	As ech tal ve't uma'l u naj ile' xo'l unq'a tename' te u Jesús: —Chusul, b'an b'a'nil. Al te u vatzike' uva' la taq' naj unvaatzil ti' u tx'ava'e', uva' kat taq' kan vunb'aale'— ti'k naj.
42012014	Ech tal ve't Aak ile': —Ile' tuk val see, tan jit vetze' uva' la unb'an esuuchil ti' unjatxat vetx'ava'e',— ti'k Aak.
42012015	As ech tal ve't u Jesús ile' te unq'a tename': —Etiltaj je' etib'. A'ini'k kuxh u tx'iib'al q'iie' la etoksa etaama sti', tan jit ti' imolat imaas tx'iib'al q'ii atkat umaj uxhchil vatz u tx'ava'e',— ti'k u Jesús.
42012016	As tal ve't u Jesús uma't u k'uchuvatz. Ech tal Aak ile': —Atik uma'l u tx'ioliq'ii uva' mama'la itx'ava' atike. As mama'la chikoe' kat imola.
42012017	As ech tal ve't je' ile' ste: «¿Kame' q'i tuk unb'ane'? Tan ye'le ta' vunk'uaye' tuk tz'ajoj ti' unkolat vunchikoe' skajayil.
42012018	Pet kat ulyu ve't sunk'u'l kam uve' tuk unb'ane', tan tuk ve'pu vunk'uaye'. As la unlak ve't uma'te uva' nim ve'te'. As a' la unkolkat unq'a unchikoe' skajayil tuk' unjoltu unq'a vetze'.
42012019	As tul la b'a'nxi, as la val ve't je' sve uva': –Cheel la i'l ve't vaama, tan ye' saach unq'a vetze' kat unkollu ve'te'. As nimal ve't yaab' tuk itx'ol ve'te'. As la tx'a'n in; la uk'a' in; la chiib' ve't in sb'enameen,– chaj in la vale',» ti'k u tx'ioliq'iie'.
42012020	Pet ech ul tal ve't u Tiixh ile' te naj: «¡Axh kuxh paasan tzii, tan cheel tu u aq'b'ale' tuk kamoj axh! As jank'al unq'a eetze' uve' kat akola as jit eetze' tuk ib'ane',» ti'k u Tiixhe' tal te u tx'ioliq'iie'.
42012021	As ech nib'an unq'a uxhchile' uve' a' kuxh u tx'iib'al q'iie' ni titz'a vatz u tx'ava'e'. As jit u b'a'ne' nichuke' vatz u Tiixhe',— ti'k u Jesús.
42012022	As ech tal ve't u Jesús ile' te unq'a ichusulib'e': —Ile' tuk val sete, tan ye' exaansa etaama ti' uva' kam la etechb'u ti' etatine' vatz u tx'ava'e', as mita'n ti' unq'a etoksa'me' uva' kam la etoksa'mi,
42012023	tan nim talche' vetiichajile' ti' vetechb'ub'ale'. As nim talche' vechi'ole' ti' vetoksa'me'.
42012024	As etitz'ataj unq'a jooe', tan k'uxh ye'l txoo ni tave', as mita'n ye'l txoo ni pitx'one', as k'uxh ye'l ik'uay txoo ati, as a' u Tiixhe' uva' echen tu almika' ni aq'on techb'ub'al txoo. ¿As a' kol chit ye'l ve't ex q'a? Tan nim etalche' ti' unq'a tz'ikine'.
42012025	As ye'l umaj ex la koj oleb' ex ti' ech'iisat etxakeb'e' tuk' ka'va'toj k'uchb'al, k'uxh la exaansa etaama sti'.
42012026	Esti'e' la val sete, asoj ye' la oleb' ex ti' unq'a vee' tz'up kuxhtu', ¿as kam q'i uve' va'l kuxh exaansat etaama ti' unjoltu unq'a vee' vatz u tx'ava'e'?
42012027	As etitz'ataj unq'a xu'me', tan va'l chit tacha'vin ich'iie'. As eche' nu koj taq'onve'. As mita'n nichemone'. Pet tuk val sete, tan mita'n kuxh u ijlenaal Salomón kat lejon ivejat tib' tuk' u toksa'me' ti' unq'a xu'me', as k'uxh xo'veb'alik kuxh naj ti' ivejat tib'.
42012028	As ile' tuk val sete, asoj u Tiixhe' ni b'anon uva' acha'v ich'ii unq'a k'uache' uve' at vatz u chaq'aalae' cheel as q'ejal la sutil b'en tu xamal, ¿as a' kol chit ye' la ib'an Aak q'a sete ti' elochpe', ex uva' b'iil kuxh u k'ujleb'al ek'u'le' ti' Aak?
42012029	As ye' kuxh exaansa etaama ti' uva' kam la etechb'u moj kam la etuk'a. As ye' kuxh el etaama sti',
42012030	tan a' kuxhe' ni xaansan taama unq'a tename' uva' ye' ni niman u Tiixhe'. Pet ech koj ex, tan ootzimale' ta'n u Kub'aal Tiixhe' kam uva' nisa'vit seti'.
42012031	Pet etoksataj etaama ti' u Tiixhe', ex uva' at ve't ok ex xo'l u tename' uva' at jaq' u tijle'm u Tiixhe'. As Aake' la aq'on ve't unq'a vee' skajayil sete kam uva' nisa'vit seti'.
42012032	As ye' kuxh xo'v ex, uva' ech exe' talaj kaneero'. As k'uxh ka'l kuxh ex, as at ve't ok ex xo'l u tename' uva' at jaq' u tijle'm u Tiixhe', as aya'l chit ik'u'l Aak ti' taq'at etijle'm ti' uva' la etil isuuchil unq'a tename'.
42012033	Pet ek'ayitaj unq'a etetze'. As etaq'taj vija'mile' te unq'a meeb'a'e'. Asoj ech la eb'ane' ti' emolat unq'a nimla b'a'nile' tu almika' eche' imolax puaj tu umaj kolb'al, tan a'e' ye' la yani. As ye'xheb'il la elq'an. As ye' la pok'ti, tan a' nekolkat tu almika'.
42012034	As katil uva' nemolkat unq'a etetze', as tzitzi'e' netoksakat etaama.
42012035	As eb'antaj chit etuch sq'iil as aq'b'al eche' umaj uxhchil uva' matxel chit vixamale' sta'n.
42012036	As ech la eb'ane' eche' nib'an ka'l unq'a k'am, tul la itx'eb' tul u b'aal aq'one' uva' b'ex tu umaj nimla q'ii ti' teq'ot tib' umaj me'al ik'aol umaj uxhchil. As tul la it'ok u b'aal aq'one' u tzi' kab'ale', as oora la jajpu u tzi' kab'ale' svatz ta'n unq'a ik'ame'.
42012037	As achveb'al chit unq'a k'ame' la ib'ane' asoj b'anel tuche' ti' ik'ulpu ve't u b'aal aq'one', tul la uli, tan aal la ib'an ve't u b'aal aq'one' tuche'. As la xonb'a'l ve't unq'a k'ame' vatz u meexhae'. As a' ve't u b'aal aq'one' la aq'on ve't ok unq'a techb'ub'al unq'a k'ame'.
42012038	As k'uxh kam kuxh q'iil la ul u b'aal aq'one', k'uxh pok'o'ch aq'b'al as k'uxh txanti isajb'e' tul la uli, as chiib'eb'al chit tatin unq'a k'ame' la ib'ane' asoj tx'eb'el tul u b'aal aq'one' sta'n.
42012039	As palojtaj ex tu unq'a yole' uva' ni val sete, tan asoj la tootzi u b'aal kab'ale' uva' kam q'iil la ul u elq'ome' ti' tok tu u kab'ale', as eche' la koj taq' kan naj vikab'ale' vatz u elq'ome'.
42012040	Esti'e' ni val sete, eb'antaj chit etuche', tan a' chite' ye'l sek'u'l tul uva' la ul unpajte,— ti'k u Jesús.
42012041	As ech tal ve't u Lu' ile' te u Jesús: —¿Pap, ma sqe kuxh kat aalkat u k'uchuvatze'? ¿Pet moj te unq'a uxhchile' unpajte?— ti'k u Lu'e'.
42012042	Ech tal ve't u Jesús ile': —As ech la eb'ane' eche' umaj k'am uva' k'ujle'l ik'u'l u b'aal aq'one' sti', tan jik chit ni taq'onvu naj. As a' naje' uva' la ik'ujb'a' kan u b'aal aq'one' ti' tilat unq'a tetze'. As naje' la ilon uva' ma at techb'ub'al unq'a k'ame' jun q'ii.
42012043	As tul la ul ve't vib'aal u aq'one', as achveb'al chit tatin u k'ame' asoj jik chit kat inima naj u yole'.
42012044	As jik chit tuk val sete, tan la toksa ve't u b'aal aq'one' u k'ame' ilol tetz unq'a tetze' skajayil.
42012045	Pet asoj paasan tzii u ilol tetz unq'a k'ame' la ib'ane', as ech la tal je' naj ile' ste: «Ye'l u b'aal aq'one' la ul cheel,» chaj naj la tale'. As la xe't naj ti' iq'osax unq'a tetz k'amile', k'uxh ixoj as k'uxh naj. As la tx'a'n naj; as la uk'a' naj; as la q'ab'an naj.
42012046	As tul a' la ul ve't u b'aal aq'one' tu u q'iie' uva' ye' ni titz'a naj uva' la ul u b'aal aq'one', tan ye' tootzaj naj uva' kam oora as kam q'iil la ul u b'aal aq'one'. As xo'veb'al chit iq'ospu ve't naj ta'n u b'aal aq'one'. As ech ib'en ve't naj xo'l unq'a paasan tziie' ta'n u b'aal aq'one'.
42012047	Tan ab'iste u k'ame' uva' alel ve't kan u taq'one' ste as ye' kat ib'ana, as la ul iq'os ve't u b'aal aq'one', tan ye' kat inima uva' kat alpu ste, tan ye' kat til isuuchil u aq'one'.
42012048	Pet ech koj uma't u k'ame' uve' ye' ootzimal sta'n kam uve' alel kan ta'n u b'aal aq'one', tan asoj la ipaasa tzii, as b'iil kuxh la q'ospu ve'te', k'uxh tetz chittu' uva' la q'ospi ti' uve' kat ib'ana. Tan ab'il uva' nimal itxumb'al kat taq' u Tiixhe' ti' tootzit viyol Aake', as nitx'eb' Aak uva' nimal b'a'nil la ib'an u uxhchile' tuk' vib'ii Aake'.
42012049	As tuk val sete, tan kat ul in ti' uva' la xe't u Tiixhe' ti' ib'anat isuuchil unq'a tename' as ti' tok unq'a tename' tu k'axk'o ti' vipaave' eche' iku' ch'u'l umaj xamal vatz u tx'ava'e'. As a' nunsa' uva' kat koj oypiya.
42012050	Pet va'l chit ich'o'n u vaanxelale', tan tuknal chit unpaleb'e u k'axk'oe'. As techal chit tuk untzojpisa.
42012051	As kamal netitz'a uva' kat ul in ti' uva' b'a'n tatin unq'a uxhchile' svatzaj vatz u tx'ava'e', as tul ye'le tan aal tuk okoj ve't ixo'l.
42012052	Tan tuknal chit ijatx tib' ivatz o'va'l unq'a uxhchile' tu umaj kab'al. As svi' kuxhtu' la okkat ixo'l, tan k'uxh oxva'l unq'a uxhchile' la ik'ul tib' iyol svi', as ye' la ik'ul tib' iyol tuk' ka'va'te.
42012053	As at unq'a b'aalae' tuk okoj ixo'l tuk' unq'a ik'aole'; as at unq'a k'aolae' tuk okoj ixo'l tuk' vib'aale'; as at unq'a txutxae' tuk okoj ixo'l tuk' u tale'; as at unq'a tal u txutxae' tuk okoj ixo'l tuk' vitxutxe'; as at unq'a alib'ae' tuk okoj ixo'l tuk' u talib'e',— ti'k u Jesús.
42012054	As ech tal ve't u Jesús ile' xo'l unq'a tename': —Tul uva' netil itxakpu u suutz'e' tib'eneb'al u q'iie', as ech netal ile': «La ul jab'al sq'ejal,» ch'ex netale'. As ni tul u jab'ale'.
42012055	As tul nenach itzaa u kajiq'e' tu u b'enab'al kajiq'e', as netale' uva': «Tuk eloj ve't saq'i,» ch'ex netale'. As nitel saq'i.
42012056	¡Ex kuxh ka'vatz tuk' vetxumb'ale'! Tan nepal stuul kam uve' tuk uchoj vatz u tx'ava'e' as vatz u almika'e'. ¿As kam q'i uve' ye' nepal tu uve' ni tuch sexo'l cheel?
42012057	As b'a'ne' uva' la pal ex stuul ti' eb'anat u jikla txumb'ale' uve' b'a'n vatz u Tiixhe'.
42012058	Tan asoj at umaj uxhchil uva' ni tal ixochon seti' vatz u b'anol isuuchil unq'a tename', as tul ye'xnaj oon ex vatz u b'anol isuuchil unq'a tename', as la eyol tuk' u uxhchile' uve' ni alon ixochat ex aq'al uva' la isotzsa tib' epaav sevatzaj, tan asoj ye'le, as techal chit la ok ve't ex vatz u b'anol isuuchil unq'a tename'. As la aq'ax ve't ok ex tiq'ab' u xeen tetz u kaarsae'. As la juplik ve't ok ex tu u kaarsae'.
42012059	As tuk val sete, tan ye'l exe' la el ch'u'l ex tu u kaarsae'. Pet lanal chit echoo skajayil, jatva'l uva' la ijaj u b'anol isuuchil unq'a tename' sete,— ti'k u Jesús.
42013001	As an chit tu unq'a q'iie', as tal ve't ka'l unq'a uxhchil te Aak uva' iyatz' unq'a isol u Pilato ka'l unq'a aa Galilea tul nik iyatz' unq'a uxhchile' unq'a txooe' uve' nitz'e'sal vatz u Tiixhe'.
42013002	As ech tal ve't u Jesús ile': —¿Ma a' netale' uva' nim chit ipaav chajnaj ti' joltu unq'a aa Galilea? ¿As ma esti'e' kat yatz'ax ve't chajnaj uva' netale'?
42013003	¡Ye'le ta'! Pet tuk val sete, tan asoj ye' la ek'axa etib' ti' vepaave' vatz u Tiixhe', as echat kuxh la eb'ane' eche' unq'a uxhchile' unpajte.
42013004	¿As moj ech netitz'a ti' vaaxajlavat unq'a naje' uva' kat kam jaq' u tz'aje' uva' kat ku' tu u Siloé? ¿As ma at pal ipaav chajnaj ti' unjoltu unq'a uxhchile' tu u Jerusalén uva' netale'? ¿As ma esti'e' kat kam chajnaj?
42013005	¡Ye'le ta'! Pet ile' tuk val sete, tan asoj ye' la ek'axa etib' ti' vepaave' vatz u Tiixhe', as echat kuxh la eb'ane' eche' uve' kat ib'an chajnaj,— ti'k u Jesús.
42013006	As tal ve't u Jesús uma't u k'uchuvatz ech ile': —Atik uma'l u naj uva' avamalik uma'l u tze' sta'n uva' higuera. As b'ex til ve't naj u tze'e' xo'l unq'a ichikoe', tan kamal atik ve't ivatz tze' uva' nikat tal naj. Tul oon naj xe' toj tze', as ye'lik chit umaj ivatz tze' atike.
42013007	As ech tal ve't naj ile' te vik'ame' uve' nik josq'in u ixo'l unq'a chikoe': «As kat ib'anlu oxva'x yaab' vule' ti' unchukat ivatz u tze'e'. As ye'l umaj ivatz tze' unleje'te. Pet tzok'poj el u tze'e', tan ¿kam chaj itxa'k tze' uva' la kuxh atin tze' tu vuntx'ava'e'? As tul ye'l tze' ni vatzine',» ti'k u b'aal tx'ava'e'.
42013008	As ech tal ve't u k'am ile' te u b'aal tx'ava'e': «Pap, il chit uma'toj yaab'. As tuk unjosq'i tze'. As tuk voksa q'i'a'n xe' toj tze'.
42013009	As kamal la vatzin ve't tze'. Asoj ye'le, as a'n la tzok'ax ve't el tze',» ti'k u k'ame' tal ve't te u b'aal tx'ava'e',— ti'k u Jesús.
42013010	Tu uma'l u xeem q'ii, as nikat ichusun u Jesús tu uma'l u atinb'ale' tetz nachb'al Tiixh.
42013011	As atik ok uma'l u ixoj tzitzi' uva' vaaxajlavaxnik yaab' ich'o'n ixoj, tan chab'amal chit ik'olax ixoj ta'n uma'l u sub'ul. As ye'l ixoj nikat itx'ol ve't iyu'b'a't tib'.
42013012	Tul til ve't u Jesús u ixoje', as imolo ve't tzan Aak. As ech tal ve't Aak ile' te ixoj: —Ixoj, kat b'a'nxiy axh. Kat elyu u ch'o'me' sak'atz,— ti'k Aak.
42013013	As taq' ve't je' u Jesús iq'ab' ti' ixoj. As yak kuxh ijikb'a' ve't tib' ixoj. As toksa ve't ixoj iq'ii u Tiixhe'.
42013014	U naje' uve' viq'esal u atinb'ale' tetz nachb'al Tiixh as tul til naj uva' nikat ib'a'nxisa u Jesús uma'l u ixoj tu u xeem q'iie', as ul ve't ivi' naj. As ech tal ve't naj ile' te unq'a tename': —At vaajil q'ii uva' la uch etaq'onve'. As a' q'iie' la uch etule' ti' eb'a'nxisale'. Pet ye' la uchi uva' la b'a'nxisal ex tu u xeem q'iie',— ti'k naj.
42013015	As ech tal ve't u Jesús ile' te naj: —¡Ex chit ka'vatz tuk' veyole'! ¿Ma ye' netex esaapu umaj vevaakaxhe' moj vekaaye' tu u xeem q'iie' ti' b'en etaq'at tuk'a' txoo?
42013016	¿As ma ye' la uch ib'a'nxisal u ixoje' b'a vatz u ch'o'me' tu u xeem q'iie' uve' netale'? Tan tiaal u Abraham ta' ixoj. As kat ib'anlu vaaxajlavax yaab' uva' k'alel kuxh ixoj ta'n u Satanás,— ti'k u Jesús.
42013017	As tul tab'i ve't unq'a uxhchile' uva' nich'o'n taama ti' u Jesús, as ch'ixvu kuxh ve't chajnaj vatz Aak. Pet va'lik chit itxuq'txun ve't unq'a tename', ti' Aak, tan ti' uva' ye' saach unq'a b'a'nile' uva' kat ib'an Aak.
42013018	As ech tal ve't u Jesús ile': —Tuk val isuuchil sete ti' uva' kam tok u tename' jaq' u tijle'm u Tiixhe'.
42013019	Tan ech ina' vitenam Aake' eche' uva' kat ib'an u iiae' tetz u mostaza uva' b'ex tava uma'l u naj tu vitx'ava'e'. As nim chit kat oonkat tze' tul kat ch'ii ve'te'. As kat ib'an ve't unq'a tz'ikine' isok vi' unq'a iq'ab' tze'e',— ti'k u Jesús.
42013020	As ech tal ve't u Jesús ile': —As u tename' uva' at jaq' u tijle'm u Tiixhe', as ech ipaxit tib'e' xo'l unq'a tename'
42013021	eche' ipaxit b'en tib' u levadura uva' kat toksa uma'l u ixoj xo'l oxva'l paab'al u harina. As kat ipaxi ve't b'en tib' u levadura xo'l viq'otil u paane'. As kat sipk'u ve't skajayil,— ti'k Aak.
42013022	As tul aalik ib'en u Jesús tu u Jerusalén, as pal ichus kan Aak u b'a'nla yole' te unq'a uxhchile' tulaj unq'a tename' as tuk' tulaj unq'a talaj tename'.
42013023	As ech tal ve't uma'l u naj ile' te Aak: —¿Pap, ma ye'xh jank'al unq'a uxhchile' b'a la ok tu almika'?— ti'k naj. Ech tal ve't Aak ile':
42013024	—Eya'lutaj chit etib' ti' etok tu u tzi' kab'ale' uve' ch'oo kuxh ivatz, tan ile' la val sete uva' nimal unq'a tename' la tal toke'. As ye' la uch toke',
42013025	tan tul uva' la txakpu ve't u b'aal kab'ale' ti' ijupat u tzi' kab'ale', as unq'a tename' uva' at kan ti' kab'al, as la sik'in ve'te'. As ech la tal ile': «¡B'an b'a'nil, pap! ¡Jajo'k o'!» chaj la tale'. As: «Ye' vootzaj ex; as ye' vootzaj kat tzaanajkat ex,» chaj u b'aal kab'ale' la tale'l tzan.
42013026	As ech la etal ve't ok ile': «¡Pap, o'e' kat tx'a'n o' sak'atz; as kat uk'a' o' sak'atz! ¡As sukuxo'l kat chusunkat axh tulaj unq'a b'eye'!» chaj ve't unq'a tename' la tale'.
42013027	Pet ech la tal ve't el tzan u b'aal kab'al ile' sete: «Kat vallu sete uva' ye' vootzaj ex as ye' vootzaj katil tzaanajkat ex. Pet jetz'enoj el ex sunvatz, jank'al ex uva' ni b'anon u va'lexhe',» chaj ve't u b'aal kab'ale' la tale'.
42013028	As tul la etil ve't u Abraham, tuk' u Isaac, tuk' u Jacob, as tuk' unjoltu unq'a q'ajsan tetz viyol u Tiixhe' uva' at ve't ok xo'l u tename' uva' at jaq' u tijle'm u Tiixhe', as la oq' ve't ex. As la ik'ux ve't tib' etee, tan ye'l ve't etokeb'al k'atz Aak.
42013029	As katil kuxh la tzaakat unjoltu unq'a tename' vatz u tx'ava'e' ti' ik'ulat tib'. As la xoneb' ve'te' ti' itx'a'n xo'l u tename' uva' at jaq' u tijle'm u Tiixhe'.
42013030	Tan at unq'a uxhchile' uve' echen k'atz u Tiixhe' uve' la ilpi tuk' vitxumb'ale'. As a'e' uva' jetz'ennal ve't el k'atz Aak. As at unjolte uva' jetz'ennal el k'atz Aak uva' la ilpi. As a'e' uva' echen k'atz Aak. As at unq'a uxhchile' uve' b'axel, as a'e' imoxtel. As at unq'a uxhchile' uve' imoxtel, as a'e' b'axel,— ti'k u Jesús.
42013031	As tul kuxh tzojpu iyolon u Jesús, as b'ex uloj ka'l unq'a fariseo vatz Aak. As ech ul tal chajnaj ile' te Aak: —¡Oora kuxh el axh tzitza', tan ni tal u Herodes ayatz'pe'!— ti'k chajnaj.
42013032	Ech tal ve't u Jesús ile': —U Herodes as ech vitxumb'ale' eche' chisi. As ech b'en etal ile' te naj: «Ech ni tal u Jesús ile' see: –Cheel tuk' q'ejal tuk veesa el unq'a sub'ule' ti' unq'a uxhchile'. As tuk unb'a'nxisa unq'a aach'o'me'. As kab'i la untzojpisa ve't u vaq'one',– taq' u Jesús,» chaj ex la b'en etal te naj.
42013033	As cheel, q'ejal, as kab'i, techal la unb'an unq'a aq'one'. As la oon in tu u Jerusalén, tan ye' la ib'ane' uva' la kam in tu uma'toj tenam uva' jit Jerusalén, in uva' in u q'ajsan tetz viyol u Tiixhe'.
42013034	¡Oyeb' chit evatz, ex aa Jerusalén, tan exe' uva' kat yatz'on unq'a q'ajsan tetz viyol u Tiixhe'! As kat esuti k'ub' ti' unq'a uxhchile' uva' kat ichaj tzan Aak. As jatpajul kuxh kat val unmolat ex sunk'atz eche' nib'an umaj u txutx ak'atx tuk' unq'a ine'e' tul nijoji ak'atx vine'e'. As ye' kat esa'.
42013035	Esti'e' ni val sete uva' tuk tz'ineb'oj kan vetename' tu u Jerusalén tuk' tu u tostiixhe' uva' at sexo'l. As tuk val sete uva' jatu koj la etil ve't unvatz. Pet lanal ilej ve't u q'iie' uva' ech la etal ve't ile' svi': «¡Qoksataj iq'ii Aak tuk' vib'ii u Kub'aal Tiixhe'!» chaj ve't ex,— ti'k u Jesús.
42014001	As tul ok ve't u Jesús tx'a'on tikab'al uma'l viq'esal unq'a fariseo tu u xeem q'iie', as nikat kuxh til b'en ka'l unq'a fariseo tuk' ka't unq'a uxhchile' uva' chusel tib' ti' unq'a tzaq'ite', ti' uva' kam tuk ib'an Aak tu xeem q'iie', tan nik ich'o'n taama chajnaj ti' Aak.
42014002	As atik ok uma'l u naj xo'l unq'a uxhchile' vatz Aak uva' sipk'inajlik vichi'ole' ta'n uma'l u ch'o'm.
42014003	As ech tal ve't Aak ile' te unq'a uxhchile' uva' chusel tib' ti' unq'a tzaq'ite', tuk' unq'a fariseo: —¿Ma la uch ib'a'nxisal umaj aach'o'm tu u xeem q'iie'? ¿Pet moj ye'le?— ti'k Aak.
42014004	As ye'xheb'il tiini. As teq'o ve't tzan Aak u aach'o'me'. As ib'a'nxisa ve't Aak naj. As ichaj ve't b'en Aak naj uva' la b'en naj tikab'al.
42014005	As ech tal ve't Aak ile' te unq'a fariseo tuk' unq'a uxhchile' uva' chusel tib' ti' unq'a tzaq'ite': —Asoj la b'en ve't umaj vevaakaxhe' moj umaj veb'ure' tu umaj jul, ¿as ma ye' la b'en eteq'o ve't je' tzan txoo tu u jule', k'uxh tu xeem q'ii?— ti'k Aak.
42014006	As ye' kat chee ve't tivi' chajnaj kam la tal chajnaj te Aak.
42014007	As til ve't u Jesús unq'a naje' uve' sa'b'elali ti' u b'a'nla tx'a'o'me'. As tul til ve't Aak uva' nik itxaa chajnaj unq'a b'axa xonleb'ale' ti' tok vatz u meexhae', as ech tal ve't Aak ile' ti' uma't u k'uchuvatz:
42014008	—Asoj ab'il la sa'b'elan axh tu umaj nimla q'ii ti' teq'ot tib' umaj me'al ik'aol umaj uxhchil, as ye' la xoneb' axh tu u b'axa xonleb'ale', tan jit kuxh nim uva' la ul uma't naj uva' nim talchu see'. As la molol ve't ok naj ta'n u b'aal kab'ale'.
42014009	As la ul tal u b'aal kab'ale' see uva' la aaq' kan u xonleb'ale'. As la kuxh ch'ixvu ve't axh vatz unq'a uxhchile', tan ti' uva' la b'en axh xonloj timoxtel u xonleb'ale'.
42014010	Asoj la sa'b'elal axh, as la xoneb' axh timoxtel u xonleb'ale', tan la ib'ane' uva' la ul tal ve't u b'aal kab'ale' see uva': «Si'u. Xoneb'en tzi'la' tu u b'axa xonleb'ale',» chaj ch'elel axh. As la ok ve't aq'ii vatz unq'a uxhchile' uve' xonle'l sak'atz vatz u meexhae'.
42014011	Esti'e' tuk val sete uva' ab'il uve' la toksa je' iq'ii, as la el iq'ii. Pet ab'il uve' ye' la toksa je' iq'ii as la oksal iq'ii,— ti'k u Jesús.
42014012	As ech tal ve't u Jesús ile' te u naje' uve' sa'b'elan Aak: —Tul la ab'an umaj b'a'nla tx'a'o'm, as ye' la amolo tzan unq'a eetz k'ultzi'e' tuk' unq'a eetz'in aatzike', as mita'n kuxh unq'a ab'esiinoe' uve' tx'ioliq'ii, tan la iq'aavisa ich'exele' see.
42014013	Pet tul la ab'an umaj b'a'nla tx'a'o'm, as a' unq'a meeb'a'e' la amolo, tuk' unq'a ko'xe', tuk' unq'a kuch'e', as tuk' unq'a tzote'.
42014014	As achveb'al axh la ib'ane', tan ye'l ich'exel la aq'pu ve't see. Pet a' u Tiixhe' la aq'on ich'exel see tu u q'iie' uva' la ul ve't taama unq'a kamnaje' uva' tx'aael ve't u taanxelale' ta'n Aak,— ti'k u Jesús.
42014015	As tab'i ve't uma'l u naj viyol u Jesús, uva' xonlik ok vatz u meexha k'atz Aak. As ech tal ve't naj ile' te Aak: —¡Achveb'al chite' b'a unq'a uxhchile' uve' la tx'a'n ve't k'atz u tename' uva' at jaq' u tijle'm u Tiixhe'!— ti'k naj.
42014016	Ech tal ve't u Jesús ile': —Kat ib'an uma'l u naj tuch uma'l u b'a'nla tx'a'o'm. As a' chit mama'la tename' kat isa'b'ela naj ti' u tx'a'o'me'.
42014017	As tul kat ilej ve't u tx'a'o'me' tetz ku' q'ii, as ech tal ve't naj ile' te vik'ame' ti' b'en talat te unq'a uxhchile' uve' kat sa'b'elali: «Ko'naj tx'a'on, tan il u b'a'nla echb'ub'al ile' b'anel ve't tuche',» ti'k u k'ame' b'ex tala.
42014018	As junun chit ijajat ve't unq'a uxhchile' kuyb'al te u k'ame'. As ech tal ve't uma'l u naj ile': «La isotzsa aak unpaav, tan in chit ye' la uch unb'ene', tan kat unloq'lu unb'iil vuntx'ava'. As techal tuk b'en vile',» ti'k naj.
42014019	As ech tal ve't uma't naj ile' te u k'ame': «La isotzsa aak unpaav, tan kat unloq'lu o'tzumul vunb'ooyaxh. As ma't unchus txoo ti' aq'on,» ti'k naj.
42014020	As ech tal uma't naj ile' unpajte: «La isotzsa aak unpaav, tan a'n in kat veq'o vib' tuk' vixqel. Esti'e' ye' la uch voone',» ti'k naj tal te u k'ame'.
42014021	As q'aav ve't u k'ame'. As b'ex tal ve't u k'ame' te u naje' uva' kat b'anon tuch u tx'a'o'me' kam uva' alpu ve't ste. As tul tab'i ve't u naje' uva' b'anon tuch u tx'a'o'me', as ul ve't ivi' naj. As ech tal ve't naj ile' te vik'ame': «¡Oora! ¡Kuxh tu b'ey, xo'laj kab'al! As kuxh molo tzan unq'a meeb'a'e', tuk' unq'a ko'xe', tuk' unq'a tzote', as tuk' unq'a kuch'e'. As uloj tx'a'on tu vunkab'ale',» ti'k naj tal te vik'ame'.
42014022	As ech tal ve't u k'am ile' te u naje': «Pap, kat unb'anla' jank'al uva' kat aal sve. Pet ye' nooj u kab'ale', tan atil atinb'al,» ti'k u k'ame'.
42014023	Ech tal ve't u naj ile' te u k'ame': «¡Kuxh unpajte! ¡Kuxh xo'l unq'a vitze'! As kuxh ya'lu tzan unq'a uxhchile' ti' tok ch'u'l tu vunkab'ale', tan a' ni vale' uva' la noo vunkab'ale' ti' u tx'a'o'me',» ti'k u naje' tal te u k'ame'.
42014024	Esti'e' ni val sete uva' ye'l umaj ex la tx'a'n ex sunk'atz, jank'al ex uva' b'axa kat sa'b'elal ex ti' etx'a'n sunk'atz,— ti'k u Jesús.
42014025	As mama'la tenam xekik ti' u Jesús. As isuchq'i ve't tib' Aak ti' isajil unq'a tename'. As ech tal ve't Aak ile':
42014026	—Asoj at umaj uxhchil la xekeb' svi' tul ye' nixo'ni ve't in ti' vib'aale', tuk' vitxutxe', tuk' u tixqele', tuk' unq'a me'al ik'aole', tuk' unq'a titz'in tatzike', as tuk' vitiichajile' unpajte, as ye' la uch ve't tok chusulib'il sunk'atz.
42014027	As ab'il uva' ye' la kuyun unq'a k'axk'oe' ti' ixekeb' svi', as ye' la uch tok ve't chusulib'il sunk'atz.
42014028	As la val sete uva' ech la eb'ane' eche' umaj naj uva' la tal ilakat ikab'al. As tul ye'xnaj xe't naj ti' ilakat u kab'ale', as la xoneb' naj ti' titz'ata' ma la tz'aj vipuaj naje' ti' ilakat vikab'ale',
42014029	tan asoj ye' la oleb' naj, as la kuxh tze'lel ve't naj ta'n unq'a uxhchile' uve' la pal ilon kan u taq'on naje'. As tul ma't taq'at ku' naj u tz'aje' ti' ixe't u kab'ale'.
42014030	As ech la alpu ve't ile' ti' naj: «Kat kuxh ixe'tisa u naje' u kab'ale'. As ye' kat itx'ol ve't naj itzojpisale',» chaj ch'elel naj.
42014031	As ech la eb'ane' eche' la ib'an umaj ijlenaal uva' la xe'tik tzan uma't ijlenaal sti', tan b'axele' tuk ib'an je' naj tivi' ma la oleb' laval mil visol naje' ti' viinqil mil visol uma't u ijlenaale' uva' la ul b'anon ch'a'o sti'.
42014032	Asoj la til u ijlenaale' uva' ye' la oleb' naj tuk' laval mil visole', as la ichaj ve't b'en naj uma'l vichaj ti' iya'sat u ch'a'oe' tul uva' ye'xnaj ul unq'a sole' ti' ib'anat ch'a'o sti'.
42014033	Esti'e' ni val sete uva' ab'iste umaj ex uva' ye' la etaq' kan unq'a etetze' skajayil svi', as ye' la uch etok ve't chusulib'il sunk'atz.
42014034	As ch'i'umale' u atz'ame'. Pet asoj la motx ve't vipitz'polil u atz'ame', as la koj txakon ve'te' tan la koj uch ichee ve't ipitz'polil unpajte.
42014035	As mita'n la koj txakoni ti' tok siq'i'a'nil u tx'ava'e'. Pet la kuxh mak'pik ve't ele'. As ab'iste ex uve' nepal tu vunyole', as etab'itaj uve' ni vale',— ti'k u Jesús.
42015001	As tul nikat ichusun u Jesús, as nimal chit unq'a molol puaje' tetz u Roma tuk' unjoltu unq'a uxhchile' uve' eesan kuxh tib' tu b'ey, as kat jetz'en ok k'atz Aak ti' tab'it u yole'.
42015002	Pet ech koj unq'a fariseo tuk' unq'a uxhchile' uva' chusel tib' ti' unq'a tzaq'ite', tan nikat ich'o'n taama chajnaj ti' u Jesús. Ech nikat tal chajnaj ile': —¡Kam b'an ta'n u naje'! Tan nu kuxh ik'ulo'k naj unq'a uxhchile' sk'atz uve' aapaav chittu'. As nitx'a'n naj tuk' unq'a uxhchile',— ti'k chajnaj.
42015003	As ech tal ve't u Jesús ile' tuk' uma't u k'uchuvatz te chajnaj:
42015004	—Asoj at umaj ex uva' at o'k'aloj (100) ekaneero' asoj la tz'ejxik kan umaj txoo, ¿as ma ye' la etaq' kan u b'elelaval to'k'al (99) vekaneero'e' vatz chaq'aala as la b'en echuk u txooe' uve' kat tz'ejxik kan? As techal la elej txoo.
42015005	As tul la elej txoo, as la txuq'txun ve't ex. As la etaq' ve't je' vi' echeleb' ti' eteq'ot ve't tzan txoo xo'l vimoole'.
42015006	As tul la oon ve't ex tu kab'al, as la emolo ve't unq'a etetz k'ultzi'e' tuk' unq'a eb'esiinoe'. As ech la etal ile': «¡Chiib'ojtaj ex sunk'atz! Tan kat unlejlu vunkaneero'e' uva' kat tz'ejxi,» chaj ex la etale'.
42015007	As ile' la val sete, tan at chiib'ichil tu almika' ti' uma'l u aapaave' uve' a'n kat ik'axa tib' vatz u Tiixhe' ti' b'elelaval to'k'al (99) unq'a uxhchile' uve' jik ve't itxumb'al as jit tz'ajinal la ik'axa tib' vatz Aak uve' ni tal je' ste.
42015008	As eche' umaj ixoj uva' at laval ipuaj uva' nim ija'mil, asoj la itz'ej ixoj umaj vas ipuaje', as la imatx ixoj xamal ti' ichukat vipuaje'. As la teesa ixoj ch'is tu kab'al techanal chit la ilej ixoj vipuaje'.
42015009	As tul la ilej ixoj, as la b'en imolo ve't ixoj unq'a tetz k'ultzi'e' tuk' unq'a ib'esiinoe'. As ech la tal ve't ixoj ile': «¡Chiib'ojtaj ex sunk'atz! Tan kat unlejlu vas unpuaje' uve' kat untz'eja,» chaj ve't ixoj.
42015010	As ile' la val sete, tan at chiib'ichil xo'l unq'a ángel uva' tetz u Tiixhe' ti' uma'l u aapaave' uve' kat ik'axa tib' vatz u Tiixhe',— ti'k u Jesús.
42015011	As ech tal u Jesús ile': —Atik uma'l u naj uva' atik ka'va'l vik'aol.
42015012	As ok ve't u itz'inae' vatz vib'aale'. As ech tal naj ile': «Pap, aq' vunvaatzile' sve cheel uva' la vetzi,» ti'k naj. As ijatx ve't u b'aalae' vimeeb'a'le' vatz unq'a ik'aole'.
42015013	As ye' kuxh jatva'l q'ii stuul, as imol ve't u itz'inae' vija'mil vivaatzile'. As b'en ve't naj tu uma't tenam uva' naach chittu' ti' teesat tib' tu b'ey tuk' vipuaje'.
42015014	As tul ma'tik teesat ve't naj itxumb'al tuk' vipuaje' skajayil, as kat uch uma'l u mam va'y tu u tename'. As ye'l ve't tetz naj atike. As kat ipaleb'e ve't naj va'y.
42015015	As b'ex ichuk ve't naj taq'on xe' uma'l u aatenam. As ichaj ve't b'en u aatename' naj ti' ixeeat chicham.
42015016	As nikat tal ve't naj techb'ut unq'a techb'ub'al unq'a chichame', tan ye'xheb'il nikat aq'on techb'ub'al naj.
42015017	As q'oon titz'a ve't je' naj uva' nik ipaleb'e naj k'axk'o. As ech tal ve't je' naj ile' ste: «Ko'lekole' unq'a aq'onvile' at xe' aak unb'aale'. As noonaj kuxh chajnaje'. As tul il in ila' tuk kamoj in ta'n va'y.
42015018	Pet tuk q'aavoj in k'atz aak unb'aale'. As ech la b'en val ile' te aak: –Pap, kat paavinyu ve't in vatz u Tiixhe' as savatz unpajte.
42015019	As jit ve't vetze' uva' in ak'aol. Pet ooksa kuxh ve't in eche' umaj ak'am, chaj in la val te aak,– ti'k naj tal je' ste.»
42015020	As txakpu ve't naj. As q'aav ve't naj k'atz vib'aale'. Tul b'iit telik tul naj k'atz vib'aale', as til ve't b'en aak vik'aole'. As kat chit je' ch'u'l taama aak ti' naj. As kat itxum aak ivatz naj. As q'ax ib'en ve't aak ti' ik'ulat naj. As ijele ve't aak naj. Itz'ub' ve't aak txala itzi' naj.
42015021	As ech tal ve't naj ile' te vib'aale': «Pap, kat paavinyu ve't in vatz u Tiixhe'; as kat paavinyu ve't in savatz. As jit ve't vetze' uva' in ak'aol,» ti'k naj.
42015022	Pet ech tal ve't aak ile' te unq'a ik'ame': «B'en eteq'otaj el tzan unq'a b'a'nla oksa'me'. As etoksataj ti' vunk'aole'. As etaq'taj ku' u ixkolq'ab'e' vi' iq'ab' naj. As etoksataj ixa'p naj tu toj.
42015023	As b'enoj eteq'otaj tzan u tzaq'al vaakaxhe'. As eyatz'taj, tan la tx'a'n o'. As la kub'an uma'l u nimla q'ii,
42015024	tan kamye' vunk'aole' ni vale'. As tul isle'l naje' vil. As tz'ejxiy naje' ni vale'. As il naj ile' kat ulya,» ti'k vib'aal naje' tala. As xe't ve't u nimla q'iie'.
42015025	As atik b'en u atzikae' tu aq'on. As tul ul ve't naj najlich u kab'ale', as tab'i ve't naj toq' unq'a q'oob'e'tze', tan va'l chit ichiib' ve't unq'a uxhchile' tu u nimla q'iie'.
42015026	As imolo ve't naj uma'l u k'ame'. As ich'oti ve't naj: «¿Kam uve' ni tuche'?» ti'k naj.
42015027	As ech tal ve't u k'am ile' te naj: «¡A' veetz'ine' kat ulya! As kat tal aak ab'aale' iyatz'pu u tzaq'al vaakaxhe' ti' ib'anat u nimla q'iie', tan ti' uva' b'a'n kuxh tul veetz'ine' kat uli,» ti'k u k'ame'.
42015028	As ul ve't ivi' u atzikae'. As ye' nikat isa' ve't naj tok tu kab'al. As el ve't ch'u'l vib'aal naje' ti' imutxb'et ok aak naj tu kab'al.
42015029	Pet ech tal ve't u atzika ile': «Nimax ve't yaab' vaq'onvu sak'atz. As ye' atixoj vixva kan axh. Pet nimamal axh ta' sva'n. As ye' atixoj chit ooya umaj tal unsik' ti' unb'anat umaj unnimla q'ii tuk' unq'a vetz k'ultzi'e'.
42015030	Pet ech koj vak'aole' uve' kat teesa tib' tu b'ey tuk' unq'a ixoje' uva' yana's. As tul kat q'aavik tzan naj, as kat aal iyatz'pu ve't u tzaq'al vaakaxhe' ti' ak'ulat naj,» ti'k u atzikae'.
42015031	As ech tal ve't u b'aala ile': «Unk'aol, at chit axhe' ta' sunk'atz b'enameen. As jank'al chit unq'a vetze' uve' ati as eetz chite' skajayil.
42015032	Pet b'a'ne' ta' uva' la txuq'txun o', tan kamnajlu ve'te' u eetz'ine' nikat vale'. As il naj ile' vil isle'le. As tz'ejxinal naje' sunvatz. ¡As il naj ile' ati!» ti'k u b'aalae' tal te u atzikae',— ti'k u Jesús.
42016001	As ech tal ve't u Jesús ile' te unq'a ichusulib'e': —Atik uma'l u naj uva' tx'ioliq'ii. As atik uma'l vik'am naj uva' nikat ilon isuuchil unq'a itx'iib'al iq'ii naje'. As b'ex alaxoj te u b'aal aq'one' uva' va'lexh kuxh itxumb'al u k'ame', tan nikat kuxh teesa naj itxumb'al vitx'iib'al iq'ii u b'aal aq'one'.
42016002	As imolo ve't u b'aal aq'one' u k'ame'. As ech tal ve't naj ile' te u k'ame': «As kat vab'il yol ti' u aaq'one'. As oksa kan tachul unq'a vee' kat ab'ana, tan la el ve't axh,» ti'k u b'aal aq'one'.
42016003	As ib'an ve't je' u ilol isuuchil u aq'one' tivi'. As ech tal naj ile': «¿Kame' q'i tuk unb'ane'? Tan ni teesa ve't in u b'aal aq'one' ti' u vaq'one'. As tul ye'l unyak'il ati ti' vaq'onvat u tx'ava'e'. As la ch'ixvu ve't in ti' unjoyat unpuaj.
42016004	Pet ech tuk unb'an ile' ti' uva' at unq'a uxhchile' uva' la lochon in. As la ik'ul in tikab'al tul uva' ye'l vaq'on ati,» ti'k naj tal je' ste.
42016005	As junun imolot ve't naj unq'a naje' uve' atik itx'oj xe' u b'aal aq'one'. As ech tal ve't naj ile' te uma'l u naj uve' atik itx'oj: «¿Jatva'le' vatx'oje' at xe' u b'aal aq'one'?» ti'k naj.
42016006	Ech tal ve't u naj ile': «O'k'alal (100) toneel aceite vuntx'oje',» ti'k u naje'. As ech tal ve't u ilol isuuchil u aq'on ile': «Il vavu'uj ila' b'a. As xoneb'en. Oora kuxh kub'an ich'exel u u'uje'. As laval kuxh toxk'al (50) toneel la qaq' ve't ku' tu u u'uje',» ti'k u ilol isuuchil u aq'one'.
42016007	As ech tal ve't naj ile' te uma't u naje': «¿Jatva'l vatx'oje' at xe' u b'aal aq'one'?» ti'k naj. Ech tal ve't u naj ile': «O'k'alal (100) ijatz trigo vuntx'oje',» ti'k naj. As ech tal ve't u ilol isuuchil u aq'on ile': «Il vavu'uj ila' tetz vatx'oje'. Oora kuxh kub'an ich'exel. As mutx'ul (80) kuxh ijatz la qaq' ku' tu u u'uje',» ti'k naj.
42016008	As tul tab'i ve't u b'aal aq'one' kam uva' nik ib'an u ilol tetz isuuchil u aq'one' tuk' unq'a itxumb'al naje' uva' va'lexh kuxh nik ib'ane', as toksa ve't u b'aal aq'one' iq'ii naj, tan ti' uva' tzitumal chit naj. As kat iloch naj unq'a naje' uva' atik itx'oj xe' u b'aal aq'one', aq'al uva' chajnaj la lochon ve't naj tul la eesal naj tu taq'one'. Esti'e' ni val sete uva' tzitumal unq'a uxhchile' uve' ye' ni niman u Tiixhe' ti' ib'anat isuuchil u tatine' tuk' vimoole', ti' unq'a uxhchile' uva' ni niman u Tiixhe'.
42016009	As la val sete, etxakonsataj unq'a emeeb'a'le' vatz u tx'ava'e' ti' elochat vemoole'. As tul la ya' ve't etatin vatz u tx'ava'e', as la ik'ul ve't ok ex u Tiixhe' tu uve' atkat ve't vetiichajile' uve' ye'l iya'teb'al.
42016010	Tan ab'il uva' jik chit itxumb'al ti' tilat isuuchil unb'ooj uva' kat oksal tiq'ab', as echat chit la ib'ane', k'uxh nimal chit la aq'ax ste ti' tilat isuuchil. As ab'il uve' jit jik itxumb'al ti' tilat isuuchil unb'ooj uva' la oksal tiq'ab', as echat chit la ib'ane', k'uxh nimal chit la aq'ax ste.
42016011	Esti'e' tuk val sete, tan asoj ye' kat etil isuuchil unq'a tx'iib'al q'iie' tib'a'nil uva' kat aq'ax sete, as ye'xheb'ile' la aq'on ve't u tx'iib'al q'iie' sete uva' ye'l iya'teb'al.
42016012	Tan asoj ye' kat etx'ol etilat isuuchil u tetz u Tiixhe' uva' kat aq'ax sete vatz u tx'ava'e', as ¿aal kol la aq'ax unq'a b'a'nile' q'a sete uva' nisa' u Tiixhe' taq'at sete?
42016013	As la val sete, tan ye' la uch taq'onvu umaj k'am xe' ka'va'l unq'a b'aal aq'one', tan la tixva kan u k'ame' uma'l u b'aal aq'one'. As la ixo'ni uma'te. As moj la inima u k'ame' uma'l u b'aal aq'one'. As ye' la inima uma'te. Esti'e' la val sete, etoksataj etaama ti' u Tiixhe', tan asoj netoksa etaama ti' u tx'iib'al eq'iie' vatz u tx'ava'e', as ye' la uchi uva' la etoksa etaama ti' enimat u Tiixhe',— ti'k u Jesús.
42016014	Tul atik ka'l unq'a fariseo uva' aal chit nikattel taama ti' u puaje'. As tul tab'i chajnaj viyol u Jesús, as tze'leb'al kuxh Aak te chajnaj.
42016015	As ech tal ve't u Jesús ile' te chajnaj: —As ni kuxh eb'ensa etib' jikla aamail vatz unq'a emoole'. As ootzimale' vetaanxelale' ta'n u Tiixhe', tan at unq'a txumb'ale' uva' ni toksa unq'a tename' taama sti'. As a'e' uva' ye' nisa' Aak.
42016016	As a' unq'a yole' uva' tz'ib'amal kan ta'n u Moisés as tuk' ka't unq'a q'ajsan tetz viyol u Tiixhe', as a'e' nik chusun ex. As tul kat ul ve't u Xhune' uva' nik aq'on ku' unq'a uxhchile' xe' u a'e'. As ye' saach unq'a tename' niya'lu tib' ti' tok xo'l u tename' uva' at jaq' u Tijele'm u Tiixhe'.
42016017	Pet tuk val sete, tan ye' kuxh k'axk'o isotz u almika'e' tuk' u vatz tx'ava'e'. Pet ech koje' unq'a yole' uve' tz'ib'amal kan tu u tzaq'ite' ta'n u Moisés, tan tuk chit ib'ane' skajayil kam uve' tz'ib'amal kan.
42016018	As ab'il uva' la ijatxe'l u tixqele' as la teq'o tib' tuk' uma't ixoj, as la paavin ve't naj. As ab'il uve' la teq'o tib' tuk' u ixoje' uve' jatxel tib' tuk' vitzumele', as la paavin ve'te',— ti'k u Jesús.
42016019	As ech tal u Jesús ile': —Atik uma'l u naj uva' tx'ioliq'ii. As b'a'nla chaj oksa'm chit nikat toksa naj. As xo'veb'al chit naj tuk' unq'a tetze', tan nik ib'an naj unq'a b'a'nla chaj tx'a'o'me' jun q'ii.
42016020	As atik uma't vas naj uva' meeb'a'ik chittu' uva' Lázaro ib'ii. As a' chit chine' atik ti' vas naje'. As nikat ixoneb' naj jun q'ii tzi' ikab'al u tx'ioliq'iie'.
42016021	As nikat tachva u Lázaro uva' la techb'u unq'a vuy tx'ixe' uve' nikat ichajpik ku' vi' vimeexha u tx'ioliq'iie'. Tul xonlik u Lázaro tzi' ikab'al u tx'iol iq'iie', as ul unq'a tx'i'e' ti' ileq'ul unq'a chine' uve' atik ti' u Lázaro.
42016022	As tul kam ve't u meeb'a'e' uva' Lázaro, as ul eq'oloj ve't je' naj ta'n unq'a ángel. As a' oonkat naj k'atz u Abraham tu almika'. As tul kam ve't u tx'ioliq'iie', as b'ex mujaxoj ve't naj.
42016023	As va'lik chit ipaleb'et ve't u tx'iol iq'iie' u k'axk'oe' tu u atinb'ale' uva' atikkat unq'a kamnaje'. As ka'yik ve't je' naj tu almika'. As til ve't je' naj u Abraham tuk' u Lázaro, tan atik u Lázaro k'atz u Abraham.
42016024	As sik'in ve't je' naj tu almika'. Ech tal ve't naj ile': «¡Kub'aal Abraham, txum unvatz! B'an b'a'nil sve. Chaj ku' tzan u Lázaro ti' ul ili'b'isat vuntzi'e' tuk' unb'ooj a' ta'n u vi' iq'ab'e', tan va'l unpaleb'et unq'a k'axk'oe' tzitza' tu u xamale',» ti'k u tx'ioliq'iie' tal je' te u Abraham.
42016025	As ech tal ve't u Abraham ile': «Oolsa sak'u'l, unk'aol, uva' b'a'nik chit aatine' vatz u tx'ava'e' tuk' u tx'iib'al aq'iie'. Pet ech koj u Lázaro, tan oyeb' chit ivatz naj kat ib'an vatz u tx'ava'e'. As cheel il naj ile' b'a'n ve't tatin tzitza'. As axh uve' ni paleb'en u k'axk'oe' cheel.
42016026	As k'uxh la qal kub'en ti' b'en qilat axh, as ye' la uchi, tan at uma'l u mam jul sukuxo'l. As echat kuxh ex, tan ye' la uch etul ve't tzitza',» ti'k u Abraham.
42016027	As ech tal ve't u tx'ioliq'ii ile': «B'an b'a'nil, kub'aal Abraham. Chaj b'en u Lázaro b'a xe' ak unb'aale',
42016028	tan atil o'va't vitz'in. As a' ni vale' uva' la b'en ib'eya ve't u Lázaro te chajnaj, aq'al uva' ye' la ul ipaleb'e chajnaj u k'axk'oe' tzitza',» ti'k naj.
42016029	As ech tal ve't u Abraham ile': «Tz'ib'amal kane' unq'a yole' ta'n u Moisés tuk' ka't unq'a q'ajsan tetz viyol u Tiixhe'. As ni talpe' te unq'a eetz'ine'. As chajnaje' la ilon asoj la inima chajnaj moj ye'le,» ti'k u Abraham.
42016030	As ech tal ve't u tx'ioliq'ii ile': «Ye'le, kub'aal Abraham. Ye' la inima chajnaje' u yole' uva' tz'ib'amal kan. Pet asoj la ul taama umaj kamnaj as la b'en tal xo'l chajnaj ti' u k'axk'oe' uva' at tzitza', as a'n la ik'axa tib' chajnaje' ti' vipaave',» ti'k naj.
42016031	Ech tal ve't u Abraham ile': «Asoj ye' nisa' chajnaj inimat viyol u Moisés tuk' unq'a q'ajsan tetz viyol u Tiixhe', as eche' la koj chit inima chajnaj k'uxh la ul taama umaj kamnaj ti' b'en talat isuuchil te chajnaj,» ti'k u Abraham tala,— ti'k u Jesús.
42017001	As ech tal ve't u Jesús ile' te unq'a ichusulib'e': —Tuk chit uloje' unq'a k'axk'oe' ti' ika'kab'insal taama unq'a uxhchile' ti' inimat in. ¡Pet oyeb' chit ivatz u uxhchile' uva' la ka'kab'insan taama unq'a niman vetze'!
42017002	Tan asoj la ika'kab'insa u uxhchile' taama umaj u niman vetze' uva' ye' yak'inoj vitxumb'ale' ti' vunyole', as aal b'a'ne' uva' la k'alpik ve't ok umaj ka' tiqul u uxhchile'. As la sutil b'en xe' u mar.
42017003	As etiltaj chit etib' sb'a'n, tan asoj la ib'an umaj vetitz'in etatzike' umaj paav sete, as la eb'eya ste. As tul la ik'axa vipaave' sevatz, as la esotzsa ipaav.
42017004	As k'uxh la paavin umaj uxhchil vujpajoj sevatz tumaj q'ii, as esotzsataj ipaav. Asoj vujpajul la ul tal u uxhchile' sete uva': «Kat paavinyu ve't in sevatz. As sotzsataj vunpaave',» chaj u uxhchile' la tal sete, as la esotzsa ipaav,— ti'k u Jesús.
42017005	As ech tal ve't unq'a apóstol ile' te u Jesús: —Aq' chit k'ujleb'al kuk'u'l,— ti'k chajnaj.
42017006	As ech tal ve't u Jesús ile' te chajnaj: —As ech koj u k'ujleb'al ek'u'le' eche' umaj iia uva' tetz mostaza, as la uch etalata' te uma'l u tze'e' uva': «Txakpen, tze'. As kuxh ava eeb' tu u mar,» chaj ex la etale'. As la chit ib'ane' kam uva' la etale'.
42017007	As qal b'en sti' uva' at umaj ek'am uva' kat b'ex xeen txoo, moj aq'on kat b'ex ib'ana. As tul kat ul ve't tu vitz, ¿as ma ech la etal ile' ste: «Oken ch'u'l. Xoneb'en vatz u meexhae'. As tx'a'on ve'te',» ma chaj ex la etale'?
42017008	Ye'xh la etale' ta' eche' uve' ste. Pet ech la etal ile': «B'an tuch vuntx'ixe' b'axa. As lanal tx'a'n in. La uk'a' in. As a'n la tx'a'n ve't axh. As la uk'a' axh,» chaj exe' la etale'.
42017009	As ni vale' uva' mita'n kuxh ta'ntiixh la etaq' te vek'ame' asoj a' kuxh u aq'one' kat b'ex ib'ana kam uve' kat etal ste.
42017010	As echat la eb'ane' unpajte, tan tul uva' la tzojpu ve't ex ti' u aq'one' uve' kat alax sete, as ech la etal ve't ile': «O' kuxh k'ame'. As jit qetze' uva' la oksal kuq'ii ti' u aq'one' uva' kat kub'ana, tan a' kuxh kat kub'ana kam uve' kat alax sqe,» chaj ex la etale',— ti'k u Jesús.
42017011	As tul b'en ve't u Jesús tu b'ey ti' toon tu u Jerusalén, as pal ve't Aak tu vinaaje'l u Samaria tuk' u Galilea.
42017012	As ok ve't Aak tu uma'l u tal tenam. As b'ex eloj ch'u'l laval unq'a aach'o'm uve' atik ch'a'k chin sti', tan nik isa' chajnaj uva' la til chajnaj u Jesús. As ye'l chajnaj jetz'en ok k'atz Aak. Pet naach kuxh atikkat tzan chajnaj.
42017013	As taq' ve't je' chajnaj tuul ivi'. Ech tal ve't chajnaj ile': —¡Jesús, Chusul, txum kuvatz!— ti'k chajnaj.
42017014	As tul til ve't u Jesús chajnaj, as ech tal ve't Aak ile': —B'enoj ex tu u Jerusalén. As b'en ek'uchtaj etib' vatz unq'a oksan iyol tenam vatz Tiixh,— ti'k Aak tal te chajnaj. As b'en ve't chajnaj. As tul kuxh b'en chajnaj, as yak kuxh el u ch'o'me' ti' chajnaj.
42017015	As uma'l u naje' uva' kat el u ch'o'me' sti', as tul til ve't naj uva' ye'lik ve't u ch'a'k chine' sti', as q'aav ve't naj k'atz u Jesús. As taq' ve't je' naj tuul ivi' ti' toksal ve't iq'ii u Tiixhe'.
42017016	As qaaeb' ve't naj vatz u Jesús. As oon ve't ivatz naj vatz tx'ava' ti' taq'at ta'ntiixh te Aak. As tul aa Samaria u naje'.
42017017	As ech tal ve't u Jesús ile' te naj: —¿Axh kuxh kol q'a? ¿As kech b'eluvat unq'a uxhchile' q'i? Tan lavalen exe' ta'.
42017018	¿As ma ye'l umaj uxhchil b'a uva' tiaal Israel kat q'aavik tzan ti' toksal iq'ii u Tiixhe'? ¿Pet ma axh kuxh b'a uva' jit axh tiaal Israel?
42017019	As txakpen. Kuxh ve'te', tan kat txanyu ve't axh, tan ti' uva' kat ak'ujb'a' ak'u'l svi',— ti'k u Jesús.
42017020	As ech tal ve't ka'l unq'a fariseo ile' te u Jesús: —¿Jatue' q'i la ok u tename' jaq' u tijle'm u Tiixhe'?— ti'k chajnaj. As ech tal ve't u Jesús ile': —Eche' la koj ilpi uva' jatu la ok u tename' jaq' u tijle'm u Tiixhe'.
42017021	As u tename' uva' ni til Aak isuuchil, as ye' la uch talat umaj uxhchil uva': «Ile' at tzitza',» as moj: «Ile' at tzi'le',» chaj la tale', tan ile' at sexo'l cheel,— ti'k Aak.
42017022	As ech tal ve't u Jesús ile' te unq'a ichusulib'e': —Tuk ilej uma'l u q'ii uva' la esa' ve'te' uva' la atil ve't tu umaj q'ii sexo'l. As ye'l la etile'.
42017023	As la alax sete uva': «¡Il Aak at tzi'le'!» as moj: «¡Il Aak at tzitza'!» chaj ch'elel ex. As b'eni'k etila; as enimaki.
42017024	As ech tul eche' nib'an u kayampa'le' tan xo'veb'al chit ilitz'kab'ane' vatz u almika'e', tan na'l tib'uuq'eb'al q'ii as na'l tib'eneb'al q'ii.
42017025	Pet techanal tuk unpaleb'e unq'a k'axk'oe', tan tuk ixvaloj in ta'n unq'a tename'.
42017026	As eche' uve' kat ib'ana tul uva' atik u Noé, as echat chit tuk ib'ane' tul la ul .
42017027	Nikat itx'a'n unq'a tename', as nikat tuk'a', as nikat teq'o tib' tuk' ik'ulel. As ech kuxh nikat ib'an unq'a tename' tul kat ilej u q'iie' uva' kat ok u Noé tu u barco. As ul ve't u mam jab'ale'. As sotz ve't unq'a tename' skajayil.
42017028	As echat chit la ib'ane' tul la ul in eche' uve' kat ib'an unq'a tename' uva' atikkat u Lot. Tan nikat itx'a'ne', as nikat tuk'a', nikat iloq'one', as nikat ik'ayine', nikat tava unq'a ichikoe', as nik ilak unq'a ikab'ale'.
42017029	As tul b'ex ilej u q'iie' uva' a's tel ch'u'l u Lot tu u Sodoma, as ku' ve't ch'u'l xamal tuk' azufre tu almika' ti' isotzsal ve't unq'a tename' skajayil.
42017030	As echat chit la ib'ane' tu u q'iie' uva' la til ve't unq'a tename' u tuleb'al unpajte.
42017031	As tul la ilej ve't u q'iie', as ab'iste ex uva' at je' ex vi' vekab'ale', as ye'l ex la ku' ve't ch'u'l ex ti' ul eteq'ot unq'a etetze' uve' at tu vekab'ale'. As ex uva' at b'en ex tu vitz, as ye'l ex la q'aavik ve't tzan ex tu u tename'.
42017032	As etulsataj sek'u'l uva' kat ib'an u tixqel u Lot,
42017033	tan ab'il uve' a' kuxh vitiichajile' ni titz'a vatz u tx'ava'e', as ye'l itiichajil k'atz u Tiixhe' la ib'ane'. Pet ab'il uva' ye' la toksa taama ti' u vatz tx'ava'e' tan ti' uva' nimamal in sta'n, as at itiichajil k'atz u Tiixhe' la ib'ane'.
42017034	As la val sete, tul la ilej u q'iie' uva' la ul in unpajte, as at ka'va'l uxhchil vatik vi' vich'ache' aq'b'al. As uma'l la b'eni; as uma't la kaaik kan.
42017035	As la ib'ane' uva' at ka'va'l u ixoj uva' niche'ene'. As uma'l ixoj la b'eni; as uma't ixoj la kaaik kan.
42017036	At ka'va'l unq'a naj uva' la b'en tu vitz. As uma'l naj la b'eni; as uma't naj la kaaik kan,— ti'k u Jesús.
42017037	As ech tal ve't unq'a ichusulib' Aak ile': —¿Katile' q'i, Pap, la ib'ankat uve' naale'?— ti'k chajnaj. Ech tal ve't Aak ile': —As la enima u yole' uva' ni val sete ti' u vuleb'ale' eche' enimat u yole' uva' ech ni tal ile': «Katil uve' atkat umaj txoo uva' kamnajle, as tzitzi' nimolkat tib' unq'a qu'se',» ti'k u yole' uva' nenima,— ti'k u Jesús.
42018001	As tal ve't u Jesús uma't u k'uchuvatz te unq'a ichusulib'e' ti' uva' la chit inach chajnaj Tiixh, as ye' la pal ik'u'l chajnaj ti' inachax Tiixh.
42018002	Ech tal ve't Aak ile': —Atik uma'l u b'anol isuuchil unq'a uxhchile' tu uma'l u tenam uva' ye' nikat inima Tiixh. As eche' nikat koj ixo'va naj umaj uxhchil.
42018003	As atik uma'l u txakay ixoj tu u tename'. As ok ve't ixoj vatz naj. As a' nikat tal u ixoje' uva' la b'anax isuuchil ixoj tuk' uma'l u uxhchil uva' nikat iyaa tib' tuk' ixoj.
42018004	As jatpajul kuxh nikat toon u txakay ixoje' vatz u b'anol isuuchil unq'a tename'. As eche' nikat koj tab'i naj viyol u ixoje'. Pet xamtik ve't stuul, as ech tal ve't je' naj ile' ste: «K'uxh ye'l u Tiixhe' nunnima, as k'uxh ye'xheb'il nunxo'va,
42018005	as tuk unb'an isuuchil u ixoje', tan ya'ltu kuxh ixoj svi'. As tuk paloj unk'u'l ta'n ixoj,» ti'k u b'anol isuuchil unq'a uxhchile',— ti'k u Jesús.
42018006	As ech tal ve't Aak ile' te unq'a uxhchile': —Etitz'ataj uva' kat ib'an u b'anol isuuchil unq'a uxhchile', k'uxh va'lexh vitxumb'al naje' nik ib'ane'.
42018007	¿As a' kol chit ye' la ib'an u Tiixhe' q'a sete tuk' unq'a uxhchile' uva' txaael ta'n Aak, jank'al ex uva' ye' neya' ti' enachat Tiixh sq'iil aq'b'al? ¿As ma la b'alax u Tiixhe' b'a ti' ib'anat esuuchil?
42018008	Ye'le ta'. Pet tuk val sete, tan oora kuxhe' la ib'an Aak esuuchil. Pet tul uva' la ul vatz u tx'ava'e', ¿as ma nimatel tenam k'ujle'l ik'u'l svi' tul uva' la uli?— ti'k u Jesús.
42018009	As tal ve't u Jesús uma't u k'uchuvatz te ka'l unq'a uxhchil uva' jik chit ve't vitxumb'al vatz u Tiixhe' uva' nik tal je' ste. As ye'l kuxh itxa'k unjoltu unq'a uxhchile' svatz. As ech tal ve't Aak ile':
42018010	—Kat b'ex ka'va'l unq'a naj tu u tostiixhe' ti' inachat Tiixh, uma'l u fariseo, as uma't u molol tetz puaj tetz u Roma.
42018011	As txakeb' ve't u fariseo ti' inachat Tiixh ti' toksat je' iq'ii. As ech tal ve't naj ile': «Kub'aal Tiixh, la vaq' ta'ntiixh see, tan jit'e'ch ine' eche' unjoltu unq'a uxhchile' uve' ni b'anon u va'lexhe', eche' unq'a naje' uva' ni telq'e' tuk' unq'a u naje' uve' nichuk tixoj. As mita'n ech koj ine' eche' u naje', u vi'le', u molol tetz u puaje' tetz u Roma.
42018012	Tan ka'puul nunkuy unva'y tu jun xhemaana. As ni voya uma'l u puaj see xo'l laval uve' nuntx'ake',» ti'k naj.
42018013	Pet ech koj u molol tetz u puaje' tetz u Roma, tan naach kuxh atikkat tzan naj. As ye' nikat itx'ak naj taq'at je' ivatz tu almika'. As xe't ipum ve't naj tzi' taama. As ech tal ve't naj ile': «Kub'aal Tiixh, txum unvatz ti' vunpaave' uva' kat unb'an savatz,» ti'k naj.
42018014	As ile' ni val sete uva' a' u molol tetz u puaje' tetz u Roma uva' jik ve't itxumb'al vatz u Tiixhe' tul kat q'aav ve't tikab'al. Pet ech koj u fariseo, tan ye' b'a'n vitxumb'al naje' vatz u Tiixhe', tan ab'il uva' la ije'sa tib' as la el iq'ii vatz u Tiixhe'. Pet ech koj u uxhchile' uve' ye' la toksa iq'ii, tan a'e' la oksal iq'ii ta'n u Tiixhe',— ti'k u Jesús.
42018015	As teq'o ve't ok unq'a uxhchile' unq'a italaj intxa'e' vatz u Jesús ti' uva' la taq' je' Aak iq'ab' ti' chiintxa'. As tul til unq'a ichusulib' Aake', as iyaa ve't chajnaj unq'a uxhchile'.
42018016	As imolo ve't tzan Aak unq'a ichusulib'e'. As ech tal ve't Aak ile' ste: —Echajputaj ok tzan unq'a talaj intxa'e' sunk'atz. As ye' kuxh emaj chiintxa', tan ab'il uva' ech itxumb'ale' eche' vitxumb'al unq'a talaj intxa'e', as a'e' uve' at tokeb'al xo'l u tename' uve' at jaq' u tijle'm u Tiixhe'.
42018017	As jik chit tuk val sete, tan ab'il uva' jit'e'ch vitxumb'ale' eche' itxumb'al umaj talaj intxa' la ib'ane' ti' uva' la til u Tiixhe' isuuchil, as ye'l tokeb'al xo'l vitenam u Tiixhe' uva' ni til Aak isuuchil,— ti'k u Jesús.
42018018	As ech tal ve't uma'l u naj ile' uve' nim talche': —¿B'a'nla Chusul, kam la unb'ane' ti' uva' at untiichajil uva' ye'l iya'teb'al?— ti'k naj.
42018019	Ech tal ve't u Jesús ile': —¿Kam q'i uva': «B'a'nla Chusul,» ch'axh sve? Tan ye'l umaj b'a'nla chusul ati. Pet ta'ne' u Tiixhe'.
42018020	As ate' sak'u'l kam uva' la ab'ane', tan ootzimal u tzaq'ite' uva' tz'ib'amal kan a'n uva' ech ni tal ile': Achukak eexoj. Ayatz'ak umaj uxhchil. Elq'i'k axh. Acheesak ipaav amool. Nima ab'aal; nima atxutx, taq' u tzaq'ite',—  ti'k u Jesús tal te u naje'.
42018021	As ech tal ve't u naj ile': —Nimamal chite' sva'n skajayil tul ch'oo telik in,— ti'k naj.
42018022	As tul tab'i ve't u Jesús viyol u naje', as ech tal ve't Aak ile': —As atil chit uma'te uva' ye' ab'ane'te. Pet k'ayi unq'a eetze' skajayil. As la ajatx ve't vija'mile' xo'l unq'a meeb'a'e'. As nimal u b'a'nile' lak'ul tu almika'. As si'u. Xekeb'en svi',— ti'k u Jesús tal te naj.
42018023	As tul tab'i naj u yole' uva' tal Aak, as txumun ve't naj, tan ye' saach unq'a tx'iib'al iq'ii naje' atike.
42018024	As til ve't u Jesús uva' nik itxumun ve't naj ti' u yole' uva' tal Aak. As ech tal ve't Aak ile': —Ka'l chit tziie' uva' at tokeb'al unq'a tx'iol iq'iie' xo'l u tename' uva' at jaq' u tijle'm u Tiixhe',
42018025	tan oora kuxhe' la pal ve't umaj camello tixoto'lil umaj tz'isb'al b'aj ti' uva' la ok umaj tx'ioliq'ii xo'l u tename' uva' at jaq' u tijle'm u Tiixhe',— ti'k u Jesús.
42018026	As ech tal ve't unq'a uxhchil ile' uve' ab'in viyol Aake': —Asoj ech la ib'ane' eche' u vee', ¿as ab'il ve'te' q'i la ok xo'l vitenam u Tiixhe'?— ti'k chajnaj.
42018027	Ech tal ve't u Jesús ile': —Kam uve' ye' nitx'ol unq'a uxhchile' ib'anata', as la oleb'e' u Tiixhe' ti' ib'anata',— ti'k u Jesús.
42018028	As ech tal ve't u Lu' ile': —Tan kat qaq'lu ve't kan unq'a qetze' skajayil. As il o' xekel ve't o' see',— ti'k u Lu'e'.
42018029	As ech tal ve't u Jesús ile': —Ile' jik chit tuk val sete, tan jank'al unq'a uxhchile' uve' kat taq'lu kan ikab'al, moj itxutx, moj ib'aal, moj unq'a titz'in tatzike', moj tixqel, as moj unq'a me'al ik'aole', tan ti' uva' kat ok xo'l u tename' uva' at jaq' u tijle'm u Tiixhe',
42018030	as a' unq'a uxhchile' uva' nimal ich'exel la aq'ax ste tzitza' vatz u tx'ava'e'. As tu unq'a q'iie' uva' a'n tule', as at ve't itiichajil uva' ye'l iya'teb'al,— ti'k u Jesús.
42018031	As imolo ve't el u Jesús kab'laval unq'a ichusulib'e'. Ech tal ve't Aak ile': —Cheel b'en ve't je' o' tu u Jerusalén. As la b'en ib'an ve't unq'a yole' skajayil uve' tz'ib'amal kan svi' ta'n unq'a q'ajsan tetz viyol u Tiixhe',
42018032	tan tuk aq'axoj ok in tiq'ab' unq'a jit tiaal Israel. As tuk eesaloj unq'ii; as tuk yoq'poj ve't in; as tuk tzub'aloj in;
42018033	as tuk q'ospoj in; as la yatz'pu ve't in. As titoxvu q'ii la ul vaama,— ti'k u Jesús.
42018034	As jit pal ve't unq'a ichusulib'e' tu viyol Aake', tan ye' kat taq' u Tiixhe' te chajnaj uva' la tootzi chajnaj visuuchil u yole'. Esti'e' ye' kat tootzi ve't chajnaj kam tokkat viyol u Jesús.
42018035	As tul unb'iitik kuxh toon ve't u Jesús tu u Jericó, as xonlik uma'l u tzot tzi' b'ey ti' ijoyat ipuaj.
42018036	As tul tab'i ve't u tzote' uva' a' chit mama'la xaole' nikat ipal ve't tu b'ey, as ich'oti ve't naj uva' kam nik tuche'.
42018037	As alax ve't te u tzote' uva' a' u Jesús, u aa Nazaret, uve' nik ipal k'atz naj.
42018038	As sik'in ve't naj. As ech tal ve't naj ile': —¡Jesús, tiaal David, txum unvatz!— ti'k u tzote'.
42018039	As yaan ve't unq'a uxhchile' uve' b'axik vatz u Jesús te u tzote', ti' uva' ye' la sik'in naj. As aal chit taq' je' naj tuul ivi'. As ech tal ve't naj ile': —¡Jesús, tiaal David, txum unvatz!— ti'k naj tal te u Jesús unpajte.
42018040	As txakeb' ve't u Jesús. As tal ve't Aak teq'ol tzan u tzote' svatz. As tul ul ve't naj vatz Aak, as ech tal ve't Aak ile' te u tzote':
42018041	—¿Kam nasa' uva' la unb'ane'?— ti'k u Jesús. As ech tal ve't u tzot ile': —Pap, a' ni vale' uva' la ilon vunvatze',— ti'k naj.
42018042	As ech tal ve't Aak ile': —Kat b'a'nxiye' vavatze', tan kat ak'ujb'a' ak'u'l svi',— ti'k Aak.
42018043	As yak kuxh ilon ve't u tzote'. As xekeb' ve't naj ti' Aak. As va'lik chit toksat ve't naj iq'ii u Tiixhe'. As jank'al unq'a uxhchile' uve' kat ilon, as toksa ve't chajaak iq'ii u Tiixhe'.
42019001	As tul ok ve't u Jesús tu u Jericó, as nikat ixaan Aak tu u tename'.
42019002	As atik uma'l u tx'ioliq'ii tzitzi' uva' Zaqueo ib'ii. As naj iq'esal xo'l unq'a molol tetz puaj tetz u Roma.
42019003	As a' chit nik tal naj uva' la til naj uva' ab'iste u Jesús. As ye' nik tuche', tan ti' uva' ch'ooik kuxh itxakeb' naj. As a' chit mama'la tename' xekik ti' Aak.
42019004	As tul til naj uva' ye' nik tuche', as ooje'l chit ib'en naj. As je' ve't naj vi' uma'l u tze' uva' higuera, tan atik sk'u'l naj uva' la pal u Jesús tzitzi'.
42019005	As tul oon ve't u Jesús najlich u tze'e', as ka'yik ve't je' Aak vi' u tze'e'. As ech tal ve't je' Aak ile' te naj: —¡Zaqueo, oora ku'en ch'u'l tzitzi'! Tan cheel tuk kaaoj kan in tu vakab'ale',— ti'k Aak.
42019006	As oora chit ku' ve't ch'u'l u Zaqueo vi' u tze'e'. Va'lik chit itxuq'txun ve't naj ti' ik'ulat u Jesús tikab'al.
42019007	As tul til ve't unq'a tename' tok u Jesús tikab'al u Zaqueo, as kam kuxh nikat tal ve't unq'a tename' ti' Aak, tan ti' uva' kat ok Aak tikab'al uma'l u uxhchile' uve' nimal ipaav atike vatz unq'a tename'.
42019008	As txakeb' ve't u Zaqueo xo'l unq'a uxhchile' uva' xonlike. As ech tal ve't naj ile' te u Jesús: —Pap, la vaq' unpok'o'chil vunmeeb'a'le' te unq'a meeb'a'e'. Asoj at umaj uxhchil kat velq'a tetz, as kajva'l ve't ich'exel la vaq' ste,— ti'k u Zaqueo.
42019009	Ech tal ve't u Jesús ile': —As cheel kat sotzyu ve't vipaav unq'a uxhchile' tu u kab'ala', tan tiaal u Abraham u naje'.
42019010	Tan kat ul ti' ilochat unq'a uxhchile' uve' at kan tu u paave' as ti' iq'alputa',— ti'k u Jesús.
42019011	As tul b'iitik kuxh toon ve't u Jesús tu u Jerusalén, as nikat tab'i unq'a tename' viyol Aake'. As xe't ve't Aak ti' talat uma't u k'uchuvatz, tan atik sk'u'l Aak uva' nikat titz'a unq'a tename' uva' ye'xh jatva't q'ii la k'uchax ve'te' uva' at u tename' jaq' u tijle'm u Tiixhe'.
42019012	As ech tal ve't Aak ile' xo'l unq'a tename': —Atik uma'l u naj uva' nim talche'. As kat ib'an naj tuche' ti' ib'en tu uma't u tenam uva' naach chittu', tan la b'en ik'ul naj u tijle'me' ti' tok naj b'anol ivatz u ijlenaale'. As a'n la ul ve't naj tu vitename' unpajte.
42019013	As imolo ve't naj laval vik'ame'. As taq' ve't kan naj puaj uva' o'k'alal (100) q'ii aq'on ija'mil te junun unq'a ik'ame'. As ech tal kan naj ile': «Aq'onvojtaj ex tuk' vunpuaje' aq'al uva' la na'i, as techoj kuxh ul in,» ti'k naj tal te unq'a ik'ame'. As b'en ve't naj.
42019014	Pet ye' nikat isa' unq'a tename' u naje' uva' la ok naj b'anol ivatz u ijlenaale'. As ichaj ve't unq'a tename' ka'l unq'a naj uve' tzaanaj kat u naje' uve' ni tal tok b'ooq'olil ti' ib'en talat yol ti' uva' ye'l u naje' la ok b'anol ivatz u ijlenaale'. As ech tal b'en unq'a tenam ile': «Ye' kusa' u naje' uva' la ok naj b'anol ivatz u ijlenaale' sqi',» ti'k unq'a tename' tal b'en.
42019015	As jit nimal viyol unq'a tename', tan kat chit oksal ve't naj b'anol ivatz u ijlenaale' ti' unq'a tename'. As q'aavik ve't tzan naj tu vitename'. As imolo ve't naj laval vik'ame' uve' k'ulun kan u puaje'. As ich'oti ve't naj te unq'a ik'ame' uva' jank'ax itx'ak ve't chajnaj tuk' vipuaj naje'.
42019016	As tul ok ve't u b'axa k'ame' vatz u naje', as ech tal ve't u k'am ile': «Pap, il u puaj ila'. As laval kat untx'aklu stuk',» ti'k u k'ame'.
42019017	Ech tal ve't u b'anol ivatz u ijlenaal ile' te u k'ame': «B'a'n kuxhe', tan axh b'a'nla aq'onvil. As tuk unk'ujb'a' ve't kan axh b'ooq'olil ti' laval unq'a tename', tan jik chit atxumb'al kat ab'ana ti' unb'iil uva' kat vaq' see,» ti'k naj tal te u b'axa k'ame'.
42019018	As ok ve't ika'v u k'ame' vatz u b'anol ivatz u ijlenaale'. As ech tal ve't u k'am ile': «Pap, il vapuaj ila'. As o'va't kat untx'aklu stuk',» ti'k u k'ame'.
42019019	Ech tal ve't u b'anol ivatz u ijlenaal ile' te u k'ame': «B'a'n kuxhe', tan tuk unk'ujb'a' ve't kan axh b'ooq'olil ti' o'va'l unq'a tename',» ti'k naj tal te u k'ame'.
42019020	As ok ve't itoxvu u k'ame' vatz u b'anol ivatz u ijlenaale'. As ech tal ve't naj ile': «Pap, il vapuaj ila' skajayil. Kat kuxh unkol tu uma'l u su't,
42019021	tan kat xo'v in see, tan ootzimal axh sva'n uva' itz'a'jtu kuxh asa'. As vootzajle uva' namol ve't ivatz unq'a chikoe', k'uxh jit axh kat aq'onvan. As la b'en eeq'o ivatz uva' jit axh kat avan,» ti'k u k'ame' tal te u b'anol ivatz u ijlenaale'.
42019022	Ech tal ve't u b'anol ivatz u ijlenaal ile' te u k'ame': «¡Jit axh b'a'nla k'ame' vil! As an chit vayole' tuk untxakonsa ti' unb'anat asuuchil, tan ootzimal in a'n uva' itz'a'jtu kuxh nunsa'. As ootzimal in a'n uva' nu kuxh unmol ivatz unq'a chikoe' k'uxh jit in kat avan as jit in kat aq'onvan.
42019023	¿As kam tetze' q'i uva' kat koj b'ex ooksa kan vunpuaje' tu uve' nikolpukat unq'a puaje'? As aal kuxh koj unb'ooj tal vunpuaje' kat aaq' sve tul kat ul in tuk' u vijle'me',» ti'k u b'anol ivatz u ijlenaale'.
42019024	As ech tal ve't u b'anol ivatz u ijlenaal ile' te unjoltu unq'a ik'ame' uve' atik tzitzi': «Emaataj u puaje' te u naje'. As etaq'taj te u naje' uve' kat tx'akon lavat u puaje',» ti'k naj.
42019025	As ech tal ve't unq'a k'am ile' ste: «Pap, tan at ve't laval puaj xe' naj,» ti'k chajnaj.
42019026	Ech tal ve't u b'anol ivatz u ijlenaal ile': «Ile' ni val sete, tan ab'il uva' at tetz, as aal la vaq' ve't imaas u tetze' ste. Pet ab'il uva' ye'l tetz ati, as aal la maap u tetze' uva' ati.
42019027	As jank'al unq'a uxhchile' uva' ye' nik sa'on uva' la ok in b'anol ivatz u ijlenaale' sti', as eteq'otaj tzan sunvatz. As eyatz'taj,» ti'k ve't u b'anol ivatz u ijlenaale',— ti'k u Jesús tal te unq'a tename'.
42019028	As tul ya' ve't u Jesús ti' talat u k'uchuvatze', as b'en ve't Aak tu b'ey tuk' unq'a tename' uva' xekik ti' Aak ti' toon tu u Jerusalén.
42019029	As oon ve't Aak tuk' unq'a tename' k'atz u vitz uva' Olivos uva' echen najlich u tal tenam uva' Betfagé tuk' u tal tenam uva' Betania. As ichaj ve't b'en Aak ka'va'l unq'a ichusulib'.
42019030	As ech tal ve't Aak ile' te chajnaj: —B'enoj ex tu u tal tename' uva' at tzan. Tul la oon ex, as la elej uma'l u tal b'ur uva' ye' atixoj je' umaj uxhchil sti'. As k'alel txoo. As la esaapu txoo; as la eteq'o tzan txoo.
42019031	Asoj la tal umaj uxhchil sete uva': «¿Kam nu kuxh esaapu u b'ure'?» chaj u uxhchile', as ech la etal ile': «A' u kuB'ooq'ole' tuk txakonsan txoo,» chaj ex la etale',— ti'k Aak.
42019032	As b'en ve't unq'a ichusulib' Aake' uva' ichaj Aak. As b'ex ilej chajnaj u b'ure' uva' tal Aak te chajnaj.
42019033	As tul kuxh isaapu chajnaj u tal b'ure', as b'ex oonoj ve't ka'l unq'a uxhchil uva' etzin tetz txoo. As ech tal ve't ile' te chajnaj: —¿Kam itxa'k u tal b'ure' nesaapu?— ti'k unq'a uxhchile'.
42019034	Ech tal ve't unq'a ichusulib' Aak ile': —A' u kuB'ooq'ole' tuk txakonsan txoo,— ti'k chajnaj.
42019035	As teq'o ve't tzan chajnaj u tal b'ure' vatz u Jesús. As taq' ve't je' chajnaj unq'a ixb'u'je' ti' txoo. As je' ve't Aak ti' txoo ta'n chajnaj.
42019036	As tul nik ipal ve't Aak tuk' u b'ure', as iliipu ve't ku' unq'a uxhchile' unq'a ixb'u'je' tu b'ey vatz Aak.
42019037	As tul b'iitik kuxh toon ve't Aak tuk' u naje' vatz u vitze' uve' Olivos, as mama'la tenam xekik ti' Aak. As sik'in ve't unq'a tename' ta'n chiib'ichil. As nikat taq' ve't je' tuul ivi' ti' toksal iq'ii u Tiixhe', tan ti' uva' ma'tik tilat unq'a tename' u b'a'nile' uva' kat ib'an Aak.
42019038	As ech tal ve't unq'a tenam ile': —¡Qoksataj iq'ii u Qijlenaale' uve' tule' tuk' vib'ii u Kub'aal Tiixhe'! ¡As b'a'n ve't qatin tuk' u Tiixhe' tu almika', as qoksataj iq'ii Aak tan eyen Aak tu almika'!— ti'k unq'a tename'.
42019039	As ech tal ve't ka'l unq'a fariseo ile' uva' xekik xo'l unq'a tename': —Chusul, al te unq'a achusulib'e' uva' ye' la sik'in chajnaj,— ti'k unq'a fariseo tal te u Jesús.
42019040	Ech tal ve't Aak ile': —Ile' ni val sete, tan asoj la ya' unq'a uxhchile' ti' isik'ine', as a' ve't unq'a k'ub'e' la sik'in ta'n chiib'ichil,— ti'k u Jesús.
42019041	As tul oon ve't u Jesús najlich u Jerusalén, as til ve't b'en Aak u tename' tu u Jerusalén. As xe't ve't Aak oq'oj.
42019042	As ech tal ve't Aak ile': —As kat koj chit pal ex tu visuuchil unq'a uve' la iloch ex ti' uva' b'a'n etatine' sevatzaj. Pet ech koj uve' cheel, tan mujel ve't sevatz ti' uva' ye' la pal ex stuul.
42019043	As tuk val sete, tan la ilej unq'a q'iie' uva' tuk chit xo'laloj ex ta'n unq'a tename' uva' nich'o'n taama seti'. As ye'xh katil la elkat ve't ex, tan xo'lamal ve't ex la ib'ane'.
42019044	As tuk yansaloj vetename' ta'n unq'a tename' uva' nich'o'n taama seti', tan tuk e'puloje' vekab'ale'. As mita'n kuxh umaj k'ub' la kaaik kan tiib'a uma't k'ub'. Pet kajayil chit tuk e'puloj, tan ti' uva' ye' kat pal ex stuul uva' kat ul lochpoj ex cheel,— ti'k u Jesús.
42019045	As tul ok ve't u Jesús vatz viq'anal u tostiixhe', as itilu ve't el Aak unq'a uxhchile' uve' nikat ik'ayine' as tuk' unq'a uxhchile' uve' nikat iloq'one'.
42019046	As ech tal ve't Aak ile': —Ech ni tal u uma'l u yol ile' uva' tz'ib'amal kan: Nachb'al vetze' vunkab'ale' la ib'ane'.  Pet ech koj ex, tan kat eb'ensal ve'te' statinb'al elq'om,— ti'k u Jesús.
42019047	As nik ichusun ve't u Jesús jun q'ii tu u tostiixhe'. Pet unq'a iq'esal oksan iyol tenam vatz Tiixh, tuk' unq'a uxhchile' uva' chusel tib' ti' unq'a tzaq'ite', as tuk' ka't unq'a b'aal tename', as nikat ichuk ve't chajnaj txumb'al ti' iyatz'pu ve't Aak.
42019048	As jit uch vatz chajnaj, tan til ve't chajnaj uva' aya'l chit ik'u'l unq'a tename' ti' tab'it u yole' uve' nikat tal Aak.
42020001	As ib'an tu uma'l u q'ii tul atik u Jesús vatz iq'anal u tostiixhe'. As tul nikat ichusun Aak ti' unq'a b'a'nla yole' tetz u sotzb'al paave', as oon ve't ka'l unq'a b'aal tenam, tuk' ka't unq'a iq'esal oksan iyol tenam vatz Tiixh, as tuk' ka't unq'a uxhchile' uva' chusel tib' ti' unq'a tzaq'ite'.
42020002	As ech tal ve't chajnaj ile' te Aak: —Al sqe: ¿Ab'il aq'ol tetz u eejle'me' ti' uva' kat ul atilu el unq'a uxhchile' vatz iq'anal u tostiixhe'?— ti'k chajnaj.
42020003	Ech tal ve't u Jesús ile': —Tuk unch'oti uma'l u yol sete. As etaltaj sve:
42020004	¿Ab'il chajol tzan tetz u Xhune' uva' nik aq'on ku' unq'a uxhchile' xe' u a'e'? ¿Ma a' u Tiixhe' chajol tzan tetz? ¿Pet moj a' unq'a vatz tx'ava'illa aamae' chajol tzan tetz?— ti'k u Jesús.
42020005	As iyol ve't chajnaj svatzaj uva' kam la tal chajnaj. Ech tal ve't chajnaj ile': —Asoj tuk qale' uva' Tiixh kat chajon tzan naj, as: «¿Kam q'i ye' kat enima u Xhune'?» chaj naje' tuk tal sqe.
42020006	Pet asoj tuk qale' uva' vatz tx'ava'illa aama kuxhe' kat chajon tzan naj, as tuk isuti unq'a tename' k'ub' sqi', tan ninima unq'a tename' uva' q'ajsan tetz viyol u Tiixhe' u Xhune',— ti'k chajnaj svatzaj.
42020007	As ech tal ve't chajnaj ile' te Aak: —Ye' qootzaj ab'il kat chajon tzan u Xhune',— ti'k chajnaj.
42020008	As ech tal ve't u Jesús ile' te chajnaj: —Mita'n in la alon sete uva' ab'il kat aq'on u vijle'me' ti' uva' kat unb'ana,— ti'k Aak.
42020009	As tal ve't u Jesús uma't u k'uchuvatz te unq'a tename'. Ech tal Aak ile': —Tan tava ve't uma'l u naj ka'l unq'a uuva tu vitx'ava'e'. As taq' ve't kan naj vitx'ava'e' tuk' vichikoe' sk'am te ka'l unq'a aq'onvil. As nimal q'ii b'ex ib'an naj tu uma't tenam.
42020010	Tul ilej ve't u q'iie' ti' ituxpu ivatz unq'a uuvae', as ichaj ve't vib'aal unq'a uuvae' uma'l vik'am xe' unq'a k'amole' ti' ul teq'ot unb'ooj ivatz unq'a uuvae' k'amb'al tetz u tx'ava'e'. As ye'xhkam chit taq' b'en chajnaj sti'. Pet kat iq'os ve't chajnaj u k'ame'.
42020011	As ichaj ve't b'en vib'aal unq'a uuvae' uma't vik'ame'. As echat chit ib'an unq'a k'amole' te u k'ame', tan xe't iq'os chajnaj. As iyoq' ve't chajnaj. As q'aav kuxh ve't u k'ame', tan jit taq' chajnaj vivatz u uuvae' ste.
42020012	As ichaj ve't b'en vib'aal unq'a uuvae' itoxvu vik'ame'. As echat chit kat ib'an unq'a k'amole'. Tan kat ik'axb'isa chajnaj tul kat itilu el chajnaj.
42020013	As ech tal ve't je' vib'aal u uuva ile' ste: «¿Kam tuk unb'ane'? Pet tuk unchaj b'en vunk'aole' uve' xo'n chit sve. As tul la til chajnaj vunk'aole', as kamal a'n la inima ve't chajnaj,» ti'k vib'aal unq'a uuvae'.
42020014	Tul til ve't unq'a k'amole' toon u k'aolae', as ech tal ve't chajnaj ile' svatzaj: «A' vik'aol naje' vil tule'. As a' naje' tuk etzin kan unq'a uuvae' tuk' u tx'ava'e'. ¡Pet ko' kuyatz' naj! ¡As qetz ve't u tx'ava'e' la ib'ane'!» ti'k unq'a k'amole' tal svatzaj.
42020015	As teq'o ve't el unq'a k'amole' vik'aol vib'aal unq'a uuvae' ti'e'l u tx'ava'e' uva' atikkat unq'a uuvae'. As kat iyatz' ve't chajnaj. As tuk vab'i sete, ¿kam la tulb'e ve't vib'aal u chikoe' q'i unq'a k'amole' uve' netale'?
42020016	As tuk val sete, tan la ul ve'te' vib'aal u chikoe'. As la iyatz' ve't unq'a k'amole' skajayil. As va'len ve't unq'a k'amole' la kaa tu vitx'ava'e',— ti'k u Jesús. As ech tal ve't unq'a tenam ile' tul tab'i u yole' uve' tal Aak: —¡Tiixhe' la alon uva' ye'l unpajoj la ib'ane' eche' uve' naale'!— ti'k chajnaj.
42020017	As isaji ve't b'en u Jesús unq'a tename'. As ech tal ve't Aak ile': —¿As kam ni tokkat u yole' q'i sete uve' tz'ib'amal kan uva' ech ni tal ile'? As u k'ub'e' uva' kat sutil el ta'n unq'a lakol kab'ale', as tul a'e' ni tok xe'ab' tetz vixoob' u kab'ale', ti'k u yole'.
42020018	As ab'il uve' la jojtx'u ti' u k'ub'e', as yak chit la tatz'me'. As ab'il uva' la ku' u k'ub'e' sti', as yak chit la vuch'me',— ti'k u Jesús.
42020019	As b'en ve't te unq'a iq'esal oksan iyol tenam vatz Tiixh as tuk' unq'a uxhchile' uva' chusel tib' ti' unq'a tzaq'ite' uva' chajnaj nikat tal Aak tuk' u k'uchuvatze'. As oora koj chit itxey ve't chajnaj u Jesús uva' nik tale'. As nik ixo'v chajnaj vatz unq'a tename'.
42020020	As atik chit ve't ku' chajnaj ti' icheesal ipaav u Jesús. As ichaj ve't b'en chajnaj ka'l unq'a eesan yol uva' nikat ib'ensa ve't tib' jikla aamail, ti' tab'it viyol u Jesús, tan a' nikat tal chajnaj uva' la ixoch ve't chajnaj Aak. As la toksa ve't ok chajnaj Aak tiq'ab' u b'ooq'ol tename'.
42020021	As ech tal ve't unq'a eesan yol ile' te Aak: —Chusul, ootzimal ve't sqa'n uva' jik chit nayolone' as jik chit nachusune'. As tuk' chit ijikil nachus unq'a uxhchile' ti' uva' jik vitxumb'ale' la ib'an vatz u Tiixhe', tan eela ivatz unq'a uxhchile' nab'ane'.
42020022	Esti'e' tuk qab'i uma'l u yol see, ¿ma b'a'n uva' la kuchoo ve't u puaje' uve' nijajpu sqe ta'n u ijlenaale' tu u Roma, pet moj ye'le?— ti'k unq'a naje'.
42020023	As atik ve't sk'u'l Aak uva' tuch kuxh nikat tal chajnaj te Aak. As ech tal ve't Aak ile': —¿Kam sti' q'i uve' nu kuxh echuk txumb'al svi' ti' uva' la echeesa unpaav?
42020024	Pet ek'uchtaj umaj u puaje' sve. ¿As ab'il etz u vatzib'ale' tuk' u tz'ib'e' uve' at vatz u puaje'?— ti'k Aak. Ech tal ve't chajnaj ile': —Tetz u ijlenaale' tu u Roma,— ti'k chajnaj.
42020025	As ech tal ve't u Jesús ile': —Jank'al u tetz u ijlenaale' tu u Roma, as etaq'taj ste. As jank'al unq'a tetz u Tiixhe', as etaq'taj te Aak,— ti'k u Jesús.
42020026	As teq'o ve't taama chajnaj ta'n viyol Aake'. As jit tiin ve't chajnaj, tan ye' kat oleb' chajnaj ti' icheesal ipaav Aak vatz unq'a tename'.
42020027	As jetz'en ve't ok ka'l unq'a saduceo k'atz u Jesús ti' ich'otil te Aak, tan ye'l unq'a kamnaje' la ul taama unpajte uve' ni tal unq'a saduceo.
42020028	As ech tal ve't chajnaj ile' te Aak: —Chusul, kat itz'ib'a kan u Moisés uma'l u yol uva' ech ni tal ile': «Asoj la kam umaj naj as tul ye'l umaj initxa' naj la kaaik kan xe' u tixqele', as a' umaj u titz'in tatzik naje' la teq'o tib' tuk' u ixoje' ti' taq'at kan tiaal u naje' uva' kat kami,» ti'k u yole'.
42020029	As atik vujva'l unq'a naj uva' titz'in tib'. As kat teq'o tib' u atzikae' tuk' u ixoje'. As kat kam naj. As jit nitxa'in kan naj tuk' u tixqele'.
42020030	As teq'o ve't tib' u b'axa itz'inae' tuk' u tixqel u atzikae'. As kat kam naj unpajte. As jit nitxa'in kan naj tuk' ixoj.
42020031	As teq'o tib' ika'v u itz'inae' tuk' u ixoje'. As kat kam naj. As eela chit kat el vujva'l unq'a naje' uve' titz'in tib'. As jit nitxa'in kan umaj chajnaj tuk' u ixoje'.
42020032	As tul ma'tik ikam vujva'l unq'a naje' uva' titz'in tib', as kam ve't u ixoje'.
42020033	As tuk qab'i see, as tul uva' la ul ve't taama unq'a kamnaje', ¿as ab'iste ve't u naje' q'i itzumel u ixoje'? Tan kat teq'o tib' ixoj tuk' vujva'l unq'a naje' uva' titz'in tib',— ti'k unq'a saduceo.
42020034	As ech tal ve't u Jesús ile': —Unq'a tename' uva' at vatz u tx'ava'e', as ni teq'o tib' unq'a naje' tuk' unq'a ixoje'.
42020035	Pet ech koj unq'a jikla aamae' uva' tetz chittu' ti' ib'en k'atz u Tiixhe' tu uma't u tiichajile' tul la ul taama unpajte, tan ye'xheb'il la teq'o ve't tib' tuk' ik'ulel.
42020036	As ye'xhkam la kam ve'te' unpajte, tan eela kuxh ve'te' tuk' unq'a ángel la ib'ane'. As a'e' unq'a jikla me'al ik'aol u Tiixhe' uva' la ul taama unpajte.
42020037	As echat u yole' uva' kat tal kan u Moisés ti' tul taama unq'a kamnaje' unpajte, tan a' kat tal kan u Moisés tu u u'uje' ti' uva' itz'ib'a kan ti' u vokkin ch'i'xe' uva' nikat itz'e'e'. As kat tal kan u Moisés uva' a' u Tiixhe' viTiixh u Abraham, as viTiixh u Isaac, as viTiixh u Jacob.
42020038	Esti'e' ni val sete uva' a' u Tiixhe' viTiixh unq'a islich aamae', tan vatz u Tiixhe' as ye'l umaj niman tetz uva' kamnajlu koj. Pet isle'le skajayil,— ti'k ve't Aak tal te unq'a saduceo.
42020039	As ech tal ve't ka'l unq'a naj ile' uva' chusel tib' ti' unq'a tzaq'ite': —Chusul, jik chit tel u yole' uve' naale',— ti'k chajnaj.
42020040	As ye'xheb'il chit kat itx'ak ich'otil uma'toj yol te Aak.
42020041	As ech tal ve't u Jesús ile' te unq'a tename': —¿Kam b'an ta'n q'i uva' ninima unq'a tename' uva' tiaal David u Cristo?
42020042	Tan ech ni tal u David ile' tu u u'uje' uva' Salmo: Ech tal u B'ooq'ol ile' te vunB'ooq'ole': «Xoneb'en tu vunseb'ale'
42020043	techanal la vaq' kan unq'a uxhchile' jaq' avoj uve' nich'o'n taama see',» ti'k u David tal kan.
42020044	Pet tul ni tal u David ti' u Cristo uva' «unB'ooq'ol,» taq' ni tale', ¿as kam q'i uva' nenima uva' tiaal David u Cristo?— ti'k u Jesús.
42020045	As tul nikat tab'i unq'a tename' viyol u Jesús, as ech tal ve't Aak ile' te unq'a ichusulib'e':
42020046	—Atoj enachb'al vatz unq'a uxhchile' uva' chusel tib' ti' unq'a tzaq'ite', tan acha'v chit te chajnaj uva' ni toksa chajnaj unq'a b'a'nla oksa'me' tuk' uva' ni tok iq'ii chajnaj ta'n unq'a tename' tu u k'ayib'ale'. As a' unq'a b'a'nla chaj xonleb'ale' nichuk chajnaj tu u atinb'ale' tetz nachb'al Tiixh. As a' nixoneb'kat chajnaj tu u b'axa xonleb'ale' tul ni tuch unq'a b'a'nla tx'a'o'me'.
42020047	As nimaa chajnaj vikab'al unq'a txakay ixoje'. As mama'la chit yol ni tal chajnaj tul ninach chajnaj Tiixh ti' toksat je' chajnaj iq'ii vatz unq'a tename'. As tuk val sete tan tul chite' u nimla k'axk'oe' ti' chajnaj ta'n u Tiixhe',— ti'k u Jesús.
42021001	As isaji ve't b'en u Jesús unq'a tx'iol iq'iie' tul uva' nikat pal taq' ku' chajnaj u puaje' tu u kaaxhae' uva' nimolpukat u puaje' tetz u tostiixhe'.
42021002	As til Aak ipal uma'l u txakay ixoj uva' meeb'a' chittu'. As pal taq' ve't ku' ixoj ka'va'l vas ipuaj tu u kaaxhae'.
42021003	As ech tal ve't Aak ile' te unq'a ichusulib'e': —Jik chit tuk val sete tan u txakay ixoje' uva' meeb'a' chittu' as nimal chite' u oye' uva' kat taq' ku' ti' unq'a tx'iol iq'iie',
42021004	tan a' kuxh unb'iil u puaje' ni taq' ku' unq'a tx'iol iq'iie' uva' niya'lan kan xe' chajnaj. Pet ech koj u ixoje', tan k'uxh meeb'a' chit ixoj, as kat taq' ku' ixoj jank'al uve' nitxakon sti' jun q'ii,— ti'k u Jesús.
42021005	As nikat iyol ka'l unq'a ichusulib' u Jesús ti' u tostiixhe' uva' ch'i'umal chit tilone' ta'n unq'a b'a'nla chaj sivane' uva' ato'k sti' as tuk' unq'a b'a'nla chaj oye' uva' nikat toya unq'a uxhchile' ti' ivejat u tostiixhe'. As ech tal ve't Aak ile' te chajnaj:
42021006	—As uve' netil ti' u tostiixhe' scheel, as la ilej uma'l u q'ii uva' eche' la koj kaaik kan umaj sivan vi' uma't sivan. Pet techal tuk e'poj tzan skajayil,— ti'k Aak.
42021007	As ich'oti ve't unq'a ichusulib' Aake' ste. Ech tal ve't chajnaj ile': —¿Chusul, jatu la ib'an uve' naale'? ¿As kam texhlal tetz tul b'iit ib'anata'?— ti'k chajnaj.
42021008	Ech tal ve't u Jesús ile': —Atoj chit enachb'al vatz unq'a chulin yole' aq'al uva' ye' la maxtib'el ex, tan nimal unq'a chulin yole' la ul tuk' vunb'iie'. As la ul tale' uva': «Ine' u Cristo» as moj «Tul ve't u Cristo,» chaj la tale'. As ye'xhkam la enima.
42021009	As xo'vi'k kuxh ex tul la etab'i yol ti' unq'a mam ch'a'oe' moj ti' unq'a uxhchile' uve' nib'an ch'a'o ti'aj unq'a ijlenaale', tan lanal chit ib'ane' b'axa. As jit oora la ilej u q'iie' ti' itzojpisal ve'te' uva' alel kan ti' isotz u vatz tx'ava'e',— ti'k Aak.
42021010	As ech tal Aak ile' unpajte: —La ib'an unq'a nimla tename' ch'a'o svatzaj; as la ib'an unq'a ijlenaale' ch'a'o svatzaj unpajte.
42021011	As la ib'an kab'laano uva' xo'veb'al chittu'. As katil kuxh la ib'ankat mama'la va'y tuk' unq'a mama'la ch'o'me' uva' txumleb'al chittu'. Mama'la xo'vichil la ipaleb'e unq'a tename'. As xo'veb'al chit unq'a vee' la ik'uch tib' vatz u almika'e'.
42021012	As tul ye'xnaj uch unq'a vee' ni val sete, as la txeypu ve't ex. As mama'la k'axk'o la epaleb'e ta'n unq'a b'ooq'ol tename'. As ti' kuxh uva' k'ujle'l ek'u'l svi', as la eq'olo'k ex vatz unq'a q'esale' uve' tu unq'a atinb'ale' tetz nachb'al Tiixh. As la oksal ex tiq'ab' unq'a ijlenaale' tuk' tiq'ab' unq'a b'anol ivatz u ijlenaale' tulaj unq'a tename'. As at ex uva' la oksal ex tu u kaarsa.
42021013	As tul la epaleb'e unq'a k'axk'oe' ta'n chajnaj, as tzitzi' la uchkat etalat ve't isuuchil unq'a b'a'nla yole' svi'.
42021014	As ye' la exaansa etaama ti' uva' kam la etale' vatz unq'a uxhchile' uve' la txeyon ex,
42021015	tan ine' la aq'on etxumb'al ti' eyolone'. As ye' la oleb' unq'a uxhchile' uve' ni ch'o'n taama seti' ti' teesal iq'ii u yole'.
42021016	As at ex uva' la oksal ve't ex tiq'ab' unq'a uxhchile' uva' ni ch'o'n taama seti' ta'n unq'a txutx eb'aale', as moj ta'n unq'a etitz'in etatzike', as moj ta'n unq'a etatine', as moj ta'n unq'a etetz k'ultzi'e'. As at ex la yatz'pu ve't ex.
42021017	As nimal unq'a tename' la ixvan ex ti' uva' k'ujle'l ek'u'l svi'.
42021018	As ye'l umaj u xi'l evi'e' la tz'ejxi.
42021019	As tioj chit etaama la eb'ane' vatz unq'a k'axk'oe', tan asoj ech la eb'ane', as at ve't etiichajil k'atz Aak la ib'ane'.
42021020	As tul la etil ve'te' uva' xo'lamal u Jerusalén ta'n unq'a sole', as a' ve't texhlal tetz uva' unb'iit kuxh isotz ve't u tename'.
42021021	As jank'al ex uva' at ex tzitza' tu u Judea, as la ooj ve't ex tulaj unq'a koob'ale'. As ex uva' echen ex tu u Jerusalén, as la oojik el ex. As ex uva' at b'en ex tu vitz, as ye' la ok ve't ex tu u tename',
42021022	tan tu unq'a q'iie' as la aq'ax ich'exel te unq'a tename' uva' kat ixvan u jikla yole'. As jank'al uva' tz'ib'amal kan ti' unq'a tename', as la tzojpisal ve'te'.
42021023	As oyeb' chit evatz, ex ixoj uva' at eyaab'il ti' etilat umaj etalaj intxa' tuk' ex uva' nitel ich'u'un vene'e', tul la ul u k'axk'oe' seti' tu u q'iie', tan mama'la chit k'axk'o la ipaleb'e unq'a tename' tu u Judea, tan la ul vitx'i'tzi'l u Tiixhe' ti' unq'a tename'.
42021024	As ati la kam ta'n ch'ich'; as ati la eq'ol ve't spreexhuil tulaj unq'a tename' uva' jit tiaal Israel, tan la ul e'puloj ve't u Jerusalén ta'n unq'a tename' uva' jit tiaal Israel. As a' ve't unq'a tename' la b'ek'on ve'te' techal la ilej u q'iie' uve' alel kan ta'n u Tiixhe'.
42021025	As la ilax ve't unq'a k'uchb'al tetz u vuleb'ale' vatz u q'iie' tuk' vatz u ich'e' as tuk' xo'l unq'a tx'umile'. As la xaan ve't taama unq'a tename' vatz u tx'ava'e'. As la teq'o ve't taama ta'n vivulun u mar tul la ipilq'u tib'.
42021026	As ye'l ve't iyak'il unq'a tename' la ib'an ta'n xo'vichil ti' titz'ale' uva' kam kuxh k'axk'o la ul ve't sti', tan la iyiku ve't u Tiixhe' unq'a vee' at vatz u almika'e'.
42021027	As la til ve't unq'a tename' u tuleb'ale' tu u suutz'e'. As la uli tuk' iyak'il as la litz'lo'lan u tuleb'ale'.
42021028	Tul la xe't unq'a vee' ni vale', as la eyak'insa etib'. As la sajin ve't je' ex tu almika', tan tuk q'alpuloj ve't ex vatz u k'axk'oe',— ti'k u Jesús.
42021029	As tal ve't u Jesús uma't u k'uchuvatz uva' ech ni tal ile': —Eteesataj etexhlab'al ti' u higuera tuk' unjoltu unq'a tze'e',
42021030	tan tul uva' netil itooq' vixaj tze'e', as ootzimal seta'n uva' saq'i tuk eloj ve'te'.
42021031	As echat chit tuk ib'an unpajte, tan tul la etil tuch unq'a vee' ni val sete, as la etootzi ve'te' uva' txantu ilejat ve't u q'iie' uva' la ilpu ve'te' uva' at u tename' jaq' u tijle'm u Tiixhe'.
42021032	As jik chit tuk val sete, tan ye'xnaj sotz unq'a tename' uva' tiaal Israel vatz u tx'ava'e' tul la ib'an unq'a vee' skajayil uve' ni val sete,
42021033	tan la pal u almika'e' tuk' u vatz tx'ava'e'. Pet ech koj vunyole', tan a' chite' ye' la pali.
42021034	La chit etil je' etib'. As eyansak vetaanxelale' ta'n unq'a va'lexhe' eche' u q'ab'a'me'. As teesak kan kuxh ex unq'a xaanchil aamae' vatz u tx'ava'e', tan ye' nachel sete tul la ul u q'iie' ti' u vuleb'ale'
42021035	eche' nib'anax tuk' umaj ijvil uva' ni ik'an unq'a txooe', tan ye' nachel te txoo tul ni tik'al txoo. Tan ech tul u k'axk'oe' ti' unq'a uxhchile' skajayil uva' at vatz u tx'ava'e'.
42021036	As atoj enachb'al sb'enameen. As enachtaj Tiixh ti' uva' la iloch ex u Tiixhe' ti' epal vatz unq'a k'axk'oe' uve' tuk uloj seti'. As ye'l ex la xo'v ex vatz tul la uli tu almika' unpajte,— ti'k u Jesús.
42021037	As q'iil nikat ichusun u Jesús tu u tostiixhe'. As sotzsaj ma't Aak vi' u vitze' uve' Olivos.
42021038	As nimal chit unq'a tename' nik iseb'a tib' ti' ib'en tu u tostiixhe' ti' tab'il viyol Aake'.
42022001	As b'iitik kuxh ilejat ve't u nimla q'iie' uva' pascua ib'ii, uva' nitx'a'pkat u paane' uva' ye'l levadura niku' xo'l.
42022002	As unq'a iq'esal oksan iyol tenam vatz Tiixh as tuk' unq'a uxhchile' uva' chusel tib' ti' unq'a tzaq'ite', as nik ichuk ve't chajnaj txumb'al ti' iyatz'pu u Jesús, tan nikat ixo'va chajnaj unq'a tename'.
42022003	As ok ve't u Satanás vi' u taanxelal u Judas uva' Iscariote. As a' naje' uve' atik ok xo'l kab'laval unq'a ichusulib' u Jesús.
42022004	As b'ex ve't u Judas yolon xe' unq'a iq'esal oksan iyol tenam vatz Tiixh tuk' unq'a ib'ooq'ol unq'a xeen tetz u tostiixhe'. As iyol ve't chajnaj tuk' naj ti' uva' kam la tulb'e naj taq'ax ok u Jesús tiq'ab' chajnaj.
42022005	As txuq'txun chit ve't chajnaj ti' viyol u Judas. As ik'ul ve't tib' iyol chajnaj uva' la taq' chajnaj puaj te u Judas.
42022006	As ik'ujb'a' ve't u Judas uva' naj la oksan u Jesús tiq'ab' chajnaj. As ichuk ve't naj txumb'al, tan a' nikat tal naj uva' ye'l tenam k'atz u Jesús tul la b'en toksa naj Aak tiq'ab' chajnaj.
42022007	As ilej ve't u b'axa q'iie' ti' ixe't u nimla q'iie' uva' nitx'a'pkat u paane' uva' ye'l levadura niku' xo'l. As tu unq'a q'iie', as techal chit nik iyatz'pu unq'a talaj kaneero'e' ti' inimal u nimla q'iie'.
42022008	As ichaj ve't b'en u Jesús u Lu'e' tuk' u Xhune'. As ech tal ve't Aak ile' te chajnaj: —B'enoj ex. B'en eb'antaj tuch u tx'a'o'me' tetz u nimla q'iie', aq'al uva' la kunima,— ti'k Aak.
42022009	Ech tal ve't chajnaj ile': —¿Pap, katil nasa'kat uva' la b'en kub'ankat tuch u tx'a'o'me'?— ti'k chajnaj.
42022010	As ech tal ve't u Jesús ile': —Tul la ok ex tu u tename', as la ek'ul etib' tuk' uma'l u naj uva' eq'omal uma'l txe'n a' sta'n. As la xekeb' ex ti' naj techal la ok naj tu uma'l u kab'al.
42022011	As ech la etal ile' te vib'aal u kab'ale': «Ech ni tal u chusul qetz ile': –¿Ab'iste u kab'ale' uva' la tx'a'nkat in tuk' unq'a unchusulib'e' ti' inimal u nimla q'iie'?– taq' Aak ni tale',» chaj ex la b'en etal ste.
42022012	As la ik'uch ve't vib'aal u kab'ale' uma'l u nimla kab'al sete uva' echen tika'v ichup u kab'ale'. As b'anel ve't tuch u kab'ale' sta'n. As tzitzi' la eb'ankat tuch u tx'a'o'me',— ti'k u Jesús.
42022013	As b'en ve't unq'a ichusulib' Aake'. As b'ex ib'ana kam uva' tal Aak te chajnaj. As ib'an ve't chajnaj tuch u tx'a'o'me' tetz u nimla q'iie'.
42022014	As tul tz'otin ve'te', as xoneb' ve't u Jesús vatz u meexhae' tuk' unq'a apóstol.
42022015	As ech tal ve't Aak ile' te chajnaj: —A' chite' nunsa' uva' la unb'an u tx'a'o'me' setuk' tu u nimla q'iie' tul uva' ye'xnaj unpaleb'et u k'axk'oe'.
42022016	As ile' la val sete uva' eche' jatu koj la unb'an uma'toj tx'a'o'm setuk' eche' uva' nu kub'an cheel. Pet lanal oon u q'iie' ti' uva' la ilpu ve'te' uva' at ve't u tename' jaq' u tijle'm u Tiixhe'. As a'n la unb'an u tx'a'o'me' setuk' unpajte ti' inimal u nimla q'iie',— ti'k u Jesús.
42022017	As itxey ve't u Jesús u koopa. As taq' ve't Aak ta'ntiixh te u Tiixhe' sti'. As ech tal ve't Aak ile': —Ek'ultaj u koopae'. As etuk'ataj,
42022018	tan ile' la val sete uva' ye'xh jatu la vuk'a ve't u ta'l u uuvae' eche' uva' nu kub'an cheel. Pet lanal ilpu ve'te' uva' at u tename' jaq' u tijle'm u Tiixhe',— ti'k Aak.
42022019	As itxey ve't Aak u paane'. Taq' ve't Aak ta'ntiixh sti'. Ijatx ve't Aak. As taq' ve't Aak te chajnaj. Ech tal ve't Aak ile': —A' vunchi'ole' uva' tuk vaq' k'axb'isaloj seti'. As chajpaj chit etx'a'at u paane' eche' u vaa' nu kub'an cheel, as la etulsa in sek'u'l,— ti'k Aak.
42022020	As tul b'a'nxi itx'a'n ve't chajnaj, as itxey ve't Aak u koopa. As ech tal ve't Aak ile': —As u a'e' uva' at ku' tu u koopae', as a'e' u ak' tzaq'ite' uve' la k'ujeb' kan ta'n vunkajale' uve' tuk eloj seti'.
42022021	As uma'l ex uva' tuk aq'on ok in tiq'ab' unq'a iq'esal unq'a tename', as il ex ato'k tzan ex sunk'atz vatz u meexhae'.
42022022	As jik chit la val sete, tan in uva' in, as kam chit uve' k'ujlu kan svi', as a'e' uve' tuk unpaleb'e. ¡Pet oyeb' chit ivatz u naje' uve' tuk aq'on ok in tiq'ab' unq'a iq'esal unq'a tename'!— ti'k u Jesúse'.
42022023	As xe't ich'oti ve't tib' te chajnaj uva' ab'iste chajnaj la k'ayin u Jesús.
42022024	As xe't iyaa ve't tib' unq'a apóstol ti' uva' ab'iste chajnaj uva' nim talche'.
42022025	As ech tal ve't Aak ile': —Jank'al unq'a ijlenaale' tetz unq'a tename', as nim chit chajnaj ninache' ti' ib'ek'at unq'a tename'. As ni toksa tib' chajnaj nimla lochol tetz unq'a tename'.
42022026	Pet ech koj ex, tan jit'e'ch la eb'ane' eche' uve' nib'an unq'a naje'. Pet ab'iste ex uva' ex iq'esal xo'l vemoole', as ech vetxumb'ale' la eb'ane' eche' umaj uxhchil uva' ye'l tijle'm ati as moj eche' umaj k'am.
42022027	¿As kam ni tal ex? ¿Ab'il uve' nim talche'? ¿Ma a' u uxhchile' uve' xonlu ok vatz u meexhae'? ¿Pet moj a' u k'ame' uve' niq'ajsan unq'a echb'ub'ale'? As ootzimal seta'n uva' a' u uxhchile' uva' ato'k vatz u meexhae' uva' nim talche' ti' u k'ame'. Pet ech koj uve' nunb'an sexo'l, tan ech nunb'ane' eche' nib'an umaj k'am.
42022028	As ye'l ka'toj uxhchil kat atin sunk'atz. Pet ex kuxh kat atin ex sunk'atz tul kat unpaleb'e unq'a k'axk'oe'.
42022029	Esti'e' tuk vaq' etijle'm ti' unq'a tename' uva' at jaq' u tijle'm u Tiixhe', eche' uve' kat ib'an u vunB'aale' sve ti' vilat isuuchil unq'a untename',
42022030	tan at vijle'm ti' u tename' uva' at jaq' u tijle'm u Tiixhe'. As la oksal eq'ii. As la xoneb' ve't ex sunk'atz vatz vunmeexhae' ti' etx'a'ne' as ti' etuk'a'e'. As la xoneb' ve't ex tu unq'a b'a'nla xonleb'ale' ti' eb'anat isuuchil kab'laval unq'a tename' uva' tiaal Israel,— ti'k u Jesús.
42022031	As ech tal ve't u Jesús ile' te u Lu'e': —Simón, Simón, ile' la val see uva' kat ijajlu ve't ex u Satanás sekajayil ti' uva' ech la tulb'e ex naje' eche' nib'anchu te u trigo tul nitxaap tu u txaab'ale'.
42022032	Pet kat unjajlu b'a'nil te u Tiixhe' see' ti' uva' ye' la atz'ej u k'ujleb'al ak'u'le' svi'. As tul la yak'in ve't u k'ujleb'al ak'u'le' svi' unpajte, as laloch ve't unq'a eetz'in aatzike' ti' iyak'in u k'ujleb'al ik'u'le' svi',— ti'k u Jesús.
42022033	Ech tal ve't u Lu' ile': —Pap, k'uxh la oksal in tu u kaarsa as moj la yatz'pu ve't in see', as la chit xekeb' in see',— ti'k u Lu'e'.
42022034	As ech tal ve't u Jesús ile': —Lu', la val see tan tul ye'xnaj oq' u pele'xhe' cheel, as oxpajul ma't aalata' uva' ye' ootzaj in,— ti'k u Jesús.
42022035	As ech tal ve't u Jesús ile' te unq'a ichusulib'e': —Tul kat unchaj b'en ex unpajxi, as kat val sete uva': «Ye'l epuaj la eteq'o. As mita'n esam. As ye'l untzumtoj exa'p la eteq'o,» ch'in kat val sete. ¿Pet moj kam kat eya'ta tul uva' kat b'ex ex?— ti'k Aak. Ech tal ve't chajnaj ile': —Ye'xhkam, Pap, kat kuya'ta,— ti'k chajnaj.
42022036	As ech tal ve't Aak ile': —Pet ech koj uve' tuk val sete cheel, tan ab'iste ex uva' at epuaj, as eteq'otaj. As eteq'otaj esam. As jank'al ex uva' ye'l ech'ich' ati, as ek'ayitaj umaj etoksa'm. As eloq'taj ech'ich',
42022037	tan ile' la val sete uva' techal chit la unpaleb'e kam uva' tz'ib'amal kan uva' ech ni tal ile': Antu ve'te' la ok xo'l tachul unq'a aapaave', taq' u yole'.  As kam chit uve' tz'ib'amal kan svi' as tuk chit ib'ane',— ti'k u Jesús.
42022038	As ech tal ve't chajnaj ile': —Pap, il ka'va'l ch'ich' ila' ati,— ti'k chajnaj. Ech tal ve't Aak ile': —Kat ib'anle' b'a,— ti'k Aak.
42022039	As el ve't ch'u'l u Jesús tu kab'al, as xekeb' ve't unq'a ichusulib' Aake' sti'. As b'en ve't Aak tuk' chajnaj xe' tuul u vitze' uve' Olivos, tan ech chit nikat ib'an Aak.
42022040	As tul oon ve't Aak tu u atinb'ale' tuk' chajnaj, as ech tal ve't Aak ile' te chajnaj: —Enachtaj chit Tiixh aq'al uva' la iyak'insa Aak u k'ujleb'al ek'u'le' svi' tul la chukax txumb'al seti' ti' eteesal sunk'atz,— ti'k u Jesús.
42022041	As jetz'en ve't el unb'iil Aak k'atz chajnaj. Kamal ixaa ve't el Aak ka'vo'j k'a'j. As ku' ve't Aak qaaloj. As inach ve't Aak Tiixh.
42022042	Ech tal ve't Aak ile': —UnB'aal, asoj la asa', as b'an b'a'nil sve uva' ye'l in la pal in tu u k'axk'oe'. As jit in la alon. Pet axh la alon,— ti'k Aak.
42022043	As ku' ve't ch'u'l uma'l u ángel tu almika'. As ik'uch ve't tib' te Aak ti' iyak'insal taama Aak.
42022044	As aya'l chit ve't ik'u'l Aak nikat inach ve't Aak Tiixh, tan va'lik chit itxumun ve't taama Aak. As va'lik chit ijoltz'a't ve't Aak. As nikat ich'anxik ku' vitz'a' Aake' tu tx'ava' eche' ich'anxik ku' kaj.
42022045	As tul ya' ve't Aak ti' inachat Tiixh, as txakpu ve't Aak. As q'aavik ve't tzan Aak k'atz chajnaj. As vatik ve't chajnaj, tan atik vata'm tivatz chajnaj ta'n txumu'm.
42022046	As ech tal ve't Aak ile' te chajnaj: —¿Kam q'i uve' vatik kuxh ex? Txakpoj ex. Enachtaj Tiixh aq'al uva' la iyak'insa Aak u k'ujleb'al ek'u'le' svi' aq'al uva' ye'xhkam kuxh la epaleb'e,— ti'k Aak.
42022047	As antelik iyolon u Jesús tul b'ex oonoj u mama'la tename' ti' itxeypu ve't u Jesús. As u Judas uva' atik ok xo'l kab'laval unq'a ichusulib' Aake', as naj b'axik vatz unq'a tename'. As tul jetz'en ve't ok naj vatz Aak ti' itz'ub'at naj txala itzi' Aak,
42022048	as ech tal ve't Aak ile' te naj: —¿Judas, ma tuk' tz'ub'u tzi' tuk aaq'kat ok in tiq'ab' unq'a uxhchile' uva' tuk txeyon in, in uva' in ?— ti'k Aak.
42022049	A'n pal ve't unq'a ichusulib' Aake' stuul uva' kam nik ib'an u Judas. As ech tal ve't chajnaj ile' te u Jesús: —¿Pap, ma la uch kuk'ulelat unq'a naje' tuk' u kuch'ich'e'?— ti'k chajnaj.
42022050	As tzaa ve't uma'l naj. As teq'o ve't je' tzan naj vich'ich'e' tu totzotz. As itzok' ve't el naj viseb'al ixikin uma'l vik'am iq'esal oksan iyol tenam vatz Tiixh.
42022051	As ech tal ve't u Jesús ile': —¡Ya'sa uve' nab'ane'! ¡Ye' eetz ti' naj!— ti'k Aak. As ikan ve't ok Aak vixikin naje'. As yak kuxh txan vixikin naje' ta'n Aak.
42022052	As ech tal ve't Aak ile' te unq'a iq'esal oksan iyol tenam vatz Tiixh, tuk' unq'a iq'esal unq'a xeen tetz u tostiixhe', tuk' ka't unq'a b'aal tename' uva' kat oon ti' itxeyat Aak: —¿Kam q'i uva' eq'omal ch'ich' tuk' tze' seta'n ti' ul etxeyat in? ¿In kol umaj elq'om q'a sevatz?
42022053	As tul jun q'ii atik in sexo'l tu u tostiixhe', as ye' kat etxey in. Pet etetz ve'te' b'a scheel tuk' u tx'i'lanaje' ti' etxeyat in, tan kat taq'lu ve't u Tiixhe' etokeb'al ti' etxeyat in,— ti'k Aak.
42022054	As itxey ve't unq'a tename' u Jesús. As teq'o ve't ok chajnaj Aak tu vikab'al iq'esal oksan iyol tenam vatz Tiixh. As ech koj u Lu'e', tan naach kuxh xekelikkat naj ti' Aak.
42022055	As tul ma'tik toksat ka'l unq'a uxhchile' xamal vatz u q'anale', as xoneb' ve't ok u Lu'e' k'atz chajnaj vatz u xamale'.
42022056	As til ve't uma'l u aaich' uva' xonlik ok u Lu'e' vatz u xamale'. As ib'an ve't ixoj ika'yal naj. As ech tal ve't ixoj ile': —U naje' vi'le', imool tib' naje' tuk' u Jesús,— ti'k ixoj tal xo'l unq'a uxhchile'.
42022057	As ech tal ve't u Lu' ile': —¡Ixoj, ye' vootzaj u naje' uve' naale'!— ti'k naj.
42022058	As unb'iil kuxh ve't stuul, as ilpu ve't u Lu'e' ta'n uma't u naj. As ech tal ve't naj ile' te u Lu'e': —An chite' vil amool eeb'e' tuk' chajnaj,— ti'k naj. Ech tal ve't u Lu' ile': —¡Ye'le! ¡Jit unmool vib'e' tuk' chajnaj!— ti'k naj.
42022059	As kamal uma'l oora stuul, as ech tal ve't uma't naj ile' ti' u Lu'e': —An chite' vil imool tib' naje' tuk' u Jesús, tan aa Galilea naj,— ti'k naj.
42022060	Ech tal ve't u Lu' ile': —¡Ye' vootzaj kam uve' naale'!— ti'k u Lu'e'. As antelik kuxh iyolon u Lu'e' tul b'ex oq'oj ve't u pele'xhe'.
42022061	As isuchq'i ve't tib' u Jesús. As isaji ve't Aak u Lu'e'. As jub'in ve't tul viyol Aake' sk'u'l u Lu'e' uva' ma'tik talat Aak: «Tul ye'xnaj oq' u pele'xhe', as oxpajul ma't eesat eeb' sunk'atz,» ti'k Aak.
42022062	As el ve't ch'u'l u Lu'e' vatz u q'anale'. As va'l chit toq' ve't naj ti' ik'axat tib' ti' uva' kat tal naj.
42022063	As tze'leb'alik kuxh u Jesús te unq'a naje' uva' nik xeeon Aak. As xe't ve't chajnaj ti' iq'ospu Aak.
42022064	As ijup ve't chajnaj ivatz Aak ta'n uma'l u su't. As ik'axb'isa ve't chajnaj ivatz Aak ta'n q'ab'. As ech tal ve't chajnaj ile': —Asoj axh q'ajsan tetz viyol u Tiixhe', as q'iia uva' ab'il kat q'oson axh,— ti'k chajnaj te Aak.
42022065	As kam kuxh k'axk'ola yolil nikat talo'k chajnaj te Aak.
42022066	As tul sajb'u ve'te', as imol ve't tib' unq'a b'aal tename', tuk' unq'a iq'esal oksan iyol tenam vatz Tiixh, tuk' ka't unq'a uxhchile' uva' chusel tib' ti' unq'a tzaq'ite'. As eq'ol ve't ok u Jesús xo'l chajnaj tu ab'i'me'. As ech tal ve't chajnaj ile' te Aak:
42022067	—Al sqe: ¿Ma axh u Cristo?— ti'k chajnaj. Ech tal ve't Aak ile': —K'uxh la val sete, as eche' la koj enima in.
42022068	As k'uxh la unch'oti umaj yol sete, as eche' la koj etal sve.
42022069	As tuk val sete, uva' in tuk ilej uma'l u q'ii uva' tuk xoneb'oj in tu viseb'al u Kub'aal Tiixhe' uva' nim chit u tijle'me',— ti'k Aak.
42022070	As ech tal ve't chajnaj ile' skajayil: —¿Ma a' naale' b'a uva' axh viK'aol u Tiixhe'?— ti'k chajnaj. Ech tal ve't Aak ile': —Kano, an chite' uve' netale',— ti'k Aak.
42022071	As ech tal ve't chajnaj ile' svatzaj: —¿Kam ve't itxa'k uma'toj yol uva' la qab'i? Tan ile' kat qab'ila' uva' ni tal naj,— ti'k chajnaj.
42023001	As tul tzojpu ve't u yole' tu u ab'i'me', as jank'al unq'a uxhchile' uva' molik tib' ti' icheesal ipaav u Jesús, as b'ex toksa ve't chajnaj Aak vatz u Pilato.
42023002	As xe't icheesa ve't chajnaj ipaav Aak te u Pilato. Ech tal ve't chajnaj ile': —Kat kuch'otil itzi' u naje'. As kat qootzil ve'te' uva' nisotzsa naj ik'u'l unq'a tename', tan ni tal naj uva' ye' la taq' unq'a tename' u puaje' te u ijlenaale' tu u Roma. As ni tal naj unpajte uva' naj u ijlenaale' uva' Cristo,— ti'k chajnaj.
42023003	As ech tal ve't u Pilato ile' te u Jesús: —¿Ma axh u tijlenaal unq'a tiaal Israel?— ti'k u Pilato. Ech tal ve't Aak ile': —Kano. An chite' uve' naale',— ti'k Aak.
42023004	As ech tal ve't u Pilato ile' te unq'a iq'esal oksan iyol tenam vatz Tiixh tuk' te unq'a tename': —Ye'l umaj ipaav u naje' nunleje',— ti'k u Pilato.
42023005	As iya'lu ve't chajnaj u Pilato. Ech tal ve't chajnaj ile': —Niyansa naj itxumb'al unq'a tename' skajayil tzitza' tu u Judea ta'n u yole' uve' nichus naj, tan kat xe'tik tzan naj tu u Galilea. As il naj tul tzitza' tu u Judea,— ti'k chajnaj.
42023006	As tul tab'i ve't u Pilato uva' a' xe'tikkat tzan u Jesús chusun tu u Galilea, as ech tal ve't naj ile' te chajnaj: —¿Ma aa Galilea u naje'?— ti'k naj.
42023007	As tul alax ve't te u Pilato uva' aa Galilea u Jesús, as ichaj ve't b'en naj u Jesús vatz u Herodes, tan a' u Herodes b'ooq'ol tu u Galilea. As tu u q'iie' atik u Herodes tu u Jerusalén.
42023008	As tul til ve't u Herodes u Jesús, as va'lik chit itxuq'txun ve't naj, tan na'xnik tab'it naj yol ti' Aak. As a' nikat tal naj uva' la til naj ib'anat Aak umaj k'uchb'al tetz vib'a'nil u Tiixhe'.
42023009	As nimal kuxh yol nik ich'oti naj te Aak. As jit tiin Aak.
42023010	As unq'a iq'esal oksan iyol tenam vatz Tiixh tuk' unq'a uxhchile' uva' chusel tib' ti' unq'a tzaq'ite', as ye' nik iya' ve't chajnaj ti' icheesat ipaav u Jesús vatz u Herodes.
42023011	As teesa ve't u Herodes iq'ii Aak tuk' unq'a isole'. As toksa ve't chajnaj uma'l u b'a'nla oksa'm ti' Aak. As tal ve't u Herodes uva' la b'en Aak vatz u Pilato unpajte.
42023012	As tu ve't u q'iie' ik'ul ve't tib' iyol u Herodes tuk' u Pilato, tan atik ok ixo'l chajnaj sb'axa.
42023013	As imol ve't u Pilato unq'a iq'esal oksan iyol tenam vatz Tiixh, tuk' ka't unq'a iq'esal unq'a tename', as tuk' unq'a tename' skajayil.
42023014	As ech tal ve't u Pilato ile': —Exe' kat eq'on tzan u naje' sunvatz. As netale' uva' nisotzsa naj ik'u'l unq'a tename', tan a' ni toksa naj tivi' unq'a tename' uva' ye' la nimal u ijlenaale'. As ile' kat unch'otil te naj sevatz ti' uve' netal sve. As ye'l ipaav naj nunleje' ti' uve' netal sve.
42023015	As echat kuxh kat ib'an u Herodes, tan kat iq'aavisa ve't tzan naj u Jesús sunvatz. Esti'e' uva' la etootzi uva' ye'l ipaav naj ati uva' la kam naj sti'.
42023016	Pet tuk val iq'ospu naj ta'n tz'u'm. As la unchajpu ve't el naj,— ti'k u Pilato,
42023017	tan chiannallu te u Pilato uva' jun yaab' nichajpu el naj umaj u preexhue' tu u nimla q'iie'.
42023018	As jolol chit taq'at ve't je' unq'a tename' tuul ivi'. As ech tal ve't ile': —¡Yatz'poj u Jesús! ¡As chajpuloj u Barrabás!— ti'k unq'a tename',
42023019	tan atik ve't ok u Barrabás tu u kaarsa, tan antik naj xo'l unq'a tename' uva' nik alon uva' laik eesal u b'anol ivatz u ijlenaale' tu u Jerusalén. As ma'tik iyatz'on naj unpajte.
42023020	As a' nikat tal u Pilato uva' la chajpul u Jesús. As tal ve't naj te unq'a tename' unpajte uva' la ichajpu naj u Jesús.
42023021	As aal chit taq' ve't je' unq'a tename' tuul ivi'. As ech tal ve't ile': —¡Yatz'poj naj vatz u kuruse'! ¡Yatz'poj naj vatz u kuruse'!— ti'k unq'a tename'.
42023022	As ech tal ve't u Pilato ile' titoxpa: —¿As kam ipaav u naje' q'i kat ib'ana? ¡Tan ye'l ipaav naj ati uva' la yatz'pu naj sti'! Pet tuk val iq'ospu naj. As la unchajpu el naj,— ti'k u Pilato.
42023023	As aal chit taq' ve't je' unq'a tename' tuul ivi' tuk' unq'a iq'esal oksan iyol tenam vatz Tiixh, ti' ijajata' uva' la yatz'pu u Jesús vatz u kuruse'. As techal chit oleb' chajnaj ti' unq'a vee' nik tal chajnaj.
42023024	As tal ve't u Pilato uva' la b'anaxi kam uve' nik tal unq'a tename'.
42023025	As ichajpu ve't u Pilato u Barrabás uva' atik ok tu u kaarsa ti' paasan tziil as ti' yatz'o'm, as taq' ve't ok u Pilato u Jesús tiq'ab' unq'a tename' ti' uva' la ib'an unq'a tename' te Aak kam uve' nik tal taama.
42023026	As tul teq'o ve't unq'a tename' u Jesús ti' iyatz'pu vatz u kuruse', as itxey ve't chajnaj uma'l u aa Cirene uva' Simón ib'ii uva' aalik itzaa tu vitz. As taq' ve't je' chajnaj u kuruse' vi' icheleb' naj. As xekeb' ve't naj ti' u Jesús.
42023027	As a' chit mama'la tename' xekik ti' Aak. As nimal unq'a ixoje' uva' nikat itxumune', as va'lik chit toq' cha'ma ti' Aak.
42023028	As isuchq'i ve't tib' Aak. As ech tal ve't Aak ile' te cha'ma: —Ex ixoj uve' aa Jerusalén, ye' kuxh oq' ex svi'. Pet etoq'letaj je' etib'; as etoq'letaj unq'a etale',
42023029	tan tul uma'l u q'ii uva' la alpu ve'te' uva': «Chiib'eb'al chit unq'a ixoje' uve' ye' ni talane', tuk' unq'a ixoje' uve' ye' nije' ventasioon sti', tuk' unq'a ixoje' uve' ye' kat ch'u'ul vich'u'e',» chaj u yole' la tale'.
42023030	As tul la b'en ib'ane', as ech la tal ve't unq'a tenam ile' te unq'a vitze': «¡E'pen tzan sqi'! ¡Emujtaj o' vatz u k'axk'oe'!» chaj ve't unq'a tename' la tale'.
42023031	As la val sete, asoj ech ni vulb'ele' eche' u vaa' as tul ye'l unpaav ati, ¿as a' kol chit ye' la b'anchu q'a sete, tul ex aapaav?— ti'k u Jesús.
42023032	As eq'omalik ka'va't unq'a naj ta'n unq'a tename', uva' b'anol va'lexh chittu' ti' uva' eela iyatz'pe' tuk' u Jesús.
42023033	As tul oon ve't unq'a tename', tuk' Aak, as tuk' ka'va't unq'a naje' tu u atinb'ale' uva' «Tatinb'al B'ajil K'o'n» ib'ii, as tzitzi' aq'axkat ve't je' Aak vatz u kuruse'. As aq'ax ve't je' ka'va't unq'a naje' vatz ikurus unpajte: uma'l naj atik je' tiseb'al Aak; as uma't naj timax Aak.
42023034	As ech tal ve't u Jesús ile': —Pap, sotzsa ipaav unq'a uxhchile', tan ye' tootzaje' uve' nib'ane',— ti'k Aak. As ijatx ve't unq'a sole' u toksa'm Aake' svatzaj. As itx'ak ve't tib' chajnaj ti' u toksa'm Aake'.
42023035	As tul nikat ika'ya je' unq'a tename' u Jesús, as ech tal ve't unq'a iq'esal unq'a tenam ile' tul nik teesa chajnaj iq'ii Aak: —Kat itx'ol naj iq'alpul unq'a uxhchile' vatz unq'a ch'o'me'. Asoj an chittu' uva' naj u Cristo uva' k'ujle'l ta'n u Tiixhe', as iq'alpu tib' naj vatz u kamchile' scheel,— ti'k chajnaj.
42023036	As jetz'en ve't ok unq'a sole' k'atz u kuruse' ti' teesat chajnaj iq'ii u Jesús. As taq' je' chajnaj unb'iil u k'ayla ta'l uuva te Aak.
42023037	As ech tal chajnaj ile': —Asoj axh u tijlenaal unq'a tiaal Israel, as q'alpu eeb' vatz u kamchile',— ti'k chajnaj.
42023038	As atik ve't je' uma'l u tz'ib' tivi' u kuruse' tu viyolb'al unq'a aa Grecia, tuk' tu viyolb'al unq'a aa Roma, as tuk' tu viyolb'al unq'a tiaal Israel. As ech nik tal u tz'ib' ile':, ti'k u tz'ib'e'.
42023039	As uma'l u b'anol va'lexh uva' atik je' vatz u kuruse' k'atz u Jesús, as ech tal naj ile' tul nik teesa naj iq'ii u Jesús: —Asoj axh u Cristo, as q'alpu eeb' vatz u kuruse'; as q'alpu o' unpajte,— ti'k naj.
42023040	As yaanik ve't tzan uma't u b'anol va'lexhe' te vimoole'. Ech tal naj ile': —¿Ma ye' naxo'va u Tiixhe' b'a? Tul antu ve't axh tuk kamoj axh.
42023041	As ech koj o', tan nu kupaleb'e u k'axk'oe', tan ti' chit u kupaave' tuk kamojkat o'. Pet ech koj u Jesús, tan ye'l umaj va'lexh kat ib'ana,— ti'k naj.
42023042	As ech tal ve't naj ile' te u Jesús: —Pap, la oolsa in sak'u'l tul uva' la ul axh ti' ook ijlenaalil ti' unq'a tename',— ti'k naj.
42023043	Ech tal ve't u Jesús ile' te naj: —Ile' jik chit tuk val see, tan cheel tuk atinoj axh sunk'atz tu u b'a'nla atinb'ale',— ti'k Aak.
42023044	As tul chaq'aan ve't q'ii, as tokin ve't ivatz u tx'ava'e'. As techanal oon ve't oxva'l oora ku'q'ii. As a'n ilon ve't u q'iie' unpajte.
42023045	As tokin ve't ivatz u q'iie'. As q'ixmu ve't u nimla jitkin ixb'u'je' uve' nik jatxon tuul u tostiixhe'.
42023046	As sik'in ve't u Jesús. Ech tal ve't Aak ile': —UnB'aal, tuk unjatxo'k u vaanxelale' taq'ab',— ti'k Aak. As tul kuxh tal ve't Aak u yole', as kam ve't Aak.
42023047	As tul til ve't viq'esal unq'a sole' kam uve' uchi, as toksa ve't naj iq'ii u Tiixhe'. Ech tal ve't naj ile': —An chite' vil. Ye'l ipaave' vil u naje' ati. As jikla aama chit naje' vil,— ti'k naj.
42023048	As unq'a tename' uve' nik ilon kam uve' uchi, as nik ipum ve't tzi' taama ta'n txumu'm tul q'aav ve't tu u tename'.
42023049	Pet ech koj unq'a uxhchile' uva' ootzinik tib' tuk' u Jesús as tuk' unq'a ixoje' uve' xekik chit ti' Aak tul sitzaa Aak tu u Galilea, tan naach kuxh atikkat tzan ti' tilata' kam uva' nik tulb'el Aak.
42023050	As atik uma'l u naj tu u Jerusalén uva' tzaanaj tu u tal tename' uva' Arimatea uva' echen tu u Judea. As Xhu'l ib'ii naj. As jik chit itxumb'al naj, tan b'a'nla aama chit naj. As k'uxh atik ok naj xo'l unq'a b'anol isuuchil unq'a tename',
42023051	as jit ik'ul tib' iyol naj tuk' unq'a imoole' ti' uva' la kam u Jesús. As nik itx'eb' naj u q'iie' ti' uva' la ilpi uva' at u tename' jaq' u tijle'm u Tiixhe'.
42023052	As b'ex ijaj ve't naj vichi'ol u Jesús te u Pilato.
42023053	As teq'o ve't ku' tzan naj vichi'ol Aake' vatz u kuruse'. As ib'och ve't naj tu uma'l u saj maanta. As b'ex imuj ve't naj tu uma'l u jul uva' k'otik ok vatz uma'l u pi'un uva' ye'xnik mujlu umaj kamnaj stuul.
42023054	As a'ik u q'iie' uve' nikat ib'an unq'a tename' tuche' ti' inimal u xeem q'iie', tan aalik ixe't ve't u xeem q'iie'.
42023055	As unq'a ixoje' uve' xekik chit ti' u Jesús tul xe't Aak chusun tu u Galilea, as b'ex til cha'ma katil uve' mujlukat Aak. As tilo'k cha'ma uva' kam ulb'el ikaa vichi'ol Aake' tu u jule'.
42023056	As q'aav ve't cha'ma tu kab'al. B'ex ib'an ve't cha'ma tuch unq'a tx'umtx'ulla tz'akab'ale' uva' laik ok ti' vichi'ol u Jesús. As tul b'anax tuch unq'a tz'akab'ale', as i'l ve't cha'ma tu u xeem q'iie', eche' uve' alel kan.
42024001	As tul kuxh b'uuq' q'ii tu u b'axa q'iie' tu xhemaana, as b'en ve't unq'a ixoje' k'atz u jule' uva' mujlukat u Jesús. As eq'omalik ve't unq'a tx'umtx'ulla tz'akab'ale' ta'n cha'ma uva' ma'tik ib'anat cha'ma tuche', ti' b'en toksat ti' vichi'ol u Jesús, uva' nik tale'. As antik ka't unq'a ixoj xekik ti' cha'ma.
42024002	As tul oon ve't cha'ma tzi' u jule', as til ve't cha'ma uva' b'alq'umalik ve't el u sivane' uva' atik tzi' u jule'.
42024003	As ok ve't cha'ma tu u jule'. As til ve't cha'ma uva' ye'lik ve't vichi'ol u Kub'aal Jesús atike.
42024004	As sotz ve't ik'u'l cha'ma. As txaklik kuxh ve't cha'ma tzitzi'. As aat kuxh til ve't cha'ma uva' txaklik ve't ok ka'va'l unq'a naj txala cha'ma uva' va'lik chit ilitz'kab'an unq'a toksa'me'.
42024005	As aal chit xo'v ve't cha'ma. As qaaeb' ve't cha'ma vatz unq'a naje' techal toon ivatz cha'ma vatz tx'ava'. As ech tal ve't unq'a naj ile' te cha'ma: —¿Kam q'i uve' nu kuxh echuk u Jesús xo'l unq'a kamnaje'? Tan ye'l Aak kamnajle,
42024006	tan kat ulyu ve't taama Aak. As ye'l ve't Aak at tzitza'. Etulsataj viyol Aake' sek'u'l uva' tal kan Aak sete tul uva' atik Aak tu u Galilea,
42024007	tan ech kat tal kan Aak ile': «La aq'ax ok tiq'ab' unq'a uxhchile' uve' ye' ni niman u Tiixhe'. As la kam ve't vatz u kuruse'. As titoxvu q'ii la ul taama unpajte,» ti'k Aak,— ti'k unq'a naje' tal te cha'ma.
42024008	As ul ve't viyol u Jesús sk'u'l cha'ma.
42024009	As el ve't ch'u'l cha'ma tu u jule'. As b'ex tal ve't cha'ma te junlaval unq'a ichusulib' Aake' tuk' te unjoltu unq'a niman tetz Aake' kam uva' til cha'ma.
42024010	Antik u Ma'le' uva' tzaanaj tu Magdala, tuk' u Xhiv, tuk' uma't u Ma'l uva' vitxutx u Jacobo, tuk' ka't unq'a ixoj, as a' cha'mae' ul alon te unq'a apóstol.
42024011	As jit inima chajnaj viyol unq'a ixoje', tan ch'u'jil elnallukat cha'ma nikat tal chajnaj.
42024012	As txakpu ve't u Lu'e'. Ooje'l chit ve't tel ch'u'l naj ti' b'en tilat u jule' uve' mujlukat u Jesús. As tul oon naj, as sajin ok naj tu u jule'. As a' kuxh unq'a maantae' til ve't naj uve' b'ochlukat u Jesús. As va'lik chit teq'ot ve't taama naj ti' uve' til naj. As b'en ve't naj tu kab'al.
42024013	As an chit tu q'iie', as b'en ve't ka'va'l vichusulib' u Jesús tu uma'l u tal tenam uva' Emaús. Kamal oxva'l i'l ixo'l tuk' u Jerusalén.
42024014	As tul nikat ixaan chajnaj, as nikat iyolb'e chajnaj kam chit uve' kat uchi.
42024015	As tul nikat iyolon chajnaj, as jetz'en ve't ok u Jesús ti' ixekeb' ti' chajnaj.
42024016	As at kuxh til chajnaj uva' xekik uma'l u uxhchil ti' chajnaj. As jit texhla chajnaj uva' a'ik u Jesús.
42024017	As ech tal ve't u Jesús ile' te chajnaj: —¿Kam yolile' q'i uve' neyole' tul nexaane'? ¿As kam uve' nu kuxh etxumune'?— ti'k Aak.
42024018	As uma'l u naj uva' Cleofas ib'ii as ech tal naj ile': —¿Ma jit axh aatenam b'a? ¿As ma ye' ootzimal b'a a'n kam uve' kat uch tu u Jerusalén tu unq'a q'iie'?— ti'k naj.
42024019	Ech tal ve't u Jesús ile': —¿As kam q'i kat uchi?— ti'k Aak. As ech tal ve't chajnaj ile': —¿As ma ye' kat aab'i b'a ti' uve' kat ulb'el u Jesús uva' aa Nazaret? As Aake' q'ajsan tetz viyol u Tiixhe'. As nim chit unq'a b'a'nile' uva' kat ik'uch Aak tuk' uve' kat tal Aak vatz u Tiixhe' as vatz unq'a tename' unpajte.
42024020	Pet a' unq'a iq'esal oksan iyol tenam vatz Tiixh tuk' unq'a iq'esal u tename' uva' kat k'ujb'a'n ti' ikam Aak vatz u kuruse'. As kat aq'pik ve't je' Aak vatz u kuruse'.
42024021	Pet ech koj o', tan a' kat qala uva' Aake' la q'alpun u kutename' vatz unq'a uxhchile' uva' nich'o'n taama sqi'. As ye' kat b'ex ib'ana, tan kat ib'anlu ve't oxva'l q'ii ikam ve't Aak.
42024022	As kat sotz ve't kuk'u'l tul kat ul tal ka'l unq'a ixoj sqe ti' uva' kam kat til cha'ma, tan ku'saj kat b'ex cha'ma k'atz u jule' uve' mujlukat Aak.
42024023	As ye'l ve't vichi'ol Aake' kat ilej ve't cha'ma tu jule'. As ni tal ve't cha'ma uva' kat ik'uch tib' ka'l unq'a ángel vatz cha'ma. As kat tal unq'a ángel te cha'ma uva' isle'l ve't Aak.
42024024	As yak kuxh b'en ve't ka'l unq'a kumool. B'ex til ve't chajnaj u jule'. As ni tal chajnaj uva' an chittu' kam uva' kat tal unq'a ixoje'. As jit til chajnaj u Jesús,— ti'k chajnaj.
42024025	As ech tal ve't u Jesús ile': —¡Ex chit ye' nepal stuul! ¡Kam chit alkin aamaile' vetetze'! Tan ye'xh nenima unq'a yole' uva' tz'ib'amal kan ta'n unq'a q'ajsan tetz viyol u Tiixhe'.
42024026	¿As moj ye' ootzimal seta'n uva' techanal la ipaleb'e u Cristo unq'a k'axk'oe'? As a'n la oksal ve't iq'ii Aak tul uva' la ok Aak tu almika',— ti'k Aak.
42024027	As a' xe'tkat Aak ti' unq'a yole' uve' tz'ib'amal kan ta'n u Moisés. As tal ve't Aak unpajte ti' unq'a yole' uva' alel kan ta'n ka't unq'a q'ajsan tetz viyol u Tiixhe'. As tal ve't Aak isuuchil unq'a yole' te chajnaj uva' tz'ib'amal kan ti' Aak.
42024028	As tul oon ve't chajnaj tzi' u tal tename' uva' yakikkat chajnaj, as tal ve't u Jesús uva' yakik ve't Aak tu uma't tenam.
42024029	As iya'lu ve't chajnaj Aak. Ech tal chajnaj ile' te Aak: —Kaaen kan sukuk'atz, tan ma't ve't ku' q'ii. As tuk tz'otinoj ve'te',— ti'k chajnaj. As ok ve't Aak k'atz chajnaj tu kab'al.
42024030	As tul xonlik ve't u Jesús tuk' chajnaj vatz u meexhae' ti' itx'a'ne', as itxey ve't Aak u paane'. As taq' ve't Aak ta'ntiixh te u Tiixhe' sti'. As ijatx ve't Aak te chajnaj.
42024031	As tul ik'ul ve't chajnaj u paane', as texhla ve't chajnaj uva' a'ik u Jesús. As oora kuxh sotz ve't Aak vatz chajnaj.
42024032	As ech tal ve't chajnaj ile' svatzaj: —¡As va'lik chit itxuq'txun u qaanxelale' tul nikat tal Aak isuuchil unq'a yole' sqe tu b'ey!— ti'k chajnaj.
42024033	As yak kuxh txakpu ve't chajnaj. As q'aav ve't chajnaj tu u Jerusalén. As tul oon ve't chajnaj, as k'ulik tib' junlaval unq'a apóstol tuk' ka't unq'a niman tetz u Jesús.
42024034	As ech tal ve't unq'a apóstol ile' tuk' unq'a niman tetz Aake' te chajnaj: —¡An chite'! ¡Kat ulyu ve't taama u Kub'aal Jesús! Tan kat ik'uch tib' Aak te u Simón,— ti'ke.
42024035	As tal ve't ok ka'va'l unq'a naje' te unq'a apóstol uva' kam ib'an chajnaj tuk' Aak tu b'ey, as kam ib'an chajnaj tul texhla chajnaj Aak tul ijatx Aak u paane'.
42024036	As antelik kuxh iyolon unq'a naje', as aat kuxh ilpu ve'te' uva' txaklik ve't u Jesús xo'l unq'a uxhchile' uva' molik tib'. As ech tal ve't Aak ile': —As b'a'noj etatin sevatzaj sekajayil,— ti'k Aak.
42024037	As teq'o ve't taama unq'a uxhchile'. As xo'v ve'te', tan kamal xo'val uva' nikat tal ve'te'.
42024038	As ech tal ve't Aak ile' te unq'a uxhchile' uve' molik tib' tu kab'al: —¿Kam uve' nu kuxh exo've' as nu kuxh ika'kab'in etaama?
42024039	Etiltaj vunq'ab'e' tuk' unq'a voje', tan ine' ta'. As ekantaj in aq'al uva' la pal ex stuul ti' etexhlat in, tan ye'l ichib'il as ye'l ib'ajil unq'a xo'vale' ati. Pet ech koj in, tan il unchi'ol ati tuk' unb'ajil eche' uva' netile',— ti'k Aak.
42024040	As tul kuxh tal u Jesús u yole', as ik'uch ve't Aak viq'ab'e' tuk' u toje' te chajnaj.
42024041	As k'uxh va'lik chit ichiib' ve't chajnaj, as nikat teq'o taama chajnaj, tan ye'xnik inima chajnaj uva' ma'tik tul taama u Jesús. Esti'e' uva' ech tal Aak ile' te chajnaj: —¿Ma at echb'ub'al sexe'? Eb'antaj b'a'nil. Etaq' unb'ooj vetz,— ti'k Aak.
42024042	As taq' ve't chajnaj unb'iil u b'oxi'm txay te Aak tuk' unb'iit u tx'ix kab'.
42024043	As ik'ul ve't Aak. As techb'u ve't Aak vatz chajnaj.
42024044	As ech tal ve't Aak ile' te chajnaj: —As jank'al chit unq'a k'axk'oe' uve' kat unpaleb'e, as a'e' uve' kat val sete b'axa tul ye'xnaj kam in. As techal chit kat ib'ana kam unq'a vee' tz'ib'amal kan svi' ta'n u Moisés tuk' ka't unq'a q'ajsan tetz viyol u Tiixhe', tuk' u yole' uva' ni tal tu Salmo,— ti'k Aak.
42024045	As taq' ve't Aak itxumb'al chajnaj ti' uva' la pal chajnaj tu yole' uva' tz'ib'amal kan ti' Aak.
42024046	As ech tal ve't Aak ile' te chajnaj: —Ech ni tal unq'a yol ile' uva' tz'ib'amal kan svi': «La chit ipaleb'e u Cristo u kamchile'. As titoxvu q'ii la ul taama unpajte.
42024047	As tuk' vib'ii Aake' la alpukat isuuchil u yole' xo'l unq'a tename' skajayil ti' uva' la ik'axa tib' unq'a tename' ti' vipaave' as la sotzsal ve't ipaav. As a' la xe'tkat tu u Jerusalén ti' talax isuuchil u yole',» ti'k u yole' uva' tz'ib'amal kan svi'.
42024048	As exe' tuk paxsan ve't unq'a yole' svi', tan exe' kat ab'in as exe' kat ilon kam uva' kat ulb'el in.
42024049	Pet kaaoj kan ex tzitza' tu u Jerusalén. As lanal ek'ul veyak'ile' uve' la ku' ch'u'l tu almika', tan tuk unchaj tzan u lochol etetze' uve' alel kan ta'n vunB'aale',— ti'k u Jesús.
42024050	As teq'o ve't el u Jesús unq'a ichusulib'e' ti'e'l u Jerusalén. As tul oon Aak tuk' chajnaj najlich u Betania, as taq' ve't je' Aak iq'ab', as b'a'n ve't iyolon Aak ti' chajnaj.
42024051	As tul kuxh tal Aak u b'a'ne' ti' chajnaj, as ijetz' ve't el tib' Aak. As aat kuxh til ve't chajnaj teq'ol ve't je' Aak tu almika'.
42024052	As toksa ve't chajnaj iq'ii u Jesús. As q'aav ve't chajnaj tu u Jerusalén. As va'lik chit itxuq'txun ve't chajnaj.
42024053	As jun q'ii nikat imol ve't tib' chajnaj tu u tostiixhe' ti' toksal iq'ii u Tiixhe'. An chite'.
43001001	As xe' q'iisaj atik chit uma'l u uxhchil uva' nik'uchun kam b'anta'n u Tiixhe'. As echenike' k'atz u Tiixhe', tan an chit Tiixhe' u uxhchile'.
43001002	As atik chite' u uxhchile' k'atz u Tiixhe' tul ye'xnik chee u vatz tx'ava'e'.
43001003	Jank'al chit unq'a vee' ati, as a'e' cheesan tetz. As ye'l umaj kam ati uva' jit u uxhchile' cheesan tetz.
43001004	As echen u tiichajile' k'atz u uxhchile'. As a' vitiichajile' u txijun tetz u qaanxelale'.
43001005	As a' u txijun tetz u qaanxelale' ni txijun b'en u q'ej toktoe'. As jatu koj la oleb' u q'ej toktoe' ti' itzaasale'.
43001006	As atik uma'l u naj uva' Xhun ib'ii uva' ichaj tzan u Tiixhe'
43001007	ti' ul talat isuuchil unq'a yole' sukuxo'l ti' u txijun tetz u qaanxelale', aq'al uva' kajayil chit o' tuk' unq'a tename' la kuk'ujb'a' kuk'u'l ti' u txijun tetz u qaanxelale'.
43001008	Jit u Xhune' u txijun tetz u qaanxelale'. Pet a' u Xhune' u alol tetz isuuchil u yole' ti' uva' ab'il u txijun tetz u qaanxelale'.
43001009	As tul kat ul u txijun tetz u qaanxelale' uva' ta'n chite' unch'i'til vatz u tx'ava'e',
43001010	as atik u txijun tetz u qaanxelale' xo'l unq'a tename'. As k'uxh a'e' u cheesan tetz u vatz tx'ava'e' skajayil, as ye' kat texhla unq'a tename' u tijle'me'.
43001011	As k'uxh a' ulkat xo'l vitename', as ye' kat k'ulpu ve'te' ta'n vitename'.
43001012	Pet ab'il uve' kat niman as kat ik'ujb'a' ik'u'l sti', as a'e' kat oksan o' sme'al ik'aol Tiixh.
43001013	As ye'l uva' tuk' koj itxumb'al umaj vatz tx'ava'illa aama as tuk' koj u tacha'v umaj uxhchil uva' kat ok o' sme'al ik'aol Tiixh. Pet tacha'v chit u Tiixhe' uva' kat ok o' sme'al ik'aol Tiixh.
43001014	As u uxhchile' uva' nik'uchun kam b'anta'n u Tiixhe', as atik ve't sukuxo'l, as nimal ve't b'a'nil kat ib'ana, as nik tal ve't u jikla yole' te unq'a tename'. As kat teq'o ve't qaama tan ech nik ib'ane' eche' uve' nik ib'an u Tiixhe' tan a'e' unch'i'til viK'aol u Tiixhe'. Esti'e' kat teq'o ve't qaama ti' unq'a uve' nik ib'an Aak.
43001015	As tal u Xhune' isuuchil unq'a yole' sti'. As ech tal ile': —Aake' uva' kat vala, uva' ech val ile': «Xekel tzan uma'l u uxhchil svi'. As nim talche' svi', tan atik chite' tul uva' ye'xnik itz'eb' in,»— ti'k u Xhune'.
43001016	As ye' niya' u Tiixhe' ti' taq'at vib'a'nile' sqe, tan nim chit vib'a'nil Aake' sqi',
43001017	tan b'a'ne' vitzaq'it Aake' uva' atik kan sukuxo'l ta'n u Moisés b'axa. Pet aal chit nim talchu ve't vib'a'nile' tuk' u jikla yole' uva' at sqi', as u uxhchil uva' ni val sete as a'e' u Jesucristo,
43001018	tan ye'xheb'il kat ilon ika'y u Tiixhe'. Pet ta'n kuxh unch'i'til viK'aol Aake' uva' uma'l kuxh vitxumb'al Aake' stuk', as a'e' uve' kat alon isuuchil sqe.
43001019	Unq'a iq'esal unq'a tename' tu u Jerusalén as kat ichaj b'en chajnaj ka'l unq'a nachol Tiixh tuk' ka't unq'a tiaal u Leví ti' b'en ich'otil te u Xhune'. As ech tal chajnaj ile': —¿Kam eejle'me' q'i?— ti'k chajnaj. As tal ve't u Xhune' isuuchil u tijle'me' te chajnaj.
43001020	As ye' kat imuj u Xhune' yol. Pet jik chit kat tal u Xhune': —Jit ine' u Cristo,— ti'k u Xhune' tal te chajnaj.
43001021	As ich'oti ve't chajnaj: —¿Ab'iste axh q'i uve' naale'? ¿Ma axh u Elías?— ti'k chajnaj. —Ye'le, jit ine',— ti'k u Xhune'. —¿Pet moj axh u q'ajsan tetz viyol u Tiixhe' uva' la uli?— ti'k chajnaj. —Ye'le, jit ine',— ti'k u Xhune'.
43001022	—¿Ab'iste ve't axh q'i uve' naale'? As al sqe, tan la qootzi ti' b'en qalat te unq'a chajol qetze'. ¿As kam u eejle'me' uve' la b'en qale'?— ti'k chajnaj.
43001023	As ech tal ve't u Xhun ile': —A' u vijle'me' uva' tal kan u q'ajsan tetz viyol u Tiixhe' uva' Isaías, tul ech tal ile': Tan ine' uva' nunsik'ine' tu u tzuukin tx'ava'e'. As ech ni val ile': «¡Eb'antaj etuche' ti' ek'ulat u kuB'ooq'ole' eche' ijikb'a'l umaj b'ey!» ti'k u Isaías tal kan,—  ti'k u Xhune'.
43001024	As a' unq'a fariseo chajon b'en unq'a naje' ti' ich'otil itzi' u Xhune'.
43001025	As ech tal ve't unq'a naj ile' te u Xhune': —Asoj jit axh u Cristo, jit axh u Elías, jit axh u q'ajsan tetz viyol u Tiixhe' uva' la uli, as ¿kam q'i uve' naaq' ku' unq'a uxhchile' xe' u a'e'?— ti'k chajnaj.
43001026	As ech tal ve't u Xhun ile': —Tan xe' kuxh a'e' ni vaq'kat ku' unq'a uxhchile'. Pet at uma'l u uxhchil sexo'l uva' ye' ootzimal u tijle'me' seta'n.
43001027	As xekel ve't tzan svi'. As jit unk'ulele' uva' la unsaaput vixa'pe', tan nim talche' svi',— ti'k u Xhune'.
43001028	As a' ib'ankat tu uma'l u tal tenam uve' Betania jalit u nimla a'e' uve' Jordán. As tzitzi' nik taq'kat ku' u Xhune' unq'a uxhchile' xe' u a'e' tuk' vib'ii u Tiixhe'.
43001029	Ech ve't q'ejal stuul, as til ve't u Xhune' ijetz'en ok u Jesús sk'atz. As ech tal ve't u Xhun ile' xo'l unq'a tename': —¡Etiltaj, tan il Aak ile' uva' ech tatine' eche' kaneero' uva' niyatz'pu vatz u Tiixhe'! As Aake' chajel ve't tzan ta'n u Tiixhe' ti' ul isotzsal ipaav unq'a tename' skajayil.
43001030	As Aake' uva' kat val sete uva' ech val ile': «Xekel tzan uma'l u uxhchil svi'. As atik chite' tul ye'xnik itz'eb' in,» ch'in kat vala.
43001031	As mita'n in ootzin tetz Aak. Pet kat ul vaq' ku' unq'a uxhchile' xe' u a'e', aq'al uva' la ootzil ve't Aak ta'n u kutename' uva' tiaal Israel,— ti'k u Xhune'.
43001032	As ech tal u Xhun ile' unpajte: —Kat vil iku' ve't ch'u'l u Tiixhla Espíritu tu almika', eche' iku' ch'u'l umaj paroomaxh. As ul ik'ujb'a' ve't tib' tiib'a Aak.
43001033	As tul ye'xnik vootzi Aak, as ma'tik talat u chajol vetze' sve uva' chajon tzan in ti' vaq'at ku' unq'a uxhchile' xe' u a'e': «Ab'il uva' la eel iku' ve't ch'u'l u Tiixhla Espíritu stiib'a as la atin sk'atz, as Aake' la aq'on ve't ok u Tiixhla Espíritu tu vetaanxelale',» ti'k sve.
43001034	As a'e' kat vila. Esti'e' ni val sete uva' Aake' viK'aol u Tiixhe',— ti'k u Xhune' tal te unq'a tename'.
43001035	Ech q'ejal stuul, as atik ve't u Xhune' tuk' ka'va'l vichusulib'e' tzi' u a'e'.
43001036	Tul til u Xhune' ipal u Jesús, as ech tal ve't ile': —¡Il Aak ile'! ¡As Aake' uva' ech tatine' eche' kaneero' uva' niyatz'pu vatz u Tiixhe'! As chajel ve't tzan Aak ta'n u Tiixhe' ti' ul isotzsal ipaav unq'a tename' skajayil,— ti'k u Xhune' tal te ka'va'l vichusulib'e'.
43001037	As tul tab'i ve't chajnaj uva' tal u Xhune' ti' u Jesús, as taq' ve't kan chajnaj u Xhune'. As xekeb' ve't chajnaj ti' u Jesús.
43001038	As isuchq'i ve't tib' Aak. Isaji ve't Aak ka'va'l u naje' uva' xekik ti' Aak. As ich'oti ve't Aak itzi' chajnaj: —¿Kam nechuke'?— ti'k Aak tal te chajnaj. Ech tal ve't chajnaj ile': —¿Rabí, katil jejle'lkat axh?— ti'k chajnaj.
43001039	As ech tal Aak ile': —Si'unaj. Etiltaj,— ti'k Aak tal te chajnaj. B'en ve't chajnaj ti' Aak. B'ex til ve't chajnaj katil uve' atikkat Aak. As kaa ve't chajnaj k'atz Aak, tan kamal kajva'l oora ku' q'ii oon chajnaj k'atz Aak.
43001040	As Lixh ib'ii uma'l u naje' uva' kat ab'in viyol u Xhune'. As xekeb' ve't naj ti' u Jesúse'. As a' u Lixhe' u titz'in u Simón uva' Lu'.
43001041	As b'ex ichuk ve't u Lixhe' u Simón. As tul ilej naj u Simón uva' Lu', as ech tal naj ile': —¡Kat kulejlu ve't u Mesías!— ti'k naj, tan «Cristo» isuuchil u yole' uva' «Mesías.»
43001042	As teq'o u Lixhe' u Simón sti'. B'ex ik'uch ve't naj u Jesús. Tul oon u Simón vatz u Jesús, as aalik ok Aak te naj. As ech tal ve't Aak ile': —Axh Simón, ik'aol Jonás, cheel jit ve't axh Simón. Pet axh ve't Cefas la ib'ane',— ti'k u Jesús, tan a' isuuchil u yole' uva' «Cefas» as «Lu'» tu kuyolb'al.
43001043	Ech q'ejal stuul, as tal ve't u Jesús ib'en tu u Galilea. As tul oon ve't Aak, ilej ve't Aak uma'l u naj uva' Pi'l. As ech tal Aak ile' te naj: —Xekeb'en svi',— ti'k Aak.
43001044	As a' tzaanajkat u Pi'le' tu u Betsaida, tan uma'l kuxh itenam naj tuk' u Lu'e' as tuk' u Lixhe'.
43001045	As b'ex ichuk ve't u Pi'le' u Natanael. Tul ilej naj u Natanael, as ech tal naj ile': —Kat kulejlu ve't u uxhchile' uva' itz'ib'a kan u Moisés tuk' uva' tal kan unq'a q'ajsan tetz viyol u Tiixhe'. As a'e' vil uva' Jesús, vik'aol u Xhu'le', uva' aa Nazaret,— ti'k u Pi'le'.
43001046	As ech tal u Natanael ile': —¿La kol chit el ch'u'l umaj b'a'nla uxhchil q'a tu u Nazaret?— ti'k naj. Ech tal ve't u Pi'l ile': —¡Ko'on! ¡Kuxh ila!— ti'k naj.
43001047	As tul til ve't u Jesús toon u Natanael sk'atz, as ech tal ve't Aak ile' ti' naj: —Il uma'l u tiaal Israel ile' uva' jik chit itxumb'al, tan ye'l yol nichuli naj,— ti'k u Jesús.
43001048	As ich'oti ve't u Natanael te Aak: —¿Katil q'i ootzikat in?— ti'k naj. As ech tal ve't Aak ile': —Ma'tik vilat axh jaq' uma'l u higuera tul ye'xnik oon u Pi'le' ti' amolole',— ti'k Aak tal te naj.
43001049	Ech tal u Natanael ile': —Chusul, axhe' vil viK'aol u Tiixhe'. As axhe' u tijlenaal u kutename' uve' tiaal Israel,— ti'k naj.
43001050	As ech tal ve't u Jesús ile': —¿Ma nak'ujb'a' ak'u'l svi' ti' uva' kat val see uva' kat vil axh jaq' u tze'e' uva' higuera? Pet tuk val see, tan nime' uve' tuk eele' ti' uva' kat val see.
43001051	As ech tal ve't u Jesús ile': —Tan jik chit tuk val sete, tan la etil uva' jajle'l ve't u almika'e'. As tuk etil ije'e' as iku' ch'u'l unq'a ángele' uva' tetz u Tiixhe' tiib'a ti' ilochpe',— ti'k u Jesús.
43002001	Tu ve't itoxvu q'ii, as ti' uma'l u nimla q'ii ti' teq'ot tib' umaj uxhchil tu u tenam uva' Caná uva' echen tu u Galilea. Atik vitxutx u Jesús tzitzi'.
43002002	As sa'b'elal ve't u Jesús tuk' unq'a ichusulib'e' tu u tzumb'a'e'.
43002003	As til ve't vitxutx u Jesús uva' motx ve't u vino xo'l unq'a tename'. As ech tal ve't ile': —Kat motxyu ve't u vino,— ti'k vitxutx Aake' tal ste.
43002004	As ech tal ve't Aak ile': —¿Txutx, kam ni tokkat u yole' uve' naal sve? Tan ye' ileje'te uva' la unk'uch u vijle'me' te unq'a tename',— ti'k Aak.
43002005	As ech tal ve't vitxutx u Jesús ile' te unq'a lochonaale': —Eb'antaj kam uve' tuk tal Aak sete,— ti'k vitxutx u Jesús.
43002006	As atik vaajil unq'a nimla chaj lo'ch. As kamal o'vo'j txe'n a' nikat ib'en tu junun u lo'che'. As a' itxa'k unq'a lo'che' ti' imolpu a' uva' nik itxakonsa unq'a tiaal Israel ti' itx'aat iq'ab' tuk' ti' itx'aat unq'a aq'onb'ale' tu kab'al.
43002007	As ech tal ve't u Jesús ile' te unq'a lochonaale': —Enoosataj unq'a lo'che' ta'n a',— ti'k Aak. As inoosa ve't chajnaj unq'a lo'che'.
43002008	As tul noo ve't unq'a lo'che', as ech tal ve't Aak ile': —Eteesataj el tzan unb'ooj uve' at tu u lo'che'. As b'en etaq'taj te u ilol tetz isuuchil u nimla q'iie' ti' teq'ot tib' me'al ik'aol umaj uxhchil,— ti'k Aak.
43002009	As tul tuk'a ve't u ilol tetz isuuchil u tzumb'a'e' u a'e' uve' ib'ensa u Jesús sb'a'nla vino, as jit alpu te naj uva' katil tzaakat u vino. As a'ik kuxh unq'a lochonaale' ootzin tetz. As imolo ve't u ilol tetz isuuchil u nimla q'iie' u naje' uve' teq'o tib' tuk' tixqel.
43002010	As ech tal ve't naj ile': —Jank'al chit unq'a naje' as a' nib'axsa chajnaj unq'a b'a'nla chaj vino. As tul nimal ma't tuk'ale', as a'n kat pal ve't u vino uve' ye'l itxa'k. Pet ech koj axh, tan kat akol u b'a'nla vino. As a'n ile' naaq' ve'te',— ti'k naj tal te u naje'.
43002011	As a' u b'axa k'uchb'al tetz u tijle'm u Jesús uva' kat ib'ana. As a' kat ib'ankat tu u tal tenam uva' Caná uva' echen tu u Galilea. As kat ik'uch ve't Aak uva' nim talchu ve't Aak. As aal chit ik'ujb'a' ve't unq'a ichusulib' Aake' ik'u'l sti'.
43002012	As tul ma'tik itzojpu ve't u nimla q'iie' ti' teq'ot tib' me'al ik'aol umaj uxhchil, as b'en ve't Aak tu u Capernaúm tuk' vitxutxe' tuk' unq'a titz'in Aake' tuk' unq'a ichusulib'e'. As ye' kuxh jatva'l q'ii ib'an Aak tzitzi'.
43002013	As b'iitik kuxh tul ve't u nimla q'iie' uva' pascua ib'ii. As b'en ve't u Jesús tu u Jerusalén tuk' unq'a ichusulib'e'.
43002014	As tul ok ve't Aak vatz viq'anal u tostiixhe', as til ve't Aak unq'a uxhchile' uve' nik ik'ayine'. At chajnaj nikat k'ayin vaakaxh, kaneero', paroomaxh ti' toksat unq'a tename' unq'a avane' vatz u Tiixhe'. As til Aak uva' xonlik ka't unq'a naj uva' nik jalon unq'a puaje'.
43002015	As ipaatx'u ve't Aak uma'l u tz'u'm. As ilaq'b'a ve't el Aak unq'a uxhchile' skajayil uve' nik k'ayin unq'a ikaneero'e' tuk' unq'a ivaakaxhe'. As imak'e'l Aak vipuaj unq'a naje' uve' nikat jalon puaj. As ipilq'u ve't Aak unq'a imeexha chajnaje'.
43002016	As ech tal ve't Aak ile' te unq'a k'ayin paroomaxhe': —¡Eteq'otaj el unq'a etetze'! ¡Ye' kuxh etoksa u tostiixhe' sk'ayib'alil, tan tetz vunB'aale'!— ti'k Aak.
43002017	As a'n ul ve't u yole' sk'u'l unq'a ichusulib' Aake' uva' tz'ib'amal kan uva' ech ni tal ile': As nich'o'n vaama ti' unq'a vee' ni tuch tu vakab'ale', ti'k u yole'.
43002018	As ech tal ve't unq'a iq'esal unq'a tenam ile' te u Jesús: —¿Kam k'uchb'al tetz u eejle'me' la ak'uch sqe uva' la uch ab'anata' uve' nab'ane'?— ti'k chajnaj.
43002019	As ech tal ve't u Jesús ile': —K'uxh la ete'pu u kab'ala', as la untxakpisa titoxvu q'ii,— ti'k Aak.
43002020	As ech tal ve't chajnaj ile': —¿Ma a' naale' uva' oxva'l kuxh q'ii la atxakpisakat u tostiixhe'? As tul vaajil toxk'al yaab' (46) kat txakpisalkat,— ti'k unq'a iq'esal unq'a tename'.
43002021	As ye'l uva' a' koj chit u kab'ale' uva' tal Aak. Pet a' vichi'ol Aake' uva' tala, tul uva' la ul taama Aak unpajte.
43002022	As xamtik ve't stuul tul ma'tik tul ve't taama Aak, as ul ve't viyol Aake' sk'u'l unq'a ichusulib'e' uva' tal Aak. As inima ve't chajnaj u yole' uve' tz'ib'amal kan ti' u tuleb'al taama Aake' as tuk' u yole' uva' tal Aak.
43002023	As tul atik u Jesús tu u Jerusalén ti' tilat u nimla q'iie', as ye' saach unq'a tename' ik'ujb'a' ik'u'l ti' Aak, tan ti' uva' til ve't unq'a tename' unq'a k'uchb'al tetz u tijle'm Aake' uve' nik ib'ane'.
43002024	Pet jit ik'ujb'a' Aak ik'u'l ti' unq'a tename', tan ootzimalik ta'n Aak kam uva' at tu u taanxelal unq'a tename'.
43002025	As jit tz'ajinal la alpu te Aak uva' kam b'an ta'n itxumb'al unq'a tename', tan ootzimal vitxumb'al unq'a tename' ta'n Aak skajayil.
43003001	Atik uma'l u fariseo uva' Nicodemo ib'ii. As naj uma'l viq'esal unq'a tiaal Israel.
43003002	As oon ve't naj aq'b'al xe' u Jesús. As ech b'ex tal naj ile': —Chusul, as ootzimal sqa'n uva' a' u Tiixhe' kat chajon tzan axh, tan ye'xheb'il la tx'olon ib'anax unq'a k'uchb'al tetz u tijle'm u Tiixhe' uve' nab'ane', asoj ye'l Aak at sk'atz,— ti'k naj.
43003003	As ech tal ve't u Jesús ile': —Jik chit tuk val see, tan ab'il uva' ye' la itz'eb' tika'pa, as ye' la uch tok xo'l unq'a tename' uva' at jaq' u tijle'm u Tiixhe',— ti'k u Jesús.
43003004	As ech tal ve't u Nicodemo ile': —¿Kam la tulb'e umaj naj q'i titz'eb'e' tul q'estu ve't naj? ¿Ma la uch b'a uva' la ok naj k'atz vitxutxe' ti' titz'eb' unpajte?— ti'k naj.
43003005	Ech tal ve't u Jesús ile': —Jik chit tuk val see, ab'il uva' ye'xhkam itz'eb'nal k'atz u Tiixhe' ta'n u Tiixhla Espíritu as ye'xhkam itz'eb'nal ta'n u a'e', as ye' la uch tok xo'l u tename' uva' at jaq' u tijle'm u Tiixhe'.
43003006	As ab'il uve' kat itz'eb' k'atz vitxutxe' as vatz tx'ava'illa chi'ol kuxhe'. Pet ab'il uve' la itz'eb' ta'n u Tiixhla Espíritu, as at ve't itiichajil k'atz u Tiixhe'.
43003007	As ye' kuxh sotz ak'u'l ti' u yole' uve' ni val see uva' techal chit la itz'eb' ex tika'pa,
43003008	tan eche' u kajiq'e' tan k'uxh naab'i ivulune', as ye' natx'ol eelata' kati'ch itzaae', as kati'ch ib'ene'. Echat kuxh b'anel ta'n unq'a uxhchile' uve' ni titz'eb' ta'n u Tiixhla Espíritu,— ti'k u Jesús.
43003009	As ech tal ve't u Nicodemo ile': —¿La kol chit ib'an q'a eche' uve' naale'?— ti'k naj.
43003010	Ech tal ve't u Jesús ile' te naj: —Axh uma'l u chusul tetz viyol u Tiixhe' xo'l unq'a tename'. ¿As ma ye' napal b'a tu unq'a yole'?
43003011	Ile' jik chit tuk val see tan kam unq'a vee' ootzimal sqa'n as a'e' ni qale'. As kam uva' ni qile' as a'e' ni qal isuuchil. As k'uxh a' visuuchil u yole' uve' ni val sete, as ye' nenima.
43003012	As k'uxh a' unq'a vatz tx'ava'illa yole' uve' ni val sete, as ye' kat enima. ¿As a' kol chit la enima unq'a yole' q'a uva' tetz u Tiixhe' uva' la val sete?
43003013	Tan ye'xheb'il kat je' tu almika', pet ta'n kuxh ine' uva' in uva' kat ku' ch'u'l tu almika'.
43003014	As echat chit la unb'ane' eche' uva' kat ib'an u Moisés, tul kat taq' je' uma'l u vatzib'al tx'i'latxoo vatz uma'l u tze' tu u tzuukin tx'ava'e' ti' tel unq'a tename' vatz u kamchile'. As techal la aq'pik je' in vatz uma'l u tze' uva' in,
43003015	aq'al uva' at itiichajil u taanxelal unq'a uxhchile' k'atz u Tiixhe', jank'al unq'a uxhchile' uve' la ik'ujb'a' ik'u'l svi'. As ye' la itz'ej vitiichajile' uve' ye'l iya'teb'al,— ti'k u Jesús.
43003016	Tan kat itxum u Tiixhe' ivatz unq'a tename' skajayil vatz u tx'ava'e'. Esti'e' kat taq' tzan Aak unch'i'til viK'aole' ti' ikame', aq'al uva' jank'al unq'a uxhchile' uva' la ik'ujb'a' ik'u'l ti' viK'aol Aake' as ye' la tz'ejxi. Pet at itiichajil uva' ye'l iya'teb'al.
43003017	As ye' kat ichaj tzan u Tiixhe' viK'aole' vatz u tx'ava'e' ti' uva' la taq' b'en Aak unq'a tename' tu u k'axk'oe'. Pet kat ichaj tzan Aak viK'aole' ti' iq'alpul unq'a tename' vatz vipaave'.
43003018	Esti'e' jank'al unq'a uxhchile' uve' la niman viK'aol u Tiixhe' as ye'l u k'axk'oe' at tzan sti'. Pet jank'al unq'a uxhchile' uva' ye' ni niman as a'e' at ve't tzan u k'axk'oe' sti', tan ti' uva' ye' kat ik'ujb'a' ik'u'l ti' unch'i'til viK'aol u Tiixhe'.
43003019	As kat teesa ve't el tib' unq'a tename' k'atz u txijun tetz u taanxelale' tul uva' kat ul Aak vatz u tx'ava'e', tan ti' uva' nisa' unq'a tename' ib'anat u va'lexhe'. Pet ye' nisa' inimat u txijun tetz u taanxelale'. Esti'e' at ve't tzan u k'axk'oe' ti' unq'a tename'.
43003020	As jank'al unq'a tename' uve' a' kuxh u va'lexhe' nib'ane' as nichi'an taama ti' u txijun tetz u taanxelale'. As ni teesa ve't el tib' sk'atz, tan a' isa' uva' ye' la majax ivatz ti' ipaavine'.
43003021	Pet ech koj unq'a uxhchile' uve' ni b'anon u jike', tan nijetz'en ok k'atz u txijun tetz u taanxelale', aq'al uva' la tootzi unq'a tename' uva' a' u Tiixhe' aq'ol tetz vitxumb'ale' ti' ib'anat u b'a'ne'.
43003022	As xamtik ve't stuul, as el ve't u Jesús tu u Jerusalén tuk' unq'a ichusulib'e'. As oon ve't Aak tu u Judea uva' nik taq'axkat ku' unq'a uxhchile' xe' u a'e' ta'n Aak.
43003023	As echat nik ib'an u Xhune' unpajte, tan nik taq' ku' unq'a uxhchile' xe' u a'e' tu u tename' uva' Enón, najlich u Salim, tan ti' uva' nim u a'e' uva' atik tzitzi'. As ye' saach unq'a uxhchile' uli ti' iku' xe' u a'e',
43003024	tan ye'xnik oksal u Xhune' tu u kaarsa.
43003025	As nik iyaa tib' unq'a ichusulib' u Xhune' tuk' ka't vimoole' uva' tiaal Israel, ti' uva' kam la tulb'e unq'a uxhchile' teesat el u va'lexhe' tu u taanxelale' vatz u Tiixhe'.
43003026	As ech b'ex tal ve't unq'a ichusulib' u Xhun ile' ste: —Chusul, u naje' uva' atik sak'atz jalit u nimla a'e' uva' Jordán, uva' yolon axh sti', as ni taq' ku' naj unq'a uxhchile' xe' u a'e'. As ye' saach tok ve't unq'a tename' k'atz naj,— ti'k chajnaj.
43003027	Ech tal ve't u Xhun ile' te chajnaj ti' u Jesús: —A'e' nib'ane' uva' alel tzan ste ta'n u Tiixhe', tan ye'xhkam la uch ib'anat umaj uxhchil, asoj jit u Tiixhe' tu almika' kat aq'on ste.
43003028	As an chit exe' kat ab'in vunyole' uva' ech kat val ile': Jit ine' u Cristo, tan Tiixhe' kat chajon tzan in b'axa vatz u Cristo,— ch'in kat val sete,
43003029	tan ech vatine' vatz u Cristo eche' umaj tetz k'ultzi' u tzumelae' uva' at txala, tan a' kuxh u tzumelae' k'ujle'l ti' u ixqelae'. Pet ech koj u tetz k'ultzi' u tzumelae', tan nichiib'e' tul ni tab'i u tuul ivi'e'. As echat chit b'an va'n, tan va'l chit unchiib'e'.
43003030	As aal tuk oksaloj ve't iq'ii Aak. Pet ech koj in, tan ye'l unq'ii la oksal ve'te'.
43003031	Tan a' tzaanajkat Aak tu almika'. As Aak ve'te' nim talche' ti' unq'a tename' skajayil. Pet ech koj in, tan in kuxh vatz tx'ava'il aama, as a' kuxh u vatz tx'ava'il yole' ni vale', tan a' kuxh u vatz tx'ava'il txumb'ale' eq'omal sva'n. Pet ech koj u Jesús, tan a' tzaanajkat Aak tu almika'. As ta'n Aake' nim talche' ti' unq'a tename' skajayil.
43003032	As a'e' ni tal u Jesús kam uve' kat til Aak tuk' uve' kat tab'i Aak. As ka'l kuxh unq'a uxhchile' ni niman viyol Aake'.
43003033	Pet ab'il uva' ni niman u yole' uva' ni tal u Jesús, as nik'uche' uva' jik chit u yole' uve' ni tal u Tiixhe' ste,— ti'k u Xhune'.
43003034	Kat ichaj tzan u Tiixhe' u Jesúse'. As tul uva' niyolon u Jesús, as an chit u Tiixhe' niyolone'. Tan aya'l chit ik'u'l u Tiixhe' kat taq' Aak viTiixhla Espíritu te u Jesús.
43003035	As xo'n chit viK'aol u Kub'aale' ste. As kat toksa Aak viK'aole' B'ooq'olil ti' unq'a vee' skajayil.
43003036	Esti'e' uva' ab'il la ik'ujb'a' ik'u'l ti' viK'aol u Tiixhe' as at ve't itiichajil uva' ye'l iya'teb'al. Pet ab'il uva' ye' la niman Aak as ye'l ve't itiichajil u taanxelale' k'atz u Tiixhe', pet a' ve't vitx'i'tzi'l u Tiixhe' at ve't tzan sti'.
43004001	As ootzimalik ta'n u Jesús uva' ma'tik tab'it unq'a fariseo itzib'lal Aak uva' nimal chit unq'a uxhchile' nikat iku' xe' u a'e' ta'n Aak ti' uve' nik ib'an u Xhune'.
43004002	As tul jit u Jesús nik aq'on ku' unq'a uxhchile' xe' u a'e'. Pet a' unq'a ichusulib' Aake' nik b'anon.
43004003	As tul tab'i u Jesús uva' ma'tik tab'it unq'a fariseo, as el ve't ch'u'l u Jesús tu u Judea. As tal ve't Aak ib'en tu u Galilea unpajte.
43004004	As echik ipal Aak tu u Samaria.
43004005	As oon ve't Aak tu uma'l u tenam uva' Sicar uva' echen tu u Samaria. As a' atikkat u tx'ava'e' uve' kat taq' kan u Jacob te vik'aol uva' Xhu'l najlich u Sicar.
43004006	As k'otik uma'l u jul tzitzi' uva' ni teq'olkat je' tzan a' uva' k'otik kan ta'n u Jacob. As tul chaq'aan ve't q'ii, as xoneb' ve't u Jesús tzi' u jule', tan koolinalik ve't Aak ta'n xao'm.
43004007	As ul uma'l u ixoj uva' aa Samaria tzi'a'voj tu uve' atikkat u a'e'. As ech tal ve't u Jesús ile' te ixoj: —Aq' unb'ooj vaa' uva' la vuk'a,— ti'k Aak,
43004008	tan ma'tik ib'en ve't unq'a ichusulib' Aake' tu u tename' ti' iloq'at echb'ub'al.
43004009	As ech tal ve't u ixoj ile': —¿Kam q'i uve' nu kuxh ajaj avaa' sve? As tul axh tiaal Israel. As in aa Samaria,— ti'k ixoj te u Jesús, tan ye' nik iq'iila tib' unq'a tiaal Israel tuk' unq'a aa Samaria.
43004010	As ech tal ve't u Jesús ile': —Ootzimal koj vib'a'nil u Tiixhe' ta' a'n, as la pal axhe' ta' stuul uva' ab'iste in uve' ni jajon u a'e' see. As lajaj sve. As la vaq'e' u a'e' see uve' la aq'on atiichajil,— ti'k u Jesús.
43004011	As ech tal ve't u ixoj ile' te u Jesús: —Pap, mita'n chit umaj aatinb'al ati ti' eeq'ot je' tzan u a'e'. As tul nim chit tuul u jule'. ¿As kat la eeq'okat je' tzan u a'e' q'i uve' naale'?
43004012	¿As nim kol chit aalchu ve't q'a ti' u kub'aal Jacob? Tan aake' k'otol kan tetz u a'e'. As tzitza' nik tul teq'okat aak taa' tuk' unq'a me'al ik'aole'. As tzitza' nik tuk'a'kat unq'a tavan aake',— ti'k ixoj.
43004013	As ech tal ve't u Jesús ile': —Jank'al unq'a uxhchile' uve' la uk'an u a'e' uva' at tzitza' as eche' la koj pal vitzajitzi'le'.
43004014	Pet jank'al unq'a uxhchile' uve' la uk'an u a'e' uve' la vaq'e' as eche' jatu koj la tzaj ve't itzi'. As eche' nib'an unq'a a'e' uve' ni tel ch'u'l tu u vitze' as ech la ib'ane' ti' taq'ax etiichajil uve' ye'l iya'teb'al,— ti'k u Jesús.
43004015	As ech tal u ixoj ile': —Pap, aq' u a'e' b'a sve uve' naale', aq'al uva' ye'xh jatu la tzaj ve't untzi'. As ye'l in la ul ve't in tzi'a'voj tzitza',— ti'k ixoj.
43004016	Ech tal u Jesús ile': —B'a'n kuxhe' b'a. Kuxh molo vatzumele'. As eela etule',— ti'k u Jesús.
43004017	As ech tal ve't ixoj ile': —Ye'l untzumel ati,— ti'k ixoj. Ech tal ve't u Jesús ile' te ixoj: —An chite' b'a naale' uva' ye'l atzumel ati,
43004018	tan o'va'x naj ajatx eeb' stuk'. As u naje' uve' eq'omal a'n cheel as jit atzumel naje'. An chite' b'a uve' naale',— ti'k Aak.
43004019	As ech tal ve't ixoj ile': —Pap, texh axh q'ajsan tetz viyol u Tiixhe' ni vab'i. As la unch'oti see,
43004020	tan tzitza' vi' u vitze' nik inachkat unq'a q'esla kub'aale' u Tiixhe'. Pet ech koj ex, tan a' netale' uva' tu kuxh u Jerusalén la nachpukat Tiixh,— ti'k ixoj.
43004021	As ech tal ve't u Jesús ile': —Nima uve' tuk val see, tan la ul uma'l u q'ii uva' jit kuxh tz'ajinal vi' u vitze' as jit tz'ajinal tu u Jerusalén la nachpukat u Tiixhe'. Pet katil kuxh la uch inachpukat ve't Tiixh.
43004022	Tan nu kuxh enach uma'l u tiixh uva' ye' ootzimal seta'n. Pet ech koj o', tan ootzimal u Tiixhe' sqa'n uve' nu kunache', tan a' xe'tikkat tzan u sotzb'al paave' sukuxo'l, o' unq'a tiaal Israel.
43004023	As u q'iie' uva' ni val see as ile' najli ve't cheel ti' uva' la inach unq'a tename' u Tiixhe' tuk' chit taanxelal, tan a' isa' Aak uva' jik chit itxumb'al unq'a uxhchile' la ib'ane' tul la inach Tiixh.
43004024	As jank'al unq'a uxhchile' uva' la nachon Tiixh, as techal chit la inach Tiixh tuk' chit taanxelal as tuk' tijikil, tan ech u Tiixhe' eche' u kajiq'e', tan ye' na'l,— ti'k u Jesús.
43004025	As ech tal ve't u ixoj ile': —Ootzimale' sva'n uva' la ul uma'l u uxhchil uva' alel kan u tuleb'ale' ta'n u Tiixhe' uva' Cristo ch'elel. As a'e' la alon ve't isuuchil sqe skajayil tul uva' la uli,— ti'k ixoj.
43004026	As ech tal ve't u Jesús ile': —Ine' ta' uve' nunyolon see,— ti'k Aak.
43004027	As tul tzojpu iyolon Aak tuk' u ixoje', as b'ex uloj ve't unq'a ichusulib' Aake'. As sotz ve't ik'u'l chajnaj ti' uve' til chajnaj uva' nik iyolon Aak tuk' u ixoje', tan ti' uva' ye'l umaj chusul la uch iyolon tuk' umaj ixoj xo'l tenam. As jit ich'oti umaj naj te Aak uva': —¿Kam nayol tuk' u ixoje'?— ti'k koj umaj chajnaj tal te Aak.
43004028	As taq' ve't kan u ixoje' vitxe'ne'. As b'ex tal ve't ixoj tu vitename'. As ech tal ve't ixoj ile' te unq'a uxhchile':
43004029	—¡Si'unaj! ¡Ul etiltaj uma'l u naj uve' kat alonyu sve ti' unq'a vee' b'anel sva'n skajayil! ¿As ma jit u naje' u Cristo?— ti'k ixoj.
43004030	As el ve't ch'u'l unq'a uxhchile' tu vitename' ti' tul ve't k'atz Aak.
43004031	As tul ma'tik ib'en ve't ixoj, as jetz'en ve't ok unq'a ichusulib' Aake' sk'atz. As ech tal ve't chajnaj ile' te Aak: —Chusul, tx'a'on,— ti'k chajnaj.
43004032	Ech tal ve't Aak ile': —At uma'l u vechb'ub'al uve' ye' ootzimal seta'n,— ti'k Aak.
43004033	As ech tal ve't chajnaj ile' svatzaj: —¿Kam q'i esta'n? ¿Pet moj ab'il kat eq'on tzan unb'ooj techb'ub'al Aak?— ti'k chajnaj.
43004034	As ech tal ve't u Jesús ile': —As a' ve't vechb'ub'ale' uva' la unb'ane' kam uve' ni tal taama u chajol vetze'. As la untzojpisa uva' kat tal Aak sve.
43004035	As netale' uva': «Kajva'ten ich' imakax ivatz u chikoe',» ch'ex netale'. As ile' ni val sete, esajitaj b'en unq'a tename', tan ech unq'a tename' eche' unq'a chikoe' uve' q'antu ve'te' ti' imakle'.
43004036	As ab'il uve' la molon tzan unq'a tename' ti' tok itiichajil uve' ye'l iya'teb'al as eche' uma'l u uxhchil uva' ni makon ivatz unq'a chikoe', tan la til ivatz u taq'one'. As esti'e' uva' eela ichiib' unq'a uxhchile' uva' ni makone' tuk' unq'a uxhchile' uve' kat avan.
43004037	As an chite' ta' u yole' uva': «Uma'l uxhchil ni avan. As uma't uxhchil ni makon,» ti'k u yole'.
43004038	As cheel nunchaj b'en ex ti' b'en emakat uve' jit ex kat avan, tan va'len kat aq'onvan sevatz. As cheel antu ve't ex tuk ilon ve't ivatz unq'a taq'on unq'a uxhchile',— ti'k u Jesús.
43004039	As ye' saach unq'a aa Samaria uva' atik tu u tenam uva' Sicar, as kat ik'ujb'a' ik'u'l ti' u Jesús ta'n u yole' uve' tal u ixoje', tan ech ma'tik talat ixoj ile': —¡Tan nimal unq'a va'lexhe' uva' b'anel sva'n, as kat tal Aak sve!— ti'k ixoj.
43004040	As ul ijaj unq'a aa Samaria b'a'nil te u Jesús ti' uva' la kaa Aak tu u tename'. As ka'va'l q'ii atin ve't Aak xo'l unq'a aa Samaria.
43004041	As aal chit kat ik'ujb'a' ve't unq'a uxhchile' ik'u'l ti' u Jesús ti' unq'a yole' uve' nik tal Aak.
43004042	As ech tal ve't unq'a uxhchil ile' te u ixoj: —Jit kuxh ti' u yole' uve' kat aal sqe nu kuk'ujb'a'kat kuk'u'l. Pet kat qab'il ve'te', as kat qootzil ve'te' uva' an chite' vil uva' Aak u sotzsan tetz ipaav unq'a tename' skajayil,— ti'k unq'a uxhchile'.
43004043	Tu ve't ika'v u q'iie', as el ve't ch'u'l u Jesús tu u Samaria. As b'en ve't Aak tu u Galilea.
43004044	As atik sk'u'l Aak uva' ye' la oksal iq'ii Aak ta'n unq'a uxhchile' tu vitename', tan ma'tik talat Aak uva' ye'l umaj q'ajsan tetz viyol u Tiixhe' la oksal iq'ii tu vitename'.
43004045	As oon ve't Aak tu u Galilea. As jank'al unq'a aa Galilea uve' ma'tik tex tu u Jerusalén ti' u nimla q'iie', as oora chit ik'ul ve't ok chajnaj Aak, tan ma'tik tilat chajnaj kam uve' kat ib'an Aak tu u Jerusalén.
43004046	As oon ve't u Jesús unpajte tu u tename' uva' Caná uva' echen tu u Galilea, uva' ib'ensakat Aak u a'e' vinoil. As atik uma'l u naj tzitzi' uva' lochol tetz u ijlenaale', uva' nikat ich'o'n uma'l vik'aol tu u Capernaúm.
43004047	As tul tab'i ve't naj itzib'lal uva' ma'tik itzaa u Jesús tu u Judea as ma'tik toon ve't Aak tu u Galilea, as oon ve't naj ti' ijajat kuyb'al te Aak uva' la b'en Aak ti' ib'a'nxisal vik'aol naje', tan b'iitik kuxh ikam vik'aol naje'.
43004048	As ech tal ve't u Jesús ile' te naj: —Ye' koj kat unk'uch unq'a texhlal u tijle'm u Tiixhe' sete, as kamal ye'l ex ta' la ek'ujb'a' ek'u'l svi',— ti'k u Jesús.
43004049	As ech tal ve't u lochol tetz u ijlenaal ile': —Pap, b'an b'a'nil. Kuxh il vas unk'aole' cheel tan tuk kamoj ve'te',— ti'k naj.
43004050	As ech tal ve't u Jesús ile' te naj: —Kuxh ve'te'. Il vak'aol ile' isle'le,— ti'k Aak. As tul tab'i ve't u naje' viyol Aake', as inima ve't naj. As b'en ve't naj tu vitename'.
43004051	As tul b'iitik kuxh toon naj tu vitename', as ul k'ulpoj ve't naj tu b'ey ta'n ka'l unq'a ik'am. As ech tal chajnaj ile': —Pap, ¡isle'l ve't vak'aole' cheel!— ti'k chajnaj.
43004052	As ech tal ve't u lochol tetz u ijlenaal ile': —¿Kam oora q'i kat b'a'nxi?— ti'k naj. As ech tal ve't unq'a k'am ile' te naj: —E'ttzane' txalq'u q'ii ya' ve't u xamale' ti' naj,— ti'k chajnaj.
43004053	As tul tab'i ve't u lochol tetz u ijlenaale' u yole' uva' tal unq'a k'ame', as ul ve't sk'u'l naj uva' ech oorae' uva' tal u Jesús te naj uva': «Il vak'aol ile' isle'le,» ti'k Aak. As kat ik'ujb'a' ve't naj ik'u'l ti' Aak tuk' unq'a tatine' tikab'al.
43004054	As tu u Galilea ik'uchkat u Jesús vika'v u k'uchb'al tetz u tijle'me' vatz unq'a tename' tul ma'tik itzaa Aak tu u Judea.
43005001	As xamtik ve't stuul tul uva' ilej uma't u nimla q'iie' uve' nikat inima unq'a tiaal Israel tu jun yaab', as b'ex ve't u Jesús tu u Jerusalén unpajte.
43005002	As b'anik uma'l u nimla tz'aj tetz molb'al a' uva' Betesda ib'ii tu yolb'al hebreo. As a' echenkat najlich itzi' u tapiaale' uva' tokeb'al kaneero' ib'ii. As u nimla molb'al a'e' uve' atik je' ivi' as o'va'l toj uva' tz'aj tx'apike.
43005003	As ye' saach unq'a aach'o'me' koxhlik tzi' u molb'al a'e'. At ko'x, at tzot, ati uva' k'oro'xhin tib' ta'n ch'o'm. As nikat itx'eb' unq'a aach'o'me' uva' la tiin ve't u a'e',
43005004	tan jit kuxh nim la ul itiinsa umaj ángel u a'e'. As ab'iste kuxh u aach'o'me' uva' b'axel la ok xe' u a'e' tul la itiinsa tib' u a'e', as la b'a'nxi, k'uxh kam kuxh ch'o'mil uva' nik b'anon.
43005005	As atik uma'l u aach'o'm tzi' u nimla molb'al a'e' uva' ma'tik ib'anat ve't vinaj vaaxajlaval (38) yaab' ixe't ch'o'noj.
43005006	As til ve't u Jesús u aach'o'me' uva' koxhlik tzi' u a'e'. As atik ve't sk'u'l Aak uva' na'xnik ixe't naj ch'o'noj. As ech tal ve't Aak ile': —¿Ma nasa' uva' la b'a'nx ve't axh?— ti'k Aak.
43005007	Ech tal ve't naj ile': —¡Kano, Pap! As ye'xheb'il ni b'anon b'a'nil sve ti' vaq'ax b'en xe' u a'e'. As k'uxh nunya'lu vib' ti' unku'e' tul ni tiinsa tib' u a'e', as b'axel nib'axsa tib' uma't uxhchil sunvatz,— ti'k u aach'o'me'.
43005008	As ech tal ve't u Jesús ile': —Txakpen. Eq'o vach'achi'm tze'e'. As kuxh ve't takab'al,— ti'k Aak tal te naj.
43005009	As yak chit b'a'nx ve't u aach'o'me'. As teq'o ve't naj u ch'achi'm tze'e'. As xaan ve'te'. As tu u xeem q'iie' ib'a'nxisa u Jesús u aach'o'me'.
43005010	As ech tal ve't unq'a iq'esal unq'a tenam ile' te u naje' uva' ma'tik tel u ch'o'me' sti': —Xeem q'ii ta' cheel. As txaae' uva' ijamal kuxh vach'achi'm tze'e',— ti'k chajnaj te naj.
43005011	As ech tal ve't naj ile': —U uxhchile' uve' kat b'a'nxisan in as a'e' kat alon sve: «Sik' vach'achi'm tze'e'. As kuxh ve'te',» ti'k sve,— ti'k naj.
43005012	As ich'oti ve't unq'a iq'esal unq'a tename' itzi' naj. As ech tal chajnaj ile': —¿Ab'il u naje' q'i uve' kat alon see uva': «Sik' vach'achi'm tze'e'. As kuxh ve'te',» taq' kat tal see?— ti'k chajnaj.
43005013	As ye' tootzaj naj uva' ab'il b'a'nxisan naj, tan ma'tik tel ch'u'l u Jesús xo'l unq'a tename' uve' atik tzitzi'.
43005014	As xamtik ve't stuul, ik'ul tib' u Jesús tuk' u naje' vatz viq'anal u tostiixhe'. As ech tal ve't Aak ile' te naj: —Ile' tuk val see, tan il axh b'a'n ve't axh cheel. As ye' paavin ve't axh, aq'al uva' ye' la ul uma'toj k'axk'o see' uva' nim ti' unq'a vee' kat apaleb'e,— ti'k Aak.
43005015	As b'ex tal ve't naj te unq'a iq'esal unq'a tename' uve' a' u Jesús kat b'a'nxisan naj.
43005016	Esti'e' uve' ib'an ve't unq'a iq'esal unq'a tename' ik'u'l ti' ichukat txumb'al ti' u Jesús, tan ti' uva' ib'a'nxisa Aak u aach'o'me' tu u xeem q'iie'.
43005017	As ech tal ve't u Jesús ile' te chajnaj: —As k'uxh tu u xeem q'iie', ye' niya' vunB'aale' ti' ib'anat u b'a'nile'. Esti'e' nunb'an u b'a'ne' tu u xeem q'iie' unpajte,— ti'k Aak.
43005018	As tab'i ve't unq'a iq'esal unq'a tename' u yole' uva' tal u Jesús. As aal chit ichuk ve't chajnaj txumb'al ti' iyatz'ax Aak. As jit kuxh ti' uva' ma'tik ib'a'nxisat Aak u aach'o'me' tu u xeem q'iie'. Pet ti' uva' «VunB'aale',» ti'k Aak ti' u Tiixhe'. As nik tal tib' Aak uva' eela Aak tuk' u Tiixhe'.
43005019	As ech tal ve't u Jesús ile' te chajnaj: —Ile' jik chit tuk val sete tan ye'xhkam la uch unb'anata' sunjunal. Pet a' nunb'ane' uve' ni vile' uva' nib'an vunB'aale'. As jank'al uve' nib'an vunB'aale' as echat nunb'ane' unpajte,
43005020	tan xo'n chit in te vunB'aale'. As nik'uch Aak sve jank'al uve' nib'an Aak, tan nim chite' u b'a'nile' uve' la ik'uch Aak sve ti' unq'a vi'la'. Esti'e' la chit teq'o etaama ti' uve' la etile',
43005021	tan echat la unb'ane' eche' uva' nib'an vunB'aale'. As ni tulsa Aak taama unq'a kamnaje'. As ni taq' Aak itiichajil u taanxelal unq'a uxhchile'. As echat in unpajte, tan la vaq' itiichajil u taanxelal unq'a uxhchile' k'atz Aak, as jank'al unq'a uxhchile' uva' la unsa' la vaq' itiichajil.
43005022	As ye'xheb'il nib'an vunB'aale' isuuchil. Pet kat ik'ujb'a' ve't in Aak ti' uva' in la b'anon ve't isuuchil unq'a tename' skajayil,
43005023	aq'al uva' la toksa unq'a tename' unq'ii eche' toksat iq'ii vunB'aale'. Tan ab'il uva' ye' ni oksan unq'ii as ye'l iq'ii vunB'aale' ni toksa unpajte, as tul Aake' chajol tzan vetz.
43005024	As ile' jik chit tuk val sete, u uxhchile' uve' la niman unq'a yole' uva' ni vale' as la ik'ujb'a' ik'u'l ti' u Tiixhe' uva' chajol tzan vetz, tan at chit itiichajil u taanxelale' uve' ye'l iya'teb'al. As ye'l u k'axk'o at ve't tzan ti' unq'a uxhchile', tan elnallu ve't vatz u kamchile'. As at ve't itiichajil uva' ye'l iya'teb'al.
43005025	Tan tuk chit val sete tan tuk ilej u q'iie' uva' k'ujle'l ve't ta'n u Tiixhe', as ile' at ve't scheel. As unq'a uxhchile' uve' kamnajlu ve't u taanxelale' vatz u Tiixhe' as tuk chit tab'i u tuul unvi'e', tan ine' viK'aol u Tiixhe'. As ab'il uva' la niman unq'a yole' uva' ni vale' as a'e' la iseb' u taanxelale' k'atz u Tiixhe',
43005026	tan eche' ta' vunB'aale' tan at itiichajil Aak sijunal. As echat chit in, tan kat taq' Aak sve uva' at untiichajil sunjunal, tan in viK'aol Aake'.
43005027	As kat taq' ve't Aak u vijle'me' ti' unb'anat isuuchil unq'a tename' skajayil, tan ine' .
43005028	As ye' la sotz ek'u'l ti' uva' ni val sete, tan tuk ilej uma'l u q'ii uva' jank'al chit unq'a kamnaje' uva' mujel tu u jule' as la tab'i u tuul unvi'e' tul la unmolo.
43005029	As jank'al unq'a uxhchile' uva' b'a'n kat ib'ana vatz u tx'ava'e' as la je' ve't ch'u'l tu unq'a ijule' ti' tul taama unpajte. As ech ib'en k'atz u Tiixhe', tan at itiichajil u taanxelale' k'atz Aak. Pet ech koj unq'a uxhchile' uve' kat b'anon u va'lexhe' vatz u tx'ava'e', tan tul la ul taama, as a' la b'enkat tu u choob'al paave'.
43005030	As ye'xhkam la uch unb'anat isuuchil sunjunal. Pet kam uve' ni tal vunB'aale' sve ti' unb'anat isuuchil unq'a tename' skajayil as a'e' nunb'ane'. As jik chite' ni val isuuchil, tan jit vuntxumb'ale' ni voksa. Pet a' vitxumb'al vunB'aale' eq'omal sva'n uva' chajol tzan vetz,
43005031	tan asoj an kuxh in la alon u vijle'me', as eche' la koj nimal in. As la koj alaxi uva' jik chit vunyole',
43005032	pet Aake' ni alon u vijle'me'. As ootzimal sva'n uva' kam chit uve' ni tal Aak svi' as an chite' viyol Aake' uve' ni tale'.
43005033	As exe' kat chajon b'en ka'l unq'a uxhchil ti' ich'otil itzi' u Xhune'. As kam chit uve' kat tal tzan u Xhune' sete as jik chite' uve' kat tal tzan svi'.
43005034	As jit iyol umaj uxhchil k'ujb'a'n tetz u vijle'me'. Pet ni val isuuchil u yole' sexo'l, aq'al uva' at ve't sotzb'al epaav.
43005035	Tan ech u Xhune' eche' uma'l u xamal uva' kat txijun ex. As kat chiib' ex ti' viyol u Xhune'. As ye'xh jank'al q'ii kat chiib' ve't ex sti'.
43005036	Pet an chit unq'a b'a'nile' uva' nunb'ane' as a'e' ni k'uchun u vijle'me', tan nim chit talche' unq'a b'a'nile' uva' nunb'ane' ti' unq'a yole' uva' kat tal u Xhune' svi', tan a' u b'a'nile' uve' kat taq' vunB'aale' sve ti' uva' techal la unb'ane', as a'e' la k'uchun u vijle'me' uva' a' vunB'aale' kat chajon tzan in.
43005037	As vunB'aale' uve' chajol tzan vetz as Aake' ni alon isuuchil u vijle'me' unpajte. Ye' atixoj etab'i tuul ivi' Aak. As mita'n ika'y Aak kat etila.
43005038	Pet ye'l viyol Aake' at koj tu vetaanxelale', as ye' nek'ujb'a' ek'u'l svi' uva' kat ichaj tzan in Aak.
43005039	As tul b'enameen chit nechus etib' ti' viyol Aake' uva' tz'ib'amal kan, tan a' netale' uva' at itiichajil uva' ye'l iya'teb'al, tan ti' uva' chusel etib'. As tul a'e' ni alon isuuchil u vijle'me'.
43005040	As ye' nesa' etoksat etib' sunk'atz. As tul ine' la aq'on itiichajil uva' ye'l iya'teb'al.
43005041	As ye' la voksa stuul k'uxh la etoksa unq'ii,
43005042	tan ootzimal ex sva'n uva' ye'l u Tiixhe' xo'n koj sete tuk' etaanxelal.
43005043	As k'uxh tuk' vib'ii vunB'aale' kat ulkat in, as ye' kat ek'ul in. Pet asoj la ul uma'toj naj tuk' kuxh itxumb'al, as oora chit la txuq'txun ex ti' ek'ulat naj.
43005044	As nu kuxh etoksa je' eq'ii sevatzaj. Pet ye' neb'ane' kam uva' nisa' u Tiixhe' seti' ti' uva' la toksa Aak eq'ii. As tul ta'n Aake' Tiixh. As mita'n in nek'ujb'a' ek'u'l svi'.
43005045	Pet etalaki uva' in la alon ok vepaave' te vunB'aale', tan a' unq'a yole' uve' tz'ib'amal kan ta'n u Moisés tuk alon ok vepaave', k'uxh netal je' sete uva' at k'ujleb'al ek'u'l ti' uva' tz'ib'amal kan ta'n u Moisés.
43005046	As kat koj enima unq'a yole' uve' kat tal u Moisés, as ine' ta' kat enima in, tan ine' uva' ni tal u yole' uve' tz'ib'amal kan ta'n u Moisés.
43005047	Tan asoj ye' nenima unq'a yole' uve' tz'ib'amal kan ta'n u Moisés, ¿as a' kol chit ve't unq'a vee' q'a la enima uve' ni val sete cheel?— ti'k u Jesús.
43006001	As xamtik ve't stuul, as el ve't ch'u'l Aak tu u Jerusalén. As b'en ve't Aak tu u Galilea, ok ve't Aak tu uma'l u barco. As q'ax ve't Aak jalit u mar uve' echen tu u Galilea uva' Tiberias ib'ii.
43006002	As a' chit mama'la tename' xekik ti' Aak, tan ti' uva' ma'tik tilat unq'a tename' u k'uchb'al tetz vib'a'nil Aake' uve' ib'an ti' unq'a aach'o'me'.
43006003	As je' ve't Aak vi' uma'l u tal vitz. As xoneb' ve't Aak tuk' unq'a ichusulib'e'.
43006004	As txantik kuxh tul ve't u nimla q'iie' uva' pascua uva' nik inima unq'a tiaal Israel jun yaab'.
43006005	Tul til ve't Aak uva' mama'la tenam xekelik ti' Aak, as ech tal ve't Aak ile': —¿Tikat la b'en kuloq'kat paan ti' kutx'a'nsat unq'a tename'?— ti'k Aak tal te u Pi'le'.
43006006	As tal kuxh Aak te u Pi'le', tan ootzimalik ta'n Aak uva' kam la ib'an Aak. Pet a' isa' Aak uva' kam la tal u Pi'le'.
43006007	As ech tal ve't u Pi'l ile' te u Jesús: —Ye' la tz'aj ija'mil laval k'alal (200) q'ii aq'on ti' qaq'at unb'ooj techb'ub'al unq'a tename',— ti'k u Pi'le'.
43006008	Pet uma't u chusulib' uva' Lixh, titz'in u Simón uve' Lu', as ech tal naj ile' te Aak:
43006009	—Il uma'l u xaak ila' uva' eq'omal o'va'l paan sta'n uva' cebada tuk' ka'va't tal txay. As eche' la koj tz'aj xo'l unq'a tename',— ti'k u Lixhe'.
43006010	As ech tal ve't u Jesús ile' te unq'a ichusulib'e': —Etaltaj te unq'a tename' uva' la xoneb' skajayil,— ti'k Aak, tan echenik unq'a tename' vatz uma'l u nimla chaq'aala. As xoneb' ve't unq'a tename' skajayil. As kamal o'va'l mil unq'a naje' atike.
43006011	As itxey ve't u Jesús o'va'l u paane' uva' atik xe' u xaake'. As tul ma'tik taq'at ve't Aak ta'ntiixh te u Tiixhe' sti', as ijatx ve't Aak, as taq' ve't Aak te unq'a ichusulib'e'. As echat chit ib'an Aak tuk' unq'a txaye'. As aq'ax ve't te unq'a tename' uva' xonlik vatz u chaq'aalae', jank'al uva' nik isa' unq'a tename'.
43006012	As tul ma'tik itx'a'n unq'a tename' sb'a'n, as ech tal ve't Aak ile' te unq'a ichusulib'e': —Emoltaj unq'a ya'l paane'. As ye'xhkam la etxaq'u kan,— ti'k u Jesús.
43006013	As imol ve't chajnaj unq'a ya'l paane'. As inoosa ve't chajnaj kab'lavat xu'k u ya'l paane' ta'n o'va'l unq'a paane' uva' atik cebada xo'l uve' ijatx u Jesús.
43006014	As til unq'a tename' u k'uchb'al tetz vib'a'nil u Tiixhe' uve' ik'uch u Jesús. As ech tal ve't unq'a tenam ile' svatzaj: —An chite' vil. Kat ulyu ve't u q'ajsan tetz viyol u Tiixhe' uva' alel kan u tuleb'ale' ta'n u Moisés,— ti'k unq'a tename'.
43006015	As na'lik vatz u Jesús uva' nikat tal ve't unq'a tename' toksal Aak ijlenaalil. As b'en ve't Aak vi' u tal vitze' sijunal unpajte.
43006016	As tul tz'otin ve'te', as ku' ve't ch'u'l unq'a ichusulib' Aake' vi' u tal vitze' ti' toon tzi' u mar.
43006017	As k'uxh ma'tik itz'otin ve'te', as ye'xnik ul u Jesús k'atz chajnaj. As ok ve't chajnaj tu uma'l u barco. As b'en ve't chajnaj vi' u mar ti' ib'en tu u Capernaúm.
43006018	As xe't ve't uma'l u kajiq' vi' u mar uva' xo'veb'al chittu'. Va'lik chit ipilq'ut ve't tib' u a'e' ta'n u kajiq'e'.
43006019	Kamal pal ti' uma'l i'l ma'tik ixaat ok chajnaj vi' u a'e'. As aat kuxh til ve't chajnaj u Jesús uva' nikat ixaan ve't Aak vi' u mar. As b'iitik kuxh tul ve't Aak k'atz u barco. As xo'v ve't chajnaj ta'n Aak.
43006020	As ech tal ve't Aak ile': —Ye' kuxh xo'v ex, tan ine',— ti'k Aak.
43006021	As aya'l chit ik'u'l chajnaj ik'ul ve't je' chajnaj Aak tu u barco. As aat kuxh til ve't chajnaj toon tuk' u barco tzi' u tx'ava'e' tu uve' yakikkat chajnaj.
43006022	Ech ve't q'ejal stuul, as sotz ve't ik'u'l unq'a uxhchile' uve' kaaik kan jalit u mar ti' uva' kam kat ib'an u Jesús ti' toon jalit u mar, tan ootzimalik ta'n unq'a uxhchile' uva' uma'l kuxh u barco ma'tik ib'en vi' u a'e'. As jit b'en ve't u Jesús tu u barco. Pet a' kuxh unq'a ichusulib' Aake' b'eni.
43006023	As ma'tik tul ve't unjoltu unq'a uxhchil tuk' ka't unq'a barco uva' tzaa tu u Tiberias ti' ichukat u Jesús. As a' ulkat unq'a barco tzi' u a'e' najlich uve' ma'tik inachatkat u Jesús Tiixh ti' u paane', tul a's itzujb'et Aak o'va'l mil unq'a naje'.
43006024	As tul til ve't unq'a uxhchile' uva' ye'lik u Jesús as mita'n unq'a ichusulib' Aake' atike, as ok ve't unq'a uxhchile' unpajte tu unq'a barco. As b'en ve't tu u Capernaúm ti' ichukat u Jesús.
43006025	As tul ilej ve't unq'a tename' u Jesús jalit u mar, as ech tal ve't unq'a tenam ile': —¿Chusul, jatu tzan q'i ul axh tzitza'?— ti'k unq'a tename'.
43006026	Ech tal ve't Aak ile': —Ile' jik chit tuk val sete, tan nechuk in. As jit ti' uva' kat etil unq'a k'uchb'al tetz vib'a'nil u Tiixhe' uve' kat unb'ana. Pet ti' kuxh uva' kat etx'a' u paane' as kat noo ve't ex sb'a'n.
43006027	As jit kuxh ti' u echb'ub'ale' la etoksakat etaama uve' nimotxe'. Pet a' la etoksakat etaama ti' u echb'ub'ale' uve' ye' la motxi uve' la aq'on etiichajil uve' ye'l iya'teb'al, tan ine' la aq'on sete, uva' in, tan nichiib' u Kub'aal Tiixhe' svi' ti' vaq'at sete,— ti'k u Jesús.
43006028	As ech tal ve't unq'a tenam ile' te u Jesús: —¿Kam la kub'ane' q'i ti' kub'anat uve' nisa' u Tiixhe'?— ti'k chajnaj.
43006029	Ech tal ve't u Jesús ile': —A' nisa' u Tiixhe' seti' uva' la enima in, tan ine' kat ichaj tzan in Aak sexo'l,— ti'k u Jesús.
43006030	As ech tal ve't unq'a tenam ile': —¿Kam umaj k'uchb'al tetz u tijle'm u Tiixhe' la ak'uch sukuvatz ti' uva' la kunima ve't axh?
43006031	As eche' unq'a q'esla kub'aale' tan kat techb'u chajaak u maná tu u tzuukin tx'ava'e', eche' uva' ni tal uma'l u yol uva' tz'ib'amal kan, tan ech ni tal ile': As taq' ve't ku' tzan u Tiixhe' u echb'ub'ale' tu almika', aq'al uva' la techb'u unq'a tename', ti'k u yole',—  ti'k chajnaj tal te u Jesús.
43006032	As ech tal ve't u Jesús ile': —Jik chit tuk val sete, tan jit u Moisés kat aq'on u echb'ub'ale' uva' kat ku' ch'u'l tu almika' te unq'a tename'. Pet vunB'aale' uva' kat aq'on ku' tzan u echb'ub'ale' na'ytzan, as an chit Aake' ni aq'on ku' tzan u b'a'nla echb'ub'ale' cheel, uva' ye'xhkam uma'toj la lejon sti'.
43006033	As u echb'ub'ale' uve' ni taq' Aak cheel, as a'e' uva' ni val sete uva' kat ku' ch'u'l tu almika'. As ni taq' itiichajil unq'a tename' vatz u tx'ava'e',— ti'k u Jesús.
43006034	As ech tal ve't unq'a tenam ile': —Pap, aq' u echb'ub'ale' sqe b'enameen, uve' naale',— ti'k chajnaj.
43006035	As ech tal ve't u Jesús ile': —Ine' uva' ech vatine' eche' u echb'ub'ale' uve' ni aq'on itiichajil unq'a uxhchile' cheel. As ab'il uva' la toksa tib' sunk'atz, as ye'xh jatu la va'yi; as ab'il uva' la ik'ujb'a' ik'u'l svi', as ye'xh jatue' la tzaj ve't itzi'.
43006036	Pet kat vallu sete uva' k'uxh kat etil in, as ye' nek'ujb'a' ek'u'l svi'.
43006037	As jank'al chit unq'a uxhchile' uve' ni taq' vunB'aale' sve, as la toksa tib' sunk'atz. As ab'il uva' la toksa tib' sunk'atz, as ye' la uch vixvata'.
43006038	As la val sete, tan ye'l in kat koj ku' ch'u'l in tu almika' ti' unb'anata' kam uva' ni tal vaama. Pet a' tul unb'ane' kam uve' ni tal u chajol tzan vetze'.
43006039	As a' ni tal u chajol tzan vetze' uva' ye'xheb'il la untz'ej kan. Pet jank'al uve' kat taq' Aak sve, as la vulsa taama timoxtel q'ii.
43006040	As a' ni tal u chajol vetze' uva' at itiichajil unq'a uxhchile' uve' ye'l iya'teb'al, jank'al uva' ni ootzin u vijle'me' as nik'ujb'a' ik'u'l svi'. As la vulsa taama timoxtel q'ii, in uva' in viK'aol u Tiixhe',— ti'k u Jesús.
43006041	As yan ve't viyol u Jesús tivi' unq'a iq'esal unq'a tename' ti' uva' tal Aak uva': —Ech vatine' eche' u echb'ub'ale' uve' kat ku' ch'u'l tu almika',— ti'k Aak.
43006042	As ech tal ve't chajnaj ile' svatzaj: —¿As jit kol ik'aol u Xhu'le' q'a u Jesús? Tan ootzimale' vib'aal naje' tuk' vitxutx naje' sqa'n. ¿As kam q'i uve' ni tal naj uva', «Ine' kat ku' ch'u'l in tu almika',» taq' naj ni tale'?— ti'k chajnaj.
43006043	As ech tal ve't u Jesús ile' te chajnaj: —Ye' kuxh eyol in sevatzaj,
43006044	tan ye'xheb'il la toksa tib' sunk'atz, asoj jit vunB'aale' la alon, uva' kat chajon tzan in. Pet jank'al unq'a uxhchile' uva' la toksa tib' sunk'atz, as ine' la ulsan taama timoxtel q'ii,
43006045	tan ech la ib'ane' uva' tz'ib'amal kan ta'n unq'a q'ajsan tetz viyol u Tiixhe' uva' ech ni tal ile': La chee itxumb'al unq'a tename' ta'n u Tiixhe', ti'k u yole'.  Esti'e' ni val sete uva' jank'al unq'a uxhchile' uve' ni ab'in viyol vunB'aale' as nichee itxumb'al sta'n, as a'e' uva' ni toksa tib' sunk'atz.
43006046	As ye'xheb'il kat ilon vunB'aale'. Pet ine' kat ilon Aak, uva' k'atz Aak tzaanajkat in.
43006047	As jik chit tuk val sete, tan ab'il uve' nik'ujb'a' ik'u'l svi', as at itiichajil uve' ye'l iya'teb'al.
43006048	As ech vatine' eche' u echb'ub'ale' uva' ni aq'on itiichajil unq'a uxhchile'.
43006049	As kat techb'u unq'a q'esla kub'aale' u maná tu u tzuukin tx'ava'e'. As kat kami.
43006050	Pet il in at in cheel, uva' ech vatine' eche' u echb'ub'ale' uva' kat ku' ch'u'l tu almika', aq'al uva' ye'xh jatu la kam unq'a uxhchile' jank'al uva' la echb'un.
43006051	As in uva' kat ku' ch'u'l in tu almika', as ech ine' eche' u echb'ub'ale' uva' ni aq'on itiichajil unq'a uxhchile'. As ab'il uva' la echb'un u echb'ub'ale', as at itiichajil uve' ye'l iya'teb'al. As u echb'ub'ale' uve' la vaq'e', as a' vunchi'ole' uva' la vaq' kamoj ti' unq'a tename', aq'al uva' at itiichajil uve' ye'l iya'teb'al,— ti'k u Jesús.
43006052	As iyaa ve't tib' unq'a iq'esal unq'a tename' svatzaj. Ech tal ve't chajnaj ile': —¿Kam la tulb'e u naje' q'i taq'at vichi'ole' sqe ti' qechb'uta'?— ti'k chajnaj.
43006053	As ech tal ve't u Jesús ile' te chajnaj ti' talat Aak isuuchil vikameb'ale': —Jik chit tuk val sete, in uva' . Tan asoj ye' la etechb'u vunchi'ole', asoj ye' la etuk'a vunkajale', as ye'l etiichajil ati.
43006054	As ab'il uve' la echb'un vunchi'ole' as la tuk'a vunkajale', as at itiichajil uve' ye'l iya'teb'al. As la vulsa taama timoxtel q'ii.
43006055	As a' vunchi'ole' u echb'ub'ale' uva' ye'xhkam uma'toj la lejon sti'; as a' vunkajale' u uk'a'e' uva' ye'xhkam uma'toj la lejon sti'.
43006056	As ab'il uve' la echb'un vunchi'ole' as la tuk'a vunkajale', as la toksa taama svi'. As la voksa vaama sti' unpajte.
43006057	As a' vunB'aale', u aq'ol tetz tiichajil, as Aake' uva' kat chajon tzan in. As at itiichajil Aak, esti'e' at untiichajil. As echat chit la ib'an u uxhchile' uva' ech vatine' svatz eche' u techb'ub'ale', tan tuk' vuntiichajile' at ve't itiichajil sunk'atz.
43006058	As ech vatine' eche' u echb'ub'ale' uva' kat ku' ch'u'l tu almika'. As jit ech ine' u maná uve' kat techb'u unq'a q'esla kub'aale' tu u tzuukin tx'ava'e', tan k'uxh kat techb'u, as kat kami. Pet ab'il uve' la echb'un u echb'ub'ale' uve' ni vale', as at itiichajil sunk'atz uve' ye'l iya'teb'al,— ti'k u Jesús.
43006059	As a' unq'a yole' uva' kat ichus kan u Jesús te unq'a uxhchile' tu u atinb'ale' tetz nachb'al Tiixh tu u Capernaúm.
43006060	As tul tab'i ve't unq'a ichusulib' Aake' unq'a yole' uva' tal Aak, as nimal chajnaj alon ve't svatzaj: —¡Ti' tab'il u yole' uve' ni tal Aak! ¡Ab'il koj la niman!— ti'k chajnaj.
43006061	As ootzimal ta'n u Jesús uva' kat yan u yole' tivi' chajnaj. As ech tal ve't Aak ile' te chajnaj: —¿Ma kat iyansa ex u yole' uve' kat val sete?
43006062	Pet la pal ex stuul tul la etil ije' tu almika' uve' atikkat sb'axa.
43006063	As a' u Tiixhla Espíritu aq'ol tetz u tiichajile'. As ye'l umaj uxhchil la oleb' ti' taq'at etiichajil. Pet ech koj unq'a yole' uva' ni val sete, tan a'e' la aq'on etiichajil ta'n u Tiixhla Espíritu.
43006064	As at ka't ex uva' ye' ni niman unq'a yole' uva' ni val sete,— ti'k u Jesús, tan ootzimalik ta'n Aak tul simolot Aak unq'a ichusulib'e' sk'atz ab'il uve' ye' nik niman Aak. As atik sk'u'l Aak uva' ab'iste naj la k'ayin Aak.
43006065	As ech tal ve't Aak ile' xo'l unq'a uxhchile': —Esti'e' ni val sete uva' ye'xheb'il chite' ta' la toksa tib' sunk'atz, asoj jit vunB'aale' la alon,— ti'k u Jesús.
43006066	As tab'i ve't unq'a ichusulib' u Jesús u yole' uve' tal Aak. As nimal unq'a uxhchile' teesa ve't el tib' k'atz Aak. As jit xekeb' ve't unq'a uxhchile' ti' Aak.
43006067	As tul til ve't Aak uva' nik teesa ve't el tib' unq'a uxhchile' k'atz Aak, as ech tal ve't Aak ile' te kab'laval unq'a ichusulib'e': —¿Kano ex q'i? ¿Ma antu ex la eteesa ve't el etib' sunk'atz?— ti'k u Jesús.
43006068	Ech tal ve't u Simón ile' uva' Lu' te u Jesús: —¿Pap, ab'il uma'toj q'i uva' la qoksa qib' sk'atz? Tan ta'n axhe' uve' ni alon u yole' sqe uve' tetz kutiichajil uve' ye'l iya'teb'al.
43006069	As kat kunima axh, tan ootzimal sqa'n uva' axh u Cristo, viK'aol u islich Tiixhe',— ti'k u Lu'e'.
43006070	As ech tal ve't u Jesús ile': —Ootzimale' seta'n uva' kab'laval ex kat untxaa ex. As at uma'l ex uva' ech vetxumb'ale' eche' u tx'i'lanaje',— ti'k Aak.
43006071	As a' u Judas uva' Iscariote, vik'aol u Simón, nikat tal Aak, tan atik sk'u'l Aak uva' naj tuk aq'on ok Aak tiq'ab' unq'a uxhchile' uva' nich'o'n taama ti' Aak.
43007001	As xamtik ve't stuul, as a' nikat ixaankat ve't u Jesús tulaj unq'a tename' tu u Galilea, tan jit isa' Aak tatin tu u Judea, tan nikat ichuk unq'a iq'esal unq'a tename' txumb'al ti' iyatz'pu ve't Aak.
43007002	As txantik ilejat u nimla q'iie' uva' nik ilak unq'a tiaal Israel unq'a talaj ipache' ti' tulsat sk'u'l ti' uva' ka'viinqil yaab' kat atin unq'a q'esla ib'aale' tu u tzuukin tx'ava'e'.
43007003	As ech tal ve't unq'a titz'in u Jesús ile' ste: —Kuxh tu u Judea, aq'al uva' la til unq'a achusulib'e' unq'a k'uchb'al tetz vib'a'nil u Tiixhe' uve' nab'ane',
43007004	tan ab'il uva' nisa' uva' la ootzil ta'n unq'a tename' as ye' la uch imujat tib'. As kuxh k'uch eeb' vatz unq'a tename', asoj nim vab'a'nile' nab'ane',— ti'k chajnaj,
43007005	tan mita'n kuxh unq'a titz'in Aake' nikat niman Aak.
43007006	As ech tal ve't u Jesús ile': —Ye' ileje't u q'iie' ti' unb'en tu u nimla q'iie'. Pet ech koj ex, tan kam kuxh q'iil la uch eb'ene'.
43007007	As eche' la koj tixva ex unq'a tename'. Pet ech koj in, tan ni tixva in unq'a tename', tan ti' uva' ni valo'k ste uva' va'lexh nib'ane'.
43007008	As b'enoj etiltaj u nimla q'iie'. Pet ech koj in, tan ye'l in la b'en in cheel, tan ye' ileje't u q'iie' ti' unk'uchat vib' vatz unq'a tename',— ti'k u Jesús.
43007009	As tul ya' Aak ti' talat unq'a yole', as kaa ve't Aak tu u Galilea.
43007010	As tul kuxh b'en unq'a titz'in u Jesús tu u nimla q'iie', as b'en ve't Aak unpajte. As ye' kat ik'uch Aak ib'ene'. As jit ik'uch tib' Aak vatz unq'a tename'.
43007011	As nik ichuk ve't unq'a iq'esal unq'a tename' Aak xo'l unq'a mama'la tename' tu u nimla q'iie'. As ech nikat tal chajnaj ile' svatzaj: —¿Katil atkat u naje'?— ti'k chajnaj.
43007012	As nik iyolb'e ve't unq'a tename' u Jesús. As at jolol uxhchil ech nik tal ile': —Ch'i'umal itxumb'al u naje',— ti'k chajnaj. Pet ech koj unjolte, tan ech nik tal ile': —Ye' b'a'n ve't nib'an u naje', tan nu kuxh iyansa naj itxumb'al unq'a kumoole',— ti'k chajnaj.
43007013	As nik kuxh ijutxi unq'a tename' iyolone' ti' u Jesús, tan ti' uva' nik ixo'v chajnaj vatz unq'a iq'esal unq'a tename'.
43007014	As tul ma'tik ipok'o'chin u nimla q'iie', as ok ve't u Jesús vatz iq'anal u tostiixhe'. As ichus ve't Aak unq'a tename'.
43007015	As sotz ve't ik'u'l unq'a iq'esal unq'a tename'. As ech tal ve't chajnaj ile': —¿Kam kat tulb'e u naje' tootzit viyol u Tiixhe'? As tul ye'l naj kat ichus tib',— ti'k chajnaj.
43007016	As ech tal ve't u Jesús ile': —Unq'a yole' uve' nunchus sexo'l as jit ine' ni alon. Pet a' u chajol vetze' ni alon.
43007017	As ab'il uva' la sa'on ib'anat uve' ni tal u Tiixhe' as la tootzi uva' ma xe' Aak tzaanajkat unq'a yole' uva' nunchuse', pet moj nu kuxh uncheesa tunvi'.
43007018	As ab'il uva' la kuxh icheesa umaj chusb'al tivi' as je'saib'e' nib'ane'. Pet ech koj in tan a' u chajol vetze' ni voksa iq'ii, as jik chit nunchusune'. As ye'l umaj va'lexh nunb'an sevatz.
43007019	¿As kam sti' q'i uve' netal unyatz'pe'? As tul at ve't u tzaq'ite' uva' tz'ib'amal kan sexo'l ta'n u Moisés. As ye'l umaj ex ni niman, tan netal unyatz'pe',— ti'k Aak.
43007020	As ech tal ve't unq'a tenam ile': —¡Sub'ule' ato'k sak'atz! ¿Ab'il ni alon ayatz'pe'?— ti'k unq'a tename'.
43007021	As ech tal ve't u Jesús ile': —Ti' kuxh uma'l u b'a'nil uve' kat unb'an tu u xeem q'iie' as kat teq'o etaama sti'.
43007022	As la val sete, tul uva' nilej vaaxil q'ii titz'eb' umaj ne' uva' xaak, as netzok'e'l unb'iil vichi'ole' eche' uva' tal kan u Moisés. As jit tetz u Moisés u yole', pet Tiixh kat alon te unq'a q'esla eb'aale'. As k'uxh tu u xeem q'ii ni chit eb'ane'.
43007023	Asoj ni tuch itzok'ax el unb'iil ichi'ol umaj ne' xaak tu u xeem q'iie' ti' uva' ye' la epaasa tzii ti' u tzaq'ite' uva' tal kan u Moisés, as ¿kam q'i uve' ni tul evi' svi' ti' uva' kat unb'a'nxisa uma'l u aach'o'm tu u xeem q'iie'?
43007024	As jikoj chit eb'an unsuuchil. As eb'antaj tevi' asoj b'a'n nunb'ane' moj ye'le,— ti'k u Jesús.
43007025	As ech tal ve't ka'l unq'a aa Jerusalén ile' svatzaj ti' u Jesús: —¿Ma jit u naje' nichukpe' uva' ni talax iyatz'pe'?
43007026	As il naj ile' niyolon xo'l unq'a tename'. As ye'xhkam kuxh ni talax ti' naj. Kamal na'l vatz unq'a kub'ooq'ole' uva' a' u Cristoe' u naje'.
43007027	Pet ootzimal sqa'n uva' katil tzaakat naj. Pet ech koj u Cristo, tan tul la ul Aak, as ye'xheb'il la ootzin katil la tzaakat Aak,— ti'k unq'a tename' svatzaj.
43007028	As tul nikat ichusun u Jesús vatz iq'anal u tostiixhe', as taq' ve't je' Aak tuul ivi' xo'l unq'a tename'. As ech tal ve't Aak ile': —Ootzimal in seta'n. As ootzimal seta'n uva' katil tzaanajkat in. As ye'l uva' kat kuxh koj ul in tuk' untxumb'al. Pet a' u jikla Tiixhe' kat chajon tzan in uva' ye' ootzimal seta'n.
43007029	As ootzimal Aak sva'n, tan k'atz Aak tzaanajkat in. As Aake' chajon tzan in,— ti'k u Jesús.
43007030	As k'uxh nik tal ve't unq'a iq'esal unq'a tename' itxeyat Aak, as ye'xheb'il kat txeyon Aak, tan ye'xnik ilejat u q'iie' uva' la txeypu ve't Aak.
43007031	As ye' saach unq'a tename' ik'ujb'a' ik'u'l ti' Aak. Ech nik tal ve't ile' svatzaj: —Asoj jit u Cristo u Jesús, as tul la ul u Cristo, as ¿la kol pal ve't vib'a'nile' q'a ti' u mama'la k'uchb'al tetz u tijle'm u Jesús uve' kat ib'anlu ve'te'?— ti'k unq'a tename'.
43007032	As tab'i ve't unq'a fariseo unq'a yole' uva' nik tal unq'a uxhchile' ti' u Jesús. As imol ve't tib' chajnaj tuk' unq'a iq'esal oksan iyol tenam vatz Tiixh. As ichaj ve't b'en chajnaj ka'l unq'a xeen tetz u tostiixhe' ti' itxeypu u Jesús.
43007033	As ech tal ve't u Jesús ile' xo'l unq'a tename': —Unb'iitoj kuxhe' tuk unb'an sexo'l. As tuk q'aavoj ve't in k'atz u chajol vetze'.
43007034	As k'uxh la echuk ve't in, as eche' la koj elej ve't in, tan la koj uch etoone' tu u atinb'ale' uve' la atinkat in,— ti'k u Jesús.
43007035	As ech tal ve't unq'a fariseo ile' svatzaj tuk' unq'a iq'esal unq'a nachol Tiixhe': —¿Katile' q'i la b'enkat u naje' uve' ni tale', uva' ye' la kulej ve't naj? ¿Ma a' la b'enkat naj b'a xo'l unq'a kumoole' uva' jejle'l xo'l unq'a tename' uva' jit tiaal Israel? ¿Pet moj la b'en ichus ve't naj unq'a tename' uva' jit tiaal Israel?
43007036	¿As kam ni tokkat viyol naje' uve' ni tale': «K'uxh la echuk in, as ye'l in la elej ve't in. As la koj etx'ol etoone' tu u atinb'ale' uve' la atinkat in,» taq' kuxh naj ni tale',— ti'k chajnaj?
43007037	As timoxteb'al u nimla q'iie' as a' u q'iie' uve' nim talche' tu u nimla q'iie'. As txakpu ve't u Jesús vatz unq'a tename'. As taq' ve't je' Aak tuul ivi'. Ech tal Aak ile': —Ab'iste ex nitzaj etzi' as etoksataj etib' sunk'atz. As uk'a'oj ex sunk'atz,
43007038	tan ab'il uva' la ik'ujb'a' ik'u'l svi' as ech la ib'ane' eche' uva' tz'ib'amal kan tu viyol u Tiixhe'. Tan ech tel ch'u'l vunb'a'nile' tu u taanxelale' eche' nib'an u a'e' tul ni tel ch'u'l tu u vitze' uva' ni aq'on tiichajil,— ti'k u Jesús.
43007039	As a' u Tiixhla Espíritu nikat tal Aak, uva' la ok ve't tu u taanxelal unq'a uxhchile' uva' la ik'ujb'a' ik'u'l ti' Aak, tan ye'xnik ul u Tiixhla Espíritu ti' tok tu u taanxelal unq'a niman tetz Aake'. As ye'xnik oon Aak tu u atinb'ale' uve' la oksalkat iq'iia Aak k'atz viB'aale'.
43007040	As tul tab'i ve't unq'a tename' unq'a yole' uve' tal u Jesús, as ech tal ve't unjolol unq'a naj ile': —An chite' vil. A' u q'ajsan tetz viyol u Tiixhe' kat ulyu ve'te' uva' alel kan u tuleb'ale',— ti'k chajnaj.
43007041	As ech tal unjoltu unq'a naj ile': —An chite'. A' u Cristo kat ulyu ve'te',— ti'k chajnaj. As atik ka't uxhchil uva' ech tal ile': —¿As tu kol u Galilea q'a la tzaakat u Cristo?
43007042	¿As ye' kol q'a sek'u'l uva' alel kan tu viyol u Tiixhe' uva' tiaal David u Cristo la ib'ane'? Tan a' la tzaakat tu u Belén, uva' atikkat u David,— ti'k unq'a uxhchile'.
43007043	As ye' nik ik'ul tib' iyol unq'a tename' svatzaj ti' u Jesús.
43007044	As atik unjolol unq'a uxhchile' nik alon uva' la txeyax Aak. As ye'xheb'il kat txeyon Aak.
43007045	As tul q'aav ve't unq'a xeen tetz u tostiixhe' uva' ma'tik ichajax b'en ta'n unq'a iq'esal oksan iyol tenam vatz Tiixh tuk' unq'a fariseo ti' itxeypu ve't u Jesús, as ech alpu ve't ile' te chajnaj: —¿Kam tetze' uve' ye' kat eteq'o tzan u Jesús?— ti'k unq'a chajol tetz chajnaje'.
43007046	Ech tal ve't unq'a xeen tetz u tostiixh ile': —As ye' atixoj qab'i iyolon umaj uxhchil uva' acha'v iyolone' eche' iyolon u naje',— ti'k chajnaj.
43007047	As ech tal ve't unq'a fariseo ile' te chajnaj: —¿Ma antu ve't ex b'a kat yanyu ve't etxumb'al ta'n u naje'?
43007048	¿As ma ye' ootzimal seta'n uva' ye'l umaj unq'a kuq'esale' ni niman u naje'? As mita'n o' uva' o' fariseo ni niman naj.
43007049	As jank'al unq'a tename' uve' ni niman u naje', as niyansa ve't tib', tan eche' ootzimal koj u tzaq'ite' uva' tz'ib'amal kan ta'n naj,— ti'k unq'a fariseo.
43007050	As u Nicodemo uva' b'ex yolon xe' u Jesús aq'b'al, tan imool tib' naj tuk' unq'a fariseo. As ech tal ve't naj ile' te vimoole':
43007051	—Palojtaj o' stuul uva' a' ni tal u kuleye' uva' lanal qab'i isuuchil b'axa. As a'n la qal itxeypu umaj uxhchil tul uva' la qootzi vipaave',— ti'k naj.
43007052	As ech tal ve't unq'a imool naj ile': —¿As ma a' nooksakat eeb' k'atz unq'a aa Galilea? ¡Chus eeb' sb'a'n ti' viyol u Tiixhe', tan ye'l umaj q'ajsan tetz viyol u Tiixhe' uva' aa Galilea!— ti'k chajnaj.
43007053	As ijatx ve't tib' chajnaj. As b'en ve't chajnaj tulaj ikab'al.
43008001	As b'en ve't u Jesús. As oon ve't Aak vi' u tal vitze' uva' Olivos ib'ii.
43008002	Ech q'ejal stuul, as q'aav ve't Aak tu u tostiixhe'. As mama'la tename' imol ve't tib' ti' Aak. As tul xoneb' ve't Aak xo'l unq'a tename', as xe't ve't Aak chusun.
43008003	As ka'l unq'a fariseo tuk' ka't unq'a uxhchil uva' chusel tib' ti' unq'a tzaq'ite', as teq'o ve't tzan chajnaj uma'l u ixoj uva' b'ex lejpoj tul nik ipaavine' tuk' uma't naj. As oksal ve't ok ixoj vatz u Jesús xo'l unq'a tename'.
43008004	As ech tal ve't ok chajnaj ile' te Aak: —Chusul, il uma'l u ixoj ila' kat kulejla' tul nipaavin ixoj tuk' uma't naj.
43008005	¿As kam tuk aal sti'? Tan tz'ib'amal kan ta'n u Moisés uva' asoj la kulej umaj ixoj uva' ech nib'ane', as la kusuti k'ub' ti' ixoj ti' iyatz'pe',— ti'k chajnaj,
43008006	tan a' nikat tal chajnaj uva' la chee ipaav Aak ti' uva' la b'en ixoch chajnaj Aak. As ixib'b'a' ku' tib' Aak. As xe't Aak tz'ib'oj vatz tx'ava' tuk' vi' iq'ab'.
43008007	As ya'ltik chit chajnaj ti' ich'otil ok te Aak ti' u ixoje'. Txakpu ve't Aak. As ech tal ve't Aak ile': —Ab'iste umaj ex uva' ye'l epaav ati as ex la sutin u k'ub'e' b'axa ti' u ixoje',— ti'k Aak.
43008008	As ixib'b'a' ku' tib' u Jesús unpajte. As xe't ve't Aak tz'ib'oj vatz u tx'ava'e'.
43008009	As junun kuxh ib'en ve't unq'a xochol tetz u ixoje'. As b'axik chit b'en unq'a q'esla aamae'. As tul b'en chajnaj skajayil, as a' kuxh ve't u ixoje' kaaik kan k'atz u Jesús xo'l unq'a tename'.
43008010	As txakpu ve't Aak unpajte. As ech tal ve't Aak ile' te ixoj: —¿Kech unq'a naj uva' ni xochon axh? ¿Moj ye'xheb'il ni alon akame'?— ti'k Aak.
43008011	As ech tal u ixoj ile': —Ye'le, Pap. Ye'xheb'il ve'te',— ti'k ixoj. As ech tal ve't Aak ile': —Mita'n in la alon akame'. Pet kuxh ve'te'. As ye' paavin ve't axh,— ti'k u Jesús.
43008012	As ech tal ve't u Jesús ile' xo'l unq'a tename': —Ine' txijun tetz u taanxelal unq'a uxhchile' skajayil. Ab'il uve' la xekeb' svi', as ye'xh jatu la xaan ve't tu u q'ej toktoe', tan at ve't in sk'atz, tan ine' u txijun tetze' uva' la aq'on itiichajil u taanxelale',— ti'k u Jesús.
43008013	As ech tal ve't unq'a fariseo ile' te Aak: —An kuxh axh nayolon je' see'. Esti'e' uva' a' chit vayole' ye' la txakoni,— ti'k chajnaj.
43008014	As ech tal ve't Aak ile': —As k'uxh an kuxh in ni val je' vib', as jik chite' nunyolone', tan ootzimal sva'n uva' katil tzaanajkat in, as kati'ch unb'ene' la b'en in. Pet ech koj ex, tan ye' ootzimal seta'n kat tzaanajkat in, as katil la b'enkat in.
43008015	As vatz tx'ava'illa txumb'al kuxhe' neb'an svi' ti' eb'anat unsuuchil. Pet ech koj in, tan ye'l umaj uxhchil nunb'an isuuchil cheel.
43008016	Pet tul la unb'an isuuchil unq'a tename' as jik chite' la unb'an isuuchil, tan jit kuxh in la b'anon sunjunal. Pet ante' u chajol tzan vetze' la b'anon isuuchil,
43008017	tan ech ni tal u yol ile' uva' tz'ib'amal kan: «Tan asoj la ik'ul tib' iyol ka'vo'j uxhchil ti' umaj txumb'al, as la nimal viyole',» ti'k u yole'.
43008018	Esti'e' uva' jit kuxh in nunyolon je' svi'. Pet ante' vunB'aale' uve' kat chajon tzan in uve' ni alon u yole' svi',— ti'k u Jesús.
43008019	As ech tal ve't chajnaj ile': —¿Kech vab'aale' q'i uva' ni alon u yole' see'?— ti'k chajnaj. Ech tal ve't Aak ile': —Ye' netexhla ab'iste u vijle'me'. ¿As a' kol chit vunB'aale' q'a la etexhla u tijle'me'? Tan asoj la etexhla uva' ab'iste u vijle'me', as ante' vunB'aale' la etexhla u tijle'me',— ti'k u Jesús.
43008020	As a' unq'a yole' uva' tal ve't Aak tul nik ichus ve't Aak unq'a uxhchile' vatz u tostiixhe' k'atz u atinb'ale' uva' nik imolpukat unq'a puaje' uva' nik toyal vatz u Tiixhe'. As eche' ab'il koj txeyon Aak, tan ti' uva' ye'xnik ilejat u q'iie' ti' uva' la txeypu ve't Aak.
43008021	As ech tal u Jesús ile': —La b'en in. As la echuk ve't in. As katil uve' la b'enkat in as eche' la koj uch etoon sunk'atz, tan a' vepaave' la eq'on ex tu u kamchile',— ti'k Aak.
43008022	As ech tal ve't unq'a uxhchil ile' svatzaj uva' nikat ich'o'n taama ti' u Jesús: —¿As kam ni tokkat viyol naje' uve' ni tale'? «Katil uve' la b'enkat in, as eche' la koj uch etoon sunk'atz,» taq' kuxh naj ni tale'. Kamal tuk kuxh iyatz' je' tib' naj sijunal uve' ni tale',— ti'k chajnaj.
43008023	As ech tal ve't u Jesús ile': —Echen vetxumb'ale' tzitza' vatz u tx'ava'e'. Pet ech koj in, tan a' tzaanajkat in tu almika'. As vatz tx'ava'illa txumb'al kuxhe' eq'omal seta'n. Pet ech koj in, tan jit vatz tx'ava'illa txumb'al eq'omal sva'n.
43008024	Ech ni valkate' sete tan an kuxh vepaave' la eq'on ex tu u kamchile', tan ti' uva' ye' kat enima uva' ab'iste u vijle'me' uve' ni val sete,— ti'k Aak.
43008025	As ech tal ve't chajnaj ile' te Aak: —¿As kam eejle'm q'i uva' naale'?— ti'k chajnaj. Ech tal ve't Aak ile': —Jatpajux kuxh val u vijle'me' sete.
43008026	As nimatel unq'a yole' la val sete tul la unb'an esuuchil. As atoj sek'u'l uva' jik chit itxumb'al u chajol vetze'. As kam chit unq'a yole' uve' kat tal Aak sve as a'e' ni val sete. As ni val te unq'a tename' vatz u tx'ava'e' unpajte,— ti'k Aak.
43008027	As eche' nikat koj ipal unq'a uxhchile' tu u yole' uva' a' u Kub'aal Tiixhe' uve' nikat tal Aak.
43008028	Esti'e' uve' ech tal Aak ile': —As la etexhla ve't in uva' ab'iste u vijle'me' tul uva' la eteesa el in vatz u tx'ava'e'. As a'n la pal ve't ex stuul uva' ye'l umaj txumb'al nunb'an sunjunal. Pet a' unq'a yole' uve' ni vale' uve' kat ichus vunB'aale' sve, tan ine' .
43008029	As at chit vunB'aale' svi' uva' kat chajon tzan in. As ye'l in ni taq' kan in Aak sunjunal, tan nunb'ane' kam uva' b'a'n te Aak,— ti'k u Jesús.
43008030	As tul tal u Jesús u yole', as ye' saach unq'a tename' ik'ujb'a' ik'u'l ti' Aak.
43008031	As ech tal ve't u Jesús ile' te unq'a uxhchile' uve' ni niman ve't Aak: —Asoj la enima unq'a yole' uva' ni val sete, as ex ve't unchusulib' la ib'ane'.
43008032	As la pal ve't ex stuul uva' kam isuuchil u jikla yole', tan a' u jikla yole' la q'alpun ex,— ti'k u Jesús.
43008033	As ech tal ve't unq'a uxhchil ile': —¿Kam ni tokkat vayole' uve' naale' ti' uva' la q'alpu ve't o'? Tan ye' atixoj ok o' sk'amil xe' umaj uxhchil, tan o' tiaal u Abraham,— ti'k chajnaj.
43008034	As ech tal ve't Aak ile': —Ile' jik chit tuk val isuuchil sete, tan jank'al unq'a uxhchile' uve' a' kuxh u paave' nib'ane', as a'e' ik'am u paave'.
43008035	As ye'l u k'ame' la koj jejeb' tu u kab'ale' xe' u b'aal kab'ale'. Pet ech koj u k'aolae', tan a' jejle'lkat k'atz vib'aale' tu u kab'ale' ti' chit ib'ene'.
43008036	Esti'e' ni val sete, tan asoj a' viK'aol u Tiixhe' la q'alpun ex, as q'alpinal chit ve't ex la ib'ane'.
43008037	As ootzimal sva'n uva' ex tiaal u Abraham. As netal ve't unkame', tan ti' uva' ye' nepal tu unq'a yole' uva' ni val sete.
43008038	As unq'a yole' uve' ni vale', as a'e' uva' k'uchel sve ta'n vunB'aale'. As ile' ni val sete. Echat kuxh ex unpajte, tan kam uve' netab'i ta'n veb'aale' as a'e' neb'ane',— ti'k u Jesús.
43008039	As ech tal ve't unq'a uxhchil ile': —O' tiaal u kub'aal Abraham,— ti'k chajnaj. Ech tal ve't u Jesús ile': —Ex koj tiaal u Abraham, as a' la eb'ane' uve' nik ib'an u Abraham.
43008040	Pet ech koj ex tan netal ve't unyatz'pe' ti' uva' kat val isuuchil u jikla yole' sete uva' kat tal u Tiixhe' sve. As ech koj kat ib'an u Abraham eche' uve' neb'ane',
43008041	tan a' kuxh neb'ane' kam uve' nib'an veb'aale',— ti'k Aak. As ech tal ve't chajnaj ile': —¡Ye'l uva' sik'el tzan kuxh koj o' xe' pe'! Pet ootzimal Kub'aal sqa'n. As a' u Tiixhe' ta' u Kub'aale',— ti'k chajnaj.
43008042	As ech tal ve't Aak ile': —As a' koj chit u Tiixhe' veb'aale', as xo'n ine' sete tan k'atz u Tiixhe' tzaanajkat in. As eche' tuk' kuxh koj untxumb'al uva' kat ul in tzitza', pet Aake' kat chajon tzan in.
43008043	As tuk val sete kam sti' uve' ye' nepal tu vunyole' uve' ni vale', tan ti' uva' ye' nesa' etab'it vunyole',
43008044	tan a' u tx'i'lanaje' veb'aale'. As kam chit uva' nisa' veb'aale' as a'e' neb'ane', tan a'e' yatz'ol tetz unq'a uxhchile' b'axa yol. As echat chit nib'an cheel, tan ye'l u jikla txumb'ale' eq'omal sta'n. As tul niyolone' tuk' vichuli yolile', as a' vitxumb'ale' nik'uche', tan a' u tx'i'lanaje' cheesan tetz u chuli yole'.
43008045	Pet ech koj in tan ni valo'k u jikla yole' sete. As ye' nenima in.
43008046	Asoj jik chit unq'a yole' ni val sete, ¿as kam sti' q'i ye' nek'ujb'a' ek'u'l svi'? ¿Pet moj at umaj ex uva' la k'uchun sve ab'iste vunpaave'?
43008047	Tan ab'il uva' a' u Tiixhe' vib'aale', as aya'l chit ik'u'l nisa' inimat viyol u Tiixhe'. Pet ech koj ex, tan jit u Tiixhe' veb'aale'. Esti'e' ye' nesa' enimat viyol u Tiixhe',— ti'k u Jesús.
43008048	As ech tal ve't unq'a uxhchil ile': —An chite' vil uve' ni qal see', tan ¡ech axhe' aa Samaria! ¡As a' u sub'ule' ato'k sak'atz!— ti'k chajnaj.
43008049	Ech tal ve't u Jesús ile': —Ye'l sub'ul ato'k sunk'atz. Pet a' vunB'aale' ta' ni voksa iq'ii. Pet ech koj ex, tan neteesa unq'ii.
43008050	As a' koj ni vale' uva' la oksal unq'ii seta'n. Pet at uma'l u oksan tetz unq'ii. As a'e' vunB'aale' uva' la b'anon esuuchil.
43008051	As ile' jik chit tuk val sete, tan ab'il uve' la niman vunyole' as ye'xh jatue' la kami,— ti'k Aak.
43008052	As ech tal ve't unq'a uxhchil ile': —¡Ile' kat qootzil ve't cheel uva' ato'k chit u sub'ule' sak'atz! Tan kat kam u Abraham tuk' unq'a q'ajsan tetz viyol u Tiixhe'. As naale' uva', «Ab'il la niman vunyole' as ye'xh jatue' la kami,» ch'axh naale'.
43008053	¿As ma nim aalchu ve't b'a ti' u kub'aal Abraham? Tan kat kam u Abraham. As kat kam unq'a q'ajsan tetz viyol u Tiixhe'. ¿Pet kam ve't u eejle'me' q'i uve' naale'?— ti'k chajnaj.
43008054	As ech tal ve't u Jesús ile': —Asoj an kuxh in la voksa je' unq'ii, as ye'l itxa'k vunyole'. Pet a' vunB'aale' ni oksan unq'ii. As an chit vunB'aale' ta' uve' «kuTiixh» ch'ex netal sti'.
43008055	As tul ye'l Tiixh at tu vetaanxelale'. Pet ech koj in, tan ootzimal chit Aak sva'n. As la koj vale' uva', «Ye' vootzaj Aak,» chaj koj in, tan at Aak sunk'atz. Asoj la vale' uva', «Ye' vootzaj Aak,» chaj in, as in chulin yole', eche' ex. Pet ootzimal Aak sva'n. As nimamal viyol Aake' sva'n.
43008056	Pet u Abraham uva' «kub'aal» ch'ex netal sti', as nikat ichiib' ve't aak svi'. As nikat itxuq'txun aak ti' itx'eb'lu u q'iie' ti' u vuleb'ale', tan na'lik vatz aak uva' la ul in,— ti'k u Jesús.
43008057	As ech tal ve't unq'a uxhchil ile': —Ye'l axh ta' ab'ane't lavoj toxk'al (50) yaab'. ¿As ma kat eel u Abraham b'a uve' naale'?— ti'k chajnaj.
43008058	Ech tal ve't u Jesús ile': —Ile' jik chit tuk val sete, as tul ye'xnik itz'eb' u Abraham, as atik chit ine',— ti'k Aak.
43008059	As isik' ve't unq'a uxhchile' k'ub' ti' isutil ti' Aak. As imuj ve't tib' Aak ti' tel ch'u'l tu u tostiixhe' xo'l chajnaj.
43009001	As tul nikat ixaan u Jesús tu b'ey, as til ve't Aak uma'l u naj uva' tzotike stitz'eb'e'.
43009002	As ech tal ve't unq'a ichusulib' Aak ile': —¿Chusul, ab'il etz u paave' ti' uve' tzot vas naje' stitz'eb'e'? ¿Ma ipaav naj? ¿Pet moj ipaav u txutx b'aalae'?— ti'k chajnaj.
43009003	Ech tal ve't Aak ile': —Ye'le. Jit ipaav naje'. As jit ipaav vitxutx naje' tuk' vib'aal naje' uva' tzotik naj stitz'eb'e', pet aq'al uva' la ik'uch u Tiixhe' vib'a'nile' ti' naj. As esti'e' tzotik naj stitz'eb'e'.
43009004	As techal chit tuk unb'an unq'a b'a'nile' uva' tal tzan u chajol vetze' sve tul uva' ye'xnaj b'en q'ii, tan tul la ok aq'b'al, as ye'xheb'il la uch ve't taq'onve'.
43009005	As tul atiltel in vatz u tx'ava'e', as in txijun tetz u taanxelal unq'a uxhchile',— ti'k Aak.
43009006	As tzub'ik ve't ku' Aak tu tx'ava'. Ib'an ve't Aak unb'iil u suj. As toksa ve't ok Aak u suje' tzi' ivatz u tzote'.
43009007	As ech tal ve't Aak ile' te u tzote': —Kuxh tx'aa vavatze' tu u piilae' uve' Siloé,— ti'k Aak. As isuuchil u yole' uva' Siloé, uve' «chajel tzan.» As oora chit b'ex itx'aa ve't u tzote' vivatze' tu u a'e'. As tul q'aav ve't naj, as nik tilon ve't naj.
43009008	As unq'a uxhchile' uve' echen k'atz ikab'al naj tuk' unq'a uxhchile' uva' ootzinik tetz naj uva' tzotik naj, as ech tal ve't ile': —¿Ma jit u naje' uve' nikat ixoneb' ti' ijoyat ipuaj?— ti'k unq'a uxhchile'.
43009009	As at uxhchil nik alon: —Kano. Naje' ta',— ti'ke. As at jolte uva': —Ye'le. Jit naje'. As eela unb'iil tilon naj tuk' u tzote',— ti'ke. As ech tal ve't naj ile': —Ine' uva' inik tzot,— ti'k naj.
43009010	As ech tal ve't unq'a uxhchil ile' te naj: —¿Kam q'i uve' neelon ve't cheel?— ti'k unq'a uxhchile'.
43009011	Ech tal ve't u naj ile' uva' tzotike: —U naje' uva' Jesús ib'ii as kat ib'an unb'iil u suj. As kat toksa ok tzi' unvatz. As ech tal ile' sve, «Kuxh tx'aa vavatze' tu u a'e' uva' Siloé,» ti'k sve. As kat b'ex untx'aa ve't vunvatze'. As yak kuxh ilon ve't in,— ti'k u naje' uva' tzotike.
43009012	As ech tal unq'a uxhchil ile' te naj: —¿Kat atkat u naje' q'i?— ti'k unq'a uxhchile'. Ech tal ve't u naj ile' uva' tzotike: —Ye' vootzaj,— ti'k naj.
43009013	U naj uva' tzotike as eq'ol ve't ok naj vatz unq'a fariseo,
43009014	tan ti' uva' tu u xeem q'iie' uve' ib'an u Jesús u suje'. As ib'a'nxisa ve't Aak vivatz u naje'.
43009015	As ich'oti ve't unq'a fariseo te u naje' ti' uva' kam kat ib'an naj ti' uva' ni tilon ve't naj. As ech tal ve't naj ile': —Suj kuxhe' kat toksa tzi' unvatz. As tul kat b'ex untx'aa vunvatze', as kat ilon ve't in,— ti'k naj.
43009016	As ech tal ve't ka'l unq'a fariseo ile': —¡Junk'u! Tan a' texhlal tetz uva' jit xe' u Tiixhe' tzaanajkat u naje', tan nipaasa naj tzii tu u xeem q'iie',— ti'k chajnaj. Pet ech koj ka't chajnaj: —Asoj aapaav u naje', as ¿kam la tulb'e naj q'i ik'uchat umaj k'uchb'al tetz tijle'm u Tiixhe' eche' u vee'?— ti'k chajnaj. As nik tok ve't ixo'l chajnaj svatzaj ti' u Jesús.
43009017	As ech tal ve't chajnaj ile' te u naje' uve' tzotike: —¿Kano axh q'i? ¿Kam ni tal aama ti' u naje' uve' kat b'a'nxisan vavatze'?— ti'k chajnaj. As ech tal ve't u naj ile': —Ni vale' uva' q'ajsan tetz viyol u Tiixhe' u naje',— ti'k naj.
43009018	Pet ech koj unq'a uxhchile' uva' nik ich'o'n taama ti' u Jesús, tan ye' nik inima uva' tzotik u naje', as nik tilon ve't naj. As b'ex mololoj ve't vitxutx naje' tuk' vib'aal naje'.
43009019	As ech tal ve't chajnaj ile' te vitxutx naje' tuk' vib'aal naje': —¿Ma a' vak'aole' u vaa' tzotike stitz'eb'e' uve' ni tal unq'a tename'? ¿As kam kat ib'an naj uva' ni tilon ve't naj cheel?— ti'k chajnaj.
43009020	Ech tal ve't vitxutx naj ile' tuk' vib'aal naje': —Ta'n qootzajle uva' qetz naj, as tzotik naj stitz'eb'e'.
43009021	Pet ye' qootzaj kam kat ib'an naj uva' ni tilon ve't naj, as ab'il kat b'a'nxisan vivatz naje'. Pet ech'otitaj te naj. As an kuxh naje' tuk alon sete, tan tz'ajnajlu ve't iyaab' naj,— ti'k cha'ma.
43009022	Tan nikat ixo'v ve't cha'ma te unq'a iq'esal unq'a tename', tan ma'tik ik'ulat tib' iyol chajnaj uva' asoj ab'il la niman uva' a' u Cristo u Jesús, as la laq'b'al el tu u atinb'ale' tetz nachb'al Tiixh, uve' nikat tal chajnaj.
43009023	Esti'e' tal vitxutx u naje' tuk' vib'aal naje' uva': —Ech'otitaj te naj, tan tz'ajnajlu ve't iyaab' naj,— ti'k cha'ma.
43009024	As molol ve't u naje' uve' tzotike. As ech tal ve't unq'a iq'esal unq'a tenam ile' te naj: —Ye' eesa iq'ii u Tiixhe' tuk' u chuli yole', tan ile' ootzimal sqa'n uva' aapaave' u naje' uve' kat b'a'nxisan vavatze',— ti'k chajnaj.
43009025	As ech tal ve't naj ile': —Ye' vootzaj b'a asoj aapaav u naje' moj ye'le. Pet ta'n kuxh ootzimale' sva'n uva' inik tzot, as cheel il in ni vilon ve'te',— ti'k naj.
43009026	As ech tal ve't chajnaj ile': —¿Kam q'i kat tulb'e axh naj ti' ib'a'nxisal vavatze'?— ti'k chajnaj.
43009027	As ech tal ve't u naj ile': —As valle' sete. As ye' kuxh ni tok vunyole' tevi'. ¿As kam q'i uva' nesa' etab'it unpajte? ¿Ma a' nesa' b'a uva' antu ve't ex la ok ex sichusulib' u naje'?— ti'k naj.
43009028	As yoq'on ve't chajnaj te u naje'. Ech tal ve't chajnaj ile': —¡Echen nooksakat eeb' k'atz naj! ¡Pet ech koj o', tan a' ni qoksakat qib' k'atz u Moisés!
43009029	As ootzimal sqa'n uva' kat yolon u Tiixhe' tuk' u Moisés, pet ech koj u naje' tan ye' qootzaj katil tzaanajkat naj,— ti'k chajnaj.
43009030	As ech tal ve't naj ile' te chajnaj: —¡Va'len kuxh eyolone'! Ye' etootzale katil tzaanajlukat Aak, as tul Aak kat b'a'nxisan vunvatze'.
43009031	As ootzimal sva'n setuk' uva' ye' ni tab'i u Tiixhe' viyol unq'a aapaave'. Pet ab'il uva' ni niman Aak as nib'ane' kam uva' ni tal Aak, as a' uxhchile' ni tab'i u Tiixhe' viyole'.
43009032	Pet ye' atixoj vab'i uva' at umaj uxhchil la ilon umaj tzot sta'n uva' tzotik stitz'eb'e'.
43009033	Asoj jit k'atz u Tiixhe' tzaanajkat, as ye'xhkam chite' la itx'ol ib'anata',— ti'k naj.
43009034	As ech tal ve't unq'a iq'esal unq'a tenam ile': —¡Axh chit uma'l u aapaav tul kat itz'eb' axh! ¿As la kol achuso'k tzan o' q'a uva' naale'?— ti'k chajnaj. As ilaq'b'a ve't el chajnaj vas naje' tu u atinb'ale' tetz nachb'al Tiixh.
43009035	As tul tab'i ve't u Jesús uva' ma'tik ilaq'b'al el tzan u naje', as ech tal ve't Aak ile' te naj tul ilej Aak naj: —¿Ma k'ujle'l ak'u'l ti' viK'aol u Tiixhe'?— ti'k Aak.
43009036	As ech tal ve't naj ile': —¿As ab'iste viK'aol u Tiixhe' q'i, ti' uva' la unk'ujb'a' unk'u'l sti'?— ti'k naj.
43009037	As ech tal ve't u Jesús ile': —As ootzimal ve'te' a'n, tan ine' uve' nunyolon see,— ti'k Aak.
43009038	Ech tal ve't naj ile': —¡Tuk unk'ujb'a' ve't unk'u'l see'!— ti'k naj. As ku' ve't naj qaaloj vatz Aak.
43009039	As ech tal ve't Aak ile': —Esti'e' kat ul in vatz u tx'ava'e' ti' ul unjatxat ixo'l unq'a uxhchile', tan la ilon ve't unq'a uxhchile' uva' ye' ni tilone'. Pet ech koj unq'a uxhchile' uve' ni tilone' ni tale', as a'e' uva' tzot ve'te',— ti'k Aak.
43009040	As tul tab'i ve't ka'l unq'a fariseo, as ech tal ve't chajnaj ile': —¿As ma o' tzot b'a uve' naale'?— ti'k chajnaj.
43009041	As ech tal ve't u Jesús ile': —Ex koj tzot, as ye'l epaave' ati. Pet ti' uva' netale' uva', «Ni qilone',» ch'ex netale', as esti'e' uve' eq'omal vepaave' seta'n,— ti'k u Jesús.
43010001	As ech tal ve't u Jesús ile': —As jik chit tuk vale', tan ab'il uva' jit'e'ch tok tzi' ipe' unq'a kaneero'e' asoj ech tok vi' u pe'e', as a'e' u elq'ome'.
43010002	Pet u uxhchile' uve' ech tok tzi' ipe' unq'a kaneero'e', as a'e' u xeen tetz txooe'.
43010003	As nijaj ve't u vatan tetz u kaneero'e' u tzi' pe'e' vatz u xeen txooe'. As junun imolot ve't u xeen txooe' vikaneero'e' tuk' vib'ii txooe', tan ni texhla ve't unq'a kaneero'e' u tuul ivi' u xeen tetze'.
43010004	As tul ma't teq'ot el tzan u xeen txooe' unq'a kaneero'e', as la b'ax ve't naj vatz unq'a ikaneero'e'. As la xekeb' ve't txoo sti', tan ti' uva' ni texhla ve't txoo u tuul ivi' u xeen tetze'.
43010005	Pet ye' la xekeb' unq'a kaneero'e' ti' umaj uxhchil uva' ye' ootzimal u tuul ivi'e' sta'n, tan la kuxh ooj ve't txoo svatz,— ti'k u Jesús.
43010006	As u yole' uva' tal Aak as k'uchuvatz kuxhe'. As eche' pal koj chajnaj stuul kam ni tokkat u yole' uve' tal Aak.
43010007	As ech tal ve't u Jesús ile': —Ile' jik chit tuk val sete, tan ine' u tzi' pe'e' uve' ni tokkat unq'a kaneero'e'.
43010008	Pet unq'a naje' uve' b'axel kat ul toksa tib' xeen txooil, as elq'ome', tan nikat tal telq'at unq'a kaneero'e'. As ye' kat inima unq'a kaneero'e' viyole'.
43010009	As ine' u tzi' ipe' unq'a kaneero'e'. As jank'al unq'a kaneero'e' uva' in la eq'on ok tzan as kolel ve'te' sva'n. As la oki. As la eli. As b'a'nla chaj k'uach la techb'u txoo.
43010010	Ech koj u elq'ome', tan aal kuxh la ul telq'a unq'a kaneero'e'. As la iyatz'e'. As la isotzsa ivatz unq'a kaneero'e'. Pet ech koj in, tan kat ul in ti' vaq'at itiichajil unq'a uxhchile' uva' eche' unq'a kaneero'e'. As at itiichajil unq'a uxhchile' uve' ye'l iya'teb'al.
43010011	As ine' u b'a'nla xeen kaneero'e' tan la vaq' vib' kamoj ti' unq'a unkaneero'e'.
43010012	Pet ech koj u uxhchile' uva' chooel ti' ixeep unq'a kaneero'e', tan a' kuxh vija'mile' ni titz'a, tan jit tetz unq'a kaneero'e'. As tul la til u uxhchile' tul umaj xo', as la ooj ve'te'. As la kuxh taq' ve't kan u uxhchile' unq'a kaneero'e' sijunal vatz u xo'e'. As tul la itxey ve't u xo'e' umaj u kaneero'e', as la ipaxi ve't tib' unq'a kaneero'e' skajayil.
43010013	As la ooj ve't u xeen tetz txooe', tan ti' uva' chooel kuxhtu'. As jit kuxh latz' unq'a kaneero'e' sti'.
43010014	Pet ine' u b'a'nla xeen txoo. As ootzimal vunkaneero'e' sva'n. As ootzimal in ta'n vunkaneero'e' unpajte.
43010015	As echat kuxh in tuk' vunB'aale', tan ootzimal in ta'n Aak. As ootzimal Aak sva'n. As ine' u b'a'nla xeen txoo, tan la vaq' vib' kamoj ti' vunkaneero'e'.
43010016	As jit kuxh ta'ne' vunkaneero'e' uva' at tzitza'. Pet atiltel txoo uva' ye' ato'k tzan tu u pe'e'. As tuk veq'o ok tzan txoo, tan tuk texhla ve't txoo u tuul unvi'e'. As uma'l kuxh ve't pe' la atinkat ve't txoo skajayil. As uma'l kuxh ve't xeen tetz txoo la ib'ane'.
43010017	As aya'l chit unk'u'l la vaq' vib' kamoj ti' unq'a unkaneero'e'. As la ul vaama unpajte. Esti'e' uva' xo'n chit in te vunB'aale'.
43010018	As ye'xheb'il la maon sve as echene' vitiichajile' tunq'ab'. La uchi uva' la vaq' itiichajil as moj la veesa tan ye'xhib'il la eesan tunq'ab' tan a' vunb'aale' aq'ol tetz sve,— ti'k u Jesús.
43010019	As tul tab'i ve't unq'a fariseo unq'a yole' uve' tal u Jesús, as ok ve't ixo'l chajnaj svatzaj.
43010020	As nimal unq'a fariseo alon uva': —¡An chite' ta' u yole' uva' kat qala, tan ato'k u sub'ule' vi' taama u naje'! ¡Ch'u'jile' elnallukat naj! ¿Kam itxa'k viyol naje' netab'i?— ti'k unjolol chajnaj.
43010021	As ech tal unjoltu chajnaj ile': —Asoj ato'k sub'ul k'atz umaj naj, as jit'e'ch iyolon naje' la ib'ane' eche' u vee'. ¿As la kol oleb' umaj sub'ul q'a ti' ib'a'nxisal ivatz unq'a tzote'?— ti'k chajnaj.
43010022	As tul ma'tik tok ve't u q'alae', as nikat tuch u nimla q'iie' tu u Jerusalén ti' tulsat unq'a tename' sk'u'l uva' kat b'anax ve't tuch u tostiixhe', tan na'xnik teesat unq'a aa Roma iq'ii u tostiixhe'.
43010023	Atik u Jesús tu u tostiixhe', as tul nikat ixaan Aak tu u teenta uva' Salomón ib'ii,
43010024	as imol ve't ok tib' ka'l unq'a iq'esal unq'a tename' ti' u Jesús. As ech tal ve't chajnaj ile' te Aak: —¿Jatu la aal isuuchil sqe? Asoj axh u Cristo, pet al sqe cheel xo'l unq'a tename',— ti'k chajnaj.
43010025	As ech tal ve't u Jesús ile' te chajnaj: —Tan kat val isuuchil sete. As ye' nenima in. As jank'al unq'a b'a'nile' uve' nunb'ane' tuk' vib'ii vunB'aale' as a'e' ni k'uchun u vijle'me'.
43010026	Pet ye' nenima vunyole', tan ti' uva' jit echen ex xo'l vunkaneero'e'.
43010027	Pet ech koj vunkaneero'e', tan ni tab'i txoo tuul unvi'. As ootzimal txoo sva'n. As nixekeb' txoo svi'.
43010028	As ni vaq' itiichajil uva' ye'l iya'teb'al. As eche' jatu koj la sotz ivatz txoo. As ye'xheb'il la eesan txoo tunq'ab',
43010029	tan a' vunB'aale' kat aq'on sve. As Aake' uva' nim talchu ti' unq'a vee' skajayil. Esti'e' uva' ye'xheb'il la oleb' ti' teesal tiq'ab' Aak.
43010030	As vatzul kuxh in tuk' vunB'aale',— ti'k u Jesús.
43010031	As isik' ve't unq'a uxhchile' k'ub' unpajte ti' isutil ti' u Jesús.
43010032	As ech tal ve't u Jesús ile': —Nimal unq'a b'a'nile' kat unk'uch sevatz ta'n vunB'aale'. ¿As ab'iste u b'a'nile' q'i uve' tuk eyatz' in sti'?— ti'k Aak.
43010033	Ech tal ve't unq'a uxhchil ile': —Jit ti' umaj b'a'nil tuk kuyatz'kat axh. Pet ti' uve' neesa iq'ii u Tiixhe', tan axh kuxh naje'. Pet nu kuxh ooksa je' eeb' Tiixhil,— ti'k chajnaj.
43010034	As ech tal ve't u Jesús ile': —Ootzimal u yole' seta'n uva' tz'ib'amal kan uva' ech ni tal ile': «Exe' ex tiixh,» ti'k u Tiixhe' tal te unq'a b'anol isuuchil unq'a tename' na'ytzan.
43010035	As ootzimale' sqa'n uva' ye' la uch teesal iq'ii viyol u Tiixhe'. Pet techal la nimali skajayil. Asoj Tiixh kat alon uva' tiixh unq'a naje' la ib'ane' uva' atik tijle'm ta'n Aak,
43010036	¿as kam q'i uva' netal svi' uva' ni veesa iq'ii u Tiixhe' ti' kuxh uva' kat val sete uva', «In viK'aol u Tiixhe'»? Tan Aake' kat aq'on u vijle'me'. As kat ichaj tzan in Aak xo'l unq'a tename'.
43010037	Asoj ye' nunb'ane' kam uva' nib'an vunB'aale', as ye' la enima in.
43010038	Pet asoj nunb'ane' uva' nib'an vunB'aale', as k'uxh ye' la enima in ti' unq'a yole' uva' ni val sete, as enimataj in ti' uve' nunb'ane' aq'al uva' la etootzi uva' at vunB'aale' sunk'atz. As at in k'atz Aak,— ti'k u Jesús.
43010039	As itxey ve't unq'a uxhchile' u Jesús sk'u'l. As ooj ve't Aak xo'l chajnaj.
43010040	As b'en ve't u Jesús jalit u nimla a'e' uva' Jordán. As atik ve't Aak tu u tzuukin tx'ava'e' uva' nikat taq'kat ku' u Xhune' unq'a uxhchile' xe' u a'e' tuk' vib'ii u Tiixhe'.
43010041	Nimal unq'a tename' oon ve't k'atz u Jesús. As ech tal ve't unq'a tenam ile': —An chite' vil. K'uxh ye' kat ik'uch u Xhune' umaj k'uchb'al tetz u tijle'm u Tiixhe', as jikla yol chite' vil uve' kat tal u Xhune' ti' u Jesús,— ti'k unq'a tename'.
43010042	Esti'e' uva' nimal unq'a tename' kat ik'ujb'a' ik'u'l ti' u Jesús tzitzi'.
43011001	As uma'l u naj uva' Lázaro ib'ii, as aach'o'mik naj. As echenik naj tu u tal tenam uva' Betania tuk' unq'a tanab'e', u Taae' tuk' u Ma'le'.
43011002	As u Ma'le' uva' tanab' u Lázaro, as ixoje' uva' kat oksan u tx'umtx'ulla tz'akab'ale' ti' toj u Jesús. As kat itzajsa ve't ixoj ta'n u xi'l ivi'e'.
43011003	As ichaj ve't b'en unq'a tanab' u Lázaro uma'l uxhchil k'atz u Jesús. As ech b'ex alpo ve't ile' te Aak: —Pap, vixib'in u Taae' tuk' u Ma'le' uva' xo'n chit see, as ch'o'm ni b'anon ve't naj,— ti'k u uxhchile' tal te Aak.
43011004	As tul tab'i ve't u Jesús u yole' uva' tal b'en cha'ma, as ech tal ve't Aak ile': —Ye'l u ch'o'me' la koj chit oleb' ti' ikam u Lázaro. Pet la oksal ve't iq'ii u Tiixhe' ti' uve' tuk ib'an u Tiixhe' ti' naj. As la ok ve't unq'ii sta'n, tan ine' viK'aol u Tiixhe',— ti'k Aak.
43011005	As k'uxh xo'n chit u Taae' tuk' u Ma'le' tuk' u Lázaro te Aak,
43011006	as tul tab'i Aak uva' nikat ich'o'n u Lázaro, as ye'l uva' yak kuxh koj el ch'u'l Aak. Pet ka'va'ttel q'ii atin kan Aak tu uve' atikkat Aak.
43011007	As xamtik stuul, tal ve't Aak te unq'a ichusulib'e': —Ko'naj svi' tu u Judea,— ti'k Aak.
43011008	As ech tal ve't unq'a ichusulib' Aak ile': —Chusul, ¿ma naal ve't ab'en tu u Judea unpajte? As tul ni tal unq'a iq'esal unq'a tename' ayatz'pe' ta'n k'ub',— ti'k chajnaj.
43011009	As ech tal ve't Aak ile': —Ootzimale' seta'n uva' kab'laval oora tuul u q'iie'. As ab'il uve' ni xaan sq'iil, as ye'xhkam la itx'et toj, tan at ve't txijun tetz vatz u tx'ava'e'.
43011010	Pet ab'il uva' ni xaan aq'b'al, as la itx'et toj, tan ye'l u txijun tetze' at sk'atz,— ti'k Aak.
43011011	As tul ma'tik talat u Jesús u yole', as ech tal ve't Aak ile' te unq'a ichusulib'e': —Kat vatyu vas qetz k'ultzi'e'. Pet b'en in ti' unb'eyat naj,— ti'k Aak tal ti' u Lázaro.
43011012	As ech tal ve't unq'a ichusulib' Aak ile': —Pap, asoj kat vatyu ve't naj, as tuk b'a'nxoj naje' b'a,— ti'k chajnaj.
43011013	Pet a' uve' tal Aak uva' ma'tik ikam ve't u Lázaro. As ech koj unq'a ichusulib' Aake', tan vata'm chit ve't nik ib'an u Lázaro uva' nik tal je' chajnaj ste.
43011014	As tal ve't Aak isuuchil te chajnaj. As ech tal Aak ile': —Kat kamyu u Lázaro.
43011015	As nuntxuq'txun sti' uva' ye'l in at in tzitzi', tan seti' la txakonkat ti' uva' la ek'ujb'a' ek'u'l svi'. Pet ko'naj qila,— ti'k Aak.
43011016	As ech tal ve't u Maxh ile' uva' Dídimo: —Ko'naj b'a unpajte. Eela kukam tuk' Aak,— ti'k naj tal te unq'a imoole'.
43011017	As tul oon ve't u Jesús najlich u Betania, as tab'i ve't Aak uva' kajva'xnik q'ii imujax ve't u Lázaro.
43011018	As pal pok'o'chil i'l ixo'l u Betania tuk' u Jerusalén.
43011019	As esti'e' ye' saach unq'a aa Jerusalén ul yak'insan taama u Taae' tuk' u Ma'le' ti' uva' kat kam u Lázaro.
43011020	As tul tab'i ve't u Taae' uva' unb'iitik kuxh toon ve't u Jesús, as q'ax tel ch'u'l ixoj. B'ex ik'ul ve't ixoj u Jesús tu b'ey. Pet ech koj u Ma'le' tan kat kaa ixoj tu kab'al.
43011021	As ech tal ve't u Taa ile' te u Jesús: —Pap, atik koj axh tzitza', as ye'le'xh vunxib'ine' kat kami.
43011022	Pet ootzimal sva'n uva' kam kuxh b'a'nil la ajaj te u Tiixhe' as la taq' Aak see,— ti'k u Taae'.
43011023	As ech tal Aak ile': —Tuk uloj taamae' vaxib'ine'— ti'k Aak.
43011024	As ech tal ve't u Taa ile': —Kano q'i. Ootzimale' sva'n uva' la chit ul taama vunxib'ine' tul la ul taama unq'a kamnaje' timoxtel q'ii,— ti'k ixoj.
43011025	As ech tal ve't Aak ile': —Ine' la ulsan taama unq'a kamnaje'. As ine' aq'ol tetz itiichajil. As jank'al unq'a uxhchile' uve' la ik'ujb'a' ik'u'l svi' as at chit itiichajile', k'uxh ma't ikame'.
43011026	As jank'al unq'a uxhchile' uve' isle'le as k'ujle'l ik'u'l svi', as ye'xh jatue' la kam u taanxelale' vatz u Tiixhe'. ¿Ma nanima u yole' uve' ni val see?— ti'k u Jesús.
43011027	As ech tal u Taa ile': —Kano, Pap. Kat unnimale' uva' axhe' u Cristo. As axhe' viK'aol u Tiixhe' uva' kat ulyu vatz u tx'ava'e',— ti'k ixoj.
43011028	As tul kuxh tal u Taae' u yole' te u Jesús, as q'aav ve't ixoj tu kab'al. B'ex ijas ve't ok ixoj te u Ma'le' uva': —Il u Chusul kat ulya. As nimolo axh Aak,— ti'k u Taae'.
43011029	As tul tab'i ve't u Ma'le' u yole' uva' tal u Taae' ste, as q'ax tel ve't ch'u'l ixoj ti' b'en tilat u Jesús,
43011030	tan ye'xnik oon Aak tu u tal tename'. Pet atiliktel Aak tu uve' ik'ulkat tib' Aak tuk' u Taae'.
43011031	As tul til unq'a uxhchile' uve' atik tikab'al cha'ma ti' iyak'insal taama cha'ma vatz u txumu'me', uva' q'ax tel ch'u'l u Ma'le', as xekeb' ve't el tzan unq'a uxhchile' ti' ixoj, tan kamal yakik ixoj tu uve' mujlukat u Lázaro ti' toq' sijunal uve' nikat tal unq'a uxhchile'.
43011032	As tul oon ve't u Ma'le' k'atz u Jesús tu uve' atikkat Aak, as ku' ve't ixoj qaaloj vatz Aak. As ech tal ve't ixoj ile': —Pap, atik koj axh ta' tzitza', as ye'le'xh vunxib'ine' kat kami,— ti'k ixoj.
43011033	As til ve't u Jesús uva' nik toq' u Ma'le' tuk' unq'a uxhchile' uve' xekik ti' ixoj. As ok ve't uma'l u mam txumu'm tu u taanxelal Aak ti' uva' kat kam u Lázaro ta'n u ch'o'me'.
43011034	As ech tal ve't Aak ile': —¿Katil q'i kat emujkat u Lázaro?— ti'k Aak. Ech tal ve't unq'a uxhchil ile': —Si'u, Pap. Ko' qile',— ti'k unq'a uxhchile'.
43011035	As oq' ve't u Jesús.
43011036	As ech tal ve't unq'a uxhchil ile': —Xo'nik chit naje' te Aak,— ti'k unq'a uxhchile'.
43011037	Pet ech tal ve't ka't unq'a uxhchil ile': —Kat ib'a'nxisa naj ivatz u tzote'. ¿As kam q'i uva' ye' kat oleb' naj ti' uva' ye' koj kat kam u Lázaro?— ti'k unq'a uxhchile'.
43011038	Aal chit kat txumun ve't u Jesús. As jetz'en ve't ok Aak tzi' u jule' uva' mujlukat u Lázaro. As jupik itzi' u jule' ta'n uma'l u nimla k'ub', tan k'otik ok u jule' vatz uma'l u pi'un.
43011039	As ech tal ve't u Jesús ile': —Eteesataj el u k'ub'e' tzi' u jule',— ti'k Aak tal te unq'a uxhchile'. As ech tal ve't u Taa ile' te u tanab' u Lázaro: —As xev ve'te', Pap, tan kajva'x q'ii imujlu ve't naj,— ti'k ixoj.
43011040	As ech tal ve't u Jesús ile': —¿Ma ye' kat val b'a see uva' asoj la ak'ujb'a' ak'u'l svi' as la chit eele' uva' nim chit talche' u Tiixhe'?— ti'k Aak.
43011041	As teesa ve't unq'a uxhchile' u k'ub'e' tzi' u jule'. As sajin ve't je' u Jesús tu almika'. As ech tal ve't Aak ile': —Ta'ntiixh see, unB'aal, tan kat aab'il vunyole'.
43011042	As ootzimal sva'n uva' naab'i vunyole' b'enameen. Pet ti' kuxh ve't unq'a tename' uve' at sunk'atz as ni val see, aq'al uva' la inima unq'a uxhchile' uva' axh kat chajon tzan in,— ti'k Aak.
43011043	As tul tzojpu ve't inachat Aak Tiixh, as taq' ve't je' Aak tuul ivi'. As sik'in ve't Aak. Ech tal Aak ile': —¡Lázaro, elen ch'u'l tu u jule'!— ti'k Aak.
43011044	As el ve't ch'u'l u Lázaro tu u jule'. As ech tal ve't Aak ile' te unq'a uxhchile': —Esaaputaj naj, aq'al uva' la xaan ve't naj,— ti'k Aak, tan b'ochelik naj tu u maantae' tuk' iq'ab' tuk' toj. As jupik ivatz naj ta'n su't unpajte.
43011045	As tul til ve't unq'a uxhchile' uve' xekik ti' u Ma'le' u nimla b'a'nile' uve' ib'an u Jesús, as ye' saach unq'a uxhchile' ik'ujb'a' ve't ik'u'l ti' Aak.
43011046	Pet ech koj ka't unq'a uxhchile', tan b'ex tal ve't te unq'a fariseo kam uve' ib'an u Jesús.
43011047	As imol ve't tib' unq'a iq'esal oksan iyol tenam vatz Tiixh tuk' unq'a fariseo ti' ib'anat inuk'u. As ech tal ve't chajnaj ile': —¿Kam tuk kub'ane'? Tan mama'la k'uchb'al tetz u tijle'm naje' nik'uch vatz unq'a tename'.
43011048	Asoj ye'xhkam kuxh tuk kub'ane', as tuk mox inima unq'a tename' viyol naje'. As tuk uloj unq'a isol u ijlenaale' tu u Roma. As tuk te'pu chajnaj u kutostiixhe'. As la sotzsal u kutename' skajayil,— ti'k chajnaj svatzaj.
43011049	As yolon ve't uma'l u naj xo'l chajnaj uva' Caifás ib'ii uva' atik ok siq'esalil oksan iyol tenam vatz Tiixh tu u yaab'e'. As ech tal naj ile': —¡Ye' etootza uva' nim talche' u yole'!
43011050	¿As ma ye' nepal stuul uva' aal b'a'ne' uva' la kam umaj naj ti' u kutename', aq'al uva' ye'l u tename' la sotzi?— ti'k u Caifás.
43011051	Eche' tal kuxh koj u Caifás u yole' tuk' itxumb'al. Pet ti' uve' naj iq'esal oksan iyol tenam vatz Tiixh tu u yaab'e', esti'e' kat tal ve't naj u yole' ta'n u Tiixhe' uva' la chit kam u Jesús ti' unq'a tename' skajayil.
43011052	As jit kuxh ti' unq'a tiaal Israel la kamkat u Jesús. Pet ti' uva' ye'l ixo'l unq'a tename' la ib'ane' ta'n u Jesús, aq'al uva' unvatzul kuxh ve't unq'a tename' la ib'an vatz u Tiixhe', k'uxh paxin tib' unq'a tename' vatz u tx'ava'e'.
43011053	Esti'e' ik'ujb'a' ve't unq'a iq'esal unq'a tename' uva' la kam u Jesús.
43011054	As ye' nikat ik'uch ve't tib' u Jesús xo'l unq'a tename'. Pet el ve't ch'u'l Aak tu u Betania. As b'en ve't Aak tu uma't u tenam uva' Efraín, najlich ve't u tzuukin tx'ava'e'. As tzitzi' atinkat ve't Aak tuk' unq'a ichusulib'e'.
43011055	As unb'iitik kuxh ilejat ve't u nimla q'iie' uva' pascua, uva' nikat inima unq'a tiaal Israel. As ye' saach unq'a uxhchile' tzaa tulaj itenam ti' tul tu u Jerusalén ti' teesat el u va'lexhe' sti' vatz u Tiixhe' jaq' u nimla q'iie'.
43011056	As nikat ichuk unq'a uxhchile' u Jesús xo'l unq'a tename' tu u tostiixhe'. As ech nikat tal ile' svatzaj: —¿Kam ni tal etaama? ¿Ma tul u Jesús tu u nimla q'iie' moj ye'le?— ti'k unq'a uxhchile',
43011057	tan ma'tik talax el tzan te unq'a tename' skajayil ta'n unq'a iq'esal oksan iyol tenam vatz Tiixh tuk' unq'a fariseo, uva': —Asoj at umaj ex ootzin tetz uva' kat atkat u Jesús, as la etal sqe, aq'al uva' jik kuxh qoone' ti' kutxeyat naj,— ti'k chajnaj.
43012001	Ech ve't vaajit q'ii tul u nimla q'iie' uva' pascua, as q'aav ve't u Jesús tu u Betania uve' atikkat u Lázaro uva' kami, uva' ma'tik tulsat Aak taama unpajte.
43012002	As ib'an ve't unq'a tanab' u Lázaro tuch uma'l u b'a'nla tx'a'o'm ku'q'ii ti' toksal iq'ii u Jesús. As nikat iq'ajsa u Taae' unq'a ta'le'. As xonlik u Lázaro vatz u meexhae' tuk' u Jesús ti' itx'a'ne'.
43012003	As teq'o ve't tzan u Ma'le' uma'l lemeeta u tx'umtx'ulla tz'akab'ale' uva' je'nal chit ija'mil. As toksa ixoj ti' toj u Jesús, as itzajsa ve't ixoj ta'n u xi'l ivi'e'. Va'lik chit itx'umtx'ul ve't tuul u kab'ale' ta'n u tx'umtx'ulla tz'akab'ale'.
43012004	As ech tal ve't uma'l vichusulib' u Jesús ile' uva' la k'ayin Aak, u Iscariote uva' Judas ib'ii:
43012005	—¿Kam q'i uva' kat koj k'ayil u tx'umtx'ulla tz'akab'ale'? Tan je'nal chit ija'mil. Kamal o'laval k'alal (300) q'ii aq'on ija'mil. As kat koj aq'ax vija'mile' te unq'a meeb'a'e',— ti'k naj.
43012006	As ye'l uva' a' koj chit unq'a meeb'a'e' nikat itxum naj ivatz. Pet nikat telq'a naj u puaje', tan naj kololik tetz u puaje' xo'l chajnaj.
43012007	As ech tal ve't u Jesús ile' te naj: —¡Ye'xhkam kuxh etal ti' u ixoje'! Tan kolel u tx'umtx'ulla tz'akab'ale' ta'n ixoj. As texhlal tetz u q'iie' nib'an ixoj tul uva' la mujlu ve't in,
43012008	tan eche' b'enameen koj la atin in sexo'l. Pet ech koj unq'a meeb'a'e', tan at chite' tuk ib'an sexo'l,— ti'k Aak.
43012009	As tul tab'i ve't unq'a tename' uva' atik u Jesús tu u Betania, as ye' saach unq'a tename' b'ex tu u Betania ti' b'en tilat u Jesús tuk' u Lázaro, tan ti' uva' ma'tik tulsat Aak taama u Lázaro.
43012010	Esti'e' ichuk unq'a iq'esal oksan iyol tenam vatz Tiixh txumb'al ti' iyatz'at ve't u Lázaro tuk' u Jesús,
43012011	tan ipaav kuxh u Lázaro uve' ye' saach unq'a tename' nikat teesa ve't tib' k'atz unq'a iq'esal unq'a nachol Tiixhe'. As nikat ik'ujb'a' ve't ik'u'l ti' u Jesús.
43012012	Ech ve't q'ejal stuul, as tab'i ve't unq'a mama'la tename' uva' la oon ve't u Jesús tu u Jerusalén, tan ye' saach unq'a tename' ma'tik toon ve't tu u Jerusalén ti' u nimla q'iie'.
43012013	As teq'o ve't unq'a tename' xaj ch'i'm. As el ve't ch'u'l tu u Jerusalén ti' ik'ulax ve't u Jesús tzi' u tename'. As tul til ve't unq'a tename' tul Aak, as taq' ve't je' tuul ivi'. As ech tal ile': —¡Qoksataj iq'ii Aak, tan achveb'al chit tul Aak tuk' vib'ii u Kub'aal Tiixhe'! ¡As Aake' u Qijlenaale', o' uva' o' tiaal Israel!— ti'k unq'a tename'.
43012014	As tul ilej Aak uma'l u tal b'ur, as je' ve't Aak ti' txoo eche' uva' alel kan tu viyol u Tiixhe', tan ech ni tal viyol u Tiixh ile':
43012015	Ye' kuxh xo'v ex, jank'al ex uva' ex aa Sion, tan il vetijlenaal ile' tule' uva' at je' ti' uma'l u tal b'ur, ti'k u yole'.
43012016	As jit pal unq'a ichusulib' Aake' stuul kam uva' nik tuche'. Pet tul oksal ve't iq'ii Aak, as a'n ul ve't sk'u'l chajnaj uva' tz'ib'amalik kan tu viyol u Tiixhe' uva' kam la ulb'el Aak. As a'n pal ve't chajnaje' stuul uva' kat chit ib'ana uva' tz'ib'amal kan ti' Aak.
43012017	As unq'a uxhchile' uve' ilon isik'let el tzan Aak u Lázaro tu u jule', as b'ex tal ve't unq'a uxhchile' xo'l u tename' uve' jit ilon, kam uve' kat uchi ti' u Lázaro.
43012018	Esti'e' el ch'u'l unq'a tename' ti' ik'ulpu u Jesús, tan ti' uva' ab'il itzib'lal u k'uchb'al tetz u tijle'm Aake', tan ti' uva' ul taama u Lázaro ta'n Aak.
43012019	Pet ech koj unq'a fariseo, tan ech tal chajnaj ile' svatzaj: «¡As ile' kat ik'uchlu ve'te' uva' ye' la oleb' o' ti' u naje', tan kajayil chit ve't unq'a tename' xekel ve't ti' naj!» ti'k chajnaj.
43012020	As atik jolol unq'a uxhchil uva' jit tiaal Israel xo'l unq'a tename' uva' ma'tik toon tu u Jerusalén ti' inachat Tiixh tu u nimla q'iie'.
43012021	As jetz'en ve't ok unq'a uxhchile' k'atz u Pi'le' uva' tzaanaj tu u Betsaida uva' echen tu u Galilea. As ech tal ve't ile': —B'an b'a'nil. K'uch u Jesús sqe, tan nu kusa' qilat Aak,— ti'k unq'a uxhchile'.
43012022	As b'ex tal ve't u Pi'le' te u Lixhe' kam uva' kat tal unq'a uxhchile'. As b'ex ve't chajnaj ti' talat u yole' te u Jesús.
43012023	As ech tal ve't u Jesús ile' te chajnaj: —Najli ve't u q'iie' uva' la b'en ve't k'atz viB'aale' unpajte, as la oksal ve't iq'ii.
43012024	Esti'e' jik chit tuk val sete, asoj la kaa u iiae' tetz u trigo tu tx'ava' asoj ye' la kami as ye'le b'a la xalmiti, as la kuxh atine' b'a tzitzi'. Asoj la kami as la xalmiti, nimal ivatze' b'a la taq'e'.
43012025	Ab'il uva' xo'n vitiichajile' ste vatz u tx'ava'e', as la itz'eje'. Ab'il uve' ni tixva vitiichajile' vatz u tx'ava'e', as xo'ne' b'a vitiichajile' ste uve' ye'l iya'teb'al.
43012026	As ab'il uva' la niman in as la xekeb' svi', tan katil uve' atkat in, as tzitzi' la atinkat u niman vetze'. As ab'il uve' la niman in, as la toksa vunB'aale' iq'ii.
43012027	As cheel tan va'l chit itxumun vaama. ¿As kam q'i la vale'? ¿Ma ech la val ile': «UnB'aal, kol in vatz u k'axk'oe' uva' k'ujlu kan svi',» ma chaj in la vale'? Ye'le ta', tan a' sti'e' kat ulkat in,— ti'k u Jesús.
43012028	As ech tal u Jesús ile' unpajte: —UnB'aal, k'uch ku' tzan u eejle'me' vatz unq'a tename',— ti'k Aak. As kat ab'il uma'l u tuul vi' tu almika'. Ech tal ile': —Kat unk'uchle' uva' nivoksa aq'ii vatz unq'a tename'. As tuk voksa aq'ii unpajte,— ti'k u tuul vi'e'.
43012029	As jank'al chit unq'a tename' uve' atike as tab'i u tuul vi'e' tu almika'e'. As ye' kat pal stuul. As at unjolol unq'a uxhchile' kat alon uva': —Q'ankooe' kat tiini.— As unjolte kat alon uva': —Umaj ángel kat yolon tuk' Aak,— ti'ke.
43012030	As ech tal ve't Aak ile' xo'l unq'a tename': —Eche' svi' koj kat yolonkat ku' tzan u tuul vi'e'. Pet seti'e',
43012031	tan kat ilejlu ve't u q'iie' uva' tuk b'anaxoj ve't isuuchil unq'a tename' vatz u tx'ava'e'. As tuk laq'b'aloj el u tx'i'lanaje' uve' ni toksa tib' sb'ooq'olil ti' unq'a tename' uve' at vatz u tx'ava'e'.
43012032	As tul la aq'pik je' in vatz u kuruse', as la unmutxb'e unq'a tename' skajayil ti' tok sunk'atz,— ti'k Aak.
43012033	As tal Aak u yole' ti' uva' la pal unq'a tename' stuul ti' uva' kam ikam Aak la kami.
43012034	As ech tal ve't unq'a tenam ile' te Aak: —Tan ab'imal viyol u Tiixhe' sqa'n uva' tul la ul u Cristo vatz u tx'ava'e', as la atin ve'te' ti' chit ib'ene'. ¿As kam ni tokkat u yole' q'i uve' naale' uva': «Techal chit la aq'pik je' vatz u kuruse',» ch'axh naale'? ¿Ab'iste q'i uve' naale'?— ti'k unq'a tename'.
43012035	As ech tal ve't u Jesús ile': —Unb'iitoj kuxhe' tuk atinoj in sexo'l ti' untxijut ex, tan ine' u txijun etetze'. As xaanojtaj ex vatz u saje' tul uva' ye'xnaj b'en in, aq'al uva' ye' la ul u q'ej toktoe' seti'. As ye' la kaa ex tu u q'ej toktoe', tan ab'il la xaan tu u q'ej toktoe', as ye' tootzaj katil k'ajelkat sta'n.
43012036	As ek'ujb'a'taj ek'u'l svi' tul uva' at in sexo'l ti' etxijule', aq'al uva' ex la txijun ve't unq'a tename' unpajte,— ti'k Aak. As tul kuxh ya' u Jesús ti' iyolone', as b'en ve't Aak. As imuj ve't tib' Aak vatz unq'a tename'.
43012037	As k'uxh nimal unq'a k'uchb'al tetz viyak'il Aake' ma'tik ib'anata' vatz unq'a tename', as ye' nik ik'ujb'a' unq'a tename' ik'u'l ti' Aak.
43012038	As ech kat ib'ane' uva' itz'ib'a kan u Isaías, u q'ajsan tetz viyol u Tiixhe', uva' ech ni tal ile': Kub'aal Tiixh, ye'xheb'il chit ni niman vayole' uve' ni val xo'l u tename'. As mita'n nipal unq'a tename' stuul jank'al uva' kat ak'uch ste, ti'k u Isaías.
43012039	Esti'e' uva' ye' kat uch ik'ujb'a't unq'a tename' ik'u'l ti' u Jesús, tan ech kat ib'an unq'a tename' eche' ni tal uma't u yol uva' itz'ib'a kan u Isaías uva' ech ni tal ile':
43012040	As Tiixhe' kat b'anon uva' ye' nikat ib'en te unq'a tename' ti' unq'a k'uchb'al tetz vib'a'nil Aake'. As an chit Aake' kat b'anon uva' ye' nikat tok xe' taama unq'a tename' ti' inimal Aak. Esti'e' uva' ech tal Aak ile': «Ye' kat til unq'a tename' jank'al uva' kat unk'uch ste. As ye' kat pal stuul. As ye' kat ijalpu vitxumb'ale' ti' uva' la unsotzsa ipaav,» ti'k u Tiixhe', taq' u yole' uva' itz'ib'a kan u Isaías.
43012041	As tal ve't u Isaías unq'a yole', tan ti' uva' ma'tik tilat ve't u Isaías uva' nim talchu u Tiixhe'. As tal ve't kan u Isaías ka'l unq'a yol ti' u Jesús.
43012042	As k'uxh ech u yole' uva' tz'ib'amal kan, as nimal unq'a iq'esal unq'a tename' ik'ujb'a' ik'u'l ti' u Jesús. Pet ye' nikat tal tib' vatz unq'a fariseo uva' nik inima chajnaj Aak, tan ye' nikat isa' chajnaj uva' la laq'b'al el tzan chajnaj tu u atinb'ale' tetz nachb'al Tiixh ta'n unq'a fariseo.
43012043	As a' nikat isa' chajnaj uva' la oksal iq'ii chajnaj ta'n unq'a uxhchile'. Pet jit uva' a' koj nisa' chajnaj uva' la oksal iq'ii chajnaj ta'n u Tiixhe'.
43012044	As taq' ve't je' u Jesús tuul ivi' xo'l unq'a uxhchile'. As ech tal ve't Aak ile': —Jank'al unq'a uxhchile' uve' k'ujle'l ik'u'l svi' as jit kuxh ine' uva' nik'ujb'a' ik'u'l svi'. Pet antu u chajol tzan vetze' kat ik'ujb'a' ik'u'l sti'.
43012045	As jank'al unq'a uxhchile' uve' ni exhlan in as an chit u chajol tzan vetze' ni texhla unpajte.
43012046	As ine' u txijun tetz u taanxelal unq'a uxhchile' skajayil. Esti'e' kat ulkat in vatz u tx'ava'e', aq'al uva' ab'il la ik'ujb'a' ik'u'l svi' as ye' la atin ve't u taanxelale' tu u q'ej toktoe'.
43012047	Pet ech koj unq'a uxhchile' uve' ni ab'in vunyole' as ye' ninima, tan jit ine' ta' la b'anon isuuchil, tan ye'l in kat koj ul in ti' unb'anat isuuchil unq'a tename'. Pet kat ul in ti' iq'alpul unq'a uxhchile' vatz vipaave'.
43012048	As ab'il uva' la ixvan in as ye' la inima unq'a yole' uva' ni val ste, as at uma'l u b'anol tetz isuuchil. As unq'a yole' uve' ni vale' as a'e' la itxakonsa u Tiixhe' ti' ib'anax isuuchil unq'a uxhchile' tu unq'a q'iie' uva' tuk uloj,
43012049	tan ye'l in nunyolon tuk' untxumb'al. Pet a' vunB'aale', u chajol tzan vetze', as Aake' kat alon sve uva' kam unq'a yole' la ul val sexo'l.
43012050	As ootzimal ve't sva'n uva' a' unq'a yole' uva' kat tal vunB'aale' sve ni aq'on itiichajil uve' ye'l iya'teb'al. Esti'e' kam uva' kat tal vunB'aale' sve, as a'e' ni val sete,— ti'k u Jesús tal xo'l unq'a tename'.
43013001	As ech unb'iit ixe't u nimla q'iie' uva' pascua. As ootzimal ta'n u Jesús uva' b'iit kuxh ilejat u q'ii ti' taq'at kan Aak u vatz tx'ava'e' ti' iq'aav ve't Aak k'atz u Kub'aale' tu almika'. As ixo'ni ve't Aak unq'a niman tetze' uve' atik vatz u tx'ava'e'. As ye' kat ya' Aak ti' ixo'nile'.
43013002	As tul nikat itx'a'n ve't Aak tuk' unq'a ichusulib'e' tu u ku'q'iie' ti' inimal u nimla q'iie', as ma'tik toksat ve't u tx'i'lanaje' vitxumb'ale' tu u taanxelal u Judas uva' Iscariote, vik'aol u Simón, ti' toksal ok Aak tiq'ab' unq'a iq'esal unq'a tename'.
43013003	Tan ootzimalik ta'n Aak uva' ma'tik taq'at u Kub'aal Tiixhe' unq'a vee' skajayil tiq'ab' Aak. As ootzimalik ta'n Aak uva' xe' u Tiixhe' tzaanajkat Aak, as la q'aav ve't Aak k'atz u Tiixhe' unpajte.
43013004	As txakpu ve't Aak. As teesa ve't Aak uma'l u toksa'm. As ik'al ve't ok Aak uma'l u ixb'u'j xe' tuul.
43013005	Taq' ve't ku' Aak a' tu uma'l u nimla lekb'al a'. As xe't itx'aa ve't Aak ti' toj unq'a ichusulib'e'. As itzajsa ve't Aak unq'a ti' toj chajnaje' ta'n ixb'u'j uve' k'alik ok xe' tuul Aak.
43013006	As tul oon ve't Aak k'atz u Simón uva' Lu' ti' itx'aat Aak u ti' toj naje', as ech tal ve't u Lu' ile' te Aak: —Ye' la ib'ane' ta', Pap, uva' axh la tx'aaon u ti' voje',— ti'k naj.
43013007	As ech tal ve't Aak ile': —Ye' la pal axhe' stuul kam uve' nunb'ane'. As xamtel, as a'n la pal ve't axh stuul,— ti'k Aak.
43013008	As ech tal ve't u Lu' ile': —¡A'e' ye' la uchi uva' la atx'aa u ti' voje'!— ti'k naj. As ech tal ve't Aak ile': —Asoj ye' la untx'aa u ti' avoj, as ye'l ookeb'al sunk'atz,— ti'k Aak.
43013009	As ech tal ve't u Lu' ile': —Pap, jit kuxh u ti' voje' la atx'aae'. Pet antu unq'a ti' unq'ab'e' tuk' vunvi'e' unpajte,— ti'k naj.
43013010	As ech tal ve't Aak ile': —Ab'il uve' tx'aael ve't ti' as jit tz'ajinale' la tx'aap ve't ti' skajayil. Pet ta'n kuxh u ti' toje' la tx'aap ve'te', tan ye'l ve't tz'il ti' vichi'ole'. Eche' ex tan ye'l tz'il seti'. As jik chit ve't etxumb'al, as k'uxh jit kajayil ex,— ti'k Aak,
43013011	tan ti' uva' ootzimal ve't ta'n Aak uva' ab'il la aq'on ok Aak tiq'ab' unq'a iq'esal unq'a tename'. Esti'e' uve' tal Aak: —Jit kajayil ex uva' jik vetxumb'ale',— ti'k Aak.
43013012	As tul b'a'nxi itx'aat ve't Aak u ti' toj chajnaje', as toksa ve't Aak u toksa'me' uva' teesa tul sixe't Aak ti' itx'aat u ti' toj chajnaje'. As xoneb' ve't Aak vatz u meexhae' unpajte. As tal ve't Aak te chajnaj: —¿Ma kat pal ex stuul kam uve' kat unb'an sete?
43013013	As an chite' ta' uve' netale' uva' in u Chusul etetze', as in veB'ooq'ole'.
43013014	As kat untx'aa unq'a ti' etoje'. As tul in u Chusul etetze'. As ine' veB'ooq'ole'. Esti'e' ni val sete uva' echat la eb'ane'. As la itx'aa tib' ti' etoj tuk' unq'a emoole' sevatzaj,
43013015	tan ile' kat unk'uchlu kan vuntxumb'ale' sete, aq'al uva' la eb'an ve't etetz sevatzaj eche' uve' kat unb'an sete.
43013016	As jik chit tuk val sete, tan ye'l umaj k'am uva' at pal koj ti' u b'aal aq'one'. As ye' la lejon u naje' uve' la chajpi ti' u chajol tetze'.
43013017	Asoj kat pal ex stuul, as ech la eb'ane'. As chiib'eb'al chit etatine' la ib'ane'.
43013018	As jit chit kajayil ex ni val ex, tan ootzimal ve't ex sva'n tul uva' kat untxaa ve't ex. As ech chit la ib'ane' eche' uve' tz'ib'amal kan, tan ech ni tal ile': Uma'l u uxhchil uve' nitx'a'n ve't sunk'atz as nichi'an ve't taama svi', ti'k u yole'.
43013019	As ile' b'axel ni val sete tul ye'xnaj ib'ana. As tul uva' la ib'ane', as a'n la etootzi ve'te' uva' kam u vijle'me'.
43013020	As jik chit la val sete, tan ab'il la k'ulun ex uva' in ni chajon b'en ex, as ine' nik'ul ve't in. As ab'il uve' ni k'ulun in as a' u chajol tzan vetze' nik'ule',— ti'k Aak.
43013021	As tul ya' u Jesús ti' talat u yole', as va'lik chit itxumun ve't taama Aak. As ech tal ve't Aak ile': —Jik chit tuk val sete, tan at uma'l ex uva' tuk aq'on ok in tiq'ab' unq'a iq'esal unq'a tename',— ti'k Aak.
43013022	As xe't ika'ya ve't tib' unq'a ichusulib' Aake' svatzaj. As ib'an ve't je' chajnaj tivi' uva' ab'iste naj nikat tal Aak.
43013023	As atik uma'l vichusulib' Aak uva' nikat itx'a'n txala Aak. As atik ok ivi' naj tzi' taama Aak, tan k'ulik chit tib' iyol Aak tuk' naj.
43013024	As ik'uch b'en u Simón uva' Lu' te naj ti' uva' la ich'oti naj te Aak uva' ab'il uve' nikat tal Aak,
43013025	tan atik ok ivi' naj tzi' taama Aak. As ech tal ve't naj ile' te Aak: —Pap, al sqe ab'iste o' uve' naale',— ti'k naj.
43013026	As ech tal ve't Aak ile': —Ab'iste ex tuk vaq' u paane' sete uve' tuk vak'sa, as a' exe' uve' kat vala,— ti'k Aak. As tak'sa ve't Aak u paane'. As taq' ve't Aak te u Judas uva' Iscariote, vik'aol u Simón.
43013027	As tul kuxh ik'ul u Judas u paane', as ok ve't u tx'i'lanaj tu u taanxelal naje'. As ech tal ve't u Jesús ile' te naj: —Kam uve' tuk ab'ane' as oora kuxh ab'ana,— ti'k Aak.
43013028	As tul tal Aak u yole' te u Judas xo'l unq'a ichusulib'e' uva' xonlik vatz u meexhae', as jit pal chajnaj stuul kam sti' talkat Aak u yole' te u Judas.
43013029	As atik chajnaj nikat itz'an uva': «Kuxh loq' unb'ooj qechb'ub'al tetz u nimla q'iie',» kamal ti'k Aak uva' nikat tal chajnaj, tan a' u Judas kololik tetz u puaje'. As moj ti' b'en taq'at naj unb'ooj tetz unq'a meeb'a'e', uve' nikat tal je' chajnaj ste.
43013030	As tul ma'tik itz'otine', as b'en ve't u Judas, tan ma'tik ik'ulat naj u paane'.
43013031	As tul ma'tik ib'en u Judas, as ech tal ve't u Jesús ile': —Kat oonyu ve't u q'iie' uva' la oksal ve't iq'ii . As sti' la oksalkat ve't iq'ii vunB'aale'.
43013032	As tul la oksal ve't iq'ii vunB'aale' svi', as la toksa ve't vunB'aale' unq'ii unpajte. As ye'xh jatva't q'ii la ik'uch vunB'aale' unq'a vee' ni val sete.
43013033	As ex uva' xo'n ex sve, as tuk val sete uva' unb'iit kuxh tuk atinoj in sexo'l. As echat chit la val sete eche' uva' kat val te unq'a iq'esal unq'a tename', tan la b'en in. As la echuk in. As ye' la ib'ane' uva' la epaleb'e eche' uve' tuk unpaleb'e.
43013034	As tuk val kan uma'l u ak' tzaq'it sete uva' ech ni tal ile': Xo'noj chit etib' sevatzaj. As eche' uva' kat unb'an sete ti' unxo'nit ex, as echat la eb'ane' sevatzaj. As exo'nitaj etib' sevatzaj,
43013035	tan asoj ech la eb'ane' ti' exo'nit etib' sevatzaj, as la til ve't ex unq'a tename' ti' uva' nimamal ve't in seta'n,— ti'k u Jesús.
43013036	As ech tal ve't u Lu' ile' uva' Simón te u Jesús: —¿Pap, katile' q'i la b'enkat axh?— ti'k naj. As ech tal ve't Aak ile' te naj: —As ye' la ib'ane' uva' la epaleb'e uve' tuk unpaleb'e. Pet xamtele' la epaleb'e,— ti'k Aak.
43013037	As ech tal ve't u Lu' ile': —¿Pap, kam sti' q'i uva' ye' la uch unxekeb' see' cheel? Tan k'uxh la alpu unkame', as techal la xekeb' in see',— ti'k naj.
43013038	As ech tal ve't u Jesús ile': —¿Moj an chit naale' uva' la xekeb' axh svi', k'uxh la alpu ve't akame'? Ile' jik chit tuk val see, tan tul ye'xnaj oq' u pele'xhe', as oxpajul ma't eesat eeb' sunk'atz,— ti'k Aak.
43014001	As ech tal ve't u Jesús ile': —Ye' kuxh exaansa etaama. As ek'ujb'a'taj ek'u'l ti' u Tiixhe'. As ek'ujb'a'taj ek'u'l svi' unpajte,
43014002	tan nimal atinb'al ati xe' vunB'aale'. As jit'e'ch koje', as ye'le'xh la val sete. Pet b'en in ti' unb'anat isuuchil vetatinb'ale' k'atz u Kub'aale'.
43014003	As tul uva' la b'en in, as la b'en unb'an isuuchil vetatinb'ale'. As la ul in unpajte, tan la ul veq'o ve't ex, aq'al uva' katil uve' la atinkat in as tzitzi' la atinkat ex,
43014004	tan ootzimale' seta'n uva' kati'ch unb'ene'. As ootzimal u b'eye' seta'n uve' la b'enkat in,— ti'k Aak.
43014005	As ech tal u Maxh ile' te u Jesús: —Pap, as ye' qootzaj uva' katil la b'enkat axh. ¿As kam la qulb'e qootzit u b'eye' q'i?— ti'k naj.
43014006	Ech tal ve't u Jesús ile': —Ine' u b'eye'. As ine' u jikla yole'. As ine' u tiichajile', tan ye'xheb'il la uch tok k'atz vunB'aale', asoj jit in la oksan k'atz Aak.
43014007	As kat koj b'en sete kam u vijle'me', as la b'ene' sete kam u tijle'm vunB'aale' unpajte. As cheel tuk etootzi ve't u tijle'm vunB'aale', tan il in netil ve't in tan eela kuxh ine' tuk' vunB'aale',— ti'k Aak.
43014008	As ech tal ve't u Pi'l ile': —Pap, k'uch u Kub'aal Tiixhe' sqe. As kat ib'anle',— ti'k u Pi'le'.
43014009	As ech tal ve't Aak ile': —Na'ytzane' ta', Pi'l, vatin sexo'l. ¿As ma ye' ootzit ve't u vijle'me'? Tan ab'il uve' kat ilon in, as a' Kub'aale' kat tilla'. ¿Kam q'i uva' naal ve't sve uva': «K'uch u Kub'aale' sqe,» ch'axh naale'?
43014010	¿Ma ye' nanima uva' at in k'atz vunB'aale', as at Aak sunk'atz? Tan jit vuntxumb'ale' ni voksa ti' valat unq'a yole' sete. Pet a' vunB'aale' uve' at sunk'atz as Aake' ni b'anon unq'a k'uchb'al tetz vib'a'nile' svi'.
43014011	Enimataj uva' ni vale' uva' at in k'atz vunB'aale', as at vunB'aale' sunk'atz. Pet asoj ye' nenima in ti' unq'a yole' uva' ni val sete, as enimataj in ti' unq'a b'a'nile' uve' nunb'an sexo'l.
43014012	As jik chit tuk val sete, tan ab'il uva' k'ujle'l ik'u'l svi' as la ib'an unq'a b'a'nile' eche' uva' nunb'ane'. As la pal unq'a b'a'nile' uve' la ib'ane' ti' uve' nunb'ane', tan tuk b'enoj in k'atz vunB'aale'.
43014013	As kam unq'a vee' la ejaj te vunB'aale' tuk' vunb'iie' as la unb'ane', aq'al uva' la unk'uche' uva' nitoksal iq'ii vunB'aale' ta'n viK'aol u Tiixhe'.
43014014	As kam chit unq'a vee' la ejaj tuk' vunb'iie', as la chit unb'ane'.
43014015	Asoj xo'n ve't in sete, as enimataj vuntzaq'ite'.
43014016	As la unjaj b'a'nil te vunB'aale' ti' taq'at tzan Aak uma't u lochol etetz, aq'al uva' la atin ve't sexo'l ti' chit ib'ene'.
43014017	As a'e' u Tiixhla Espíritu uva' la lochon ex ti' etootzit isuuchil u yole' svi'. As ye' la uch tok k'atz unq'a uxhchile' uve' vatz tx'ava'illa txumb'al vitxumb'ale', tan ye'xhkam ni tile' as ye'xhkam ootzimal sta'n. Pet ech koj ex, tan ootzimal ve't u Tiixhla Espíritu seta'n, tan at ve't sexo'l. As tuk atinoj ve't sek'atz.
43014018	As ye'l ex la koj chit veleb'e kan ex. Pet latel ul in sek'atz.
43014019	Ye'xh jatva't q'ii as ye' la til ve't in unq'a uxhchile' uve' ye' ni niman in. Pet ech koj ex, tan la etil ve't in, tan isle'l in. As isle'l ve't ex sunk'atz la ib'ane'.
43014020	As tu ve't u q'iie' as la etootzi ve'te' uva' at in k'atz vunB'aale'. As at ex sunk'atz. As at in sek'atz.
43014021	As ab'il uva' ootzimal ve't vuntzaq'ite' sta'n, as ninima, as a'e' uve' xo'n in ste. As ab'il uve' xo'n in ste as tuk xo'niloje' ta'n vunB'aale'. As ine' la xo'nin ve'te'. As la unk'uch vuntxumb'ale' ste,— ti'k u Jesús.
43014022	As ech tal ve't u Judas uva' jit u Iscariote ech ile': —¿Pap, kam q'i uve' a' kuxh la ak'uchkat vatxumb'ale' sqe, as jit te unq'a uxhchile' uve' ye' ni niman axh?— ti'k naj.
43014023	As ech tal ve't Aak ile': —Ab'il uva' la xo'nin ve't in as la inima ve't vunyole', as xo'n ve'te' te vunB'aale'. As la ul ve't o' sk'atz; as la atin ve't o' sk'atz.
43014024	Pet ab'il uve' ye' xo'n in ste, as ye' ninima vunyole'. As tul jit kuxh vetze' u yole' uve' ni vale'. Pet tetz vunB'aale' unpajte, u chajol tzan vetze'.
43014025	As ni val unq'a txumb'ale' sete, tan atiltel in sexo'l.
43014026	Pet la ul u lochol etetze' uva' Tiixhla Espíritu uve' tuk ichaj tzan vunB'aale', tuk' vunb'iie'. As a' ve'te' la chusun ex ti' etootzit isuuchil unq'a vee' nunb'ane'. As la tulsa ve't vunyole' sek'u'l uva' kat val sete.
43014027	As in kuxhe' la aq'on sete uva' b'a'n etatin sevatzaj. As ye' kuxh exaansa etaama, tan in kuxhe' la aq'on sete ti' uva' b'a'n etatin sevatzaj. As ye' xo'v ex, tan jit eela uve' tuk vaq' sete ti' uva' la taq' unq'a vatz tx'ava'illa txumb'ale' sete.
43014028	As etab'ile' uva' kat val sete uva' la b'en in, as la q'aav ve't in sek'atz unpajte. Asoj an chittu' uva' xo'n in sete, as kat chiib'iy ve't exe' ta' ti' vunyole' uva' b'en in k'atz vunB'aale', tan nim talche' vunB'aale' svi'.
43014029	As b'axel ni val kan unq'a yole' sete, aq'al uva' tul la b'en ib'ane', as la enima ve'te'.
43014030	As ye' kuxh jank'at yol tuk val sete cheel, tan tul ve't vib'ooq'ol unq'a uxhchile' uve' ye' ni niman vunyole'. As tul nim talche' u vijle'me' sti'.
43014031	As tuk chit unb'ane' kam uva' kat tal vunB'aale' sve, aq'al uva' la tootzi ve't unq'a uxhchile' skajayil uva' xo'n vunB'aale' sve. As txakpoj ex. Ko'naj ve'te',— ti'k u Jesús.
43015001	As ech tal ve't u Jesús ile': —Tan ech ine' eche' u jikla toj u uuvae'. As ech vunB'aale' eche' umaj uxhchil uva' ni josq'in u uuvae'.
43015002	As ab'iste viq'ab' u uuvae' uva' ye' la taq' ivatz, as la itzok' ve't el vunB'aale'. Pet ech koj unq'a iq'ab'e' uve' la taq' ivatz, tan la ijosq'i ve't Aak, aq'al uva' nimal ivatz la taq' ve'te'.
43015003	As ech kat vulb'e ex, tan kat unjosq'i ve't vetaanxelale' ta'n vunyole' uve' kat val sete.
43015004	As tuk chit voksa vaama seti' ti' chit ib'ene'. Echab'ataj etoksat etaama svi' ti' chit ib'ene' ti' uva' ye' la eb'ane' eche' umaj iq'ab' u uuvae' uva' ye' ato'k ti' u toje', tan ye' la uch taq'at ivatz sijunal. As echat ex, tan asoj ye' la etoksa etaama svi', as ye'xhkam la etx'ol eb'anat sejunal.
43015005	As ine' ta' u toj u uuvae'. As exe' viq'ab'e'. As jank'al ex uva' la etoksa etaama svi' b'enameen as la voksa vaama seti' unpajte. As nimal chit ve't b'a'nil la eb'ane' eche' nib'an u uuvae' tul nivatzin tze'. Pet asoj ye' la etoksa etaama svi', as ye'xhkam chit la etx'ol eb'anat sejunal.
43015006	Ab'il uve' ye' la ichab'a toksat taama svi' as la eesal el eche' teesal el umaj iq'ab' u uuvae'. As tul la tzaji, as la molpi. As la tz'e'sal ve't tu u xamale'.
43015007	Asoj la etoksa etaama svi' as la atin unq'a unyole' sek'u'l b'enameen ti' eb'anat unq'a b'a'ne'. As ejajtaj sve kam u b'a'nile' uva' ni tal etaama. As la chit unb'ane',
43015008	tan ech la okkat iq'ii vunB'aale'. As ech ek'uchate' uva' ex niman vetz ti' eb'anat u b'a'ne' eche' nib'an u uuvae' tul ni taq' tze' ivatz.
43015009	Tan xo'n in te vunB'aale'. As echat nunb'an unpajte, tan xo'n ex sve. As etoksataj etaama svi', tan xo'n ex sve.
43015010	Asoj la enima vuntzaq'ite'. As exo'nitaj etib' sevetzaj tan ine' ni aq'on u xo'niib'e' sete. As eche' uve' nunb'ane' tan nunnima vitzaq'it vunB'aale' as nunxo'ni vib' tuk' vunB'aale'.
43015011	As ni val kan unq'a yole' sete, aq'al uva' la txuq'txun ex eche' nunb'ane'. As la chit atin u chiib'ichile' tu vetaanxelale'.
43015012	As a' vuntzaq'ite' uve' ni val sete uva' xo'noj chit etib' sevatzaj, eche' uve' kat unb'an sete, tan xo'n chit ex sve.
43015013	As ye'l umaj xo'niib' uva' nim talche' uva' la ib'an umaj uxhchil ti' u tetz k'ultzi'e' uva' xo'n chit ste, asoj ye' la taq' tib' kamoj ti' u tetz k'ultzi'e'.
43015014	As exe' u vetz k'ultzi'e', asoj ye' la ya' ex ti' eb'anata' kam uve' ni val sete.
43015015	As jit ve't ex unk'am, tan ye' tootzaj u k'ame' kam ni tal taama vib'aal u aq'one'. Pet ni vale' uva' ex ve'te' u vetz k'ultzi'e', tan ootzimal seta'n kam uva' ni tal vunB'aale' sve. As kat vallu ve't sete.
43015016	As jit exe' kat txaaon in. Pet ine' kat txaaon ex, tan kat unk'ujb'a' kan ex ti' uva' la eb'an u b'a'ne', eche' nib'an u uuvae' tul nivatzine'. As kam la ejaj te vunB'aale' tuk' vunb'iie' as la taq' Aake' sete, aq'al uva' ye'l ex la ya' ve't ex ti' eb'anat u b'a'ne'.
43015017	As ni val sete uva' xo'noj chit etib' sevatzaj.
43015018	Asoj la chi'an taama unq'a uxhchile' seti', as la etulsa sek'u'l uva' b'axel kat chi'an taama svi'.
43015019	As unvatzul kuxh koj ex tuk' unq'a uxhchile', as xo'n exe' ta' ste, eche' uve' nib'an svatzaj. Pet nichi'an ve't taama seti', tan ti' uva' kat untxaa ex xo'l unq'a uxhchile'.
43015020	As la etulsa vunyole' sek'u'l uve' kat val sete: «Tan ye'l umaj k'am uva' at pal koj ti' u b'aal aq'one',» ch'in sete. Esti'e' la val sete uva' kat itilu in unq'a uxhchile'. As echat la ulb'el ex unpajte. As at uxhchil kat niman vunyole'. As la nimal veyole' ta'n unq'a uxhchile' unpajte.
43015021	As ech ixe't unq'a uxhchile' seti', tan ti' uva' nenima in. As ye' tootzaj unq'a uxhchile' u chajol tzan vetze'.
43015022	As ye' koj kat ul in ti' valat unq'a yole' te unq'a uxhchile', as ye'l ipaave' ati. As cheel ye' la uch talata' uva' ye'l ipaav ati,
43015023	tan ab'il uve' ni chi'an taama svi' as ti' vunB'aale' nichi'ankat taama unpajte.
43015024	As ye' koj kat ul unk'uch unq'a b'a'nile' uve' ye'xheb'il ni b'anon eche' uva' kat unb'ana, as ye'l ipaave' unq'a uxhchile' ati. As ech koj cheel tan k'uxh kat tilla', as nitel ichi'an taama svi' as ti' vunB'aale' unpajte.
43015025	As a'e' kat ib'ana uva' tz'ib'amal kan uva' ech ni tal ile': As k'uxh ye'xhkam nunb'ane', kat chi'an taama unq'a uxhchile' svi', ti'k u yole'.
43015026	Pet la unchaj tzan u lochol etetze'. As a'e' u Tiixhla Espíritu uva' ato'k k'atz vunB'aale'. As tul la uli, as la tal isuuchil u yole' sete svi'.
43015027	As an chit ex la alon ok isuuchil unq'a yole' svi' te unq'a uxhchile' unpajte, tan xekelik chit ex svi', tul uva' kat xe't in ti' valat viyol vunB'aale'.
43016001	As jank'al unq'a yole' uva' kat val sete, as a' kat valkate' sete ti' uva' ye' la etz'ej u k'ujleb'al ek'u'le' svi',
43016002	tan la laq'b'al ex tu unq'a atinb'ale' tetz nachb'al Tiixh. As la ilej uma'l u q'ii uva' la iyatz' ex unq'a uxhchile'. As tul a' u b'a'ne' nib'an unq'a uxhchile' uve' la tal je' ste vatz u Tiixhe'.
43016003	As a' nib'ankat unq'a uxhchile', ti' uva' ye' nipal tu tijle'm u Kub'aal Tiixhe'. As mita'n nib'en ste kam u vijle'me'.
43016004	Pet ile' kat vallu sete uva' ech la ulb'el ex. As tul la ilej u q'iie' ti' u yole' uva' ni vale', as la etulsa ve't sek'u'l uva' kat vallu kan isuuchil sete.
43016005	As cheel tuk q'aavoj in k'atz u chajol vetze'. Pet ye'l umaj ex ni ch'otin sve uva' katil la b'enkat in,
43016006	tan netxumune' ta'n unq'a yole' uve' kat val sete.
43016007	Pet jik chit tuk val sete, tan aal b'a'ne' la ib'an sete uva' la b'en in, tan asoj ye' la b'en in, as eche' la koj ul u lochol etetze'. Pet la b'en in. As la unchaj tzan u lochol etetze' sek'atz.
43016008	As tul uva' la ul u lochol etetze', as a'e' la ul alon isuuchil te unq'a tename' ti' vipaave'. As la ul tal isuuchil ti' u jike' as tuk' ti' u k'axk'oe'.
43016009	As la ul tal u lochol etetze' isuuchil ti' u paave', tan ti' uva' ye' ninima in unq'a uxhchile'.
43016010	As la ul tal isuuchil ti' u jike', tan b'en ve't in k'atz vunB'aale'. As ye'l in la etil ve't in vatz u tx'ava'e'.
43016011	As la ul tal ve't isuuchil ti' u k'axk'oe', tan ti' uva' at ve't kan vib'ooq'ol unq'a uxhchile' jaq' u k'axk'oe', uva' ye' ni niman in.
43016012	As nimatel unq'a yole' uve' la val sete. As ye'l ex la oleb' ex cheel ti' epal stuul.
43016013	As tul la ul ve't u jikla Tiixhla Espíritu, as a'e' la eq'on ex tu u jikla txumb'ale'. Tan jit vitxumb'ale' la ul tal sete, pet a' la ul tale' kam uve' kat tab'i. As la ul taq' etxumb'al ti' uva' kam la uli.
43016014	As la ul ik'uch isuuchil sete ti' toksal unq'ii, tan a' unq'a unyole' kat ul val sete, aq'al uva' la etootzi vunyole'.
43016015	Tan jank'al chit unq'a tetz vunB'aale' as vetze' unpajte. Esti'e' kat vallu sete, «Kam unq'a unyole' uva' la val te u Tiixhla Espíritu, as a'e' la ul tal sete, aq'al uva' la etootzi unq'a unyole'.»
43016016	B'iitoj kuxh tuk unb'an ve't sexo'l. As ye' la etil ve't in. As ye'xh jatva't q'ii as la etil ve't in unpajte. As la b'en ve't in k'atz vunB'aale',— ti'k u Jesús.
43016017	As ech tal ve't ka'l unq'a ichusulib' u Jesús ile' svatzaj: —Ye' la pal o' tu viyol Aake' uve' ni tal sqe, «Tan unb'iitoj kuxhe' tuk unb'an ve't sexo'l. As ye' la etil ve't in. As ye'xh jatva't q'ii as la etil ve't in unpajte. As la b'en ve't in k'atz vunB'aale',» taq' kuxh Aak ni tal sqe.
43016018	¿As kam ni tokkat viyol Aake' u vaa', «B'iitoj kuxhe',» taq' Aak? Tan a'e' ta' ye' la pal o' stuul,— ti'k chajnaj svatzaj.
43016019	As na'lik vatz u Jesús uva' nik isa' chajnaj ich'otit te Aak. As ech tal ve't Aak ile' te chajnaj: —¿Ma a'e' nich'oti tib' sevatzaj ti' uve' kat val sete uva': «B'iitoj kuxhe' tuk unb'an ve't sexo'l. As ye' la etil ve't in. As b'iit kuxh stuul as la etil ve't in unpajte,» ch'in kat val sete?
43016020	As jik chit tuk val sete uva' tuk oq'oj ex ta'n txumu'm. Pet ech koj unq'a uxhchile', tan chiib'ichil tuk ib'ane'. Pet k'uxh tuk txumunoj ex, as la b'en u txumu'me' schiib'ichil,
43016021	eche' nib'an umaj ixoj uva' ni talane', tan tul nich'o'n ixoj ti' u ne'e', as va'l chit itxumun ve't ixoj, tan kat oonyu ve't ixoj vatz viq'iie' ti' ich'o'ne'. As tul kat itz'eb' ve't vine' ixoje', as eche' nitel koj tul u ch'o'me' sk'u'l ixoj. As va'l chit ichiib' ve't ixoj ti' u tale' uve' kat itz'eb'i.
43016022	As echat kuxh tuk eb'ane' unpajte, tan tuk txumunoj ex. As tuk vil vib'e' setuk' unpajte, as la chiib' ve't ex svi'. As ye'xheb'il la eesan el u chiib'ichile' tu vetaanxelale'.
43016023	As tu u q'iie', as eche' kam koj la ech'oti ve't sve. Pet ile' jik chit tuk val sete uva' kam chit uve' la ejaj te vunB'aale' tuk' vunb'iie', as la taq' Aake' sete.
43016024	Tan ye'xhkam chit ejaje't te vunB'aale' tuk' vunb'iie'. Pet tuk val sete, ejajtaj te Aak. As la ek'ule', aq'al uva' la chiib' vetaanxelale'.
43016025	As kat untxakonsa unq'a k'uchuvatze' ti' valat unq'a yole' sete. Pet tul uma'l u q'ii uva' ye' la untxakonsa ve't unq'a k'uchuvatze' ti' unyolon sete, tan jik chit la yolon ve't in sete ti' vunB'aale'.
43016026	As tu u q'iie', as la ejaj ve't te Aak tuk' vunb'iie'. As jit a' ni vale' uva' in la jajon te Aak seti'. Pet ex la jajon te Aak,
43016027	tan xo'n ve't ex te Aak, tan ti' uva' xo'n in sete. As nenima uva' a' tzaanajkat in k'atz Aak.
43016028	As kat el ch'u'l in k'atz vunB'aale'. As kat ul in tzitza' vatz u tx'ava'e'. As tuk vaq' ve't kan u vatz tx'ava'e' unpajte, tan tuk q'aavoj in k'atz vunB'aale',— ti'k u Jesús.
43016029	As ech tal ve't unq'a ichusulib' u Jesús ile': —As cheel jik chit nayolon ve'te', tan jit ve't tuk' k'uchuvatz nayolonkat.
43016030	As kat palyu ve't o' stuul uva' ootzimal unq'a txumb'ale' a'n skajayil. As jit kuxh tz'ajinal uva' la ch'otil umaj yol see, tan at ve't sak'u'l tul ye'xnaj ch'otil see. As ech qootzite' uva' a' tzaanajkat axh k'atz u Tiixhe',— ti'k chajnaj.
43016031	As ech tal ve't u Jesús ile': —¿Ma a' netale' uva' nenima ve't in cheel?
43016032	Pet tuk val sete uva' unb'iit kuxh ilejat u q'iie' uva' la etaq' ve't kan in, tan tuk tiluloj ex sekajayil. As katil kuxh la b'enkat ve't ex sejununilaj. As ye'l in la koj kaaik kan in sunjunal, tan at u Kub'aal Tiixhe' sunk'atz.
43016033	Pet kat vallu kan unq'a yole' sete, aq'al uva' la yak'in ve't etaama sunk'atz. As k'uxh tuk epaleb'e unq'a k'axk'oe' vatz u tx'ava'e', as ek'ujb'a'taj ek'u'l svi', tan kat oleb'yu ve't in ti' unq'a k'axk'oe' skajayil,— ti'k u Jesús.
43017001	As tul ya' ve't u Jesús ti' talat unq'a yole' te unq'a ichusulib'e', as ka'yik ve't je' Aak tu almika'. As ech tal ve't Aak ile': —UnB'aal, kat ilejlu ve't u q'iie'. As oksa ve't unq'ii vatz unq'a tename', aq'al uva' la unk'uch vatz unq'a tename' uva' nitoksal aq'ii unpajte, tan ine' vaK'aole'.
43017002	As axhe' kat aq'on u vijle'me' ti' unq'a tename' skajayil, ti' uva' la vaq' itiichajil uve' ye'l iya'teb'al, jank'al uve' kat aal sve uva' la vaq' ste.
43017003	As a'e' vitiichajile' uve' ye'l iya'teb'al uva' la tootzi axh uva' ta'n axhe' u jikla Tiixhe'. As la tootzi in unpajte, tan ine' u Cristo uva' kat achaj tzan vatz u tx'ava'e'.
43017004	As kat ul voksa aq'ii vatz u tx'ava'e' ti' untzojpisat uve' kat aal sve.
43017005	As cheel oksa ve't unq'ii ti' ooksat in sak'atz unpajte eche' uva' nikat unb'an sak'atz tul uva' ye'xnik chee u vatz tx'ava'e'.
43017006	As kat vallu ve't isuuchil u eejle'me' te unq'a tename' vatz u tx'ava'e'. As unq'a uxhchile' uva' kat aaq' sve as kat inimal ve't vayole', tan eetze' unq'a uxhchile' uva' kat aaq' sve.
43017007	As cheel kat tootzi ve't unq'a uxhchile' unq'a yole' uva' kat vala as tuk' unq'a b'a'nile' uva' kat unk'ucha ti' uva' axh kat aq'on sve skajayil.
43017008	As jank'al unq'a yole' uva' kat aal sve, as kat vallu ve't te unq'a uxhchile'. As kat tootzil ve'te' uva' a' tzaanajkat in sak'atz. As kat inimal ve'te' uva' axh kat chajon tzan in, tan kat isa' tab'il ve't unq'a yole' uva' kat val ste.
43017009	As nunjaj b'a'nil see ti' unq'a uxhchile' uva' kat aaq' sve, tan eetze'. Pet jit ti' unq'a uxhchile' uve' ye' kat niman vayole'.
43017010	As jank'al chit unq'a uxhchile' uva' vetz, as eetze'; as jank'al unq'a uxhchile' uva' eetz, as vetze'. As ni toksa ve't unq'a uxhchile' unq'ii unpajte.
43017011	UnB'aal, tan ta'n axhe', axh jikla Tiixh, as kol ve't unq'a uxhchile' uva' kat aaq' sve tuk' vab'iie', aq'al uva' unvatzul kuxh ve'te' eche' u qatine', tan b'iit kuxh tuk atinoj ve't in vatz u tx'ava'e'. As la b'en ve't in sak'atz.
43017012	As tul at in k'atz unq'a uxhchile' vatz u tx'ava'e', as ine' ni lochon tuk' vab'iie'. As jank'al uve' kat aaq' sve as kolel sva'n. As ye'l umaj kat tz'ejxi. Pet ta'n kuxh uma'l u naj uva' alel ve't kan sti' uva' la b'en tu k'axk'o, ti' uva' la b'en ib'ane' uva' tz'ib'amal kan.
43017013	As cheel tuk q'aavoj ve't in sak'atz. Esti'e' ni val unq'a yole' te unq'a uxhchile', aq'al uva' la chiib' ve't u taanxelale' see' eche' ichiib' u vaanxelale' see'.
43017014	As kat vallu ve't vayole' te unq'a uxhchile'. As ni tixval ve't unq'a niman vetze' ta'n unq'a uxhchile' uve' ye' ni niman vayole', tan ti' uva' jit eela vitxumb'ale' tuk' unq'a uxhchile'. As echat kuxh in, tan jit eela vuntxumb'ale' tuk' unq'a uxhchile' uve' ye' ni niman vayole'.
43017015	As a' koj nunjaj see uva' la eesa el unq'a uxhchile' uva' kat aaq' sve xo'l unq'a uxhchile' uve' ye' ni niman vayole'. Pet a' ni vale' uva' la akole' vatz u tx'i'lanaje',
43017016	tan jit eela vitxumb'ale' tuk' unq'a uxhchile' uve' ye' ni niman vayole'. As echat kuxh in unpajte, tan jit eela vuntxumb'ale' stuk'.
43017017	As aq' iyak'il u taanxelal unq'a uxhchile' uva' txaael ve't a'n ta'n vajikla yole', tan ta'ne' vayole' uve' jik chittu'.
43017018	Tan axhe' kat chajon tzan in xo'l unq'a tename' vatz u tx'ava'e'. As echat nunb'ane' te unq'a uxhchile' uva' kat aaq' sve, tan nunchaj ve't b'en xo'l unq'a tename' unpajte.
43017019	As aya'l chit unk'u'l la vaq' vib' kamoj ti' unq'a niman vetze', aq'al uva' aya'l chit ik'u'l unq'a niman vetze' la ib'ane' ti' inimal vayole' uva' jik chittu'.
43017020	As jit kuxh ti' unq'a niman vetze' nunjajkat b'a'nil see uve' ni niman in cheel. Pet ti' unjoltu unq'a uxhchile' uva' a'n la ik'ujb'a' ik'u'l svi', tul la b'en tal unq'a niman vetze' vayole'.
43017021	As nunjaj b'a'nil see, Kub'aal Tiixh, ti' unq'a niman qetze' ti' uva' unvatzul kuxh ve't la ib'an svatzaj eche' o', tan at axh sunk'atz. As at in sak'atz. Esti'e' unvatzul kuxh ve't o' tuk' unq'a niman qetze' la ib'ane'. As la inima ve't unq'a tename' skajayil uva' axh kat chajon tzan in,
43017022	as tul uva' kat ooksa ve't unq'ii, as kat vaq'lu ve't te unq'a niman qetze', aq'al uva' vatzul kuxh ve'te' la ib'ane' eche' u qatine', tan unvatzul kuxh o'.
43017023	As at in k'atz unq'a niman qetze'. As at axh sunk'atz unpajte, aq'al uva' ye'xheb'il kuxh uma'toj la sa'vit ti' unq'a niman qetze' ti' uva' vatzul kuxh svatzaj la ib'ane'. As ech la tootzikat unq'a tename' skajayil uva' axh kat chajon tzan in, as xo'n unq'a niman qetze' see eche' uve' nab'an sve.
43017024	Kub'aal Tiixh, nunsa' uva' katil la atinkat in as a' la atinkat unq'a uxhchile' sunk'atz uva' kat aaq' sve, aq'al uva' la tile' uva' kat ooksa ve't unq'ii, tan ti' uva' xo'n chit in see, tul ye'xnik chee u vatz tx'ava'e'.
43017025	Kub'aal Tiixh, tan axhe' u jikla Tiixhe', as jank'al unq'a uxhchile' uve' ye' ni niman o' as ye' tootzaj axh. Pet ech koj in, tan ootzimal axh sva'n. As kat tootzil ve't unq'a niman qetze' uva' axh kat chajon tzan in.
43017026	As kat vallu ve't isuuchil te unq'a uxhchile' see'. As kat tootzil ve't axh. As tuktel val ste unpajte, aq'al uva' la ixo'ni tib' svatzaj, eche' uve' nab'an sve. As at in sk'atz la ib'ane',— ti'k u Jesús.
43018001	As tul kuxh tal u Jesús unq'a yole', as el ve't ch'u'l Aak tuk' unq'a ichusulib'e' ti' iq'ax jalit u xo'l vitze' uva' Cedrón ib'ii, tan atik ka'l unq'a chiko tzitzi'. As ok ve't Aak xo'l unq'a chikoe' tuk' unq'a ichusulib'e'.
43018002	As ootzimalik u atinb'ale' ta'n u Judas, uva' k'ayin u Jesús, tan jatpajul kuxh nik tex Aak tuk' unq'a ichusulib'e' tu u atinb'ale'.
43018003	As teq'o ve't u Judas ka'l unq'a sol sti' tuk' ka't unq'a xeen tetz u tostiixhe' uva' kat ichaj b'en unq'a iq'esal oksan iyol tenam vatz Tiixh tuk' unq'a fariseo. As eq'omalik ch'ich' ta'n unq'a uxhchile' tuk' txijub' tetz.
43018004	As el ve't ch'u'l u Jesús ti' ul ik'ulat chajnaj, tan atik sk'u'l Aak uva' kam la ul ve't ti' Aak. As ech tal ve't Aak ile' te chajnaj: —¿Ab'il q'i nechuke'?— ti'k Aak.
43018005	As ech tal ve't chajnaj ile': —Nu kuchuk u Jesús, u aa Nazaret,— ti'k chajnaj. —Ine',— ti'k Aak. As antik u Judas uva' k'ayin u Jesús molonik tib' tuk' chajnaj.
43018006	As tul tal u Jesús uva': «Ine',» ti'k Aak, as pak'kab'an ib'en ve't chajnaj tu tx'ava'.
43018007	As ech tal ve't u Jesús ile' tika'pa: —¿Ab'il nechuke'?— ti'k Aak. —A' u Jesús nu kuchuke' uva' aa Nazaret,— ti'k chajnaj.
43018008	—Ile' kat vallu sete uva' ine'. Asoj in chit nechuk in, as echajputaj b'en unq'a unchusulib'e' uve' xekel svi',— ti'k Aak,
43018009	ti' uva' la ib'an u yole' uva' ma't talat Aak uva': «Jank'al unq'a uxhchile' uva' kat aaq' sve as ye'l umaj kat tz'ejxi,» ti'k Aak.
43018010	As u Simón uva' Lu', as eq'omalik uma'l u ch'ich' sta'n. As teq'o je' tzan naj u ch'ich'e' tu totzotz. As itzok'e'l naj viseb'al ixikin uma'l vik'am iq'esal oksan iyol tenam vatz Tiixh uva' Malco ib'ii.
43018011	As ech tal ve't u Jesús ile' te u Lu'e': —Aq' ku' vach'ich'e' tu u totzotze', tan kam unq'a k'axk'oe' uva' k'ujlu kan ta'n vunB'aale' uva' la unpaleb'e, as techal chit la unpaleb'ee',— ti'k Aak.
43018012	Unq'a sole' tuk' viq'esale' as tuk' unq'a xeen tetz u toxtiixhe' as itxey ve't chajnaj u Jesús, as ik'al ve't chajnaj Aak.
43018013	As b'axa a' b'ex taq'kat chajnaj u Jesús tu vikab'al u Anás, viji' u Caifás, uva' atik ok sq'esalil xo'l unq'a oksan iyol tenam vatz Tiixh tu u yaab'e'.
43018014	As a' u Caifás uve' kat alon xo'l unq'a iq'esal unq'a tename' uva': «Aal chit b'a'ne' uva' la kam umaj naj ti' unq'a tename',» ti'k naj.
43018015	As tul eq'ol ve't ok u Jesús tu vikab'al u Anás, as xekik u Simón uva' Lu' ti' Aak tuk' uma't vichusulib' Aake'. As kat k'ulax ok vimool u Lu'e' vatz q'anal, tan ootzimalik naj ta'n viq'esal oksan iyol tenam vatz Tiixh.
43018016	Pet ech koj u Lu'e', tan kat kaaik kan naj ti'e'l u kab'ale'. Tul til vimool u Lu'e' uva' kaaik kan naj, as el ve't ch'u'l naj. As ul ijaj naj b'a'nil te u ixoje' uva' nik xeon u tzi' kab'ale' ti' uva' la ok ch'u'l u Lu'e' vatz u q'anale'.
43018017	As ech tal ve't u ixoj ile' te u Lu'e': —¿Ma jit axh ichusulib' u naje'?— ti'k ixoj. —Ye'le, jit ine',— ti'k u Lu'e'.
43018018	As txaklik unq'a k'ame' tuk' unq'a xeen tetz u tostiixhe' vatz q'anal, tan ma'tik toksat chajnaj xamal, tan va'lik chit taq'b'u che'v. As txaklik ok u Lu'e' k'atz chajnaj ti' ileeat ok tib' vatz u xamale'.
43018019	As ich'oti ve't viq'esal oksan iyol tenam vatz Tiixh itzi' u Jesús ti' uva' ab'il unq'a ichusulib' Aake', as ab'iste chusb'al nik ichus Aak te chajnaj.
43018020	As ech tal ve't Aak ile': —As vatz unq'a uxhchile' skajayil kat yolonkat in. As kat chusun in tulaj unq'a atinb'ale' tetz nachb'al Tiixh, as vatz u tostiixhe', as tu uve' nimolkat tib' unq'a uxhchile'. As ye' atixoj unmuj umaj yol vatz unq'a uxhchile'.
43018021	¿As kam q'i uve' nach'oti sve? Pet ab'i te unq'a uxhchile' uve' kat ab'in vunyole'. As tuk tale' kam kat vala, tan ootzimale' sta'n,— ti'k Aak.
43018022	As tul kuxh tal u Jesús u yole', as ul itz'icho'k uma'l u xeen tetz u tostiixhe' q'ab' jaq' ivatz Aak. As ech tal naj ile' te Aak: —¿Ma ech atzaq'b'et viq'esal oksan iyol tenam vatz Tiixh eche' uve'?— ti'k naj.
43018023	As ech tal ve't Aak ile': —Asoj va'lexh kat vala, as etaltaj sve. Pet asoj jit va'lexh kat vala, as ¿kam q'i uve' nu kuxh aq'os in?— ti'k Aak.
43018024	As tal ve't u Anás uva' la eq'ol b'en Aak vatz u Caifás, viq'esal oksan iyol tenam vatz Tiixh. As qitzelik ib'en ve't Aak ta'n chajnaj.
43018025	As antelik kuxh txaklik ok u Lu'e' vatz u xamale' ti' ileeat tib'. As ech tal ve't uma'l u uxhchil ile' te naj: —¿Ma jit axh ichusulib' u naje'?— ti'k u uxhchile'. As ech tal ve't u Lu' ile': —Ye'le, jit ine',— ti'k naj.
43018026	As uma'l vik'am iq'esal oksan iyol tenam vatz Tiixh uva' tatinik tib' tuk' u naje' uve' itzok'e'l u Lu'e' vixikine', as ech tal ve't naj ile' te u Lu'e': —¿Jit kol vil axh q'a tuk' u naje' xo'l u chikoe'?— ti'k u naje'.
43018027	As teesa ve't tib' u Lu'e' k'atz u Jesús titoxpa. As b'ex oq'oj ve't u pele'xhe'.
43018028	As ku'saj chittu', as eq'ol el tzan u Jesús tikab'al u Caifás ti' ib'en Aak tu vikab'al u b'anol ivatz u ijlenaale'. Pet nik tal unq'a iq'esal unq'a tename' uva' ye' la iyansa tib' chajnaj jaq' u nimla q'iie' uva' pascua. Esti'e' jit ok chajnaj tu vikab'al u b'anol ivatz u ijlenaale', aq'al uva' la uch itx'a'n chajnaj tu u nimla q'iie'.
43018029	As el ve't ch'u'l u Pilato vatz chajnaj. As ech tal ve't naj ile': —¿Kam ipaav u naje' q'i?— ti'k naj.
43018030	As ech tal ve't chajnaj ile': —As b'a'n koj itxumb'al naj, as ye'l naje' la qaq' ve't ok tzan savatz,— ti'k chajnaj.
43018031	As ech tal ve't u Pilato ile': —Eteq'otaj b'en naj. As eb'antaj isuuchil naj sexo'l tuk' veleye',— ti'k naj. As ech tal ve't unq'a iq'esal unq'a tenam ile': —Ye'xhkam at tu kuq'ab' ti' kub'anat isuuchil umaj naj ti' ikame',— ti'k chajnaj.
43018032	As kat chit b'ex ib'an u yole' uva' ma'tik talat u Jesús ti' uva' la pal unq'a uxhchile' stuul uva' kam ikam Aak la kami.
43018033	As q'aavik ok u Pilato tu u kab'ale'. As imolo ve't naj u Jesús. As ech tal ve't naj ile' te Aak: —¿Ma axh u tijlenaal unq'a tiaal Israel?— ti'k u Pilato.
43018034	Ech tal ve't Aak ile': —¿Ma axh kuxh ni alon sajunal? ¿Pet moj ab'il kat alon see svi'?— ti'k Aak.
43018035	As ech tal ve't u Pilato ile': —¿In kol tiaal Israel q'a? ¿Kam kat ab'ana? Tan a' unq'a amoole' uve' kat aq'on ok tzan axh sunvatz, tuk' unq'a iq'esal oksan iyol tenam vatz Tiixh,— ti'k u Pilato.
43018036	Ech tal ve't u Jesús ile': —As jit vatz tx'ava'illa txumb'ale' u vijle'me' ti' vilat isuuchil u tename'. As ech koje', as la ixe'tisa vuntename' ch'a'o uve' ato'k sunk'atz, ti' uva' ye' la oksal ok in tiq'ab' unq'a iq'esal unq'a tename'. Pet jit'e'ch u vijle'me' uva' nunb'ane' ti' vilat isuuchil vuntename',— ti'k Aak.
43018037	As ech tal ve't u Pilato ile': —¿Ma axh ijlenaal b'a?— ti'k u Pilato. As ech tal ve't u Jesús ile': —An chite' uve' naale'. Esti'e' kat itz'eb' in as kat ul in vatz u tx'ava'e' ti' ul valat isuuchil u jikla yole'. As jank'al unq'a uxhchile' uve' at ve't u jikla yole' tu u taanxelale', as ninima vunyole',— ti'k u Jesús.
43018038	As ech tal ve't u Pilato ile': —¿Ab'iste u jikla yole' uve' naale'?— ti'k u Pilato. As tul kuxh tal naj u yole', as el ve't ch'u'l naj k'atz u Jesús. As ul ve't naj vatz unq'a iq'esal unq'a tename'. As ech tal ve't naj ile' te chajnaj: —Ye'l umaj ipaav u naje' nunleje'.
43018039	As chiannal ve't sete uva' la unchajpu el uma'l u preexhue' tu u nimla q'iie'. ¿Ma la esa' uva' la unchajpu u naje' uva' ni toksa tib' setijlenaalil?— ti'k u Pilato.
43018040	As jolol chit isik'in ve't unq'a tename'. As ech tal ve't ile': —¡Ye'l u naje' la achajpu! ¡Pet a' u Barrabás la achajpu!— ti'k unq'a tename'. As tul elq'om u Barrabás.
43019001	As tal ve't u Pilato iq'ospu u Jesús ta'n tz'u'm.
43019002	As ipaatx'u ve't unq'a sole' uma'l u ch'i'x koroona. As taq' ve't je' chajnaj ti' ivi' Aak. As toksa ve't ok chajnaj uma'l u mura't oksa'm ti' Aak ti' itze'lel Aak.
43019003	As ech tal ve't chajnaj ile' te Aak: —¡Keche, pap, axh u tijlenaal unq'a tiaal Israel!— ti'k unq'a sole' tal te Aak ti' itze'lel Aak. As tul itz'ich chajnaj ivatz Aak.
43019004	As el ve't ch'u'l u Pilato unpajte. As ech tal ve't naj ile': —Tuk veq'o el tzan naj sevatz, ti' uva' la pal ex stuul uva' ye'l umaj ipaav naj nunleje',— ti'k u Pilato.
43019005	As eq'ol ve't el tzan u Jesús ti' ik'uchax vatz unq'a tename'. Atik ve't je' u ch'i'x koroona ti' ivi' Aak. As atik ve't ok u mura't oksa'me' ti' Aak. As ech tal ve't u Pilato ile' te unq'a tename': —Il naj ila'. As ex la ilon kam la etulb'e naj,— ti'k u Pilato.
43019006	As tul til ve't unq'a iq'esal oksan iyol tenam vatz Tiixh tuk' unq'a xeen tetz u tostiixhe' u Jesús, as taq' ve't je' chajnaj tuul ivi'. As ech tal ve't chajnaj ile': —¡Yatz'poj naj vatz u kuruse'! ¡Yatz'poj naj vatz u kuruse'!— ti'k chajnaj. As ech tal ve't u Pilato ile': —Sunvatz as ye'l ipaav naj ati. Asoj ex la alon, as eteq'otaj naj. As eyatz'taj naj vatz u kuruse',— ti'k naj.
43019007	As ech tal ve't unq'a iq'esal unq'a tenam ile': —At uma'l u tzaq'it uva' nimamal sqa'n. As a' ni tale' uva' la kam u naje', tan ti' uva' ni toksa tib' naj iK'aol u Tiixhe',— ti'k chajnaj.
43019008	As tul tab'i ve't u Pilato u yole', as aal chit xo'v ve't naj.
43019009	As q'aavik ve't ok naj tu kab'al unpajte tuk' u Jesús. As ech tal ve't naj ile' te Aak: —¿Katil tzaanajkat axh?— ti'k naj. As jit tal u Jesús umaj yol te naj.
43019010	As ech tal ve't u Pilato ile' unpajte: —¿Kam q'i ye' nak'ulb'e in? ¿Ma ye' ootzimal a'n uva' at tunq'ab' ti' unchajput axh as ti' vaq'at je' axh vatz u kuruse'?— ti'k naj.
43019011	As ech tal ve't u Jesús ile': —Ye' koj kat aq'ax see ta'n vunB'aale' uva' at tu almika', as ye'l eetze' ta' svi'. Esti'e' uva' ye' la lejon vapaave' ti' vipaav u naje' uva' kat aq'on ok in see,— ti'k Aak.
43019012	As tul tab'i ve't u Pilato viyol u Jesús, as xe't ichuk ve't naj txumb'al ti' ichajpul Aak. As aal chit taq' ve't je' unq'a iq'esal unq'a tename' tuul ivi' ti' isik'ine'. As ech tal ve't chajnaj ile': —¡Asoj tuk achajpu el u naje', as jit k'ulel tib' ayol tuk' u qijlenaale' tu u Roma, tan ab'il umaj uva' la toksa tib' ijlenaalil vatz u qijlenaale' as ni teesa naj iq'ii u qijlenaale'!— ti'k chajnaj.
43019013	As tul tab'i u Pilato viyol chajnaje', as teq'o ve't el tzan naj u Jesús unpajte. As xoneb' ve't naj tu vixhiilae' uve' nikat ib'ankat naj isuuchil unq'a preexhue' vatz u q'anale' uva' lemelik ku' k'ub' vatz uva' Gábata ib'ii tu yolb'al hebreo.
43019014	As ech kuxh ve't q'ejal u xeem q'iie' tu u nimla q'iie' uva' pascua. As tul ma'tik ichaq'aan ve't q'ii, as ech tal ve't u Pilato ile' te unq'a iq'esal unq'a tiaal Israel: —¡Il vetijlenaal ila'!— ti'k naj.
43019015	As aal chit taq' ve't je' chajnaj tuul ivi' ti' isik'ine'. As ech tal ve't chajnaj ile': —¡Eq'oloj naj! ¡Eq'oloj naj! ¡As yatz'poj naj vatz u kuruse'!— ti'k chajnaj. As ech tal ve't u Pilato ile': —¿Ma a' netale' uva' la val iyatz'pu vetijlenaale' vatz u kuruse'?— ti'k naj. As ech tal ve't unq'a iq'esal unq'a nachol Tiixh ile': —¡Ye'l uma'toj qijlenaal ti' u ijlenaale' tu u Roma uva' César!— ti'k chajnaj.
43019016	As tul tab'i ve't u Pilato u yole', as taq' ve't ok naj u Jesús te chajnaj. As teq'o ve't chajnaj Aak ti' iyatz'pu vatz u kuruse'.
43019017	As ijamal ve't u kuruse' ta'n u Jesús tul el ch'u'l Aak ti' ib'en ta'n chajnaj tu u atinb'ale' uva' «Tatinb'al B'ajil K'o'n» ch'elel. As Gólgota ib'ii tu yolb'al hebreo.
43019018	As tzitzi' aq'pikkat je' Aak vatz u kuruse'. As je' ve't ka'va't unq'a naj vatz ka'va't unq'a kuruse': uma'l naj je' tiseb'al Aak; as uma't naj timax Aak.
43019019	As tal ve't u Pilato itz'ib'al ka'l unq'a tz'ib' vatz uma'l u tal aq'en uva' ech nik tal ile':, ti'k u yole' uva' kat aq'ax je' tivi' u kuruse'.
43019020	As ye' saach unq'a tiaal Israel sik'len u tz'ib'e', tan najlik kuxh ixo'l u Jerusalén tuk' u atinb'ale' uve' je'kat u Jesús vatz u kuruse'. Tu oxva'l yolb'al tz'ib'alkat: tu hebreo, tu latín, as tuk' tu griego.
43019021	As ech tal ve't unq'a iq'esal oksan iyol tenam vatz Tiixh ile' te u Pilato: —Ye' koj kat aal itz'ib'ale' uva' qijlenaal u Jesús. Pet a' koj kat aal itz'ib'ale' uva' ni toksa tib' naj ijlenaalil,— ti'k chajnaj.
43019022	Ech tal ve't u Pilato ile': —Ye'le, tan kam uve' kat val itz'ib'ale' as ye' la uch ijalpul ve'te',— ti'k naj.
43019023	As tul oleb' ve't unq'a sole' ti' ije' u Jesús vatz u kuruse', as ijatx ve't chajnaj u toksa'm Aake' svatzaj. As kajva'l elkat u toksa'm Aake' stuul, tan junun ib'en ve't vatz chajnaj. As teq'o tzan chajnaj uma't u chelkin toksa'm Aak uva' ye'l itz'isb'al atike,
43019024	tan ech tal ve't chajnaj ile' svatzaj: —Ye' la ib'ane' uva' la kujatx sukuvatz. Pet tuk kub'an uma'l u tx'akiib'. As ab'iste o' uva' la tx'akon, as o' la eq'on,— ti'k unq'a sole'. As a' chite' b'ex ib'ana uva' tz'ib'amal kan uva' ech ni tal ile': Kat ijatx chajnaj u voksa'me' svatzaj. As kat itx'ak tib' sti', ti'k u yole'.  As a' chite' kat ib'an unq'a sole'.
43019025	As txaklik ve't vitxutx u Jesús k'atz u kuruse' tuk' u titz'in vitxutx Aake' uva' Ma'l ib'ii, u tixqel u Cleofas, as tuk' uma't u Ma'l uva' tzaanaj tu u tenam uva' Magdala.
43019026	As isaji ve't b'en u Jesús vitxutxe' tuk' uma'l vichusulib'e' uve' k'ulik chit tib' iyol Aak stuk'. As ech tal ve't Aak ile' te vitxutxe': —A' ve't unch'exele' vunchusulib'e' la ib'ane',— ti'k Aak.
43019027	As ech tal ve't Aak ile' te vichusulib'e': —A' ve't atxutxe' vuntxutxe' la ib'ane',— ti'k Aak. As an chit tu u q'iie' ik'ul ve't ok vichusulib' Aake' vitxutxe' tu vikab'ale'.
43019028	As ootzimalik ta'n u Jesús uva' b'iitik kuxh itzojpisat Aak jank'al uve' ul ib'an Aak. As ech tal ve't Aak ile': —Nitzaj untzi',— ti'k Aak. As b'ex ib'an u yole', uva' tz'ib'amal kan ti' Aak.
43019029	As atik uma'l u xhaalo uva' noonalike ta'n k'ayla ta'l uuva. As tak'sa ve't unq'a sole' uma'l u patxkin k'oo. As taq' ve't je' chajnaj titzi' Aak ta'n uma'l u q'ab' tze', uva' hisopo ib'ii.
43019030	Tul ma'tik tuk'at Aak u k'ayla ta'l uuvae', as ech tal ve't Aak ile': —¡Kat tzojpiy ve'te' skajayil!— ti'k Aak. As ivich'q'u ve't tib' ivi' Aak. Taq' ve't ok Aak u taanxelale' te u Tiixhe'. As kam ve't Aak.
43019031	As ijaj ve't unq'a iq'esal unq'a tename' b'a'nil te u Pilato uva' la b'en vuch'poj unq'a ikux unq'a naje' uva' atik je' vatz unq'a kuruse', aq'al uva' oora kuxh la kami, tan ech ve't q'ejal u xeem q'iie' tu u nimla q'iie' uva' pascua. As la eesal ku' tzan unq'a kamnaje' vatz u kuruse' uva' nik tale', tan ye' la uch ikaa vatz u kuruse' tu u xeem q'iie'. As nimla yolik chit u xeem q'iie' te chajnaj tu u nimla q'iie'.
43019032	As ichaj ve't b'en u Pilato unq'a sole'. As b'axel kat vuch'pu toj uma'l naj. As vuch'pu ve't u toj uma't naj uva' atik je' vatz unq'a kuruse' txala u Jesús.
43019033	As tul oon ve't unq'a sole' k'atz Aak, as jit ivuch' ve't chajnaj u toj Aake', tan til chajnaj uva' ma'tik ikam ve't Aak.
43019034	Pet itoq' ve't je' uma'l u sol u txala tuul Aake' ta'n uma'l u jutz' vi' ch'ich'. As yak kuxh el ve't ch'u'l kaj tuk' a' txala tuul Aak.
43019035	As ine' ilon kam uve' kat ib'an u Jesús. As ni val ve't isuuchil sete, tan an chite' uve' ni val sete. As ootzimal sva'n uva' jik chit ni vale', aq'al uva' la ek'ujb'a' ek'u'l ti' u Jesús,
43019036	tan eche' ib'an kuxh koj. Pet a'e' b'ex ib'ana uva' tz'ib'amal kan uva' ech ni tal ile': Eche' la koj vuch'pu umaj vib'ajil u jikla uxhchile', ti'k u yole'.
43019037	As ech ni tal uma't u yol ile': La til unq'a tename' uma'l u uxhchil uva' ma't qoplu u txala tuule' ta'n ch'ich', ti'k u yole'.
43019038	As tul ma'tik ikam ve't u Jesús, as b'ex ijaj ve't u Xhu'l u aa Arimatea b'a'nil te u Pilato ti' teq'ol vichi'ol u Jesús, tan nimamalik u Jesús ta'n u Xhu'le'. As ye' nikat tal tib' naj, tan nikat ixo'v naj vatz unq'a imoole' uva' iq'esal unq'a tename'. As tal ve't u Pilato te unq'a isole' uva' la uch taq'ax vichi'ol u Jesús te u Xhu'le'. As b'ex teq'o ve't ku' tzan u Xhu'le' vichi'ol Aake'.
43019039	As antik u Nicodemo uva' b'ex q'elun u Jesús aq'b'al, as ul ve't naj tuk' uma'l u tx'umtx'ulla tz'akab'al uva' mirra ib'ii kamal viinqil aalmo talal, tan yuelik tib' u mirra tuk' uma't u tz'akab'al uva' áloe.
43019040	As teq'o ve't chajnaj vichi'ol u Jesús. As toksa ve't chajnaj u tx'umtx'ulla tz'akab'ale' sti'. As ib'och ve't chajnaj tu ka'l unq'a b'a'nla ixb'u'j, tan ech chit nib'an unq'a tiaal Israel ti' imujat unq'a ikamnaje'.
43019041	As atik chiko k'atz u atinb'ale' uve' aq'pikkat je' u Jesús vatz u kuruse'. As atik uma'l u jul tzitzi' uva' a'n k'otike uva' ye'xnik mujlu umaj kamnaj stuul.
43019042	As tzitzi' imujkat chajnaj u Jesús, tan ti' uva' aalik ixe't ve't u xeem q'iie' tu u nimla q'iie' uva' pascua as najlik kuxh u jule' uve' kamkat Aak.
43020001	As b'iitik chit isajb'e' tu u b'axa q'iie' tu u xhemaanae', as b'en ve't u Ma'le' uve' tzaanaj tu u tenam uva' Magdala k'atz u jule' uva' mujlukat u Jesús. Tul oon ve't ixoj tzi' u jule', as til ve't ixoj uva' ma'tik teesal ve't u sivane' tzi' u jule'.
43020002	As q'ax ib'en ve't ixoj. As b'ex tal ve't ixoj te u Simón uva' Lu' as te uma't vichusulib' Aake' uve' k'ulik chit tib' iyol Aak stuk'. Ech b'ex tal ixoj ile': —¡Kat b'ex eq'olyu vichi'ol u Kub'aal Jesús tu u jule'! As ye' qootzaj katil b'ex aq'axojkat,— ti'k ixoj.
43020003	As el ve't ch'u'l u Lu'e' tuk' uma't vichusulib' Aake'. As b'ex ve't chajnaj tzi' u jule'.
43020004	Va'lik chit tooje'l chajnaj ti' ib'ene'. As pal chit tooje'l vimool u Lu'e', tan naj oon b'axa tzi' u jule'.
43020005	As k'oeb' naj ti' tilat ok tu u jule'. As jit ok naj. As a' kuxh ve't unq'a maantae' tilo'k naj uva' atik kan uve' b'ochlukat u Jesús.
43020006	As tul oon ve't u Simón uva' Lu', as yakik ok naj tu u jule'. As til ve't naj u maantae' uva' atik kan
43020007	tuk' u su'te' uve' b'ochlukat vivi' u Jesús. As va'len b'alq'umalikkat ve't kan u su'te'.
43020008	As ok ve't vimool u Lu'e' uva' oon b'axa tzi' u jule'. As tul til naj uve' ye'lik ve't u Jesús tu u jule', as yak kuxh inima ve't naj uva' ma'tik tul taama Aak,
43020009	tan ye'xnik pal chajnaj stuul ti' uve' tz'ib'amal kan uva' la ul taama u Jesús unpajte.
43020010	As q'aav ve't ka'va'l vichusulib' Aake' k'atz unq'a imoole'.
43020011	As b'iilik kuxh stuul, as oon ve't u Ma'le' uve' aa Magdala tzi' u jule' unpajte. As va'lik chit toq' ixoj. As tul nikat toq' ixoj, as k'oeb' ve't ixoj ti' isajit ok tuul u jule'.
43020012	As til ve't ok ixoj ka'va'l unq'a ángel uva' va'lik chit ipolal unq'a toksa'me'. Xonlik uma'l u ángel vi' u sivane' uve' atikkat b'en ivi' u Jesús. As xonlik uma'te uve' atikkat b'en u toj Aake' tu uve' mujlukat Aak.
43020013	As ech tal ve't unq'a ángel ile' te u Ma'le': —¿Ixoj, kam nooq'le?— ti'k unq'a ángel. Ech tal ve't u Ma'l ile': —Ni voq'e', tan ti' uve' kat eq'oliy ve't u Kub'aal Jesús. As ye' vootzaj katil kat eq'olkat,— ti'k ixoj.
43020014	As tul kuxh tal ixoj u yole', as isuchq'i tib' ixoj. Til ve't ixoj uva' txaklik ve't ok u Jesús k'atz ixoj. As jit texhla ixoj Aak.
43020015	As ech tal ve't Aak ile': —¿Ixoj, kam nooq'le? ¿Ab'il nachuke'?— ti'k Aak. Ech tal ve't ixoj ile': —Pap, asoj axh kat eq'on, as al sve katil b'ex aaq'kat. As la b'en veq'o,— ti'k ixoj, tan kamal u xeen tetz unq'a chikoe' u naje' uva' nik tal ixoj.
43020016	As ech tal ve't u Jesús ile': —¡Ma'l!— ti'k Aak. As isuchq'i ve't tib' ixoj. As ech tal ve't ixoj ile' tu yolb'al hebreo: —¡Raboni!— ti'k ixoj. As a' isuuchil u yole' Raboni uva' Chusul qetz tu kuyolb'al.
43020017	As ech tal ve't u Jesús ile': —Chajpu in, tan ye' b'enoj in k'atz vunB'aale'. Pet kuxh al te unq'a eetz chusulib'e', tan b'en ve't in k'atz vunB'aale' uva' eB'aal, as vunTiixhe' uva' eTiixh,— ti'k Aak.
43020018	As b'ex ve't ixoj unpajte k'atz unq'a tetz chusulib'e'. As b'ex tal ve't ixoj uva' ma'tik tilat ixoj Aak. As tal ve't ixoj kam uva' kat tal Aak te ixoj.
43020019	As an chit tu u b'axa q'iie' tu u xhemaanae', as molik ve't tib' unq'a ichusulib' Aake' tul uva' ma'tik itz'otin ve'te'. As kolimalik u kab'ale', tan nikat ixo'v chajnaj vatz unq'a iq'esal unq'a tename'. As ul ve't u Jesús txakeb'oj xo'l chajnaj. As ech tal ve't Aak ile': —As b'a'noj etatin sevatzaj sekajayil,— ti'k Aak.
43020020	As tul tal Aak u yole', as ik'uch ve't Aak viq'ab'e' tuk' u txala tuule' te chajnaj. As va'lik chit itxuq'txun ve't chajnaj tul til chajnaj Aak.
43020021	As ech tal ve't Aak ile' te chajnaj unpajte: —A' vib'a'nil u Tiixhe' la atin sexo'l. As tuk unchaj b'en ex ti' talax vunyole' eche' kat ib'an u Kub'aal Tiixhe' sve, tan kat ichaj tzan in Aak ti' talax viyole' sexo'l,— ti'k u Jesús.
43020022	As tul tal u Jesús u yole', as ixuli b'en Aak vixeve'. As ech tal Aak ile': —Ek'ultaj u Tiixhla Espíritu,
43020023	tan ab'il uva' la etal isotz ipaav, as la sotz ipaav. Pet ab'il uva' ye' la etal isotz ipaav, as ye'l ipaav la sotzi,— ti'k Aak te unq'a ichusulib'e'.
43020024	As u Maxh uva' Xu'm ch'elel uva' atik ok xo'l kab'laval unq'a ichusulib' u Jesús, as ye'lik naj tul ik'uch tib' u Jesús xo'l unq'a ichusulib'e' b'axa.
43020025	As tul ul ve't naj, as ech tal ve't ok unq'a imool naj ile' ste: —Kat qillu ve't u Kub'aal Jesús,— ti'k chajnaj. As ech tal ve't u Maxh ile': —Lanal vil u tokeb'al unq'a laavuxhe' tu viq'ab'e', as lanal voksa u vi' unq'ab'e' stuul as tuk' u txala tuul Aake' uve' qopel, as a'n la unnimae',— ti'k naj.
43020026	As ech vaaxit q'ii stuul, as jupik tib' unq'a ichusulib' u Jesús tu u kab'al unpajte. As atik u Maxhe' xo'l chajnaj. As aat kuxh til chajnaj uva' txaklik ve't ok Aak xo'l chajnaj. As ech tal ve't Aak ile': —A' vib'a'nil u Tiixhe' la kaa sexo'l,— ti'k Aak.
43020027	As ech tal ve't Aak ile' te u Maxhe': —Oksa u vi' aq'ab'e' tu uve' k'axb'inale. As oksa vi' aq'ab'e' tu u txala vuule' unpajte. As ye' kuxh ka'kab'in aama. Pet k'ujb'a' ak'u'l svi',— ti'k Aak.
43020028	As ech tal ve't u Maxh ile': —Kub'aal Jesús, as axhe' vunTiixhe',— ti'k naj.
43020029	As ech tal ve't u Jesús ile': —Katnal chit eel in, Maxh. As a'n kat anima ve't in. Pet achveb'al chit unq'a uxhchile' uve' k'uxh ye' kat til in, as ninima ve't in,— ti'k Aak.
43020030	As nimatel unq'a k'uchb'al tetz u tijle'm u Jesús kat ik'uch vatz unq'a ichusulib'e'. As ye'xhkam tz'ib'amal kan tu u u'uje'.
43020031	Pet jank'al unq'a vi'la' uva' tz'ib'amal kan, as kat tz'ib'al kan ti' uva' la kuk'ujb'a' kuk'u'l ti' u Jesús uva' Aak u Cristo, viK'aol u Tiixhe'. As esti'e' uva' at ve't kutiichajil k'atz u Tiixhe' tuk' vib'ii Aake', asoj k'ujle'l kuk'u'l ti' Aak.
43021001	As xamtik ve't stuul, as ik'uch ve't tib' u Jesús vatz unq'a ichusulib'e' unpajte tzi' u mar uve' Tiberias ib'ii. As tul ik'uch ve't tib' Aak te chajnaj,
43021002	as k'ulik tib' u Simón uva' Lu', tuk' u Maxh uva' Xu'm ni talpe', tuk' u Natanael uva' aa Caná uva' echen tu u Galilea, tuk' ka'va't vik'aol u Zebedeo, as tuk' ka'va't unq'a ichusulib' Aake' unpajte.
43021003	As ech tal ve't u Lu' ile' te chajnaj: —Ma't in ti' untxeyat txay,— ti'k naj. Ech tal ve't unq'a imool u Lu' ile': —La b'en o' see',— ti'k chajnaj. As b'en ve't chajnaj ti' naj. As ok ve't chajnaj tu uma'l u barco. As uma'l chit aq'b'al chajnaj ti' itxeyat txay. As jit oleb' chajnaj ti' itxeyat umaj txoo.
43021004	As tul aalik isajb'u ve'te', as aat kuxh til chajnaj uva' txaklik ve't u Jesús tzi' u mar. As jit texhla chajnaj Aak.
43021005	As ech tal ve't b'en Aak ile' te chajnaj: —Keche, vitz'in vatzik, ¿ma at echb'ub'al uva' la vechb'u?— ti'k Aak. —Ye'xhkam ati,— ti'k chajnaj.
43021006	As ech tal ve't b'en Aak ile' te chajnaj: —Etaq'taj b'en u k'ache' tiseb'al u barco, tan tzitzi' la elejkat txoo,— ti'k Aak. As ib'an chajnaj kam uve' tal Aak. As tul teq'o ve't je' tzan chajnaj u k'ache', as eche' nikat koj toleb' ve't chajnaj ti' teq'ot je' tzan u k'ache' tuk' unq'a mama'la chaj txaye' xe' u a'e'.
43021007	As yolon ve't u chusulib'e' uva' k'ulik chit tib' iyol Aak stuk'. As ech tal ve't ok naj ile' te u Lu'e': —¿Kam q'i? ¡Tan a' u Kub'aal Jesús vil!— ti'k naj. As tul tab'i ve't u Simón uva' Lu', as il kuxh toksat ve't naj u toksa'me', tan eesamalik u toksa'm naje' sta'n. As isuti ve't tib' naj xe' u a'e' ti' toon k'atz u Jesús.
43021008	Pet ech koj unq'a imool u Lu'e', tan q'oon kuxh tel ch'u'l chajnaj tuk' u barco, tan najlik u barco tzi' u a'e'. As kamal kajva'l kuxh k'a'j atik ok u barco tzi' u a'e'. As tzujumal tel ch'u'l u k'ache' ib'an chajnaj, tan noonalik chit ve't u k'ache' ta'n unq'a txaye'.
43021009	As tul el ve't ch'u'l chajnaj tu u barco, as til ve't chajnaj uva' atik ve't txa' xamal tzi' u a'e'. As atik je' uma'l u txay vi' u txa' xamale'. As atik ka'l unq'a paan sk'atz.
43021010	As ech tal ve't u Jesús ile': —Eteq'otaj tzan ka'vo'j unq'a txaye' uve' a'n kat etxeya,— ti'k Aak.
43021011	As je' ve't u Simón uva' Lu' tu u barco. As b'ex iqini ve't el tzan naj u k'ache' uve' noonalik ta'n unq'a nimla chaj txaye', tan oxlaval ivaaxajk'alal (153) unq'a txaye' atik ok tu u k'ache'. As ye'l u k'ache' kat rat'mi jaq' talal unq'a txaye'.
43021012	As ech tal ve't u Jesús ile': —Si'unaj. Etzujb'etaj etib',— ti'k Aak. As eche' ab'iste koj umaj unq'a ichusulib' Aake' ch'otin ste uva', «¿Ab'iste axh q'i?» ti'k koj chajnaj. Pet atik ve't sk'u'l chajnaj uva' a'ik u Kub'aal Jesús.
43021013	As itxey u Jesús u paane'. As ijatx ve't Aak xo'l chajnaj. As echat chit ib'an Aak ti' u txaye' unpajte.
43021014	Tan itoxpa uve' ik'uchat tib' Aak vatz unq'a ichusulib'e', tan ma'tik tul taama Aak.
43021015	As tul b'a'nxi itx'a'n chajnaj, as ech tal ve't u Jesús ile' te u Simón uva' Lu': —¿Simón, ik'aol Jonás, ma xo'n in see ti' unq'a amoole'?— ti'k Aak. Ech tal ve't u Lu' ile': —Kano, Pap, ootzimale' a'n uva' xo'n axh sve,— ti'k naj. As ech tal ve't Aak ile': —Loch unq'a niman vetze'. As ech axeaate' eche' ixeep unq'a talaj kaneero'e',— ti'k Aak.
43021016	As ech tal ve't u Jesús ile' tika'pa: —¿Simón, ik'aol Jonás, ma xo'n in see?— ti'k Aak. Ech tal ve't u Lu' ile': —Kano, Pap, ootzimale' a'n uva' xo'n axh sve,— ti'k naj. Ech tal ve't u Jesús ile': —As la eel unq'a niman vetze'. As ech axeaate' eche' ixeep unq'a kaneero'e',— ti'k Aak.
43021017	As ech tal ve't u Jesús ile' titoxpa: —¿Simón, ik'aol Jonás, ma xo'n in see?— ti'k Aak. As txumun ve't taama u Lu'e', tan ti' uva' ich'oti Aak te naj titoxpa ti' uva' ma xo'n Aak te naj. As ech tal ve't naj ile': —Pap, ootzimal chite' a'n skajayil. As ootzimale' a'n uva' xo'n axh sve,— ti'k naj. As ech tal ve't u Jesús ile': —Loch unq'a niman vetze'. As ech axeaate' eche' ixeep unq'a kaneero'e'.
43021018	As jik chit tuk val see, tan tul uva' txulnalik axh, as kat achab'a ajik'at xe' avuul ta'n vak'alb'ale'. As k'uxh katil kuxh kat aalkat ab'ene' as a' kat b'enkat axh tzitzi'. Pet tul la q'esb'u ve't axh, as la oon ve't uma'l u q'ii uva' la aaq' ve't el aq'ab'. As va'len la k'alon ve't xe' avuul. As la eq'ol ve't b'en axh katil uva' ye' la asa'kat ab'ene',— ti'k Aak tal te u Lu'e'.
43021019	As tal ve't u Jesús unq'a yole' ti' ik'uchat ve't te u Lu'e' uva' kam ikam naj la kami ti' toksal iq'ii u Tiixhe'. As tul kuxh tal u Jesús unq'a yole', as ech tal ve't Aak ile' unpajte: —Aq' yak'il ti' uva' ni val see,— ti'k Aak.
43021020	As isuchq'i ve't tib' u Lu'e'. As til ve't naj uma't vimoole' uva' xekik ti' u Jesús. As a' u chusulib'e' uva' k'ulik chit tib' iyol Aak stuk'. As naje' uva' atik ok ivi' tzi' taama Aak tul nik itx'a'n chajnaj tuk' Aak. As naje' ch'otin te Aak ab'iste u naje' uva' la k'ayin Aak.
43021021	As tul til u Lu'e' u naje', as ich'oti ve't naj te u Jesús. As ech tal u Lu' ile': —¿Pap, kam tuk ib'an u naje' q'i?— ti'k naj.
43021022	Ech tal ve't Aak ile': —Ine' ta' ti' naj. Tan asoj la vale' uva' latel itx'eb' in naj ti' u vuleb'ale', as ine' ta' la alon. As ye' eetz ti' naj. Pet aq' yak'il ti' uva' kat val see,— ti'k Aak.
43021023	Esti'e' ab'il ve't uma'l u yol ti' u chusulib'e' xo'l unq'a qitz'in qatzike' uva' ye'l naj la kam ve'te'. As jit'e'ch viyol u Jesús tala ti' u naje' uva' ye'l naj la kam ve'te'. Pet ta'n kuxh tal Aak uva': «Asoj la vale' uva' latel itx'eb' in naj ti' u vuleb'ale', as ye' eetz ti' naj,» ti'k Aak tala.
43021024	As ine' ta' in Xhun, vichusulib' u Jesús, uva' ni alon isuuchil u yole' ti' unq'a vee' kat vila. As ine' tz'ib'an tetz unq'a yola'. Esti'e' uva' ootzimal ve't seta'n uva' jik chit unq'a yole' uve' kat untz'ib'a kan ti' Aak.
43021025	As ye' saach unq'a vee' kat ib'an u Jesús. As la koj tz'ib'al kan unq'a vee' skajayil uva' ul ib'an Aak vatz u tx'ava'e', as ni vitz'a uva' ye' la tz'aj ve'te' vatz u tx'ava'e' ti' unq'a u'uje' uva' la tz'ib'al unq'a yole' stuul. An chite'.
44001001	As tul vaq' b'en u b'axa u'uje' see, pap Teófilo, as kat untz'ib'a b'en see ti' unq'a b'a'nile' skajayil uva' kat ul ib'an u Jesús as tuk' unq'a uva' ul ichus kan Aak xo'l unq'a tename'.
44001002	As kat b'ex ilej u q'iie' tul uva' kat eq'ol ve't je' Aak tu almika', tan ma'tik itzaq'tik kan Aak ta'n u Tiixhla Espíritu te unq'a apóstol uva' txaaelik ta'n Aak.
44001003	As tul ma'tik ikam Aak, as kat ik'uch ve't tib' Aak te chajnaj tu ka'viinqil q'ii, texhlal tetz uva' ma'tik tul taama Aak unpajte. As kat tal kan Aak isuuchil ti' u tename' uva' at jaq' u tijle'm u Tiixhe'.
44001004	As tul atik ve't Aak xo'l unq'a apóstol, as ech tal kan Aak ile' te chajnaj: —Ye'l ex la el ex tu u Jerusalén. Pet lanal etx'eb'e' uva' alel kan ta'n u Kub'aal Tiixhe', eche' uva' kat val sete,
44001005	tan xe' kuxh a'e' kat taq'kat ku' u Xhune' unq'a uxhchile'. Pet ech koj ex, tan ye' kuxh jatva't q'ii stuul la ok ve't u Tiixhla Espíritu tu vetaanxelale',— ti'k Aak.
44001006	As tul molik tib' u Jesús tuk' unq'a niman tetze', as ech tal ve't chajnaj ile' te Aak: —¿Pap, ma cheel la ooksa ve't u kutename' snimil ti' unjoltu unq'a tename' eche' uva' b'anik ta'n b'axa?— ti'k chajnaj.
44001007	As ech tal ve't u Jesús ile': —Jit etetze' uva' la etootzi jatu la ib'ane'. Pet ta'n u Kub'aal Tiixhe' ootzin tetz tuk' u tijle'me'.
44001008	As tul la ok u Tiixhla Espíritu tu vetaanxelale', as la ek'ul ve't etijle'm. As la epaxsa ve't u b'a'nla yole' svi' xo'l unq'a tename' tzitza' tu u Jerusalén, tu u Judea, as tuk' tu u Samaria. As lanal oon ex timoxtel u vatz tx'ava'e' skajayil,— ti'k Aak.
44001009	As tul kuxh tal u Jesús unq'a yole', as til ve't chajnaj ije' Aak tu almika'. As sotz ve't Aak tu uma'l u suutz'.
44001010	As antelik kuxh isajin je' unq'a uxhchile' ti' Aak tu almika', as aat kuxh til unq'a uxhchile' uva' txaklik ve't ok ka'va'l unq'a ángel sk'atz uva' va'lik chit ipolal unq'a toksa'me'.
44001011	Ech tal ve't unq'a ángel ile': —Ex aa Galilea, ¿kam uva' antel kuxh eka'yik je' tu almika'? Tan tuk uloj u Jesús vatz u tx'ava'e' unpajte. As kam chit ije' Aak kat etila tu almika' as echat chit tul Aak tuk uloj tika'pa,— ti'k unq'a ángel.
44001012	As tzaa ve't unq'a uxhchile' vi' u vitz uva' Olivos. As ul ve't tu u Jerusalén, tan kamal pok'o'chil i'l ixo'l u vitze' tuk' u Jerusalén.
44001013	As tul ok ve't unq'a niman tetz u Jesús tu u tename', as echik ije' chajnaj tika'v ichup u kab'ale' uva' nik ivatkat u Lixh, tuk' u Pi'l, tuk' u Maxh, tuk' u Bartolomé, tuk' u Mateo, tuk' u Jacobo uva' ik'aol u Alfeo, tuk' u Simón uva' Celote ch'elel, as tuk' u Judas uva' ik'aol uma't u Jacobo.
44001014	As tul nikat imol tib' unq'a apóstol tuk' unq'a ixoje', tuk' unq'a titz'in u Jesús, as tuk' u Ma'le' vitxutx Aake', as unvatzulik chit unq'a uxhchile' skajayil ti' inachat Tiixh.
44001015	Tu uma'l u q'ii, as kamal vajk'alal (120) unq'a niman tetz u Jesús uva' molik tib'. As txakpu ve't u Lu'e' xo'l unq'a tename'. Ech tal ve't ile':
44001016	—Vitz'in vatzik, kat chit b'ex ib'anlu ve't u yole' uva' tz'ib'amal kan uva' tal kan u David ta'n u Tiixhla Espíritu ti' u Judas uva' naj eq'on b'ey vatz unq'a uxhchile' uve' kat txeyon u Jesús.
44001017	As tul antik u Judas sukuxo'l. As antik naj atik tijle'm ti' u aq'one'.
44001018	As kat loq'pu uma'l u tx'ava' ti' u puaje' uva' kat ik'ul naj ti' u va'lexhe' uva' kat ib'an naj. As tul ma't ich'uyb'a't tib' naj, as jojel ib'en ve't naj tu tx'ava'. As q'ixmu ve't naj spok'o'ch. As motxik ve't el tzan u taq'itxa' naje'.
44001019	As pax ve't itzib'lal u yole' xo'l unq'a tename' tu u Jerusalén. Esti'e' oksal ve't Acéldama ti' u tx'ava'e' tu viyolb'al unq'a tename' tu u Jerusalén, tan a' ni tokkat u yole' uva' «loq'el ta'n ija'mil kajal,» ti'k u yole'.
44001020	As aal chit b'a'ne' uva' la chukax ich'exel u Judas, tan ech ni tal uma'l u yol ile' uva' tz'ib'amal kan tu Salmo: La kaaik kan tatinb'al naj. As ye'l umaj uxhchil la atin stuul, ti'k u yole'.  As ech ni tal uma't yol ile' ti' naj: La ok ve't uma't uxhchil sich'exel, ti'k u yole'.
44001021	Esti'e' techal chit la ok uma'toj naj sukuxo'l ti' talat isuuchil uva' kat ul taama u Jesús. As il ka'l unq'a naj ile' xekeltel sqi'.
44001022	As tul antik chajnaj xekik sqi' tul uva' siku' Aak xe' u a'e' ta'n u Xhune', as tul nik ixaan Aak sukuxo'l, as tul kat je' ve't Aak tu almika'. As il chajnaj ile' atiltel sukuxo'l cheel,— ti'k u Lu'e'.
44001023	As itxaa ve't chajnaj ka'va'l unq'a naj: uma'l naj Xhu'l uva' Barsabás as Justo ch'elel naj unpajte. As uma't naj Matías ib'ii.
44001024	As ech tal chajnaj ile' tul inach chajnaj Tiixh ti' ka'va'l unq'a naje': —Axhe' Kub'aal Tiixh uva' ootzin tetz unq'a qaanxelale' skukajayil, as b'an b'a'nil. K'uch sqe ab'iste ka'va'l unq'a naje' uva' txaael ve't s-a'n
44001025	ti' tok ve't sich'exel u Judas uva' kat taq' kan u tijle'me' ta'n u paasan tziile' ti' ib'en tu u choob'al paave',— ti'k chajnaj.
44001026	As ijaj ve't chajnaj itxumb'al te u Tiixhe' ti' ka'va'l unq'a naje' ti' uva' ab'iste naj la kaai. As a' u Matías kat kaa ve'te'. As ok ve't naj xo'l junlavat unq'a apóstol.
44002001	As tul ilej ve't u nimla q'iie' uva' Pentecostés, as k'ulik tib' unq'a niman tetz u Jesús. As vatzulik chit unq'a uxhchile' svatzaj.
44002002	As aat kuxh tab'i ve't unq'a uxhchile' ivulun iku' ch'u'l uma'l u vaa' eche' kajiq' tu almika'. As xo'veb'al chit ivulune' tul ok tu kab'ale' uva' xonlikkat unq'a uxhchile'.
44002003	As aat kuxh til unq'a uxhchile' ichee uma'l u vaa' eche' taq' xamal. As ipaxi ve't b'en tib' tiib'a unq'a uxhchile' sijununila.
44002004	As taq' ve't u Tiixhla Espíritu itxumb'al unq'a uxhchile' skajayil ti' iyolone'. As xe't ve't yolon tu ka't yolb'al, tan a' u Tiixhla Espíritu kat aq'on ste uva' la yolon tu unq'a yolb'ale'.
44002005	As nimal unq'a tiaal Israel uva' tzaanaj tulaj unq'a tename' skajayil as atik tu u Jerusalén tu u nimla q'iie', tan nik toksa taama ti' inachat Tiixh.
44002006	As tul vulun iku' ch'u'l tu almika' uva' eche' mam kajiq', as mama'la tename' imol ve't tib' sti'. As nikat isotz ve't ik'u'l unq'a tename', tan tab'i ve't unq'a tename' uva' nik iyolon ve't unq'a niman tetz u Jesús tu ka't unq'a yolb'ale' tetz junun unq'a tename'.
44002007	As sotz ve't ik'u'l unq'a tename'. As teq'o chit ve't taama. As ech tal ve't ile' svatzaj: —¿Jit kol aa Galilea unq'a naje' q'a uve' niyolone'?
44002008	¿As kam q'i uve' ni qab'i ve't iyolon chajnaj tu unq'a kuyolb'ale' uva' kat kuch'iiab'e?
44002009	Tan at uxhchil sukuxo'l uva' a' kat ch'iikat tu u Partia, tu u Media, tu u Elam, tu u Mesopotamia, tu u Judea, tu u Capadocia, tu u Ponto, tu u Asia,
44002010	tu u Frigia, tu u Panfilia, as tuk' tu u Egipto. As at uxhchil uva' a' tzaanajkat tu unq'a tename' tu u Africa uva' vatz b'en u Cirene, tuk' ka't unq'a uxhchile' uva' aa Roma uve' jejle'l ve't tzitza' uva' tiaal Israel tuk' unq'a uxhchile' uva' jit tiaal Israel uva' kat toksa tib' niman tetz u Tiixhe'.
44002011	As at uxhchil sukuxo'l uva' aa Creta tuk' unq'a aa Arabia. As ni qab'i iyolb'et chajnaj u kuyolb'ale' ti' talax isuuchil vib'a'nil u Tiixhe' uva' achveb'al chittu',— ti'k unq'a tename' svatzaj.
44002012	As kat teq'o ve't taama unq'a tename' skajayil. As sotz ve't ik'u'l. As ech tal ve't ka't unq'a uxhchil ile' svatzaj: —¿Kam ni tokkat uve' ni tuche'?— ti'k unq'a uxhchile'.
44002013	Pet ech koj unka't unq'a uxhchile', tan tze'leb'al kuxh ste. As ech nik tal ile': —Q'ab'areele' unq'a naje',— ti'k unq'a uxhchile'.
44002014	As txakeb' ve't u Lu'e' tuk' junlavat unq'a apóstol. As taq' ve't je' u Lu'e' tuul ivi'. Ech tal ve't ile': —Ex kumool tiaal Israel uva' tzi'a'n tzaanajkat ex tuk' ex uva' jejle'l ve't ex tzitza' tu u Jerusalén, etab'itaj u yole' uva' tuk val sete.
44002015	Tan ye'l o' q'ab'areel koj o' eche' uve' netale', as tul a'n b'eluval oora cheel q'ala'm.
44002016	Pet a' uva' ni tuche' uva' tz'ib'amal kan ta'n u q'ajsan tetz viyol u Tiixhe' uva' Joel, uva' ech ni tal ile':
44002017	«Ech la ib'an ile' tul uva' la b'en ilej unq'a q'iie' uva' a'n tule': Tan la vaq' ve't ku' tzan vunTiixhla Espíritu ti' unq'a tename' skajayil. As la tal ve't unq'a me'al ek'aole' vunyole'. As la til ve't unq'a txul aamae' unq'a vee' eche' vatzik'. As la vatzk'u ve't unq'a q'esla chaj aamae',
44002018	tan tu ve't unq'a q'iie', as la vaq' ku' tzan vunTiixhla Espíritu ti' unq'a niman vetze', ti' unq'a naje' tuk' unq'a ixoje'. As a'e' la alon ve't vunyole'.
44002019	As la unk'uch ve't unq'a k'uchb'al tetz u vijle'me' vatz u almika'e' uva' la teq'o ve't taama unq'a tename' sta'n. As la unk'uch ve't unq'a vee' uva' xo'veb'al chittu' vatz u tx'ava'e', as eche' kaj, tuk' xamal, as tuk' sib' uva' eche' suutz'.
44002020	As la tokin ve't ivatz u q'iie'. As la kajun ve't ivatz u ich'e', tul ye'xnaj ilej u q'iie' ti' u vuleb'ale', in uva' in veB'aale', tan xo'veb'al chit la ib'an tu u q'iie' uva' alel kan sva'n.
44002021	As la unq'alpue' unq'a uxhchile' uve' la ootzin in uva' in iTiixh,» ti'k u Tiixhe'.
44002022	Vitz'in vatzik, ex kumool uva' tiaal Israel, etab'itaj u yole' uva' tuk val sete, tan ootzimal seta'n uva' a' u Jesús, u aa Nazaret, uva' kat ik'uch u Tiixhe' u tijle'me' sukuxo'l, tan tuk' vib'a'nil u Jesús kat ib'ankat u Tiixhe' unq'a nimla b'a'nile' tuk' unq'a k'uchb'al tetz u tijle'm Aake' uva' kat teq'o taama unq'a uxhchile' sti'.
44002023	As tul a' u Jesús uva' kat etxeya. As kat etoksa ok tiq'ab' unq'a b'anol va'lexhe' eche' uva' k'ujlu kan ta'n u Tiixhe'. As kat etaq' je' vatz u kuruse'. As kat eyatz'a.
44002024	As an chit u Jesús kat eyatz'a uva' kat ul taama ta'n u Tiixhe'. As ye' kat oleb' u kamchile' sti', tan kat teesa ve't u Kub'aal Tiixhe' u Jesús tiq'ab' u kamchile'.
44002025	As kat itz'ib'a kan u David unq'a yole' ti' u Jesús tul ech tal ile': Nik vile' uva' at chit u Kub'aal Tiixhe' sunk'atz. As ye'xheb'il la xo'visan in, tan echen Aak tu vunseb'ale'.
44002026	As esti'e' uva' va'l chit ichiib' u vaanxelale'. As va'l chit unb'itz ta'n chiib'ichil. As k'ujle'l unk'u'l see' uva' axh la aq'on itiichajil vunchi'ole' unpajte.
44002027	As ye' la aaq' kan u vaanxelale' tu u atinb'ale' uva' atkat unq'a kamnaje'. As axh la b'anon uva' ye'l vunchi'ole' la q'eei, in uva' k'ujlu kan in a'n.
44002028	As alel sve a'n uva' at untiichajil la ib'ane', tan la ul vaama unpajte. Esti'e' uva' mama'la chiib'ichil at tu u vaanxelale', tan at chit axh sunk'atz ti' chit ib'ene', ti'k u yole' uva' itz'ib'a kan u David.
44002029	As, vitz'in vatzik, tuk val isuuchil sete kam uva' ib'an u q'esla kub'aale' uva' David: Tan kat kami; as kat mujli. As il vijulil ile' atiltel sukuxo'l cheel.
44002030	As q'ajsan tetz viyol u Tiixhe' u David. As atik sk'u'l u David uva' ma'tik talat kan u Tiixhe' ste uva' a' la ulkat u Cristo xo'l unq'a tiaal David. As la ok u Cristo ijlenaalil ti' u kutename' eche' uva' kat ib'an u David.
44002031	As tul ye'xnik ul u Cristo, as tal kan u David isuuchil unq'a yole', tan ik'uch ve't u Tiixhe' ste ti' uva' ye'l u taanxelal u Cristo la kaaik kan tu u atinb'ale' uva' atkat unq'a kamnaje'. Pet la ul taama Aak. As ye'l vichi'ol Aake' la q'eei tu tx'ava'e'.
44002032	As a' u Jesús uva' kat tulsa u Tiixhe' taama. As esti'e' ni qal isuuchil sete cheel,
44002033	tan kat eq'ol ve't je' u Jesús tu almika' tiseb'al u Tiixhe'. As a' u Kub'aal Tiixhe' kat aq'on u Tiixhla Espíritu te u Jesús eche' uva' alel kan ta'n Aak. As a' u Jesús kat aq'on ve't ku' tzan u Tiixhla Espíritu sqi'. As a'e' uva' netile' as netab'i cheel.
44002034	Tan k'uxh ye' kat je' ve't u David tu almika', as ech tal ve't aak ile': «Ech kat tal ve't u Kub'aal Tiixh ile' te vunB'aale': Xoneb'en tu vunseb'ale',
44002035	as la voksa ve't axh sb'ooq'olil ti' unq'a uxhchile' uve' ni ch'o'n taama see',» ti'k u David.
44002036	Esti'e' tuk val sete, jank'al ex uva' ex kumool tiaal Israel, palojtaj ex stuul uva' a' u Jesús uva' kat etal iyatz'pu vatz u kuruse', as a'e' u Cristo uva' kat ik'ujb'a' kan u Tiixhe'. As kuB'ooq'ole' u Jesús ta'n u Tiixhe',— ti'k u Lu'e'.
44002037	As tul tab'i ve't unq'a tename' viyol u Lu'e', as teq'o ve't taama skajayil. Ech tal ve't ile' te u Lu'e' tuk' te junlavat unq'a apóstol: —¿Qitz'in qatzik, kam la kub'an ve't cheel?— ti'k unq'a tename'.
44002038	As ech tal ve't u Lu' ile': —Ejalputaj vetxumb'ale'. As ku'ojtaj ex xe' u a'e' tuk' vib'ii u Jesucristo. As la sotz ve't vepaave'. As la ul ve't u Tiixhla Espíritu seti' uva' la taq' u Tiixhe' sete,
44002039	tan etetz ve'te' uva' alel kan ta'n u Tiixhe' uva' la taq' Aak sete. As tetz unq'a me'al ek'aole' tuk' unq'a uxhchile' uve' echen tu unjoltu unq'a tename', tan jank'al unq'a uxhchile' uva' la imolo u Tiixhe' ti' inimale', as tetze' unpajte,— ti'k u Lu'e'.
44002040	As nimatel yol nikat tal u Lu'e' xo'l unq'a tename' ti' ib'eyat ste. As ech tal ve't u Lu' ile': —Eteesataj el tzan etib' k'atz unq'a uxhchile' uva' va'lexh kuxh nib'ane',— ti'k u Lu'e'.
44002041	As jank'al unq'a uxhchile' uva' kat niman u yole' uva' kat tal u Lu'e', as kat ku' ve't xe' u a'e'. Kamal oxva'l mil tachul unq'a uxhchile' uva' kat ok ve't xo'l unq'a niman tetz u Jesús tu u q'iie'.
44002042	As nik inima ve't unq'a uxhchile' u chusb'ale' uva' nik ichus unq'a apóstol. As unvatzulik chit ve't vitxumb'ale' skajayil, tul nikat imol ve't tib' ti' ijatxax ve't u echb'ub'ale' svatzaj. As nik inach ve't Tiixh.
44002043	As kat chit ok ve't xe' taama unq'a uxhchile' skajayil ti' u Tiixhe', tan mama'la k'uchb'al tetz vib'a'nil u Tiixhe' nik ik'uch unq'a apóstole'.
44002044	As unvatzulik chit itxumb'al unq'a niman tetz u Jesús. As vatzulik chit ve'te' tuk' unq'a tetze' skajayil.
44002045	As nikat ik'ayi ve't unq'a niman tetz u Jesús unq'a tetze'. As nikat ijatx ve't vija'mile' xo'l unq'a imoole' kam uva' nik isa'vit sti'.
44002046	As ye' nik iya'sa ve't unq'a niman tetz Aake' ik'ulat tib' jun q'ii vatz viq'anal u tostiixhe'. As tuk' chit chiib'ichil nikat ijatx ve't u echb'ub'ale' svatzaj tulaj ikab'al, tan ivatz chit Tiixh taanxelal.
44002047	As nik toksa ve't iq'ii u Tiixhe'. As b'a'nik ve't itxumb'al vatz unq'a tename'. As jun q'ii nikat ina'sa ve't u Kub'aal Jesús tachul unq'a niman tetze', jank'al unq'a uxhchile' uve' nikat isa' Aak iq'alpul vatz vipaave'.
44003001	Tu uma'l u q'ii, je' ve't u Lu'e' tuk' u Xhune' tu tostiixhe' ti' inachat Tiixh tu oxva'l oora ku'q'ii.
44003002	As xonlik uma'l u naj uva' ko'xik chit stitz'eb'e' tzi' u tostiixhe' uva' B'a'nla Tzi' Kab'al ib'ii. As nikat ijoy naj ipuaj te unq'a tename' uve' nik tok tu tostiixhe'.
44003003	As tul til ve't u ko'xe' uva' aalik tok u Lu'e' tuk' u Xhune' tu tostiixhe', as ijoy ve't naj ipuaj te chajnaj.
44003004	As isaji ve't u Lu'e' tuk' u Xhune' u ko'xe'. As ech tal ve't u Lu'e' ile': —¡Saji tzan o'!— ti'k naj.
44003005	As tul tab'i u ko'xe' u yole', as titz'a naj uva' kamal la taq' chajnaj ipuaj naj uva' tala.
44003006	As ech tal ve't u Lu' ile': —Ye'l puaj eq'omal sva'n. Pet kam uva' eq'omal ta'n u vaanxelale', as la vaq' see. Tan tuk val see, tuk' vib'ii u Jesucristo uva' aa Nazaret, txakpen. As xaanen,— ti'k u Lu'e'.
44003007	As tul tal ve't u Lu'e' u yole', as itxey ve't naj u seb'al iq'ab' u naje'. As itxakpisa ve't u Lu'e' naj. As yak'in ve't u toj naje' tuk' u qul toj naje'.
44003008	As txakeb' ve't naj. As yujpu ve't naj. As xaan ve't naj. As xekeb' ve't ok naj ti' u Lu'e' tuk' u Xhune' vatz iq'anal u tostiixhe'. As nikat iyujpu ve't naj ti' toksat iq'ii u Tiixhe'.
44003009	As tul til ve't unq'a tename' skajayil uva' nikat ixaan ve't naj as nikat toksa naj iq'ii u Tiixhe',
44003010	as texhla ve't unq'a tename' naj uva' naj uve' nikat ijoy ipuaj tul uva' xonlik naj tzi' u tostiixhe' uva' B'a'nla Tzi' Kab'al. As teq'o ve't taama unq'a tename', tan b'a'nik ve't naj.
44003011	As u naje' uva' ma'tik ib'a'nxisale', as ye' nikat ichajpu ve't naj viq'ab' u Lu'e' tuk' u Xhune'. As teq'o ve't taama unq'a tename' sti'. As imol ve't tib' unq'a tename' ti' chajnaj tu viteentail u tostiixhe' uva' Salomón ib'ii.
44003012	As tul til ve't u Lu'e', as ech tal ve't ile': —Ex kumool tiaal Israel, ¿kam q'i uva' va'l kuxh eteq'ot etaama sqi' as ti' uve' netile'? ¿As ma o' b'a kat oleb' o' skujunal ti' ib'a'nxisal u naje' uve' netitz'a? ¿As ma ti' u b'a'ne' uve' nu kub'ane' vatz u Tiixhe' as kat oleb' o' sti'?
44003013	Pet tuk val isuuchil u yole' sete, tan a' u Tiixhe' uva' nik inima unq'a q'esla kub'aale' u Abraham, tuk' u Isaac, tuk' u Jacob, as a'e' kat oksan iq'ii viK'aole' uva' Jesús. Pet ech koj ex, tan kat etxey u Jesús. As kat etixva, tan kat etaq'o'k vatz u Pilato. As ye' kat esa', tul kat tal u Pilato ichajpule'.
44003014	As kat etixva u jikla aamae' uva' ye'l ipaav ati. Pet a' u naje' kat etal ichajpule' uva' yatz'ol aama.
44003015	As a' u aq'ol tetz u kutiichajile' kat etal iyatz'pe'. As a'e' kat tulsa u Kub'aal Tiixhe' taama. As ootzimal sqa'n uva' isle'l ve'te'.
44003016	Tan ti' uva' k'ujle'l kuk'u'l ti' u Jesús, as kat ib'a'nxisa u Jesús u naje' uva' ootzimal seta'n uva' at sukuvatz. As ti' u k'ujleb'al kuk'u'le' uva' kat taq' Aak sqe as kat ib'a'nxisa Aak u naje' eche' uva' kat etil cheel.
44003017	Pet ootzimal sva'n, vitz'in vatzik, uva' tul kat etal iyatz'pu ve't u Jesús, as exe' ye' kat pal ex stuul tuk' unq'a eq'esale' ti' uva' a' u Jesús u Cristo.
44003018	Pet tul kat etal iyatz'pu ve't u Jesús, as kat b'ex ib'ana uva' alik kan ta'n u Tiixhe' tul kat tal kan unq'a q'ajsan tetz viyole' ti' uva' la ipaleb'e u Cristo unq'a k'axk'oe'. As techal la kami.
44003019	As tuk val sete, ejalputaj vetxumb'ale'. As ek'axataj vepaave', aq'al uva' la sotzsal vepaave'. As la taq' ve't ku' tzan u Tiixhe' vib'a'nile' seti'aj,
44003020	tan la ul ve't u Jesús unpajte ta'n u Tiixhe', tan k'ujlu kan ta'n u Tiixhe' uva' a' u Jesús u Cristo.
44003021	Pet tuk atinoj u Jesús tu almika', techanal la ib'an u Tiixhe' tuch unq'a vee' skajayil eche' uva' tal kan u Tiixhe', tan na'ytzane' ixe'tik tzan unq'a q'ajsan tetz viyol u Tiixhe' ti' talata',
44003022	tan ech tal kan u Moisés ile' te unq'a q'esla kub'aale': «As la ichaj tzan u Tiixhe' uma't u q'ajsan tetz viyole' xo'l unq'a tename' ti' talat isuuchil unq'a yole' eche' uva' nunb'ane'. As la enima viyole' skajayil kam uva' la ul tal sete.
44003023	As ab'il uva' ye' la niman viyole' as la eesal el xo'l unq'a tename',» ti'k u Moisés.
44003024	As a' kat xe'tikkat tzan unq'a q'ajsan tetz viyol u Tiixhe' ti' u Samuel ti' talat kan unq'a yole' ti' uve' ni tuch cheel. As echat kat tal kan unjoltu unq'a q'ajsan tetz viyol u Tiixhe' skajayil.
44003025	As tuk val sete, vitz'in vatzik, uva' exe' la k'ulun u ak' tzaq'ite' uva' alel kan ta'n unq'a q'ajsan tetz viyol u Tiixhe'. As antel etetze' u yole' uva' alpik kan te u Abrahame', tan ech tal u Tiixh ile' ste: «Tuk' vib'a'nil uma'l vaviaale' uva' la vaq'kat ku' tzan vunb'a'nile' ti' unq'a tename' skajayil vatz u tx'ava'e',» ti'k u Tiixhe'.
44003026	As seti'e' kat ichajkat tzan u Tiixhe' viK'aole' b'axa, tul kat ul vatz u tx'ava'e' ti' uva' la ek'ul u b'a'nile' xe' Aak as ti' uva' la ejalpu vetxumb'ale'. As la etaq' kan u va'lexhe' uva' neb'ane',— ti'k u Lu'e'.
44004001	As tul antelik kuxh iyolon u Lu'e' tuk' u Xhune' xo'l unq'a tename', as b'ex uloj ve't ka'l unq'a oksan iyol tenam vatz Tiixh tuk' viq'esal unq'a xeen tetz u tostiixhe' as tuk' ka't unq'a saduceo.
44004002	As va'lik chit tul ve't ivi' chajnaj ti' u Lu'e' tuk' u Xhune', tan ti' uva' nik ichusun u Lu'e' tuk' u Xhune' xo'l unq'a tename'. As nik tal ve'te' uva' tuk' vib'a'nil u Jesús la ulkat taama unq'a kamnaje' unpajte.
44004003	As itxey ve't chajnaj u Lu'e' tuk' u Xhune'. As toksa ve't chajnaj tu u kaarsa, tan ech qaleen la ib'an chajnaj isuuchil tan ma'tik iku' ve't q'ii.
44004004	As nimal unq'a tename' uva' kat ab'in u yole' uva' kat tal u Lu'e', as ik'ujb'a' ve't ik'u'l ti' u Jesús. As oon ve't o'va'l mil tachul unq'a naje' uve' kat niman.
44004005	As ech e'tal ve't stuul, as imol ve't tib' unq'a iq'esal unq'a tename' tu u Jerusalén tuk' unq'a b'aal tename' tuk' ka't unq'a uxhchile' uva' chusel tib' ti' unq'a tzaq'ite'
44004006	tuk' viq'esal unq'a oksan iyol tenam vatz Tiixh uva' Anás ib'ii tuk' u Caifás, tuk' u Xhun, tuk' u Alejandro, as tuk' unka't unq'a titz'in tatzike'.
44004007	As imolo ve't ok chajnaj u Lu'e' tuk' u Xhune'. Tul atik ve't ok u Lu'e' tuk' u Xhune' tu u ab'ib'ale', as ch'otil ve't itzi'. As ech tal ve't chajnaj ile' ste: —¿Ab'il kat aq'on etijle'm? ¿As ab'il kat alon sete uva' ech la eb'ane' eche' u vee'?— ti'k unq'a naje'.
44004008	As taq' ve't u Tiixhla Espíritu itxumb'al u Lu'e' ti' iyolone'. As ech tal ve't ile': —Ex pap, as ex b'aal tenam,
44004009	as cheel nech'oti kutzi' ti' uma'l u b'a'nil uva' kat b'anchu te u naje' uva' ko'xike as ti' uva' kam kat ib'an naj uva' kat b'a'nxiy ve't naj.
44004010	As la etootzi tuk' unq'a kumoole' skajayil uva' tiaal Israel uva' tuk' vib'ii u Jesucristo kat b'a'nxkat u naje' uva' at ve't sukuxo'l. As a' u Jesús uva' aa Nazaret uve' kat etaq' je' vatz u kuruse' as kat tulsa u Tiixhe' taama unpajte, as Aake' kat b'a'nxisan u naje'.
44004011	As ech kat etulb'e u Jesús eche' ni tulb'el u k'ub'e' uva' nisuti el unq'a lakol kab'ale', tan ti' uva' ye' nitxakon svatz. Tul a'e' xe'ab' tetz u kab'ale'.
44004012	Pet tuk val sete, tan ye'l uma'toj q'alpun qetz ati, tan ye'xheb'il at vatz u tx'ava'e' uva' tuk' vib'iie' la q'alpu ve't o' sta'n,— ti'k u Lu'e'.
44004013	As tul til ve't unq'a b'aal tename' uva' tii chit iyolon u Lu'e' tuk' u Xhune', as teq'o ve't taama chajnaj, tan ootzimalik ta'n chajnaj uva' ye'l u Lu'e' tuk' u Xhune' kat ok tu umaj chusb'al ti' ichusat unq'a yole'. As ye'l tijle'm chajnaj atike. As tulsa ve't unq'a b'aal tename' sk'u'l uva' xekelik u Lu'e' tuk' u Xhune' ti' u Jesúse'.
44004014	As tul til ve't chajnaj u naje' uva' ko'xike, as ye' kat chee ve't iyol chajnaj, tan b'a'nik ve't u naje'. As txaklik ve't naj xo'l chajnaj.
44004015	As tal ve't unq'a b'aal tename' te u Lu'e', tuk' u Xhune', as tuk' u naje' uva' ko'xike uva' la el ch'u'l chajnaj tu ab'i'me'. As kaa ve't unq'a b'aal tename' ti' iyolat ve't svatzaj.
44004016	Ech tal ve't chajnaj ile': —¿Kam la qulb'e unq'a naje'? Tan ye' la uch kumujat ve't u yole', tan kat ik'uchlu ve't chajnaj uma'l u k'uchb'al tetz vib'a'nil u Tiixhe' vatz unq'a tename'. As kat tootzil ve't unq'a tename' skajayil tzitza' tu u Jerusalén.
44004017	Pet ta'n kuxh la ib'ane' uva' la kuyaa chajnaj ti' uva' la iya'sa chajnaj iyolb'et u Jesús cheel xo'l unq'a tename',— ti'k chajnaj.
44004018	As imolo ve't chajnaj u Lu'e' tuk' u Xhune' unpajte. Ech tal ve't chajnaj ile' ste: —Ye'l uma'toj yol la uch etalat ve't ti' u Jesús xo'l unq'a tename'. Mita'n la uch echusune',— ti'k chajnaj.
44004019	Ech tal ve't u Lu' ile' tuk' u Xhune': —Eb'antaj tevi' ma b'a'n vatz u Tiixhe' uva' ex la kunima ex. ¿As moj a' u Tiixhe' la kunima?
44004020	Tan ye' la uch kuya'sata', tan techal chit la qal isuuchil unq'a yole' ti' unq'a vee' kat qila tuk' unq'a vee' kat qab'i,— ti'k chajnaj.
44004021	As tul tab'i ve't unq'a b'aal tename' u yole' uva' tal u Lu'e' tuk' u Xhune', as iyaa ve't chajnaj u Lu'e' tuk' u Xhune', ti' uva' ye' la uch talat chajnaj u yole' ti' u Jesús. As ichajpu ve't chajnaj u Lu'e' tuk' u Xhune', tan jit ilej chajnaj umaj txumb'al ti' uva' la uch iq'ospu chajnaj sti'. As nik ixo'va chajnaj unq'a tename', tan kajayil chit unq'a tename' nikat oksan iq'ii u Tiixhe' ti' u b'a'nile' uve' kat ib'an Aak.
44004022	As tul ma'tik ipal ve't ka'viinqil iyaab' u naje' uva' ko'xike, tul ib'an u Tiixhe' u nimla b'a'nile' ti' ib'a'nxisat Aak naj.
44004023	As tul chajpul ve't u Lu'e' tuk' u Xhune', as imolo ve't tib' chajnaj tuk' unq'a imoole' uva' niman tetz u Jesúse'. As tal ve't chajnaj kam u yole' uva' kat alpu te chajnaj ta'n unq'a iq'esal oksan iyol tenam vatz Tiixh tuk' ka't unq'a b'aal tename'.
44004024	As tul tab'i ve't unq'a imool u Lu'e' tuk' u Xhune' unq'a yole' uve' alpu ste, as eela chit inachat ve't chajnaj Tiixh. As ech tal ve't chajnaj ile': —Kub'aal Tiixh, ye'xheb'il uma'toj la lejon see'. As axhe' cheesan tetz u almika'e', tuk' u vatz tx'ava'e', tuk' u mar, as tuk' unq'a vee' skajayil.
44004025	As axhe' kat alon uma'l u yol ta'n u niman eetze' uva' David, tul ech tal ile': ¿Kam q'i uva' va'l kuxh iveq'elkab'an unq'a tename' uva' jit tiaal Israel? ¿As kam q'i uva' a' kuxh ni toksakat unq'a tename' taama ti' uva' ye' la b'en ib'ane'?
44004026	Tan kat imol ve't tib' ka'l unq'a ijlenaal tuk' ka't unq'a iq'esal unq'a tename' vatz u tx'ava'e'. As kat ik'ul ve't tib' iyol chajnaj ti' ib'anat u va'lexhe' ti' u Kub'aale' tuk' ti' u Cristo.
44004027	As tzitza' tu u Jerusalén kat ik'ulkat tib' iyol u Herodes tuk' u Poncio Pilato tuk' unq'a kumoole' uva' tiaal Israel tuk' unq'a uxhchile' uva' jit tiaal Israel ti' ib'anat u va'lexhe' te vajikla K'aole' uva' Jesús, uva' k'ujlu kan a'n.
44004028	As kat ib'an unq'a naje' eche' uva' ma'tik aalat kan uva' nik tal aama uva' la uchi.
44004029	Esti'e', Kub'aal Tiixh, nu kujaj b'a'nil see uva' la akol o' vatz unq'a k'axk'oe' uve' ni tal unq'a b'aal tename' ib'anat sqi'. As loch o' ti' uva' ye' la xo'v o' ti' qalat vayole'.
44004030	As k'uch vayak'ile' ti' ab'a'nxisat unq'a aach'o'me' tuk' vib'ii vajikla K'aole' uva' Jesús as ti' ak'uchat unq'a k'uchb'al tetz vab'a'nile' uva' la teq'o taama unq'a uxhchile' sti',— ti'k unq'a niman tetz u Jesús.
44004031	As tul ya' ve't unq'a niman tetz u Jesús ti' inachat Tiixh, as tiin ve't u atinb'ale' uva' molikkat tib' unq'a tename'. As taq' ve't u Tiixhla Espíritu itxumb'al. As ye' nikat ixo'v ve't unq'a tename' ti' talat viyol u Tiixhe'.
44004032	Jank'al unq'a niman tetz u Jesús as unvatzulik chit ve't vitxumb'ale' skajayil. As eela chit nik tal ve't taama skajayil. As ye'xheb'il nik alon uva' tetz kuxh vimeeb'a'le' sijunal, tan vatzulik chit unq'a uxhchile' tuk' unq'a tetze' skajayil.
44004033	As atik iyak'il u taanxelal unq'a apóstol ti' talat u yole' ti' uva' kat ul taama u Kub'aal Jesús. As nimal vib'a'nil u Tiixhe' atik ti' chajnaj.
44004034	As ye'l umaj uxhchil xo'l unq'a niman tetz u Jesús uva' nik ya'tan unq'a tetze', tan ab'il uva' atik itx'ava' moj ikab'al, as nik ik'ayi ve'te'. As nikat teq'o ve't tzan vija'mil u tetze' uva' kat ik'ayi.
44004035	As nikat tex taq' ve't u puaje' vatz unq'a apóstol ti' uva' la jatxpu xo'l unq'a uxhchile' uva' ye'l tetz ati.
44004036	As echat kat ib'an uma'l u tiaal Leví uva' aa Chipre uva' Xhu'l. As oksal ve't Bernabé sti' ta'n unq'a apóstol, tan a' isuuchil u yole' uva' Bernabé «ik'aol eesan txumu'm,» ti'k isuuchil u yole' tu yolb'al griego.
44004037	As atik unb'iil vitx'ava'. As kat ik'ayi ve't vitx'ava'e'. As taq' ve't ok u puaje' vatz unq'a apóstol.
44005001	Pet ech koj u naje' uva' Ananías tuk' u tixqel uva' Safira, tan ik'ayi ve't naj uma'l u tx'ava'.
44005002	As ootzimalik ta'n u tixqel naje' uva' teq'o kan naj unb'iil vija'mil u tx'ava'e'. As jit b'ex toksa naj skajayil vatz unq'a apóstol.
44005003	As ech tal ve't u Lu' ile' te u Ananías: —¿Kam q'i uve' kat kuxh aaq' tokeb'al u Satanás tu u aanxelale' ti' achulit yol te u Tiixhla Espíritu? ¿As kam q'i uve' kat kuxh eesa kan unb'iil vija'mil u tx'ava'e'?
44005004	¿As jit kol eetz u tx'ava'e' q'a, tul uva' ye'xnik ak'ayi? ¿As kam q'i uve' kat kuxh ok u chuli yole' tu u aanxelal? Tan jit o'e' nachuli o' syol. Pet vatz u Tiixhe' nab'ankat,— ti'k u Lu'e'.
44005005	As tul tab'i ve't u Ananías u yole', as pumel ib'en ve't naj tu tx'ava'. As yak kuxh kam ve'te'. As tul tab'i ve't unq'a tename', as xo'v ve'te'.
44005006	As ul ve't ka'l unq'a chelem naj ti' ib'ochlu vichi'ol u Ananías tu uma'l u ixb'u'j. As ichele ve't chajnaj. As b'ex imuj ve't chajnaj.
44005007	As kamal oxva't oora stuul, as ul ve't u Safira, u tixqel u Ananías, tan ye'lik sk'u'l ixoj uva' ma'tik ikam ve't vitzumel ixoje'.
44005008	As ech tal ve't u Lu' ile' te u Safira: —Al sve. ¿Ma ech ija'mil u tx'ava'e' uva' kat ek'ayi?— ti'k u Lu'e'. —Kano q'i. Ech ija'mile',— ti'k ixoj.
44005009	As ech tal ve't u Lu' ile': ¿Kam q'i uve' kat ik'ul tib' eyol ti' achulit yol vatz u Tiixhla Espíritu? As tul il unq'a chelem naj ile' kat ulyu ve'te' uva' kat b'ex mujun kan vatzumele'. As b'en imuj ve't axh chajnaj unpajte,— ti'k u Lu'e'.
44005010	As pumel ib'en ve't ixoj tu tx'ava' vatz u Lu'e'. As yak kuxh kam ve't ixoj. As tul ok ve't unq'a chelem naje', as til ve't chajnaj uva' ma'tik ikam ve't ixoj. As teq'o ve't chajnaj vichi'ol ixoje'. As b'ex imuj ve't chajnaj ixoj txala vitzumele'.
44005011	As xo'v ve't unq'a niman tetz u Jesús tuk' unq'a uxhchile' uva' kat ab'in u yole'.
44005012	As nimal unq'a k'uchb'al tetz u tijle'm u Tiixhe' nik ib'an unq'a apóstol uva' nik teq'o taama unq'a uxhchile' sta'n. As unvatzulik chit unq'a niman tetz u Jesús ti' imolat tib' tu viteentail u tostiixhe' uva' Salomón ib'ii.
44005013	As unq'a uxhchil uva' ye' nik niman u Jesús, as nik ixo'v ve'te' ti' tok k'atz unq'a niman tetz Aake'. Pet ech koj ka't unq'a tename', tan nik toksa ve't iq'ii unq'a niman tetz Aake'.
44005014	As nikat ina' ve't tachul unq'a niman tetz u Kub'aal Jesús. As nimal unq'a naje' tuk' unq'a ixoje' nikat niman ve'te'.
44005015	As kat chelel ve't el tzan unq'a aach'o'me' tu b'ey vi' ch'achi'm tze', tan a' nikat isa' unq'a tename' uva' tul la pal u Lu'e' tu b'ey, as aal kuxh koj vichiu'm u Lu'e' la pal tiib'a unq'a aach'o'me' ti' ib'a'nxisale'.
44005016	As nimal unq'a uxhchile' nikat itzaa ve't tulaj unq'a tename' uve' najlich u Jerusalén. As nikat teq'o ve't tzan unq'a uxhchile' unq'a aach'o'me' tuk' unq'a vee' atik sub'ul sk'atz. As nikat ib'a'nx ve'te'.
44005017	As nik ich'o'n taama viq'esal oksan iyol tenam vatz Tiixh tuk' ka't unq'a imoole' uva' saduceo ti' uve' nik imol tib' unq'a tename' k'atz unq'a apóstol.
44005018	As itxey ve't chajnaj unq'a apóstol. As toksa ve't chajnaj tu u kaarsae'.
44005019	As ul ijaj ve't el tzan uma'l u ángel unq'a apóstol tu u kaarsae' aq'b'al. As ech tal ve't u ángel ile':
44005020	—As b'enojtaj ex txakeb'oj xo'l unq'a tename' vatz viq'anal u tostiixhe' ti' etalat isuuchil unq'a yole' ti' uva' la uch taq'ax itiichajil unq'a uxhchile' k'atz u Tiixhe',— ti'k u ángel.
44005021	As tul tab'i ve't chajnaj unq'a yole' uve' tal u ángel, as b'en ve't chajnaj vatz viq'anal u tostiixhe' sq'ala'm. As xe't ve't chajnaj chusun xo'l unq'a tename'. As ul ve't vib'ooq'ol iq'esal oksan iyol tenam vatz Tiixh tuk' unq'a imoole'. As imolo ve't chajnaj unq'a b'aal tename' skajayil tu u ab'ib'ale'. As tal ve't chajnaj uva' la b'en eq'oloj el tzan unq'a apóstol tu u kaarsae' uva' nik tale'.
44005022	As tul oon ve't unq'a xeen tetz u tostiixhe' tu u kaarsae', as ye'lik ve't unq'a apóstol. As q'aav ve't chajnaj ti' talat u yole' te unq'a b'aal tename'.
44005023	Ech tal ve't chajnaj ile': —Chab'amal chit ijuplu u kaarsae' tul uva' kat oon o'. As tul xeemal ta'n unq'a sole'. ¡Pet tul kat kujaj ve't u kaarsae', as ye'xheb'il atik ve'te'!— ti'k unq'a mayule'.
44005024	As tul tab'i ve't viq'esal unq'a mayule' tuk' unq'a iq'esal oksan iyol tenam vatz Tiixh u yole' uva' ul tal unq'a mayule', as ich'oti ve't chajnaj svatzaj ti' uva' kam tuk ya'ojkat u yole' uve' kat tal unq'a mayule'.
44005025	As oon ve't uma'l u naj xo'l chajnaj tu u ab'ib'ale'. As ech tal naj ile': —¡Unq'a naj uva' kat etoksa tu u kaarsa e'te, as il chajnaj ile' nichusun xo'l unq'a tename' vatz viq'anal u tostiixhe'!— ti'k naj.
44005026	As tul tab'i ve't viq'esal unq'a sole' u yole', as b'ex ve't naj tuk' unq'a xeen tetz u tostiixhe'. As tuk' kuxh isuuchil b'ex itxey ve't chajnaj unq'a apóstol, tan nik ixo'v chajnaj vatz unq'a tename', tan ti' uva' jit kuxh nim la isuti unq'a tename' k'ub' ti' chajnaj uva' nik tale'.
44005027	As tul eq'ol ve't unq'a apóstol tu u ab'ib'ale', as ech tal ve't viq'esal unq'a oksan tetz iyol tenam vatz Tiixh ech ile':
44005028	—¿Ma ye' kat qal b'a sete uva' ye' la chusun ve't ex tuk' vib'ii u naje' uva' Jesús? Pet ech koj uve' neb'ane', tan aal kuxh kat epaxsal ve't u yole' ti' naj tzitza' tu u Jerusalén. As netal cheel uva' o' ni ijlen ikam u naje',— ti'k chajnaj.
44005029	As ech tal ve't u Lu' ile' tuk' unq'a imoole': —B'axel chite' uva' la kunima viyol u Tiixhe' ti' viyol unq'a naje'.
44005030	Tan a' viTiixh unq'a q'esla kub'aale' kat ulsan taama u Jesús uva' kat etal ije' vatz u kuruse'. As ex kat alon ikame'.
44005031	Pet kat eq'ol ve't je' u Jesús tu almika' tiseb'al u Tiixhe', tan Aake' viK'aol u Tiixhe'. As kat toksa ve't u Tiixhe' Aak q'alpun tetz unq'a tename' skajayil, aq'al uva' la ik'axa tib' unq'a tiaal Israel ti' vipaave'. As la sotzsal ve't ipaav.
44005032	As o'e' kat ilon uva' kam kat uchi as tuk' u Tiixhla Espíritu uva' kat toksa ve't u Tiixhe' tulaj qaanxelal, o' uva' niman tetz u Jesús. Esti'e' techal la qal isuuchil sete ti' u Jesús,— ti'k ve't u Lu'e' tuk' unq'a imoole'.
44005033	As tul tab'i ve't unq'a b'aal tename' u yole', as tx'i'tzi'ltu ve't chajnaj. As tal ve't chajnaj ikam unq'a apóstol.
44005034	As txakeb' ve't uma'l u fariseo uva' Gamaliel xo'l chajnaj. As nik toksa ve't unq'a tename' iq'ii naj, tan chuselik tib' naj ti' u tzaq'ite' uva' tz'ib'amal kan. As tal ve't naj uva' la el unb'ooj unq'a apóstol ti'e'l u ab'ib'ale'.
44005035	As ech tal ve't naj ile' te unq'a imoole': —Ex kumool tiaal Israel, eb'antaj tevi' kam uva' tuk eb'ane' ti' unq'a naje',
44005036	tan ate' sek'u'l uva' kat ib'an uma'l u naj uva' na'ytzan uva' Teudas. Tan kat tal naj uva' nim talchu naj uve' nik tal je' ste. As ka'viinqil k'alal (400) unq'a naje' uve' kat toksa tib' k'atz naj. As tul kat yatz'pu naj, as kat kuxh ipaxi ve't tib' unq'a naje' uva' imool naj. As kat kuxh ya' ve't iyolb'el naj.
44005037	As xamtik stuul, as mama'la tenam kat toksa tib' k'atz uma't u naj uva' Judas uva' echen tu u Galilea, tul uva' kat achpu unq'a tename' skajayil. As tul kat yatz'pu naj unpajte, as kat kuxh ipaxi tib' unq'a uxhchile' uve' kat toksa naj yol tivi'.
44005038	Esti'e' ni val sete, ye'xhkam kuxh eb'an ti' unq'a naje'. As etaq'taj kan chajnaj, tan asoj itxumb'al kuxh umaj naj nichus chajnaj tuk' uve' nib'an chajnaj, as tuk kuxh ya'oj chajnaje'.
44005039	Pet asoj Tiixh ni alon te chajnaj, as ye' la oleb' ex ti' iya'sal te chajnaj. As ye'xhkam kuxh eb'an ti' unq'a naje', tan la ib'ane' uva' tuk' u Tiixhe' la eb'ankat ch'a'o,— ti'k u Gamaliel.
44005040	As inima ve't ka't viq'esal unq'a tename' viyol u Gamaliel. As imolo ve't chajnaj unq'a apóstol unpajte. As tal chajnaj iq'ospe'. As yaan ve't unq'a b'aal tename' te unq'a apóstol ti' uva' ye' unpajte la tal ve't u yole' ti' u Jesús. As kat chajpul ve'te'.
44005041	As tul el ve't ch'u'l unq'a apóstol tu u ab'ib'ale', as va'lik chit ichiib' ve't chajnaj, tan Tiixh kat aq'on te chajnaj ti' ipaleb'et unq'a k'axk'oe', tan ti' uva' nik ipaxsa chajnaj u yole' ti' u Jesús.
44005042	As jun q'ii nikat imol ve't tib' unq'a apóstol tu u tostiixhe' as tuk' tulaj ikab'al unq'a uxhchile'. As ye' nikat iya'sa ve't chajnaj ichusune' ti' talat u yole' ti' u Jesucristo.
44006001	As tu unq'a q'iie', as nikat ina' ve't tachul unq'a niman tetz u Jesús. As nikat kuxh iyaa ve't tib' unq'a tiaal Israel uva' nikat niman Aak uva' griego viyolb'ale', tuk' unq'a imoole' uva' hebreo viyolb'ale', tan nik tal unq'a griego uva' ye'l unq'a txakay ixoje' nik ilochpe' tijikil xo'l chajnaj ti' unq'a echb'ub'ale' uve' nik ijatxpu jun q'ii.
44006002	As imolo ve't kab'laval unq'a apóstol unq'a imoole' uva' nik niman u Jesús. As ech tal ve't ile': —As jit b'a'ne' uva' la kuya'sa qalat viyol u Tiixhe' ti' kuxh kujatxat unq'a echb'ub'ale' xo'l unq'a txakay ixoje'.
44006003	Pet txaapoj vujvo'j unq'a qitz'in qatzike' sukuxo'l uva' b'a'n iyolb'ele' as aq'el itxumb'al ta'n u Tiixhla Espíritu. As chajnaj la k'ujeb' kan ti' tilat isuuchil unq'a echb'ub'ale' tul la jatxpu xo'l unq'a ixoje'.
44006004	Pet ech koj o', tan ye' la ya' o' ti' kuchusune' sexo'l ti' viyol u Tiixhe' as ti' kunachat Tiixh unpajte,— ti'k chajnaj.
44006005	As b'a'n u yole' uve' kat tab'i unq'a qitz'in qatzike', uva' kat tal unq'a apóstol. As kat txaap ve't u Esteban uva' aq'ik itxumb'al ta'n u Tiixhla Espíritu as k'ujlik chit ik'u'l naj ti' u Kub'aal Tiixhe'. As kat txaap ve't u Pi'l, tuk' u Prócoro, tuk' u Nicanor, tuk' u Timón, tuk' u Parmenas, as tuk' u Kul uva' tzaanaj tu u Antioquía uva' ma'tik toksat tib' ti' inimat unq'a tzaq'ite' uva' k'ujlu kan ta'n u Tiixhe' te unq'a tiaal Israel.
44006006	As a' chajnaje' uva' eq'ol ve't ok vatz unq'a apóstol. As taq' ve't je' unq'a apóstol iq'ab' ti' chajnaj tul kat nachpu Tiixh ti' chajnaj.
44006007	As pax ve't itzib'lal u yole' ti' u Kub'aal Jesús xo'l unq'a tename'. As na' ve't tachul unq'a niman tetz Aake' tu u Jerusalén. As nimal unq'a oksan iyol tenam vatz Tiixh niman u yole' ti' u Jesús.
44006008	As nikat ik'uch u Esteban unq'a k'uchb'al tetz vib'a'nil u Tiixhe' uva' nik teq'o taama unq'a uxhchile' sta'n, tan atik iyak'il vib'a'nil u Tiixhe' sti'.
44006009	As kat yan ve't tivi' ka'l unq'a tiaal Israel uva' nik ik'ul tib' tu u atinb'ale' tetz nachb'al Tiixh «Tetz unq'a uxhchile' uva' chajpumal ve'te'» ch'elel, tan at uxhchil tzaa tu u Cirene, tu u Alejandría, tu u Cilicia, as tu u tx'ava'e' uva' Asia. As a' chajnaje' uva' iyaa ve't tib' tuk' u Esteban.
44006010	As jit oleb' chajnaj ti' u Esteban, tan atik itxumb'al u Esteban tul nik iyolone' ta'n u Tiixhla Espíritu.
44006011	Pet ichoo ve't chajnaj ka'l unq'a chulin yol ti' u Esteban. As ech tal ve't unq'a chulin yol ile': «Kat qab'i teesat naj iq'ii u Moisés tuk' u Tiixhe',» ti'k unq'a chulin yole'.
44006012	As toksa ve't chajnaj xe' taama unq'a tename' tuk' unq'a b'aal tename' as tuk' unq'a uxhchile' uva' chusel tib' ti' unq'a tzaq'ite', ti' uva' la ul ivi' unq'a tename' ti' u Esteban. As itxey ve't unq'a tename' u Esteban. As eq'ol ve't tu u ab'ib'ale'.
44006013	As ichuk ve't chajnaj ka't unq'a cheesan tetz ipaav u Esteban. As ech tal unq'a cheesan paav ile': —U naj ila', tan ye' niya'sa naj teesal iq'ii u tiixhla atinb'ale' as tuk' unq'a yole' uve' k'ujlu kan sukuxo'l ta'n u Moisés.
44006014	Tan kat qab'i talat naj uva' la te'pisa u Jesús uva' aa Nazaret u kutostiixhe'. As la ijalpu u Jesús unq'a tzaq'ite' uva' tz'ib'amal kan ta'n u Moisés,— ti'k chajnaj.
44006015	As kajayil unq'a naje' uve' xonlik ok tu u ab'ib'ale' as isaji ve't chajnaj ivatz u Esteban. As til ve't chajnaj uva' ech ve't ika'y u Esteban eche' ika'y umaj ángel.
44007001	As ech tal ve't viq'esal unq'a oksan iyol tenam vatz Tiixh ile' te u Esteban: —¿Ma an chit uve' ni talpu see'?— ti'k naj.
44007002	As ech tal ve't u Esteban ile': —Ex ib'aal kutenam tuk' ex vitz'in vatzik, etab'itaj u yole' uva' tuk val sete, tan u Tiixhe' uva' nim talche', as Aake' kat ul ik'uch tib' vatz u kub'aal Abraham tul atik tu u Mesopotamia tul uva' ye'xnik oon tu u Harán.
44007003	Ech tal Aak ile' te u Abraham: «La aaq' ve't kan vatx'ava'e' tuk' unq'a eetz'in aatzike'. As la q'ax ve't axh tu uma't u tx'ava' uva' in la k'uchun see,» ti'k u Tiixhe'.
44007004	As el ve't ch'u'l u Abraham xo'l unq'a aa Caldea. As q'ax ve't tu u Harán. As tul kam ve't vib'aale' tzitzi', as tal ve't u Tiixhe' uva' la el ch'u'l u Abraham ti' tul tu u tx'ava'e' uva' atkat o' cheel.
44007005	As k'uxh ye'l unb'ooj itx'ava' kat taq' u Tiixhe' ste as mita'n kuxh unb'ooj uva' la jejeb'kat aak, as kat taltzi' u Tiixhe' uva' tetz aak u tx'ava'e' la ib'ane'. As tetz unq'a tiaal aake' la ib'ane', k'uxh ye'lik me'al ik'aol aak atike.
44007006	As ech tal ve't u Tiixh ile' te u Abraham unpajte: «La b'en ve't unq'a aviaale' tu uma't tenam. As la ok ve't sk'amil. As la b'uchlu ve'te' ta'n unq'a uxhchile'. As viinqil k'alal (400) yaab' la b'uchli.
44007007	As ine' la b'anon isuuchil unq'a tename' uve' la b'uchun unq'a aviaale'. As tul ma't ipal viinqil k'alal yaab', as la el ve't ch'u'l. As la ul toksa ve't unq'ii tzitza' tu u tx'ava'e',» ti'k u Tiixhe' tal kan te u Abraham.
44007008	As ik'ujb'a' kan u Tiixhe' u tzaq'ite' te u Abraham ti' uva' la tzok'ax el unb'iil vichi'ol unq'a ne' xaake'. As tul itz'eb' vik'aol u Abraham uva' Isaac, as itzok'e'l unb'iil vichi'ol vik'aole' tul ib'an vaaxil q'ii ti' titz'eb'e'. As ech ib'an u Isaac te u Jacob. As echat ib'an u Jacob te kab'laval vik'aole'.
44007009	As ch'o'n ve't taama unq'a ik'aol u Jacob ti' u titz'ine' uva' Xhu'l. As ik'ayi ve't b'en chajnaj u Xhu'le' tu u Egipto. As atik vib'a'nil u Tiixhe' k'atz u Xhu'le',
44007010	tan iloch ve't Aak u Xhu'le', tul ipaleb'e ve't unq'a k'axk'oe' tu u Egipto. As Tiixh kat b'anon uva' b'a'n itxumb'al u Xhu'le' vatz u ijlenaale'. As toksa ve't u ijlenaale' u Xhu'le' ilol tetz isuuchil unq'a tename' tuk' ti' unq'a tetz u ijlenaale', tan ti' uva' atik itxumb'al u Xhu'le'.
44007011	As ul ve't uma'l u mam va'y tu u Egipto as tuk' tu u Canán. As mam k'axk'o ipaleb'e ve't unq'a q'esla kub'aale', tan ye'lik ve't techb'ub'al atike.
44007012	As tul tab'i ve't u Jacob uva' atik echb'ub'al tu u Egipto, as ichaj ve't b'en aak unq'a ik'aole' tu u Egipto.
44007013	As ik'uch ve't tib' u Xhu'le' te unq'a tatzike', tul oon ve't chajnaj tika'pa. As tab'i ve't u ijlenaale' uva' kam tenamil u Xhu'le'.
44007014	As ichaj tzan u Xhu'le' unq'a tatzike' ti' uva' la teq'o b'en chajnaj vib'aale' uva' Jacob tuk' unq'a tatine' skajayil. As o'laval imutx' (75) ixaan aak tul oon aak tu u Egipto.
44007015	As ech toon u Jacob tu u Egipto. As tzitzi' kamkat ve'te'. As echat ib'an unq'a ik'aole' unpajte.
44007016	As eq'ol ve't tzan vichi'ol u Jacob tuk' unq'a ik'aole' tu u Siquem. As a' mujlukat tu u tx'ava' uva' ma'tik iloq'at u Abraham te vik'aol u Hamor, tan nimal puaj taq' u Abraham ti' u tx'ava'e'.
44007017	Tul nimax nik ve't yaab' stuul, as b'iitik kuxh ilejat ve't u q'iie' ti' itzojpisat ve't u Tiixhe' kam unq'a uva' ma'tik talat kan Aak te u Abraham ti' vitename', as ech kat ib'an u Tiixhe'. Tul ma'tik ina' ve't tachul unq'a tiaal Israel tu u Egipto.
44007018	As ok ve't uma't u ijlenaal tu u Egipto uva' ye' kat ootzin u Xhu'le'.
44007019	As va'len ve't vitxumb'al u ijlenaale' ib'ana, tan ichuk ve't naj txumb'al ti' unq'a q'esla kub'aale'. As tal ve't naj uva' la yatz'pu ve't unq'a talaj ne' xaake' uva' a'n chit ni titz'eb'e'.
44007020	As an chit tu unq'a q'iie' itz'eb' u tal ne'e' uva' Moisés. As acha'vik chit u tal ne'e' vatz u Tiixhe'. As oxva'l ich' ch'iisal u tal ne'e' tikab'al vib'aale'.
44007021	As tul uva' ma'tik taq'ax ve't kan u tal ne'e' ti' ikame', as b'ex uloj ve't vime'al u ijlenaale' uva' Faraón. As ilej ve't ixoj u tal ne'e'. As ich'iisa ve't ixoj. As ech ve'te' tal ixoj kat ib'ana.
44007022	As chuspu ve't vitxumb'al unq'a aa Egipto te u Moisés. Esti'e' nimal itxumb'al u Moisés atike ti' iyolone' as tuk' ti' unq'a vee' nik ib'ane'.
44007023	As tul ma'tik ib'anat u Moisés ka'viinqil yaab' k'atz u ijlenaale', as ok ve't xe' taama ti' b'en tilat unq'a q'esla kub'aale' uva' tiaal Israel.
44007024	As tul til ve't u Moisés uma'l u kumool uva' tiaal Israel uva' nik ib'uchax ta'n uma'l u aa Egipto, as taq' ve't tib' u Moisés sti'. As iyatz' ve't u Moisés u aa Egipto ti' ilochax u kumoole'.
44007025	As a' nik tal u Moisés uva' la pal unq'a q'esla kub'aale' stuul uva' Tiixh nik lochon u Moisés ti' ilochax unq'a kumoole' vatz u k'axk'oe' uve' nik ipaleb'e. As jit pal unq'a q'esla kub'aale' stuul.
44007026	As tu ve't uma't q'ii, as pal ve't u Moisés k'atz ka'va't u kumoole' uva' nikat iq'os tib'. As ijatx ve't u Moisés ivatz chajnaj. As ech tal ve't u Moisés ile': «¿Kam uve' nu kuxh eq'os etib'? Tan etitz'in etatzik ve't etib'e',» ti'k u Moisés.
44007027	As jit ib'an te u naje' uva' nik q'oson vimoole'. As ech tal naj ile' te u Moisés: «¿Ab'il kat aq'on eejle'm ti' ab'anat kusuuchil?
44007028	¿Ma a' naale' uva' la ayatz' ve't in eche' uva' kat ab'an e'te te u aa Egipto?» ti'k naj.
44007029	As tul tab'i ve't u Moisés u yole', as oojik ve't b'en tu u tx'ava'e' uva' Madián. As eyenik ve't u Moisés xo'l unq'a tename' uve' ye' ootzinik tib' aak stuk'. As itz'eb' ve't ka'va'l ik'aol aak tzitzi'.
44007030	Tul pal ka'viinqit yaab', as atik ve't u Moisés tu u tzuukin tx'ava'e' najlich u vitz uva' Sinaí. As ul ik'uch ve't tib' uma'l u ángel te u Moisés tu uma'l u xamal uva' nik toype' ti' uma'l u vokkin ch'i'x.
44007031	As tul til ve't u Moisés itz'e' u vokkin ch'i'xe', as teq'o ve't taama. As tul jetz'en ve't ok ti' tilata', as tab'i ve't uma'l u yol uva' tal u Kub'aal Tiixhe'. Ech tal ile':
44007032	«Ine' viTiixh unq'a q'esla eb'aale', viTiixh u Abraham, viTiixh u Isaac, viTiixh u Jacob,» ti'k u Tiixhe'. As xo'v ve't u Moisés. As va'lik chit it'unt'uch ve'te'. As ye' nikat itx'ak ve't tilat uva' atikkat u Tiixhe'.
44007033	As ech tal ve't u Kub'aal Tiixh ile' te u Moisés: «Eesa vaxa'pe' tavoj, tan tiixhla atinb'ale' uve' atkat axh.
44007034	Pet si'u, tan tuk unchaj b'en axh tu u Egipto, tan kat ulyu ve't in ti' veesat vuntename' vatz unq'a k'axk'oe', tan kat villu ve'te' uva' va'l ib'uchax vuntename'. As kat vab'il ve't toq'e',» ti'k u Tiixhe'.
44007035	As tul a' u Moisés uva' ma'tik tixvale' ta'n unq'a tename', tan ech alpu ile' ste: «¿Ab'il kat aq'on eejle'm ti' ab'anat kusuuchil?» ti'k unq'a uxhchile' ste. As tul a' u Moisés uva' taq' u Tiixhe' u tijle'me' ti' teesal el tzan unq'a tename' vatz u k'axk'oe' tuk' u ángel uva' kat ik'uch tib' tu u xamal uva' nik toype' ti' u vokkin ch'i'xe'.
44007036	As a' u Moisés eq'on el tzan unq'a q'esla kub'aale' tu u Egipto. As ik'uch kan unq'a k'uchb'al tetz vib'a'nil u Tiixhe' tuk' unq'a vee' xo'veb'alik chittu' tu u Egipto as tu u mar uva' Kaj ib'ii. As echat ib'an tu u tzuukin tx'ava'e' tu ka'viinqil yaab'.
44007037	As ech tal kan u Moisés ile' te unq'a q'esla kub'aale': «As la ichaj tzan u Kub'aal Tiixhe' uma't u q'ajsan tetz viyole' xo'l unq'a tename' eche' uva' nunb'ane'. As la enima viyole' skajayil kam uva' la ul tal sete,» ti'k u Moisés.
44007038	As jit isa' unq'a q'esla kub'aale' inimat viyol u Moisés tul atik xo'l unq'a tename' tu u tzuukin tx'ava'e', as k'uxh xekelik ve't u ángel sti' uva' nik alon unq'a yole' ste vi' u vitz uva' Sinaí ti' uva' la aq'ax kan sukuxo'l. As tul a' u yole' la aq'on kutiichajil k'atz u Tiixhe'.
44007039	As tixva ve't unq'a q'esla kub'aale' u Moisés. As tal ve't iq'aav tu u Egipto, tan ye' nik inima u yole' uva' tal u Moisés.
44007040	As ech tal ve't unq'a q'esla kub'aal ile' te u Aarón: «B'an ka'vo'j kutiixh uva' la xekeb' o' sti', tan ye' qootzaj kam kat ib'an u Moisés uva' kat eq'on el tzan o' tu u Egipto,» ti'k unq'a tename'.
44007041	As b'anchu ve't uma'l u tz'aj tiixh uva' ech tilone' eche' vaakaxh. As va'lik ichiib' ve't unq'a tename', tul ib'an ve't uma'l u nimla q'ii ti' toksal iq'ii u tz'aj tiixhe' uva' kat b'anchi. As iyatz' ve't u Aarón unq'a txokope' vatz u tz'aj tiixhe'.
44007042	Esti'e' teesa ve't tib' u Tiixhe' k'atz unq'a tename'. As jit imaj ve't Aak ivatz unq'a tename' ti' iqaaeb' vatz unq'a tx'umile', u q'iie' tuk' u ich'e' uva' at tu almika', tan ech ni tal u yol ile' uve' tz'ib'amal kan ta'n u q'ajsan tetz viyol u Tiixhe' ile': As jit svee' la etaq'kat unq'a txooe' tuk' unq'a oye', tul uva' kat atin ex ka'viinqil yaab' tu u tzuukin tx'ava'e', ex uva' ex tiaal Israel.
44007043	Pet kat etija ve't vikab'al vetiixhe' seti' uva' Moloc ib'ii, tuk' ivatzib'al uma't vetiixh uva' ech tilone' tx'umil uva' Renfán ib'ii, as tuk' ka't unq'a vatzib'ale' uve' b'anel seta'n uve' netoksa iq'ii. Esti'e' la aq'pik ve't b'en ex vatz b'en u Babilonia sva'n, ti'k u Tiixhe'.
44007044	As atik u atinb'ale' uva' nik inachpukat Tiixh xo'l unq'a q'esal kub'aale' tul atik tu u tzuukin tx'ava'e', tan ma'tik talat u Tiixhe' te u Moisés uva' la b'anchu u atinb'ale' eche' uva' ma'tik ik'uchat u Tiixhe' te u Moisés.
44007045	As tul ma'tik ib'anchu ve't u atinb'ale' uva' tetz nachb'al Tiixh, as kat teq'o ve't unq'a q'esla kub'aale' sti', tul a'ik ve't u Josué eq'on tetz unq'a tename'. As kat ul unq'a q'esla kub'aale' jejeb'oj tu u tx'ava'e' tzitza' uva' atikkat unjoltu unq'a tename'. As Tiixhe' kat eesan el unq'a tename' tu u tx'ava'e'. As atiktel u atinb'ale' uva' ninachpukat Tiixh xo'l unq'a q'esal kub'aale', tul b'ex okoj ve't u David ijlenaalil ti' unq'a tename'.
44007046	As atik vib'a'nil u Tiixhe' ti' u David. As ijaj ve't u David b'a'nil te Aak ti' uva' la taq' Aak ste ti' ib'anat u David uma'l u kab'al uva' la atinkat Aak xo'l unq'a tiaal u Jacob.
44007047	As tul a' vik'aol u David uva' Salomón kat lakon u kab'ale'.
44007048	As jit a' nijejeb'kat u Kub'aal Tiixhe' tu umaj kab'al uva' b'anel ta'n unq'a naje', tan echen Aake' tu almika' eche' uva' itz'ib'a kan u q'ajsan tetz viyol u Tiixhe', tul ech tal ile':
44007049	«¿Kam la etulb'e q'i ti' elakat umaj unkab'al? Tan a' u almika'e' vunxonleb'ale'. As a' u tx'ava'e' tatinb'al u voje'. ¿As kam kab'alil uva' la atinkat in uve' netale'?
44007050	¿As ma jit in b'a kat b'anon unq'a vee' skajayil?» ti'k u Tiixhe'.
44007051	As esti'e' tuk val sete, ¡tan ye' ni tok yol tevi' ti' etab'it u yole'! ¡As ech vetxumb'ale' eche' unq'a uxhchile' uva' ye' ni niman Tiixh! ¡As echat neb'ane' eche' uva' nik ib'an unq'a q'esla kub'aale', tan neteesa iq'ii u Tiixhla Espíritu!
44007052	¡Tan ye'l umaj unq'a q'ajsan tetz viyol u Tiixhe' uva' ye' koj kat laq'b'ali ta'n unq'a q'esla kub'aale'! Tan a' unq'a q'esla kub'aale' kat alon iyatz'pu unq'a uxhchile' uva' kat ul alon u tuleb'al u jikla aamae'. As tul kat uli, as ex kat oksan ok tiq'ab' unq'a yatz'ol aamae'. As ex kat alon ikame',
44007053	jank'al ex uva' ye' ni niman unq'a itzaq'it u Tiixhe' uva' tal kan unq'a ángel,— ti'k u Esteban tal te unq'a b'aal tename' tu u ab'ib'ale'.
44007054	As tul tab'i ve't unq'a b'aal tename' viyol u Esteban, as ch'o'n ve't u yole' te chajnaj. As aal chit tx'i'tzi'ltu ve't chajnaj. As jach'kab'an ve't tee chajnaj ta'n tx'i'tzi'l.
44007055	As taq' ve't u Tiixhla Espíritu itxumb'al u Esteban ti' iyolone'. As sajin ve't je' u Esteban tu almika'. As til ve't ilitz'lo'lan u Kub'aal Tiixhe'. As tila uva' txaklik ve't u Jesús tiseb'al u Kub'aal Tiixhe'.
44007056	As ech tal ve't u Esteban ile': —Ni vile' uva' jajle'l ve't u almika'e'. As ni vil, as ile' at ve't tiseb'al u Kub'aal Tiixhe',— ti'k u Esteban.
44007057	As ijup ve't chajnaj ixikin, tan jit isa' chajnaj tab'it u yole'. As xo'veb'al chit isik'in chajnaj. As eela chit ib'en chajnaj ti' itxeyat u Esteban.
44007058	As teq'o ve't el chajnaj ti'e'l u tename'. As xe't isuti ve't chajnaj k'ub' sti'. As taq' ve't kan unq'a cheesan tetz ipaav u Esteban vixheerkae' vatz uma'l u naj uva' Saulo.
44007059	As tul nik isuti chajnaj k'ub' ti' u Esteban, as ech tal ve't ile', tul nik isik'ine': —Kub'aal Jesús, k'ul ve't u vaanxelale',— ti'k u Esteban.
44007060	As qaael iku' ve'te'. As sik'in ve'te'. Ech tal ve't ile': —Kub'aal Jesús, ooksak vipaav unq'a uxhchile' stuul,— ti'k u Esteban. As kam ve'te'.
44008001	As b'a'nik ve't te u Saulo uva' yatz'pu u Esteban. As an chit tu u q'iie', as xe't ve't unq'a b'aal tename' ti' itilul unq'a niman tetz u Jesús tu u Jerusalén. As ooj ve't skajayil ti' ib'en tu u Judea tuk' tu u Samaria. As ech koj unq'a apóstol, tan kaaik kan tu u Jerusalén.
44008002	As b'ex ve't ka'l unq'a naj uva' nik toksa taama ti' inachat Tiixh ti' imujlu u Esteban, tan nik itxum chajnaj ivatz. As va'lik chit toq' ve't chajnaj ti' uva' kat yatz'pu u Esteban.
44008003	Pet ech koj u Saulo, tan itilu ve't naj unq'a niman tetz u Jesús. As nikat tok naj tulaj kab'al ti' teq'ot el tzan unq'a naje' tuk' unq'a ixoje' ti' toksal tu u kaarsa.
44008004	As unq'a niman tetz u Jesús uva' kat laq'b'al el tu u Jerusalén, as aal chit ipaxsa ve't u b'a'nla yole' ti' Aak tulaj unq'a tename' uva' nik ipalkat.
44008005	As b'en ve't u Pi'le' tu u Samaria. As nikat tal ve't u yole' ti' u Cristo te unq'a tename' tzitzi'.
44008006	As nimal unq'a tename' nikat taq' je' ixikin ti' tab'it viyol u Pi'le', tan nikat til unq'a tename' unq'a k'uchb'al tetz vib'a'nil u Tiixhe' uva' nik ib'an u Pi'le',
44008007	tan nimal unq'a tename' uva' atik ok sub'ul sk'atz as nikat tel unq'a sub'ule'. As va'lik chit isik'in u sub'ule' ti' tele'. As nimal unq'a ko'xe' tuk' unq'a aach'o'me' uve' tze'unik tib' vichi'ole' ta'n ch'o'm, as nik ib'a'nx ve'te'.
44008008	As va'lik chit ichiib' ve't unq'a uxhchile' tu u tename' ti' uve' nik tile'.
44008009	As atik uma'l u naj tu u Samaria uva' Simón. As nik toksa tib' naj snimla najil vatz unq'a tename'. As nikat imaxtib'e naj unq'a uxhchile', tan nikat iq'iian naj.
44008010	As nimal unq'a tename' nikat ab'in viyol u Simón, talaj intxa' tuk' q'esla aama. As ech nik tal ile' svatzaj: —Nimal b'a'nil nib'an u Simón ta'n vib'a'nil u Tiixhe',— ti'k unq'a tename'.
44008011	As nik tab'i unq'a tename' viyol u Simón, tan nimaxnik q'ii ma'tik imaxtib'et naj unq'a tename' tuk' u q'iia'me'.
44008012	As tul nik ipaxsa ve't u Pi'le' u b'a'nla yole' ti' u tename' uva' at jaq' u tijle'm u Tiixhe', as inima ve't unq'a tename' u yole' uva' tal u Pi'le' ti' u Jesús. As ku' ve't unq'a naje' tuk' unq'a ixoje' xe' u a'e' ti' inimal viyol u Tiixhe'.
44008013	As antu ve't u Simón niman viyol u Tiixhe'. As ku' ve't naj xe' u a'e'. As xekeb' ve't naj ti' u Pi'le'. As tul til naj unq'a k'uchb'al tetz vib'a'nil u Tiixhe' uva' nikat ib'an u Pi'le', as yak chit teq'o ve't taama naj.
44008014	Tan atik kan unq'a apóstol tu u Jerusalén. As tul tab'i ve't chajnaj uva' nimal unq'a aa Samaria kat niman viyol u Tiixhe', as ichaj ve't b'en chajnaj u Lu'e' tuk' u Xhune'.
44008015	As tul oon chajnaj tu u Samaria, as inach ve't chajnaj Tiixh ti' uva' la ok ve't u Tiixhla Espíritu tu u taanxelal unq'a aa Samaria,
44008016	tan k'uxh ma'tik iku' unq'a aa Samaria xe' u a'e' tuk' vib'ii u Jesús, as ye'xnik ok u Tiixhla Espíritu tu u taanxelale'.
44008017	As taq' ve't je' u Lu'e' iq'ab' tuk' u Xhune' ti' unq'a uxhchile'. As ok ve't u Tiixhla Espíritu tu u taanxelal unq'a uxhchile'.
44008018	As tul til u Simón uva' nik tok u Tiixhla Espíritu tu u taanxelal unq'a uxhchile' tul nik taq' je' unq'a apóstol iq'ab' ti' unq'a uxhchile', as taltzi' ve't naj puaj te u Lu'e' tuk' u Xhune'.
44008019	As ech tal naj ile': —Etaq'taj vib'a'nil u Tiixhe' sve, tan a' ni vale' uva' ab'il uve' la vaq' je' unq'ab' sti' as la ok ve't u Tiixhla Espíritu tu u taanxelale' sva'n,— ti'k naj.
44008020	Ech tal ve't u Lu' ile': —¡Eela kuxh asotze' tuk' vapuaje', tan ti' uva' a' kuxh neetz'a uva' la uch aloq'at uve' sqe uve' oyamal sqe ta'n u Tiixhe'!
44008021	¡As axh chit ye'l ookeb'al ti' uve' naale', tan ye'l u aanxelale' jik koj vatz u Tiixhe'!
44008022	Pet k'axa eeb' ti' u va'lexhe' uve' neetz'a. As kamal la isotzsa Aak apaav. Pet jaj b'a'nil te Aak,
44008023	tan ile' ni vile' uva' qitzel kuxh axh ta'n u paave' as k'ayb'inal kuxh aama,— ti'k u Lu'e'.
44008024	As ech tal ve't u Simón ile': —B'an b'a'nil sve. Enachtaj Tiixh svi', aq'al uva' ye' la unpaleb'e unq'a vee' netale',— ti'k naj.
44008025	As tal ve't u Lu'e', tuk' u Xhune', tuk' u Pi'le' u b'a'nla yole' ti' u Jesús tulaj unq'a tename' tu u Samaria. As q'aav ve't chajnaj tu u Jerusalén.
44008026	As yolon ve't uma'l u ángel te u Pi'le'. As ech tal ile': —B'an ooche'. As kuxh ve't tu u b'eye' uve' ni tel tu u Jerusalén ti' toon tu u Gaza,— ti'k u ángel. As ech ipal u b'eye' tu u tzuukin tx'ava'e'.
44008027	As oora chit ib'an u Pi'le' tuche'. As b'en ve'te'. As aalik ib'en ve't uma'l u aa Etiopía tu b'ey uva' atik tijle'm ta'n uma'l u ixoj uva' Candace, u ijlenaal tu u Etiopía. As naj kololik tetz vipuaj u ijlenaale'. As ma'tik tul naj tu u Jerusalén ti' inachat Tiixh.
44008028	As xonlik ve't naj tu vikare'te' uva' kaay eq'on tetz, tan aalik iq'aav ve't naj tu vitename'. As nikat isik'le naj uma'l u u'uj uve' tz'ib'amal kan ta'n u Isaías, u q'ajsan tetz viyol u Tiixhe'.
44008029	As ech tal ve't u Tiixhla Espíritu ile' te u Pi'le': —Jetz'en ok k'atz u kare'te'. As yolon te u naje',— ti'k u Tiixhla Espíritu.
44008030	As tul jetz'en ve't ok u Pi'le', as tab'i ve't u Pi'le' uva' nikat isik'le u naje' u u'uje' uve' tz'ib'amal kan ta'n u Isaías. As ech tal ve't u Pi'l ile' te naj: —¿Ma napal tu u yole' uve' nasik'le?— ti'k u Pi'le'.
44008031	As ech tal ve't u aa Etiopía ile': —¿Kam la vulb'e unpal tu u yole'? Tan ye'xheb'il ni alon isuuchil sve,— ti'k naj. As ijaj ve't naj b'a'nil te u Pi'le' uva' la je' u Pi'le' xonloj k'atz naj ti' talax isuuchil u yole' ste.
44008032	As ech nik tal u yol ile' uva' nikat isik'le naj: As kat eq'ol ve't u naje' eche' umaj tal kaneero' tu u atinb'ale' uva' niyatz'pukat unq'a txooe'. As ech u naje' eche' umaj tal kaneero' uva' ye' nitiine', tul ni tel ixi'l txoo. As a' chite' ye' kat ijaj itzi'.
44008033	As kat teesa chajnaj iq'ii. As ye' kat b'anax isuuchil tijikil. As ye'l ve't tachul unq'a tiaale' la ib'ane', k'uxh la eesal el vitiichajile' vatz u tx'ava'e', ti'k u yole'.
44008034	As ech tal ve't u aa Etiopía ile' te u Pi'le': —B'an b'a'nil. Al sve, ¿ab'il uve' ni tal u yole'? ¿Ma an chit u Isaíase' uva' ni tal je' tib'? ¿Pet moj at uma'toj naj uve' ni tal u Isaías?— ti'k naj.
44008035	As tal ve't u Pi'le' isuuchil u b'a'nla yole' ti' u Jesús. As a' xe'tkat ti' talat isuuchil ti' u yole' uva' nik isik'le u naje'.
44008036	As tul b'en ve't chajnaj tu b'ey, as b'ex paloj ve't chajnaj tzi' uma'l u a'. As ech tal ve't u aa Etiopía ile': —Il a' ile' at tzitza'. ¿As kam uma'toj la unb'ane' ti' uva' la ku' in xe' u a'e'?— ti'k naj.
44008037	As ech tal ve't u Pi'l ile': —Asoj aya'l chit ak'u'l la anima u Jesús, as la uch aku'e' xe' u a'e',— ti'k u Pi'le'. As ech tal u naj ile': —Kano, nunnimae' uva' iK'aol u Tiixhe' u Jesucristo,— ti'k naj.
44008038	As tal ve't naj itxakb'a'l u kare'te' uva' eq'omik ta'n u kaaye'. As ku' ve't chajnaj skaab'il xe' u a'e'. As taq' ve't ku' u Pi'le' u naje' xe' u a'e'.
44008039	As tul je' ve't ch'u'l chajnaj xe' u a'e', as eq'ol ve't u Pi'le' ta'n u Tiixhla Espíritu. As jit til ve't u aa Etiopía u Pi'le'. As va'lik chit ichiib' ve't naj, tul b'en ve't naj tu vitename'.
44008040	As a' oonkat ve't u Pi'le' tu u Azoto ta'n u Tiixhla Espíritu. As pal tal ve't u Pi'le' u b'a'nla yole' tulaj unq'a tename' techal toon ve't tu u Cesarea.
44009001	As u naj uva' Saulo tan ye' nikat iya'sa naj ixe't ti' unq'a niman tetz u Jesúse', tan nik tal naj iyatz'ata'. As b'ex naj vatz viq'esal unq'a oksan iyol tenam vatz Tiixh.
44009002	As ijaj ve't u Saulo uma'l u u'uj ste ti' uva' la b'en ik'uch naj te unq'a b'anol isuuchil unq'a atinb'ale' tetz nachb'al Tiixh tu u Damasco, tan a' nik titz'a naj uva' la b'en ilej naj unq'a naje' tuk' unq'a ixoje' uva' ni niman u b'a'nla chusb'ale' uva' alel kan ta'n u Jesús. As la itxey naj ti' teq'ol tu u Jerusalén.
44009003	As tul nik ixaan u Saulo tu b'ey, as b'iitik kuxh toon ve't naj tu u Damasco. As aat kuxh til naj isutq'it tib' iku' ch'u'l uma'l u xamal tu almika', uva' va'l chit ilitz'kab'ane'.
44009004	As pumel ib'en ve't naj tu tx'ava'. As tab'i ve't naj uma'l u tuul vi' uva' ech nik tal ile': —¿Saulo, Saulo, kam q'i uva' nu kuxh alaq'b'a in?— ti'k u yole'.
44009005	Ech tal ve't u Saulo ile': —¿Ab'iste axh q'i, Pap?— ti'k naj. As ech tal ve't u yol ile': —Ine' in Jesús uva' nalaq'b'a in. Pet axh kuxhe' nak'axb'isa je' eeb' tuk' uve' nab'ane',— ti'k u yole' te naj.
44009006	As yak chit xo'v ve't u Saulo. As t'unt'uch ve't naj. As ech tal ve't naj ile': —¿Kam q'i nasa' uva' la unb'ane'?— ti'k naj. As ech tal ve't u yol ile': —Txakpen. Kuxh tu u tenam. As tzitzi' la alpukat see kam uve' la ab'ane',— ti'k u yole'.
44009007	As tul tab'i ve't ka'l unq'a naj u yole' uva' xekik ti' u Saulo, as yak kuxh txakeb' ve't chajnaj tu b'ey, tan xo'v chit chajnaj. As tul tab'i chajnaj u yole', as ye'xheb'il kat til chajnaj.
44009008	Txakpu ve't u Saulo tu tx'ava'. As tul ijaj ve't naj ivatz, as ye'l naj nik tilon ve'te'. As ch'ijimalik ib'en ve't u Saulo tu u Damasco ib'an chajnaj.
44009009	As oxva'l q'ii atin u Saulo tzitzi'. As ye' nik tilon ve'te'. As ye'xhkam nik itx'a'ne'. As ye'xhkam nik tuk'a'e'.
44009010	As atik uma'l u niman tetz u Jesús tu u Damasco uva' Ananías ib'ii. As ik'uch u Tiixhe' ste eche' umaj vatzik', as ech tal Aak ile' ste: —Ananías,— ti'k Aak. As ech tal u Ananías ile': —Il in ila', Kub'aal Jesús,— ti'k u Ananías.
44009011	As ech tal ve't u Kub'aal Jesús ile': —Txakpen. As kuxh tu u b'eye' uva' Jikla B'ey ib'ii. As kuxh chuk uma'l u naj uva' Saulo uva' tzaanaj tu u Tarso, tan echen naj tikab'al u Judas. As il naj niqaa ve't tib' sunvatz cheel.
44009012	As kat unk'uchlu ve't te naj uva' axh la aq'on je' aq'ab' ti' naj. As la ilon ve't naj unpajte,— ti'k u Jesús.
44009013	As ech tal ve't u Ananías ile': —Pap, nimal uxhchil kat alonyu ve't sve ti' unq'a va'lexhe' uve' kat ib'an u naje' tu u Jerusalén ti' vatename' tzitzi'.
44009014	As kat ulyu ve't naj tzitza', tan kat aq'ax ve't tijle'm naj ta'n unq'a iq'esal oksan iyol tenam vatz Tiixh, ti' uva' la teq'o ve't o' naj preexhuil uve' ni tale', jank'al o' uva' nimamal vab'iie' sqa'n,— ti'k u Ananías.
44009015	As ech tal ve't u Kub'aal Jesús ile': —Kuxh ila, tan txaael ve't naje' sva'n ti' uva' la b'en tal naj isuuchil u yole' svi' vatz unq'a tename' uve' jit tiaal Israel as vatz unq'a ijlenaale' as tuk' sevatz, ex uva' ex tiaal Israel, tulaj unq'a tename'.
44009016	As tuk unk'uch te u Saulo ti' unq'a k'axk'oe' uva' techal la ipaleb'e, tan nimal unq'a k'axk'oe' la ipaleb'e ti' vunb'iie',— ti'k u Jesús.
44009017	As b'en ve't u Ananías. As ok ve't tu u kab'ale' uve' atikkat u Saulo. As taq' ve't je' iq'ab' ti' u Saulo. As ech tal ile': «Vitz'in vatzik Saulo, kat ichaj tzan in u Kub'aal Jesús uva' kat ik'uch tib' see tu b'ey tul uva' kat ul axh, aq'al uva' la ilon ve't axh unpajte. As la taq' ve't u Tiixhla Espíritu atxumb'al ti' ab'anata' kam uva' ni tal u Kub'aal Tiixhe' see,» ti'k u Ananías.
44009018	As tul tal u Ananías u yole', as yak chit chajpik el ka'l unq'a vaa' tivatz u Saulo uva' ech tilone' eche' ti' u txaye'. As ilon ve't u Saulo unpajte. As txakpu ve'te'. As aq'pik ve't ku' xe' u a'e' tuk' vib'ii u Tiixhe'.
44009019	As tul ma'tik itx'a'n ve'te', as yak'in ve'te'. As kaaik ve't kan ka't q'ii xo'l unq'a niman tetz u Jesús uve' atik tu u Damasco.
44009020	As yak kuxh xe't ve't u Saulo ti' talat isuuchil u yole' ti' u Jesucristo tu unq'a atinb'ale' tetz nachb'al Tiixh. As tal ve't u Saulo uva' iK'aol Tiixh u Jesúse'.
44009021	As sotz ve't ik'u'l unq'a uxhchile' uve' kat ab'in viyol u Saulo. As ech tal ve't ile' svatzaj: —¿Ma jit u naje' uve' nik tilun unq'a niman tetz u Jesús tu u Jerusalén? As kat ulyu naj tzitza' tu u Damasco ti' ul itxeyat unq'a uxhchile'. As la b'en toksa ok naj vatz viq'esal unq'a oksan iyol tenam vatz Tiixh tu u Jerusalén uva' ni tale',— ti'k unq'a tename'.
44009022	As aal chit nik taq' u Saulo yak'il ti' talat isuuchil u yole' ti' u Jesús uva' Cristo. As sotz ve't ik'u'l unq'a tiaal Israel tu u Damasco. Tan nik tab'i as ye' nikat ipal stuul.
44009023	As nimal ve't q'ii stuul, as imol ve't tib' unq'a tiaal Israel uva' ye' nik niman u Jesús. As ik'ul ve't tib' iyol chajnaj ti' iyatz'pu u Saulo.
44009024	As tab'i ve't u Saulo uva' nik ichuk chajnaj txumb'al ti' iyatz'pe', tan xeemalik ve't unq'a tzi' u tapiaale' ta'n chajnaj sq'iil as aq'b'al, tan nikat itx'eb' chajnaj tel ch'u'l u Sauloe'.
44009025	As tul tab'i ve't unq'a niman tetz u Jesús, as taq' ve't ku' chajnaj u Saulo tu uma'l u nimla xu'k. As aq'b'al taq' ve't pal chajnaj ti'e'l u tapiaale'.
44009026	As tul oon ve't u Saulo tu u Jerusalén, as a' tala uva' la ik'ul tib' tuk' unq'a niman tetz u Jesús. Pet ech koj unq'a niman tetz u Jesús, tan nik ixo'v ve't te u Saulo, tan ye' nikat inima uva' ma'tik inimat u Saulo u Jesús.
44009027	Pet b'ex teq'o ve't tzan u Bernabé u Saulo vatz unq'a apóstol. As tal ve't u Bernabé uva' ma'tik ik'uchat tib' u Kub'aal Jesús te u Saulo tu b'ey. As ma'tik iyolon ve't Aak te u Saulo. As tal ve't u Bernabé uva' tii chit taama u Saulo ti' talat isuuchil u b'a'nla yole' ti' u Jesús tu u Damasco.
44009028	As atin ve't u Saulo k'atz unq'a apóstol tu u Jerusalén. As ye'xhkam nik ixo'v ve'te' ti' ixaan xo'l unq'a tename'.
44009029	As tii chit ve't taama ti' talat isuuchil u b'a'nla yole' ti' u Kub'aal Jesús. As tul nikat iyolb'e ve't u Saulo u Jesús te ka't unq'a tiaal Israel uva' griego viyolb'ale', as tal ve't chajnaj iyatz'at u Saulo.
44009030	As tul tab'i ve't unq'a qitzi'in qatzike', as b'ex taq' ve't kan chajnaj u Saulo tu u Cesarea ti' ib'en tu u Tarso.
44009031	As b'a'nik ve't tatin unq'a niman tetz u Jesús tu u Judea tuk' tu u Galilea as tuk' tu u Samaria. As nik iyak'in ve't taanxelal ti' inimal viyol u Tiixhe'. As jik chit nik ixo'va u Kub'aal Jesús. As nik ina' ve't tachul unq'a niman tetz u Jesús, tan a' u Tiixhla Espíritu nik yak'insan.
44009032	As tul b'ex ib'ana uva' nik iq'elu ve't u Lu'e' unq'a qitz'in qatzike' skajayil, as oon ve't u Lu'e' ti' iq'elul unq'a niman tetz u Jesús uva' jejlik tu u tenam uva' Lida.
44009033	As oon u Lu'e' xe' uma'l u naj uva' Eneas ib'ii, uva' ma'tik ib'anat vaaxil yaab' iku' vatz ch'ach. As tze'unik tib' vichi'ole' ta'n u ch'o'me'.
44009034	As ech tal ve't u Lu' ile': —Eneas, tuk ib'a'nxisa axh u Jesucristo. As txakpen. As b'an kan tuch vach'ache',— ti'k u Lu'e'. As yak kuxh txakpu ve't u Eneas.
44009035	As tul til ve't unq'a aa Lida tuk' unq'a aa Sarón uva' b'a'nik ve't u Eneas, as ik'ujb'a' ve't unq'a uxhchile' ik'u'l ti' u Kub'aal Jesús.
44009036	As tu unq'a q'iie' as atik uma'l u niman tetz u Jesús uva' Tabita ib'ii as Dorcas tu yolb'al griego. As a' atikkat tu u tenam uva' Jope. As b'enameen nik iloch ixoj unq'a meeb'a'e'. As nik ib'an ixoj b'a'nil ti' ilochat unq'a uxhchile'.
44009037	As tu unq'a q'iie' as ch'o'n ve't u Dorcas. As kam ve'te'. As tul ma'tik itx'aap ve't ti' vichi'ole', as pak'b'a'l ve't tu u nimla kab'ale'.
44009038	As echen u Jope najlich u tenam uva' Lida. As tul tab'i ve't unq'a qitz'in qatzike' uva' echenik u Lu'e' tu u tenam uva' Lida, as ichaj ve't b'en chajnaj ka'va'l u naj ti' ijajat b'a'nil te u Lu'e'. As ech b'ex tal chajnaj ile': —B'an b'a'nil. ¡Ko'on sqi' cheel tu u Jope!— ti'k chajnaj tala.
44009039	As yak kuxh b'en ve't u Lu'e' ti' chajnaj. As tul oon ve't u Lu'e', as eq'ol ve't ok tu u kab'ale' uve' atikkat u kamnaje'. As nimal unq'a txakay ixoje' molik ve't ok tib' k'atz u kamnaje'. As va'lik chit toq' cha'ma. As nik ik'uch ve't cha'ma unq'a oksa'me' uva' nikat ib'an u Dorcas tul uva' isliktele.
44009040	As tal ve't u Lu'e' uva' la el ch'u'l unq'a uxhchile' skajayil k'atz u kamnaje'. As ku' ve't u Lu'e' qaaloj ti' inachat Tiixh. As isaji ve't b'en u Lu'e' u kamnaje'. As ech tal ve't ile': —¡Tabita, txakpen!— ti'k u Lu'e'. As ijaj ve't ixoj ivatz. As tul til ve't ixoj u Lu'e', as xoneb' ve't ixoj.
44009041	As itxey ve't u Lu'e' iq'ab' u ixoje'. As txakpu ve'te'. As imolo ve't u Lu'e' unq'a niman tetz u Tiixhe' tuk' unq'a txakay ixoje'. As ik'uch ve't u Lu'e' u ixoje' vatz unq'a uxhchile', tan ma'tik tul taama ixoj unpajte.
44009042	As tul pax ve't itzib'lal u yole' tu u Jope, as nimal unq'a uxhchile' kat niman ve't u Kub'aal Jesús.
44009043	As nimal q'ii atin ve't u Lu'e' tu u Jope tikab'al uma't u naj uva' Simón uva' nitzaq'san tz'u'm.
44010001	Atik uma'l u naj tu u tenam uva' Cesarea uva' Cornelio ib'ii. As naj iq'esal o'k'alal (100) sol uva' «Italiano» ch'elelike.
44010002	As aya'l chit ik'u'l u Cornelio nik toksa taama ti' inachat Tiixh, tan nik ixo'va naj u Tiixhe' tuk' unq'a tatine' tikab'al. As b'enameen nik inach naj Tiixh. As nimal lochb'al nik ib'an naj te unq'a uxhchile'.
44010003	As tu uma'l u ku'q'ii tu oxva'l oora, as ik'uch ve't tib' tivatz u Cornelio uva' kat ok ve't uma'l u ángel k'atz naj. As ech tal ile': —Cornelio,— ti'k u ángel.
44010004	As yak kuxh samun ve't u Cornelio ta'n xo'vichil. As isaji ve't naj u ángel. As ech tal naj ile': —¿Kam nasa', pap?— ti'k naj. As ech tal ve't u ángel ile': —As at sk'u'l u Tiixhe' uva' naloch unq'a meeb'a'e', as b'enameen nanach Tiixh.
44010005	As chaj b'en ka'vo'j uxhchil tu u tenam uva' Jope. As la b'en eq'oloj tzan uma'l u naj uva' Simón uva' «Lu'» ch'elel.
44010006	As a' atkat naj tikab'al uma't u naj uva' Simón uva' nitzaq'san tz'u'm. As a' jejle'lkat naj tzi' u mar. As la tal u Simón uva' «Lu'» ch'elel as la tal isuuchil see kam uve' la ab'ane',— ti'k u ángel.
44010007	As tul b'en ve't u ángel yolon te u Cornelio, as imolo ve't naj ka'va'l vik'am tuk' uma't u sol uva' k'ujle'l ik'u'l naj sti', tan aya'l chit ik'u'l u sole' nik inach Tiixh.
44010008	As tal ve't u Cornelio isuuchil te chajnaj ti' uva' kat ik'uch tib' te naj. As ichaj ve't b'en naj chajnaj tu u Jope.
44010009	Tu ve't uma't q'ii kamal chaq'aal q'ii, as tul b'iitik toon unq'a naje' tu u Jope, as je' ve't u Lu'e' vi' u kab'ale' ti' inachat Tiixh.
44010010	As nik isa' ve't u Lu'e' itx'a'ne', tan va'lik chit iva'y ve'te'. As tul nikat ib'anchu tuch u echb'ub'ale', as ik'uch ve't tib' tivatz u Lu'e' uva' eche' vatzik'.
44010011	As til ve't u Lu'e' uva' jajlik ve't u almika'e'. As ku' ve't ch'u'l eche' uma'l u nimla ixb'u'j uva' k'alel junun ixoob'. As ku' ve't ch'u'l vatz u tx'ava'e' uve' til u Lu'e'.
44010012	As atik ku' ka'l unq'a txoo stuul uva' kajva'l toj, tuk' unq'a txooe' uve' nijuxu tib' vatz tx'ava', tuk' unq'a tz'ikine'.
44010013	As tab'i ve't u Lu'e' uma'l u tuul vi' uva' ech tal ile': —Txakpen, Lu'. As yatz' unq'a txooe'. As echb'u,— ti'k u yole'.
44010014	As ech tal ve't u Lu' ile': —Ye'le, Pap, tan ye' atixoj vechb'u umaj txoo uve' ye' la uch techb'ule',— ti'k u Lu'e'.
44010015	As ech tal ve't u yol ile' tika'pa te u Lu'e': —Jank'al uva' ni vale' uva' la uch techb'ule', as ye' la uch aalata' uva' ye' la echb'uli,— ti'k u yole'.
44010016	Oxpajul chit ib'ana. As eq'ol ve't je' u nimla ixb'u'je' tu almika'.
44010017	As teq'o ve't taama u Lu'e', tan ye' nikat ipal stuul uva' kam isuuchil uve' kat tila. As tul titz'a ve't naj, as b'ex oonoj unq'a naje' tzi' u kab'ale' uva' ichaj b'en u Cornelio, tan ma'tik tab'it chajnaj katil atikkat vikab'al u Simón uva' tzaq'san tz'u'm.
44010018	As ich'oti ve't chajnaj te u b'aal kab'ale'. As ech tal chajnaj ile': —¿Ma a' atkat u Simón tzitza' uva' «Lu'» ch'elel?— ti'k chajnaj.
44010019	As tul nik titz'a ve't u Lu'e' uva' kam kat ik'uch tib' tivatz, as ech tal ve't u Tiixhla Espíritu ile' ste: —Il oxva'l unq'a naj nichukun see'.
44010020	As txakpen. Kuxh ila. As ye' la ka'kab'in aama ti' ab'en ti' chajnaj, tan ine' chajol tetz chajnaj,— ti'k u Tiixhla Espíritu.
44010021	As tul ku' ve't ch'u'l u Lu'e' vi' u kab'ale', as ul til ve't u Lu'e' unq'a naje' uva' ichaj tzan u Cornelio. As ech tal ve't u Lu' ile': —As kat alpu sve uva' in nechuk in. ¿As kam ni tal etaama?— ti'k u Lu'e'.
44010022	As ech tal ve't unq'a naj ile': —Kat ichaj tzan o' u kuq'esale' uva' Cornelio, tan jik chit itxumb'al. As ninima u Tiixhe'. As b'a'n iyolb'ele' vatz unq'a tiaal Israel uve' Cesarea. As nisa'b'ela axh u Cornelio Lu', tan kat ik'uch tib' uma'l u ángel ste. As a'e' kat alon ste uva' la ul kumolo axh ti' ab'en tu vikab'ale', tan nisa' tab'it u Cornelio vayole' kam uva' la aale',— ti'k chajnaj te u Lu'e'.
44010023	As teq'o ve't ok u Lu'e' chajnaj tu vikab'ale'. As aq'pu ve't ivatb'al chajnaj. As tu ve't uma't q'ii, as b'en ve't u Lu'e' ti' chajnaj tuk' ka't unq'a qitz'in qatzike' uve' atik tu u Jope.
44010024	As tu ve't uma't q'ii, as oon ve't chajnaj tu u Cesarea uva' nik itx'eb'onkat u Cornelio, tuk' unq'a titz'in tatzike', tuk' unq'a tetz k'ultzi'e' uva' ma'tik imolata'.
44010025	As tul b'iitik kuxh toon ve't u Lu'e' tu vikab'al u Cornelio, as ul ik'ul ve't u Cornelio u Lu'e'. As ku' ve't u Cornelio qaaloj ti' toksal iq'ii u Lu'e'.
44010026	Ech tal ve't u Lu' ile': —Txakpen, tan in kuxh naje', eche' axh,— ti'k u Lu'e'.
44010027	As txakpu ve't u Cornelio. As yolon ve't chajnaj tul ok ve't chajnaj tu kab'al. As tul til ve't u Lu'e' uva' nimal tenam molik ve't tib' tu kab'ale',
44010028	as ech tal ve't ile': —Ate' sek'u'l uve' ni qale' uva' o' tiaal Israel uva' ye' la uch kumolot qib' setuk', tan jit ex tiaal Israel. As mita'n la uch qok tekab'al. Pet ech koj cheel, tan kat ik'uchlu u Tiixhe' sve uva' ye' la uch voksat ve't ixo'l unq'a uxhchile' vatz u Tiixhe'.
44010029	Esti'e' uva' oora kat tzaa in, tul kat emolo in. As ye' kat unpi'u vib' ti' untzaae'. As nunsa' uva' la vootzi kam sti' kat emolokat in,— ti'k u Lu'e'.
44010030	As ech tal ve't u Cornelio ile': —Kat ib'anlu ve't kajva'l q'ii cheel ech oorae' u vaa', as nikat unkuy unva'y. As tu oxva'l oora ku'q'ii tul atik in tzitza' tu vunkab'ale' ti' unnachat Tiixh, as aat kuxh vil ik'uchat tib' uma'l u uxhchil tunvatz uva' va'lik chit ilitz'kab'an u toksa'me'.
44010031	As ech tal ile' sve: «Cornelio, kat tab'il u Tiixhe' vayole' uve' naale'. As at sk'u'l u Tiixhe' uva' naloch unq'a meeb'a'e'.
44010032	As chaj b'en umaj uxhchil tu u tenam uva' Jope ti' b'en teq'ol tzan u Simón uva' Lu' ni talpe'. A' echenkat tu vikab'al uma'l u tzaq'san tz'u'm uva' Simón, uva' echen tzi' u mar,» ti'k sve.
44010033	Esti'e' uva' oora chit kat unchaj b'en ka'l unq'a unk'am ti' b'en eeq'ol tzan. As kat ab'anlu b'a'nil ti' oole'. As il o' molel ve't qib' skukajayil vatz u Tiixhe'. As nu kusa' uva' la aal sqe kam uva' kat tal u Tiixhe' see,— ti'k u Cornelio.
44010034	As ech tal ve't u Lu' ile': —Cheel kat palyu ve't in stuul uva' ye'l ixo'l unq'a uxhchile' nib'an u Tiixhe',
44010035	tan nitxuq'txun u Tiixhe' ti' unq'a uxhchile' uve' ni xo'van Aak, k'uxh kam kuxh tenamil. As nib'an u b'a'ne' tuk' u jike' vatz u Tiixhe'.
44010036	Tan kat ik'ujb'a' kan u Tiixhe' viyole' sukuxo'l uva' o' tiaal Israel. As kat tal kan Aak u b'a'nla yole' ti' uva' b'a'n qatin sukuvatzaj ta'n u Jesucristo, tan Aake' u Kub'aale' uva' at sqi' skukajayil.
44010037	As ootzimale' u yole' seta'n uva' b'axik paxsal tu u Galilea tul ma'tik ixe't u Xhune' ti' talax te unq'a tename' uva' la ku' xe' u a'e' tuk' vib'ii u Tiixhe'. As a'n paxsal u yole' xo'l unq'a aa Judea.
44010038	As a'e' u yole' ti' u Jesús uva' aa Nazaret uva' kat taq' ve't u Tiixhe' tijle'm ta'n u Tiixhla Espíritu. As ootzimale' seta'n uva' katil nikat ipalkat u Jesús, as nikat ib'an u b'a'ne'. As nik ib'a'nxisa Aak unq'a uxhchile' uve' nik paleb'en unq'a k'axk'oe' ta'n unq'a sub'ule', tan atik u Tiixhe' k'atz Aak.
44010039	As ni qal ve't isuuchil ti' uva' kat qila uva' kat ib'an u Jesús tu u Judea tuk' tu u Jerusalén. As kat tal unq'a tename' uva' la aq'pik je' u Jesús vatz u kuruse'. As kat yatz'pi.
44010040	As kat tulsa ve't u Tiixhe' taama u Jesús titoxvu q'ii. As kat ik'uch ve't tib' Aak uva' isle'l ve't Aak ta'n u Tiixhe'.
44010041	As ye' kat ik'uch tib' u Jesús te unq'a tename' skajayil. Pet sukuvatz kuxh kat ik'uchkat tib' Aak, tan ma'tik ik'ujb'a't kan o' u Tiixhe' ti' b'en qalat isuuchil uva' kat qila, tan kat tx'a'n o', as kat uk'a' o' tuk' Aak, tul ma'tik tul taama Aak unpajte.
44010042	As Tiixhe' kat chajon ve't o' ti' b'en qalat ve't u yole' te unq'a tename' uva' a' u Jesús uva' k'ujlu kan ta'n u Tiixhe' ti' ib'anax isuuchil unq'a tename' uve' kamnajle tuk' unq'a vee' isle'le.
44010043	As ti' u Jesús kat yolonkat kan unq'a q'ajsan tetz viyol u Tiixhe' ti' uva' jank'al unq'a tename' uva' la ik'ujb'a' ik'u'l ti' Aak as a'e' la sotz ipaav ta'n Aak,— ti'k u Lu'e' te unq'a uxhchile' uva' atik tikab'al u Cornelio.
44010044	As antelik kuxh iyolon u Lu'e' tul b'ex okoj ve't u Tiixhla Espíritu tu u taanxelal unq'a uxhchile' skajayil uve' nik ab'in u yole'.
44010045	As unq'a uxhchile' uva' xekik ti' u Lu'e' uva' ma'tik itzok'ax el unb'iil vichi'ole', as teq'o ve't taama ti' uva' kat ul u Tiixhla Espíritu ti' unq'a uxhchile' uve' jit tiaal Israel,
44010046	tan nikat tab'i ve't chajnaj iyolon unq'a uxhchile' tu uma't yolb'al uva' ye' ootzimalik sta'n. As nik toksa ve't unq'a uxhchile' iq'ii u Tiixhe'.
44010047	As ech tal ve't u Lu' ile': —¿Ab'il q'i la majon ivatz unq'a uxhchile' ti' ib'en xe' u a'e' tuk' ib'ii u Tiixhe'? Tan kat ulyu ve't u Tiixhla Espíritu sti' eche' uva' kat ib'an sqe, o' uva' o' tiaal Israel,— ti'k u Lu'e'.
44010048	As tal ve't u Lu'e' uva' la ku' unq'a uxhchile' xe' u a'e' tuk' vib'ii u Kub'aal Jesús. As ijaj ve't unq'a uxhchile' b'a'nil te u Lu'e' uva' la kaaik kan ka'toj q'ii.
44011001	As tab'i ve't unq'a apóstol tuk' ka't unq'a qitz'in qatzike' uva' atik tu u Judea ti' uva' antu ve't unq'a uxhchile' uve' jit tiaal Israel kat niman ve't viyol u Tiixhe'.
44011002	As tul oon ve't u Lu'e' tu u Jerusalén, as xe't ve't unq'a imoole' sti', uva' tiaal Israel.
44011003	As ech tal ve't chajnaj ile' tuk' yaa: —¿Kam kat b'ex ab'ano'k tikab'al unq'a uxhchile' uve' jit tiaal Israel? As kat tx'a'n axh tuk' unq'a uxhchile',— ti'k chajnaj.
44011004	As ech tal ve't u Lu' ile' ti' talat isuuchil kam chit uva' kat ib'ana:
44011005	—Tul atik in tu u tenam uva' Jope as tul nik unnach Tiixh, as kat ik'uch tib' sve eche' umaj vatzik'. As kat vil uma'l u vaa' eche' nimla ixb'u'j uva' kat ku' ch'u'l tu almika'. As kajva'l ixoob' kat vila tul kat ku' ch'u'l. As ech tul sunvatz kat uli.
44011006	As tul kat unsaji kam uva' atik stuul, as kat vil ka'l unq'a txoo uve' kajva'l toj, tuk' ka't unq'a txoo uve' xo'veb'al chittu', tuk' ka't unq'a txoo uve' nijuxu tib' vatz tx'ava', tuk' ka't unq'a tz'ikin uve' nixich'an tu almika'.
44011007	As vab'i ve't uma'l u tuul vi' uva' ech tal ile' sve: «Txakpen, Lu'. As yatz' unq'a txooe'. As echb'u,» ti'k u yole'.
44011008	As ech val ve't ile': «Pap, tan ye' atixoj ok umaj kam tuntzi' uva' kam kuxh echb'ub'alil. As mita'n uve' ye' la uch techb'ule',» ch'in kat vala.
44011009	As yolon ve't ku' tzan sve tu almika' unpajte. As ech tal ile': «Kam uve' kat tal u Tiixhe' uva' la echb'uli, as ye' la uch aalata' uva' ye' la echb'uli,» ti'k u yole'.
44011010	As oxpajul chit ib'ana. As eq'ol ve't je' u nimla ixb'u'je' tu almika'.
44011011	As tul ma'tik teq'ol ve't je' u ixb'u'je', as b'ex oonoj ve't oxva'l unq'a naj tu u kab'ale' uva' atikkat in, tan chajelik chajnaj ta'n uma'l u naj uva' tu u Cesarea.
44011012	As ma'tik talat u Tiixhla Espíritu sve uva' ye' la ka'kab'in vaama ti' unb'en ti' chajnaj. As kat b'en vaajit unq'a qitz'in qatzike' svi'. As kat ok ve't o' tu vikab'al u naje'.
44011013	As kat tal ve't naj sqe uva' ma'tik tilat naj uma'l u ángel uva' txaklik ve't tikab'al naj. As ech tal ve't ile' te naj: «As chaj b'en ka'vo'j naj tu u tenam uva' Jope ti' b'en teq'ol tzan u Simón uva' Lu' ni talpe',
44011014	tan a' u Simón la alon isuuchil see ti' uva' la sotz apaav tuk' unq'a uxhchile' uve' at takab'al,» ti'k u ángel tal te naj.
44011015	As tul nik val ve't viyol u Tiixhe', as kat ul ve't u Tiixhla Espíritu ti' unq'a uxhchile' eche' uva' kat ib'an sqi' b'axa.
44011016	As kat ul ve't sunk'u'l uva' kat tal kan u Kub'aal Jesús, tul ech tal Aak ile': «Eche' u Xhune' tan xe' kuxh u a'e' ni taq'kat b'en unq'a uxhchile'. Pet ech koj ex, tan tuknal okoj u Tiixhla Espíritu tu vetaanxelale',» ti'k Aak.
44011017	¿As kam ve't vijle'm q'i uva' la unmaj ve't ivatz u Tiixhe'? Tan u tx'aja'me' uva' kat taq' u Tiixhe' sqe, jank'al o' uva' o' niman tetz u Kub'aal Jesucristo, as an chite' kat taq' ve't Aak te unq'a uxhchile' unpajte,— ti'k u Lu'e'.
44011018	As tul tab'i ve't unq'a qitz'in qatzike' u yole' uve' tal u Lu'e', as b'a'n uve' kat ib'an ste. As toksa ve't unq'a qitz'in qatzike' iq'ii u Tiixhe'. Ech tal ve't ile': —¡As jit kuxh o' b'a la uch kuk'axat qib' ti' u kupaave' vatz u Tiixhe'! ¡Pet antu ve't unq'a uxhchile' uve' jit tiaal Israel la sotz ipaav ti' taq'ax itiichajil k'atz u Tiixhe'!— ti'k unq'a qitz'in qatzike'.
44011019	As tul ma'tik iyatz'pu u Esteban, as ooj ve't unq'a niman tetz u Jesús tu unjoltu unq'a tename', tan ti' uva' nik itilul ve'te'. At uxhchil kat oojik b'en tu u Fenicia tuk' tu u Chipre tuk' tu u Antioquía. As ye'xh katil nik talkat unq'a uxhchile' u b'a'nla yole' ti' u Jesús. Pet te kuxh ve't unq'a imoole' uva' tiaal Israel.
44011020	Pet ech koj ka't unq'a niman tetz u Jesús uva' nik itilule', tan tzaa ve't chajnaj tu u Chipre tuk' tu u Cirene. As tul oon ve't tu u Antioquía, as tal ve't chajnaj u b'a'nla yole' ti' u Kub'aal Jesús te unq'a uxhchile' uva' jit tiaal Israel.
44011021	As atik ve't vib'a'nil u Kub'aal Jesús ti' unq'a qitz'in qatzike'. As nimal uxhchil kat ijalpu ve't vitxumb'ale', tan kat inima ve't unq'a uxhchile' u Kub'aal Jesús.
44011022	As tul tab'i ve't unq'a niman tetz u Jesús uve' atik tu u Jerusalén ti' uva' nik tuch tu u Antioquía, as ichaj ve't b'en chajnaj u Bernabé ti' uva' la b'en tu u Antioquía.
44011023	As tul oon ve't u Bernabé, as va'lik chit ichiib' ve'te', tan til ve'te' uva' nimal vib'a'nil u Tiixhe' atik ti' unq'a niman tetz u Jesús. As ib'eya ve't u Bernabé te unq'a uxhchile' skajayil uva' tuk' chit taanxelal la inima viyol u Kub'aal Jesús.
44011024	As nimal chit unq'a tename' ik'ujb'a' ik'u'l ti' u Kub'aal Jesús, tan ch'i'umal chit itxumb'al u Bernabé, tan aq'el itxumb'al ta'n u Tiixhla Espíritu ti' ib'anata' kam uva' ni tal u Tiixhe' ste. As k'ujle'l chit ik'ul ti' u Tiixhe'.
44011025	As xamtik ve't stuul, as b'en ve't u Bernabé tu u Tarso ti' b'en ichukat u Saulo. As tul ilej ve't u Bernabé u Saulo, as teq'o ve't u Bernabé u Saulo sti' ti' ib'en tu u Antioquía.
44011026	As uma'l yaab' atin ve't xo'l unq'a niman tetz u Jesús tu u Antioquía. As nimal unq'a tename' nik ichus ve'te'. As b'axa chit oksal ve't ib'ii unq'a niman tetz u Jesús uva' «cristiano» ch'elel, ta'n unq'a aa Antioquía.
44011027	As tu unq'a q'iie' as b'en ve't ka'l unq'a q'ajsan tetz viyol u Tiixhe' tu u Jerusalén. As oon ve't tu u Antioquía.
44011028	As txakeb' ve't uma'l naj uva' Agabo ib'ii xo'l unq'a qitz'in qatzike' ti' talat uma'l u yol ta'n u Tiixhla Espíritu ti' uva' la ib'an uma'l u mama'la va'y vatz u tx'ava'e'. As a's ib'ana, tul atik ok u Claudio ijlenaalil.
44011029	As tul tab'i ve't unq'a qitz'in qatzike' u yole' uva' tal u Agabo, as iyolb'e ve't chajnaj uva' la taq' b'en uma'l u lochb'al te unq'a qitz'in qatzike' tu u Judea, jank'oj uva' la uch taq'ata'.
44011030	As ech ib'ane', tan ichaj ve't b'en unq'a qitz'in qatzike' u Bernabé tuk' u Saulo ti' iq'ajsal u lochb'ale' te unq'a iq'esal unq'a qitz'in qatzike' uve' atik tu u Judea.
44012001	As tu unq'a q'iie' as tal ve't u Herodes itxeypu ka'l unq'a niman tetz u Jesús ti' uva' la k'axb'isali.
44012002	As tal ve't naj iyatz'pu ve't u Jacob, u titz'in u Xhune', ta'n ch'ich'.
44012003	As tul til u Herodes uva' txuq'txun ve't unq'a iq'esal unq'a tiaal Israel ti' uve' ib'an naj, as tal ve't naj itxeypu u Lu'e'. As tu u nimla q'iie' ib'an naj, uva' nitx'a'pkat u paane' uve' ye'l levadura niku' xo'l.
44012004	As tul ma'tik itxeypu u Lu'e', as oksal ve't tu u kaarsa. As ik'ujb'a' ve't u Herodes kaa t'uub'ul unq'a sole' uva' kajva'l sol ti' jun t'uub'ul ti' ixeeat u Lu'e', tan a' nik tal naj uva' la ik'uch ve't naj u Lu'e' vatz unq'a tename', tul ma't ipal u nimla q'iie' uva' pascua ib'ii.
44012005	As ye' nik iya' ve't unq'a niman tetz u Jesús ti' inachat Tiixh ti' u Lu'e', tan atik ok u Lu'e' tu u kaarsa. As chab'amalik chit ixeep naj ta'n sol.
44012006	As ech ve't q'ejal la eq'ol ve't el tzan u Lu'e' vatz unq'a tename' uva' nik tal u Herodes, as an chit tu u aq'b'ale' as vatik u Lu'e'. As xeemalik ta'n ka'va'l sol, tan k'alik u Lu'e' ta'n ka'va'l kateena. As xeemalik u tzi' kaarsae' ta'n ka't unq'a sole'.
44012007	As aat kuxh til u Lu'e' ik'uchat tib' uma'l u ángel uva' tetz u Kub'aal Tiixhe' svatz. As txijul ve't tuul u kaarsae' sta'n. As ikan ve't ok u ángel txala tuul u Lu'e' ti' ib'eyle'. As ech tal ve't u ángel ile': —¡Oora kuxh txakpen!— ti'k u ángel. As yak kuxh el unq'a kateenae' ti' iq'ab' u Lu'e'.
44012008	As ech tal u ángel ile': —Oksa ooksa'm. As oksa axa'p,— ti'k u ángel. As ib'an ve't u Lu'e' kam uva' tal u ángel ste. As ech tal ve't u ángel ile' unpajte: —Oksa vaxheerkae'. As xekeb'en svi',— ti'k u ángel.
44012009	As el ve't ch'u'l u Lu'e' ti' u ángel. As ye' nik ib'en te u Lu'e' uva' yijla yol chit uve' nik ib'an u ángel, tan kamal vatzik' nik ib'an u Lu'e' uve' nik tale'.
44012010	As tul ma'tik ipal ve't u Lu'e' tuk' u ángel vatz t'uub'ul u sole' uva' nik xeon u Lu'e', as pal vatz t'uub'te. As oon ve't tzi' u kab'ale' uve' ch'ich' chittu' ti' toon tu b'ey. As ijaj kuxh ve't tib' u tzi' kab'ale' svatz. As oon ve't tu b'ey. As tul ma'tik ixaat u Lu'e' uma'l ju' pe' tuk' u ángel, as taq' ve't kan u ángel u Lu'e' sijunal.
44012011	As a'n b'en ve't te u Lu'e'. As ech tal ve't ile': «Cheel kat palyu ve't in stuul uva' yijla yol chite' vil uva' kat taq' tzan u Kub'aale' u ángel ti' veesal tiq'ab' u Herodes. As kat ikol in u Tiixhe' vatz unq'a va'lexhe' uva' nik titz'a unq'a tename' ib'anat svi',» ti'k u Lu'e'.
44012012	As tul ma'tik ipal ve't u Lu'e' stuul, as oon ve't tikab'al u Ma'le', vitxutx u Xhun uva' «Marcos» ch'elel. As nimal uxhchil molik tib' tzitzi' ti' inachat Tiixh.
44012013	Tul nik it'okon ok u Lu'e' tzi' u kab'ale' uve' tu b'ey, as ul til uma'l u ixoj uva' Rode ti' uva' ab'il nik it'okone'.
44012014	Tul texhla ixoj tuul ivi' u Lu'e', as teq'o chit taama ixoj ta'n chiib'ichil. As jit ijaj ixoj u tzi' kab'ale'. Pet ooje'l tok ixoj ti' talata' uva': —Il u Lu' ile' at ve't tzi' kab'al,— ti'k ixoj.
44012015	As ech alpu ve't ile' te ixoj: —Kamal ch'u'jil elnallukat axh,— ti'k unq'a uxhchile' te ixoj. As tal ve't ixoj uva' yol chit te ixoj. As ech tal ve't unq'a uxhchil ile': —¡A' u ángel uva' ni xeen u Lu'e' kat til ixoj!— ti'k unq'a uxhchile'.
44012016	As antelik kuxh it'okon ok u Lu'e' tzi' u kab'ale'. As ul ijaj ve't unq'a uxhchile' u tzi' kab'ale'. As til ve'te' uva' a'ik u Lu'e'. As teq'o ve't taama unq'a uxhchile'.
44012017	As k'uchun ve't u Lu'e' tuk' iq'ab' ti' uva' ye' la tiin unq'a uxhchile'. As tal ve't u Lu'e' uva' kam kat ib'an u Kub'aale' ti' teesal el tzan tu u kaarsae'. As ech tal ve't u Lu' ile': —B'en etaltaj te u Jacobo tuk' unq'a qitz'in qatzike' kam kat ib'an u Tiixhe' sve,— ti'k u Lu'e'. As b'en ve't u Lu'e' tu uma't atinb'al.
44012018	As tul sajb'u ve'te', as sotz ve't ik'u'l unq'a sole', tan ye' tootzajlu chajnaj uva' kam kat ib'an u Lu'e' ti' tel ch'u'l tu u kaarsae'.
44012019	As tal ve't u Herodes ichukpu u Lu'e'. As tul jit lejpu u Lu'e', as a' ve't unq'a sole' kat ijlen uve' xeenik tetz u kaarsae'. As tal ve't u Herodes iyatz'pu ve't unq'a sole'. As tul b'a'nxi, as el ve't ch'u'l u Herodes tu u Judea. As a' atinkat ve't tu u Cesarea.
44012020	As ma'tik tul ivi' u Herodes ti' viq'esal unq'a tename' uva' Tiro tuk' u Sidón. As ik'ul ve't tib' iyol unq'a iq'esal unq'a tename' ti' ichukat txumb'al ti' iku' ivi' u Herodes sti'. As oleb' chajnaj ti' iyolon tuk' uma'l u nimla lochonaal uva' Blasto ib'ii k'atz u Herodes ti' ijajat b'a'nil te u Herodes ti' unq'a tename', tan ti' uva' a' u Herodes nik lochon unq'a tename'.
44012021	As ik'ujb'a' ve't u Herodes uma'l u q'ii ti' ik'ulat tib' tuk' unq'a tename'. As tu u q'iie' as toksa ve't u Herodes uma'l u b'a'nla oksa'm. As xoneb' ve't naj tu vixonleb'ale'. As xe't ve't naj yolon.
44012022	As tul tab'i ve't unq'a tename', as sik'in ve'te' ti' toksal iq'ii u Herodes. As ech tal ve't ile': —U tuul vi'e' uve' ni qab'i, as jit tetz umaj naj. Pet tetz u Tiixhe',— ti'k unq'a tename'.
44012023	As tul kuxh nik isik'in ve't unq'a tename', as ok ve't uma'l u ch'o'm ti' u Herodes ta'n uma'l u ángel uva' tetz u Kub'aal Tiixhe' tan ti' uva' jit toksa naj iq'ii u Tiixhe'. As tul kat kam ve't naj, as txitxb'il kuxh kat tx'akon ve't naj.
44012024	Pet ech koj viyol u Kub'aal Tiixhe', tan aal chit nik iyak'in ve'te' tu u taanxelal unq'a niman tetz u Jesús. As nik ipaxsal ve't tulaj unq'a tename'.
44012025	As u Bernabé tuk' u Saulo as tul ma't taq'at kan chajnaj u lochb'ale' uve' chajel chajnaj sti' tu u Jerusalén, as q'aav ve't chajnaj tu u Antioquía. As teq'o ve't b'en chajnaj u Xhune' sti' uva' Marcos ch'elel.
44013001	As xo'l unq'a niman tetz u Jesús tu u Antioquía as atik ka'l unq'a q'ajsan tetz iyol u Tiixhe'. As atik ka't unq'a uxhchil uve' nik chusun iyol u Tiixhe'. As u Bernabé tuk' u Simón uva' Niger ch'elel, tuk' u Lucio uva' tzaanaj tu u Cirene, tuk' u Manaén uva' eela ich'iie' tuk' u Herodes uva' tijlenaal u Galilea as tuk' u Saulo.
44013002	As nik inach unq'a niman tetz u Jesús Tiixh tu u Antioquía. As nikat ikuy iva'y ti' inachat Tiixh, as ech tal ve't u Tiixhla Espíritu ile': —Etxaataj u Bernabé tuk' u Saulo ti' uva' la ib'an chajnaj kam uve' kat unmolo chajnaj sti',— ti'k u Tiixhla Espíritu.
44013003	As tul ma'tik ikuyat unq'a qitz'in qatzike' iva'y ti' inachpu Tiixh, as taq' ve't je' iq'ab' ti' u Bernabé tuk' u Saulo. As ichaj ve't b'en unq'a qitz'in qatzike' u Bernabé tuk' u Saulo.
44013004	As b'en ve'te', tan a' u Tiixhla Espíritu kat alon uva' la chajax b'en. As b'en ve't u Bernabé tuk' u Saulo tu u Seleucia. As ok ve't tu uma'l u barco ti' toon tu u tal tx'ava' uva' Chipre.
44013005	As tul oon ve't u Bernabé tuk' u Saulo tu u tenam uva' Salamina, as tal ve't viyol u Tiixhe' xo'l unq'a imoole' uva' tiaal Israel uva' molik tib' tu unq'a atinb'ale' tetz nachb'al Tiixh. As antik u Xhune' nik ilochone'.
44013006	As xaan ve't stoj, techal toon tu u tename' uva' Pafos uva' echen jalit el itzi' u tal tx'ava'e'. As ilej ve't chajnaj uma'l u aaq'ii uva' tiaal Israel uva' Barjesús ib'ii. As nik toksa tib' naj q'ajsan tetz viyol u Tiixhe', pet chulin yolik naj.
44013007	As atik naj k'atz u Sergio Paulo uva' atik ok ib'ooq'ol unq'a tename', tan jikik chit itxumb'al naj. As imolo ve't naj u Bernabé tuk' u Saulo, tan nik isa' naj tab'it viyol u Tiixhe'.
44013008	As u Barjesús uva' Elimas ib'ii tu griego. As imaj naj ivatz u Bernabé tuk' u Saulo, tan a' nikat tal naj uva' ye' la inima u b'ooq'ol tename' u yole' uve' nik tal u Saulo tuk' u Bernabé.
44013009	As u Saulo uva' Pablo as taq' ve't u Tiixhla Espíritu itxumb'al ti' iyolone'. As isaji ve't b'en u Pablo ivatz u aaq'iie'.
44013010	As ech tal ve't u Pablo ile': —¡Chulin yol! ¡As paasan tzii! ¡Tan nich'o'n aama ti' u b'a'ne', tan axh ik'aol tx'i'lanaj! ¿As jatu la ya' axh ti' isotzsal ik'u'l unq'a uxhchile' uve' nisa' inimat viyol u Tiixhe'?
44013011	As cheel tuk taq' tzan u Kub'aal Tiixhe' uma'l u k'axk'o see', tan tuk tzotq'oj axh. As nimal q'ii uva' ye' la eel ve't u q'iie',— ti'k u Pablo. As yak chit tzotq'u ve't u Elimas. As ichuk ve't naj uma'l u uxhchil ti' ich'ijile'.
44013012	As tul til ve't vib'ooq'ol unq'a tename' itzotq'u u Elimas, as teq'o chit ve't taama naj ti' u yole' uva' tab'i naj ti' u Kub'aal Jesús. As ik'ujb'a' ve't naj ik'u'l ti' u Jesús.
44013013	As tul el ve't ch'u'l u Pablo tuk' unq'a imoole' tu u tename' uva' Pafos, as b'en ve't tu u barcoe' ti' toon tu u Perge uva' echen tu u Panfilia. As tzitzi' ijatxkat ve't tib' u Xhune' tuk' chajaak. As q'aavik ve't b'en tu u Jerusalén.
44013014	As el ve't ch'u'l u Bernabé tuk' u Pablo tu u Perge. As b'en ve't tu u Antioquía uva' echen tu u Pisidia. As tu uma'l u xeem q'ii, as ok ve't chajnaj tu u atinb'ale' tetz nachb'al Tiixh ta'n unq'a tiaal Israel. As xoneb' ve't chajnaj.
44013015	Tul tzojpu ve't isik'lel viyol u Tiixhe' uve' tz'ib'amal kan, as ech tal ve't viq'esal u atinb'ale' tetz nachb'al Tiixh ile' te u Pablo tuk' u Bernabé: —Qitz'in qatzik, asoj at umaj eyol cheel ti' iyak'insal taanxelal unq'a tename', as etaltaj,— ti'k naj.
44013016	As txakeb' ve't u Pablo. As k'uchun ve't tuk' iq'ab' uva' ye'xheb'il la tiini. Ech tal ve't ile': —Ex kumool tiaal Israel, tuk' ex uva' ni xo'van u Tiixhe', etab'itaj uve' tuk val sete
44013017	tan kat itxaa u Kub'aal Tiixhe' unq'a q'esla kub'aale'. As kat ina'sa Aak tachul, tul atik tu u Egipto, k'uxh jitik aa Egipto. As tuk' viyak'il Aake' kat teq'o el tzan Aak tu u Egipto.
44013018	As ka'viinqil yaab' kat ikuy u Tiixhe' unq'a q'esla kub'aale' tu u tzuukin tx'ava'e'.
44013019	As kat isotzsa Aak unq'a uxhchile' tu vujva'l unq'a nimla tename' tu u Canán, ti' taq'at Aak u tx'ava'e' te unq'a q'esla kub'aale'.
44013020	As tu 450 yaab' uva' sixe'tik tzan ti' unq'a q'esla kub'aale', as kat ik'ujb'a' kan u Tiixhe' b'anol tetz isuuchil unq'a tename', techal kat b'ex ilej u q'ii tul uva' atik u Samuel uva' nik q'ajsan viyol u Tiixhe'.
44013021	As ijaj ve't unq'a q'esla kub'aale' uma'l u tijlenaal te u Tiixhe'. As ik'ujb'a' ve't Aak uma'l u ijlenaal uva' Saulo, vik'aol u Cis uva' echen xo'l itiaal u Benjamín. As ka'viinqil yaab' kat ib'an u ijlenaale' xo'l unq'a q'esla kub'aale'.
44013022	As kat teesa ve't u Tiixhe' u Saulo ijlenaalil. As a' ve't u David kat ok ijlenaalil ta'n Aak. As ech tal Aak ile': «Tan ootzimale' u David sva'n, vik'aol u Isaí, tan a' naje' uva' la ik'ul tib' unyol stuk'. As aya'l chit ik'u'l la ib'ane' kam uva' nunsa',» ti'k u Tiixhe'.
44013023	As an chit xo'l unq'a tiaal David kat ulkat u Jesús ti' isotzsal ipaav unq'a tiaal Israel, eche' uva' alel kan ta'n u Tiixhe'.
44013024	Tul uva' ye'xnik ul u Jesús, as tal u Xhune' viyol u Tiixhe' xo'l unq'a tiaal Israel, ti' uva' la ik'axa tib' ti' vipaave'. As la ku' ve't xe' u a'e' tuk' vib'ii u Tiixhe'.
44013025	As tul aalik itzojpu ve't u Xhune' ti' ib'anata' kam uva' kat tal u Tiixhe' ste, as ech tal ve't ile': «¿As kam vijle'm q'i uva' netale'? Tan jit ine' uva' netitz'a. Pet at uma't u uxhchil uva' xekel tzan svi' uva' ye' la uch in stuk' ti' unsaaput vik'a'jil vixa'pe',» ti'k u Xhune' tala.
44013026	Vitz'in vatzik, ex tiaal Abraham, tuk' ex uva' ni xo'van u Tiixhe' k'uxh jit ex tiaal Israel, as etetze' unq'a yole' uve' ni talpu sete, tan a'e' la q'alpun ex vatz u paave'.
44013027	As ech koj unq'a tename' uve' at tu u Jerusalén tuk' unq'a iq'esale', tan ye' kat texhla uva' ab'iste u Jesús. As k'uxh tu jun xeem q'ii nik isik'lel u yole' vi' unq'a tename', as ye' kat pal tu u yole' uve' tz'ib'amal kan ta'n unq'a q'ajsan tetz viyol u Tiixhe'. As an chit unq'a tename' kat tzojpisan u yole', tul kat tal unq'a tename' ikam u Jesús.
44013028	As k'uxh ye' kat lejpu umaj ipaav Aak uva' la kam Aak sti', as kat ijaj unq'a tename' te u Pilato ti' uva' la yatz'pu ve't Aak.
44013029	As tul ma'tik itzojpisata' jank'al uva' tz'ib'amal kan ti' Aak, as kat eq'ol ku' tzan vatz u kuruse'. As kat mujlu ve'te'.
44013030	As kat tulsa u Tiixhe' taama Aak unpajte.
44013031	As jatpajul kuxh kat ik'uch tib' u Jesús vatz unq'a uxhchile' uva' xekelik sti' tul uva' kat el Aak tu u Galilea ti' toon tu u Jerusalén. As a' unq'a uxhchile' ni alon isuuchil unq'a yole' te unq'a tename' ti' uva' kat tila.
44013032	As echat nu kub'ane', tan ni qal ve't u b'a'nla yole' sete kam uva' tal kan u Tiixhe' te unq'a q'esla kub'aale'.
44013033	As a'e' uva' kat uch sukuxo'l ta'n u Tiixhe', jank'al o' uva' o' tiaal unq'a q'esla kub'aale', tan kat tulsa u Tiixhe' taama u Jesús unpajte eche' uva' tz'ib'amal kan tika'v u Salmo, uva' ech ni tal ile': «Tan axhe' axh vunK'aole', tan kat unk'uchlu ve't vatz unq'a tename' uva' in aB'aal, as axh unK'aol,» ti'k u Tiixhe' tu Salmo.
44013034	As esti'e' kat tulsa u Tiixhe' taama u Jesús, ti' uva' ye'l Aak la kam ve't unpajte, as la b'en ib'an u yole' uva' tal u Tiixhe' tul ech tal ile': «As unq'a b'a'nile' uva' kat val kan te u David uva' la chit unb'ane', as a'e' u jikla b'a'nile' la unb'an sexo'l,» ti'k u Tiixhe', ti'k u yole'.
44013035	As ech ni tal uma't u yol ile' uva' tz'ib'amal kan tu Salmo: «As ye' la aaq' vichi'ol u jikla aamae' q'eeoj uva' k'ujle'l a'n,» ti'k u David te u Tiixhe'.
44013036	As jit u David ni tal je' tib' tul ni tal u yole', tan kat pal u David ijlenaalil xo'l unq'a tename' uva' tiaal Israel. As tul ma'tik ib'anata' kam uva' tal u Tiixhe' ste, as kam ve'te'. As tul mujlu ve't u David k'atz unq'a q'esla kub'aale' uva' kamnajle. As kat q'ee vichi'ole'.
44013037	Pet ech koj u Jesús, tan ye'l vichi'ole' kat q'eei, tan kat tulsa u Tiixhe' taama unpajte.
44013038	Esti'e' ni val sete, vitz'in vatzik: Palojtaj ex tu u b'a'nla yole' uva' ni val sete, tan a'e' uva' ni tale' uva' ti' vib'a'nil u Jesús la sotzsalkat epaav.
44013039	As ye' kat oleb' ex ti' etok jikla aamail vatz u Tiixhe' tul kat enima unq'a tzaq'ite' uva' tz'ib'amal kan ta'n u Moisés. Pet ab'il uva' la ik'ujb'a' ik'u'l ti' u Jesús, as a'e' la ok jikla aamail vatz u Tiixhe'.
44013040	As atoj enachb'al, aq'al uva' ye' la ul seti' eche' uva' alel kan ta'n unq'a q'ajsan tetz viyol u Tiixhe', tan ech ni tal ile':
44013041	La etitz'a etib', jank'al ex uva' ex ixvanaal. As teq'otaj chit etaama; as oojojtaj ex, tan tuk vaq' b'en uma'l u k'axk'o tu u q'iie'. As k'uxh la alpu sete kam uva' la uchi, as ye' la enima, taq' u yole',— ti'k u Pablo.
44013042	As tul el ve't ch'u'l u Pablo tuk' unq'a imoole' tu u atinb'ale' tetz nachb'al Tiixh, as ijaj ve't unq'a uxhchile' kuyb'al te chajnaj uva' la ul tal chajnaj unb'iitoj u yole' tu uma't xeem q'ii.
44013043	As tul ma'tik itzojpu ve't u nuk'ue' tu u atinb'ale' tetz nachb'al Tiixh, as nimal unq'a tiaal Israel tuk' ka't unq'a jit tiaal Israel uve' nik toksa taama ti' inachat Tiixh, as xekeb' ve't ti' u Pablo tuk' u Bernabé. As tal ve't u Pablo tuk' u Bernabé te unq'a uxhchile' uva' ye' la ka'kab'in taama ti' u b'a'nile' uve' nib'an u Tiixhe'.
44013044	As tu uma't xeem q'ii, as unb'iit kuxh ye' kat oon unq'a tename' skajayil tu u atinb'ale' tetz nachb'al Tiixh ti' tab'it viyol u Kub'aal Tiixhe'.
44013045	As tul til ve't viq'esal unq'a tiaal Israel unq'a tename' uva' nik ab'in u yole' uve' nik tal u Pablo, as ch'o'n ve't taama chajnaj. As va'len ve't tel u yole' nikat tal chajnaj ti' u Pablo. As nik iyoq'on ti' unq'a yole' uve' nik tal u Pabloe'.
44013046	Pet aal chit yak'in ve't taama u Pablo tuk' u Bernabé ti' talat isuuchil u yole'. As ech tal chajnaj ile': —As kat qal viyol u Tiixhe' sete b'axa, tan etetze' u tiichajile' uve' ye'l iya'teb'al uve' ni tal Aak. Pet kat etixva, tan ye' kat esa' etab'ita'. As esti'e' uva' la b'en ve't o' unpajte xo'l unq'a uxhchile' uva' jit tiaal Israel ti' qalat isuuchil u yole'.
44013047	Tan ech tal kan u Kub'aal Tiixh ile': «Kat unk'ujb'a' kan ex eche' umaj txijub'al xo'l unq'a uxhchile' uva' jit tiaal Israel, ti' b'en aalat isuuchil vatz u tx'ava'e' skajayil ti' uva' la uch isotzsal ve't ipaav unq'a tename' skajayil,» taq' u Tiixhe',— ti'k chajnaj.
44013048	As tul tab'i ve't unq'a uxhchile' uve' jit tiaal Israel, as chiib' ve'te'. As toksa ve't iq'ii viyol u Tiixhe'. As ik'ujb'a' ve't ik'u'l ti' Aak, jank'al uva' aq'el ve't ste ta'n Aak uva' at itiichajil uve' ye'l iya'teb'al.
44013049	As ech ipaxsal ve't viyol u Tiixhe' tulaj unq'a tename' uve' najlik kuxh ixo'l tuk' u Antioquía.
44013050	As unq'a tiaal Israel uva' ye' nik niman u Jesús, as ipit ve't chajnaj ka'l unq'a ixoj uva' atik tijle'm uva' nik toksa taama ti' inachat Tiixh. As kat ipit chajnaj ka't unq'a naj uva' atik tijle'm. As xe't ve't unq'a uxhchile' ti' u Pablo as ti' u Bernabé unpajte. As laq'b'al ve't el tzan tu u tename'.
44013051	As tul el ve't ch'u'l u Pablo tuk' u Bernabé, as ichitu ve't kan chajnaj u pojoe' ti' unq'a toje', texhlal tetz uva' ye' kat isa' unq'a tename' tab'it viyol u Tiixhe'. As b'en ve't chajnaj tu u Iconio.
44013052	As jank'al unq'a niman tetz u Jesús, as va'lik chit ichiib'e', tan atik itxumb'al ta'n u Tiixhla Espíritu.
44014001	As tul atik u Pablo tuk' u Bernabé tu u Iconio, as ok ve't tu u atinb'ale' tetz nachb'al Tiixh ta'n unq'a tiaal Israel. As tul tal ve't chajnaj isuuchil viyol u Tiixhe', as nimal unq'a uxhchile' niman ve't viyol u Tiixhe' uva' tiaal Israel as tuk' unq'a jit tiaal Israel.
44014002	Pet ech koj ka't unq'a tiaal Israel uva' ye' nik niman u Jesús, tan toksa ve't chajnaj ixo'l unq'a uxhchile' uve' jit tiaal Israel tuk' u Pablo as tuk' u Bernabé unpajte.
44014003	As nimaltel q'ii kaaik ve't kan chajnaj tzitzi'. As ye' nik ixo'v ve't ti' iyolone', tan k'ujlik chit ik'u'l ti' u Kub'aal Jesús. As nik ik'uch Aak uva' jik chit u yole' uva' nik tal chajnaj ti' vib'a'nil Aake', tan kat taq' ve't Aak te chajnaj ti' ik'uchat unq'a k'uchb'al tetz vib'a'nil Aake' uva' la teq'o taama unq'a uxhchile' sti'.
44014004	As ye' nik ik'ul tib' iyol unq'a tename', tan atik uxhchil a' ni toksakat tib' k'atz unq'a tiaal Israel uva' ye' nik niman u Jesús. As at uxhchil a' echenikkat k'atz u Pablo tuk' u Bernabé.
44014005	As tul ik'ul ve't tib' iyol unq'a iq'esal unq'a tename' tuk' unq'a uxhchile' uva' tiaal Israel uva' ye' nik niman u Jesús as tuk' unq'a uxhchile' uve' jit tiaal Israel, as nik titz'a ve't unq'a tename' uva' la k'axb'isal u Pablo tuk' u Bernabé. As la sutil ve't k'ub' sti' uve' nik tal unq'a tename'.
44014006	As tab'i ve't u Pablo tuk' u Bernabé. As ooj ve't chajnaj ti' ib'en tu u Listra, tuk' tu u Derbe uva' echen tu u Licaonia, as tuk' tu ka't unq'a tename' uva' echen najli.
44014007	As tzitzi' talkat ve't chajnaj u b'a'nla yole' ti' u Jesús.
44014008	As atik uma'l u naj tu u Listra uve' xonlik kuxhtu'. As ye' nik itx'ol ixaane', tan ko'xik naj stitz'eb'e'.
44014009	As tul nik iyolon u Pablo, as tab'i ve't u ko'xe'. As isaji ve't b'en u Pablo u ko'xe'. As til u Pablo uva' k'ujlik chit ik'u'l naj ti' u Jesús ti' uva' la el u ch'o'me' ti' naj.
44014010	As taq' ve't je' u Pablo tuul ivi'. Ech tal ile': —Txakpen. B'an atxakeb'e',— ti'k u Pablo. As yujpu ve't u naje'. As xaan ve't naj.
44014011	As tul til unq'a aa Licaonia uve' ib'an u Pablo, as sik'in ve'te' tu viyolb'ale'. As ech tal ve't ile': «Kat ulyu ve't ka'l unq'a tiixh sukuxo'l uve' ech tilone' eche' naj,» ti'k unq'a tename'.
44014012	As toksa ve't unq'a tename' ib'ii vitiixhe' uva' Júpiter ti' u Bernabé. As tuk' uma't vitiixhe' uva' Mercurio as toksa ve't vib'iie' ti' u Pablo, tan ti' uva' a' u Pablo nik iyolon xo'l unq'a tename'.
44014013	As ul ve't u b'aal vatz tiixhe' uva' nik iqaa tib' vatz u Júpiter tu u tostiixhe' uva' eyenik tzi' u tename'. As teq'o ve't tzan naj ka'l unq'a tooro' tuk' ka't unq'a xu'm, tan a' nik tal naj tuk' unq'a tename' uva' la yatz'pu unq'a tooro'e' ti' toksal iq'ii u Pablo tuk' u Bernabé.
44014014	As tul tab'i ve't u Pablo tuk' u Bernabé, as iq'ix ve't u toksa'me'. As ok ve't xo'l unq'a tename'. As taq' ve't je' chajnaj tuul ivi'.
44014015	As ech tal ve't chajnaj ile': —¿Ex tenam, kame' q'i uve' neb'ane'? Tan o' kuxh naje' eche' ex. As o' kuxh alol tetz isuuchil u b'a'nla yole' sete ti' uva' la eya'sa unq'a txumb'ale' uva' eq'omal seta'n. As la enima u islich Tiixhe' uve' cheesan tetz u almika'e' tuk' u vatz tx'ava'e' tuk' u mar as tuk' unq'a vee' skajayil.
44014016	Tan b'axa yol as ye' kat imaj u Tiixhe' unq'a tename' ti' ib'anata' kam ni tal taama.
44014017	As kat taq' kan u Tiixhe' unq'a k'uchb'al tetz vib'a'nile' sqe, tan kat taq' ku' tzan Aak unq'a jab'ale' tu almika' aq'al uva' nimal ivatz unq'a kuchikoe' la ib'ane' ti' uva' at qechb'ub'al. As la txuq'txun o' sti',— ti'k chajnaj.
44014018	As k'uxh tal u Pablo unq'a yole' tuk' u Bernabé, as ye' nik tok ve't yol tivi' unq'a tename' ti' uva' ye' la iyatz' chajnaj unq'a tooro'e' ti' toksal iq'ii u Pablo tuk' u Bernabé.
44014019	As b'ex uloj ve't ka'l unq'a tiaal Israel uva' ye' nik niman u Jesús uva' tzaanajlik tu u Antioquía tuk' tu u Iconio. As toksa chajnaj tivi' unq'a tename' ti' uva' la sutil k'ub' ti' u Pablo. As ib'an ve't unq'a tename' te u Pablo. As ijiti ve't el chajnaj tzi'e'l u tename', tan kamnajlik ve't u Pablo uva' nik tal unq'a tename'.
44014020	As b'ex isep ve't ok tib' unq'a niman tetz u Jesús ti' u Pablo. As tul txakpu ve'te', as ok ve't tu u tename' unpajte. As tu uma't q'ii, as b'en ve't u Pablo tu u Derbe tuk' u Bernabé.
44014021	As tul tal ve't chajnaj isuuchil u b'a'nla yole' xo'l unq'a tename' tu u Derbe, as nimal unq'a uxhchile' kat niman u yole' ti' u Jesús. As q'aav ve't u Pablo tuk' u Bernabé tu u Listra tuk' tu u Iconio tuk' tu u Antioquía unpajte.
44014022	As ib'eya ve't kan chajnaj te unq'a niman tetz u Jesús ti' uva' ye' la ka'kab'in taama ti' u k'ujleb'al ik'u'le'. As ech tal kan u Pablo ile' tuk' u Bernabé: —Techal la kupaleb'e mama'la k'axk'o vatz u tx'ava'e' o' uva' niman tetz u Tiixhe' tul ye'xna ok o' jaq' u tijle'm u Aake',— ti'k chajnaj.
44014023	As ik'ujb'a' ve't kan chajnaj iq'esal unq'a niman tetz u Jesús tu junun tenam. As tul ma'tik ikuyat chajnaj iva'y ti' inachat Tiixh, as ijaj ve't kan chajnaj b'a'nil te u Kub'aal Jesús ti' unq'a iq'esal unq'a niman tetz u Jesús, tan ma'tik ik'ujb'a't ik'u'l ti' u Jesús.
44014024	Pal ve't chajnaj tu u Pisidia. As oon ve't chajnaj tu u Panfilia.
44014025	As tul ma'tik talat ve't chajnaj viyol u Tiixhe' tu u Perge, as b'en ve't chajnaj tu u Atalia.
44014026	As ok ve't chajnaj tu uma't u barco ti' toon tu u Antioquía uva' chajlikkat b'en chajnaj b'axa ti' ipaxsat vib'a'nil u Tiixhe'.
44014027	As tul oon ve't chajnaj tu u Antioquía, as imol ve't chajnaj unq'a niman tetz u Jesús. As tal ve't chajnaj isuuchil ti' uva' kam vib'a'nil u Tiixhe' kat ib'an ti' chajnaj as ti' uva' kam kat ib'an u Tiixhe' ti' uva' la ik'ujb'a' ve't unq'a uxhchile' ik'u'l ti' u Jesús uva' jit tiaal Israel.
44014028	As nimal q'ii atin ve't u Pablo tuk' u Bernabé xo'l unq'a niman tetz u Jesús.
44015001	As tzaa ka'l unq'a niman tetz u Jesús tu u Judea, uva' tiaal Israel. As oon tu u Antioquía. As xe't ve't chajnaj chusun xo'l unq'a niman tetz u Jesús uva' jit tiaal Israel. As ech tal ve't chajnaj ile': —Asoj ye' la tzok'ax el unb'iil vechi'ole', ex naj, eche' uva' alel kan ta'n u Moisés, as ye' la uch isotzsal epaav,— ti'k chajnaj.
44015002	As tul tab'i ve't u Pablo tuk' u Bernabé u yole' uva' tal chajnaj, as ye' nik ik'ul ve't tib' iyol chajnaj tuk' unq'a naje' uva' tzaa tu u Judea. As iyaa ve't tib' chajnaj svatzaj ti' u yole'. As k'ujb'a'l ve'te' uva' la b'en ve't u Pablo, tuk' u Bernabé, tuk' ka't unq'a niman tetz u Jesús uva' echen tu u Antioquía, ti' b'en ich'otit te unq'a apóstol tuk' te ka't unq'a iq'esal unq'a niman tetz u Jesús tu u Jerusalén ti' uva' ab'iste u yole' la nimali.
44015003	As chajax ve't b'en u Pablo tuk' u Bernabé ta'n unq'a niman tetz u Jesús. As tul pal ve't chajnaj tu u Fenicia tuk' tu u Samaria, as tal ve't chajnaj xo'l unq'a niman tetz u Jesús uva' tiaal Israel ti' uva' nimal ve't unq'a uxhchile' uva' jit tiaal Israel kat niman ve't u Jesús. As tul tab'i ve't unq'a qitz'in qatzike', as txuq'txun ve'te'.
44015004	As tul oon ve't u Pablo tuk' u Bernabé tu u Jerusalén, as b'a'n ik'ulpu chajnaj ta'n unq'a apóstol, tuk' unq'a iq'esal unq'a niman tetz u Jesús, as tuk' unq'a niman tetz Aake' skajayil. As tal ve't chajnaj kam unq'a b'a'nile' uva' nikat ib'an chajnaj ta'n u Tiixhe'.
44015005	As txakpu ve't ka'l unq'a fariseo uva' ma'tik inimat u Jesús. As ech tal ve't chajnaj ile': —As techal chite' la tzok'ax el unb'iil vichi'ol unq'a naje' uve' jit tiaal Israel. As la alpu ve't te chajnaj uva' techal chit la inima chajnaj u yole' uva' tz'ib'amal kan ta'n u Moisés,— ti'k chajnaj.
44015006	As imol ve't tib' unq'a apóstol tuk' unq'a iq'esal unq'a niman tetz u Jesús ti' iyolb'et chajnaj u yole' uva' nik tal unq'a naje' uva' fariseo.
44015007	As tul ya' ve't chajnaj ti' iyolat u yole', as txakpu ve't u Lu'e'. As ech tal ve't ile': —Ex, vitz'in vatzik, ootzimale' seta'n uva' kat itxaa in u Tiixhe' na'ytzan, ti' uva' la b'en val u b'a'nla yole' xo'l unq'a tename' uva' jit tiaal Israel. As la inima u yole' uva' la vale'.
44015008	As Tiixhe' ootzin tetz unq'a taanxelal unq'a tename' skajayil, tan kat ik'uch Aak uva' antu unq'a tename' uve' jit tiaal Israel la ootzin u b'a'nla yole', tan kat taq' tzan Aak u Tiixhla Espíritu sti' eche' uva' kat ib'an Aak sqe.
44015009	As ye'l kuxo'l kat ib'an u Tiixhe' tuk' unq'a uxhchile' uva' jit tiaal Israel, tan kat itx'aa Aak unq'a taanxelale' ti' uva' kat ik'ujb'a' ik'u'l ti' Aak.
44015010	¿As kam q'i uve' nu kuxh echuk txumb'al ti' epaasat etib' vatz u Tiixhe'? Tan a' kuxh netale' uva' latel kuxh inima unq'a jit tiaal Israel u tzaq'ite' uva' alel kan ta'n u Moisés. As tul mita'n o' tuk' unq'a q'esla kub'aale' kat oleb' o' ti' inimale'.
44015011	As ile' nimamal ve't sqa'n uva' sotznal ve't kupaav ta'n vib'a'nil u Kub'aal Jesús. As echat kuxh unq'a uxhchile' uva' jit tiaal Israel,— ti'k u Lu'e'.
44015012	As tul tab'i ve't unq'a tename' uva' k'ulik tib', as jit yolon ve'te'. Pet a' ve't u yole' kat tab'i uve' tal u Pablo tuk' u Bernabé ti' uva' kat ib'an chajnaj xo'l unq'a jit tiaal Israel ta'n u Tiixhe', tan mama'la k'uchb'al tetz vib'a'nil u Tiixhe' kat ik'ucha uva' nik teq'o taama unq'a uxhchile' sta'n.
44015013	Tul ya' ve't chajnaj ti' iyolone', as ech tal ve't u Jacobo ile': —Vitz'in vatzik, etab'itaj vunyole'.
44015014	As kat tal u Simón sqe uva' a'n chit ib'axa kat ik'uch u Tiixhe' vib'a'nile' te unq'a uxhchile' uva' jit tiaal Israel, ti' uva' at uxhchil xo'l unq'a jit tiaal Israel uva' la ok sitenamil Aak ti' toksal iq'ii Aak.
44015015	As echat ni tal unq'a yole' uva' tz'ib'amal kan ta'n unq'a q'ajsan tetz viyol u Tiixhe', tan ech itz'ib'al kan ile':
44015016	Ech ni tal u Tiixh ile': «Tul ma'tik ipal ve't unq'a q'iie', as la ul ve't in unpajte. As la ul voksa uma't u ijlenaal uva' ech la ib'ane' eche' uva' kat ib'an u David. As k'uxh ye'l ve't u ijlenaale' ati, as in la oksan uma'te,
44015017	ti' uva' jank'al unq'a tename' la itz'an in, uva' in iB'aal, as jank'al unq'a uxhchile' uva' jit tiaal Israel uva' txaael ve't sva'n ti' tok suntenamil,»
44015018	ti'k u Kub'aale', tan Aake' ootzin tetz u yole', tul uva' ye'xnik xe't u q'ii saje'.
44015019	As ni vile' uva' ye' la uchi uva' la kuxh kutxumunsa unq'a uxhchile' uve' jit tiaal Israel uva' ni toksa tib' niman tetz u Tiixhe'.
44015020	Pet aal b'a'ne' la kutz'ib'a b'en tu umaj u'uj sete ti' uva' la eteesa etib' k'atz unq'a va'lexhla txumb'ale' uve' la yansan vetaanxelale'. As ye' la enima unq'a tze' tiixhe'. As ye' la eb'an etetz eche' uve' neb'an unq'a uxhchile' uve' neku' tu paav tuk' uma't uxhchil ta'n tacha'v vichi'ole'. As ye' la uch etechb'ut unq'a txooe' uve' ni tik'a tib', tan ye'l vikajale' kat eesali. As mita'n la uch etechb'ut vikajal txooe'.
44015021	Tan na'ytzane' xe't ichuspu ve't viyol u Moisése' xo'l unq'a tename', tan at uxhchil ni sik'len u yole' tu unq'a atinb'ale' tetz nachb'al Tiixh tu jun xeem q'ii,— ti'k u Jacob.
44015022	As b'a'n uve' b'ex ib'an te unq'a apóstol, tuk' unjoltu unq'a iq'esal unq'a niman tetz u Jesús, as tuk' unq'a qitz'in qatzike' skajayil uva' la txaap ka'vo'j uxhchil. As la chajax b'en tu u Antioquía tuk' u Pablo tuk' u Bernabé. As kat txaap u Judas uva' Barsabás tuk' u Silas, tan b'a'n iyolb'el chajnaj xo'l unq'a qitz'in qatzike'.
44015023	As ech tal u u'uj ile' uva' b'en ti' u Judas tuk' u Silas uva': «As o' uva' o' apóstol, tuk' ka't unq'a iq'esal unq'a niman tetz u Jesús, as tuk' unq'a kumoole' skajayil uva' ni niman u Jesús tzitza' tu u Jerusalén, as tuk qaq' b'en kutzii sete, jank'al ex uva' jit ex tiaal Israel uva' echen tu u Antioquía, tuk' tu u Siria, as tuk' tu u Cilicia. Tiixh la lochon ex tzitzi'.
44015024	Tan kat qab'il yol ti' ka'l unq'a uxhchil uva' kat el sukuxo'l tzitza'. As kat b'ex itxumunsa ex chajnaj, tan kat iyansa vetxumb'ale' tuk' vichusb'ale', tan a' ni tal chajnaj uva' techal la tzok'ax el unb'iil vichi'ol unq'a naje' sexo'l. As techal la nimal unq'a yole' uva' tz'ib'amal kan ta'n u Moisés, uva' ni tal chajnaj. As jit o' kat chajon b'en chajnaj ti' uva' la b'en alpo u yole' sete.
44015025	Esti'e' kat ik'ullu ve't tib' kuyol tzitza' skukajayil ti' kutxaat ka'l unq'a naj ti' uva' la kuchaj b'en sexo'l tuk' u Pablo as tuk' u Bernabé uva' xo'n chit sqe,
44015026	tan a' chajnaje' uva' aya'l chit ik'u'l ti' u Kub'aal Jesucristo, k'uxh mama'la k'axk'o kat ipaleb'e chajnaj.
44015027	As tuk kuchaj b'en u Judas tuk' u Silas ti' b'en talat isuuchil unq'a yole' sete skajayil kam uva' kat kutz'ib'a b'en tu u u'uje' uva' eq'omal ta'n chajnaj.
44015028	Tan b'a'n ve't te u Tiixhla Espíritu as b'a'n ve't sqe unpajte uva' ta'n la qale' sete uva' techal chit la enima unq'a yole'
44015029	uva' ye' la uch techb'ul unq'a echb'ub'ale' uve' ma't toksal vatz unq'a tze' tiixhe'. As mita'n u kajale' la uch etechb'uta'. As ye'l unq'a txooe' la etechb'u uve' kat tik'a tib', tan ye'l vikajale' kat eesali. As la eya'sa eku' tu paav tuk' uma't uxhchil ta'n tacha'v vechi'ole'. Asoj ech la eb'ane', as b'a'ne' te u Tiixhe'. As Tiixhe' la lochon ex,» ti'k u yole' tu u u'uje'.
44015030	As tul ma'tik ichajax unq'a uxhchile' ti' ib'en ti' u Pablo tuk' u Bernabé, as b'en ve't tu u Antioquía. As tul oon ve't chajnaj, as imolo ve't chajnaj unq'a niman tetz u Jesús skajayil. As taq' ve't ok chajnaj u u'uje' te unq'a iq'esal unq'a niman tetz u Jesús.
44015031	As tul ma't isik'lel u u'uje' ta'n unq'a qitz'in qatzike' tu u Antioquía, as txuq'txun ve'te', tan yak'in ve't taama ta'n unq'a yole'.
44015032	As nimaltel yol tal ve't u Judas tuk' u Silas ti' iyak'insal taama unq'a qitz'in qatzike', tan an chit q'ajsan tetz viyol u Tiixhe' chajnaj. As k'ujeb' ve't ik'u'l unq'a qitz'in qatzike' ta'n unq'a yole' uva' kat tal chajnaj.
44015033	As tul ma'tik ib'anat chajnaj nimal q'ii tzitzi', as acha'vik chit tatin chajnaj svatzaj tul uva' ijatx ve't tib' chajnaj tuk' unq'a qitz'in qatzike'. As q'aav ve't chajnaj tu u Jerusalén k'atz ka't unq'a qitz'in qatzike' uva' chajon b'en chajnaj.
44015034	Ech koj u Silas, tan b'a'nik ste uva' la kaa ve't tzitzi'.
44015035	As echat u Pablo tuk' u Bernabé, tan kaatel chajnaj tu u Antioquía ti' ichusune' ti' viyol u Kub'aale'. As tuk' ka't unq'a niman tetz u Jesús as tal ve't chajnaj u b'a'nla yole' ti' u Jesús xo'l unq'a tename'.
44015036	Tul pal ve't ka'l unq'a q'ii, as ech tal ve't u Pablo ile' te u Bernabé: —Ko' qil unq'a qitz'in qatzike' unpajte. As ko' tulaj unq'a tename' skajayil katil uva' kat qalkat viyol u Kub'aale', aq'al uva' la qootzi kam toolel unq'a qitz'in qatzike' tzitzi',— ti'k u Pabloe'
44015037	As nik isa' u Bernabé uva' la b'en u Xhune' ti' chajnaj uva' Marcos ch'elel.
44015038	As ye' kat ib'an te u Pablo uva' la b'en u Xhune', tan ti' uva' kat q'aavik kan naj tu u Jerusalén tul uva' atik chajnaj tu u Panfilia. As jit b'en naj ti' chajnaj ti' talpu viyol u Tiixhe'.
44015039	As jit ik'ul tib' iyol u Pablo tuk' u Bernabé svatzaj. As ijatx ve't tib' chajnaj skaab'il. As teq'o ve't u Bernabé u Xhune' sti' uva' Marcos. As b'en ve't tu u Chipre.
44015040	As itxaa ve't u Pablo u Silas. As tul ma'tik ijajat ve't unq'a qitz'in qatzike' vib'a'nil u Kub'aal Tiixhe' ti' chajnaj, as b'en ve't chajnaj.
44015041	As tul pal ve't chajnaj tu u Siria tuk' tu u Cilicia, as iyak'insa ve't kan chajnaj taama unq'a niman tetz u Jesús tulaj unq'a tename' uva' nik ipalkat chajnaj.
44016001	As oon ve't chajnaj tu u Derbe tuk' tu u Listra. As atik uma'l u niman tetz u Jesús tzitzi' uva' Timoteo, tal uma'l u ixoj uva' tiaal Israel uva' k'ujle'l ik'u'l ti' u Jesús. As ech koj vib'aal u Timoteo, tan jit tiaal Israel naj.
44016002	As b'a'nik ve't iyolb'el u Timoteo ta'n unq'a qitz'in qatzike' tu unq'a tename' uve' tu u Listra tuk' tu u Iconio.
44016003	A' tal u Pablo uva' la teq'o u Pablo u Timoteo sti'. As esti'e' tal u Pablo itzok'ax el unb'iil vichi'ol u Timoteo sb'axa, aq'al uva' ye' la ul ivi' unq'a tiaal Israel uve' atik tu u tename', tan ootzimalik chit vib'aal u Timoteo ta'n unq'a tiaal Israel uva' jit tiaal Israel naj.
44016004	As tul nikat ipal chajnaj tulaj unq'a tename', as nikat tal kan chajnaj isuuchil unq'a yole' xo'l unq'a tename' uva' kat ik'ul tib' iyol unq'a apóstol sti' tuk' unq'a iq'esal unq'a niman tetz u Jesús uva' echen tu u Jerusalén.
44016005	As nikat iyak'in ve't unq'a niman tetz u Jesús ti' u k'ujleb'al ik'u'le'. As na'chil chit nik ib'an ve't tachul jun q'ii.
44016006	As tul pal ve't chajnaj tu u tx'ava'e' uva' Frigia tuk' tu u Galacia, as kat majax chajnaj ta'n u Tiixhla Espíritu ti' uva' ye' la b'en tal chajnaj viyol u Tiixhe' tu u Asia.
44016007	As tul oon chajnaj tu u Misia, as tal chajnaj ib'en tu u Bitinia. As kat imaj u Tiixhla Espíritu chajnaj unpajte.
44016008	As yakik pal chajnaj tu u Misia, tan aalik iku' chajnaj tu u Troas tzi' u mar.
44016009	As ik'uch tib' uma'l u naj aa Macedonia tivatz u Pablo tu uma'l u aq'b'al. As til ve't u Pablo uva' txaklik naj, tul nik ijaj b'a'nil te u Pablo. As ech tal ile': «¡Ul axh; loch o' tu u Macedonia!» ti'k u naje' uve' ik'uch tib' tivatz u Pablo.
44016010	As tul ma'tik ik'uchat tib' u naje' tivatz u Pablo, as kub'an ve't quche' ti' kub'en tu u Macedonia, tan na'l sukuvatz uva' a' u Tiixhe' ni molon b'en o' ti' b'en qalat u b'a'nla yole' tu u Macedonia.
44016011	As b'en ve't o' tu uma't u barco ti' qoon tu u Troas. As jikik kub'ene' tu u tal tx'ava' uva' Samotracia. As tu uma't q'ii oon ve't o' tu u Neápolis.
44016012	As yakik ve't o' tu u tenam uva' Filipos, uva' tatinb'al unq'a sole' tetz u Roma uva' ma'tik tel ti' solil. As nimal q'ii b'ex kub'an tzitzi', tan a' u tename' uva' nim iyolb'ele' tu u Macedonia.
44016013	As tul ilej u xeem q'iie', as el ve't ch'u'l o' tzi' u tename', najlich uma'l u a' uva' nik inachpukat Tiixh. As tul xoneb' o', as qal ve't u b'a'nla yole' te ka'l unq'a ixoj uva' molik tib' tzitzi'.
44016014	As nik tab'i uma'l u ixoj viyol u Pablo. As Lidia ib'ii u ixoje' uva' a' tzaanajkat tu u tenam uva' Tiatira. As nikat ik'ayi ixoj b'a'nla chaj ixb'u'j uva' mura't chit tilone'. As k'uxh jit tiaal Israel ixoj, as atik ok taama ixoj ti' inachat Tiixh. As toksa ve't u Kub'aal Jesús xe' taama ixoj ti' uva' la inima ixoj unq'a yole' uve' nik tal u Pablo.
44016015	As tul ma'tik iku' ve't ixoj tuk' unq'a titz'in tatzike' xe' u a'e', as ech tal ve't ixoj ile' sqe: —Asoj netil svi' uva' kat chit unnima u Kub'aal Jesús, as okoj ch'u'l ex. As atinoj unb'ooj ex tu vunkab'ale',— ti'k ixoj. As kat atin ve't unb'iil o' tikab'al ixoj, tan jatpajul kuxh kat tal ixoj sqe.
44016016	As ib'an unpajul tul uva' kat b'en o' tu u atinb'ale' uva' nik kunachkat Tiixh, as kat kuk'ul qib' tuk' uma'l u ixoj uva' atik ok sub'ul sk'atz. As nik iq'iian ixoj. As mama'la puaj nik taq' ixoj te unq'a naje' uva' k'amin tetz ixoj ti' u q'iia'me'.
44016017	As xekelik kuxh ve't ixoj sqi'. As ech nik tal ve't ixoj ile', tul nik isik'in ixoj: —¡As u Tiixhe' uve' ye'xheb'il la lejon sti', as ik'am Aake' unq'a naje', tan ni tal chajnaj isuuchil ti' uva' at sotzb'al paav!— ti'k ixoj.
44016018	As ech kuxh nik ib'an ixoj jun q'ii. As pal ve't ik'u'l u Pablo. As isuchq'i ve't tib' u Pablo. As ech tal ve't ile': —Tuk' vib'ii u Jesucristo la val see uva' la el axh k'atz u ixoje',— ti'k u Pablo. As yak kuxh el ve't u sub'ule' k'atz ixoj.
44016019	As tul til ve't unq'a naje' uve' k'amin tetz u ixoje' uva' ye'l ve't ipuaj chajnaj la ik'ul ti' ixoj, as itxey ve't chajnaj u Pablo tuk' u Silas. As teq'o ve't chajnaj u Pablo tuk' u Silas vatz tatinb'al unq'a b'aal tename'.
44016020	As toksa ve't chajnaj u Pablo tuk' u Silas vatz unq'a b'anol tetz isuuchil unq'a tename'. As ech tal ve't chajnaj ile': —As unq'a naj ila' uve' tiaal Israel, as nisotzsa chajnaj ik'u'l unq'a tename',
44016021	tan nichus chajnaj uma't u chusb'al uva' ye' la uch kunimata', tan o' aa Roma,— ti'k chajnaj.
44016022	As txakpu ve't unq'a tename' ti' chajnaj. As tal ve't u b'aal tename' uva' la eesal u toksa'm chajnaje', as la q'ospu ve't chajnaj ta'n unq'a ib'aara unq'a b'aal tename'.
44016023	As tul ma'tik iq'ospu chajnaj sb'a'n, as oksal chajnaj ve't tu u kaarsa. As alpu ve't te u xeen tetz u kaarsae' uva' la chab'al ixeep chajnaj.
44016024	As tul alpu te u naje', as toksa ve't ok naj u Pablo tuk' u Silas tu u kaarsa tu uma'l u atinb'al uva' jetz'ennal ok. As toksa ve't naj u toj chajnaje' tu uma'l u tze' uva' b'anel tuul itzi'. As ik'apu ve't u tze'e' u toj chajnaje' aq'al uva' ye' la ooj chajnaj.
44016025	As pok'o'ch chit aq'b'al as nik inach u Pablo Tiixh, tuk' u Silas. As nik ib'itza chajnaj unq'a b'itze' tetz Tiixh. As nik tab'i unq'a preexhue'.
44016026	As aat kuxh tab'i chajnaj tul uma'l u kab'laano. As yak kuxh iyiku tib' u kaarsae'. As ijaj ve't tib' itzi' unq'a kaarsae'. As chajpik ve't el unq'a kateenae' ti' iq'ab' unq'a preexhue' skajayil.
44016027	As tul ul ve't taama u xeen tetz u kaarsae', as til ve't naj uva' jajlik ve't u kaarsae'. As teq'o ve't je' tzan naj vich'ich'e' tu u totzotze' ti' iyatz'at tib' uva' nik tal je' ste, tan kamal kat oojiy ve't unq'a preexhue' uve' nik tal naj.
44016028	As sik'in ve't u Pablo. As ech tal ve't ile' ste: —¡Ye' ab'an je' va'lexh see, tan il o' at o' skukajayil tzitza'!— ti'k u Pablo.
44016029	As ijaj ve't u xeen tetz u kaarsae' xamal ti' tok tu uve' atikkat chajnaj. As va'lik chit it'unt'uch ve't naj ta'n xo'vichil. As ku' ve't naj qaaloj vatz u Pablo tuk' u Silas.
44016030	As teq'o ve't el tzan naj chajnaj tu u atinb'ale'. As ech tal ve't naj ile': —¿Ex pap, kam la unb'ane' ti' uva' la sotz unpaav?— ti'k ve't naj.
44016031	As ech tal ve't chajnaj ile': —Nima u Kub'aal Jesucristo. As la sotz ve't apaav, tuk' unq'a aatine' tu vakab'ale',— ti'k u Pablo tuk' u Silas.
44016032	As tal ve't chajnaj u b'a'nla yole' ti' u Kub'aal Jesúse' te naj as tuk' te unq'a tatin naje' uva' atik tikab'al.
44016033	As an chit tu aq'b'ale', as teq'o ve't u xeen tetz u kaarsae' u Pablo tuk' u Silas ti' itx'aat uve' k'axb'inik te chajnaj ta'n u b'aarae'. As tul b'a'nxi, as yak kuxh aq'ax ve't ku' u xeen tetz u kaarsae' xe' u a'e' tuk' vib'ii u Tiixhe', tuk' unq'a tatine' tikab'al.
44016034	As teq'o ve't naj u Pablo tuk' u Silas tikab'al. As taq' ve't naj itx'ix. As va'lik chit ichiib' ve't naj tuk' unq'a tatine', ti' uva' kat inima chajaak u Tiixhe'.
44016035	As tul sajb'u ve'te', as ichaj ve't b'en unq'a b'aal tename' ka'l unq'a xeen tetz u tostiixhe' ti' b'en talat te u xeen tetz u kaarsae' ti' uva' la chajpul ve't el tzan u Pablo tuk' u Silas tu u kaarsae'.
44016036	As ech tal ve't u xeen tetz u kaarsa ile' te u Pablo: —Kat alpiy ve't sve ta'n ka'l unq'a mayul uva' la unchajpu ve't el ex. As la el ve't ch'u'l ex, tan la uch eb'en ve't tib'a'nil,— ti'k naj.
44016037	Pet ech tal ve't u Pablo ile': —As tul ye'xnaj b'anax kusuuchil, as kat tal unq'a b'aal tename' kuq'ospe' vatz unq'a tename'. As kat toksa ok tzan o' chajnaj tu u kaarsa. As tul an chit o' aa Roma. As ye' la uchi uva' la kuxh ijutxi chajnaj kuchajpule'. As o'e' ye' la el o' tzitza'. Pet lanal ul chajnaj ti' ul teesat el o',— ti'k u Pablo te u xeen tetz u kaarsae' tuk' te unq'a mayule'.
44016038	As b'ex tal ve't unq'a xeen tetz u tostiixhe' u yole' te unq'a b'aal tename'. As tul tab'i ve't unq'a b'aal tename' uva' an chit aa Roma u Pablo tuk' u Silas, as xo'v ve't chajnaj ta'n u yole'.
44016039	As tul oon ve't unq'a b'aal tename' k'atz u kaarsae', as ijaj ve't chajnaj sotzb'al ipaav te u Pablo tuk' u Silas. As tal ve't chajnaj uva' la el ve't ch'u'l u Pablo tuk' u Silas tu u kaarsa. As ijaj ve't unq'a b'aal tename' b'a'nil te chajnaj uva' ye' la atin chajnaj tu u tename'. Pet la b'en chajnaj.
44016040	As tul el ch'u'l u Pablo tuk' u Silas tu u kaarsa, as pal iq'elu ve't chajnaj u Lidia tu vikab'ale' tuk' unq'a qitz'in qatzike' uva' molik tib' tzitzi'. As tul ma't iyak'insat ve't kan chajnaj taama unq'a qitz'in qatzike', as el ve't ch'u'l chajnaj tu u tename'.
44017001	As pal ve't u Pablo tuk' u Silas tu u tenam uva' Anfípolis tuk' tu u Apolonia. As oon ve't chajnaj tu u Tesalónica uva' atikkat uma'l u atinb'ale' tetz nachb'al Tiixh ta'n unq'a tiaal Israel.
44017002	As tu xeem q'ii, as b'ex ve't u Pablo tu u atinb'ale' tetz nachb'al Tiixh, tan chiannalik chit ste uva' la b'en iyolb'e viyol u Tiixhe' te unq'a imoole' uva' tiaal Israel uva' nik imol tib' tzitzi'. As ech kat ib'an u Pabloe' tu jun xeem q'ii tu oxva'l xhemaana,
44017003	tan nikat tal u Pablo isuuchil ti' unq'a yole' uva' tz'ib'amal kan ti' uva' la chit kam u Cristo. As la chit ul taama unpajte. As ech nik tal u Pablo ile': —An chit u Jesús u Cristo uva' ni val u yole' sti',— ti'k naj.
44017004	As at ka'l unq'a tiaal Israel uva' kat niman ve't u yole' uva' kat tal u Pablo. As nimal unq'a uxhchile' uve' niman tetz u Tiixhe' k'uxh jit tiaal Israel, as nik toksa taama ti' inachat Tiixh, as tuk' unq'a ixoje' uva' nim iyolb'ele'. As kat imolo ve't tib' tuk' u Pablo tuk' u Silas.
44017005	Pet ech koj ka't unq'a tiaal Israel uva' ye' nik niman, as ch'o'n ve't taama chajnaj. As imolo ve't chajnaj ka't unq'a uxhchil uve' tx'i'la aama chittu' uve' nu kuxh ixaan tu b'ey tuk' ka't unq'a tename'. As veq'elkab'an ve'te'. As ok ve't ka'l chajnaj tu vikab'al u Jasóne', tan a' nik tal chajnaj uva' la itxey el tzan chajnaj u Pablo tuk' u Silas ti' tel ch'u'l vatz unq'a tename'.
44017006	Pet jit ilej chajnaj u Pablo tuk' u Silas. As ijiti ve't el tzan chajnaj u Jasóne' tuk' ka't unq'a qitz'in qatzike'. As b'ex taq' ve't chajnaj u Jasóne' tuk' ka't unq'a qitz'in qatzike' vatz unq'a b'aal tename'. As sik'i'm ve't unq'a tename' ti' iveq'elkab'ane'. As ech tal ile': —¡A' unq'a naje' uva' ni yansan unq'a tename' skajayil vatz u tx'ava'e', as il chajnaj kat ulyu tzitza' ti' iyansal u kutename'!
44017007	¡As a' u Jasóne' ni k'ulun chajnaj tikab'al! ¡As ni teesa chajnaj iq'ii viley u qijlenaale' uva' César, tan ni tal chajnaj uva' at uma't ijlenaal uva' Jesús ib'ii!— ti'k unq'a tename'.
44017008	As tul tab'i ve't unq'a b'aal tename' u yole', as txakpu ve't ivi' tuk' unq'a tename' skajayil.
44017009	As ijaj ve't unq'a b'aal tename' puaj te u Jasóne' tuk' te unq'a qitz'in qatzike' ti' tel ch'u'l. As tul ichoo ve'te', as chajpul ve't chajnaj.
44017010	As an chit tu u aq'b'ale', as ichaj ve't b'en unq'a qitz'in qatzike' u Pablo tuk' u Silas ti' ib'en tu u Berea. As tul oon u Pablo tuk' u Silas, as b'en ve't chajnaj tu u atinb'ale' tetz nachb'al Tiixh ta'n unq'a tiaal Israel.
44017011	As ch'i'umalik chit itxumb'al unq'a tiaal Israel nik ib'an tzitzi' ti' unq'a uxhchile' uve' tu u Tesalónica, tan aya'lik chit ik'u'l kat ik'ul viyol u Tiixhe'. As jun q'ii nikat ichus viyol u Tiixhe' ti' uva' ma an chit u yole' uva' nik tal u Pablo ste, tuk' u Silas.
44017012	As nimal chit unq'a tiaal Israel kat niman u yole', tuk' unq'a ixoje' uve' jit tiaal Israel uva' nim talche'. As echat unq'a naje', tan nimal chajnaj kat niman u yole' unpajte.
44017013	As tab'i ve't unq'a tiaal Israel uve' echen tu u Tesalónica uva' nik tal u Pablo viyol u Tiixhe' xo'l unq'a imoole' uva' echen tu u Berea. As ul ve't chajnaj tu u Berea ti' toksat yol tivi' unq'a imoole' ti' uva' ye' la ik'ul chajnaj u Pablo tuk' u Silas. As veq'elkab'an ve't unq'a tename' tu u Berea ti' unq'a yole' uva' ul tal chajnaj ste.
44017014	As oora chit tal ve't unq'a qitz'in qatzike' te u Pablo uva' la b'en tu u tz'a'la vitze' uva' tzi' u mar. Pet ech koj u Silas tuk' u Timoteo, tan kaa ve't chajnaj tu u Berea.
44017015	As tul el ve't ch'u'l u Pablo tu u Berea, as xekelik ka'l unq'a qitz'in qatzik sti'. As b'ex iq'ajsa kan chajnaj u Pablo tu u tenam uva' Atenas. As q'aav ve't chajnaj ti' b'en talat uma'l u yol uva' tal tzan u Pablo ti' chajnaj, tan a' tal u Pablo uva' la toojela tib' u Silas tuk' u Timoteo ti' ul ilejat chajnaj u Pablo tu u Atenas.
44017016	As tul nikat itx'eb'on u Pablo ti' tul u Silas tuk' u Timoteo tu u Atenas, as til ve'te' uva' a' kuxh unq'a tze' tiixhe' nik toksa unq'a tename' iq'ii. As ch'o'n ve't te u Pablo tul tila uva' nik ib'an unq'a tename'.
44017017	As nik tal ve't u Pablo isuuchil viyol u Tiixhe' te unq'a imoole' uva' tiaal Israel as tuk' te ka't unq'a uxhchile' uva' nik toksa taama ti' inachat Tiixh uva' jit tiaal Israel uva' nik ik'ul tib' tu u atinb'ale' tetz nachb'al Tiixh. As echat nik ib'an jun q'ii xo'l unq'a uxhchile' uva' nik ik'ul tib' tu u k'ayib'ale'.
44017018	Pet nik iyaa ve't tib' ka'l unq'a naj tuk' u Pablo, tan chuselik tib' unq'a naje' ti' unq'a u txumb'al uva' nik ichus unq'a epicúreo as tuk' ka't unq'a estoico. As ech nik tal ka'l chajnaj ile' svatzaj: —¿Kam ni tokkat u mama'la yole' uve' ni tal u naje'?— ti'k chajnaj. Pet ka't chajnaj ech nik tal ile': —Pet texh alol tetz iyol unjoltu tiixh naj uva' tetz uma't tenam,— ti'k chajnaj, tan ti' uva' nik tal u Pablo u b'a'nla yole' ti' u Jesús, as ti' u tuleb'al taama u Jesús unpajte.
44017019	As itxey ve't chajnaj u Pablo. As toksa ve't ok chajnaj u Pablo vatz unq'a b'aal tename' vi' u uma'l u tal vitz uva' Areópago ib'ii uva' at pok'o'ch u tename'. As ech tal ve't chajnaj ile': —Al sqe kam chusb'alil uve' eq'omal tzan a'n, tan nu kusa' qootzita',
44017020	tan va'len kuxh u yole' uve' naal ok tzan sqe uve' ni qab'i. As nu kusa' la aal isuuchil sqe kam ni tokkat u yole' uve' naale',— ti'k chajnaj.
44017021	(Tan jank'al unq'a uxhchile' uve' aa Atenas as tuk' unq'a uxhchile' uve' va'len tenam tzaanalkat uva' jejlik tu u Atenas unpajte, as chiannallu kuxh ste uva' a' kuxh uma'l u ak' txumb'al la iyole' as la tab'i, uva' a'n cheenajle.)
44017022	As txaklik ve't u Pablo xo'l unq'a b'aal tename' vi' u vitze' uva' Areópago. As ech tal ve't ile': —Ex aa Atenas, as ni vile' uva' ato'k chit etaama ti' unq'a uq'iib'ale',
44017023	tan tul kat pal in tu unq'a atinb'ale' uve' nenachkat unq'a etiixhe', as kat vil uma'l u atinb'al uva' tz'ib'amalkat uma'l u tz'ib' uva' ech ni tal ile': «U atinb'ale' u vaa', tan tetz u Tiixhe' uva' ye' ootzimal sqa'n» ti'k u tz'ib'e'. As an kuxh u Tiixhe' uva' nenache' k'uxh ye' ootzimal seta'n, a'e' tuk val isuuchil sete.
44017024	As a' u Tiixh uva' cheesan tetz u vatz tx'ava'e' tuk' unq'a uve' at vatz u tx'ava'e' skajayil, as Aake' nib'ooq'olin jank'al uva' at tu almika' as tuk' u vatz tx'ava'e'. Pet jit eyen Aake' tu umaj kab'al uva' b'anel ta'n umaj uxhchil.
44017025	As jit tz'ajinal la lochpu Aak ta'n umaj uxhchil. As ye'xhkam nisa'vit ti' Aak, tan Aake' ni aq'on u kutiichajile' tuk' u kajiq'e' as tuk' unq'a vee' skajayil.
44017026	As icheesa kan Aak uma'l u naj vatz u tx'ava'e' sb'axa. As ti' naj kat cheekat unq'a tename', aq'al uva' la atin vatz u tx'ava'e' skajayil. As an kuxh Aak kat k'ujb'a'n kan uva' jatva'l q'ii la ib'an junun ijlenaal vatz u tx'ava'e' tuk' vitename' as jank'al tx'ava' la tetzi unpajte.
44017027	As ech ib'an Aake', aq'al uva' la toksa unq'a tename' taama ti' Aak, k'uxh ech Aake' vatz unq'a tename' eche' umaj kam uva' la ichuk umaj tzot tuk' iq'ab'. As najli kuxh Aake' sukuk'atz,
44017028	tan ib'a'nil kuxh Aake' uva' isle'l o', as nu kuxaane', as at o'. Eche' uva' alel kan ta'n ka'l unq'a naj uva' tz'ib'an tetz unq'a txumb'ale' sexo'l uva' ech ni tal ile': «Tan Aake' cheesan qetz,» ti'k chajnaj.
44017029	Esti'e' ye' la uchi uva' la qale' uva' ech u Tiixhe' eche' umaj vatzib'al uve' b'anel ta'n q'an ch'ich' uva' ooro', moj b'anel ta'n uma't b'a'nla ch'ich', moj ta'n umaj b'a'nla k'ub' uva' kat ib'an umaj naj tuk' kuxh u taq'onb'e'ne' as tuk' kuxh vitxumb'ale', tan a' u Tiixhe' cheesan qetz.
44017030	As ye' kat toksa ve't u Tiixhe' vipaav unq'a tename' stuul ti' uva' ye' kat toksa taama ti' Aak na'ytzan. Pet cheel ni tal ve't u Tiixhe' te unq'a tename' skajayil uva' la ik'axa tib', as la toksa taama ti' Aak,
44017031	tan at uma'l u q'ii k'ujle'l ta'n Aak ti' ib'anax isuuchil unq'a tename' skajayil, tan at uma'l u uxhchil uva' txaael ta'n Aak uva' la b'anon kusuuchil. As Aake' kat k'uchun u uxhchile' sqe tul kat tulsa Aak taama unpajte, tul ma'tik ikame',— ti'k u Pablo.
44017032	As tul tab'i ve't unq'a b'aal tename' u yole' uva' tal u Pablo ti' tul taama unq'a kamnaje' unpajte, as at chajnaj tze'leb'alik kuxh ste. Pet ech koj ka't chajnaj, tan ech tal ve't ile': —As xamtel la qab'i unb'iitoj isuuchil u yole' uve' naale',— ti'k chajnaj.
44017033	As el ve't ch'u'l u Pablo xo'l chajnaj.
44017034	As at uxhchil niman u yole' uva' tal u Pablo. As kat imolo ve't tib' chajnaj tuk' u Pablo tu u Areópago. As antik ve't u Dionisio kat niman u yole', as tuk' uma't u b'a'nla ixoj uva' Dámaris, as tuk' ka't unq'a uxhchile'.
44018001	As el ve't ch'u'l u Pablo tu u Atenas. As b'en ve't tu u Corinto.
44018002	As tzitzi' ik'ulkat tib' u Pablo tuk' uma't vimool uva' tiaal Israel, uva' Aquila ib'ii. As a' echenikkat tu u nimla tename' uva' Ponto. As tul ye'xh jatva'l q'ii tel ch'u'l tu u Italia tuk' u tixqel uva' Priscila, tan ti' uva' ma'tik talat u ijlenaal uva' Claudio tel ch'u'l unq'a tiaal Israel skajayil tu u Roma. As b'ex iq'elu ve't u Pablo u Aquila tuk' u Priscila.
44018003	As atin ve't u Pablo xe' u Aquila tuk' u Priscila, tan ti' uva' eela kuxh u taq'on u Pablo tuk' u Aquila, tan nik itz'is chajnaj tz'u'm ti' uva' nitxakon ti' unq'a lakich pache'. As nik iloch tib' chajnaj svatzaj ti' u aq'one'.
44018004	As tu jun xeem q'ii, as nik tex u Pablo tu u atinb'ale' tetz nachb'al Tiixh. As nik iyolb'e ve'te' tuk' unq'a imoole' uva' tiaal Israel as tuk' unq'a uxhchile' unpajte uve' jit tiaal Israel ti' toksal tivi' uva' a' u Jesús u Cristo.
44018005	As tzaa ve't u Silas tuk' u Timoteo tu u Macedonia ti' ib'en k'atz u Pablo tu u Corinto. As tul oon chajnaj, as til chajnaj uva' aya'l chit ik'u'l u Pablo nik tal isuuchil u yole' ti' u Jesucristo te unq'a imoole' uva' tiaal Israel.
44018006	Pet yoq'on unq'a tename', tan ti' uva' ye' nik isa' tab'it u yole' uve' nik tal u Pablo. As ichitu ve't el u Pablo u pojoe' ti' u toksa'me' k'uchb'al tetz uva' ye' b'a'n vitxumb'al unq'a tename'. As ech tal ve't u Pablo ile': «Etetz ve'te' u paave'. As ye' ve't unpaav seti'. As la vaq' ve't kan ex cheel, tan la b'en val ve't u yole' xo'l unq'a tename' uve' jit tiaal Israel,» ti'k u Pablo.
44018007	As el ve't ch'u'l u Pablo tu u atinb'ale' tetz nachb'al Tiixh. As ech toon tikab'al uma'l u naj uva' Ticio Justo, uva' jit tiaal Israel. As nik ixo'va naj u Tiixhe'. As echenik ikab'al naj txala u atinb'ale' tetz nachb'al Tiixh.
44018008	As u naj uva' Crispo, viq'esal u atinb'ale' tetz nachb'al Tiixh, as inima ve't naj u Kub'aal Jesús, tuk' unq'a tatine'. As ech kat ib'an unjoltu unq'a aa Corinto, tan tul kat tab'i ve't u b'a'nla yole' ti' u Jesús, as nimal uxhchil kat niman ve'te'. As kat ku' ve't xe' u a'e' tuk' vib'ii u Jesús.
44018009	As ib'an tu uma'l aq'b'al, as ik'uch tib' uma'l u vaa' tivatzik' u Pablo. As ech tal ve't ile': «Ye' xo'v axh ti' talax vunyole'. As aya'sak ayolone' ti' aalat isuuchil u yole',
44018010	tan at ine' see'. As ye'xheb'il la b'anon umaj va'lexh see, tan nimal uxhchil at tzitza' tu u tename' uva' ni niman in,» ti'k u Jesús.
44018011	As uma'l yaab' tuk' vaajil ich' kat atin u Pablo tu u Corinto ti' ichusat viyol u Tiixhe' te unq'a uxhchile'.
44018012	As tu unq'a q'iie', as atik ok u Galión b'anol ivatz u ijlenaale' tu u Acaya. As imol ve't tib' unq'a tiaal Israel uva' ye' nik niman u yole' uva' tal u Pablo ti' u Jesús. As teq'o ve't chajnaj u Pablo vatz u b'anol ivatz u ijlenaale' ti' ib'anat naj isuuchil u Pablo.
44018013	As ech tal ve't chajnaj ile': —As u naja', as nu kuxh iyansa naj ivi' unq'a tename' ti' uva' ye' la inima u kuleye' ti' toksal iq'ii u kuTiixhe',— ti'k chajnaj.
44018014	As tul aalik ixe't ve't u Pablo yolon ti' iq'alat tib', as ech tal u Galión ile' te unq'a xochol tetz u Pablo: —Ex tiaal Israel, as tiila paav koj u tetz u naje' as paasaib' koj kat ib'an naj vatz u leye', as la uchi uva' la unkuy ex ti' vab'it isuuchil veyole'.
44018015	Pet eyoltaj sevatzaj, tan ye' nunsa' uva' la voksa ok vib' sexo'l ti' ib'anchu esuuchil, tan ni vile' uva' ti' kuxh unq'a echusb'ale' as ti' kuxh ib'ii umaj uxhchil as ti' kuxh unq'a eleye' neyaakat etib',— ti'k u Galión.
44018016	As itilu ve't el tzan naj unq'a uxhchile' tu u ab'ib'ale'.
44018017	As itxey ve't unq'a uxhchile' u Sóstenes uva' iq'esal u atinb'ale' tetz nachb'al Tiixh. As vatz chit u Galión ik'axb'isakat ve't unq'a uxhchile' u Sóstenes. As jit kuxh toksa u Galión stuul kam uva' nik ib'an unq'a tename' te u Sóstenes.
44018018	As nimatel q'ii atin u Pablo tu u Corinto. As xamtel ve't stuul, as taq' ve't kan u Pablo unq'a qitz'in qatzike' ti' iq'aavik b'en tu u Siria unpajte. As b'en ve't u Priscila tuk' vitzumel u Aquila sti'. As tul ye'xnik ok tu u barco tu u Cencrea ti' ib'en tu u Siria, as teesa ve't u Pablo u xi'l ivi'e' skajayil texhlal tetz uva' ma'tik itzojpisal uma'l u yol uva' ma'tik talat vatz u Tiixhe'.
44018019	As ok ve't u Pablo tu u barco, tuk' u Priscila as tuk' u Aquila. As tul b'en ve'te', as oon ve't tu u Éfeso. As taq' ve't kan u Pablo u Priscila tuk' u Aquila tzitzi'. As ok ve't u Pablo tu u atinb'ale' tetz nachb'al Tiixh ti' iyolb'el u yole' ti' u Jesús tuk' unq'a imoole' uva' tiaal Israel.
44018020	As ijaj ve't unq'a uxhchile' b'a'nil te u Pablo ti' uva' nimaltel q'ii la atin kan tu u Éfeso. As jit isa' u Pablo ikaaik kan.
44018021	As ijatx ve't tib' tuk' unq'a uxhchile'. As ech tal kan u Pablo ile': —Asoj la ib'an Tiixh b'a'nil, as latel ul unq'elu ex unpajte,— ti'ke. As ok ve't tu u barco Pablo unpajte. As el ve't ch'u'l tu u Éfeso.
44018022	As tul oon u Pablo tu u Cesarea, as b'en ve't tu u Jerusalén ti' b'en iq'elut unq'a qitz'in qatzike'. As b'en ve't tu u Antioquía.
44018023	As tul nimal q'ii ma'tik tatin ve't u Pablo tu u Antioquía, as junun chit b'ex iq'elut ve't unq'a tename' uve' echen tu u Galacia as tuk' tu u Frigia ti' iyak'insal kan taama unq'a qitz'in qatzike'.
44018024	As oon ve't uma't u tiaal Israel uva' Apolo tu u Éfeso, uva' tzaanaj tu u Alejandría. As ch'i'umal iyolon naj, tan chuselik tib' naj ti' viyol u Tiixhe' uve' tz'ib'amal kan.
44018025	As aya'lik chit ik'u'l naj ti' ichusune'. As k'uxh a' kuxh ootzimalik ta'n naj uva' nik taq'ax ku' unq'a uxhchile' xe' u a'e' ta'n u Xhune', as jik chit nik tal naj isuuchil u yole' ti' inimal u b'a'nla chusb'ale' uva' alel kan ta'n u Kub'aal Jesús, tan ma'tik ichusax naj ti' viyol Aake'.
44018026	As a' chit u Apolo ye' nik ixo've' ti' ichusune' tu u atinb'ale' tetz nachb'al Tiixh. As tul tab'i ve't u Priscila tuk' u Aquila, as b'ex teq'o ve't el tzan cha'ma u Apolo sijunal. As tal ve't cha'ma unb'iit isuuchil te naj ti' inimal unq'a chusb'ale' ti' viyol u Tiixhe'.
44018027	As tul tal u Apolo ib'en tu u Acaya, as toksa ve't unq'a qitz'in qatzike' xe' taama. As itz'ib'a ve't b'en uma'l u u'uj te unq'a qitz'in qatzike' tzitzi', ti' uva' la k'ulpu u Apolo tib'a'nil, tul la oon tu u Acaya. As tul oon ve't u Apolo tu u Acaya, as iloch ve't naj unq'a qitz'in qatzike' uva' ma'tik ik'ujb'a't ik'u'l ti' u Jesús tuk' vib'a'nil u Tiixhe',
44018028	tan vatz chit unq'a tename' nikat tal u Apolo isuuchil u yole' ti' u Jesús. As tul tab'i unq'a tename' u yole', as jit chee ve't iyol, tan a' chit isuuchil viyol u Tiixhe' nik tale' uve' tz'ib'amalik kan uva' a' u Jesús u Cristo.
44019001	As tul atik u Apolo tu u Corinto, as b'ex iq'elu u Pablo unq'a qitz'in qatzike' tulaj unq'a tename' tu u Galacia tuk' tu u Frigia. As tul b'a'nxi, as oon ve't u Pablo tu u Éfeso, uva' kat b'ex ilejkat ka'l unq'a niman tetz u yole' uve' nik tal u Xhune'.
44019002	As ech tal ve't u Pablo ile' ste: —¿Ma kat ek'ul u Tiixhla Espíritu tu vetaanxelale' tul kat enima viyol u Tiixhe' uve' kat tal u Xhune' sete?— ti'k u Pablo. Ech tal ve't unq'a uxhchil ile': —Ye' atixoj qab'i yol ti' uva' at u Tiixhla Espíritu uve' naale',— ti'k naj.
44019003	As ech tal u Pablo ile': —¿As kam kat alpu q'i sete, tul kat ku' ex xe' u a'e'?— ti'k u Pablo. As ech tal unq'a uxhchil ile': —Kat kunima u yole' uva' kat tal u Xhune' sqe ti' kuku' xe' u a'e' tuk' vib'ii u Tiixhe',— ti'k unq'a uxhchile'.
44019004	As ech tal ve't u Pablo ile': —Kat taq' ku' ex u Xhune' xe' u a'e' k'uchb'al tetz uva' kat ek'axa etib' ti' vepaave'. As kat tal u Xhune' sete tuk' te unq'a tename' uva' la enima uma'l u uxhchil uva' a'n la uli. As tul a' u Jesús uve' Cristo nik tal u Xhune',— ti'k u Pablo.
44019005	As tul tab'i ve't unq'a uxhchile' u yole' uve' nik tal u Pablo, as ku' ve't xe' u a'e' tuk' vib'ii u Kub'aal Jesús ta'n u Pablo.
44019006	As tul taq' je' u Pablo iq'ab' ti' unq'a uxhchile', as ok ve't u Tiixhla Espíritu tu u taanxelale'. As tal ve't unq'a uxhchile' uma't yolb'al uva' ye' ootzimalik sta'n ti' talat unq'a yole' uva' nik tal u Tiixhla Espíritu ste.
44019007	As kab'laval u tachul unq'a naje' uve' atike.
44019008	As oxva'l ich' uva' nik tex u Pablo tu u atinb'ale' tetz nachb'al Tiixh tu u Éfeso, as ye' nik ixo've'. Tan nik tal isuuchil te unq'a uxhchile' ti' u tijle'm u Tiixhe'. As nik toksa u Pablo xe' taama unq'a uxhchile' ti' uva' la ok xo'l unq'a tename' uva' at jaq' u tijle'm u Tiixhe'.
44019009	Pet at uxhchil uva' ye' nik inima u yole' uva' tal u Pablo, tan jit isa' tab'ita'. As vatz chit unq'a tename' nik teesakat unq'a uxhchile' iq'ii u ak' chusb'ale' ti' u Jesús. Esti'e' kat teesa ve't el tib' u Pablo k'atz unq'a uxhchile'. As kat imolo ve't tib' tuk' unq'a niman tetz u Tiixhe' tu uma't u kab'al uva' nik ichusunkat uma'l u naj uva' Tiranno ib'ii. As jun q'ii nik iyolb'e u Pablo u yole' ti' u Jesús.
44019010	As ech nik ib'an u Pablo tu ka'va'l yaab'. Esti'e' uva' nimal unq'a uxhchile' tu u Asia, kat ab'in isuuchil u yole' ti' u Kub'aal Jesús, k'uxh tiaal Israel as moj jit tiaal Israel.
44019011	As nimal chit unq'a nimla b'a'nile' kat ik'uch u Tiixhe' ta'n u Pablo. As kat chit teq'o taama unq'a tename' sta'n.
44019012	As at uxhchil kat eq'on ve't b'en ka'l unq'a ixb'u'j as tuk' unq'a vatz kux uva' nik ib'anb'e u Pablo. As tul kat oksal ti' unq'a aach'o'me', as kat b'a'nxiy ve't unq'a aach'o'me'. As kat el ve't unq'a sub'ule' ti' unq'a uxhchile' unpajte.
44019013	As atik ka'l unq'a tiaal Israel uva' nik ixaan tulaj unq'a tename' ti' teesal el unq'a sub'ule' k'atz unq'a uxhchile'. As a' tal chajnaj uva' tuk' vib'ii u Kub'aal Jesús la el unq'a sub'ule'. As ech tal chajnaj ile' te unq'a sub'ule': —Tuk' vib'ii u Jesús uva' ni tal u Pablo la val sete uva' la el ex ti' unq'a uxhchile',— ti'k chajnaj.
44019014	As ech nik ib'an vujva'l vik'aol u naj uva' Esceva uva' an chit tiaal Israel. As naj uma'l viq'esal oksan iyol tenam vatz Tiixh.
44019015	As tul ma'tik talat vujva'l vik'aol u Esceva te uma'l u sub'ul, as ech tal u sub'ul ile': —Ootzimale' u Jesúse' sva'n. As ate' sunk'u'l uva' ab'il u Pablo. Pet ech koj ex, tan ¿ab'iste ex?— ti'k u sub'ule'.
44019016	As yak kuxh isuti b'en tib' u naje' ti' chajnaj uve' atik u sub'ule' sk'atz. As oleb' ve't naj ti' chajnaj, tan atik ve't iyak'il naj ta'n u sub'ule'. As ooj ve't unq'a naje' tu u kab'ale', tan ma'tik ik'axb'isale' as ma'tik iq'ixmu unq'a toksa'me' ta'n u naje' uva' atik u sub'ule' sk'atz.
44019017	As tul tab'i ve't unq'a tename' tu u Éfeso kam uva' uchi, as xo'v ve'te', k'uxh tiaal Israel as k'uxh jit tiaal Israel. As ok ve't iq'ii u Kub'aal Jesúse' ta'n unq'a tename'.
44019018	As nimal unq'a uxhchile' uve' kat niman ve't u Jesúse', as ixoch ve't tib' vatz u Tiixhe' ti' uva' kam u va'lexhe' uve' ma'tik ib'anata'.
44019019	As echat ib'an unq'a uxhchile' uva' nik b'anon u tx'i'la'mile', tan nimal uxhchil kat teq'o ve't tzan unq'a tu'uje' tetz u tx'i'la'mile'. As tul kat ixmali, as laval toxk'al (50) mil puaj ija'mil. As kat tz'e'sal ve't vija'mile' vatz unq'a tename'.
44019020	As pax ve't itzib'lal u yole' ti' u Kub'aal Jesúse'. As ech iyak'in ve't vib'a'nile' xo'l unq'a tename'.
44019021	As tul ma'tik ipal unq'a vee' uchi, as tal ve't je' u Pablo ste ti' uva' la b'en ve't tu u Jerusalén, tul uva' ma'tik toleb' ti' iq'elut unq'a qitz'in qatzike' uve' at tu u Macedonia tuk' tu u Acaya. As ech tal ve't je' ile' ste: «As la atin unb'ooj in tu u Jerusalén. As a'n la b'en ve't in tu u Roma,» ti'ke.
44019022	As ichaj ve't b'en u Pablo ka'va'l unq'a lochol tetz tu u Macedonia, u Timoteo tuk' u Erasto. As nimatel q'ii ib'an kan u Pablo tu u Asia.
44019023	As tu unq'a q'iie', as xo'veb'al chit iveq'elkab'an unq'a tename' tu u Éfeso, ti' unq'a chusb'ale' uve' nik tal u Pablo ti' uva' la inima unq'a tename' u Jesús.
44019024	As ech ixe't ve't unq'a tename' veq'elkab'anoj: Tan atik uma'l u txeq'ol ch'ich' uva' Demetrio ib'ii uva' nik b'anon vivatzib'al u kab'ale' uva' nik inachkat unq'a tename' uma'l u tiixh uva' Diana. As nimal puaj nik itx'ak naj tuk' unq'a imoole' uve' nik taq'onvu k'atz naj.
44019025	As imol ve't naj unq'a imoole' tuk' unq'a uxhchile' uva' eela u taq'on naje' stuk'. As ech tal u Demetrio ile': —Ootzimale' seta'n uva' ti' u qaq'one' nu kutx'akkat u kupuaje'.
44019026	As ab'imale' seta'n as netile' uva' nib'an u naje' uva' Pablo, tan va'l ixaan naj ti' talata' uva' jit tiixh uve' nu kub'ane'. As nimax unq'a tename' ipit naj. As jit kuxh tzitza' tu u Éfeso. Pet echat chit nib'an naj tu unjoltu unq'a tename' uva' echen sukunajlich.
44019027	As la ib'ane' uva' tuk tz'ejxo o' tuk' u kuk'a'ye'. As jit kuxh o' uva' tuk iyansa o' naj. Pet tuk eloj iq'ii u kab'ale' uva' ninachpukat u kutiixhe' uva' Diana. As la ya' ve't toksal iq'ii. As tul a'e' ni qoksa iq'ii ti' kunachata' tzitza' tu u Asia. As echat nib'an unq'a tename' skajayil vatz u tx'ava'e',— ti'k u Demetrio.
44019028	As tul tab'i ve't unq'a naje', as aal chit ul ve't ivi'. As sik'in ve't chajnaj. As ech tal ve't ile': —¡Nim iyolb'ele' u kutiixhe' uve' Diana tzitza' tu u Éfeso!— ti'k chajnaj.
44019029	As oora kuxh imol ve't tib' unq'a tename', k'uxh ye' tootzaj kam sti' k'ulikkat tib'. As yak kuxh b'ex itxey ve't unq'a tename' ka'va'l u aa Macedonia uva' Gayo tuk' Aristarco, tan ti' uva' xekik chajnaj ti' u Pablo. As iqini ve't ok chajnaj unq'a imool u Pablo tu uve' nimolkat tib' unq'a tename'.
44019030	As tal ve't u Pablo uva' la b'en tal isuuchil te unq'a tename'. As jit isa' unq'a qitz'in qatzike'.
44019031	As jit isa' ka'l unq'a iq'esal unq'a tename' uva' atik tu u Éfeso, tan tetz k'ultzi' tib' chajnaj tuk' u Pablo. As taq' b'en chajnaj yol te u Pablo uva' ye' la b'en toksa tib' u Pablo xo'l unq'a tename'.
44019032	As unq'a tename' uva' molik tib' as at uxhchil va'len kuxh nikat tale' tul nik isik'ine'. Pet ech koj unjolte, tan va'len nik tal unpajte, tan ti' uva' ye' tootzaj kam sti' nik tuchkat u molib'e'.
44019033	As itxaa ve't unq'a tiaal Israel uma'l vimool uva' Alejandro. As ijojpi ve't ok chajnaj vatz unq'a tename' uva' nik isik'ine'. As taq' ve't je' u Alejandro iq'ab' ti' uva' la ya' unq'a tename' ti' isik'ine', tan nik isa' naj talat isuuchil te unq'a tename' uva' ye'l tokeb'al unq'a tiaal Israel uva' jejle'l tu u Éfeso ti' uve' nik ib'an u Pablo.
44019034	As tul texhla ve't unq'a tename' uva' an chit tiaal Israel u Alejandro, as aal chit sik'in ve't unq'a tename' unpajte. As kamal ka'va'l oora ib'ana ti' isik'ine'. As ech nik tal ile': —¡Nim talche' u kutiixhe' uva' Diana tzitza' tu u Éfeso!— ti'k unq'a tename'.
44019035	As tul ma'tik ipal ve't ka'va'l oora, as oleb' ve't u aatz'ib'e' ti' iku' ivi' unq'a tename'. As ech tal naj ile': —Ex tenam tzitza' tu u Éfeso, ootzimale' sqa'n skukajayil uva' o' xeol tetz u atinb'ale' uva' ninachpukat u kunimla tiixhe' uva' Diana, tan a' ku'kat ch'u'l vivatzib'al tu almika'.
44019036	As ya'ojtaj ex, tan ye'xheb'il la alon uva' jit tiixh, tan ootzimale' sqa'n skukajayil. As eya'sataj uve' neb'ane'. As ye'xhkam kuxh eb'ana tuk' oojela tzii,
44019037	tan unq'a naje' uva' kat eteq'o tzan, as ye'l iq'ii u kutiixhe' ni teesa chajnaj. As mita'n umaj va'lexh nib'an chajnaj tu u tatinb'al u kutiixhe'.
44019038	Asoj at ipaav unq'a naje' vatz u Demetrio tuk' ka't unq'a imoole' uva' txeq'ol ch'ich', as ech itxa'k unq'a b'anol tetz kusuuchile' ati. As b'enoj ixoch u Demetrio chajnaj vatz unq'a b'anol tetz kusuuchile', tan a' chajnaje' la b'anon isuuchil.
44019039	Asoj at uma'toj yol uva' la exoch unq'a naje' sti', as a' la b'en etalkat tijikil tu u atinb'ale' tetz nachb'al Tiixh uva' k'ujlu kan ta'n u kuleye'.
44019040	¿As kam q'i la qale' asoj la ch'otil kutzi' ti' u va'lexhe' uve' nu kub'ane'? As la ib'ane' uva' la alax sqi' uva' o' kuxh aach'a'o, tan jit kuxh ivatz uve' nu kub'ane',— ti'k u aatz'ib'e'.
44019041	As tul ma'tik talat naj u yole', as ech tal ve't naj ile': —B'enojtaj ex tekab'al,— ti'k naj. As ijatx ve't tib' unq'a tename' skajayil.
44020001	As tul iya' ve't iveq'elkab'an unq'a tename' tu u Éfeso, as imolo ve't u Pablo unq'a qitz'in qatzike' ti' iyak'insal kan. As tul ma'tik iq'alut ve't tib' u Pablo tuk' unq'a qitz'in qatzike', as b'en ve't u Pablo tu u Macedonia.
44020002	As pal iq'elu ve't u Pablo unq'a qitz'in qatzike' tu unq'a tename' tu u Macedonia ti' iyak'insale'. As oon ve't tu u Grecia.
44020003	As oxva'l ich' b'ex ib'an u Pablo tzitzi'. As tul tal ve't u Pablo tok tu u barco ti' ib'en tu u Siria, as alpu ve't ste uva' nikat ichuk unq'a tiaal Israel txumb'al ti' itxeype', tan ti' uva' ye' nikat isa' uva' la ipaxsa u Pablo u yole' ti' u Jesús. As tal ve't u Pablo uva' la q'aavik b'en stoj vatz u tx'ava'e'. As pal ve't tu u Macedonia unpajte.
44020004	As b'en ve't u Sópater sti' uva' echen tu u Berea, tuk' u Aristarco tuk' u Segundo uva' tzaanaj tu u Tesalónica, tuk' u Gayo uva' tzaanaj tu u Derbe, tuk' u Timoteo, tuk' u Tíquico tuk' u Trófimo uva' tzaanaj tu u Asia.
44020005	As b'ax ve't unq'a qitz'in qatzike'. As a' itx'eb'kat o' tu u Troas.
44020006	As tul pal ve't unq'a q'iie' uva' nik itx'a'pkat u paane' uva' ye' levadura niku' xo'l, as el ve't ch'u'l o' tuk' u Pablo tu u Filipos tu u barco. As o'va'l q'ii stuul as b'ex kuk'ul ve't qib' tuk' unq'a qitz'in qatzike' tu u Troas. As vujva'l q'ii atin ve't o' tzitzi'.
44020007	Tu b'axa q'ii tetz u xhemaanae' as kumool ve't qib' tuk' unq'a qitz'in qatzike' ti' kujatxat u paane'. As tul nik ichusun ve't u Pablo xo'l unq'a qitz'in qatzike', as ye' nik iya' ve't ti' ichusune' techal oon pok'o'ch aq'b'al, tan ech ve't q'ejal b'en ve't o' tuk' u Pablo.
44020008	As atik o' titoxvu ichup u kab'ale'. As kalab' chit xamal matxike tu u kab'ale'.
44020009	As xonlik uma'l u chelem naj uva' Eutico tu viventanail u kab'ale'. As tzaa ve't ivata'm u chelem naje', tan antelik kuxh iyolon u Pablo. As vat ve't u chelem naje' tzi' u tokeb'al saje'. As chajpik ve't tzan naj titoxvu ichup u kab'ale'. Tul ul xekpoj ve'te', as ma'tik ikam ve'te'.
44020010	As ku' ve't ch'u'l u Pablo. Jojeb' ve't je' tiib'a u chelem naje'. As ijele ve't u Pablo naj. As ech tal ile': —Ye' kuxh xo'v ex, tan kat ulyu taama naj,— ti'k u Pablo.
44020011	As q'aavik ve't je' u Pablo. As tul ma'tik ijatxpu ve't u paane' sukuxo'l as ma'tik kutx'a'n ve'te' tuk' unq'a qitz'in qatzik, as xe't ve't u Pablo yolon techal isajb'u ve'te'. As a'n b'en ve't o'.
44020012	As b'ex aq'axoj kan u chelem naje' tikab'al, tan isliktel naj. As chiib' ve't taama unq'a qitz'in qatzike'.
44020013	As b'ax ve't o' ti' kub'en tu u barco. Tul oon ve't o' tu u Asón ti' pal qeq'ot u Pablo, tan ech uva' ma'tik kuyolata' uva' ye' la b'en u Pablo vi' u a'e'. Pet stoj kuxh la b'enkat.
44020014	As tul kat pal qeq'o u Pablo tu u Asón, as je' ve't u Pablo sukuk'atz tu u barco. As ul ve't o' tu u Mitilene.
44020015	El ve't o' tu u Mitilene. As tu ve't uma't q'ii pal ve't o' najlich u Quío. As tu uma'l q'ii as oon ve't o' tu u Samos uva' tzi' u mar. As uma't q'ii kuxaa vi' u mar. As pal unb'iil o' tu u Trogilio. As oon ve't o' tu u Mileto,
44020016	tan atik ok tivi' u Pablo uva' yaklu pal o' vatz u Éfeso, tan a' nik tale' uva' ye' la kub'al qib' tu u Asia. As nik toojela tib' ti' toon tu u Jerusalén ti' uva' la b'en til u nimla q'iie' uve' Pentecostés.
44020017	Tul atik u Pablo tu u Mileto, as tal ve't b'en uva' la ul unq'a iq'esal unq'a qitz'in qatzike' uva' echen tu u Éfeso ti' uva' la ul yolon tuk' u Pablo.
44020018	As tul ul ve't unq'a qitz'in qatzike' uva' tzaa tu u Éfeso, as ech tal u Pablo ile': —Ootzimale' seta'n kam kat unb'an sexo'l tul uva' kat ul in tzitza' tu u Asia uva' b'axa,
44020019	tan tul uva' atik in sexo'l, as tuk' chit b'a'nla aamail kat unnima kam uva' kat tal u Kub'aal Jesús sve, as k'uxh tuk' oq'el kat unkuy unq'a k'axk'oe' uve' kat ul svi' ta'n unq'a kumoole' uva' tiaal Israel uva' ni ixvan u Jesús.
44020020	As ootzimale' seta'n uva' ye' kat ka'kab'in unk'u'l ti' valat u b'a'nla yole' sete uva' la txakon seti'. As kat chusun in tulaj kab'al as tulaj b'ey unpajte.
44020021	As k'uxh tiaal Israel as k'uxh jit tiaal Israel, as kat val isuuchil te unq'a uxhchile' ti' uva' la ik'axa tib' ti' vipaave', as la q'aav k'atz u Tiixhe', as la ik'ujb'a' ik'u'l ti' u Kub'aal Jesús.
44020022	As cheel niya'lu ve't in u Tiixhla Espíritu ti' uva' la b'en in tu u Jerusalén. As ye' vootzaj kam ni tx'eb'on svi' tul la oon in.
44020023	Pet ta'n kuxh ootzimal sva'n uva' tul nunpal tulaj unq'a tename', as kat tal u Tiixhla Espíritu sve uva' nitx'eb'on u kaarsae' svi' tuk' unq'a mama'la k'axk'oe'.
44020024	As jank'al unq'a yole' uva' ni vab'i, as ye'l in nunxo'v sta'n. As mita'n vuntiichajile' la ya'san sve. Pet a' ni vale' uva' tuk' chiib'ichil la oleb' kat in ti' unb'anat uve' kat tal u Kub'aal Jesús sve. As techal tuk unpaxsa u b'a'nla yole' uva' ni alon isuuchil vib'a'nil u Tiixhe' sqe.
44020025	As tuk val sete, tan ootzimal sva'n uva' jank'al ex uva' kat atin in sexo'l ti' valat isuuchil u yole' sete ti' u tename' uva' at jaq' u tijle'm u Tiixhe', as ye'l unpajte la qil ve't qib'.
44020026	Esti'e' tuk val sete cheel, asoj ye' la enima u yole' uve' kat val sete, as ye'l unpaav seti',
44020027	tan ye' kat unmuj unq'a yole' ti' valat sete kam unq'a b'a'nile' uva' alel kan sqi' ta'n u Tiixhe'.
44020028	As tuk val sete uva' la chit etil etib' sevatzaj. As la etil unq'a qitz'in qatzike' uve' ni niman u Jesús uva' kat ik'ujb'a' kan ex u Tiixhla Espíritu sti', ti' uva' la eloche', tan a' u Kub'aal Jesúse' kat loq'on unq'a uxhchile' tuk' vikajale'.
44020029	Tan vootzajle tul uva' ye'l ve't in, as la ul ve't ka'l unq'a uxhchil sexo'l uva' ech vitxumb'ale' eche' unq'a xo'e' ti' iyansal etxumb'al. As ye' la ya' ve'te' ti' teesal unq'a qitz'in qatzike' tu b'ey.
44020030	As at uxhchil uva' at sexo'l cheel uva' la xe't ve't chusun ti' ijalpul isuuchil u b'a'nla yole', tan a' isa' uva' la xekeb' ve't unq'a qitz'in qatzike' sti'.
44020031	Esti'e' ni val sete uva' atoj chit enachb'al. As la etulsa sek'u'l uva' oxva'l yaab' kat atin in sexo'l. As kat unb'eya sete sq'iil as aq'b'al. As chajpuul nik voq' seti' sejununila.
44020032	Cheel, vitz'in vatzik, ni voksa kan ex tiq'ab' u Tiixhe'. As ni val kan isuuchil u b'a'nla yole' sete ti' vib'a'nil u Tiixhe', tan a' vib'a'nil u Tiixhe' la aq'on sete ti' eyak'insat etib' sevatzaj. As Tiixh la b'anon uva' la qootzi kuvaatzil k'atz Aak, jank'al ex uva' txaael ve't ex ta'n u Tiixhe'.
44020033	As ootzimal seta'n uva' ye' atixoj unjaj voksa'm te umaj uxhchil. As mita'n unpuaj nunjaje'.
44020034	Pet ate' sek'u'l uva' kat aq'onvu ve't in tuk' vunq'ab'e' ti' unchukat unpuaj uva' la txakon svi' tuk' unq'a qitz'in qatzike' uve' xekel svi'.
44020035	Tan jank'al uva' kat unb'an sexo'l as kat unchus kan ex uva' ech la eb'ane' eche' uva' kat unb'ana, tan la aq'onvu ve't ex ti' elochat unq'a uxhchile' uva' meeb'a'. As la qulsa sukuk'u'l uva' tal kan u Kub'aal Jesús uva' ech tal ile': «Achveb'al chit o' uva' o' la oyan ti' uva' o' la k'ulun,» ti'k Aak,— ti'k u Pablo te unq'a iq'esal unq'a qitz'in qatzike' uva' echen tu u Éfeso.
44020036	As tul tzojpu ve't u Pablo ti' iyolone', as ku' ve't qaaloj. As inach ve't Tiixh tuk' unq'a qitz'in qatike' skajayil.
44020037	As oq' ve'te'. As iq'alu ve't unq'a qitz'in qatzike' u Pabloe'. As itz'ub' ve't txala itzi',
44020038	tan txumun ve't unq'a qitz'in qatzike' ti' u yole' uva' tal u Pablo uva' ye'l unpajte la til ve't tib' ivatz. As b'ex chajpuloj ve't kan tu u barco.
44021001	Tul qaq' ve't unq'a qitz'in qatzike', as je' ve't o' tu u barco. As jikik chit kub'en tu u tenam uva' Cos. As tu uma't q'ii as b'en ve't o' tu u Rodas. As el o' tzitzi'. As oon ve't o' tu u Pátara.
44021002	Tul b'ex kulej uma'l u barco uve' yakik tu u Sirofenicia. As ok ve't o' tu u barco. As b'en ve't o'.
44021003	As tul pal o' vi' u mar, as qil ve't b'en u tal tx'ava'e' uve' Chipre. As a' kaakat tu kumax. Kuk'aj ve't qib' tu u Siria. As oon ve't o' tu u Tiro, tan ti' uva' kat pal kaaoj u ijatze' tzitzi'.
44021004	As b'ex kuk'ul qib' tuk' unq'a qitz'in qatzike' uva' ni niman u Jesús. As vujva'l q'ii atin o' tzitzi'. As tal ve't unq'a qitz'in qatzike' te u Pablo uva' ye' la b'en tu u Jerusalén, tan a' u Tiixhla Espíritu kat alon te unq'a qitz'in qatzike'.
44021005	Tul pal vujva'l u q'iie', as el ve't ch'u'l o' tu u Tiro, tuk' unq'a ixoje' tuk' unq'a talaj intxa'e', tan ul iq'ajsa ve't el tzan o' tzi' u tename' uve' tzi' u mar. As ku' ve't o' qaaloj ti' kunachat Tiixh.
44021006	As kuq'alu ve't qib' sukuvatzaj ti' kuq'iilat kan unq'a qitz'in qatzike'. As je' ve't o' tu u barco. As q'aav ve't unq'a qitz'in qatzike' tulaj ikab'al.
44021007	As tul el ve't ch'u'l o' tu u Tiro, as kuk'aj ve't qib' vi' u mar unpajte. As oon ve't o' tu u Tolemaida. As kuq'iila ve't qib' tuk' unq'a qitz'in qatzike'. As uma'l q'ii kub'an tzitzi'.
44021008	As ech q'ejal stuul, el ve't o' tuk' u Pablo. As oon ve't o' tu u Cesarea. As b'en ve't o' tikab'al u Pi'le' uva' nik paxsan u b'a'nla yole' xo'l unq'a tename'. As a' kaakat o' tikab'al naj, tan naj uma'l uve' at xo'l vujva'l unq'a locholik tetz unq'a apóstol.
44021009	As a' u Pi'le' vib'aal kajva'l unq'a ixoj uva' ye'lik itzumel. As nik iq'ajsa cha'ma viyol u Tiixhe' xo'l unq'a qitz'in qatzike'.
44021010	As tul atin ve't o' ka'l q'ii tikab'al u Pi'le', as b'ex uloj uma't u q'ajsan tetz viyol u Tiixhe' uva' tzaa tu u Judea. As Agabo ib'ii naj.
44021011	As tul ul ve't u Agabo, as itxey ve't naj vik'alb'al u Pablo. As ik'al je' naj iq'ab' tuk' toj. As ech tal naj ile': —Ech ni tal u Tiixhla Espíritu ile': «Tan tul la oon vib'aal u k'alb'ale' tu u Jerusalén, as la k'alpu ta'n unq'a tiaal Israel uve' ye' ni niman u Jesús. As la aq'pik ok tiq'ab' unq'a uxhchile' uve' jit tiaal Israel,»— ti'k u Agabo.
44021012	As tul qab'i u yole' uva' tal u Agabo, o' tuk' unq'a qitz'in qatzike' tu u Cesarea, as kub'eya te u Pablo ti' uva' ye' la b'en tu u Jerusalén.
44021013	Ech tal u Pablo ile' sqe: —¿Kam q'i uva' nu kuxh etoq'e' as netxumunsa in? Tan k'ujle'l chit sva'n uva' jit kuxh ti' uva' la k'alpu ve't in, pet k'uxh la kam in tu u Jerusalén ti' talpu vib'ii u Kub'aal Jesús,— ti'k u Pablo.
44021014	As tul jit oleb' o' ti' tok u yole' tivi', as ech qal ve't ile': —Ib'an u Kub'aal Jesús kam uva' ni tal taama see',— ch'o' qal ve't ste.
44021015	As tul pal ve't unq'a q'iie', as kub'an ve't quche'. As b'en ve't o' tu u Jerusalén.
44021016	As b'en ve't ka'l unq'a qitz'in qatzik sqi' uve' echen tu u Cesarea. As eq'ol ve't o' tikab'al u Mnasón, u aa Chipre, tan na'xnik inimat naj viyol u Tiixhe'. As naj aq'on kuvatb'al.
44021017	Tul oon o' tu u Jerusalén, as chiib' ve't unq'a qitz'in qatzike' ti' ik'ulat o'.
44021018	Tu ve't uma't q'ii as b'ex ve't o' tuk' u Pablo ti' iq'elul u Santiago. As tzitzi' k'ulikkat tib' unq'a iq'esal unq'a qitz'in qatzike'.
44021019	As tul ma'tik itiixhin u Pablo, as xe't tal ve'te' kam chit uva' kat ib'an u Tiixhe' xo'l unq'a uxhchile' uve' jit tiaal Israel. As junun chit talat ve't u Pablo ste kam kat ib'an ta'n u Tiixhe'.
44021020	As tul tab'i ve't unq'a iq'esal unq'a qitz'in qatzike' viyol u Pablo, as toksa ve't iq'ii u Tiixhe'. As ech tal ile' te u Pablo: —Ootzimale' a'n uva' mama'la tenam kat nimanyu viyol u Tiixhe', jank'al o' tiaal Israel. As a' ni tal chajnaj uva' techal la nimal u yole' uva' tz'ib'amal kan ta'n u Moisés.
44021021	As kat alpiy te chajnaj see' uva' naal te unq'a kumoole' uva' tiaal Israel uva' echen tulaj ka't unq'a tename' ti' uva' ye' la nimal u tzaq'ite' uva' tz'ib'amal kan ta'n u Moisés. As naale' uva' ye'l unb'iil vichi'ol unq'a talaj xaake' la tzok'ax el. As ye' la xekeb' unq'a kumoole' ti' joltu unq'a txumb'ale'.
44021022	¿Kam tuk kub'ane'? Tan tuk tab'i unq'a tename' uva' kat ulyu ve't axh. As tuk imol ve't tib' unq'a tename' see'.
44021023	Pet aal b'a'ne' uva' la anima kam uva' la qal see. Tan at kajva'l u naj uve' at sukuxo'l uva' techal tuk b'en itzojpisa viyole' uva' alel sta'n uva' la ib'ane'.
44021024	As eq'o chajnaj see' tu u tostiixhe'. As la b'en ab'an ooche' tuk' chajnaj. As la b'en achoo unq'a oye' tetz chajnaj aq'al uva' la uch itzok'at chajnaj u xi'l ivi'e'. As tzitzi' la ilpukat uva' jit'e'ch u yole' uva' ni talpu see'. Pet axh niman tetz u tzaq'ite' uva' tz'ib'amal kan ta'n u Moisés.
44021025	As unq'a uxhchile' uve' jit tiaal Israel uva' kat niman viyol u Tiixhe', tan kat kutz'ib'al b'en ste kam uva' kat kuk'ujb'a'. As ye' la uch techb'ul unq'a chib'e' uva' ni toyal vatz unq'a tz'aj tiixhe'. As mita'n u kajale' la echb'uli. As ye' la echb'ul vichib'il unq'a txooe' uve' ma't tik'at tib'. As ye' la teesa tib' umaj naj tu b'ey tuk' uma'toj ixoj,— ti'k unq'a iq'esal unq'a qitz'in qatzike' te u Pablo.
44021026	As teq'o ve't u Pablo kajva'l u naje' sti'. As tu ve't uma't q'ii as ib'an ve't chajnaj tuche'. As ok ve't chajnaj vatz iq'anal u tostiixhe' ti' b'en talata' uva' jatu la itzojpisa chajnaj kam uva' tal chajnaj te u Tiixhe' as jatu la b'en taq' chajnaj unq'a oye' sijununila.
44021027	As tul b'iitik kuxh itzojpu ve't vujva'l u q'iie', as ilpu ve't u Pablo vatz viq'anal u tostiixhe' ta'n ka'l unq'a tiaal Israel uva' tzaa tu u Asia. As veq'elkab'an ve't chajnaj tuk' unq'a tename' ti' u Pablo. As itxey ve't chajnaj u Pablo.
44021028	As sik'in ve't chajnaj. As ech tal ve't chajnaj ile': —¡Ex kumool tiaal Israel, elochtaj o'! ¡Tan a' naje' u vi'la' uva' ni xaan tulaj unq'a tename' ti' ichusat uma't txumb'al te unq'a kumoole' ti' teesal iq'ii u kutename' tuk' u kutostiixhe' as tuk' unq'a yole' uva' tz'ib'amal kan ta'n u Moisés! ¡As cheel kat teq'ol ok tzan naj ka't unq'a naj uva' jit kumool qib' stuk' tu u kutostiixhe'! ¡As ni teesa naj iq'ii u tiixhla atinb'ale'!— ti'k unq'a naje' tul nik isik'ine',
44021029	tan ma'tik tilat chajnaj u Pablo tuk' u Trófimo, u aa Éfeso, tu u Jerusalén. As titz'a chajnaj uva' kamal ma'tik teq'ot ok u Pablo u Trófimo vatz viq'anal u tostiixhe' uve' nik tal chajnaj.
44021030	Esti'e' veq'elkab'an ve't unq'a tename' skajayil tu u Jerusalén. As q'ax toon ve't unq'a tename' ti' itxeypu u Pablo. As ijitil ve't el ti'e'l viq'anal u tostiixhe'. As oora chit ijup ve't chajnaj unq'a b'eye' uva' ni tokkat unq'a tename'.
44021031	As tul aalik chit iyatz'pu ve't u Pablo ta'n unq'a tename', as b'ex alpo te viq'esal unq'a sole' tetz u Roma, tan kajayil chit unq'a tename' tu u Jerusalén nik iveq'elkab'an ve'te'.
44021032	As imolo ve't viq'esal unq'a sole' visole' tuk' ka't unq'a imool uve' atik tijle'm. As q'ax ib'en ve't chajnaj tu uve' nikat iveq'elkab'ankat unq'a tename'. As tul til unq'a tename' tul viq'esal u sole' tuk' unq'a sole', as iya'sa ve't unq'a tename' iq'osat u Pablo.
44021033	As tul oon ve't viq'esal u sole' tuk' unq'a isole' xo'l unq'a tename', as itxey ve't naj u Pablo. As tal ve't naj uva' la k'alpu u Pablo ta'n ka'va'l kateena. As tul ma'tik ik'alpu u Pablo, as ich'oti ve't viq'esal unq'a sole' te u Pablo uva' kam ib'ii as kam ipaav uva' kat ib'ana.
44021034	As ye' nik ipal ve't viq'esal u sole' stuul, tan tul nikat iveq'elkab'an unq'a tenam, as va'len nikat tal unjolol. As va'len nikat tal unjolte. Esti'e' tal ve't viq'esal unq'a sole' teq'ol u Pablo tu u tatinb'al unq'a sole'.
44021035	As tul oon ve't chajnaj tu uve' tankalte tu u tatinb'al unq'a sole', as chelel ve't je' u Pablo ta'n unq'a sole', tan ti' uva' ye' la itxey ve't unq'a tename' u Pablo unpajte,
44021036	tan xekelik unq'a tename' sti'. As ech nik tal unq'a tenam ile' tul nik isik'ine': —¡Yatz'poj naj!— ti'k unq'a tename'.
44021037	As tul aalik toksal ve't u Pablo tu u tatinb'al unq'a sole', as ech tal ve't u Pablo ile' te viq'esal unq'a sole': —¿Ma la uch unyolon unb'ooj see'?— ti'k u Pablo. As ech tal viq'esal unq'a sol ile': —¿Ma nayolon b'a tu yolb'al griego?
44021038	¿As ma jit axh u aa Egipto uva' kat imol ka'viinqil k'alal (4,000) unq'a naje' uva' na'ytzan ti' ib'en tu tzuukin tx'ava'e' ti' ul ib'anat ch'a'o?— ti'k naj.
44021039	As ech tal ve't u Pablo ile': —Ye'le, tan in tiaal Israel. As a' itz'eb'nalkat in tu u Tarso, u tenam uva' nim iyolb'ele' uva' echen tu u Cilicia. Pet b'an b'a'nil sve uva' la yolon unb'ooj in xo'l unq'a tename',— ti'k u Pablo.
44021040	As tul tal ve't viq'esal unq'a sole' uva' la uch iyolon u Pablo, as txakeb' ve't u Pablo tu uve' tankalte. As k'uchun ve't tuk' iq'ab' ti' uva' la ya' ve't iveq'elkab'an unq'a tename'. As tul ya' unq'a tename', as yolon ve't u Pablo tu yolb'al hebreo. Ech tal ile':
44022001	—Vitz'in vatzik tuk' ex b'aal tenam, etab'itaj u yole' uve' tuk val sete ti' valat isuuchil u yole' uve' netal svi',— ti'k u Pablo.
44022002	Tul tab'i unq'a tename' iyolon u Pablo tu yolb'al hebreo, as aal chit ye' tiin ve't unq'a tename'. As ech tal ve't u Pablo ile' ste:
44022003	—As jik chit tuk val sete, tan in tiaal Israel eche' ex. As a' itz'eb'nalkat in tu u Tarso uve' tu u Cilicia. As a' kat ch'iikat in tzitza' tu u Jerusalén. As kat ichus kan in u Gamaliel ti' unq'a chusb'ale' uva' k'ujlu kan ta'n unq'a q'esla kub'aale'. As aya'l chit unk'u'l kat unnima uve' ni tal viyol u Tiixhe' eche' uve' neb'an cheel.
44022004	As nik untilu unq'a uxhchile' ti' iyatz'pe' uve' xekelik ti' u b'a'nla yole'. As nikat untxeye'. As k'uxh naj as k'uxh ixoj as nik voksa tu u kaarsa.
44022005	As ootzimalik ta'n viq'esal oksan iyol tenam vatz Tiixh as ootzimalik ta'n unq'a b'aal tename' unpajte, tan chajaake' kat aq'on unq'a u'uje' sve uva' b'ex unk'uch te unq'a kumoole' tu u Damasco. As oon in tu u Damasco ti' untxeyat tzan unq'a niman tetz u Jesúse', aq'al uva' la q'ospi as la oksal tu u kaarsa.
44022006	As a'e' nik unb'ane' tul nik unxaan tu b'ey. As tul uva' unb'iitik kuxh voon tu u Damasco, as chaq'aal chit q'ii. As aat kuxh vil iku' ch'u'l uma'l u saj uva' xo'veb'al chittu' tu almika', tan va'lik chit ilitz'kab'ane'. As itxiju ve't in.
44022007	As pumel unb'en ve't tu tx'ava'. As vab'i ve't uma'l u tuul vi' uva' ech tal ile' sve: «¿Saulo, Saulo, kam q'i uve' nu kuxh atilu in?» ti'k u yole'.
44022008	As ech val ve't ile': «¿Ab'il axh q'i, Pap?» ch'in vala. As ech tal ve't ile': «Ine' in Jesús uva' aa Nazaret. As ine' uva' natilu in,» ti'ke.
44022009	As jik chit la val sete, tan yak kuxh xo'v ve't unq'a uxhchile' uve' xekelik svi', tul til u saje'. As jit tab'i u yole' uve' alpu sve.
44022010	As ech val ve't ile': «¿Kam q'i, Pap, la unb'ane' uva' naale'?» ch'in vala. As ech tal ve't ile': «Txakpen. Kuxh tu u Damasco, tan tzitzi' la alpukat isuuchil see kam uva' k'ujlu kan see' uva' la ab'ane',» ti'k u yole' tal sve.
44022011	As ich'iji ve't b'en in unq'a unmoole' uva' xekelik svi', tan ma'tik itzotq'isat in u saje' uve' nik ilitz'lo'lane'. As oon ve't o' tu u Damasco.
44022012	As b'ex til ve't in uma'l u naj uva' Ananías. As nik toksa taama ti' inachat Tiixh, as nik inima uva' tz'ib'amal kan ta'n u Moisés. As b'a'nik iyolb'el ve't naj ta'n unq'a kumoole' uva' jejlik tzitzi'.
44022013	As tul b'ex til in u Ananías, as ech tal ve't ile' sve: «Keche, vitz'in vatzik Saulo, tuk b'a'nxoje' vavatze',» ti'k sve. As tul kuxh tal u yole' sve, as yak kuxh ilon ve't in unpajte. As unsaji ve't u Ananías.
44022014	As ech tal ve't ile' sve unpajte: «Txaael ve't axh ta'n u kuTiixhe' uva' nikat inima unq'a q'esla kub'aale', aq'al uva' la pal axh stuul kam uva' ni tal taama Aak. As la eel u jikla Jesús. As la aab'i u tuul ivi' Aake' tul la yolon Aak see.
44022015	As axh la b'en alon isuuchil te unq'a tename' skajayil ti' uva' kam la tal Aak see as tuk' uva' kam la ik'uch Aak see.
44022016	¿As kam natx'eb'e'? Pet oora b'an ooche'. As ku'en xe' u a'e' tuk' vib'ii u Tiixhe'. As jaj b'a'nil te u Tiixhe', aq'al uva' la josq'il el u paave' tu u aanxelale',» ti'k u Ananías tal sve.
44022017	As q'aav ve't in tu u Jerusalén. As tul nik unnach Tiixh tu u tostiixhe', as ik'uch tib' uma'l u vaa' sve eche' vatzik' tunvatz.
44022018	As ech tal ile' sve: «Oora chit el axh tu u Jerusalén, tan ye' la inima unq'a uxhchile' u yole' uve' la aal svi',» ti'k sve.
44022019	Ech val ile': «Ootzimal in, Pap, ta'n unq'a uxhchile' skajayil uva' nik vex tulaj unq'a atinb'ale' tetz nachb'al Tiixh tu unq'a tename' ti' unchukat unq'a niman eetze', as ti' voksat tu u kaarsa, as ti' iq'ospe'.
44022020	As tootzi ve't unq'a uxhchile' uva' antik in tul uva' a's iyatz'pu u Esteban uva' nik alon isuuchil vayole'. As b'a'nik sve uva' la yatz'pu ve't u Esteban, tan kat unxee kan u toksa'm chajnaje' tul nik iyatz' chajnaj u Esteban,» ch'in kat val te Aak.
44022021	As ech tal ve't ile' sve: «Kuxh, tan tuk unchaj b'en axh xo'l unq'a tename' uve' jit tiaal Israel uva' naach echenkat,» ti'k Aak sve,— ti'k u Pablo te unq'a tename'.
44022022	As tul tab'i unq'a tename' u yole' uva' tal u Pablo ti' uva' kat ichaj b'en u Jesús u Pablo xo'l unq'a tename' uva' jit tiaal Israel, as xe't ve't unq'a tename' sik'in unpajte. As ech tal ile': —¡U naje' as ye' la uchi uva' la iseb' naj! ¡Pet sotzoj ivatz naj vatz u tx'ava'e'!— ti'k unq'a tename'.
44022023	As tul til ve't viq'esal unq'a sole' uva' antelik kuxh isik'in unq'a tename', as nik ichitu u toksa'me', as nik isuti je' u pojoe' tu kajiq'e',
44022024	as tal ve't viq'esal unq'a sole' toksal ok u Pablo tu u tatinb'al unq'a sole'. As tal ve't naj iq'ospe' ti' uva' la tal u Pablo uva' kam sti' nik isik'inkat unq'a tename' sti'.
44022025	As tul ik'al ve't unq'a sole' u Pablo ti' iq'ospe', as ech tal ve't u Pablo ile' te u sole' uva' atik tijle'm: —¿Ma at b'a teq'ab' uva' la eq'os in? Tan in aa Roma. As tul ye'xnaj b'anchu unsuuchil,— ti'k u Pablo.
44022026	As tul tab'i u naje' uva' atik tijle'm, as ech b'ex tal naj ile' te viq'esal unq'a sole': —¿Kam la ab'an tuk' u naje'? Tan aa Roma u naje',— ti'k naj.
44022027	As b'ex ve't viq'esal unq'a sole' k'atz u Pablo. As ech tal ve't naj ile': —¿Ma an chittu' uva' axh aa Roma?— ti'k naj. —Kanoj, an chite',— ti'k u Pablo.
44022028	As ech tal ve't viq'esal unq'a sol ile': —As mama'la puaj kat unsotzsa, tul kat ok in aa Romail,— ti'k naj. Ech tal u Pablo ile': —Ech koj in, tan in aa Roma, tul kat itz'eb' in,— ti'k u Pablo.
44022029	As ijetz' ve't el tib' unq'a sole' k'atz u Pablo. As echat ib'an ve't viq'esal unq'a sole', tul tab'i naj uva' aa Roma u Pablo, tan xo'v ve't naj ti' uva' kat ik'al naj u Pablo. As ye'l u Pablo kat q'ospu ve'te'.
44022030	As tu ve't uma't q'ii, nik isa' ve't viq'esal unq'a sole' tootzita' uva' kam sti' nik ixochonkat unq'a tiaal Israel ti' u Pablo. As teesa ve't naj unq'a kateenae' ti' u Pablo. As imolo ve't naj unq'a iq'esal oksan iyol tenam vatz Tiixh tuk' ka't unq'a iq'esal unq'a tename' ti' ib'anat isuuchil u Pablo. As oksal ve't ok u Pablo vatz chajnaj.
44023001	As isaji ve't u Pablo unq'a iq'esal unq'a tename' uve' molik tib'. As ech tal ve't u Pablo ile': —Vitz'in vatzik, jik chit nunb'an vatz u Tiixhe', tul kat ch'ii in. As echat nunb'an cheel,— ti'k u Pablo.
44023002	As tal ve't b'en u Ananías, viq'esal unq'a oksan iyol tenam vatz Tiixh, te unq'a uxhchile' uva' at k'atz u Pablo uva' la tz'ichon ok q'ab' vi' itzi' u Pablo.
44023003	As tul ma'tik itz'ichpu ivatz u Pablo, as ech tal ve't ile': —¡U Tiixhe' la b'anon ich'exel see kam uva' noolb'e in! Tan axh kuxh ka'vatz, tan il axh xonle'l axh tzitza' ti' ab'anat unsuuchil eche' uva' ni tal u kuleye'. As ye' nab'ane' kam uva' ni tal u kuleye', tan kat aal unq'ospe',— ti'k u Pablo.
44023004	As ech tal ve't unq'a uxhchil ile' uve' atik k'atz u Pablo: —¿Ma ye' naxo've' ti' atzaq'b'et viq'esal unq'a oksan iyol tenam vatz Tiixh?— ti'k chajnaj.
44023005	Ech tal ve't u Pablo ile': —Vitz'in vatzik, esotzsataj unpaav, tan ye' vootzaj asoj aak viq'esal unq'a oksan iyol tenam vatz Tiixh, tan ech ni tal uma'l u yol ile' uva' tz'ib'amal kan: «Atzaq'b'ek umaj u b'aal tename',» ti'k u yole'.
44023006	As tul til ve't u Pablo uva' at uxhchil uva' saduceo as at uxhchil uva' fariseo, as taq' ve't je' tuul ivi'. Ech tal ve't ile': «¡Vitz'in vatzik, ti' uva' nunnima uva' la ul taama unq'a kamnaje' unpajte as k'ujle'l unk'u'l sti', as esti'e' neb'ankat unsuuchil, tan in fariseo, tan fariseo vunb'aale'!» ti'k u Pablo.
44023007	As tul tal u Pablo u yole', as xe't iyaa ve't tib' unq'a fariseo tuk' unq'a saduceo. As ok ve't ixo'l unq'a tename' uva' molik tib',
44023008	tan ni tal unq'a saduceo uva' ye'l unq'a kamnaje' la ul taama unpajte. As ye'l ángel ati, mita'n espíritu. Pet ech koj unq'a fariseo, tan ninima chajnaj uva' at unq'a ángel tuk' unq'a espíritu. As la ul taama unq'a kamnaje' unpajte uva' ni tal chajnaj.
44023009	As mama'la sik'i'm uchi. As txakpu ve't ka'l unq'a uxhchil uva' fariseo uva' chusel tib' ti' unq'a tzaq'ite'. Ech tal chajnaj ile': —As ye'l umaj va'lexh nib'an u naje' ni qile'. As ye'xhkam kuxh kub'an vatz u Tiixhe', tan kamal umaj ángel kat yolon te naj. As moj umaj espíritu,— ti'k chajnaj.
44023010	Tul til ve't viq'esal unq'a sole' uva' aal chit niyaa ve't tib' unq'a tename' svatzaj, as xo'v ve't naj, tan titz'a ve't naj uva' kamal la iyatz' ve't unq'a tename' u Pablo uve' nik tal naj. As imolo ve't naj ka'l unq'a sol ti' b'en teq'ol el tzan u Pablo xo'l unq'a tename' as ti' toksal ok tu u tatinb'al unq'a sole' unpajte.
44023011	Tu ve't uma't aq'b'al, as ik'uch ve't tib' u Kub'aal Jesús te u Pablo. As ech tal ve't Aak ile': —B'an atiaal, Pablo, tan kam chit uva' naal te unq'a tename' svi' tzitza' tu u Jerusalén, as echat tuk ab'an tu u Roma,— ti'k Aak.
44023012	As tu ve't uma't q'ii, as ik'ul ve't tib' iyol ka'l unq'a tiaal Israel ti' iyatz'at u Pablo. As taltzi' ve't tib' chajnaj uva' techal la ul umaj k'axk'o ti' chajnaj asoj la tx'a'n chajnaj as la uk'a' chajnaj as tul ye'xnaj kam u Pablo uve' tal chajnaj.
44023013	As pal tachul ti' ka'viinqil unq'a naje' uve' ik'ul tib' viyole' ti' uva' la iyatz' chajnaj u Pablo.
44023014	As b'ex ve't chajnaj vatz unq'a iq'esal oksan iyol tenam vatz Tiixh tuk' vatz unq'a b'aal tename'. As ech tal ve't chajnaj ile': —Kat qaltzi'l ve't qib' ti' uva' techal tul umaj k'axk'o sqi' asoj la tx'a'n o' as la uk'a' o', as tul ye'xnaj kuyatz' u Pablo, uva' ni qale'.
44023015	Pet kulochtaj qib' cheel. As ex tuk' unjoltu unq'a iq'esal unq'a tename' la alon te viq'esal unq'a sole' uva' la oksal ok u Pablo unpajte sevatz q'ejal sq'ala'm. As la etale' uva' la ech'oti ka'toj yol te naj ti' uva' kam nib'an naj. As tul il o' nu kutx'eb'on tu b'ey ti' kuyatz'at naj,— ti'k chajnaj.
44023016	As nik tab'i ok u tal u tanab' u Pablo u yole' uve' nik tal unq'a naje'. As b'ex tal ve't naj te u Pablo tu u tatinb'al unq'a sole'.
44023017	As imolo ve't u Pablo uma'l u sol uva' at tijle'm. Ech tal ile': —B'an b'a'nil. Eq'o u chelem naje' vatz vaq'esale', tan at uma'l u yol la b'en tal naj ste,— ti'k u Pablo.
44023018	As teq'o ve't ok u sole' uva' at tijle'm u chelem naje' vatz viq'esale'. Ech tal naj ile': —Kat imolo in u preexhue' uva' Pablo. As kat ijaj b'a'nil sve uva' la veq'o tzan u chelem naje' savatz, tan at uma'l u yol tuk tal naj see,— ti'k u sole' tala.
44023019	As itxey ve't viq'esal unq'a sole' iq'ab' u chelem naje'. As eq'ol ve't ok naj sijunal. As ech tal viq'esal unq'a sol ile': —¿Kam q'i tuk aal sve?— ti'k naj.
44023020	Ech tal ve't u chelem naj ile': —Kat ik'ullu tib' iyol ka'l unq'a naj uva' an kuxh tiaal Israel ti' ijajpu see uva' q'ejal q'ala'm la eq'ol b'en u Pablo vatz unq'a iq'esal unq'a tename' unpajte ti' ich'otil ka'toj yol te u Pablo ti' uva' kam nib'ane'.
44023021	As animak u yole' uve' la ul alpu see, tan pal tachul chajnaj ti' ka'viinqil uve' tuk tx'eb'on u Pablo tu b'ey. As kat taltzi'l tib' chajnaj ti' uva' techal tul umaj k'axk'o ti' chajnaj asoj la tx'a'n chajnaj as la uk'a' chajnaj as tul ye'xnaj iyatz' chajnaj u Pablo uve' ni tale'. As nitx'eb'on chajnaj ti' uva' kam qal aale',— ti'k u chelem naje'.
44023022	As tul ichajpu ve't el tzan viq'esal unq'a sole' u chelem naje', as tal ve't naj te u chelem naje' uva' ye'xheb'il la tal naj ste kam uva' at sk'u'l naj.
44023023	As imolo ve't viq'esal unq'a sole' ka'va't unq'a sole' uva' at tijle'm. As tal ve't naj te chajnaj uva' la b'anchu tuch laak'alal (200) sol uva' la b'en stoj, as lavat imutx' (70) u sole' uva' la b'en ti' kaay, tuk' laak'alat (200) sol uva' la b'en tuk' ch'ich'. As la b'en tu u Cesarea tu b'eluval oora aq'b'al.
44023024	As tal ve't viq'esal unq'a sole' uva' la b'anchu ve't tuch ka't unq'a kaay unpajte uva' la je' u Pablo sti', tan a' tal naj uva' tiichal kuxh toon u Pablo, tul la oon vatz u Félix uva' b'anol ivatz u ijlenaale'.
44023025	As itz'ib'a b'en viq'esal unq'a sole' uma'l u yol tu u'uje' uve' ech tal ile':
44023026	«As ine' in Claudio Lisias, as ni vaq' b'en untzii see. As tuk untz'ib'a b'en uma'l u u'uj see, pap Félix, tan nim ayolb'ele', tan axh b'anol ivatz u ijlenaale'.
44023027	As tuk vaq' b'en uma'l u naj see uva' kat itxey unq'a tiaal Israel, tan aal iyatz'at ve't chajnaj u naje'. As tul kat vab'i uva' aa Roma u naje', as kat b'ex veesa el tzan naj xo'l unq'a tename' tuk' unq'a unsole'.
44023028	As kat voksa ok naj xo'l unq'a iq'esal unq'a tename' ti' ib'anax isuuchil naj, tan nik unsa' uva' la vootzi kam sti' nixochpukat naj ta'n chajnaj.
44023029	As kat pal ve't in stuul uva' ti' kuxh viley chajnaje' vil nib'ankat. As ye'l umaj ipaav u naje' uva' la kam naj sti' as mita'n uva' la oksal naj tu u kaarsa.
44023030	As tul kat alpu uma'l u yol sve uva' nichuk unq'a tiaal Israel txumb'al ti' iyatz'pu naj, as yak kuxh ni vaq' b'en naj see. As kat vallu te unq'a naje' uve' ni cheesan ipaav naj uva' la b'en tal chajnaj see uva' kam ipaav naj,» ti'k u u'uje' uva' itz'ib'a b'en viq'esal unq'a sole'.
44023031	As ib'an unq'a sole' kam uva' alpu te chajnaj. As teq'o ve't chajnaj u Pablo aq'b'al. As oon ve't chajnaj tu u Antípatris.
44023032	As tul sajb'u ve'te', as q'aav ve't unq'a sole' uva' nik ixaan stoj tu u tatinb'al unq'a sole' tu u Jerusalén. Ech koj unq'a sole' uva' atik je' ti' kaay, tan ik'aj ve't tib' chajnaj tu u Cesarea tuk' u Pablo.
44023033	Tul oon ve't unq'a sole' tu u Cesarea, as taq' ve't ok chajnaj u u'uje' te u b'anol ivatz u ijlenaale'. As taq' ve't ok chajnaj u Pablo unpajte.
44023034	As tul ma'tik isik'let u b'anol ivatz u ijlenaale' u u'uje', as ich'oti ve't naj uva' ab'iste tenam tzaanajkat u Pablo. As tul tootzi ve't naj uva' a' tzaanajkat u Pablo tu u Cilicia,
44023035	as ech tal ve't naj ile': —La vab'i vayole' tul uva' tuk uloj unq'a xochol eetze',— ti'k naj. As tal ve't naj uva' la xeep u Pablo tu uma'l u kaarsa uva' atik tu vikab'al u Herodes.
44024001	Pal ve't o'va'l q'ii stuul. As oon ve't u Ananías tu u Cesarea uva' b'ooq'ol iq'esal oksan iyol tenam vatz Tiixh. As antik ka't unq'a b'aal tenam tuk' uma't u oksan tetz yol uva' Tértulo. As ok ve't chajnaj skajayil vatz u b'anol ivatz u ijlenaale' ti' ixochat u Pablo.
44024002	As tul eq'ol ve't ok u Pablo, as xe't ixoch ve't ok u Tértulo u Pablo. As ech tal naj ile' te u Félix: —Ta'ntiixh see, pap Félix, ti' unq'a b'a'nla txumb'ale' uve' kat ab'ana. As esti'e' nu kutxuq'txun see', tan b'a'n kuxh qatine'. As tuk' kuxh vab'a'nla aamaile' kat ab'anlu b'a'nil te u kutename'.
44024003	Axh pap Félix uva' b'a'n ayolb'ele', tan kat kuxh la k'ulpukat axh tib'a'nil. As k'uxh kam kuxh q'ii la k'ulpu ve't axh tib'a'nil, tan ni qaq' ta'ntiixh see ti' vab'a'nile'.
44024004	As ye' kusa' uva' la kub'al axh. Pet nu kujaj b'a'nil see uva' la aab'i o' tuk' unb'iil vas kuyole', tan ti' uva' qootzajle uva' b'a'n atxumb'al.
44024005	As u naje' vi'le', tan niyansa naj u kutename'. As katil kuxh nitoonkat naj as ni toksa naj ch'a'o xo'l unq'a tename' vatz u tx'ava'e' skajayil, tan naj nib'ooq'olin unq'a uxhchile' uva' ni toksa tib' k'atz uma'l u naj uva' aa Nazaret.
44024006	As kat tal naj teq'ot ok unq'a uxhchile' uve' jit tiaal Israel ti' iyansal u kutostiixhe'. Esti'e' kat kutxey naj. As a' kat qala uva' la kub'an isuuchil naj kam uva' ni tal u kuleye'.
44024007	Pet kat toksa ve't tib' viq'esal unq'a sole' uve' Lisias. As tuk' chit ve't ch'a'o kat imaa ve't naj u naje' tu kuq'ab'.
44024008	As kat tal ve't naj uva' see la ul kuxochkat u naje'. As an chit axh tuk ootzin isuuchil, tul tuk ab'an isuuchil u naje',— ti'k u Tértulo.
44024009	As ka'l unq'a tiaal Israel uva' atik k'atz u Tértulo, as iyak'insa ve't ok chajnaj u yole' uve' tal u Tértulo. As ech tal chajnaj ile': —As ech chite' skajayil,— ti'k chajnaj.
44024010	As tul k'uchun ve't u b'anol ivatz u ijlenaale' tuk' iq'ab' uva' la yolon u Pablo, as yolon ve't u Pablo. As ech tal ile': —Ootzimale' sva'n uva' nimax ve't yaab' ook ti' ab'anat isuuchil u kutename'. As aya'l chit unk'u'l la unq'al vib' savatz.
44024011	As la uch aab'it untzib'lal uva' a'n kuxh kab'lavax q'ii vul tu u Jerusalén ti' unnachat Tiixh.
44024012	As jit yaaib' kat unb'ana, tul kat txeypu ve't in. As ye'l unq'a tename' kat veq'elkab'an sva'n tu u tostiixhe', as mita'n tu unq'a atinb'ale' tetz nachb'al Tiixh, as mita'n vatz unq'a tename' tu b'ey.
44024013	As ye' la chee iyol chajnaj uva' jik chittu' ti' unxochpik ok savatz.
44024014	Pet tuk val isuuchil see, u Tiixhe' uva' nik inach unq'a q'esla kub'aale', as a'e' uve' nunnache' tul nunnima u txumb'ale'. As k'uxh ni tal unq'a xochol vetze' uva' va'lexh nunb'ane', as nunnima jank'al viyol u Tiixhe' uva' tz'ib'amal kan.
44024015	As k'ujle'l unk'u'l ti' u Tiixhe' ti' uva' la ul taama unq'a kamnaje' unpajte, eche' uva' ni tal unq'a naje'. As la ul taama unq'a jikla aamae' tuk' unq'a tx'i'la aamae'.
44024016	Esti'e' nunya'lu vib' ti' uva' b'a'n chit untxumb'al la ib'an vatz u Tiixhe' as vatz unq'a tename' unpajte.
44024017	As kat ul in tu u Jerusalén ti' voksat b'iil u oy tu u tostiixhe' as ti' vaq'at u lochb'ale' te unq'a qitz'in qatzike', tan nimal yaab' kat el in.
44024018	As a'e' nik unb'ane', tul b'ex ilej in ka'l unq'a unmool uva' tiaal Israel uva' tzaa tu u Asia, tan nik unb'an vuche' vatz iq'anal u tostiixhe'. As jik kuxh kat b'ex in tu u tostiixhe', tan ye'l unq'a tename' xekelik svi'. As ye'xheb'il nik iveq'elkab'an svi'.
44024019	Asoj at unpaav vatz chajnaj, as chajnaje' la ul savatz ti' tul ixochat in.
44024020	As la tal chajnaj kam umaj va'lexh kat unb'ana, tul kat oksal ok in vatz unq'a b'aal tename' tu ab'i'me'.
44024021	Aate' b'a, asoj kat vaq' je' unb'ooj tuul unvi' xo'l unq'a b'aal tename', tul uva' kat vala ti' u tuleb'al taama unq'a kamnaje' unpajte, as esti'e' uva' la ab'an unsuuchil cheel,— ti'k u Pablo.
44024022	Tul tab'i u Félix u yole' uva' tal u Pablo, as tal ve't naj uva' xamtel la ib'an naj isuuchil u Pablo, tan ma'tik tab'it naj isuuchil u yole' ti' u ak' txumb'ale'. As ech tal naj ile': —Lanal ul u Lisias, viq'esal unq'a sole'. As a'n la unb'an esuuchil ti' veyole' uva' netale',— ti'k u Félix.
44024023	As tal ve't u Félix te viq'esal unq'a sole' uva' la kaa u Pablo tu u kaarsa. As la uch ul tilat unq'a tetz k'ultzi'e' ti' ilochpe'. As ye'xheb'il la majli, tul la ul q'eluloj.
44024024	As tu ve't ka't q'ii, as oon ve't u Félix tuk' u tixqele' uva' Drusila, tan tiaal Israelik ixoj. As tal ve't naj imolol ve't u Pablo. As tab'i ve't naj u yole' uve' nik tal u Pablo ti' u k'ujleb'al k'u'le' ti' u Jesucristo.
44024025	As tul tal u Pablo isuuchil u yole' ti' uva' la iya'lu tib' unq'a uxhchile' ti' ib'anat u jikla txumb'ale' as ti' imajat je' tib' ti' ib'anat u va'lexhe', as xo'v ve't u Félix, tul tab'i naj uma't u yole' uva' tal u Pablo ti' u k'axk'oe' uva' tuk uloj ti' unq'a uxhchile' uva' ye' ni niman. As ech tal u Félix ile': —Kuxh ve'te'. As jatu la uch sunvatz, as a'n la unmolo ve't axh unpajte,— ti'k naj,
44024026	tan a' nikat tal naj uva' la taq' u Pablo ipuaj naj. As la ichajpu el tzan naj u Pablo. As esti'e' uva' jatpajul kuxh nik imolo naj u Pablo ti' iyolon stuk'.
44024027	Tul pal ve't ka'va'l yaab', as el ve't u Félix ti' u tijle'me'. As a' ve't u Porcio Festo kaa sich'exel u Félix. As taq' ve't kan u Félix u Pablo tu u kaarsa, tan a' nik isa' naj uva' la oksal iq'ii naj ta'n unq'a iq'esal unq'a tename' uva' tiaal Israel.
44025001	As tul oon ve't u Festo tu u tename' uva' Cesarea ti' ik'ulat u tijle'me', as oxva'l q'ii stuul as b'ex ve't naj tu u Jerusalén.
44025002	As unq'a iq'esal oksan iyol tenam vatz Tiixh tuk' ka't unq'a tiaal Israel uve' atik tijle'm, as ul ve't chajnaj vatz u Festo ti' ixochat u Pablo.
44025003	As ul ijaj ve't chajnaj b'a'nil te u Festo uva' la tal naj teq'ol tzan u Pablo tu u Jerusalén, tan a' tal chajnaj uva' la ichaj b'en chajnaj ka't unq'a naj ti' iyatz'pu u Pablo tu b'ey.
44025004	As ech tal u Festo ile': —At ve't ok u Pablo tu u kaarsae' tu u Cesarea. As tul ye' kuxh jatva't q'ii tuk q'aavoj in tzitzi'.
44025005	As la uch ib'en ka'vo'j ex svi', ex iq'esal unq'a tename'. Asoj at umaj ipaav u naje' kat ib'ana, as tzitzi' la exochkat naj sve,— ti'k u Festo.
44025006	As kaa ve't u Festo vaaxit q'ii moj lavat q'ii. As a'n q'aav ve't naj tu u Cesarea. As tu uma't q'ii stuul tul ma'tik toon naj tu u Cesarea, as xoneb' ve't naj tu vixonleb'ale' tu u ab'ib'ale'. As tal ve't naj teq'ol tzan u Pablo.
44025007	Tul ok ve't u Pablo, as imol ve't ok tib' unq'a tiaal Israel ti' u Pablo uva' tzaa tu u Jerusalén. As mama'la chit ipaav u Pablo uva' k'axk'o talche' kat icheesa chajnaj. As jit kuxh ivatz u yole' uve' nik tal chajnaj.
44025008	As ech tal u Pablo ile' ti' iq'alat tib': —Ye'l unpaav ati ti' viley unq'a tiaal Israele'. As mita'n ti' teesal iq'ii u tostiixhe'. As mita'n vatz u ijlenaale' uva' César nunpaavinkat,— ti'k u Pablo.
44025009	As ech tal ve't u Festo ile': —¿Ma la asa' uva' la b'en axh svi' tu u Jerusalén ti' ib'anchu asuuchil sunvatz tzitzi' ti' unq'a yole' uve' ni talpu see'?— ti'k u Festo, tan a' nik isa' naj uva' la oksal iq'ii naj ta'n unq'a iq'esal unq'a tename' uva' tiaal Israel.
44025010	Ech tal ve't u Pablo ile': —Il o' at o' tzitza' tu uma'l u ab'ib'al uva' k'ujlu kan ta'n u ijlenaal tu u Roma uva' César. As la uchi uva' tzitza' la b'anchukat unsuuchil. As ootzimal chite' a'n uva' ye'l umaj va'lexh nunb'an vatz unq'a iq'esal unq'a tename'.
44025011	Tan asoj at unpaav uva' ni tal u leye' uva' la kam in sti', as kamojnu ve't in, tan ye' la unpi'u vib' ti' unkame'. Pet asoj ye'l unpaav ati ti' uve' ni tal chajnaj svi', as ye' la uchi uva' la oksal ok in tiq'ab' chajnaj. Pet a' u ijlenaale' tu u Roma la b'anon unsuuchil,— ti'k u Pablo.
44025012	As tul ma'tik ich'otit u Festo te unq'a naje' uva' nik aq'on itxumb'al u Festo, as ech tal ve't naj ile' te u Pablo: —Tan ti' uva' kat aal ab'en vatz u ijlenaale' tu u Roma, as tzitzi' la b'anchukat asuuchil,— ti'k naj.
44025013	As tul pal ve't ka'l unq'a q'ii, as ul ve't uma't u b'anol ivatz u ijlenaale' uva' Agripa tuk' u tixqele' uva' Berenice ti' ul iq'elut u Festo tu u Cesarea.
44025014	As nimal chit q'ii atin u Agripa tuk' u tixqele' tu u Cesarea. As tal ve't ok u Festo isuuchil u yole' ti' u Pablo te u Agripa. As ech tal naj ile': —At uma'l u naj uva' kaaik kan tu u kaarsa ta'n u Félix.
44025015	As tul kat b'ex in tu u Jerusalén, as oon ve't unq'a iq'esal oksan iyol tenam vatz Tiixh tuk' ka't unq'a iq'esal unq'a tiaal Israel. As ijaj chajnaj sve uva' la vaq' unyol ti' iyatz'pu u Pablo.
44025016	As kat val te chajnaj uva' ye' la uchi uva' la qal iyatz'pu umaj uxhchil, as tul ye'xnaj ul unq'a xochonaale' svatz ti' talpu vipaave' ste. As lanal yolon u aapaave' ti' iq'alat tib' unpajte.
44025017	As tu uma't q'ii tul kat ul unq'a naje' tzitza', as ye' kat unb'al vib' ti' unb'anat isuuchil. Pet kat xoneb' ve't in tu u ab'ib'ale'. As kat val teq'ol tzan u naje'.
44025018	As tul ul ve't unq'a naje' uve' nik ixoch naj, as ye'l umaj ipaav naj kat tal chajnaj eche' uva' nik vitz'a.
44025019	Pet a' kuxh unq'a yole' ul tal chajnaj sve ti' unq'a txumb'ale' ti' uva' kam inachat chajnaj Tiixh as ti' uma't u naj uva' Jesús uva' kamyu ve'te'. Pet a' ni tal u Pablo uva' isle'ltel u Jesús.
44025020	As kat ka'kab'in vaama ti' uve' kam la unb'ane'. As kat unch'oti ve't te naj ti' uva' ma la isa' naj ib'en tu u Jerusalén ti' ib'anchu isuuchil naj.
44025021	As an chit u naje' kat jajon uva' a' u César uva' Augusto la b'anon isuuchil naj. As kat vala uva' la kaaik kan naj tu u kaarsae'. As la val ib'en naj vatz u César,— ti'k u Festo.
44025022	As ech tal ve't u Agripa ile': —A' ni vale' uva' la vab'i kam la tal u naje',— ti'k u Agripa. Ech tal ve't u Festo ile': —Q'ejal la aab'i kam la tal naj,— ti'k naj.
44025023	As tu ve't uma't q'ii as toksa ve't u Agripa u b'a'nla oksa'me' tuk' u tixqele' uva' Berenice. As ok ve't naj tuk' u tixqele' tu u ab'ib'ale' uva' molikkat tib' unq'a iq'esal unq'a sole' tuk' unq'a naje' uve' nim iyolb'ele'. As tal ve't u Festo teq'ol tzan u Pablo tu u ab'ib'ale'.
44025024	As tul ma'tik toon u Pablo, as ech tal ve't u Festo ile': —Agripa, b'anol ivatz ijlenaal, tuk' ex uva' at ex tzitza', as u naje', u vi'le', as a' naje' uva' xochpu sve ta'n unq'a tiaal Israel, tul atik in tu u Jerusalén. As tul kat ul chajnaj tzitza' tu u Cesarea, as ye' niya' chajnaj ti' ijajat sve tuk' mama'la sik'i'm ti' uva' la kam u naje'.
44025025	As tul kat vila uva' ye'l ipaav naj ati uva' la yatz'pu naj sti', as an chit naj ni alon uva' a' la b'anchukat isuuchil naj vatz u ijlenaale' uva' tu u Roma, uve' ni tale'. Esti'e' kat unk'ujb'a' ve'te' uva' la b'en oksal ok naj vatz u ijlenaale' tu u Roma.
44025026	As ye'l umaj unyol ati uva' la untz'ib'a b'en te u ijlenaale' uva' tu u Roma. As esti'e' kat veq'o tzan naj savatz, Agripa tuk' ex uva' at ex tzitza', aq'al uva' la ech'oti te naj, as la chee umaj yol uva' la untz'ib'a b'en te u ijlenaale' tu u Roma,
44025027	tan ootzimal sva'n uva' va'lexh kuxhe' uva' la vaq' b'en umaj preexhu te u ijlenaale'. As tul ye' la val b'en uva' kam sti' preexhukat naj,— ti'k u Festo.
44026001	As ech tal ve't u Agripa ile' te u Pablo: —La uch ayolone' ti' aq'alat eeb',— ti'k naj. As taq' ve't je' u Pablo iq'ab', tul xe't ve't yolon xo'l unq'a uxhchile' uva' molik tib' tu u ab'ib'ale'.
44026002	As ech tal ve't u Pablo ile': —Va'l untxuq'txun cheel, b'anol ivatz ijlenaal Agripa, tan il in at in savatz ti' unq'alat vib' ti' unq'a yole' uva' nicheesal svi' ta'n unq'a tename'.
44026003	As tuk unjaj b'a'nil see uva' la akuy unb'ooj in tul la aab'i vunyole', tan ootzimale' a'n uva' kam b'an ta'n itxumb'al vuntename' ti' uva' nu kuyaa qib' sti'.
44026004	As ootzimale' ta'n unq'a tename' kam uva' nik unchuse' tul uva' inik talaj intxa' tul atik in tu vuntename'. As an kuxhe' kat ul unchusa tu u Jerusalén.
44026005	Asoj la isa' chajnaj talata', as ate' sk'u'l chajnaj uva' inik fariseo, tan in chit nik eq'on unq'a txumb'ale' tetz unq'a fariseo.
44026006	As esti'e' kat eq'ol tzan in tzitza' ti' ib'anax unsuuchil, tan ti' uva' k'ujle'l unk'u'l ti' u yole' uva' alel kan ta'n u Tiixhe' te unq'a q'esla kub'aale' ti' uva' la tulsa u Tiixhe' taama unq'a kamnaje' unpajte.
44026007	As a'e' uva' nu kutx'eb'e', jank'al o' uva' o' tiaal kab'laval unq'a ik'aol u q'esla kub'aale' uva' Israel, tan sq'iil as aq'b'al ninima unq'a unmoole' u Tiixhe'. Pet ti' kuxh uva' nunk'ujb'a' unk'u'l ti' u yole' uva' alel kan ta'n u Tiixhe', as esti'e' nixochkat in chajnaj.
44026008	As tuk unch'oti sete, ¿kam q'i uva' ye' nenima u yole' ti' uva' la tulsa u Tiixhe' taama unq'a kamnaje' unpajte eche' kat ib'an u Tiixhe' te u Jesús?
44026009	As tuk val isuuchil sete ti' uva' nik unb'an b'axa. Tan nik vale' uva' techal chit la unb'an u va'lexhe' ti' unq'a niman tetz u Jesús uva' aa Nazaret.
44026010	As kat chit unb'ana tu u Jerusalén, tan nimal unq'a niman tetz u Jesús kat voksa tu u kaarsa, tan a' unq'a iq'esal oksan iyol tenam vatz Tiixh kat aq'on tunq'ab' uva' la unlaq'b'a unq'a niman tetz u Jesús. As acha'vik chit sve tul nik iyatz'pe'.
44026011	As jatpajul kuxh kat b'en in ti' unk'axb'isat unq'a niman tetz u Jesús tu unq'a atinb'ale' tetz nachb'al Tiixh. As nik unya'lu unq'a uxhchile' ti' uva' la teesa tib' ti' u k'ujleb'al ik'u'le'. As tuk' chit tx'i'tzi'l nik unb'an ste. As kat b'ex in ti' unlaq'b'at unq'a niman tetz u Jesús uva' jejle'lik xo'l unq'a tename' uva' jit tiaal Israel.
44026012	As tul b'ex in tu u Damasco unpajul, as a'e' nik vitz'a ti' unb'anata', tan a' unq'a iq'esal oksan iyol tenam vatz Tiixh kat chajon b'en in tuk' uma'l u u'uj.
44026013	As chaq'aal chit q'ii, tul nik unxaan tu b'ey ti' unb'en tu u Damasco, as vil uma'l u saj tu almika' uva' xo'veb'al chittu', tan pal ilitz'kab'ane' ti' u q'iie'. As kat isete'ru tib' svi' as ti' unq'a uxhchile' uva' xekelik svi' unpajte.
44026014	As kajayil chit o' kat pumel kub'en tu tx'ava' sta'n. As kat vab'i uma'l u tuul vi' uva' yolon sve. As ech tal ile' tu yolb'al hebreo: «Saulo, Saulo, ¿kam q'i uve' nu kuxh atilu in? Tan axh kuxhe' nak'axb'isa je' eeb' sajunal,» ti'k u yole' sve.
44026015	Ech val ve't ile': «¿Ab'iste axh q'i, pap?» ch'in ste. As ech tal ve't u Kub'aal ile' sve: «Ine' in Jesús uva' natilu in.
44026016	As txakpen. As b'an ooche', tan tuk val see kam sti' kat ulkat in savatz, tan tuk untxakonsa ve't axh ti' b'en aalat isuuchil ti' unq'a uva' kat eela as tuk' uva' tuk unk'uch see.
44026017	As la unloch axh ti' apal vatz u k'axk'oe' uva' la ib'an unq'a tename' see tuk' uva' la ib'an unjoltu unq'a tename' see uva' jit tiaal Israel, tan tuk unchaj b'en axh xo'l unq'a tename' uva' jit tiaal Israel
44026018	ti' uva' la aal itxumb'al unq'a tename', uva' echen tu u q'ej toktoe', as la el ch'u'l vatz u saje'. As la eesal k'atz viyak'il u Satanás. As la ok ve't k'atz u Tiixhe', aq'al uva' la isotzsa ve't Aak ipaav. As la ik'ul ve't vivaatzile' k'atz unq'a uxhchile' uva' txaael ta'n u Tiixhe', tan ti' uva' nik'ujb'a' ik'u'l svi',» ti'k u Jesús sve.
44026019	Pap Agripa, as kat unnima kam uva' kat alpu sve, tul kat vab'i iyolon ku' tzan tu almika'.
44026020	As b'axel kat val kan te unq'a uxhchile' uva' at tu u Damasco ti' uva' la ik'axa tib'. As la ijalpu vitxumb'ale' ti' tok k'atz u Tiixhe'. As b'ex ve't in ti' valat u yole' tu u Jerusalén, tuk' tu unq'a talaj tename' tu u Judea, as tuk' xo'l unq'a tename' uva' jit tiaal Israel ti' uva' la ik'axa tib'. As la ijalpu vitxumb'ale' ti' tok k'atz u Tiixhe'. As la ib'an ve't u b'a'ne' ti' ik'uchata' uva' kat ijalpul vitxumb'ale'.
44026021	As esti'e' uva' kat itxey ve't in unq'a unmoole' uva' tiaal Israel tul atik in tu u tostiixhe'. As kat tal ve't chajnaj unyatz'pe'.
44026022	Pet kat iloch in u Tiixhe'. As il in atiltel in sexo'l. As ye' ya'oj in ti' talax isuuchil unq'a yole' xo'l unq'a uxhchile' uva' at tijle'm tuk' unq'a uxhchile' uva' ye'l tijle'm ati. As ye'l uma'toj yol ni vale'. Pet an kuxh unq'a yole' uva' kat tal kan u Moisés tuk' ka't unq'a q'ajsan tetz viyol u Tiixhe' ti' uva' kam la uchi.
44026023	As a'e' uva' nik tale' ti' uva' la kam u Cristo. As b'axel la ul taama unpajte vatz unq'a uxhchile' uva' kamnajle aq'al uva' la alpu isuuchil u b'a'nla yole'. As la txijun ve't sukuxo'l uva' o' tiaal Israel as xo'l unq'a tename' uva' jit tiaal Israel.—
44026024	As tul tal u Pablo unq'a yole' ti' iq'alat tib', as taq' je' u Festo tuul ivi'. Ech tal naj ile': —¡Ch'u'jile', Pablo, elnallukat axh! Tan mama'la chusiib' uve' nab'ane'. As esti'e' kat elyu ve't axh ch'u'jil,— ti'k u Festo.
44026025	As ech tal ve't u Pablo ile': —Ye'le, pap Festo, b'anol ivatz ijlenaal. Jit ch'u'jile' elnallukat in, tan a' isuuchil u jikla yole' uve' ni vale'.
44026026	As ye'l in nunxo've' ti' valat unq'a yole' vatz u b'anol ivatz u ijlenaale' uva' Agripa uva' at tzitza', tan at sunk'u'l uva' ootzimale' unq'a yole' skajayil sta'n ti' uva' kat b'anax te u Jesúse', tan vatz unq'a tename' kat b'anaxkat unq'a k'axk'oe' te u Jesús.
44026027	¿As kam ni tal axh, pap Agripa? ¿Ma nanima unq'a yole' uva' tz'ib'amal kan ta'n unq'a q'ajsan tetz viyol u Tiixhe'? As ootzimale' sva'n uva' nanima,— ti'k u Pablo.
44026028	As ech tal ve't u Agripa ile': —¿Ma a' naale' uva' b'iit kuxh ye' la oleb' axh svi' ti' uva' la unnima ve't u Cristo?— ti'k u Agripa.
44026029	Ech tal ve't u Pablo ile': —La koj ib'an Tiixh b'a'nil uva' k'uxh ye'xh jatva'toj yol la vale' as moj nimatel yol la vale' as la koj eb'an etetz eche' uva' nunb'ane', jank'al ex uva' ni ab'in vunyole' cheel. As ye'l koj u kateenae' la ok seti' eche' uve' nunpaleb'e,— ti'k u Pablo.
44026030	As tul ya' ve't u Pablo ti' talat unq'a yole', as txakpu ve't u Agripa uva' b'anol ivatz u ijlenaale' tuk' u tixqele' uva' Berenice as tuk' uma't u b'anol ivatz u ijlenaale' uva' Festo. As b'en ve'te' tuk' unq'a uxhchile' uva' xonlik k'atz chajnaj tu u ab'ib'ale'.
44026031	As teesa ve't el tib' chajnaj sijunal. Ech tal chajnaj ile' svatzaj: —Ye'l ipaav u naje' ati uva' la tal u kuleye' iyatz'pu naj sti'. As mita'n uva' la kaa naj tu u kaarsa, tan kam chaj ipaav naj kat ib'ana,— ti'k chajnaj.
44026032	As ech tal ve't u Agripa ile' te u Festo: —La uch ichajpul ele' u naje' uva' ye' koj kat tal naj ib'ene' ti' ib'anchu ve't isuuchil vatz u ijlenaale' tu u Roma,— ti'k u Agripa.
44027001	As tul ik'ujb'a' ve't chajnaj uva' la b'en o' tuk' u Pablo tu u Italia, as aq'pik ve't ok u Pablo tuk' ka't unq'a preexhue' te uma't viq'esal unq'a sole' uva' Julio ib'ii. As naj iq'esal xo'l o'k'alal (100) sol uva' Augusta ib'ii uva' tetzik u ijlenaale' tu u Roma.
44027002	As ok ve't o' tu u uma't u barco uva' tzaanaj tu u Adramitio, tan aalik ib'en tzi' u mar tetz u Asia. As b'en ve't o'. As xekik u Aristarco sqi' uva' aa Tesalónica uva' echen tu u Macedonia.
44027003	Tu ve't uma't q'ii as oon ve't o' tu u Sidón. As b'a'n ve't itxumb'al u Julio ib'ana te u Pablo tzitzi'. As ichajpu ve't naj u Pablo ti' b'en iq'elut unq'a tetz k'ultzi'e' ti' uva' la lochpu ve't unb'ooj u Pabloe'.
44027004	As tul ok o' tu u barco unpajte, as el ve't o' tu u Sidón. As yakik ve't o' vi' u mar. As ech kupal ve't txala u Chipre ti' uva' imaj u tx'ava'e' u kajiq'e' sqi', tan aalik itzaa u kajiq'e' sukuvatz.
44027005	As pal ve't o' vi' u mar uve' vatz u Cilicia tuk' u Panfilia. As oon ve't o' tu u Mira uva' echen tu u Licia.
44027006	As tul ilej ve't iq'esal unq'a sole' uva' Julio uma't u barco uva' tzaanaj tu u Alejandría, as ok ve't o' tu u barco, tan aalik ib'en u barco tu u Italia.
44027007	As nimal q'ii kuxaa vi' u mar, tan q'oonik kuxh kub'en ve'te', tan aalik itzaa u kajiq'e' sukuvatz. As tuk' chit k'axk'o kat oon ve't o' k'atz u tal tenam uva' Gnido. As ech kupal ve't vatz u tx'ava' uva' Salmón uva' echen tu u Creta. As pal ve't o' txala u Creta, tan a' u tx'ava'e' nik lochon o' ti' imajat u kajiq'e' sqi'.
44027008	As mama'la k'axk'o kupaleb'e ta'n u kajiq'e' ti' kupal txala u Creta. As q'oon oon ve't o' tu uma'l u atinb'al uva' «B'a'nla kolb'al tetz barco» uva' najlich uma'l u tenam tzi' u mar uva' Lasea ib'ii.
44027009	As tul nimal chit q'ii kat b'alax ve't o' tzitzi', as ib'eya ve't u Pablo te unq'a olin tetz u barco as tuk' te viq'esal unq'a sole', tan xo'veb'alik chit ve't kuxaan vi' u mar, tan ma'tik ipal u q'iie' uva' nik kukuy kuva'y. As ech tal u Pablo ile':
44027010	—Ex pap, ni vile' uva' tuk kupaleb'e k'axk'o, asoj tuk b'enoj o' cheel vi' u mar. As nimal tz'ejo'm la uchi. As jit kuxh unq'a ijatze' tuk' u barco la tz'ejxi. Pet antu ve't o' la kam o',— ti'k u Pablo.
44027011	As jit inima viq'esal unq'a sole' viyol u Pablo. Pet a' inima naj viyol u naje' uve' nik olin u barco tuk u naje' uve' etzin tetz u barco.
44027012	As nimal unq'a naje' alon uva' la el ch'u'l u barco tzitzi', tan va'lexhik u atinb'ale' uve' atikkat u barco tul uva' la ok u q'alae'. As a' tal chajnaj uva' kamal la oleb' chajnaj ti' toon tu uma't u tenam uva' echen tu u Creta uva' Fenise ib'ii, tan tzitzi' la kolaxkat u barco tu u q'alae'.
44027013	As tul til chajnaj uva' aalik itzaa unb'iil u kajiq'e' vi' u mar, as tal ve't chajnaj uva' la uch kub'en tuk' u barco tu u Fenise eche' uva' nik titz'a chajnaj. As teq'o ve't je' chajnaj u ch'ich'e' uva' ancla ib'ii uva' xe'ab' tetz u barcoe' xe' u a'e'. As b'en ve't o' txala u Creta ti' qoon tu u Fenise uva' nik tal chajnaj.
44027014	As tul b'iilik kuxh kub'ene', as ul ve't uma'l u mam kajiq' sqi' uva' xo'veb'al chittu' uva' Euroclidón ch'elel, tan ech itzaa txala u b'uuq'eb'al q'iie'. As ech tul ti' u barco uli.
44027015	As jit oleb' ve't o' ti' ib'en u barco uva' nik qalkat kub'ene', tan ijojpi ve't u kajiq'e' u barco vi' u mar. As kutx'eb'k'ula kuxh kub'en ve'te' ta'n u kajiq'e'.
44027016	As tul pal ve't o' txala uma'l u tal tx'ava' uva' Clauda ib'ii, as tuk' chit mama'la k'axk'o kat oleb' ve't chajnaj ti' teq'ol je' u tal tz'upla barco tu u nimla barco uva' eq'onik qetz.
44027017	As tul ma'tik toleb' ve't chajnaj ti' ije' u tal barco tu u nimla barco, as ik'al ve't chajnaj u nimla barco ta'n ijvil, tan nik ixo'v ve't chajnaj ti' uva' jit kuxh nim la b'en tava tib' u barco tu u sanab'e' xe' u a'e' uva' Sirte ib'ii. As eq'ol ve't ku' tzan unq'a nimla chaj ixb'u'je' uve' nik eq'on u barco. As nik kuxh kutx'eb'k'ula ib'en ve't u barco ta'n u kajiq'e'.
44027018	Ech ve't e'tal stuul, as antelik kuxh iyak'in u kajiq'e'. As isuti ve't b'en unq'a uxhchile' unq'a ijatze' tu u mar.
44027019	As tu ve't itoxvu q'ii as isuti ve't b'en unq'a olin tetz u barco unq'a tetze' skajayil uve' nik itxakon sti' tu u barco. As isuti ve't b'en chajnaj tu u mar ta'n iq'ab'.
44027020	As ye' ko'lel q'ii stuul uva' ye' kat qil ve't u q'iie' tuk' u tx'umile', tan xo'veb'alik chit u mam kajiq'e'. As kamal tuk kamoj o' skukajayil uva' kat qala.
44027021	As tul nimalik ve't q'ii stuul uva' ye' nik kutx'a'n ve'te', as txakpu ve't u Pablo xo'l unq'a olin tetz u barco. As ech tal ve't ile': —Aal b'a'ne' uva' enima koj u yole' uva' val sete ti' uva' ye' la el ch'u'l o' tu u Creta. As ye'le'xh unq'a qetze' kat tz'ejxi. As ye'l u k'axk'oe' kat kupaleb'e.
44027022	Pet tuk val sete, eyak'insataj etaama. As ye' xo'v ex, tan ye'l umaj o' la kam o' ta'n u kajiq' jab'ale'. Pet ta'n kuxh u barco tuk tz'ejxo.
44027023	Tan cheel tu u aq'b'ala', kat ul uma'l u ángel sunk'atz ta'n u Tiixhe' uva' nimamal sva'n, tan in tetz Aak.
44027024	As ech tal ile' sve: «Ye' xo'v axh, Pablo, tan tuknal chit oonoj axh vatz u ijlenaal tu u Roma. As tuk ib'an u Tiixhe' b'a'nil ti' uva' kat ajaj ste, tan ye'l umaj uxhchil tuk kamoj uva' ato'k tu u barco sak'atz,» ti'k u ángel sve.
44027025	As esti'e' ni val sete, etiib'isataj chit etaama, tan k'ujle'l unk'u'l ti' u Tiixhe' uva' tuk chit ib'an Aak kam chit uva' kat tal Aak sve.
44027026	As tuknal chit oonoj o' tu umaj tal tx'ava' uva' at tu u mar,— ti'k u Pablo.
44027027	As tul pal ve't kaalaval aq'b'al ti' kuxaan vi' u mar uva' Adriático ib'ii, as nik kub'en sunjalil tuk' sunjalite' ta'n u kajiq'e'. As kamal pok'o'ch aq'b'al as b'en ve't te unq'a olin tetz u barco uva' najlik ve't o' k'atz uma'l u tx'ava'.
44027028	As tul ipaa ve't chajnaj tuul u a'e', as viinqil jaul atik b'en u a'e'. Unb'iil kuxh stuul as ipaa chajnaj unpajte. As o'laval kuxh jaul atik b'en u a'e'.
44027029	As xo'v ve't chajnaj, tan kamal la b'en iputz' tib' u barco ti' unq'a sivane' uva' atik xe' u mar, uva' nik tal chajnaj. As isuti ve't b'en chajnaj kajva'l u ch'ich'e' uve' ancla ib'ii uve' xe'ab' tetz u barcoe' xe' u a'e' uva' ye' la xaan ve't u barcoe'. As a' nik tal chajnaj uva' oora koj sajb'i.
44027030	As itzip kuxh unq'a eq'on tetz u barco ib'anax tuch unq'a ancla. As tul a' u tal tz'upla barco isuti b'en chajnaj tu u mar, tan nik tal chajnaj tooje'.
44027031	As ech tal ve't u Pablo ile' te viq'esal unq'a sole' as tuk' te unq'a sole': —Asoj la ooj unq'a naje' uva' ni eq'on u barco, as exe' b'a ye' la etx'ol ve't etele' vatz u k'axk'oe',— ti'k u Pablo.
44027032	As itzok' ve't unq'a sole' unq'a ijvile' uve' txeyol tetz u tal tz'upla barco. As ichajpu ve't b'en chajnaj tu u mar.
44027033	As tul aalik isajb'u ve'te', as ib'eya ve't u Pablo te unq'a uxhchile' uva' la tx'a'n ve'te'. As ech tal ve't ile': —Kat ib'anlu ve't kaalaval q'ii cheel uva' ye'l ex netx'a'ne', tan nu kuxh etx'eb'one' ti' etootzita' ti' uva' kam tuk uchoj.
44027034	As nunjaj b'a'nil sete, tx'a'noj ex aq'al uva' at eyak'il, tan mita'n umaj u xi'l evi'e' tuk tz'ejxo,— ti'k u Pablo.
44027035	As tul ma'tik talat u Pablo unq'a yole', as itxey ve't u paane'. As taq' ve't ta'ntiixh te u Tiixhe' sti'. As sukuvatz chit ijatx ve't u paane'. As xe't ve't tx'a'on.
44027036	As tul qil itx'a'n u Pablo, as yak'in ve't qaama. As tx'a'n ve't o' unpajte,
44027037	tan vajlaval ikaalaval k'alal (276) u qachule' uva' atik ok o' tu u barco.
44027038	As tul ma'tik inoo ve't unq'a olin tetz u barco ta'n unq'a echb'ub'ale' uve' ma'tik techb'uta', as isuti ve't b'en chajnaj unq'a trigo tu u mar aq'al uva' ye' al ve't u barco.
44027039	As tul sajb'u ve'te', as til unq'a olin tetz u barco uma'l u tx'ava'. As jit texhla chajnaj uva' ab'iste u tx'ava'e'. As til chajnaj uva' atik uma'l atinb'al tokeb'al barco tzi' u mar. As iya'lu ve't chajnaj ib'en u barco tzi' u mar.
44027040	As itzok' ve't chajnaj unq'a ik'a'jil u ch'ich'e' uva' ancla. As ichajpu ve't b'en chajnaj tu u mar. As iqotxq'isa ve't chajnaj unq'a k'alb'al tetz u olib' tetz u barco. As taq' ve't je' chajnaj uma'l u ixb'u'je' ti' ijetz'et ok u barco tzi' u mar.
44027041	As b'ex itx'ap ve't tib' u barco tu sanab'e'. As ab'il koj la tiinsan ve'te'. As tul nik te'p ve't u ti' iqul u barco ta'n viyak'il u mar tuk' u kajiq'e'.
44027042	As tal ve't unq'a sole' iyatz'at unq'a preexhue' ti' uva' ye'xheb'il la ooj ve'te' ti' tel ch'u'l tuk' achi'm.
44027043	Pet ech koj viq'esal unq'a sole', tan jit isa' naj uva' la yatz'pu u Pablo. Esti'e' tal naj te unq'a sole' uva' ye'l unq'a preexhue' la yatz'pi. As tal ve't naj uva' b'axel la isuti b'en tib' unq'a sole' uva' nik itx'ol achi'm tu u mar ti' toon vatz tx'ava'.
44027044	Pet ech koj o' tan vi' aq'en tuk' vi' unq'a ipa'xil u barco kat elkat ch'u'l o' ti' qoon vatz tx'ava'. As ye'l umaj o' kat kam o'.
44028001	Tul ma't kutx'olat qel ch'u'l vi' u mar, as qab'i ve't yol uva' Malta ib'ii u tal tx'ava'e' uva' vi' u a'e'.
44028002	As kat iloch ve't o' unq'a uxhchile' uva' jejlik tzitzi'. As toksa ve't xamal, tan nik iku' ve't jab'al. As k'ulpu ve't o' tib'a'nil skukajayil, tan va'lik chit taq'b'u che'v.
44028003	As b'ex imol u Pablo ka'l unq'a tzaji si'. As tul nik taq'o'k tu u xamal, as aat kuxh til chajnaj tel ch'u'l uma'l u tx'i'latxoo ti' tooj ta'n u xamale'. As ichi' ve't txoo iq'ab' u Pablo.
44028004	As tul til unq'a aa tename' uva' ichi' u tx'i'latxooe' viq'ab' u Pablo, as ech tal ve't ile' svatzaj: —¡As yatz'ol aamae' b'a u naje'! As k'uxh kat itx'ol naj tel ch'u'l tu u mar, as ye' la itx'ol naj iq'alput tib' vatz u kutiixhe' uva' jik chit vitxumb'ale',— ti'k unq'a tename'.
44028005	As ipaq' ve't b'en u Pablo u tx'i'latxooe' tu u xamale'. As ye'xhkam kat ipaleb'e ta'n u tx'i'latxooe'.
44028006	As nik kuxh itx'eb' ve't unq'a uxhchile' uva' la sipk'u ve't viq'ab' u Pablo. As moj tuk pumeloj ib'en tu tx'ava' ti' ikame' uve' nik tal unq'a uxhchile'. As nimal unb'iil stuul uva' nik itx'eb'on unq'a uxhchile' ti' uva' kamal la kam u Pablo nik tal unq'a uxhchile', as til ve'te' uva' ye'xhkam kuxh nik b'anon. As ijalpu ve't unq'a uxhchile' itxumb'al. As tal ve'te' uva' tiixh u Pablo.
44028007	As tu u tal tx'ava'e' as atik itx'ava' uma'l u naj uva' nim iyolb'ele'. As Publio ib'ii naj. As naj kat aq'on ve't kuvatb'al. As oxva'l q'ii kat atin ve't o' tikab'al naj.
44028008	As b'ex ik'ulvatzi uva' koxhlik vib'aal u Publio vi' ch'ach ta'n xamal ch'o'm. As kaj chit nik ichuk'u. As ok ve't u Pablo sk'atz ti' inachat Tiixh. As taq' ve't je' iq'ab' ti' u aach'o'me'. As b'a'nxiy ve'te'.
44028009	As tul til ve't unq'a tename' uve' atik tu u tal tx'ava'e', as teq'o ve't tzan unq'a aach'o'me' vatz u Pablo. As b'a'nx ve'te'.
44028010	As taq' ve't unq'a uxhchile' unq'a qetze' kam uva' la txakon sqi'. As tul qal ve't qok tu u barco ti' kub'ene', as taq' ve't unq'a uxhchile' unq'a qetze' uve' la txakon sqi' tul la b'en o'.
44028011	As tul ma'tik ib'anat oxva'l ich' qatin tu u tal tx'ava'e', as ok ve't o' tu uma't u barco uva' tzaanaj tu u Alejandría, tan atik kuxh u barco tzitzi' ta'n u q'alae'. As atik ok ivatzib'al unq'a tiixhe' sti' uva' Cástor tuk' u Pólux.
44028012	As tul oon o' tu u tenam uva' Siracusa, as atin o' oxva'l q'ii tzitzi'.
44028013	As el ve't o' tzitzi'. Ech kupal ve't najlich tzi' u tx'ava' uva' Sicilia. As oon ve't o' tu u Regio. As tu ve't e'tal stuul, as b'en ve't o', tan ul ve't kajiq' uva' aalik itzaa tu b'eneb'al kajiq'. As tu ve't ika'v q'ii, as oon ve't o' tu u Puteoli.
44028014	As kulej ka'l unq'a qitz'in qatzik uva' ijaj b'a'nil sqe uva' la kaa o' vujva'l q'ii tzitzi'. As kaa ve't o'. As a'n b'en ve't o' tu u Roma.
44028015	As tul tab'i ve't unq'a qitz'in qatzike' uva' la oon o' tu u Roma, as ul ik'ul ve't o' tu u tenam uva' Foro tzi' u nimla b'ey uva' Apio as tuk' tu uma't u tal tenam uva' Oxva'l Tabernas ib'ii. As tul til u Pablo unq'a qitz'in qatzike', as taq' ve't ta'ntiixh te u Tiixhe'. As yak'in ve't taama.
44028016	As tul oon ve't o' tu u Roma, as taq' ve't ok viq'esal unq'a sole' unq'a preexhue' te viq'esal unq'a xeen tetz unq'a preexhue'. Pet ech koj u Pablo, tan atin ve't sijunal. As uma'l kuxh sol kat xeeon ve'te'.
44028017	As tul ib'an oxva'l q'ii qoone', as imolo ve't u Pablo viq'esal unq'a tiaal Israel. Tul molik ve't ok tib', as ech tal ve't u Pablo ile': —Vitz'in vatzik, kat oksal ok in tiq'ab' unq'a sole' tu u Jerusalén. As ye'l unpaav ati. As ye'xhkam nunb'an te unq'a tename' as mita'n te unq'a itxumb'ale' kam uva' eq'omal sta'n tetz unq'a q'esla chaj kub'aale'.
44028018	As kat ich'oti unq'a sole' untzi'. As kat tal chajnaj uva' la chajpul in, tan ti' uva' ye'l unpaav at vatz chajnaj uva' la kam in sti'.
44028019	As ye' kat isa' unq'a iq'esal u tename' uva' la chajpul in. Esti'e' kat unjaj b'a'nil te u b'anol ivatz u ijlenaale' uva' la ichaj tzan in tzitza' tu u Roma ti' ib'anax unsuuchil vatz u ijlenaale'. As ye'l in kat ul in ti' ul uncheesat ipaav unq'a iq'esal u tename'.
44028020	As esti'e' kat unmolo ex, ti' qilat qib' as ti' unyolon unb'ooj setuk', tan ti' kuxh uva' k'ujle'l unk'u'l ti' u yole' uva' alel kan ta'n u Tiixhe' te unq'a q'esla kub'aale'. As esti'e' uva' xeemal in ta'n u sole' cheel,— ti'k u Pablo.
44028021	As ech tal ve't unq'a iq'esal unq'a tiaal Israel ile': —As ye'l umaj u'uj nu kuk'ule' uva' tz'ib'amal tzan see' ta'n unq'a qitz'in qatzike' tu u Judea. As ye'l umaj qitz'in qatzik kat uli ti' ul ixochat axh ti' uva' kam apaav kat ab'ana.
44028022	As nu kusa' uva' la aal sqe kam neetz'a ti' u yole' uva' a'n xe'tnajle, tan ootzimal sqa'n uva' ye' nisa' unq'a uxhchile' u ak' chusb'ale' tulaj unq'a tename' skajayil,— ti'k chajnaj.
44028023	As ik'ujb'a' ve't chajnaj uma't q'ii ti' iyolata'. As nimal chit uxhchil ul ve't tu u kab'ale' uva' k'amik ta'n u Pablo. As tal ve't u Pablo isuuchil te unq'a uxhchile' ti' u tename' uva' at jaq' u tijle'm u Tiixhe'. As ijikonsa ve'te', tan q'ala'm chit xe't ve't u Pablo ti' talax isuuchil. As techal iku' q'ii ti' ichusune' ti' u Jesús. As tuk' unq'a yole' uva' tz'ib'amal kan ta'n u Moisés as tuk' unq'a vee' alel kan ta'n ka't unq'a q'ajsan tetz viyol u Tiixhe', as ichuk ve't u Pablo txumb'al ti' tok u yole' tivi' unq'a uxhchile' ti' u Jesús.
44028024	As at uxhchil kat niman kam uva' kat tal u Pablo. As at ka't uxhchil ye' kat niman.
44028025	As tul ye'xnik ijatx tib' unq'a uxhchile', as til ve't u Pablo uva' jit ik'ul tib' iyol svatzaj. As ech tal ve't u Pablo ile': —An chite' uva' tal kan u Tiixhla Espíritu ti' unq'a q'esla kub'aale', tan ech tal kan ile' te u Isaías uva' nik q'ajsan viyol u Tiixhe':
44028026	«Kuxh al isuuchil te unq'a tename'. As ech la aal ile': K'uxh netab'ine', as ye' nepal stuul. As k'uxh netilone', as ye' netexhla, chaj axh la aal ste,
44028027	tan yannal u taanxelal unq'a tename'. As ye' ni tok yol tivi' ti' tab'ita'. As jupel vivatze' sta'n. Esti'e' ye' ni tilone', as ye' ni tab'ine'. As esti'e' ye' nipal tu u yole', as ye' nijalpu vitxumb'ale' ti' uva' la unb'an b'a'n ste,» ti'k u Tiixhla Espíritu.
44028028	Esti'e' uva' paloj ex stuul, tan antu ve't unq'a tename' uve' jit tiaal Israel kat b'ex alpo ste ti' uva' la isotzsa ve't u Tiixhe' ipaav. As antu ve't unq'a tename' la niman ve't viyol Aake',— ti'k u Pablo.
44028029	As tul kuxh tal u Pablo unq'a yole', as b'en ve't unq'a tiaal Israel. As nimal yol nik iyol ve't chajnaj svatzaj tul sib'ene'.
44028030	As ka'va'l yaab' atin ve't u Pablo tu uma'l u kab'al uva' k'amik sta'n. As tzitzi' nik ik'ulkat unq'a uxhchile' uve' nik tex q'elun.
44028031	As nik tal ve't u Pablo isuuchil u yole' ti' u tename' uva' at jaq' u tijle'm u Tiixhe'. As acha'vik kuxh ichusun ve'te' ti' talat isuuchil ti' u Kub'aal Jesucristo, tan ye'xheb'il nik yaaon ve'te'.
45001001	Ine' in Pablo, in ik'am u Jesucristo. As kat imolo in Aak ti' vok apóstolil, tan txaael ve't in ta'n Aak ti' ipaxsal u b'a'nla yole' tetz u Tiixhe'
45001002	uva' taltzi' kan Aak na'ytzan. As a' u b'a'nla yole' uva' tz'ib'amal kan ta'n unq'a q'ajsan tetz viyol Aake'
45001003	ti' u Kub'aal Jesucristo, viK'aol Aake' uva' tiaal David.
45001004	As tul kat tulsa ve't u Tiixhe' taama u Jesús tuk' iyak'il u tijle'me', as kat ik'uch ve't Aak uva' iK'aol Tiixh u Jesús as Tiixhla aama u Jesús.
45001005	As kat taq' ve't u Jesús vib'a'nile' sve. As kat ik'ujb'a' ve't kan in Aak apóstolil ti' unb'eyat te unq'a tename' ti' uva' la ik'ujb'a' ve't ik'u'l ti' Aak. As la inima ve't unq'a tename' Aak. As la toksa ve't unq'a tename' iq'ii Aak.
45001006	As kat imolo ex u Tiixhe' unpajte, ti' uva' ex ve't tetz u Jesucristo la ib'ane',
45001007	jank'al ex uva' ex niman tetz u Tiixhe' uva' echen ex tu u Roma. As xo'n ve't ex te u Tiixhe'. As ek'uchtaj ve'te' uva' txaael ve't ex ta'n Aak. As a' u Kub'aal Tiixhe' tuk' u Kub'aal Jesucristo la aq'on vib'a'nile' seti' tuk' uva' b'a'n ve't etatin sevatzaj sekajayil.
45001008	As ni vaq' ta'ntiixh te u Tiixhe' seti' sekajayil tuk' vib'ii u Jesucristo, tan katil kuxh ni vab'i kat etzib'lal uva' k'ujle'l chit ve't ek'u'l ti' u Tiixhe'.
45001009	As aya'l chit unk'u'l ti' unnimat u Tiixhe' as ti' unpaxsat u b'a'nla yole' ti' viK'aol Aake'. As ootzimale' ta'n u Tiixhe' uva' ni chit unnach Tiixh seti'.
45001010	As chajpaj chit unnachat Tiixh seti', as nunjaj te Aak uva' la ib'an Aak b'a'nil sve ti' uva' jatu la uchi as la b'en vil ex, tan eche' uve' ni tal vaama.
45001011	As a' ni vale' uva' la b'en vil ex ti' uva' la iyak'insa u Tiixhla Espíritu vetaanxelale' ti' u b'a'nla yole'.
45001012	As a' ni vale' uva' la iyak'insa ve't tib' qaanxelal sukuvatzaj ti' uva' k'ujle'l ve't kuk'u'l ti' u Jesucristo.
45001013	As la val sete, vitz'in vatzik: Jatpajux kuxh val unb'ene' ti' b'en vilat ex. As la atin unb'ooj in sexo'l uva' ni vale', aq'al uva' la unchus ex ti' viyol u Tiixhe' eche' uva' kat unb'an xo'l unjoltu unq'a tename'. As ye' kat uchi uva' la b'en in.
45001014	As a' ni tal vaama uva' techal la b'en val isuuchil u b'a'nla yole' xo'l unq'a tename' skajayil. As k'uxh tiaal Israel as k'uxh jit tiaal Israel as k'uxh at itxumb'al as k'uxh ye'l itxumb'al, as techal la b'en val u b'a'nla yole' ste.
45001015	Esti'e' uva' aya'l chit unk'u'l ni val voon ve't sexo'l ti' b'en valat u b'a'nla yole' sete tu u Roma eche' uva' kat unb'an xo'l unjoltu unq'a tename'.
45001016	As ye'l in nunch'ixve' ti' valat u b'a'nla yole', tan tuk' viyak'il u b'a'nla yole' niq'alpukat u Tiixhe' unq'a tename' vatz vipaave', as jank'al uva' nik'ujb'a' ik'u'l ti' Aak. As b'axel kat alpu u b'a'nla yole' te unq'a tiaal Israel. As a'n kat alax ve't te unq'a tename' uva' jit tiaal Israel.
45001017	As a' u b'a'nla yole' ni alon isuuchil ti' tok unq'a uxhchile' jikla aamail vatz Aak. As a'e' u k'ujleb'al ik'u'l unq'a uxhchile', eche' uva' ni tal u yole' uva' tz'ib'amal kan uva' ech ni tal ile': Ab'il uva' k'ujle'l ik'u'l ti' Aak, as kat toksa Aak jikla aamail. As at itiichajil k'atz Aak, ti'k u yole'.
45001018	As ni tal u b'a'nla yole' uva' jik chit u Tiixhe' uva' at tu almika', tan at tzan vitx'i'tzi'l Aake' ti' unq'a va'lexhe' uva' nib'an unq'a tename' ta'n vipaasan tziile' vatz Aak, tan ye' nisa' unq'a uxhchile' tab'it isuuchil u yole' ta'n u va'lexhe' uve' nib'ane'.
45001019	As ni tootzi ve't unq'a tename' u tijle'm u Tiixhe' uva' kat taq' Aak ootziloj ste, tan Aake' kat k'uchun ste.
45001020	As aya'x tzan ixe't Aake' ti' ik'uchat u tijle'me' tul sichee u vatz tx'ava'e', tan tuk' unq'a vee' skajayil uva' icheesa kan Aak vatz u tx'ava'e', nik'uchkat Aak uva' Tiixh Aak. As at iyak'il u tijle'm Aake' uva' ye'l iya'teb'al. Esti'e' ye' la uchi uva' la tal unq'a tename' uva': «Ye' qootzaj Aak,» chaj la tale'.
45001021	As k'uxh kat tootzi unq'a tename' u Tiixhe', as ye' kat inima unq'a tename' uva' Tiixh Aak. As ye' kat toksa unq'a tename' iq'ii Aak. As ye' kat taq' ta'ntiixh te Aak. Pet aal kat yan itxumb'al, tan kat ije'sa tib' tuk' unq'a va'lexhla txumb'ale' uve' nik titz'a. As kat b'en ve't u taanxelale' tu u va'lexhe' uva' eche' q'ej tokto.
45001022	As k'uxh kat tal je' unq'a tename' ste uva' at itxumb'al, as ye'l itxumb'al ati,
45001023	tan kat iya'sa unq'a tename' toksat iq'ii u islich Tiixhe' uve' cheesan tetz unq'a vee' skajayil. Pet kat toksa ve't unq'a tename' iq'ii vivatzib'al unq'a vee' uva' la pali, eche' unq'a vatz tx'ava'illa aamae', tuk' unq'a tz'ikine', tuk' unq'a txokope', as tuk' unq'a tx'i'latxooe'.
45001024	Esti'e' kat taq' ve't kan u Tiixhe' unq'a tename' ti' ib'anat unq'a va'lexhe' uve' ni tachva ib'anata'. As kam kuxh unq'a va'lexhla txumb'ale' uva' ch'ixub'al chittu' nib'an svatzaj tuk' vichi'ole'.
45001025	As kat taq' ve't kan unq'a tename' u jikla yole' tetz u Tiixhe'. As a' ve't u chuli yole' ninima ve'te', tan ye' ni toksa ve't iq'ii u Tiixhe'. Pet a' ve't unq'a vee' cheesamal kan ta'n Aak ni toksa ve't unq'a tename' iq'ii. As niqaaeb' ve't unq'a tename' svatz. As tul Aake' cheesan tetz unq'a vee' skajayil. As Aake' uve' la oksal iq'ii ti' chit ib'ene'. Ech chit la ib'ane'. An chite'.
45001026	As kat taq' ve't kan unq'a tename' u jikla yole' tetz u Tiixhe'. As esti'e' kat taq' ve't kan Aak unq'a uxhchile' ti' ib'anat unq'a tacha'v vichi'ole' uva' ch'ixvub'al chittu'. As at jolol unq'a ixoj uva' ye' ni niman ve'te' kam uva' at kan ta'n u Tiixhe'. Pet niyansa ve't tib' cha'ma svatzaj, tan ni teq'o ve't tib' umaj ixoj tuk' uma't ixoj.
45001027	As echat chit nib'an joltu unq'a naje' unpajte, tan ye' nib'an chajnaj kam uva' k'ujlu kan ta'n u Tiixhe'. Pet ch'ixvub'al chit uve' nib'an chajnaj svatzaj, tan ni tok ve't xe' taama chajnaj ti' teq'ot tib' tuk' uma't naj. As nipaleb'e ve't u k'axk'oe' ti' u va'lexhe' uva' nib'ane'.
45001028	Esti'e' uva' kat taq' ve't kan u Tiixhe' unq'a tename' ti' uva' a' u va'lexhe' la titz'a ve'te' ti' ib'anat unq'a vee' uva' ye' la uch ib'anchu vatz Aak, tan ti' uva' nik tal ve't unq'a tename' uva' jit kuxh tz'ajinal la oksal ve't Aak stuul.
45001029	As pal chit ve't ivi' ib'an unq'a tename' ti' ib'anat u va'lexhe' ta'n u tacha've', tan a' kuxh u va'lexhe' ni titz'a. As nichi'an ve't taama ti' vimoole'. As ato'k chit taama ti' iyatz'at imool. As chukul ch'a'o chittu'. As nimaxtib'e vimoole'. As kam unb'ooj la alpu ste, as a' kuxh u va'lexhe' ni titz'a sti'.
45001030	As a' kuxh u va'lexhe' ni tal ti' vimoole'. As ni tixva u Tiixhe'. As ni paasa tzii ti' ije'sat tib'. As ni toksa je' iq'ii. As nu kuxh ichuk txumb'al ti' ib'anat unq'a va'lexhe'. As ye' ninima itxutx; as ye' ninima ib'aal.
45001031	As ye' nisa' tab'it umaj b'a'nla yol. As ye' nib'ane' kam uve' ni tale'. Pet va'len nib'ane'. As ye' nitxum ivatz imool ti' ilochata'.
45001032	As ootzimal ta'n unq'a tename' uva' ni tal u Tiixhe' uva' ab'il uva' a' kuxh u va'lexhe' nib'ane', as tetz chite' uva' la kami ti' u va'lexhe' uve' nib'ane'. As ye' niya'sa ib'anat u va'lexhe'. As acha'v chit ste tul nib'an vimoole' u va'lexhe' unpajte.
45002001	As tuk val sete, jank'al ex uve' nechuk ipaav vemoole', as ye' la etx'ol ve't eq'alat etib' vatz u Tiixhe', tan tul uva' nechuk ipaav vemoole', as an kuxh ex nechuk epaav unpajte, tan echat chit neb'ane' eche' uve' nib'an vemoole'.
45002002	As ootzimale' sqa'n uva' jik chit tuk ib'an u Tiixhe' isuuchil unq'a uxhchile' skajayil uve' ni b'anon u va'lexhe'.
45002003	¿Pet ma a' netale' uva' ye' la ib'an u Tiixhe' esuuchil, ex uva' nechuk ipaav vemoole' ti' u va'lexhe' uva' nib'ane'? As tul echat kuxh neb'ane' eche' uve' nib'an vemoole'.
45002004	¿As ma ye' nib'en sete uva' a' nisa' u Tiixhe' tuk' vib'a'nile' uva' la ejalpu vetxumb'ale' vatz Aak? As ye' la etixva vib'a'nil Aake', tan nim taama Aak ti' etx'eb'le' ti' uva' la q'aav ex k'atz Aak, tan ye' nipal ik'u'l Aak ti' itx'eb'at ex.
45002005	Pet ye' ni tok yol tevi'. As ye' nesa' ejalput etxumb'al vatz Aak. As aal chit neteq'o ve't tzan vitx'i'tzi'l Aake' seti', tan la ilej ve't u q'iie' uva' la ul ve't vitx'i'tzi'l Aake' seti', tan jik chit la ul ib'an Aak esuuchil tuk' unq'a tename'.
45002006	As la ul taq' ve't Aak ich'exel sete tuk' te unq'a uxhchile' skajayil, kam uve' kat eb'an vatz Aak.
45002007	As unq'a uxhchile' uva' ye' nipal ik'u'l ti' ib'anat u b'a'ne' vatz Tiixhe', as a' nichuke' uva' a' u Tiixhe' la oksan iq'ii, as jit kuxh ve't u vatz tx'ava'e' ni titz'a uva' la sotzi. As a' uxhchile' uva' la taq' u Tiixhe' itiichajil uva' ye'l iya'teb'al.
45002008	Pet ech koj unq'a uxhchile' uva' a' kuxh nib'ane' kam uve' ni tal taama, tan ni tixva u jikla yole' ti' ib'anat u va'lexhe'. As a'e' uva' la ul vitx'i'tzi'l u Tiixhe' sti', tan ni tul ve't ivi' Aak ti' u va'lexhe' uva' nib'ane'.
45002009	As mama'la k'axk'o la ipaleb'e ve't unq'a tename', jank'al unq'a tename' uve' ni b'anon u va'lexhe'. As b'axel la ul vitx'i'tzi'l Aake' ti' unq'a tename' uva' tiaal Israel. As a'n la ul ti' unq'a tename' uva' jit tiaal Israel.
45002010	Pet ech koj unq'a uxhchile' uva' ni b'anon u b'a'ne', tan a'e' la oksal iq'ii ta'n u Tiixhe'. As la taq' Aak ste uva' b'a'n tatin svatzaj la ib'ane'. As b'axel la taq' Aak te unq'a tename' uva' tiaal Israel. As a'n la taq' ve't Aak te unq'a tename' uva' jit tiaal Israel.
45002011	As ye'xheb'il la taq' Aak sb'a'nil. Esti'e' ni val sete uva' la ul taq' ve't Aak te unq'a tename' skajayil, kam uve' kat ib'an unq'a tename' vatz Aak.
45002012	As jank'al unq'a tename' uve' nipaavine' as tul ye'l u tzaq'ite' ootzimal sta'n uva' tz'ib'amal kan ta'n u Moisés, as la ipaleb'e k'axk'o, k'uxh ye'l u tzaq'ite' at sti'. As ab'il uva' nipaavine' as tul ootzimal u tzaq'ite' sta'n, as a' u tzaq'ite' la ib'anb'e u Tiixhe' ti' ib'anax isuuchil,
45002013	tan jit unq'a uxhchile' uva' ni ab'in u tzaq'ite' uva' ye'l ipaav vatz Aak. Pet a' unq'a uxhchile' uva' ni niman kam uva' ni tal u tzaq'ite'.
45002014	As unq'a tename' uva' jit tiaal Israel, k'uxh ye'l u tzaq'ite' ootzimal sta'n uva' tz'ib'amal kan ta'n u Moisés, as tul uva' ninima tuk' vitxumb'ale' uva' ni tal u tzaq'ite', as nik'uche' uva' at uma'l u tzaq'it eq'omal sta'n.
45002015	As nik'uch unq'a uxhchile' uva' at ve't sk'u'l uva' techal la inima u tzaq'ite' eche' uva' ni tal vitxumb'ale'. As ati uva' ni tal u taanxelale' uva' a' u b'a'ne' nib'ane'; as ati uva' ni tal vitxumb'ale' uva' a' u va'lexhe' nib'ane'.
45002016	As ech la ib'ane' tul la ilej u q'iie' uva' la ib'an ve't u Tiixhe' isuuchil unq'a tename' ta'n u Jesucristo, eche' uva' ni tal u b'a'nla yole' uva' nunpaxsa xo'l unq'a tename'. As la ib'an Aak isuuchil unq'a va'lexhla txumb'ale' uva' nijutxi unq'a uxhchile' ib'anata'.
45002017	As tuk val sete, ex uva' netoksa je' eq'ii ti' uva' ex tiaal Israel, as k'ujle'l ek'u'l ti' u tzaq'ite' uva' itz'ib'a kan u Moisés. As neje'sa ve't etib' vatz unq'a tename', ti' uva' ex itenam Tiixh uve' netale'.
45002018	As ootzimal seta'n uva' kam ni tal Aak seti'. As: «Chusel chit o' ta'n u tzaq'ite' ti' qootzita' uva' ab'iste txumb'al b'a'n la kub'ane',» ch'ex netale'.
45002019	As netale' uva' ech etaq'at itxumb'al unq'a uxhchile' eche' ich'ijil umaj tzot, as eche' itxijul umaj uxhchil uve' ni xaan tu u toktoe', uve' netale'.
45002020	As netaq' itxumb'al unq'a uxhchile' uva' ye'l itxumb'al ati. As ex chusul tetz unq'a uxhchile' uva' ech itxumb'ale' eche' unq'a talaj intxa'e'. As netale' uva' eq'omal u jikla txumb'ale' seta'n, tan a' u tzaq'ite' ni alon isuuchil sete, uve' netale'.
45002021	As la val sete, ex uva' nechus u tzaq'ite' uva' tz'ib'amal kan te vemoole' uve' netale', as tul at ex uva' ye' nechus je' etib' sti'. As nechusune' ti' uva': «Ye'xheb'il la elq'i,» ch'ex netale'. As tul at ex uva' nitel etelq'e'.
45002022	As: «Ye' la echuk etixoj,» ch'ex netale'. As tul at ex uva' antel kuxh echukat etixoj. As nich'o'n etaama ti' unq'a tze' tiixhe'. As tul at ex netelq'a ve't unq'a vee' at tu u tostiixhe' tetz unq'a tze' tiixhe'.
45002023	As neje'sa etib' vatz unjoltu unq'a tename', tan at ve't u tzaq'ite' uva' tz'ib'amal kan sexo'l uve' netale'. As tul at ex neteesa iq'ii Aak, tan nepaasa tzii ti' u tzaq'ite'.
45002024	As ech neb'ane' eche' uva' tz'ib'amal kan. As ech ni tal u yol ile': Tan epaav kuxhtu', as nitel iq'ii u Tiixhe' vatz unq'a tename', ti'k u yole'.
45002025	As la val sete, asoj nimamal u tzaq'ite' skajayil seta'n, as b'a'ne' uve' kat eb'ana tul kat eesal unb'iil vechi'ole'. Pet asoj ye' nenima u tzaq'ite', as eela kuxh ex tuk' unq'a uxhchile' uva' ye' kat eesal unb'iil vichi'ole'.
45002026	As unq'a uxhchile' uva' ye' kat el unb'iil vichi'ole', asoj la inima kam uve' ni tal u tzaq'ite' uva' tz'ib'amal kan, as b'a'n ve't unq'a uxhchile' vatz u Tiixhe', k'uxh ye'l unb'iil vichi'ole' kat eesali.
45002027	As ab'il uva' ye'l unb'iil vichi'ole' kat eesali, asoj ninima u tzaq'ite', as la uch ixochat ex vatz u Tiixhe', tan k'uxh ootzimal u tzaq'ite' seta'n as k'uxh eesamal unb'iil vechi'iole', as nepaasa tzii vatz u tzaq'ite'.
45002028	As eche' ti' koj teesal unb'iil u kuchi'ole' kat oksalkat o' sitenam u Tiixhe'; as eche' ti' koj kunimat unq'a txumb'ale' uva' alel kan ta'n unq'a q'esla kub'aale' kat okkat o' sitenam Aak.
45002029	Pet ab'il uva' kat eesal el u va'lexhe' tu u taanxelale' ta'n u Tiixhla Espíritu eche' tel unb'ooj ichi'ol umaj uxhchil, as a'e' itenam u Tiixhe'. As k'uxh ye' kat inima u uxhchile' u tzaq'ite' uva' tz'ib'amal kan ti' teesal unb'iil vichi'ole', as a'e' itenam Aak. As jit unq'a uxhchile' la oksan iq'ii. Pet a' ve't u Tiixhe' la oksan iq'ii.
45003001	Pet asoj ech nib'ane', as ¿kam chit ve't kub'a'nil q'i vatz u Tiixhe', o' uva' kat eesal unb'iil u kuchi'ole', uva' o' tiaal Israel?
45003002	¡As nimal kuxhe' ta' uve' ni tal u Tiixhe'! Tan b'axel kat tal Aak isuuchil viyole' sqe.
45003003	¿As kam b'an ta'n q'i asoj ye' kat inima unq'a q'esla kub'aale' viyol u Tiixhe'? As k'uxh ye' kat inima, ¿as ye' kol la ib'an u Tiixhe' q'a uve' alel kan ta'n Aak?
45003004	¡Ye'le ta'! ¡Techal kuxh koj la ib'an Aak! As k'uxh chulin yol unq'a uxhchile' skajayil, as jik chite' la ib'an Aak sti' skajayil eche' uva' alel kan ta'n Aak, tan ech ni tal uma't u yol ile' uva' tz'ib'amal kan ti' Aak: Esti'e' la ootzili uva' jik chit axh, tan jik chit unq'a yole' uva' naale'. As la oleb' axh ti' unq'a uxhchile' uva' ni alon uva' jit jik nab'ane', ti'k u yole'.
45003005	As kamal ech la tal unq'a uxhchil ile' uva' vatz tx'ava'illa txumb'al kuxh vitxumb'ale': «As ti' u kupaave' nik'uchpukat uva' jik chit u Tiixhe', chaj la tale'. ¿As moj la qale' uva' b'a'n uva' la paavin o'? ¿As moj la qale' uva' va'lexh nib'an u Tiixhe' tul ni taq' ku' tzan Aak vitx'i'tzi'le' sqi' ta'n u kupaave'?» chaj o' la qale'.
45003006	¡As ye' la ib'ane' uva' ech la qale'! Tan asoj jit jik u Tiixhe' as kamla tulb'e Aak q'i ti' ib'anat isuuchil unq'a tename' skajayil uve' at vatz u tx'ava'e'.
45003007	¿As moj at umaj uxhchil la alon titxumb'al uva' ech la tal ile': «Asoj la unchuli yol as paave', as ti' vunpaave' la ilaxkat u jikla yole' uva' la chit isotzsa u Tiixhe' vunpaave', as la oksal iq'ii Aak sti', as eche' la koj toksa in Aak aapaavil,» chaj u uxhchile' la tale'?
45003008	Pet asoj ech u yole' uva' ni tal u uxhchile', as ma la uchi uva' ech la qal ile': «Kub'ane'n u paave' aq'al uva' la ilpi uva' b'a'n u Tiixhe',» chaj o' la qale'. As at uxhchil ni alon sqi' uva' ech kuchusune' uve' ni tale'. As taale' b'a te unq'a uxhchile' uva' la ul u k'axk'oe' sti', tan jit'e'ch ni tal u chusb'ale' uva' ni qale'.
45003009	¿As kam q'i la qale'? ¿Ma la qale' uva' o' tiaal Israel uva' nim qalche' vatz u Tiixhe' seti', ex uva' jit ex tiaal Israel? ¡Ye'le ta'! Tan kat valle' sete uva' k'uxh o' tiaal Israel as moj jit o' tiaal Israel, as o' chit aapaav vatz Aak skukajayil,
45003010	eche' uva' ni tal uma'l u yol uva' tz'ib'amal kan uva' ech ni tal ile': Ye'l umaj uxhchil ati uva' jik chit itxumb'al vatz u Tiixhe'; as mita'n unch'i'to.
45003011	As ye'xheb'il ni tok yol tivi'; as ye'xheb'il ni tok xe' taama ti' inimat u Tiixhe'.
45003012	Pet kajayil chit unq'a uxhchile' kat teesa tib' tu b'ey vatz u Kub'aal Tiixhe'. As ye'l kuxh itxa'k uve' kat ib'ana, tan ye'xheb'il chit umaj ati uva' ni b'anon u b'a'ne'. As mita'n unch'i'to ati,
45003013	tan ech u va'lexhe' uve' ni tel ch'u'l titzi' unq'a uxhchile' eche' ijulil umaj kamnaj uva' jajle'le, tan tuk' viyolone' as ni teesa vimoole' tu b'ey. As ech unq'a yole' uva' ni tel ch'u'l titzi' eche' vichii u tx'i'latxooe' uve' ni yatz'one',
45003014	tan a' kuxh unq'a onkonla yole' ni tel ch'u'l titzi' tuk' u chi'chola aamaile'.
45003015	As va'l kuxh tojelat tib' ti' iyatz'at vimoole'.
45003016	As ye' nitxum ivatz vimoole'. Pet katil uve' ni palkat as niyansa vimoole',
45003017	tan ye'l u b'a'nla txumb'ale' eq'omal ta'n unq'a uxhchile' ti' uva' b'a'n qatine' sukuvatzaj skukajayil.
45003018	As ye' nixo'v unq'a uxhchile' ti' ib'anat u va'lexhe' vatz u Tiixhe', ti'k u yole'.
45003019	As ootzimale' sqa'n uva' jank'al uva' ni tal u tzaq'ite' uva' tz'ib'amal kan ta'n u Moisés, as sqi' kat k'ujb'a'lkat kan ta'n u Tiixhe', jank'al o' uva' o' tiaal Israel. As ye' la chee kuyol ti' qalat qib' vatz Aak, k'uxh o' tiaal Israel as moj jit o' tiaal Israel. As taal chite' sqe uva' la pal o' tu u k'axk'oe' skukajayil ta'n Aak,
45003020	tan ye'xheb'il la uch toksat tib' jikla aamail vatz Aak. As ye'xheb'il la oleb' ti' inimat u tzaq'ite' skajayil. As tul a' u tzaq'ite' ni alon uva' o' aapaav skukajayil vatz Aak.
45003021	As kat alpu ve't isuuchil sqe ti' tok unq'a uxhchile' jikla aamail vatz u Tiixhe', eche' uva' alel kan tu vitzaq'it u Tiixhe' uva' tz'ib'amal kan ta'n u Moisés as ta'n unjoltu unq'a q'ajsan tetz viyol Aake'. As jit ti' inimat unq'a uxhchile' u tzaq'ite' la okkat jikla aamail vatz Aak.
45003022	Pet ti' uva' kat inima u Jesucristo vitzaq'it u Tiixhe' skajayil as la ok ve't unq'a uxhchile' jikla aamail vatz Aak, jank'al unq'a uxhchile' uva' k'ujle'l ik'u'l ti' u Jesucristo. As ye'l ixo'l unq'a uxhchile' nib'an Aak,
45003023	tan kajayil unq'a uxhchile' paavinajle. As ye'l ve't tokeb'al k'atz u Tiixhe' uva' nim talche'.
45003024	As kajayil chit unq'a uxhchile' uva' la ok jikla aamail vatz Aak, as tuk' vib'a'nil Aake' uva' oyamal ste la okkat jikla aamail vatz Aak, tan a' u Jesucristo kat choon u kupaave'.
45003025	As a' u Tiixhe' k'ujb'a'n kan u Jesucristo ti' teesal el vitx'i'tzi'l u Tiixhe' sqi', jank'al o' uva' kat kuk'ujb'a' kuk'u'l ti' u Jesucristo uva' kat el vikajale' sqi' vatz u kuruse'. As kat ik'ujb'a' kan u Tiixhe' u Jesucristo ti' ik'uchata' uva' jik chit Aak ti' teesat el unq'a kupaave', tan k'uxh nik ipaavin unq'a tename' uve' na'ytzan, as ye' nik taq' tzan Aak k'axk'o sti', tan kuyik kuxh vipaave' ta'n Aak.
45003026	As tul kat kam ve't u Jesucristo, as kat ik'uch ve't u Tiixhe' tu unq'a q'iie' uva' jik chit nib'an Aak. Ech qootzite' uva' jik chit u Tiixhe'. As Aake' ni oksan o' jikla aamail, jank'al o' uva' k'ujle'l kuk'u'l ti' u Jesús.
45003027	¿As kam ni tokkat q'i uva' la kuje'sa qib' ti' qok jikla aamail vatz u Tiixhe'? ¡Ye' la uchi uva' la kuje'sa qib'! ¿As ma la kuje'sa qib' ti' kunimat u tzaq'ite' uva' alel kan ta'n Aak? ¡Ye'le ta'! Tan kat ok ve't o' jikla aamail vatz Aak ti' u k'ujleb'al kuk'u'le', uva' k'ujlu ve't kan ta'n Aak sqi'.
45003028	As ech qootzite' uva' ni toksa ve't Aak unq'a uxhchile' sjikla aamail ti' uva' k'ujle'l ve't ik'u'l unq'a uxhchile' ti' u Jesús. As jit ti' inimat u tzaq'ite' uva' tz'ib'amal kan ta'n u Moisés.
45003029	As tuk unch'oti sete, ¿ma ta'n unq'a tiaal Israel b'a la ootzin u Tiixhe'? ¿As ma ye' la uch tootzit unq'a jit tiaal Israel b'a u Tiixhe' unpajte? Pet ante' unq'a jit tiaal Israel la ootzin u Tiixhe',
45003030	tan uma'l kuxhe' u kuTiixhe'. As ni toksa o' Aak jikla aamail ti' uva' k'ujle'l kuk'u'l ti' u Jesús, o' uva' o' tiaal Israel uva' eesamal unb'iil u kuchi'ole'. As echat nib'an Aak te unq'a uxhchile' uva' jit tiaal Israel uva' ye'l unb'iil vichi'ole' eesamal, tan ti' uva' k'ujle'l ve't ik'u'l ti' u Jesús as ni toksa Aak unq'a uxhchile' jikla aamail.
45003031	Asoj kat ok o' jikla aamail vatz u Tiixhe' ti' u k'ujleb'al kuk'u'le', ¿as ma eesamal iq'ii u tzaq'ite' b'a nu kub'ane'? ¡Ye' la uche' ta'! Tan ni qale' uva' b'a'n u tzaq'ite'.
45004001	¿As kam la qal q'i ti' u q'esla kub'aale' uva' Abraham, o' uva' o' tiaal Israel? ¿As kam q'i kat ib'an u Abraham tul atik tzitza' vatz tx'ava'?
45004002	As kat koj ok u Abraham jikla aamail ti' inimat u tzaq'ite' skajayil, as la uche' uva' la toksa iq'ii. As jit vatz u Tiixhe' la ib'ankat.
45004003	As ech kat ib'an u Abraham eche' uva' ni tal uma'l u yol uva' tz'ib'amal kan uva' ech ni tal ile': As kat ik'ujb'a' u Abraham ik'u'l ti' u Tiixhe'. Esti'e' kat toksa ve't Aak u Abraham jikla aamail, ti'k u yole'.
45004004	As eche' umaj uxhchil uva' ni taq'onve', tan jit oye' nib'anax ste, asoj aq'on kat ib'ana ti' itx'akat ipuaj. As tetz chite' uva' la choopi.
45004005	Pet ech koj u Abraham, tan jit ti' uve' kat inima u Abraham u tzaq'ite' as kat ok jikla aamail. Pet tuk' kuxh vib'a'nil u Tiixhe' kat oksal u Abraham jikla aamail, tan Aake' ni oksan unq'a uxhchile' jikla aamail, ab'il uva' nik'ujb'a' ik'u'l ti' Aak, k'uxh aapaavike.
45004006	As ech kat tal kan u David ile' ti' umaj uxhchil uva' la ok jikla aamail. As achveb'al u uxhchile' uva' la toksa u Tiixhe' jikla aamail, k'uxh ye' ninima u tzaq'ite' skajayil.
45004007	As ech tal kan u David ile' unpajte: Achveb'al chit unq'a uxhchile' uve' kat isotzsa u Tiixhe' ipaav ti' u paasan tziile' uva' nib'ane'. As ye' ni toksa Aak vipaav unq'a uxhchile' stuul.
45004008	As achveb'al chit unq'a uxhchile' uve' ye'l ve't ipaav vatz u Kub'aal Tiixhe', ti'k u yole'.
45004009	¿Pet ma a' kuxh unq'a uxhchile' uve' kat eesal unb'iil vichi'ole' uve' achveb'al vatz u Tiixhe'? ¿Pet moj antu unq'a uxhchile' uve' ye'l unb'iil vichi'ole' kat eesali? Tan kat vala ti' uva' kat ik'ujb'a' u Abraham ik'u'l ti' u Tiixhe'. Esti'e' kat tal Aak uva' jikla aama ve't u Abraham.
45004010	¿As ma ma'tik teesal unb'iil vichi'ol u Abraham tul uva' kat tal Aak uva' jikla aama ve't u Abraham, as moj ye'le? Ye'le ta', tan ye'xnik el unb'iil vichi'ol u Abrahame' tul kat tal Aak uva' jikla aama ve'te'.
45004011	As tul kat eesal unb'iil vichi'ol u Abraham, as ma'tik talat u Tiixhe' uva' jikla aama ve'te'. As tul kat eesal unb'iil vichi'ole', as a' ve't k'uchb'al tetz uva' jikla aama ve't u Abraham vatz u Tiixhe' ti' u k'ujleb'al ik'u'le'. As kat oksal ve't u Abrahame' b'aalail ti' unq'a tename' skajayil, ab'il uva' la ik'ujb'a' ve't ik'u'l ti' Aak, as jikla aama ve't unq'a tename' vatz Aak unpajte, as k'uxh ye'l unb'iil vichi'ole' eesamal.
45004012	As kat toksa ve't Aak u Abraham b'aalail sqi', o' uva' eesamal ve't unb'iil u kuchi'ole'. As a' ve't u Abraham b'aal seti' unpajte, jank'al ex uva' kat ek'ujb'a' ve't ek'u'l ti' Aak eche' uva' kat ib'an u Abraham, tul uva' ye'xnik eesal unb'iil vichi'ole'.
45004013	As jit ti' uva' kat inima u Abraham u tzaq'ite' kat talkat u Tiixhe' ste as tuk' te unq'a tiaale', ti' uva' la ok vaatzil ib'aal unq'a tename' skajayil. Pet ti' uva' kat ik'ujb'a' ve't u Abraham ik'u'l ti' uva' alel kan ta'n u Tiixhe', as ti' uva' jikla aama ve'te' vatz Aak.
45004014	Tan kat koj ok u Abraham tuk' unq'a tiaale' vaatzi ib'aal unq'a tename' skajayil ti' uva' ma'tik inimat u tzaq'ite', as ye'l tokeb'ale' b'a u k'ujleb'al ik'u'le'. As ye' la ib'ane' b'a eche' uva' alel kan ste ta'n u Tiixhe',
45004015	tan a' u tzaq'ite' ni alon uva' at tzan vitx'i'tzi'l u Tiixhe' ti' unq'a tename' ta'n vipaasan tziile' vatz Aak. Pet jank'al unq'a tename' uva' ye' ootzimal u tzaq'ite' sta'n uva' itz'ib'a kan u Moisés, as jit ipaasa unq'a tename' tzii vatz u tzaq'ite'.
45004016	Esti'e' kat tal kan u Tiixhe' u yole' te u Abraham ti' uva' k'ujle'l ik'u'l ti' Aak. As tuk' vib'a'nil Aake' kat tal kan Aak u yole', aq'al uva' la ik'ul unq'a tiaal u Abraham u b'a'nile' uva' alel kan ta'n Aak. As jit kuxh unq'a uxhchile' kat tal kan Aak ste uva' ootzin tetz u tzaq'ite'. Pet te unq'a uxhchile' unpajte uva' nik'ujb'a' ik'u'l ti' Aak eche' uva' ib'an u Abraham. Esti'e' uva' a' ve't u Abraham vaatzil kub'aal, jank'al o' uva' k'ujle'l kuk'u'l ti' u Tiixhe',
45004017	eche' uva' ni tal u yole' uva' tz'ib'amal kan uva' ech ni tal ile': «Tan kat unk'ujb'a' kan axh ib'aal unq'a mama'la tename',» ti'k u Tiixhe' tal te u Abraham.  As a' ve't u Abraham kub'aal vatz u Tiixhe', tan kat ik'ujb'a' u Abraham ik'u'l ti' Aak. As tul Aake' ni aq'on itiichajil unq'a uxhchile' uva' ye'lik itiichajil k'atz Aak. As Aake' cheesan tetz unq'a vee' uva' ye'xhkam atike, eche' uva' kat ib'an Aak te u Abraham.
45004018	Tan kat ik'ujb'a' u Abraham ik'u'l ti' Aak. Esti'e' kat toksa ve't Aak u Abraham vaatzil kub'aal ti' u mama'la tename', k'uxh ye' nik ipal u Abraham stuul uva' kam sti' uva' la okkat b'aalail ti' u tename', eche' uva' ma'tik talat kan u Tiixhe' ste, tan ech kat tal Aak ile': Ye' saach unq'a aviaale' tuk ib'ane', ti'k Aak.
45004019	As ye' kat ka'kab'in taama u Abraham ti' u k'ujleb'al ik'u'le', k'uxh ootzimalik sta'n uva' ma'tik ipal ve't iyak'il vichi'ole'. As ech ve'te' eche' kamnaj uva' nik titz'a ve't u Abraham, tan b'iitik kuxh ib'anat o' k'alal (100) yaab'. As echat ve't u Sara, tan ma'tik ipal ve't iyak'il vichi'ole' ti' uva' la alani.
45004020	As ye' kat ka'kab'in taama u Abraham ti' u yole' uva' tal u Tiixhe' ste. Pet aal kat yak'in ve't taama ti' u k'ujleb'al ik'u'le' ti' u Tiixhe'. As kat toksa ve't iq'ii u Tiixhe',
45004021	tan ootzimalik ta'n u Abraham uva' la chit ib'an u Tiixhe' kam uva' altzi'mal kan ta'n Aak.
45004022	Tan ti' uva' k'ujle'l ik'u'l u Abraham ti' u Tiixhe', as esti'e' kat tal ve't Aak uva' jikla aama ve't u Abraham.
45004023	As jit kuxh ti' u Abraham tz'ib'amalkat kan u yole' ti' uva' ni tal u Tiixhe' uva' jikla aama ve'te'.
45004024	Pet antu ve't o' uva' ni tal u Tiixhe' uva' o' ve't jikla aama vatz Aak, jank'al o' uva' k'ujle'l kuk'u'l ti' Aak uva' tuk' vib'a'nil Aake' kat tulsa Aak taama u Kub'aal Jesús.
45004025	As kat oksal ve't ok u Jesús tiq'ab' unq'a tename' ti' iyatz'pe' ti' u kupaasan tziile' uva' nu kub'ane'. As kat tulsa ve't Aak taama u Jesús, ti' uva' la ok ve't o' jikla aamail vatz Aak.
45005001	Esti'e' ye'l kuxo'l ati tuk' u Tiixhe', jank'al o' uva' jikla aama ve't o' vatz u Tiixhe' ta'n u Kub'aal Jesucristo, tan ti' uva' k'ujle'l ve't kuk'u'l ti' Aak.
45005002	As ib'a'nil kuxh u Jesús uva' oy kuxh ve't qoke' k'atz u Tiixhe', ti' uva' kat kuk'ujb'a' kuk'u'l ti' u Jesús. As nu kuchiib' ve'te', ti' uva' tuk oonoj o' k'atz u Tiixhe' uva' nitoksal iq'ii.
45005003	As jit kuxh sti' nu kuchiib'kat ve'te'. Pet nu kuchiib' ve'te' tul nu kutaalb'e unq'a k'axk'oe', tan ootzimal sqa'n uva' tul la kupaleb'e unq'a k'axk'oe', as aal nichus o' ti' kuyak'in ti' u k'ujleb'al kuk'u'le' ti' Aak.
45005004	As tul ma't kuyak'ine' ti' u k'ujleb'al kuk'u'le' ti' Aak, as b'a'n ve't u kutxumb'ale' vatz Aak la ib'ane'. As tul ma't tootzil ve't u kutxumb'ale' uva' b'a'n ve't o', as ootzimal sqa'n uva' b'a'n la elkat ve't o'.
45005005	As tul ootzimal sqa'n uva' b'a'n la elkat ve't o', as ech chit la ib'ane', tan xo'n chit o' te u Tiixhe' ta'n u Tiixhla Espíritu uva' kat taq' Aak tu u qaanxelale'.
45005006	As ootzimal sqa'n uva' b'a'n la elkat ve't o', tan tul uva' ye' nik kutx'ol kuq'alput qib' vatz u kupaave', as kat ilej u q'iie' uva' kat kam u Jesucristo sqi', o' uva' nik qeesa iq'ii u Tiixhe'.
45005007	As qitz'ataj u yole' setuk' sb'a'n, tan a'e' ye' la ib'an umaj uxhchil uva' la taq' tib' kamoj ti' umaj imool uva' b'a'nla aama. As tale'n kuxhe' b'a uva' at umaj uxhchil la taq' tib' kamoj ti' umaj b'a'nla aama.
45005008	Pet ech koj u Tiixhe', tan k'uxh antelik kupaavine' vatz Aak, as kat ik'uch Aak sqe uva' xo'n chit o' te Aak. As kat kam u Cristo sqi' ta'n Aak.
45005009	As kat toksa ve't o' Aak jikla aamail ti' uva' kat el vikajal u Jesucristo vatz u kuruse' sqi'. Esti'e' la qootzi ve'te' uva' la teesa ve't o' Aak vatz vitx'i'tzi'le' uva' tuk uloj ti' unq'a tename',
45005010	tan tul uva' atik kuxo'l tuk' u Tiixhe', as ta'n vib'a'nil viK'aol Aake' uva' kat kam vatz u kuruse' sqi', as kat ik'ul o' u Tiixhe'. Esti'e' uva' ootzimal sqa'n uva' la ikol o' u Jesucristo vatz vitx'i'tzi'l u Tiixhe', tan kat ul taama u Jesucristo unpajte. As isle'l ve't Aak cheel ti' kulochpe'.
45005011	As jit kuxh uva' nu kuchiib' sti'. Pet nu kuchiib'e' ti' u Tiixhe' ta'n vib'a'nil u Kub'aal Jesucristo uva' kat eesan el u va'lexhe' uva' nik jatxon kuxo'l tuk' u Tiixhe'. As ye'l ve't kuxo'l tuk' Aak.
45005012	As ipaav kuxh uma'l u naj uva' Adán, as kat ok ve't u paave' vatz u tx'ava'e'. As kat teq'o ve't tzan u paave' u kamchile'. As esti'e' uva' at ve't tzan u kamchile' sqi' skukajayil, tan ti' uva' aapaav ve't o' skukajayil.
45005013	As tul ye'xnik ik'ujb'a't kan u Tiixhe' u tzaq'ite' uva' itz'ib'a kan u Moisés, as nik ipaavin ve't unq'a uxhchile' vatz u tx'ava'e'. As ye'l u paave' nik toksal stuul, tan ti' uva' ye'xnik k'ujeb' u tzaq'ite'.
45005014	As k'uxh ye' nik toksal u paave' stuul, as atik ve't u kamchile' ti' unq'a uxhchile' skajayil, tan a' kat xe'tikkat tzan u kamchile' ti' u Adán. As kat ipaleb'e unq'a tename' u kamchile' uva' kat itz'eb' b'axa vatz u Moisés, k'uxh ye'l u tename' kat paavin vatz u Tiixhe' eche' uva' kat ib'an u Adán. As k'uchuvatze' uve' kat ib'an u b'axa naje' uva' Adán ti' uva' la ul ib'an u Jesucristo.
45005015	As eche' eela koj vipaav u Adán tuk' u b'a'nile' uve' kat taq' u Tiixhe' sqe, tan ipaav kuxh u Adán as kajayil chit o' la kam o'. Pet nim chit vib'a'nil u Tiixhe' uve' kat taq' sqe ti' u paave' uva' kat ib'an u Adán. As k'uxh at tzan u kamchile' sqi' skukajayil ti' kuxh uva' kat paavin uma'l u uxhchil uva' Adán, as nim talche' vib'a'nil u Tiixhe' uva' kat ul sqi' ta'n vib'a'nil uma't u uxhchil uva' Jesucristo.
45005016	As u yole' uva' kat tal u Tiixhe' sqi' tuk' vib'a'nil u Jesucristo, as jit eela tuk' u yole' uva' kat tal Aak ti' u Adán, tan a' u k'axk'oe' kat tal Aak ti' u Adán u choob'al tetz u paave'. Pet ech koj u yole' uva' ni tal u Tiixhe' sqi' tuk' vib'a'nil u Jesucristo, tan ni tal Aak uva' k'uxh kajayil o' kat paavin o' vatz Aak, as ib'a'nil kuxh u Jesucristo as ye'l u choob'al paave' la ul sqi'.
45005017	As ti' kuxh uva' kat paavin u Adán, as at ve't tzan u kamchile' sqi' skukajayil. As ti' kuxh u b'a'nile' uva' kat ib'an u Jesucristo sqi', as at ve't kutiichajil k'atz u Tiixhe', jank'al o' uva' kat k'ulun vinimla b'a'nil Aake' uva' kat toya Aak sqe ti' toksat o' Aak jikla aamail vatz u Tiixhe'.
45005018	As kam ichee u paave' vatz u tx'ava'e' as echat chit ichee u jikla aamaile' unpajte, tan ti' uva' kat paavin u Adán, as esti'e' kat ul ve't u k'axk'oe' ti' unq'a tename' skajayil. As ti' uva' kat inima u Jesucristo yol, as esti'e' kat ul u b'a'nile' ti' unq'a tename' unpajte, aq'al uva' la ok unq'a tename' jikla aamail vatz u Tiixhe'. As at itiichajil k'atz Aak la ib'ane'.
45005019	As kam chit uva' kat kub'ana tul kat ok o' aapaavil ta'n vipaasan tziil uma'l u naj uva' Adán, as echat chit kat kub'ana tul kat ok o' jikla aamail ta'n viniman yolil uma'l u naj uva' Jesucristo.
45005020	As kat ik'ujb'a' kan u Tiixhe' u tzaq'ite' aq'al uva' la pal unq'a uxhchile' stuul uva' aapaav unq'a uxhchile'. As tul uva' kat yak'in ve't u paave', as aal chit kat ik'uch ve't u Tiixhe' vib'a'nile' te unq'a tename'.
45005021	As kam chit tatin u kamchile' ti' unq'a uxhchile' ta'n u paave', as echat chit tatin u b'a'nile' ti' unq'a uxhchile' ta'n u niman yolile' uva' kat ib'an u Kub'aal Jesucristo. As at itiichajil unq'a uxhchile' k'atz u Tiixhe' sta'n.
45006001	¿As kam q'i la qal ti' u yole' uve' kat vala? ¿Ma latel kuxh paavin o', aq'al uva' la na' vib'a'nil u Tiixhe' sqi'?
45006002	¡A' chite' ye' la ib'ane' uva' latel kuxh qoksa qaama ti' kupaavine'! Tan jank'al o' uva' ech ve't o'e' eche' kamnaj vatz u paave' kat ib'ana, as ye' la uchi uva' latel kuxh paavin ve't o'.
45006003	¿As ma ye' ootzimal b'a seta'n uva' jank'al o' uva' uma'l kuxh kuyol tuk' u Jesucristo tul kat aq'pik ku' o' xe' u a'e' tuk' vib'ii Aake', as eela kuxh stuk' uva' kat kam ve't o' k'atz Aak?
45006004	As eela kuxh stuk' uva' kat mujlu ve't o' tuk' u Cristo tul kat ku' o' xe' u a'e', aq'al uva' la kam o' vatz u paave'. As tul kat ul ve't taama Aak ta'n u Kub'aal Tiixhe' uva' nim chit tijle'm, as kat ul ve't qaama k'atz Aak unpajte, as a' ve't u ak' txumb'ale' nu kub'an ve'te' cheel.
45006005	As eela kuxh stuk' uva' kat kam ve't o' k'atz Aak tul kat kam Aak. As ootzimal sqa'n uva' tul kat ul taama Aak, as eela tul qaama k'atz Aak unpajte.
45006006	As u q'esla txumb'ale' uva' eq'omik sqa'n b'axa as kat kam k'atz u Jesús tul kat kam Aak vatz u kuruse', aq'al uva' la el ve't iq'ii unq'a tacha'v u kuchi'ole' uva' nik eq'on o' tu u paave'. As jit ve't o' ik'am u paave' la ib'ane',
45006007	tan ab'il uva' kamnajlu ve'te', as ye'l ve't tokeb'al u paave' sti'.
45006008	As kat kam ve't o' k'atz u Cristoe' tul kat kam Aak. Esti'e' uva' k'ujle'l ve't kuk'u'l ti' uva' at ve't kutiichajil k'atz Aak unpajte,
45006009	tan ootzimal ve't sqa'n uva' kat ul taama u Cristo unpajte. As ye'l Aake' la kam ve't unpajte, tan ye'l ve't tokeb'al u kamchile' ti' Aak.
45006010	As tul uva' kat kam Aak, as unpajul kuxh kat kam Aak ti' u kupaave' ti' chit ib'ene', as ti' teesal iq'ii u paave'. As isle'l ve't Aak cheel. As tuk' vitiichajil Aake' as ni toksa Aak iq'ii u Tiixhe'.
45006011	As echat la kub'ane', vitz'in vatzik. Atoj sukuk'u'l uva' ech ve't o'e' eche' kamnaj vatz u paave'. As atoj sukuk'u'l uva' isle'l o' vatz u Tiixhe', aq'al uva' la qoksa iq'ii Aak tuk' u kutiichajile', jank'al o' uva' at ve't ok o' k'atz u Kub'aal Jesucristo.
45006012	Esti'e' la val sete, ye' etaq' tokeb'al u paave' ti' teq'ol vechi'ole' tu u va'lexhe'. As ye' la enima unq'a tacha'v vechi'ole'.
45006013	As etaq'ak ok vechi'ole' ti' ipaavine' as mita'n ti' ib'anat u va'lexhe', tan kat kam ex. As isle'l ve't ex unpajte ta'n u Tiixhe'. Esti'e' uva' la etoksa etib' tiq'ab' Aak ti' eb'anat u b'a'ne'. As la etaq'o'k vechi'ole' ti' eb'anat u b'a'ne' uva' ni tal Aak.
45006014	As jit ex ik'am u paave' la ib'ane', tan ye'l ve't etetz ti' u tzaq'ite' uva' itz'ib'a kan u Moisés. Pet a' ve't etetze' vib'a'nil u Tiixhe'.
45006015	¿As kam q'i la qal ti' uma't u yole' uve' kat vala? Tan a' kat vala uva' qetz ve't vib'a'nil u Tiixhe', as ye'l ve't tetz u tzaq'ite' sqi' uva' itz'ib'a kan u Moisés. ¿Pet moj a' la qale' uva' latel kuxh uch ve't kupaavine'? ¡Ye'le ta'!
45006016	Tan ate' sek'u'l uva' techal la kunima umaj uxhchil uva' k'amin qetz. As echat b'anel qa'n vatz u paave', tan asoj a' u paave' la kunima, as o' ik'am u paave'. As la teq'o ve't o' u paave' tu u kamchile'. Pet asoj o' ik'am u b'a'ne' la ib'ane', as a' u niman yolile' la eq'on o' tu u jikla tiichajile'.
45006017	As k'uxh exik ik'am u paave' b'axa, pet ech koj cheel, tan aya'l chit ek'u'l kat enimal ve't u jikla chusb'ale' uva' kat chuspu sete. Esti'e' ni vaq' ta'ntiixh te u Tiixhe',
45006018	tan jit ve't ex ik'am u paave' cheel. As ex ve't ik'am u jikla txumb'ale' uve' tetz u Tiixhe'.
45006019	As nuntxakonsa u yole' ti' tok umaj uxhchil sk'amil ti' valat unb'itoj isuuchil viyol u Tiixhe' sete, tan at u yole' uva' ye' nu kupal stuul, tan o' kuxh vatz tx'ava'illa aama. As b'axa nik etaq'o'k vechi'ole' ti' eb'anat u va'lexhe' tuk' u paasan tziile' uva' nik eq'on ex ti' eb'anat u va'lexhe' uve' ye' nik isa' u Tiixhe'. Pet ech koj cheel, tan la etaq'o'k vechi'ole' ti' eb'anat u jikla txumb'ale' eche' uva' nisa' Aak sqi'.
45006020	As tul uva' exik ik'am u paave', as ye'lik tokeb'al u jikla txumb'ale' seti'.
45006021	Pet tuk unch'oti sete, ¿kam umaj icha'xal q'i kat taq' u va'lexhe' sete? As tul aal kuxh nech'ixvu ve't sta'n cheel, tan a'e' laik eq'on ex tu u kamchile'.
45006022	As ech koj cheel, tan jit ve't ex ik'am u paave'. Pet kat ok ve't ex sik'amil u Tiixhe'. As a' ve't icha'xal uva' ex ve't tetz Aak ti' eb'anata' kam uva' nisa' Aak. As at ve't etiichajil k'atz Aak unpajte.
45006023	As a' iq'aaq'al u paave' u kamchile'. Pet ech koj u oye' uve' ni taq' u Tiixhe' sqe ta'n vib'a'nil u Kub'aal Jesucristo, tan a'e' u kutiichajile' k'atz Aak uva' ye'l ve't iya'teb'al.
45007001	As tuk val uma'l u yol sete, vitz'in vatzik, jank'al ex uva' ootzimal u tzaq'ite' seta'n uva' tz'ib'amal. Tan ootzimal ve't seta'n uva' at tokeb'al u tzaq'ite' ti' umaj uxhchil, tul uva' isle'ltele.
45007002	Eche' ta' uma'l u ixoj at itzumlel, tan tul uva' isle'ltel vitzumel u ixoje', as eq'on tib' ixoj tuk' naj. Pet asoj la kam ve't vitzumel ixoje', as ye'l ve't tokeb'al vitzaq'it u tzumb'a'e' ti' ixoj.
45007003	Tan tul uva' isle'ltel vitzumel u ixoje', as la paavin ixoj, asoj la teq'o tib' ixoj tuk' uma't naj. Pet asoj kamnal ve't vitzumel ixoje', as ye'l ve't tetz u tzaq'ite' ti' ixoj. As k'uxh la teq'o tib' ixoj tuk' uma'toj naj, as ye'l ixoj la paavin ve'te'.
45007004	As echat kuxh b'anel qa'n, vitz'in vatzik, tan tul uva' kat kam ve't u Cristo vatz u kuruse' sqi', as ye'l ve't tokeb'al u tzaq'ite' sqi' kat ib'ana, tan ech ve't o'e' eche' kamnaj vatz u tzaq'ite'. Esti'e' uva' kat uch ve'te' uva' o' ve't tetz u Cristo uva' kat ul taama unpajte. As a' isa' Aak uva' b'a'n ve't kutxumb'al la ib'ane' ti' qoksat iq'ii Aak.
45007005	As tul uva' eq'omaliktel vitxumb'al u kuchi'ole' sqa'n, as a' kat kub'an unq'a tacha'v u kuchi'ole' uva' niyaan u tzaq'ite' sti'. As a' u tacha'v u kuchi'ole' kat eq'on ve't o' ti' kub'anat u va'lexhe' uva' laik eq'on o' tu u kamchile'.
45007006	Pet ech koj cheel, tan ye'l tetz u tzaq'ite' sqi', tan ech ve't o'e' eche' kamnaj vatz u tzaq'ite'. As nu kunima ve't u Tiixhe' ti' kub'anat u b'a'ne' uva' ni tal u Tiixhla Espíritu sqe. As jit ti' uva' ni qoksa qaama ti' inimal u O't Testamento uva' tz'ib'amal kan.
45007007	¿As ma a' la qale' uva' va'lexh u tzaq'ite' uva' itz'ib'a kan u Moisés? ¡Ye'le ta'! Tan ye'l koj u tzaq'ite', as ye'le la vootzi uva' ab'iste u paave'. As ye' koj kat ichus in u tzaq'ite' ti' uva' ye' la vachva unq'a vee' uva' jit vetz, as ye'xh jatue' la vootzi uva' paav nik unb'ane', tul nik vachva.
45007008	As tul kat vootzi ve't u tzaq'ite', as kat ok ve't uma'l u txumb'al tunvi' ti' u paave', tan kam kuxh kat vachva ve'te'. As kat paavin ve't in tul ootzimal u tzaq'ite' sva'n, as kat pal ve't in stuul uva' at iyak'il u paave' sunk'atz.
45007009	As ech kat ib'an na'ytzan uva' ye'lik u tzaq'ite' ootzimalik sva'n. Pet tul kat vootzi ve't u tzaq'ite', as kat yak'in ve't u paave' sunk'atz. As kat b'en ve't sve uva' ech ve't ine' eche' kamnaj vatz u Tiixhe' ta'n u paave'.
45007010	As pal ve't in stuul uva' kat ik'ujb'a' kan u Tiixhe' u tzaq'ite', aq'al uva' la iloch o' ti' u kutiichajile' vatz Aak. Pet aal kat unpaasa ve't tzii ti' u tzaq'ite'. As ech ve't ine' eche' kamnaj kat ib'an vatz Aak.
45007011	As tul kat vab'i u tzaq'ite', as kat oleb' ve't u paave' ti' tok tunvi'. As kat itxakonsa u paave' u tzaq'ite' ti' imaxtib'et in. As ech ve't ine' eche' kamnaj vatz u Tiixhe' kat ib'ana.
45007012	As jit va'lexhe' u tzaq'ite'. Pet jikla yol chite'. As b'a'n ve't u tzaq'ite', tan jik ve'te' ta'n u Tiixhe'.
45007013	¿As ma la vale' uva' iq'aaq'al kuxh u tzaq'ite' as ech ve't ine' eche' kamnaj vatz u Tiixhe'? ¡Ye'le ta', tan b'a'ne' u tzaq'ite'! Pet a' u paave' kat b'anon uva' ech ve't ine' eche' kamnaj vatz u Tiixhe', tan kat itxakonsa u paave' u tzaq'ite'. As kat ik'uch ve'te' uva' va'lexh u paave'. As kat vootzil ve'te' uva' ye'l iya'teb'al u va'lexhe' uva' nib'an u paave'.
45007014	As ootzimale' sqa'n uva' tiixhla tzaq'it u tzaq'ite', tan a' u Tiixhe' kat k'ujb'a'n kan. Pet ech koj in, tan in kuxh vatz tx'ava'illa aama. As nitxakonsa in u paave'.
45007015	As ye' nunpal stuul kam uve' nunb'ane', tan ye' nunb'ane' kam uve' ni tal vaama uva' la unb'ane', tan kam uve' nich'o'n vaama sti' uva' ye' nunsa' uva' la unb'ane', as a'e' nunb'ane'.
45007016	As tul nunb'an uve' ye' nunsa', as nunpal stuul uva' b'a'n u tzaq'ite', tan a'e' ni majon unvatz ti' unb'anat u va'lexhe'.
45007017	Esti'e' jit ve't in ni b'anon u va'lexhe' uva' nunb'ane'. Pet a' u paave' uva' jejle'l sunk'atz.
45007018	As ootzimal sva'n uva' tu u vatz tx'ava'ila txumb'ale' as a' u tacha'v vuchi'ole' at sunk'atz. Tan k'uxh ni tal vaama unb'anat u b'a'ne', as ye' ni voleb' ti' unb'anata'.
45007019	Esti'e' jit u b'a'ne' nunb'ane' uva' ni tal vaama uva' la unb'ane'. Pet a' u va'lexhe' nunb'ane' uva' ye' nunsa' unb'anata'.
45007020	As tul nunb'ane' kam uve' ye' nunsa' unb'anata', as jit ine' ni b'anon. Pet a' u paave' ni b'anon uve' at tu vunchi'ole'.
45007021	As nunpal stuul uva' at uma't u va'lexhla txumb'al uva' ni taq'onvu tu vunchi'ole'. As tul uva' ni tal vaama unb'anat u b'a'ne', as a' kuxh u va'lexhe' eq'omal sva'n.
45007022	As k'uxh nichiib' u vaanxelale' ti' u tzaq'ite' uva' tz'ib'amal kan,
45007023	as ni b'en sve uva' at uma't u va'lexhla txumb'al uva' ni taq'onvu tu vunchi'ole'. As a'e' uva' niyaa tib' tuk' u tzaq'ite' uva' tz'ib'amal kan uva' nichiib' u vaanxelale' sta'n uva' nunsa' unnimata'. As ni taq'onvu u va'lexhla txumb'ale' svi' uva' at sunk'atz. As a' ni tale' uva' techal la unb'ane' kam uva' ni tale', k'uxh jite' nunsa'.
45007024	¡As oyeb' chit unvatz! ¿Ab'ile' q'i la q'alpun in vatz u va'lexhla txumb'ale' uva' at tu vunchi'ole' uva' la eq'on in tu u kamchile'?
45007025	¡As ta'ntiixh te u Tiixhe'! ¡Tan Aake' kat q'alpun ve't in ta'n u Kub'aal Jesucristo! As ine' ik'am u Tiixhe', tan a' ni tal vaama uva' la unnima vitzaq'it Aake'. Pet ech koj u tacha'v vunchi'ole', tan a' ni tale' uva' in ik'am u paave'.
45008001	Esti'e' ni val sete uva' ye'l ve't umaj choob'al paav at sqi' jank'al o' uva' at ve't ok o' k'atz u Jesucristo,
45008002	tan a' vitzaq'it u Tiixhla Espíritu uve' ni aq'on u kutiichajile' k'atz u Tiixhe' ti' toksat ok o' Aak k'atz u Jesucristo, as a'e' kat q'alpun o' vatz unq'a va'lexhla txumb'ale' uva' laik eq'on o' tu u kamchile'.
45008003	As ye' kat oleb' u tzaq'ite' uva' itz'ib'a kan u Moisése' ti' kuq'alpul vatz u va'lexhla txumb'ale', tan ti' uva' ye' ni qoleb' ti' inimale' tuk' u kuchi'ole', o' uva' vatz tx'ava'illa aama kuxh o'. Pet kat ichaj tzan u Tiixhe' viK'aole' ti' taq'at tib' kamoj ti' tul ichooat u kupaave'.
45008004	As kat ichaj tzan u Tiixhe' viK'aole' ti' toksat o' jikla aamail, eche' uva' ni tal u tzaq'ite' uva' itz'ib'a kan u Moisése'. As ye' la kub'ane' kam uve' nital u tacha'v u kuchi'ole'. Pet a' la kub'ane' kam uve' nital u Tiixhla Espíritu.
45008005	As ab'il uva' antel kuxh u tacha'v vichi'ole' nib'ane', as a' kuxhe' ni titz'a tuk' vichi'ole'. Pet ech koj o' uva' ni niman vitxumb'al u Tiixhla Espíritu, tan a' ni qitz'a kam uva' nisa' u Tiixhla Espíritu.
45008006	Pet asoj a' kuxh la qoksakat qaama ti' inimal u tacha'v u kuchi'ole', as a' la teq'okat o' tu u kamchile'. Pet asoj a' la qoksakat qaama ti' inimal vitxumb'al u Tiixhla Espíritu, as at ve't kutiichajil k'atz Aak as b'a'n ve't qatine' tuk' u Tiixhe'.
45008007	Tan ab'il uva' a' kuxh u tacha'v vichi'ole' ni toksa taama sti', as at ve't ixo'l tuk' u Tiixhe' tan ye' ninima vitzaq'it Aake'. As mita'n la koj isa' inimata'.
45008008	As ab'il uva' antel kuxh toksat taama ti' inimat u tacha'v vichi'ole', as ye'l Aak la txuq'txun sti'.
45008009	Pet ech koj ex, tan jit a' netoksakat etaama ti' inimal u tacha'v vechi'ole'. Pet a' netoksakat etaama ti' inimal vitxumb'al u Tiixhla Espíritu, tan ti' uva' jejle'l ve't u Tiixhla Espíritu tu vetaanxelale'. Pet ab'il uva' ye'l u Tiixhla Espíritu jejle'l tu u taanxelale' uva' kat taq' tzan u Cristo, as ye'l tokeb'al k'atz Aak.
45008010	Pet ech koj o', tan ti' uva' at ve't ok u Cristo tu u qaanxelale', as k'uxh la kam ve't u kuchi'ole' ta'n u paave', as ech koj u qaanxelale', tan isle'l ve'te' k'atz Aak, tan ti' uva' kat toksa o' Cristo jikla aamail vatz u Tiixhe'.
45008011	As la tulsa u Tiixhe' qaama unpajte uva' kat ulsan taama u Jesucristo, tan jejle'l ve't u Tiixhla Espíritu tu u qaanxelale'. As k'uxh la kam u kuchi'ole' ta'n u paave', as la taq' ve't u Tiixhe' uma't kuchi'ol ta'n u Tiixhla Espíritu, tul la tulsa Aak taama unq'a kamnaje' skajayil.
45008012	Esti'e', vitz'in vatzik, uva' techal la kunima vitxumb'al u Tiixhla Espíritu. As jit a' la kunima u tacha'v u kuchi'ole',
45008013	tan asoj la kunima u tacha'v u kuchi'ole', as kamnalu ve't u qaanxelale' vatz u Tiixhe'. Pet asoj ta'n vib'a'nil u Tiixhla Espíritu la qeesakat el u va'lexhla txumb'ale' tetz u tacha'v u kuchi'ole', as at ve't itiichajil u qaanxelale' la ib'ane'.
45008014	As jank'al o' uva' a' u Tiixhla Espíritu ni eq'on o' ti' kunimata' kam uva' nisa' Aak sqi', as o' me'al ik'aol u Tiixhe'.
45008015	As jit ti' uva' la ok o' sik'amil u va'lexhe' kat oksalkat u Tiixhla Espíritu tu u qaanxelal. As mita'n jit ti' uva' la xo'v o' vatz u Tiixhe'. Pet ti' uva' la ok o' sme'al ik'aol Aak as kat toksa Aak u Tiixhla Espíritu tu u qaanxelal. As tuk' vib'a'nil u Tiixhla Espíritu ye' nu kuxo've' tul ech ni qal ile' te Aak tuk' qaanxelal: «¡Kub'aal!» ch'o' ni qale'.
45008016	As an chit u Tiixhla Espíritu ni nachonsan sqe uva' o' ve't sme'al ik'aol Tiixh.
45008017	As ti' uva' o' ve't me'al ik'aol u Tiixhe', as at ve't kutx'aja'm ta'n Aak. Asoj la kupaleb'e k'axk'o ti' kunimat viyol u Jesucristo eche' ipaleb'et Aak u k'axk'oe' ti' inimat viyol u Tiixhe', as eela tok kuq'ii tuk' Aak.
45008018	As ni vitz'a unq'a k'axk'oe' uva' nu kupaleb'e cheel, as eche' la koj lejon ti' uva' la ilpu ve't sqi' jank'al uva' tuk ib'an u Tiixhe' sqe uva' nim talche'.
45008019	Tan jank'al unq'a icheesa'm u Tiixhe' as nisa' tilat u q'iie' tul uva' la ilax ve't u nimla b'a'nile' uva' la ib'an Aak sqe, jank'al o' uva' o' me'al ik'aol Aak.
45008020	Tan kajayil chit unq'a icheesa'm u Tiixhe' kat ok jaq' u va'lexhe', as ye'le uva' tzaa kuxh koj ste pet Aake' kat b'anon as ech sti'e' uva' at itx'eb'o'm la ib'ane'.
45008021	As tul uva' la oon ve't unq'a me'al ik'aol u Tiixhe' k'atz u Jesús as la el ve't viyak'il u paave' sti' skajayil, as echat la ib'an ve't unq'a icheesa'm Aake' skajayil tan ye'xhkam la yan ve'te'.
45008022	As ootzimal sqa'n uva' jelu'm chit nib'an unq'a icheesa'm Aake' skajayil ti' itx'eb'at u q'iie' uva' tule' eche' nib'an umaj ixoj tul ni tok vatz vich'o'me' ti' talane'.
45008023	As jit kuxh unq'a icheesa'm Aake' ni jelune'. Pet antu ve't o' nu kujelun tu u qaanxelal, jank'al o' uva' kat ib'axsa Aak toksat u Tiixhla Espíritu tu u qaanxelale', tan nu kutx'eb' ilejat u q'iie' uva' la k'uchax isuuchil sqi' uva' kat toksa o' Aak sme'al ik'aolil. As la aq'pu ve't uma't kuchi'ol, texhlal tetz uva' o' ve't me'al ik'aol Aak,
45008024	tan kat iq'alpu ve't o' Aak vatz u kupaave' ti' uva' la kutx'eb' ilejat u q'iie' uva' tule', tan ye'xhkam qile'te. Pet asoj ma't qilat u nimla b'a'nile' uva' nu kutx'eb'e', as jit ve't tx'eb'o'me' b'a nu kub'ane', ¿tan kam q'i nu kutx'eb' ve'te', asoj ma't qilat uva' nu kutx'eb'e'?
45008025	Pet asoj nu kutx'eb' uve' ye' qile'te, as ye' la pal kuk'u'l ti' kutx'eb'ata'.
45008026	As tul nu kunache' uva' ye'l iyak'il u qaanxelale', as a' u Tiixhla Espíritu ni lochon o'. As tul ye' qootzaj kam uva' nisa' u Tiixhe' uva' la kujaj te Aak, aq'al uva' la kub'ane' kam uva' ni tal taama Aak, as niloch o' u Tiixhla Espíritu ti' toksat kuyol vatz Aak. As tul ye' nichee kuyol ti' uva' kam la qale', as nijelun u Tiixhla Espíritu tu u qaanxelale' ti' toksal u kuyole' vatz Aak.
45008027	As a' u Tiixhe' ootzin tetz u qaanxelale'. As ootzimale' ta'n Aak uva' kam ni tal taama u Tiixhla Espíritu, tan nijaj b'a'nil te Aak sqi' uva' o' itenam Aak, ti' uva' la ib'an Aak kam uva' ni tal taama Aak sqi'.
45008028	As ootzimale' sqa'n uva' kam uva' nu kupaleb'e, as kajayil nitxakonsa Aak ti' qeq'ol tu u b'a'nile', jank'al o' uva' xo'n Aak sqe, as o' uva' kat imolo o' Aak eche' uva' itz'amal ta'n Aak sqi',
45008029	tan jank'al o' uva' kat itxaa o' Aak tul ye'xnik icheesa Aak unq'a vee' skajayil, as kat tal kan Aak sqi' uva' tz'ajel ve't u kutxumb'ale' k'atz Aak la ib'ane'. Esti'e' uva' b'axel viK'aol Aake' sukuvatz, tan b'axel kat itz'eb' viK'aol Aake' ta'n u Tiixhla Espíritu sukuvatz, jank'al o' uva' itz'eb'nal ve't u qaanxelale' ta'n u Tiixhla Espíritu.
45008030	As jank'al o' uva' kat tal kan Aak sqi' uva' techal la q'anb'u ve't u kutxumb'ale' la ib'ane', as kat imolo o' Aak sk'atz. As kat toksa o' Aak jikla aamail svatz. As eela tok kuq'ii tuk' Aak.
45008031	¿As kam q'i la qal ve't ti' unq'a yole' uva' kat vala? Tan a' u Tiixhe' at sqi'. Esti'e' ye'xheb'il la oleb' sqi',
45008032	tan aya'l chit ik'u'l Aak kat taq' Aak viK'aole' kamoj sqi'. ¿As a' kol chit ye'l uma'toj b'a'nil q'a ye' la ib'an Aak sqe ta'n viK'aole'?
45008033	Tan Aake' ni oksan o' jikla aamail. Esti'e' ye'xheb'il la chukun kupaav vatz Aak, o' uva' txaael ve't o' ta'n Aak.
45008034	As a' u Cristo kat kam sqi'. As kat ul taama Aak unpajte. As xonle'l Aak tiseb'al u Tiixhe'. As Aake' ni alon ok isuuchil u kuyole' te u Tiixhe'. Esti'e' ye'xheb'il la oleb' sqi', tul la alpu kukame' ti' u kupaave'.
45008035	As ye'xhkam la eesan kan o' k'atz u Cristo uva' xo'n o' ste. As k'uxh la kupaleb'e k'axk'o, as k'uxh la txumun qaama, as k'uxh la laq'b'al o', as k'uxh la kupaleb'e va'y, as k'uxh ye'l ve't qoksa'm, as k'uxh kam kuxh la kupaleb'e, as k'uxh la yatz'pu ve't o' tuk' ch'ich'; as ye'xheb'il la oleb' ti' qeesal kan k'atz u Cristo uva' xo'n chit o' ste,
45008036	eche' uva' ni tal uma'l u yole' uva' tz'ib'amal kan uva' ech ni tal ile': As ti' kunimat axh, Kub'aal Tiixh, as ni talpu ve't kukam b'enameen. As ech ve't o'e' eche' unq'a kaneero'e' uva' ni teq'ol ve't ti' iyatz'pe' tu u atinb'ale' uva' niyatz'pukat unq'a txooe', ti'k u yole'.
45008037	As k'uxh kam kuxh la kupaleb'e, as techal chit la oleb' o' sti' ta'n u Cristo uva' xo'n chit o' ste.
45008038	Esti'e' ootzimal sva'n uva' k'uxh la kam in as k'uxh isle'ltel in, as ye'xheb'il la oleb' ti' veesal kan k'atz u Tiixhe'. As mita'n unq'a ángel; as mita'n unq'a ib'ooq'ol unq'a b'anol va'lexhe' uva' nich'o'n taama ti' Aak; as mita'n unq'a vee' uva' at cheel; as mita'n unq'a vee' a'n tule';
45008039	as mita'n uve' at tu almika'; as mita'n uve' at jaq' u tx'ava'e'; as mita'n umaj unq'a vee' cheesamal kan ta'n Aak la oleb' ti' qeesal kan ti' vib'a'nil Aake' uva' qetz ta'n u Kub'aal Jesucristo, jank'al o' uva' at ve't ok o' k'atz Aak.
45009001	As ootzimal ta'n u Cristo uva' jik chit la yolon in sete. As ye'l yol nunchuli, tan a' u Tiixhla Espíritu ni alon sve uva' jik chit nunyolon sete.
45009002	As at uma'l u mam txumu'm tu u vaanxelal uva' nich'o'nsan vaama sb'enameen,
45009003	tan ni vale' uva' la koj uchi as la tal u Tiixhe' unkame' ti' unq'a unpaave' as la teesa kan in Aak k'atz u Cristo ti' toksat Aak unq'a tiaal Israel, k'atz u Cristo sunvaatzil. As b'a'n la ib'an ve't Aak te unq'a tiaal Israel,
45009004	tan a' unq'a tiaal Israel uva' kat ok sme'al ik'aol u Tiixhe'. As kat atin ve't u Tiixhe' uva' nim talche' sxo'l. As kat ik'ujb'a' kan Aak u ak' tzaq'ite'. As kat tal kan Aak kam toksal iq'ii Aak. As kat talkat kan Aak kam uva' la ib'an Aak te unq'a itename'.
45009005	As tiaal Israel unq'a q'esla kub'aale' uva' nim talche'. As an chit xo'l unq'a tiaal Israel kat itz'eb'kat u Cristo uva' Tiixh. As Aake' nim talche' ti' unq'a vee' skajayil. As la qoksa ve't iq'ii Aak ti' chit ib'ene'. An chite'.
45009006	As jit kajayil unq'a tiaal Israel kat ok sitenam Tiixh. As ye'le uva' ye' koj kat itzojpisa Aak u yole' uva' tal kan Aak te u Abraham.
45009007	As jit ti' uva' tiaal u Abraham unq'a uxhchile', as kat ok ve't sme'al ik'aol u Tiixhe'. Pet ech kat tal Aak ile' te u Abraham: Tan ti' u Isaac la kaakat unq'a aviaale', ti'k Aak.
45009008	As ech qootzite' uva' jit kajayil unq'a tiaal u Abraham kat ok sme'al ik'aol Tiixh. Pet ta'n unq'a uxhchile' uva' kat tal kan Aak uva' la ok ve't sme'al ik'aol Aak, as a'e' uva' tiaal u Abraham vatz Aak,
45009009	tan ech ni tal u yol ile' uva' alel kan te u Abraham: As tu u q'iie' uva' alel kan ta'n Aak, as la ul in sek'atz unpajte. As la itz'eb' uma'l vine' u Sara. As xaak la ib'ane', ti'k u yole' uva' tal u Tiixhe' te u Abraham.
45009010	As jit ta'ne' uva' kat ib'an Aak, tul kat tal Aak u yole' te u Sara. Pet echat kat ib'an Aak ti' ka'va't unq'a tal u Rebecae', uva' ik'aol u q'esla kub'aale' uva' Isaac.
45009011	As tul uva' ye'xnik itz'eb' ka'va'l unq'a talaj xaake' as ye'xhkam unb'ooj ma'tik ib'anata' as k'uxh b'a'n as moj ye' b'a'n, as kat tal u Tiixhe' uma'l u yol ti' unq'a ne'e', aq'al uva' ye' la jalpu isuuchil u yole' uva' alel kan ta'n Aak ti' itxaat Aak unq'a uxhchile' ti' tok sitenam Aak. As jit ti' uva' nib'an unq'a uxhchile' kat itxaakat Aak. Pet Aake' kat alon ab'il la itxaa Aak.
45009012	As ech tal u Tiixh ile' ti' unq'a tal u Rebeca: La ok u atzikae' k'amil xe' u itz'inae', ti'k Aak.
45009013	As kat ib'ana eche' uva' tz'ib'amal kan, tan ech ni tal uma't u yol ile': Kat unxo'ni ve't u Jacob. Pet ech koj u Esaú, tan ye' kat voksa ve't stuul, ti'k u yole'.
45009014	¿As kam q'i la qale'? ¿Ma la qale' uva' va'lexh kat ib'an u Tiixhe', tul kat itxaa Aak u itz'inae'? ¡Ye'le!
45009015	As ech kat tal Aak ile' te u Moisés unpajte: Ine' la alon ab'il uva' la untxum ivatz, as la chit untxum ivatze'; as ine' la alon ab'il uva' la unb'an b'a'nil ste, as la chit unb'an b'a'nile' ste, ti'k Aak.
45009016	As jit uve' ni tal unq'a uxhchile' tuk' vitxumb'ale' as mita'n jit ti' umaj kam uva' la ib'ane' uva' kat itxaakat Aak. Pet ti' uva' Aak kat alon, as esti'e' kat itxaa Aak unq'a uxhchile', tan Aak ni txumun ivatz.
45009017	As eche' uma't u yol uva' tal Aak te u Faraón uva' tz'ib'amal kan, tan ech ni tal ile': As tuk val see uva' kat voksa axh sb'ooq'olil ti' unq'a tename', aq'al uva' la pal axh stuul uva' at pal u vijle'me' see', as aq'al uva' la paxsal untzib'lal xo'l unq'a tename' skajayil vatz u tx'ava'e', ti'k Aak,
45009018	tan la itxum Aak ivatz umaj uxhchil, ab'il uva' la tal Aak itxumat ivatz. As la itiib'isa Aak taama umaj uxhchil, ab'il uva' la tal Aak itiib'isal taama.
45009019	Pet kamal at umaj ex uva' ech la etal ile': «Asoj ech ni tal Aake', as ¿kam q'i uva' ni toksa Aak u kupaave' stuul? Tan techal chit la kub'ane', asoj Aak la alon,» chaj ex la etale'.
45009020	As la val sete, ¿as ma at etijle'm uva' la eb'ek' u Tiixhe'? Tan eche' la koj uch talat u tz'aj uk'ale' te u b'itol tetze' uva': «¿Kam q'i uva' va'len kuxh vuche' kat ab'ana?» ma chaj la tale',
45009021	tan at tijle'm u b'anol uk'ale' ti' ib'anata' kam uva' ni tal taama ti' u chaxkab'e', tan la uch ib'anat b'a'nla laj uva' ch'i'umal tilone' tuk' u chaxkab'e'. As an chit tuk' u chaxkab'e' la uch ib'anat ka't laj uva' kam kuxh ve't lajil.
45009022	¿As ma la uch etalat ti' u Tiixhe' uva' va'lexh uve' nib'an Aak tul uva' nim taama Aak nib'an ti' unq'a tename' uva' ye' ni niman Aak? Tan k'uxh ni tal Aak uva' la ik'uch Aak vitx'i'tzi'le' ti' unq'a tename' tuk' viyak'ile', as nim chit taama Aak kat ib'an ti' unq'a tename' uva' at ve't tzan vitx'i'tzi'l Aake' sti'. As ye' kat isotzsa Aak u tename' ta'n vitx'i'tzi'le'.
45009023	As kat itxum Aak kuvatz. As kat ik'uch Aak sqe uva' nim talchu ve't Aak. As a'e' uva' kat titz'a Aak na'ytzan ti' uva' la qootzi uva' nim talchu ve't Aak.
45009024	O' uva' kat imolo ve't o' Aak, k'uxh o' tiaal Israel as moj jit o' tiaal Israel,
45009025	tan eche' uva' tal kan u Tiixhe' uva' itz'ib'a kan ta'n u Oseas. As ech tal Aak ile': «Untenam,» chaj in la vale' ti' unq'a tename' uva' jitik untenam. «Xo'n ve't ex sve,» chaj in la vale' ti' unq'a tename' uva' ye' xo'nik sve, ti'k Aak.
45009026	As ech kat tal Aak ile' unpajte: «As katil kuxhtu' uva' la alpukat uva' jit ex untenam as tzitzi' la alpukat uva' ex me'al unk'aol,» ti'k u islich Tiixhe'.
45009027	As ech kat tal kan u Isaías ile' ti' unq'a tiaal Israel: As k'uxh ech u tachul unq'a tiaal Israel eche' tatin u sanab'e' tzi' u mar, as ye'xh jank'al unq'a tiaal Israel la kolax vatz u k'axk'oe',
45009028	tan techal chit tuk ib'an u Kub'aal Tiixhe' vatz u tx'ava'e' kam uva' alel kan ta'n Aak, ti'k u Isaías.
45009029	As ech tuk ib'ane' eche' uva' ma'tik talat kan u Isaías uva' ech tal ile': As ye' koj kat tal kan u Kub'aal Tiixhe' uva' ye'xheb'il la pal ti' vitxumb'al Aake', uva' ye' la sotz ve't unq'a tiaal Israel, as ech u k'axk'oe' la ul sqi' eche' uva' ib'an unq'a aa Sodoma tuk' unq'a aa Gomorra, ti'k u Isaías.
45009030	As la pal ve't o' stuul uva' k'uxh ye' nik titz'a unq'a tename' uva' jit tiaal Israel u jikla txumb'ale' ti' tok sjikla aamail vatz u Tiixhe', as kat ok ve't jikla aamail vatz Aak. As ti' kuxh u k'ujleb'al ik'u'le'.
45009031	Pet ech koj unq'a tiaal Israel, tan k'uxh nikat titz'a u jikla txumb'ale' ti' tok jikla aamail vatz Aak, as ye' kat ok jikla aamail.
45009032	¿As kam sti' q'i uva' ye' kat ok jikla aamail? Tan ti' uva' ye' kat ik'ujb'a' ik'u'l ti' u Cristo. Pet a' kat tala uva' la ok jikla aamail ti' inimat u tzaq'ite'. As ye' kat b'ex ib'ana, tan ech kat ib'an unq'a tiaal Israel eche' umaj uxhchil uva' kat itx'et toj ti' umaj k'ub',
45009033	eche' uva' ni tal uma't u yol uva' tz'ib'amal kan uva' ech ni tal ile': Paloj ex stuul uva' tuk unk'ujb'a' uma'l u uxhchil uva' ech tatine' eche' k'ub' tu u Sion. As nimal uxhchil uva' ye' la sa'on. Pet ab'il uva' la ik'ujb'a' ik'u'l sti', as eche' la koj eesal iq'ii, ti'k u yole'.
45010001	As la val sete, vitz'in vatzik, uva' aya'l chit unk'u'l nunnach Tiixh ti' unq'a unmoole' uva' tiaal Israel uva' ye' ni niman u Cristo. As a' ni tal vaama uva' la ok chajnaj jikla aamail vatz u Tiixhe'.
45010002	As la val sete uva' an chite' uva' aya'l chit ik'u'l chajnaj ti' inimat u Tiixhe' uve' ni tale'. As ye' ni pal chajnaj tu u txumb'ale' uva' alel kan ta'n Aak,
45010003	tan ye' nipal chajnaj stuul uva' kam la ib'an chajnaj ti' tok jikla aamail vatz Aak. As ye' ninima chajnaj vitxumb'al Aake' ti' tok chajnaj jikla aamail, tan nu kuxh iya'lu tib' chajnaj sijunal ti' tok jikla aamail vatz Aak.
45010004	As esti'e' uva' k'ujlu kan u tzaq'ite' ti' talax isuuchil sqe ti' u Cristo, ti' uva' la ok ve't o' jikla aamail, jank'al o' uva' k'ujle'l kuk'u'l ti' Aak.
45010005	As ech ni tal u tzaq'it ile' uva' kat itz'ib'a kan u Moisés as u uxhchile' uve' la b'anon uva' kam ni tal u tzaq'ite' as la iseb'e' sta'n.
45010006	Pet ech koj unq'a uxhchile' uva' kat ok jikla aamail vatz u Tiixhe' as k'ujle'l ik'u'l ti' u Jesús, as ye' la uchi uva' ech la tal ile': «¿Ab'il q'i la je' tu almika', ti' uva' la eteq'o ku' tzan u Cristo sunk'atz?» chajini'k ex.
45010007	As ye' la uchi uva' ech la etal ile': «¿Ab'ile' q'ii uva' la ku' tu u atinb'ale' uve' atkat unq'a kamnaje' ti' teq'ol je' tzan u Cristo sunk'atz?» chajini'k ex.
45010008	Pet jank'al o' uva' kat ok ve't o' jikla aamail k'atz u Tiixhe' ti' u k'ujleb'al kuk'u'le', as ech ni qal ile': Tan eyen ve't viyol u Tiixhe' sukuk'atz. As eyen tu u kutzi'e' aq'al uva' la qale'. As eyen tu u qaanxelale' aq'al uva' la kunima,  uva' ni qale'. As a' u yole' ti' u k'ujleb'al kuk'u'le' uva' nu kupaxsa xo'l unq'a tename', tan ech ni tal u yol ile':
45010009	«Tan asoj la aal tuk' atzi' uva' a' u Jesús u Kub'aale' as la anima tuk' aanxelal uva' kat tulsa u Tiixhe' taama u Jesús tul kat kam Aak sqi', as la q'alpul ve't axh vatz vapaave',» ti'k u yole'.
45010010	Tan tuk' u qaanxelale' nu kuk'ujb'a'kat kuk'u'l ti' u Jesús ti' kuk'uchata' uva' kat ok o' jikla aamail k'atz u Tiixhe'. As tuk' u kutzi'e' ni qale' uva' o' tetz Aak ti' kuk'uchata' uva' kat sotzyu ve't u kupaave'.
45010011	Tan ech ni tal uma't u yol ile' uva' tz'ib'amal kan: Jank'al unq'a tename' uva' la ik'ujb'a' ik'u'l ti' Aak, as techal la ib'an Aak kam uva' alel kan sti' ta'n Aak, ti'k u yole'.
45010012	As la val sete uva' ye'l kuxo'l nib'an u Tiixhe'. As k'uxh o' uva' o' tiaal Israel moj ex uva' jit ex tiaal Israel, tan uma'l kuxh u Kub'aale' ati. As Aake' B'ooq'ol sqi' skukajayil. As ni taq' tzan Aak vib'a'nile' sqi', jank'al o' uva' ni jajon kuyb'al te Aak,
45010013	eche' uva' ni tal u yole' uva' tz'ib'amal kan uva' ech ni tal ile': Tan ab'il uva' la jajon kuyb'al te u Kub'aale' as la chit q'alpe', ti'k u yole'.
45010014	¿As la kol uch ijajat unq'a tename' q'a kuyb'al te u Tiixhe' as tul ye' ik'ujb'a't ik'u'l ti' Aak? ¿As kam la tulb'e ik'ujb'a't ik'u'l q'i ti' Aak, as tul ye' atixoj tab'i yol ti' Aak? ¿As kam la tulb'e tab'it u yole' q'i as tul ye'xheb'il ni alon isuuchil ste?
45010015	¿As ab'il q'i la b'en alon u yole' ste, asoj ye'xheb'il la chajon? Tan ech ni tal u yol ile' uva' tz'ib'amal kan: Tan achveb'al chit unq'a uxhchile' uva' nixaan tulaj unq'a tename' ti' talat isuuchil u b'a'nla yole', ti'k u yole'.
45010016	As jit kajayil unq'a tename' kat niman u b'a'nla yole', eche' uva' ni tal u Isaías uva' ech ni tal ile': Kub'aal Tiixh, ye'xheb'il ni niman u yole' uve' ni vale', ti'k u Isaías.
45010017	As a' isuuchile' uva' lanal tab'i umaj uxhchil u yole'. As a'n la ik'ujb'a' ve't ik'u'l ti' u Cristoe', tan tetz u Cristo u yole' uva' la tab'i u uxhchile'.
45010018	¿Pet ma la uch qalata' uva' ye' kat tab'i unq'a tename' u yole', jank'al unq'a tename' uva' ye' kat niman? Ye'le ta', tan kat tab'ie' u yole', tan kat paxsalye' u b'a'nla yole' vatz u tx'ava'e' skajayil ta'n unq'a uxhchile' uve' kat niman. As kat paxsalye' viyole' timoxtel u vatz txa'e' skajayil.
45010019	¿As ma la uch qalata' b'a uva' ye' ootzimal u yole' ta'n unq'a tiaal Israel? Ye'le ta', tan ech ni tal u viyol u Tiixhe' ile', uva' tal u Moisése' te unq'a tename': As tuk unch'o'nsa ve't etaama ta'n unq'a tename' uva' jit untenam. As tuk uloj evi' tul la etab'i uva' kat voksa unq'a tename' suntenam, k'uxh ye' nik titz'a in unq'a tename', ti'k u Moisése'.
45010020	As ye' kat xo'v u Isaías ti' talat viyol u Tiixhe' te unq'a tename'. As ech kat tal u Isaías ile': As unq'a tename' uva' ye' kat itz'an in, as kat unk'uch vunb'a'nile' ste. As kat unk'uch vuntxumb'ale' te unq'a uxhchile' uve' ye' nik itz'an vuntxumb'ale' ti' inimat in, ti'k u Isaías.
45010021	As ech kat tal u Tiixh ile' ti' unq'a tiaal Israel taq' u Isaías: B'enameen nik unmolo ex tan a' ni vale' uva' la unloch ex, as ye' nik esa' tan exik paasan tzii, ti'k u Isaías.
45011001	¿As ma a' la qale' uva' kat tixva ve't u Tiixhe' unq'a tename' uva' txaaelik ve't sta'n? ¡Ye'le ta'! Tan an kuxh in tiaal Israel, tan in tiaal u Abraham. As in tiaal u Benjamín unpajte.
45011002	As ye' kat tixva ve't o' Aak, o' uva' kat itxaa o' Aak b'axa ti' qok sitenam Aak. ¿As ma ye' etootza u yole' uva' tz'ib'amal kan ti' u Elías tul kat ixoch u Elías u tename'? Tan ech tal Elías ile' te Aak:
45011003	Kub'aal Tiixh, kat iyatz'lu ve't unq'a ijlenaale' unq'a alol tetz vayole'. As kat e'pisal unq'a atinb'ale' uva' nanachpukat. As aat kuxh in ye' yatz'poj in. Pet nichuk chajnaj txumb'al ti' unyatz'pe', ti'k u Elías.
45011004	As ech tal ve't u Tiixh ile': «Txaael ve't vujva'l mil unq'a uxhchile' sva'n uve' ye'xhkam niqaaeb' vatz u tz'aj tiixhe' uva' Baal ib'ii,» ti'k u Tiixhe' tal te u Elías.
45011005	As echat chit nib'an ve't cheel, tan atil o' uva' o' tiaal Israel uva' txaael ve't o' ta'n vib'a'nil Aake'. As aya'l chit kuk'u'l nu kunima ve't Aak.
45011006	Pet ta'n kuxh vib'a'nil Aake' as kat itxaa o' Aak. As jit ti' umaj b'a'nil uva' kat kub'ana, tan kat koj itxaa o' Aak ti' umaj b'a'nil uva' kat kub'ana, as jit ve't b'a'nile' b'a vib'a'nil Aake'.
45011007	¿As kam q'i la qale' ti' u tename' uva' tiaal Israel? Tan kat isa' tok sjikla aamail vatz u Tiixhe'. As ye' kat oleb'i. Pet ech koj unq'a uxhchile' uva' txaael ve't ta'n u Tiixhe', tan kat ok ve't jikla aamail vatz Aak. As at ka'te uva' kat itiib'isa ve't Aak u taanxelale',
45011008	eche' uva' ni tal uma'l u yol uva' tz'ib'amal kan uva' ech ni tal ile': Kat tal u Tiixhe' uva' ye' la pal unq'a tename' stuul tuk' vitxumb'ale'. As k'uxh at ivatz, as ye' la b'en ste kam isuuchil u yole', as k'uxh at ixikin, as ye' la tab'i isuuchil u yole', eche' uva' nib'an cheel, ti'k u yole'.
45011009	As echat ni tal kan uma'l u yole' uva' kat tal u David, tan ech ni tal ile': As unq'a b'a'nla chaj tx'a'o'me' uve' nib'anche', as an kuxhe' la yansan vitxumb'al unq'a uxhchile'.
45011010	As la tzotq'u ve't ivatz unq'a tename'. As ye' la til ve't isuuchil u yole'. As eyen ve't jaq' u k'axk'oe' ti' ib'ene', ti'k u David.
45011011	Pet la unch'oti sete, ¿ma a' la qale' uva' tul kat yan itxumb'al unq'a tiaal Israel, as ma techal kat elik kan k'atz u Tiixhe' ti' chit ib'ene'? ¡Ye'le ta'! Tan ti' uva' ye' kat inima unq'a tiaal Israel u Tiixhe', as kat toksa ve't Aak unq'a jit tiaal Israel sitenamil, aq'al uva' la ch'o'n ve't taama unq'a tiaal Israel sti'.
45011012	As aal kat na' ve't vib'a'nil Aake' xo'l unq'a tename' uve' jit tiaal Israel, tul kat elik kan unq'a tiaal Israel ta'n vipaasan tziile'. As a' kol chit ye' la na' ve't vib'a'nil Aake' q'a, tul uva' la q'aavik tzan unq'a tiaal Israel ta'n Aak.
45011013	As tuk val uma'l u yol sete, jank'al ex uva' jit ex tiaal Israel. Ine' in apóstol ta'n u Tiixhe', aq'al uva' la unloch ex. Esti'e' nunxo'ni u vijle'me' uve' kat taq' Aak sve.
45011014	As a' ni vale' uva' la til unq'a tiaal Israel u b'a'nile' uva' kat ib'an u Tiixhe' seti'. As la tachva ik'ulat vib'a'nil u Tiixhe' eche' uva' kat ek'ula. As la q'aavik ok k'atz Aak unpajte,
45011015	tan tul uva' kat teesa tib' unq'a tiaal Israel k'atz Aak, as kat ib'an ve't Aak nimla b'a'nil sete, ex uva' jit ex tiaal Israel. As tul la q'aavik ok unq'a tiaal Israel k'atz u Tiixhe', as nim ve't u b'a'nile' uva' la ib'an Aak seti' as tuk' ti' unq'a tiaal Israel. As ech la ib'an ve't unq'a tename' uva' tiaal Israel eche' umaj kamnaj uva' la ul taama unpajte.
45011016	As ech tatin u tename' uva' tiaal Israel eche' viq'otil u paane' uva' txaael el ti' toksal vatz u Tiixhe', tan ti' uva' tetzik Tiixh unb'iil u q'otae' uva' kat txaapik el, as kajayil ve't u q'otae' kat tetzi u Tiixhe'. As ech tatin u tename' eche' umaj tze', tan asoj b'a'n u taq'il u tze'e', as b'a'ne' viq'ab' u tze'e' skajayil. Esti'e' uva' tetz u Tiixhe' u tename' skajayil uva' tiaal Israel.
45011017	As at unq'a tiaal Israel uva' kat teesa el tib' k'atz u Tiixhe' eche' ijech'pik el viq'ab' u tze'e'. As kat oksal ve't ex k'atz Aak sich'exel unq'a tiaal Israel eche' la ib'an umaj u q'ab' tze'e' uva' la b'en eq'oloj tzan tu koob'al ti' toksal sich'exel uva' kat jech'pik el. As unvatzul kuxh ve't u q'ab' tze'e' tuk' u taq'il tze'e' la ib'ane'. As la pal ve't vita'l tze'e' tu u q'ab' tze'e'. As ech neb'ane' eche' u q'ab' tze'e' uva' b'ex eq'oloj tzan, tan antu ve't ex nechiib' ve'te' ti' u nimla b'a'nile'.
45011018	Pet eje'sak etib' vatz unq'a tiaal Israel uva' eche' unq'a iq'ab' tze'e' uva' kat jech'pik el, tan asoj la eje'sa etib' as atoj sek'u'l uva' jit u q'ab' tze'e' uva' a'n kat oksali ni aq'on iyak'il u taq'il tze'e'. Pet a' u taq'il tze'e' aq'ol tetz iyak'il u q'ab' tze'e'.
45011019	As kamal la etale' uva': «Kat jech'pik el viq'ab' u tze'e'. As kat oksal ve't ok o' sich'exel,» chaj ex la etale'.
45011020	An chite' veyole'. As atoj sek'u'l uva' ech tatin unq'a tiaal Israel eche' unq'a q'ab' tze'e' uva' kat jech'pik el, tan ti' uva' ye' kat ik'ujb'a' ik'u'l ti' u Jesús. Pet eje'sak chit etib' tuk' vetxumb'ale', tan ti' kuxh uva' k'ujle'l ek'u'l ti' u Jesús, as ato'k ve't ex k'atz Aak. As exo'vataj u Tiixhe',
45011021	tan asoj ye' kat isotzsa ve't Aak ipaav unq'a tiaal Israel uva' eche' unq'a q'ab' tze'e' uva' atik sb'axa, as ¿a' kol chit ex q'a la isotzsa Aak vepaave', asoj ye' la enima Aak? As tul ech exe' unq'a q'ab' tze'e' uva' a'n oknajle.
45011022	As etitz'ataj vitxumb'al u Tiixhe', tan kat ul ivi' Aak ti' unq'a tiaal Israel, tul kat teesa tib' k'atz Aak. Pet nimla b'a'nil kat ib'an Aak seti'. As a' isa' Aak uva' la eb'ane' kam uva' b'a'n te Aak, tan asoj ye' la eb'ane', as ech la ulb'el ex eche' kat ib'an unq'a q'ab' tze'e' uva' kat jech'pik el.
45011023	Pet asoj la ik'ujb'a' ve't unq'a tiaal Israel ik'u'l ti' u Jesús, as ech la ib'an chajnaje' eche' kat ulb'el umaj q'ab' tze' uva' la oksal ok k'atz u tze'e' unpajte, tan at iyak'il u Tiixhe' ti' toksat ok Aak chajnaj sk'atz unpajte.
45011024	¿As a' kol chit ye' la ib'an Aak q'a te chajnaj uva' ech tatin chajnaje' eche' u q'ab' tze'e' uva' atik chit sti' b'axa? Tan kat toksa ok ex Aak sk'atz eche' unq'a q'ab' tze'e' uva' b'ex eq'oloj tzan tu koob'ale'. As kat oksal ok ti' u tze'e'.
45011025	Vitz'in vatzik, a' ni vale' uva' la etootzi isuuchil uma'l u yol uva' nisa' u Tiixhe' uva' la qootzi ve'te', aq'al uva' ye' la eje'sa etib' tuk' vetxumb'ale'. As palojtaj o' stuul uva' kat itiib'isa ve't Aak u taanxelal unjolol unq'a tiaal Israel. As lanal ok ve't unq'a tename' skajayil uva' txaael ta'n Aak uva' jit tiaal Israel.
45011026	As a'n la ok ve't unq'a tiaal Israel skajayil k'atz Aak, eche' uva' ni tal u yol uva' tz'ib'amal kan uva' ech ni tal ile': Tan echen la tzaakat u q'alpun tetz unq'a tename' tu u Sion. As la ul teesa ve't Aak unq'a paasan tziile' tu u taanxelal unq'a tiaal u Jacob.
45011027	As a' u ak' tzaq'ite' uva' la unjej kan xo'l unq'a tiaal u Jacob tul uva' la unsotzsa vipaave', ti'k Aak.
45011028	Asoj la qitz'a u b'a'nla yole', as la pal o' stuul uva' kat ixval kan unb'iil unq'a tiaal Israel ta'n u Tiixhe', aq'al uva' la aq'ax etokeb'al ti' etab'it isuuchil u b'a'nla yole', ex uva' jit ex tiaal Israel. Pet xo'ntel unq'a tiaal Israel te Aak, ti' uva' ma'tik itxaat Aak unq'a q'esla ib'aal unq'a tiaal Israel b'axa,
45011029	tan ta'ne' kat taq' Aak vib'a'nile' te unq'a tiaal Israel, as ye'le la imaa ve't Aak ste. As kat imolo Aak unq'a tiaal Israel ti' tok sitenam Aak, as ye'le la isotzsa Aak sk'u'l.
45011030	As eche' ta' ex tan ye' nik enima u Tiixhe' b'axa. As kat itxum ve't Aak evatz, tul kat tixva ve't unq'a tiaal Israel Aak.
45011031	As ech kat ib'an unq'a tiaal Israel, tan k'uxh nipaasa tzii, as techal la ilej uma'l u q'ii uva' la itxum ve't u Tiixhe' ivatz chajnaj eche' kat ib'an Aak ti' itxumlu evatz, tul uva' nik etixva Aak.
45011032	As kat tal ve't Aak uva' at ipaav unq'a tename' skajayil ti' ib'anat u paasan tziile' vatz Aak. Pet ech kat ib'an Aak ile', ti' uva' la itxum Aak ivatz unq'a tename' skajayil.
45011033	¡As ye'l iya'teb'al as mita'n imoxteb'al vib'a'nil vitxumb'al Aake', tan Aake' ootzin tetz skajayil! ¡As ye'xheb'il chite' la pal tu vitxumb'al Aake' uva' kam ni tal taama Aak as tuk' uva' nib'an Aak!
45011034	As ye'xheb'il ootzin tetz vitxumb'al u Kub'aal Tiixhe'. As ye'xheb'il la alon itxumb'al Aak unpajte.
45011035	As ye' la uchi uva' la taq' umaj uxhchil umaj kam te u Tiixhe', ti' uva' la ijaj ich'exel te Aak unpajte,
45011036	tan Aake' cheesan tetz unq'a vee' skajayil. As ib'a'nil kuxh Aake' uva' at unq'a vee' skajayil. As tetz Aake' skajayil. Esti'e' ye' la ya' o' ti' qoksat iq'ii Aak. An chite'.
45012001	Vitz'in vatzik, ootzimale' sqa'n uva' nitxum u Tiixhe' kuvatz skukajayil. Esti'e' nunjaj b'a'nil sete ti' uva' ech etoksat etib'e' vatz Aak eche' ni tulb'el unq'a txooe' uva' txaael ve't ti' toksal ok vatz Aak. As a'e' uva' b'a'n vatz Aak, tan esti'e' uva' kat taq' Aak etiichajil sk'atz ti' etoksat iq'ii Aak.
45012002	As ye' etoksa etaama ti' inimal unq'a vatz tx'ava'illa txumb'ale' eche' nib'an unq'a uxhchile' uva' ye' ni itz'an u Tiixhe'. Pet ejalputaj vetxumb'ale' ta'n u ak' txumb'ale' uva' tetz u Tiixhe', aq'al uva' la etootzi kam uva' nisa' u Tiixhe' seti', tan a'e' uva' b'a'n te Aak ti' uva' jik chit la eb'ane'.
45012003	As tuk val sete tuk' u vijle'me' uva' kat aq'pu sve ta'n vib'a'nil Aake': As ye' la eje'sa etib' vatz unq'a emoole'. Pet jik chit la eb'ane' tuk' u k'ujleb'al ek'u'le' uva' kat taq' Aak sete ti' toksal iq'ii Aak.
45012004	As ech qatine' sukuvatzaj eche' tatin u kuchi'ole', tan nimal kuxh b'an ta'n u kuchi'ole', tan ataj taq'on sijununil.
45012005	As echat chit b'an qa'n k'atz u Cristo unpajte, tan k'uxh nimal chit kuxaane', as unvatzul kuxh o' k'atz Aak. As unvatzul kuxh o' sukuvatzaj unpajte.
45012006	As jit eela u qijle'me' skujununilaj uva' kat taq' Aak sqe, tan eche' uva' nisa' Aak sqi'. Asoj o' umaj q'ajsan tetz viyol Aake', as jik chit la qal u yole' uva' eela tuk' viyol Aake' uva' tz'ib'amal kan.
45012007	As moj a' u qijle'me' uva' kat taq' Aak sqe ti' kulochat unq'a qitz'in qatzike', as aya'l chit kuk'u'l la lochon o'. As moj o' chusul, as aya'l chit kuk'u'l la chusun o'.
45012008	As moj b'eyamal la kub'an te unq'a qitz'in qatzike', as aya'loj chit kuk'u'l ti' kub'eyat ste. As moj la kuloch u kumoole' ti' taq'ax unb'ooj tetz, as tuk' chit vib'a'nil Aake' la qaq' ste. As moj ti' qilat isuuchil unq'a qitz'in qatzike', as jikoj chit la kub'ane'. As moj ti' kutxumat ivatz unq'a kumoole' uva' ni paleb'en k'axk'o, as la kutxum ivatz tuk' chiib'ichil.
45012009	As aya'l chit kuk'u'l la kuxo'ni qib' sukuvatzaj. As la chit qixva u va'lexhe'. As kunimataj chit u b'a'ne'.
45012010	As kuxo'nitaj qib' sukuvatzaj, tan qitz'in qatzik qib'e' sukuvatzaj. As kunimataj qib' sukuvatzaj.
45012011	As kam umaj aq'on uva' la alax sqe xo'l unq'a qitz'in qatzike', as ye' la kuq'e'yi kub'anata'. Pet aya'l chit kuk'u'l la kub'ane' ti' kunimat u Kub'aal Jesús.
45012012	As la chiib' o' ti' u b'a'nile' uva' nu kutx'eb'e' tuk' u k'ujleb'al kuk'u'le'. As la kukuy kupaleb'et unq'a k'axk'oe'. As ye' la ya' o' ti' kunachat Tiixh.
45012013	As la kuloch unq'a qitz'in qatzike' uva' meeb'a' chittu'. As la kuchiansa sqe uva' la qaq' ivatb'al unq'a qitz'in qatzike' unpajte.
45012014	As b'a'noj eyolon ti' unq'a uxhchile' uve' nich'o'n taama seti'. As jit umaj va'lexhla yol la etal sti'. Pet b'a'n eyolon sti' la ib'ane'.
45012015	As chiib'ojtaj o' k'atz unq'a qitz'in qatzike' uve' nichiib'e'. As oq'ojtaj o' k'atz unq'a qitz'in qatzike' uve' ni toq'e'.
45012016	As b'a'noj kuxh qatine' sukuvatzaj. As ye' la kuje'sa qib' vatz u kumoole'. As jik chit la yolon o' te unq'a qitz'in qatzike' uva' meeb'a'. As ye' kuxh qala uva' at kutxumb'al ti' unjoltu unq'a qitz'in qatzike'.
45012017	Kub'anak ich'exel u va'lexhe' uva' la b'anax sqe. Pet qoksataj xe' qaama ti' kub'anat u b'a'ne' vatz unq'a uxhchile'.
45012018	As kub'antaj jank'al uva' la kutx'ol kub'anata', aq'al uva' b'a'n qatine' tuk' unq'a uxhchile' la ib'ane', asoj la isa' unq'a uxhchile'.
45012019	Vitz'in vatzik, kub'anak ich'exel te umaj uxhchil uva' la b'anon umaj va'lexh sqe. Pet a' u Tiixhe' la aq'on tzan vitx'i'tzi'le' sti', eche' uva' ni tal uma'l u yol uva' tz'ib'amal kan uva' ech ni tal ile': Tan ine' la b'anon isuuchil te unq'a uxhchile' uve' nich'o'n taama seti'. As ine' la b'anon ich'exel ste, ti'k Aak.
45012020	Esti'e' la val sete, asoj niva'y umaj uxhchil uva' nich'o'n taama sqi', as qaq'taj techb'ub'al. As moj nitzaj itzi', as la qaq' tuk'a'. As la kuxh kajamaan ve'te' sta'n.
45012021	Ye' kuxh qaq' qib' te u va'lexhe'. Pet o' la oleb' o' ti' u va'lexhe' tuk' u b'a'ne' uva' la kub'ane'.
45013001	As kunimataj unq'a b'ooq'ol tename' tuk' unq'a imoole', tan jank'al unq'a b'ooq'ol tename' tuk' unq'a imoole', as Tiixhe' kat k'ujb'a'n kan.
45013002	As ab'il uva' ye' la niman unq'a b'ooq'ol tename' as ni tixva uva' k'ujlu kan ta'n u Tiixhe'. As techal la ipaleb'e k'axk'o.
45013003	As jit ti' ixo'visal unq'a uxhchile' uva' ni b'anon u b'a'ne' atkat kan unq'a b'ooq'ole'. Pet ti' taq'at ku' unq'a b'anol va'lexhe' tu k'axk'o. Esti'e' la val sete, asoj ye' nu kusa' uva' ye' la aq'ax ku' o' tu k'axk'o ta'n unq'a b'ooq'ol tename', as kub'antaj u b'a'ne'. As ye'l kuq'ii la teesa ve't unq'a b'ooq'ol tename',
45013004	tan lochonaale' unq'a b'ooq'ole' k'atz u Tiixhe' ti' ib'anat u b'a'ne' sqe. Pet asoj la kub'an u va'lexhe', as kuxo'vataj unq'a b'ooq'ole', tan ye'le ta' uva' techal kuxh koj at tijle'm ti' taq'at ku' o' tu u k'axk'oe'. As a' unq'a b'ooq'ol tename' lochonaal k'atz Aak ti' taq'ax ich'exel te unq'a uxhchile' uva' va'lexh kuxh nib'ane'.
45013005	Esti'e' uva' techal la kunima unq'a b'ooq'ol tename'. Pet jit kuxh ti' uva' ye' la ik'axb'isa o'. Pet ti' uva' ootzimal sqa'n uva' ech nisa' u Tiixhe' sqi'.
45013006	As esti'e' la kuchoo unq'a choob'ale' uve' nijaj unq'a b'ooq'ol tename' sqe, tan ootzimal sqa'n uva' eela kuxh stuk' uva' ik'am u Tiixhe' ti' tilax isuuchil u tename' sb'enameen.
45013007	As kub'antaj kam uva' nisa' u Tiixhe' uva' la kub'ane'. As kuchootaj ab'iste uva' la alpu sqe uva' la kuchooe'. As kunimataj unq'a uxhchile' uva' la nimali. As qoksataj iq'ii unq'a uxhchile' uva' la oksal iq'ii.
45013008	As techal la kub'ane' kam unq'a b'a'nile' uva' la alpi uva' la kub'ane'. As la kuxo'ni qib' sukuvatzaj, tan asoj la kuxo'ni unq'a qitz'in qatzike', as nu kunima u tzaq'ite' uva' itz'ib'a kan u Moisés,
45013009	tan ech ni tal ile': Ye' la paavin ex tuk' uma't uxhchil uva' jit ek'ulel. As ye' la eyatz' umaj uxhchil; as elq'i'k ex; as echeesak yol ti' emool; as etachvak tetz emool, ti'k u yole'.  Pet jank'al unq'a tzaq'ite' uva' alel kan, as ato'k ti' uma'l u yol uva' ech ni tal ile': Xo'noj vamoole' see eche' uve' nab'an je' see, ti'k u yole'.
45013010	As ab'il uva' at u xo'niib'e' tu u taanxelal, as ye'l umaj va'lexh la ib'an te vimoole', tan tul nu kuxo'ni qib' sukuvatzaj, as a' u tzaq'ite' nu kunima.
45013011	As ech la kub'ane' eche' uva' ni tal u yole', tan at ve't sukuk'u'l uva' la ilej uma'l u q'ii uva' la qil ve't isuuchil u b'a'nile' uva' kat ib'an u Tiixhe' sqi', eche' teesat umaj uxhchil vata'm tivatz. As jun q'ii najli ve't o' ti' qilat u q'alpun qetze' uva' kat kuk'ujb'a' kuk'u'l sti'.
45013012	As ni pal ve't iyak'il u va'lexhe' tu u qaanxelale' eche' nib'an u toktoe', tan nipal ve't iyak'il u toktoe' tul ni tul u q'iie' sti'. Esti'e' la val sete, qaq'taj chit ve't kan u va'lexhla txumb'ale' eche' uva' at tu u q'ej toktoe'. As kub'antaj u b'a'ne' uva' eche' tatin u saje' ti' kukolat qib' vatz u va'lexhe'.
45013013	As jikoj chit kub'ana eche' nib'an unq'a uxhchile' uva' nixaan sq'iil. As ye' la kub'an u va'lexhe' eche' u q'ab'a'me', u yansaib'e', u yaaib'e', u ch'o'nchil aamae', tuk' unjoltu unq'a tacha'v u kuchi'ole'.
45013014	Pet qaq'taj tokeb'al u Kub'aal Jesucristo eche' qoksat u oksa'me' sqi'. As ye' la qaq' tokeb'al unq'a tacha'v u kuchi'ole'.
45014001	Ek'ultaj unq'a qitz'in qatzike' uve' ye'l maas iyak'il ati ti' u Tiixhe'. Enimataj etib' tuk' unq'a qitz'in qatzike' uva' jit eela vetxumb'ale' stuk' ti' uva' kam la eb'ane' ti' enachat Tiixh. As eyaak kuxh etib' stuk'.
45014002	Tan at ex ni alon uva': «Kam kuxh echb'ub'alil la uch techb'ule',» ch'ex netale'. As at unjoltu ex uva' ye'xh yak'inoj u k'ujleb'al ek'u'le', as ech netal ile': «Ta'n kuxh unq'a itzae' tuk' unq'a lo'b'e'tze' la uch qechb'uta',» ch'ex netale'.
45014003	Pet ex uva' ni echb'un unq'a echb'ub'ale' skajayil, as ye' la uchi uva' la etixva unq'a qitz'in qatzike' uva' ye' ni echb'un unq'a echb'ub'ale' eche' uva' netechb'u. As echat la eb'ane', ex uva' ye' netechb'u unq'a echb'ub'ale' skajayil, as ye' la etixva unq'a qitz'in qatzike' uva' ni echb'un unq'a echb'ub'ale' skajayil, tan ye'l exo'l nib'an u Tiixhe'.
45014004	As ye'l etijle'm ti' uva' la eb'an isuuchil uma't u qitz'in qatzike', tan jit ex ib'ooq'ol. As a' kuxh u Kub'aal Tiixhe' la alon asoj b'a'n ve't u qitz'in qatzike' svatz moj ye'le, tan ta'n Aake' at tijle'm ti' tilax isuuchil, aq'al uva' la kuk'ujb'a' kuk'u'l ti' Aak.
45014005	As at ex ni alon uva' nim talchu uma'l q'ii ti' uma't q'ii tul nenach Tiixh. Pet ech koj unjoltu ex, tan eela kuxh unq'a q'iie' skajayil sevatz tul nenach Tiixh. As aal b'a'ne' uva' kam uva' nimamal seta'n sejununilaj as eb'antaj tuk' k'ujleb'al ek'u'l,
45014006	tan jank'al ex ni alon uva' nim chit talpu uma'l q'ii ti' uma't q'ii ti' enachat Tiixh, as ech kuxh etoksat iq'ii Aake'. As echat neb'ane', jank'al ex uva' netechb'u unq'a chib'e', as netaq' ta'ntiixh te u Tiixhe' sti'. As netoksa iq'ii Aak sti'. As echat neb'ane', jank'al ex uva' ye' ni echb'un unq'a chib'e', tan netaq' ta'ntiixh te u Tiixhe' unpajte. As nekuye' uva' ye' la uch etechb'ut unq'a chib'e', as iq'ii Aake' netoksa sevatz.
45014007	As k'uxh isle'l o' as k'uxh la kam o', as ni qale' uva' la chiib' taama u Tiixhe' sqi',
45014008	tan asoj isle'l o', as o' la chiib'isan taama u Kub'aal Tiixhe'. As moj la kam o', as o' tetz Aak la ib'ane'. Esti'e' uva' k'uxh isle'l o' moj la kam o', as o' tetz Aak la ib'ane',
45014009	tan esti'e' kat ulkat u Jesús kamoj sqi' skukajayil. As kat ul taama Aak unpajte, tan ti' uva' Aak kuB'ooq'ol, k'uxh kamnajlu ve't o' as moj isle'ltel o'.
45014010	Esti'e' la unch'oti ve't sete, ¿kam q'i uva' nu kuxh eb'an isuuchil vetitz'in etatzike'? ¿As kam q'i uva' nu kuxh etixva vetitz'in etatzike' ti' uva' kam ni tulb'e toksat iq'ii u Kub'aal Tiixhe'? Tan kajayil chit o'e' uva' la oon o' vatz Aak ti' ib'anat Aak kusuuchil,
45014011	eche' uva' ni tal uma'l u yol uva' tz'ib'amal kan uva' ech ni tal ile': «Tan il in isle'l in,» ti'k u Kub'aal Tiixhe'. «As kajayil chit unq'a tename' la qaaeb' ve't sunvatz. As techal la tale' uva' in Tiixh,» ti'k Aak.
45014012	As junun o' la qalo'k qib' te Aak ti' uva' kam kat kub'ana.
45014013	As esti'e' uva' ye' kuxh la ib'an tib' kusuuchil sukuvatzaj. Aal b'a'ne' uva' la qitz'a je' qib', aq'al uva' ye' la paavin u qitz'in qatzike' sqa'n.
45014014	As ootzimal sva'n uva' kajayil u vee' nu kub'ane' ti' toksal iq'ii Aak, as jit va'lexhe' vatz Aak uva' nu kub'ane', tan a' u Kub'aal Jesús kat alon isuuchil sve. Pet ech koj unq'a uxhchile' uva' ni itz'an uva' va'lexh, as vatz kuxhe' va'lexhkat.
45014015	Asoj la yan ik'u'l umaj vetitz'in etatzike' ti' uve' netechb'u, as ye'l u xo'niib'e' nek'uch sevatzaj. Esti'e' ni val sete, ye' la ib'ane' uva' la elik kan vetitz'in etatzike' ti' vib'a'nil u Tiixhe' ti' kuxh u echb'ub'ale' uve' netechb'u, tan eyen ve't ok vetitz'in etatzike' k'atz u Cristo uva' kat kam sqi'.
45014016	As ye' la etaq' tokeb'al u va'lexhe' ti' u b'a'ne' uve' neb'ane' uva' b'a'n vatz Aak,
45014017	tan nim talche' u tijle'm u Tiixhe' ti' u echb'ub'ale' tuk' u uk'a'e'. As ab'il uva' at jaq' u tijle'm u Tiixhe' as jik ve't vitxumb'ale' la ib'ane', as b'a'n ve't tatin svatzaj, as nichiib' u taanxelale', as a' u Tiixhla Espíritu ni aq'on ste kajayil.
45014018	As jank'al o' uva' ech kunimat u Cristo eche' uve', as o'e' uva' nichiib' u Tiixhe' sqi'. As b'a'n ve't o' vatz unq'a uxhchile'.
45014019	Esti'e' ni val sete, kub'antaj chit u b'a'ne' sukuvatzaj uva' la lochon o' ti' uva' b'a'n qatin sukuvatzaj. As a'e' la lochon o' ti' kuyak'insat qib' ti' u Tiixhe'.
45014020	As ye' la kuyansa ik'u'l umaj qitz'in qatzik ta'n u qechb'ub'ale' uva' ni qechb'u. As k'uxh b'a'n unq'a echb'ub'ale' skajayil vatz u Tiixhe', as jit b'a'ne' uva' la paavin umaj qitz'in qatzik sqa'n ti' kuxh qechb'ut umaj echb'ub'al.
45014021	As aal b'a'ne' uva' ye' la kuchi' chib' as ye' la quk'a vino, asoj la yan umaj qitz'in qatzik sta'n. As ye'xhkam kuxh la kub'ane' uva' la yan itxumb'al u qitz'in qatzike' sta'n vatz u Tiixhe'.
45014022	Esti'e' ni val sete, kam uva' netitz'a tuk' u k'ujleb'al ek'u'le' uva' b'a'n la eb'ane', as atoj sek'u'l vatz u Tiixhe', tan achveb'al chit ex uva' ye'xhkam ni tal je' vetxumb'ale' sete ti' uva' kam uva' neb'ane'.
45014023	Pet ab'il uva' ni ka'kab'in taama ti' techb'ut umaj echb'ub'al, as la paavin ve'te', asoj la techb'u, tan ye'l k'ujleb'al ik'u'l ti' u Tiixhe' tul ni techb'u umaj echb'ub'al. Tan kam uve' la ib'an umaj uxhchil tul ni ka'kab'in taama ti' ib'anata', as la paavin sta'n vatz u Tiixhe'.
45015001	As jank'al o' uva' k'ujle'l chit kuk'u'l ti' u Tiixhe' ti' uva' kam nu kub'ane' ti' toksal iq'ii Aak, as nimoj chit qaama la kub'ane' ti' kukuyat unq'a qitz'in qatzike' ti' ilochpe' as ti' iyak'insal u k'ujleb'al ik'u'le'. As jit uve' la kub'ane' kam uve' ni tal qaama. As jit u kutxumb'ale' la qoksa.
45015002	Pet kajayil o' la b'anon u b'a'ne' kam uva' b'a'n te unq'a qitz'in qatzike' ti' kuyak'insat u taanxelale' vatz u Tiixhe',
45015003	tan at sek'u'l uva' mita'n u Cristo kat toksa je' iq'ii sijunal. Pet a' uve' kat ul ib'an Aak uva' tz'ib'amal kan uva' ech ni tal ile': Jank'al unq'a yoq'o'me' uva' kat tal unq'a uxhchile' see', as ine' kat iyoq' in unq'a uxhchile', ti'k u yole'.
45015004	As jank'al unq'a yole' uva' kat itz'ib'a kan unq'a q'ajsan tetz viyol u Tiixhe', as tz'ib'amal kan ti' kuchuspe' as ti' uva' at k'ujleb'al kuk'u'l ti' kusik'leta'. As k'uxh la laq'b'al o' ta'n unq'a tename', as nim qaama la ib'ane'.
45015005	As Tiixh la lochon ex. As Tiixh la aq'on sete uva' nim chit etaama la ib'ane'. As Aake' la k'ujb'a'n ek'u'l. As Aake' la lochon ex, aq'al uva' unvatzul kuxh ex sevatzaj la ib'ane', eche' uva' kat ik'uch kan u Jesucristo sqe.
45015006	Esti'e' uva' jolol chit qoksat iq'ii u Tiixhe', tan unvatzul chit kuyol ti' Aak, tan Aake' viB'aal u Kub'aal Jesucristo.
45015007	Esti'e' la val sete, ye' la etixva etib' sevatzaj, tan ye'l o' kat tixva o' u Cristo. As ech ik'uchat u Cristo uva' nim talchu ve't u Tiixhe'.
45015008	Tan ile' ni val sete uva' kat ul ve't u Jesucristo ti' ilochat ve't unq'a tiaal Israel, as ti' talat isuuchil ste uva' jik chite' u Tiixhe', as ti' itzojpisat u Cristo unq'a yole' uve' alel kan ta'n u Tiixhe' te unq'a q'esla kub'aale'.
45015009	As kat ul iloch ve't Jesucristo unq'a uxhchile' uve' jit tiaal Israel, aq'al uva' la toksa ve't iq'ii u Tiixhe' ti' uva' kat itxum Aak ivatz, eche' uva' ni tal uma'l u yol uva' tz'ib'amal kan uva' ech ni tal ile': La val vab'iie' xo'l unq'a tename' uve' jit tiaal Israel. As la ib'itza ve't unq'a tename' vab'iie' unpajte, ti'k u yole'.
45015010	As ech ni tal uma't u yol ile': Ex tenam uva' jit ex tiaal Israel, as chiib'ojtaj ex k'atz vitenam u Tiixhe', ti'k u yole'.
45015011	As ni tal unpajte: Etoksataj iq'ii u Kub'aale', jank'al ex uve' jit ex tiaal Israel. As nim talchu Aake' vatz unq'a tename' skajayil la ib'ane', ti'k u yole'.
45015012	As ech ni tal uma'l u yol ile' uva' kat tal kan u Isaías: La ul uma'l u tiaal u Isaí eche' ixalmit umaj taq'il tze'. As a'e' la ok ijlenaalil ti' unq'a tename' skajayil vatz u tx'ava'e'. As ti' Aak la ik'ujb'a'kat unq'a tename' ik'u'l uva' jit tiaal Israel, ti'k u yole'.
45015013	As a' u Tiixhe', u aq'ol tetz u nimla b'a'nile' uva' nu kutx'eb'on sti', as Aake' la oksan u chiib'ichile' tu vetaanxelale' as tuk' uva' b'a'n ve't etatin sevatzaj, as k'ujle'l ve't ek'u'l ti' Aak ta'n u Tiixhla Espíritu, tul uva' netx'eb'on ti' u nimla b'a'nile'.
45015014	As ootzimal sva'n, vitz'in vatzik, as k'ujle'l chit unk'u'l seti' uva' nim vib'a'nil u Tiixhe' tu vetaanxelale'. As at etxumb'al ti' echusat etib' sevatzaj, tan ootzimal vitxumb'al u Tiixhe' seta'n.
45015015	As ye' kat xo'v in ti' untz'ib'at b'en ka'l unq'a yole' sete ti' vulsat unq'a yole' sek'u'l, tan tuk' vib'a'nil u Tiixhe'
45015016	as kat toksa in Aak alol tetz viyol u Jesucristo ti' b'en valat isuuchil u b'a'nla yole' sete, ex uva' jit ex tiaal Israel, ti' uva' ex ve't tetz u Tiixhe' la ib'ane' ta'n u Tiixhla Espíritu, aq'al uva' la eb'ane' kam uva' nisa' Aak seti'. As ech exe' eche' umaj oy vatz Aak uva' la chiib' taama Aak sti'.
45015017	Esti'e' nuntxuq'txune' ti' u vaq'one' uva' kat taq' u Tiixhe' sve, tan tuk' vib'ii u Jesucristo nunb'ankat.
45015018	As ye'l umaj yol la vale' ti' u vaq'one'. Pet ta'n kuxh uma'l u yole' la vale' ti' itxakonsat in u Cristo ti' valat u b'a'nla yole' sete, ex uva' jit ex tiaal Israel, ti' uva' kam kat unb'an sexo'l, as ti' uva' kat val sete.
45015019	As ti' unq'a k'uchb'al tetz u tijle'm u Tiixhe' uva' kat teq'o taama unq'a tename' sti'. As tuk' unq'a iyak'il u Tiixhla Espíritu. As a' kat xe'tikkat tzan in tu u Jerusalén ti' valat isuuchil u b'a'nla yole' skajayil. As kat pal in tu unjoltu unq'a tename' techal kat oon in tu u Ilírico ti' valat isuuchil u yole',
45015020	tan a'e' kat vitz'a tu vaanxelale' uva' la b'en val u b'a'nla yole' tulaj unq'a tename' uva' ye' alaxojkat itzib'lal u Cristo, ti' uva' in la xe'tisan u aq'one' tzitzi' xo'l unq'a uxhchile' b'axa.
45015021	As ech la b'en unb'ane' eche' ni tal uma'l u yol uva' tz'ib'amal kan uva' ech ni tal ile': Unq'a tename' uva' ye' kat alax itzib'lal vib'a'nil u Tiixhe' ste, as a'e' la ilon vib'a'nil Aake'. As unq'a tename' uva' ye' kat ab'in itzib'lal Aak, as a'e' la pal tisuuchil u yole', ti'k u yole'.
45015022	As, vitz'in vatzik, jatpajux kuxh val unb'ene' ti' b'en vilat ex. As ye' kat uchi ti' voon sexo'l.
45015023	As cheel kat tzojpiy ve't in ti' u vaq'one' tzitza'. As la b'en vil ve't ex, tan na'ytzan kuxhe' valat ve't voon sexo'l. As ye' ni tuche'.
45015024	Pet la b'en in tu España uva' ni vale'. As la pal vil ex tzitzi' tu u Roma, aq'al uva' la eloch in ti' unb'en tu u España. As ma't vatin unb'ooj sexo'l ti' kuchiib'isat qib' setuk' sukuvatzaj. As a'n la b'en ve't ine' tu u España.
45015025	As b'ennal in b'axa tu u Jerusalén ti' b'en vaq'at u lochb'ale' te unq'a qitz'in qatzike' tzitzi',
45015026	tan kat ok ve't tu u taanxelal unq'a qitz'in qatzike' uva' echen tu unq'a tename' uva' Macedonia tuk' u Acaya ti' toyat b'en puaj, lochb'al tetz unq'a meeb'a'e' xo'l unq'a qitz'in qatzike' uva' echen tu u Jerusalén.
45015027	As techal chite' uva' la lochon unq'a qitz'in qatzike' uva' jit tiaal Israel, tan ib'a'nil kuxh unq'a tiaal Israel uva' kat tootzi ve't vib'a'nil u Tiixhe'. Esti'e' uva' techal la taq' b'en unb'ooj lochb'al te unq'a qitz'in qatzike' uva' tiaal Israel uva' ye'l tetz ati.
45015028	As tul la b'en vaq' kan u puaje' te unq'a qitz'in qatzike' tu u Jerusalén, as la pal vil ve't ex, tan la b'en ve't in tu u España uva' ni vale'.
45015029	As at sunk'u'l uva' tul la pal vil ex, as nimal vib'a'nil u b'a'nla yole' tetz u Cristo eq'omal sva'n. As a'e' la val sete.
45015030	Vitz'in vatzik, tuk' vib'ii u Kub'aal Jesucristo, as tuk' vib'a'nil u Tiixhla Espíritu nunjaj b'a'nil sete uva' aya'loj chit ek'u'l la eloch in ti' unnachat Tiixh. As enachtaj Tiixh svi' unpajte,
45015031	aq'al uva' ye' la itxey in unq'a uxhchile' tu u Judea uva' tiaal Israel, uva' ye' ni niman u Jesús, tan a' ni vale' uva' b'a'n voone' la oon in, as b'a'n koj chit ik'ulat unq'a qitz'in qatzike' u lochb'ale' uve' la oon sva'n.
45015032	As enachtaj Tiixh svi', aq'al uva' la oon in sexo'l tuk' chiib'ichil ti' vilat ex, asoj la ib'an u Tiixhe' b'a'nil. As la iyak'insa tib' qaama sukuvatzaj tul at in sexo'l.
45015033	As u Tiixhe' la aq'on sete uva' b'a'n etatin sevatzaj, as Aake' la atin sexo'l. An chite'.
45016001	As la unjaj b'a'nil sete, vitz'in vatzik, ti' u qitz'in qatzike' u Febe uva' la aq'on ok u u'uje' teq'ab', tan ato'k ixoj lochonaalil xo'l unq'a qitz'in qatzike' uve' ni mol tib' tu u tenam Cencrea.
45016002	As tul la oon ve't ixoj sexo'l, as ek'ultaj ixoj tib'a'nil, tan eche' uva' la b'anchu te unq'a me'al ik'aol u Tiixhe'. As eb'antaj b'a'nil sve. As elochtaj ixoj kam uva' la sa'vit ti' ixoj, tan ye' saach unq'a qitz'in qatzike' kat ilochlu ixoj tzitza'. As kat ilochlu ve't in ixoj unpajte.
45016003	As etaq'taj untzii te u Priscila tuk' vitzumele' uva' Aquila, tan qetz aq'onvil qib' tuk' cha'ma ti' ipaxsal u yole' ti' u Jesucristo.
45016004	As unb'iit kuxh ye' kat kam cha'ma ti' teesat in tiq'ab' unq'a ch'o'nchil aamae'. As va'l chit vaq'at ve't ta'ntiixh te u Tiixhe' ti' cha'ma. As jit kuxh in. Pet nimal unq'a qitz'in qatzike' uva' jit tiaal Israel ni aq'on ta'ntiixh te Tiixh ti' cha'ma.
45016005	As la etal untzii te unq'a qitz'in qatzike' uva' ni mol tib' tu vikab'al cha'mae'. As la etal untzii te u Epeneto, tan xo'n ve't naj sve, tan a' naje' b'axel chit kat toksa tib' ti' viyol u Cristo tu u Asia.
45016006	As la etal untzii te u Ma'le', uva' ni lochon ex.
45016007	As la etal untzii unpajte te u Andrónico tuk' u Junías, tan kumool qib' stuk'. As atik ok tu tze' unpajte sunk'atz. Xo'n chit chajnaj te ka't unq'a apóstol, tan b'axik ok chajnaj k'atz u Cristo sunvatz.
45016008	As la etal untzii te u Amplias, tan xo'n chit naj sve ta'n vib'a'nil u Kub'aale'.
45016009	As la etal untzii te u Urbano uva' kumool qib' stuk' ti' ipaxsal viyol u Cristo, as tuk' u Estaquis uva' xo'n chit sve.
45016010	As la etal untzii te u Apeles, tan a'e' kat paleb'en unq'a k'axk'oe' ti' inimal u Cristo texhlal tetz uva' k'ujle'l chit ik'u'l ti' u Cristo. As la etal untziie' te unq'a tatin u Aristóbulo.
45016011	As la etal untzii te vunmoole' u Herodión, tuk' unq'a niman tetz u Jesús xo'l unq'a tatin u Narciso.
45016012	As la etal untzii te ixoj Trifena tuk' ixoj Trifosa, tan a' cha'mae' ni aq'on yak'il ti' ipaxsal u yole' ti' u Kub'aal Jesús. As la etal untzii te u qitz'in qatzike' uva' Pérsida uva' xo'n chit sve, tan nimal kat lochon ixoj ti' ipaxsal u b'a'nla yole' ti' u Kub'aal Jesús.
45016013	As la etal untzii te u Rufo, uve' txaael ve't ta'n u Kub'aale', as tuk' vitxutx naje' unpajte, tan ech u nane' eche' untxutx kat ib'ana.
45016014	As la etal untzii te u Asíncrito tuk' u Flegonte, tuk' u Hermas, tuk' u Patrobas, tuk' u Hermes, tuk' ka't unq'a qitz'in qatzike' uva' at k'atz chajnaj.
45016015	As la etal untzii te u Filólogo tuk' u ixoje' uva' Julia, tuk' u Nereo, tuk' u tanab' naje', tuk' u Olimpas, as tuk' unq'a qitz'in qatzike' uve' echen sk'atz.
45016016	As aya'l chit ek'u'l la etiixhi etib' tan ex ve't niman tetz u Tiixhe'. Kajayil unq'a qitz'in qatzike' tulaj unq'a atinb'ale' tetz nachb'al Tiixh, as ni taq' b'en itzii sete skajayil.
45016017	As nunb'eya sete, vitz'in vatzik, ti' uva' la etil unq'a uxhchile' uve' ni oksan ixo'l unq'a qitz'in qatzike', tan niyansa chajnaj itxumb'al. As nijalpu chajnaj isuuchil unq'a chusb'ale' uve' kat echus sb'axa. As ye' la emolo etib' tuk' chajnaj,
45016018	tan jank'al unq'a uxhchile' uve' ech nib'ane' eche' uve', as jit u Kub'aal Jesucristo ninima. Pet a' ninima chajnaj kam uva' ni tal taama. As acha'v chit iyolon chajnaj ti' imaxtib'el unq'a qitz'in qatzike' uva' ye' yak'inoj itxumb'al ti' viyol u Tiixhe'.
45016019	As ootzimal vetxumb'ale' ta'n unq'a qitz'in qatzike' tu unjoltu unq'a tename' skajayil uva' ex niman tetz viyol u Tiixhe'. Esti'e' uva' nuntxuq'txun seti'. As a' ni vale' uva' at ve't etxumb'al ti' uva' la eb'an u b'a'ne' vatz u Tiixhe'. Pet ye' la eb'an u va'lexhe'.
45016020	As la iloch ex u Tiixhe' uva' ni aq'on sete ti' uva' b'a'n ve't etatin sevatzaj, as Aak la aq'on sete ti' uva' la oleb' ex ti' u Satanás. As a' vib'a'nil u Kub'aal Jesucristo la kaa seti'.
45016021	Ni taq' b'en u Timoteo itzii sete, uva' unmool vib' stuk' ti' ipaxsal viyol u Tiixhe'. As ni taq' b'en unq'a unmoole' uva' tiaal Israel itzii sete, u Lucio tuk' u Jasón as tuk' u Sosípater.
45016022	As ine' in Tercio, uva' aatz'ib' k'atz u Pablo, as ni vaq' b'en untzii sete unpajte tuk' vib'ii u Kub'aal Jesucristo.
45016023	As ni taq' b'en u Gayo itzii unpajte, uva' nu kuvat tikab'al, tan ni taq' ve't vikab'ale' k'amloj sqe tuk' te unq'a qitz'in qatzike'. As ni taq' b'en u Erasto itzii, uva' kolol tetz u puaje' tzitza' tu u tename'. As ni taq' b'en uma't u qitz'in qatzike' itzii sete unpajte uva' Cuarto ib'ii.
45016024	As a' vib'a'nil u Kub'aal Jesucristo la kaa ve't seti'aj sekajayil. An chite'.
45016025	As qoksataj ve't iq'ii u Tiixhe' setuk', tan Aake' ta' ni yak'insan u qaanxelale' eche' ni tal u b'a'nla yole' uva' nunpaxsa, tul ni val isuuchil u yole' ti' u Kub'aal Jesucristo. As a'e' u yole' uva' atik sk'u'l u Tiixhe' xe' q'iisaj. As ye' kat tootzi unq'a tename' isuuchil u yole' ta'n Aak na'ytzan.
45016026	Pet kat ik'uchlu ve't Aak isuuchil u yole' sqe cheel uva' itz'ib'a kan unq'a q'ajsan tetz viyol Aake' na'ytzan, tan Aake' uva' ye'l iya'teb'al kat alon kan sete. As a' isuuchil u yole' uva' kat ik'uchlu ve't Aak te unq'a tename' skajayil, aq'al uva' la ik'ujb'a' ve't ik'u'l ti' u Kub'aal Jesús. As la inima ve't Aak.
45016027	As qoksataj iq'ii u Tiixhe' ta'n u Jesucristo ti' chit ib'ene', tan ta'ne' u Tiixhe'. As ta'ne' at pal itxumb'al ti' unq'a vee' skajayil. An chite'.
46001001	Ine' in Pablo, as kat molol in ti' vok apóstolil ti' u Jesucristo, tan a'e' nisa' u Tiixhe' svi'. As at u qitz'in qatzike' u Sóstenes tzitza' sunk'atz.
46001002	As tuk untz'ib'a b'en u u'uje' sete, jank'al ex uve' nemol etib' ti' enachat Tiixh tu u tename' uva' Corinto, as ex uva' txaael ve't ex ta'n Aak, as ek'uchtaj ve'te' uva' txaael ve't ex ta'n Aak. As jit kuxh sete ni vaq'kat b'en u u'uje'. Pet antu unjoltu unq'a qitz'in qatzike' uve' ni niman u Jesucristo, k'uxh katil kuxh atkat unq'a uxhchile', tan Aake' u Kub'aale'. As Aake' viB'aal unq'a qitz'in qatzike' skajayil.
46001003	A' u Kub'aal Tiixhe' tuk' u Kub'aal Jesucristo la aq'on vib'a'nile' seti'aj ti' uva' b'a'n etatine' sevatzaj.
46001004	As ni vaq' ta'ntiixh te u Kub'aal Tiixhe' seti' sb'enameen, as ti' u nimla b'a'nile' uva' kat taq' Aak seti', ex uva' at ve't ok ex k'atz u Kub'aal Jesucristo.
46001005	As ib'a'nil kuxh Aak as nimal b'a'nil kat etillu ve'te', tan ti' uva' kat alax ve't viyol Aake' sexo'l. As at ve't etxumb'al sta'n,
46001006	tan kat yak'in ve't u yole' tu vetaanxelale' uva' kat kuchus sete ti' u Cristoe'.
46001007	As tul uva' ye'xnaj ul u Kub'aal Jesucristo vatz u tx'ava'e' unpajte, as ye'l uma'toj b'a'nil nisa'vit seti', tan aya'l chit ek'u'l netx'eb'one' ti' u tuleb'al Aake'.
46001008	As Aake' la lochon ex ti' uva' k'ujle'l ve't ek'u'l ti' Aak la ib'ane' techal la ul Aak unpajte, aq'al uva' ye'l epaav la chee vatz Aak tu u q'iie' uva' la ul Aak ti' ib'anax isuuchil unq'a tename' skajayil.
46001009	As k'ujleb'al k'u'l chite' u Tiixhe' uva' kat molon ve't ex ti' etok k'atz viK'aol Aake', u Kub'aal Jesucristo, tan la chit itzojpisa u Tiixhe' kam uva' kat tal Aak.
46001010	As nunb'eya sete, vitz'in vatzik, tuk' vib'ii u Kub'aal Jesucristoe', ti' uva' vatzuloj chit eyolone' sevatzaj. As ye' kuxh ijatx tib' evatz. Pet eela chit vetxumb'ale' sevatzaj la ib'ane' kam uva' la tal etaama.
46001011	Pet tuk val sete, vitz'in vatzik, uva' kat ul tal ka'l unq'a tatin u Cloé sve uva' jit eela eyolon sevatzaj.
46001012	As ni vab'i uva' at unjolol ex ni alon uva': «Echen o' k'atz u Pablo,» ch'ex netal svi'. As at unjoltu ex ni alon uva': «Echen o' k'atz u Apolo,» ch'ex netale'. As at unjoltu ex ni alon uva': «Echen o' k'atz u Cefas,» ch'ex netale'. As at ex ni alon uva': «Echen o' k'atz u Cristo,» ch'ex netale'.
46001013	¿As jatva'l q'i elnal vitenam u Cristo stuul uva' netale'? ¿Moj in uva' kat kam in vatz u kuruse' seti'? As tul kat ku' ve't ex xe' a', ¿as ma tuk' vunb'iie' kat ku'kat ex?
46001014	As ni vaq' ta'ntiixh te u Tiixhe' uva' ye'l uma'toj ex kat vaq' ku' ex xe' a'. Pet ta'n kuxh u Crispo tuk' u Gayo kat vaq' ku' xe' u a'e'.
46001015	Esti'e' ye'l umaj ex la alon uva' kat vaq' ku' ex xe' u a'e' tuk' vunb'iie'.
46001016	As k'uxh ta'n kuxh kat vaq' ku' unq'a tatin u Estéfanas xe' u a'e', as ye' ni tul sunk'u'l asoj kat vaq' ku' uma'toj uxhchil xe' u a'e'.
46001017	Tan ye'l in chajel koj in ta'n u Cristoe' ti' vaq'at ku' unq'a uxhchile' xe' a'. Pet kat ichaj in Aak ti' valat u b'a'nla yole' xo'l unq'a tename'. As tul kat val isuuchil u yole' sexo'l, as jit unq'a yole' uva' kat val sete uva' ni tal unq'a uxhchile' uva' at itxumb'al, tan vatz unq'a uxhchile' as ye'l itxa'k vikameb'al u Cristo vatz u kuruse'.
46001018	As ye'l kuxh itxa'k u yole' ti' vikameb'al u Cristo vatz u kuruse' te unq'a uxhchile' uve' ech ib'en tu u k'axk'oe'. Pet ech koj o' uva' niq'alpu o' u Tiixhe', tan tuk' viyak'il u yole' niq'alpukat o' Aak.
46001019	Tan tz'ib'amal kan uma'l u yol uva' ech ni tal ile': Tuk unsotzsa ve't vitxumb'al unq'a uxhchile' uve' nije'sa tib' ta'n vitxumb'ale'. As la veesa iq'ii vitxumb'al unq'a uxhchile' uve' at itxumb'al ni tale', ti'k u yole'.
46001020	¿As kam kat itx'ol unq'a uxhchile' tuk' vitxumb'ale'? ¿As kam kat itx'ol unq'a uxhchile' uve' chusel tib' ti' unq'a tzaq'ite'? ¿As kam kat itx'ol unq'a uxhchile' uva' ootzin tetz unq'a yole' uva' ni tuch vatz u tx'ava'e' cheel? Tan kat teesa u Tiixhe' iq'ii unq'a vatz tx'ava'illa txumb'ale' skajayil uve' b'a'n te unq'a tename'.
46001021	Tan tuk' kuxh vitxumb'al u Tiixhe' as kat tal ve't Aak b'axa uva' ye' la itx'ol unq'a tename' tootzit ve't Aak tuk' vitxumb'ale'. As k'uxh jit kuxh latz' u b'a'nla yole' uve' ni talpu ti' u Jesús te unq'a tename', as b'a'n te Aak uva' la q'alpul ve't unq'a tename' vatz vipaave' ti' inimat u b'a'nla yole' uva' la paxsal xo'l unq'a tename'.
46001022	As a' ni tal unq'a tiaal Israel uva' la til chajnaj uma'l u k'uchb'al tetz tijle'm u Tiixhe'. Pet ech koj unq'a jit tiaal Israel, tan a' kuxh u vatz tx'ava'illa txumb'ale' nichuk chajnaj uva' nim talchu vatz chajnaj.
46001023	Pet u yole' uva' nu kupaxsa, as a'e' ni tale' uva' la ootzil ve't u Tiixhe' ta'n u Cristo uva' kat kam vatz u kuruse'. Ech koj unq'a tiaal Israel, tan la yan vitxumb'al chajnaje' ta'n u b'a'nla yole' uva' ni tale'. As jit kuxh yol u yole' te unq'a tename' uva' jit tiaal Israel.
46001024	Pet ech koj o', jank'al o' uva' molomal ve't o' ta'n u Tiixhe', k'uxh o' tiaal Israel as k'uxh jit o' tiaal Israel, tan a' vikameb'al u Cristo k'uchb'al tetz viyak'il u Tiixhe'. As k'uchb'al tetz vib'a'nil vitxumb'al Aake'.
46001025	As k'uxh ye'l itxa'k vitxumb'al u Tiixhe' vatz unq'a tename', as ye'xhkam la txakon sti' uva' ni tale', as ye'l umaj vatz tx'ava'illa txumb'al la lejon ti' vitxumb'al Aake'.
46001026	As etitz'ataj, vitz'in vatzik, kam uva' b'anik eta'n tul uva' kat imolo ex u Tiixhe', tan ka'lik kuxh ex uve' atik etxumb'al ti' u vatz tx'ava'illa txumb'ale'. As ka'lik kuxh ex uve' atik etijle'm xo'l unq'a emoole'. As ka'lik kuxh ex uve' nim eyolb'ele' xo'l vemoole'.
46001027	Pet kat itxaa ex Aak, k'uxh ye'lik etxumb'al vatz unq'a tename', aq'al uva' la el iq'ii unq'a uxhchile' uva' at itxumb'al uve' ni tale'. As kat itxaa ex Aak uva' ye'l etijle'm ati ti' teesal iq'ii unq'a uxhchile' uva' at tijle'm uva' ni tale'.
46001028	As a' unq'a uxhchile' uva' kat itxaa Aak uva' ni tixvale' tuk' unq'a uxhchile' uva' ye'l iq'ii ni toksale' ti' teesal iq'ii unq'a uxhchile' uva' nije'sa tib',
46001029	aq'al uva' ye'xheb'il la ije'sa ve't tib' vatz u Tiixhe'.
46001030	Tan tuk' vib'a'nil u Tiixhe' kat toksakat ve't ok o' Aak k'atz u Jesucristo. As a' u Jesucristo aq'ol tetz kutxumb'al ta'n u Tiixhe'. As Aak oksan qetz jikla aamail. As ye'l ve't kupaav at vatz u Kub'aal Tiixhe', tan chooel ve't u kupaave' ta'n u Jesucristo,
46001031	aq'al uva' ech la kub'ane' eche' uve' ni tal uma't u yol uva' tz'ib'amal kan uva' ech ni tal ile': Ab'il uva' la toksa je' iq'ii ti' vitxumb'ale' as a' la etoksakat ve't eq'ii ti' u Kub'aale', ti'k u yole'.
46002001	Vitz'in vatzik, tul kat b'ex in sexo'l ti' valat viyol u Tiixhe' sete b'axa, as ye'le uva' acha'v koj chit unyolone' tul kat yolon in. As jit tuk' untxumb'al kat yolonkat in sexo'l.
46002002	Pet kat voksa tunvi' uva' ta'n kuxh u yole' la val sete ti' u Jesucristo, as ti' uva' kat kam Aak vatz u kuruse'.
46002003	As ye'lik kuxh maas vitz'ab'al ati tul uva' atik in sexo'l. As va'lik chit unt'unt'uche' ta'n xo'vichil.
46002004	Esti'e' uva' jit tuk' vuntxumb'ale' kat valkat u yole' sete. Pet kat ik'uch u Tiixhla Espíritu viyak'ile' ti' valat u yole' sete,
46002005	aq'al uva' jit tuk' itxumb'al umaj naj la ek'ujb'a'kat ek'u'l ti' u Jesucristo. Pet la ek'ujb'a' ek'u'l ti' Aak ta'n u Tiixhe' uva' kat yak'insan etaama.
46002006	As tuk' txumb'al ni valkat u yole' xo'l unq'a uxhchile' uve' yak'innal ve't u k'ujleb'al ik'u'le' ti' u Tiixhe'. Pet jit unq'a vatz tx'ava'illa txumb'ale' nuntxakonsa eche' nib'an unq'a ijlenaale' tuk' vitxumb'ale', tan tuk kuxh sotzoj chajnaje' tuk' vitxumb'ale'.
46002007	Pet a' u txumb'ale' ni vale' uva' tetz u Tiixhe' uva' Aak kuxh ootzinik tetz b'axa. As a' u txumb'ale' uva' alik kan ta'n Aak ti' ib'anat Aak sqi' ti' qootzita' uva' nim talchu ve't u Aak, tul uva' ye'xnik chee u vatz tx'ava'e' skajayil.
46002008	As ye'l umaj ijlenaal uva' at vatz u tx'ava'e' uva' kat ootzin u vitxumb'al u Tiixhe'. Tan kat koj pal chajnaj stuul uva' nim talchu u Jesús, as ye'le'xh u Jesús kat iyatz' chajnaj vatz u kuruse'.
46002009	As k'uxh ye' ootzimal u txumb'ale' ta'n unq'a ijlenaale', pet ech koj o', tan ootzimal sqa'n, eche' ni tal uma't u yol uva' tz'ib'amal kan uva' ech ni tal ile': Ye'l umaj uxhchil kat ilon, as ye'xheb'il kat ab'in, as mita'n kat itz'al u nimla b'a'nile' uva' alel kan ta'n u Tiixhe' ti' unq'a uxhchile' uva' la xo'nin Aak, ti'k u yole'.
46002010	As a'e' uve' kat ik'uch ve't u Tiixhe' sqe ta'n u Tiixhla Espíritu, tan a' u Tiixhla Espíritu ootzin tetz unq'a txumb'ale' skajayil tuk' unq'a txumb'ale' uva' ta'n u Tiixhe' ootzin tetz.
46002011	Tan ye'xheb'il ootzin tetz vitxumb'al u naje'. Pet a' kuxh u naje' ootzin tetz vitxumb'ale' tuk' u taanxelale'. As echat u Tiixhe', tan ye'xheb'il ootzin tetz vitxumb'al Aake'. Pet ta'n u Tiixhla Espíritu ootzin tetz.
46002012	As eche' a' koj tzaanajkat u kutxumb'ale' k'atz unq'a vatz tx'ava'illa txumb'ale', tan kat taq' u Tiixhe' u Tiixhla Espíritu sqe, aq'al uva' la pal o' tu unq'a b'a'nile' uva' oyamal sqe ta'n Aak.
46002013	As tuk' unq'a yole' ni valkat isuuchil unq'a b'a'nile' sete uva' kat ichus u Tiixhla Espíritu sve. As eche' a' koj unq'a yole' ni vale' uva' kat unchus tuk' untxumb'al. Pet a' u Tiixhla Espíritu ni lochon in ti' valat isuuchil u yole' uva' tetz u Tiixhe'.
46002014	As ech koj unq'a uxhchile' uve' ye'l u Tiixhla Espíritu tu u taanxelale', tan jit kuxh latz' viyol u Tiixhe' sti'. As ye'l kuxh itxa'k ste. Esti'e' uva' ye' nipal unq'a uxhchile' tu visuuchil u yole', tan a' kuxh unq'a uxhchile' la ootzin isuuchil u yole', ab'il uva' at ve't ok u Tiixhla Espíritue' tu u taanxelale',
46002015	tan ab'il uve' at u Tiixhla Espíritu tu u taanxelale' as at itxumb'al ti' tootzit isuuchil unq'a vee' tetz u Tiixhe'. Pet ab'il uva' ye'l u Tiixhla Espíritu ato'k tu u taanxelale', tan ye' la pal stuul ti' talat isuuchil kam b'an ta'n u uxhchile' uva' at ve't ok u Tiixhla Espíritue' tu u taanxelale',
46002016	eche' uva' ni tal uma't u yol uva' tz'ib'amal kan uva' ech ni tal ile': Ye'xheb'il la chusun u Tiixhe', tan ye'xheb'il ootzin tetz vitxumb'al Aake', ti'k u yole'.  Esti'e' ni val sete uva' ye'xheb'il la pal stuul ti' talat isuuchil kam b'an ta'n u qaanxelale', tan at vitxumb'al u Kub'aal Jesucristo tu u qaanxelale'.
46003001	Tuk val sete, vitz'in vatzik, tan ech koj unyolone' sete eche' unyolon te umaj uxhchil uva' at ve't itxumb'al ti' u Tiixhe'. Pet ech unyolone' sete eche' unyolon te umaj uxhchil uve' vatz tx'ava'illa txumb'al kuxh vitxumb'ale', tan ne'la txumb'altel kuxh vetxumb'ale' ti' viyol u Cristo.
46003002	As tul kat chusun in sexo'l, as ech unchusat exe' eche' umaj ne' uva' ni taq'ax ich'u', tan ti' uva' ye'xhkam echb'unoj, tan ye' nik epal tu u yole'. As mita'n ye'l ex paloj ex stuul cheel.
46003003	As echattel kuxh vetxumb'ale' cheel eche' unq'a uxhchile' uva' a' kuxh unq'a vatz tx'ava'illa txumb'ale' eq'omal sta'n. As yaaib' kuxh neb'an sevatzaj, tan ye' nik'ul tib' veyole' sevatzaj, tan echattel kuxh vetxumb'ale' eche' unq'a uxhchile' uva' a' kuxh unq'a vatz tx'ava'illa txumb'ale' eq'omal sta'n. As echat neb'ane' eche' uve' nib'an unq'a uxhchile' uva' ye' ootzin tetz u Tiixhe'.
46003004	As at ex ni alon uva': «Echen in k'atz u Pablo,» ch'ex netale'. As at ka't ex ni alon uva': «Echen in k'atz u Apolo,» ch'ex netale'. As a' texhlal tetz uva' vatz tx'ava'illa txumb'al kuxh vetxumb'ale'.
46003005	¿Kam tijle'm u Apolo q'i? ¿As kam vijle'me' q'i? Tan o' kuxh ik'am u Tiixhe'. As kat kuxh ul kub'ane' kam uva' kat tal Aak sqe. As exe' ta' kat ek'ujb'a' ve't ek'u'l ti' Aak ta'n u kuyole',
46003006	tan ine' kat xe'tisan echuspe' ti' u b'a'nla yole' eche' la ib'an umaj naj uva' kat avi. As a' u Apolo kat ilon isuuchil eche' umaj naj uva' ni a'an unq'a chikoe'. Pet a' u Kub'aal Tiixhe' kat yak'insan u yole' tu vetaanxelale'.
46003007	Esti'e' ni val sete uva' ye' la uch etoksat unq'ii, k'uxh in xe'tisan u chusb'ale' sexo'l. As mita'n la uch etoksat iq'ii u Apolo uva' ilon isuuchil u chusb'ale'. Pet ta'n u Tiixhe' la etoksa iq'ii uva' niyak'insan u yole' tu vetaanxelale',
46003008	tan uma'l kuxh kutxumb'al ti' elochpe', k'uxh jit eela u kutx'aja'me' uve' la aq'pu sqe ti' uve' kat kub'ana skujununilaj.
46003009	As o' kuxh lochonaale' k'atz u Tiixhe'. As ech exe' vatz u Tiixhe' eche' uma'l u tx'ava' uva' avamal chiko stuul. As ech exe' vatz Aak eche' uma'l u nimla kab'al uva' nilakpe',
46003010	tan tuk' u nimla ib'a'nil u Tiixhe' uva' kat ib'an Aak sve as ech ine' eche' umaj aq'ol tetz itxumb'al unq'a lakol kab'ale'. As ech kat unb'an sexo'l ti' ixe'tisal u chusb'ale' eche' nib'an u aq'ol tetz itxumb'al unq'a lakol kab'ale' tul nik'ujb'a' ve't naj u tz'aje'. As ech kat ib'an u Apolo ti' ichusun sexo'l eche' umaj naj uva' kat lakon ve't je' kab'al tiib'a u tz'aje'. Pet techal la til ve't unq'a aq'onvile' isuuchil u taq'one',
46003011	tan ye' la uch ik'ujb'a'l uma'toj tz'aj ta'n uma't aq'onvil ti' uve' k'ujlu ve't kan, tan a' u Jesucristo u tz'aje' uva' k'ujlu kan.
46003012	As tul la lakax ve't je' u kab'ale' vi' u tz'aje' uva' k'ujlu ve't kan, as at uxhchil uva' ech u taq'one' la ib'ane' eche' b'a'nla q'an ch'ich'. As ati uva' eche' saj ch'ich', moj eche' b'a'nla chaj k'ub'. As at uxhchil la aq'onvu ti' ilakat je' u kab'ale' tuk' u taq'one' eche' aq'en, moj eche' patz'am, pet moj eche' ch'im.
46003013	As la ootzil ve't u taq'on unq'a aq'onvile' sijununila, tan la ilej uma'l u q'ii tul la b'anax ve't isuuchil junun unq'a uxhchile' tuk' u taq'one'. As la ul uma'l u xamal ti' u kab'ale'. As la ik'uch ve'te' uva' ab'iste u aq'one' uva' b'a'n as ab'iste uva' ye'l itxa'k.
46003014	Asoj ye' la tz'e'i ta'n u xamale' uva' kat ib'an u uxhchile', as a' uxhchile' uva' at itx'aja'm ti' u taq'one' la ib'ane'.
46003015	Pet asoj la itz'e'sa u xamale' u taq'one' uva' kat ib'ana, as a' uxhchile' uva' ye'l itx'aja'm ati. As k'uxh u uxhchile' la q'alpi vatz vipaave', as ech la ib'ane' eche' u uxhchile' uva' b'iit kuxh ye' kat tz'e'i ta'n u xamale' tul kat tz'e' u kab'ale'.
46003016	¿Ma ye' ootza uva' a' jejle'lkat u Tiixhe' tu u aanxelale'? Tan echen ve't u Tiixhla Espíritue' sek'atz sejununila.
46003017	Asoj ab'il la yansan umaj uxhchil uva' at u Tiixhe' sk'atz, as la ipaleb'e k'axk'o ta'n u Tiixhe'. Tan ex ve't Tiixhla aama.
46003018	As la val sete, ye' la eje'sa etib', tan ab'il uva' at itxumb'al ni tale' ti' unq'a vatz tx'ava'illa txumb'ale', as a'e' la talje' tib' uva' ye'l itxumb'al ati, aq'al uva' nimal txumb'al la taq' u Tiixhe' ste,
46003019	tan ye'l kuxh itxa'ke' unq'a vatz tx'ava'illa txumb'ale' vatz u Tiixhe', eche' uva' ni tal uma't u yol uva' tz'ib'amal kan uva' ech ni tal ile': Tul uva' ni titz'a unq'a uxhchile' imaxtib'et u Tiixhe' tuk' vitxumb'ale', as la el iq'ii unq'a uxhchile' uve' nim chit tuk' vitxumb'ale' ni tal je' ste. As ech la ib'an chajnaje' eche' nib'an umaj txoo uva' niku' tu k'a'j, ti'k u yole'.
46003020	As ech ni tal uma't u yol ile'; As ootzimal ta'n u Tiixhe' uva' ye'l itxa'k vitxumb'al unq'a uxhchile' uva' at itxumb'al ni tal je' ste, ti'k u yole'.
46003021	Esti'e' ni val sete uva' ye' la etoksa je' eq'ii ti' uva' echen ex k'atz umaj uxhchil uva' netale'. As jank'al unq'a ib'a'nil u Tiixhe' uva' cheesamal sta'n, as etetze' skajayil.
46003022	As k'uxh in Pablo, as moj u Apolo, as moj u Cefas uva' Lu', as k'uxh u vatz tx'ava'e', as moj u vatz almika'e', as k'uxh isle'l ex k'atz Aak cheel, as k'uxh la kam ex; as etetze' unq'a ib'a'nil Aake' skajayil,
46003023	tan ex tetz u Cristo. As a' u Tiixhe' aq'ol tzan tetz u Cristo.
46004001	As la pal ex stuul uva' o' kuxh k'ame' k'atz u Cristo. As a' qijle'me' ti' qalat isuuchil unq'a b'a'nla yole' uva' alik kan ta'n Aak ti' ib'anat Aak u nimla b'a'nile' sqi' uve' Aak kuxh ootzin tetz b'axa.
46004002	As la alax te unq'a k'ame' uva' jik chit itxumb'al ti' u taq'one' la ib'ane'.
46004003	As eche' ta' in, tan ye'xhkam ni voksa stuul tul neb'an unsuuchil. As moj la molol in vatz unq'a b'anol isuuchil unq'a tename'. As mita'n la unb'an je' unsuuchil.
46004004	As k'uxh ye'xhkam ni tal vaama ti' uva' kam kat unb'ana, as jit in la alon moj jik chit vuntxumb'ale' nunb'ane' ti' u vaq'one' moj ye'le. Pet a' u Kub'aal Tiixhe' la b'anon unsuuchil.
46004005	Esti'e' ni val sete uva' ye' la eb'an isuuchil umaj uxhchil tul uva' ye'xnaj ul u Kub'aale'. Pet lanal ul u Kub'aale', tan Aake' tuk aq'on ve't el tzan unq'a txumb'ale' skajayil vatz u saje' uve' ye'xheb'il ootzin tetz. As Aake' la k'uchun ve't el tzan kam uva' itz'amal ta'n unq'a uxhchile' skajayil. As la toksa ve't u Tiixhe' kuq'ii skujununilaj jank'al o' uva' qetz chittu' uva' la ok kuq'ii.
46004006	Vitz'in vatzik, ni val unq'a yole' sete svi' tuk' ti' u qitz'in qatzike' u Apolo. As la etile' kam uva' nu kub'ane'. As la b'en sete uva' ye' la uch epaasat etib' vatz unq'a vee' tz'ib'amal kan. As ye' la ib'ane' uva' la etoksa iq'ii umaj uxhchil ti' eyansat uma't uxhchil.
46004007	¿As kam ve't etijle'm ti' uva' nim ve't etalche' ti' vemoole'? ¿As kam unb'ooj etetz ati uva' jit u Tiixhe' kat aq'on? ¿As kam q'i uva' netoksa ve't je' eq'ii ti' uva' kat aq'ax sete? As eche' uva' ex koj kat chukun sejunal. Pet eela kuxh stuk' uva' ye'xhkam unb'ooj kat aq'ax sete.
46004008	As ye'l uma'toj txumb'al nisa'vit seti', tan at ve't etxumb'al netale', as ex ve't ijlenaal nenache'. Pet ech koj o' sevatz, tan ye'l qijle'm ati. ¡As ech koj chite' uva' ex koj chit ijlenaal, as at qijle'm sek'atz la ib'ane'!
46004009	Tan ni vitz'a uva' kat ik'uch ve't o' u Tiixhe' vatz unq'a tename' uva' echen ve't o' timoxtel, tan o' unq'a apóstol, as ech ni qulb'ele' eche' unq'a preexhue' uve' ni talax ikame'. As o' chit nika'ya ve't o' unq'a tename' tuk' unq'a ángele'.
46004010	As sevatz tan ye'l kutxumb'al ati ti' ipaxsal viyol u Cristo. Ech koj ex tan at etxumb'al netale' ti' etok k'atz u Cristo. As ye'l kuxh iyak'il u kuyole' sevatz. Pet ech koj ex, tan at iyak'il veyole' uve' netale'. As neteesa kuq'ii. As netoksa je' eq'ii.
46004011	As antel kuxh kupaleb'et va'y tuk' tzajitzi'l cheel. Ye'l qoksa'm ati. As nu kuxh kuq'ospe'. As ye'l kukab'al ati.
46004012	As nu kukoole' ti' u qaq'one' tuk' u kuq'ab'e'. As b'a'n kuyolone' te unq'a uxhchile' uve' ni yoq'on sqi'. As kuyel kuxh sqa'n tul nu kutilule'.
46004013	As k'uxh kam kuxh ni talpu sqi' ti' icheesal kupaav as tuk' b'a'nla yol nu kuk'ulb'ekat. As ech o'e' vatz unq'a tename' eche' ch'is as moj eche' cha'xkarat.
46004014	Ye'le uva' nu kuxh koj untz'ib'a b'en u yole' sete ti' unch'ixvisat ex. Pet b'eyamal nunb'an sete ti' vaq'at etxumb'al, tan ech exe' eche' me'al unk'aol, tan xo'n chit ex sve.
46004015	As k'uxh at lavoj mil chusul etetz ti' viyol u Cristoe', as ye'le ta' uva' kalab' kuxh koj eb'aal ati k'atz u Jesucristoe', tan in kuxhe' in eb'aal vatz u Cristoe' ti' unchusat ex ti' u b'a'nla yole' b'axa.
46004016	Esti'e' nunb'eya ve't sete uva' ech la eb'ane' eche' uve' nunb'ane'.
46004017	Esti'e' kat unchaj b'en u Timoteo sexo'l, tan ech naje' eche' unk'aol uva' xo'n chit sve, tan k'ujle'l chit ik'u'l ti' u Kub'aal Jesúse'. As k'ujle'l unk'u'l ti' naj. As la tulsa naj sek'u'l uva' ab'iste u txumb'ale' uve' eq'omal sva'n k'atz u Kub'aal Jesucristoe'. As a' u txumb'ale' uve' nunchus ve't xo'l unq'a qitz'in qatzike' tu unq'a tename' skajayil.
46004018	Pet at ka'l ex uva' netoksa je' eq'ii, tan netitz'a uva' ye'l in la oon ve't in ti' b'en unb'eyat sete, uve' netale'.
46004019	Asoj la ib'an u Kub'aal Tiixhe' b'a'nil sve, as la b'en vil ex oora. As techal la vootzi ma a' viyak'il u Tiixhe' netxakonsa. Pet moj etetz kuxh u yole' uve' netale'.
46004020	As jit k'uxh u yole' tatin u Tiixhe', pet a' u tijle'm Aake' ni k'uchun viyak'ile'.
46004021	¿As kam voone' la oon in sexo'l uva' netale'? ¿Ma ech voone' sexo'l eche' umaj uxhchil uva' eq'omal umaj tz'u'm sta'n ti' ijikb'a'l vetxumb'ale'? ¿Pet moj a' netale' uva' b'a'nla aama in tul uva' la b'en vil ex ti' unxo'nit ex?
46005001	Tan ni vab'i uma'l u yol seti' uva' atiltel u va'lexhla txumb'ale' sexo'l. As mita'n kuxh unq'a tename' uve' ye' ootzin tetz viyol u Tiixhe' ni b'anon u va'lexhla txumb'ale' eche' uve' nib'anax sexo'l, tan at uma'l uxhchil uva' ixqelimal u tixqel vib'aale' sta'n.
46005002	¡As aya'l kuxh b'a'n sete, tan ye'xhkam netal ti' u naje'! As ye'le uva' kat koj txumun ex ti' uve' nib'an naj. As kat koj eteesa el naj sexo'l.
46005003	As eche' in, tan k'uxh ye'l in at in sexo'l, poro at u vaanxelale' sek'atz. As ile' ni val sete uva' kat unb'anlu ve't isuuchil u naje' uve' ni b'anon u va'lexhe'. As eela kuxh stuk' uva' at in sek'atz.
46005004	As la val sete, la emol etib' tuk' vib'ii u Kub'aal Jesús. As la atin u vaanxelale' sek'atz la ib'ane'. As a' u Kub'aal Jesús la lochon ex
46005005	ti' etaq'at ve't ok u naje' tiq'ab' u Satanás, aq'al uva' la k'axb'isal vichi'ol naje'. As tul la ilej ve't u q'iie' ti' u tuleb'al u Kub'aal Jesús, as ye' la tz'ejxu ve't u taanxelal naje'.
46005006	Tan ye' b'a'ne' uva' la eje'sa ve't etib' tul uva' at unq'a va'lexhla txumb'ale' sexo'l. ¿As ma ye' nib'en b'a sete uva' tuk' kuxh unb'iil u tx'amla iq'otil u paane' as la tx'amte' viq'otile' skajayil?
46005007	As la val sete, la eteesa el u va'lexhe' sexo'l eche' teesat el unq'a tiaal Israel u tx'amla q'otae' tu unq'a ikab'ale' tu u nimla q'iie'. As ech ve't exe' eche' u b'a'nla q'ota la eb'ane', tan ye'l ve't epaav at vatz u Tiixhe'. Tan kat yatz'pu u Cristo sqi' ti' teesat el u kupaave' eche' nik tulb'el u kaneero'e' tu u nimla q'iie' uva' pascua.
46005008	Esti'e' uva' la kub'an u b'a'ne' eche' inimal u nimla q'iie'. As ye' la kub'an u va'lexhe'. Pet jik koj chit la kub'an u b'a'ne'. As aya'l chit kuk'u'l ti' kub'anata', tan ech o'e' eche' u q'otae' uva' ye'l tx'am at sxo'l.
46005009	As k'uxh ma't untz'ib'at b'en sete uva' ye' la emolo etib' tuk' unq'a uxhchile' uve' eq'omal u va'lexhla txumb'ale' sta'n,
46005010	as ye'le ta' uva' a' koj kat val b'en sete uva' ye' la uch eyolon tuk' unq'a uxhchile' uve' va'lexh kuxh itxumb'al. Eche' unq'a uxhchile' uva' a' kuxh u puaje' ato'k taama sti', as ni teesa puaj ti' vimoole' tuk' u chuli yole', moj unq'a nachol tze' tiixhe'. As ech koj isuuchil u yole' uva' kat val b'en sete. As techal la eteesa etib' xo'l unq'a tename' skajayil.
46005011	Pet tu u u'uje' tuk untz'ib'akat b'en isuuchil u yole' sete ti' uva' ye' la emolo etib' tuk' unq'a uxhchile' uva' nimamal u Tiixhe' sta'n uva' ni tale'. As tul nitel ib'an u va'lexhe', eche' unq'a uxhchile' uva' a' kuxh u puaje' ato'k taama sti', tuk' unq'a nachol tze' tiixhe', tuk' unq'a uxhchile' uva' nipaatzine', tuk' unq'a q'ab'a'mile', as tuk' unq'a eesan puaje' ti' vimoole' tuk' chuli yol. As jank'al unq'a uxhchile' uva' ech vitxumb'ale' as ye' la uch etx'a'n stuk'.
46005012	As ye' vokeb'al ti' unb'anat isuuchil unq'a uxhchile' uva' jit kumool qib' stuk' ti' inimal u Tiixhe'. ¿As ma ye' nib'en sete uva' exe' la b'anon isuuchil unq'a uxhchile' uve' at sukuxo'l?
46005013	Tan Tiixhe' la b'anon isuuchil unq'a uxhchile' uve' jit kumool qib' stuk' ti' inimal Aak. Esti'e' ni val sete uva': Eteesataj u uxhchile' sexo'l uve' ni b'anon u va'lexhe'.
46006001	Asoj at umaj ex uva' neyaa etib' tuk' uma't etitz'in etatzik uva' niman tetz u Jesús, as ye' la uchi uva' la b'en exocho'k etib' vatz unq'a uxhchile' uva' ye' ni niman Aak. Pet a' la b'en etalkat ok etib' te unq'a qitz'in qatzike' uva' ni ilon esuuchil.
46006002	As ootzimal seta'n uva' o' la b'anon isuuchil unq'a tename' skajayil, jank'al o' uva' at ve't ok o' niman tetz u Jesús. As ex la b'anon isuuchil unq'a tename' uve' at vatz u tx'ava'e'. Esti'e' uva' at ve't etxumb'al ti' eb'anat isuuchil unq'a yaaib'e' uve' ni tuch sexo'l.
46006003	¿As ma ye' ootzimal seta'n uva' o' la b'anon isuuchil unq'a ángel? ¿As a' kol chit ye' la kutx'ol kub'anat isuuchil unq'a yole' q'a ti' u qatine' tzitza' vatz u tx'ava'e'?
46006004	Asoj at umaj yaaib' sexo'l, ¿as kam sti' q'i uva' nek'ujb'a' umaj uxhchil ti' ib'anat esuuchil uva' ye'l tijle'm at sexo'l?
46006005	As ni val u yole' sete ti' unch'ixvisat ex, tan ¿ye'l kol umaj uxhchil q'a sexo'l uva' at itxumb'al ti' ib'anat esuuchil?
46006006	¡Pet jit'e'ch neb'ane'! Tan neyaa etib' sevatzaj. As pal chit ivi' neb'ane', tan netex exoch etib' vatz unq'a uxhchile' uve' ye' ni niman u Jesús.
46006007	As la val sete, tan tul uva' at u yaaib'e' sexo'l, as k'uchb'al tetze' uva' elnal ve't eq'ii ta'n u va'lexhe'. As aal b'a'ne' kat koj kuxh ekuy u va'lexhe' uve' ni b'anax sete.
46006008	¡Pet ech koj uve' neb'ane', tan an kuxh ex ni b'anon u va'lexhe' sevatzaj, tan antu ve't ex netelq'a ve't tib' etetz! ¡As tul etitz'in etatzik etib' sevatzaj!
46006009	¿As ma ye' etootza uva' jank'al unq'a uxhchile' uve' va'lexh kuxh nib'ane', as ye'l tokeb'al xo'l u tename' uva' at jaq' u tijle'm u Tiixhe'? As ye' la etaq' etib' sub'loj, tan ootzimal sqa'n uva' jank'al unq'a uxhchile' uva' niyansa tib' tuk' uma't uxhchil, tuk' unq'a uxhchile' uva' nichuk tixoj, tuk' unq'a naje' uve' niyansa tib' tuk' uma't naj, tuk' unq'a nachol tze' tiixhe',
46006010	as tuk' unq'a elq'ome', as ye'l tokeb'al xo'l u tename' uva' at jaq' u tijle'm u Tiixhe'. As mita'n unq'a uxhchile' uve' ato'k chit taama ti' u puaje', tuk' unq'a q'ab'a'mile', tuk' unq'a uxhchile' uve' ni paatzin te vimoole', as tuk' unq'a uxhchile' uve' ni eesan puaj ti' vimoole' tuk' chuli yol.
46006011	Tan at ka'l ex uva' echik vetxumb'ale' tul ye'xnik enima viyol u Tiixhe'. Pet ech koj cheel, tan josq'imal ve't vetaanxelale'. As ye'l ve't epaav at vatz u Kub'aal Tiixhe'. As jikla aama ve't ex vatz Aak tuk' vib'ii u Kub'aal Jesucristo as ta'n u Tiixhla Espíritu uva' aq'el sqe ta'n u Tiixhe'.
46006012	As ni talpu uma'l u yol sukuxo'l uva' ech ni tal ile': «Kam uva' ni tal qaama uva' la kub'ane' as la uch kub'anata',» ti'k u yole'. As an chite' uve' ni tale'. As ati uva' jit b'a'n la b'en ib'an sqe. As k'uxh ni talpe' uva': «Kam kuxh ni tal qaama uva' la kub'ane' as la uch kub'anata',» ti'k u yole', as ye'l in la vaq' vib' ti' unb'anat u va'lexhe'.
46006013	As at uxhchil ni alon uva': «Tetz u quule' u echb'ub'ale'; as tetz u echb'ub'ale' u quule',» uve' ni tal unq'a uxhchile'. As an chite'. As la ilej uma'l u q'ii uva' mita'n unq'a echb'ub'ale' as mita'n u quule' la txakon ve't sqi' ta'n u Kub'aal Tiixhe'. As jit ti' u yansaib'e' tuk' uma'toj uxhchil kat icheesakat u Kub'aal Tiixhe' u kuchi'ole'. Pet a'e' la oksan iq'ii Aak. As Aake' la b'anon u nimla b'a'nile' te u kuchi'ole',
46006014	tan eche' uva' kat ib'an Aak te vichi'ol u Kub'aal Jesús tul kat tulsa Aak taama tuk' viyak'il vib'a'nile', as echat tuk ib'an Aake' sqe tul la tulsa Aak qaama unpajte.
46006015	¿As ma ye' etootza b'a uva' tetz u Cristo u kuchi'ole'? Esti'e' ye'xhkam kuxh umaj va'lexh la eb'an tuk' vechi'ole', tan jit'e'ch kat ib'an u Cristo tuk' vichi'iole'. As ye' la uchi uva' la ok ex k'atz umaj ixoj uva' yana's.
46006016	¿As ma ye'xhkam ootzimal seta'n uva' ab'il uva' la ik'ul tib' tuk' umaj ixoj uva' yana's, as uma'l kuxh ve't vichi'ol u naje' tuk' u ixoje' la ib'ane'? Tan ech ni tal uma'l u yol uva' tz'ib'amal kan uva' ech ni tal ile': Uma'l kuxh ve't u naje' tuk' u ixoje' la ib'ane' tuk' vichi'ole', ti'k u yole'.
46006017	Pet ab'il uva' ato'k k'atz u Kub'aal Jesús as unvatzul ve't u taanxelale' tuk' Aak.
46006018	Esti'e' ni val sete, eteesataj etib' vatz u yansaib'e' tuk' uma'toj uxhchil, tan ye'l uma'toj paav ati uve' ni yansan ve't u kuchi'ole'. As ab'il uva' niyansa tib' tuk' uma'toj uxhchil, as a' vichi'ole' niyansa.
46006019	¿As ma ye' ootzimal seta'n uva' ikab'al u Tiixhla Espíritu vechi'ole'? Tan a' u Tiixhe' kat aq'on u Tiixhla Espíritu sete uva' jejle'l tu vetaanxelale'. Esti'e' jit ex ib'aal vechi'ole',
46006020	tan loq'el ve't ex ta'n u Jesús tul kat el vikajal Aake' seti'. Esti'e' ni val sete, etoksataj iq'ii Aak tuk' vechi'ole'.
46007001	As cheel tuk vaq' b'en ich'exel unq'a yole' uve' kat ech'oti tzan sve, tul kat etaq' tzan u u'uje' sve. As: «Aal b'a'ne' uva' ye' la titz'a umaj naj ichukat tixqel,» ch'ex netale'.
46007002	As ti' uva' ye' saach unq'a naje' ni yansa ve't tib' tuk' unq'a ixoje', esti'e' ni val sete uva' junun unq'a naje' la ichuk tixqel. As junun unq'a ixoje' la ichuk itzumel.
46007003	As la chit inima tib' u naje' tuk' u tixqele', tul la iq'iila tib' skaab'il. As echat chit la ib'an u ixoje' te vitzumele',
46007004	tan jit u ixoje' etzin tetz vichi'ole' sijunal. Pet a' vitzumel ixoje' etzin tetz vichi'ol ixoje'. As echat chit u naje' tan jit naje' etzin tetz vichi'ole' sijunal, pet a' u tixqel naje' etzin tetz vichi'ol naje'.
46007005	As ye' kuxh la epi'u etib' sevatzaj. Pet asoj la ik'ul tib' eyol ti' etoksat etaama ti' enachat Tiixh ka'vo'j q'ii, as tul la tzojpu enachat Tiixh, as la ek'ul ve't tib' eyol unpajte, aq'al uva' ye' la etaq' tokeb'al u Satanáse' ti' eku' tu u paave' tuk' uma'toj uxhchil.
46007006	As a' ni valkate' uva' la pal ex stuul, pet jit tx'iel ex nunb'ane' ti' uva' ni val sete.
46007007	As a' ni vale' uva' ech koj chit nib'an unq'a naje' kajayil eche' uve' nunb'ane', tan ye'l vixqel ati. As at o' uva' la kuchuk qixqel. As at o' uva' ye'le. Pet a' u Tiixhe' aq'ol tetz sqe.
46007008	Esti'e' ni val sete, ex txakay naj as ex txakay ixoj, aal b'a'ne' uva' ech la eb'ane' eche' uve' nunb'ane' ti' uva' ye' la echuk ek'ulel unpajte.
46007009	Asoj ye' aq'el sete ta'n u Tiixhe' ti' ikuype' uva' ye'l ek'ulel as echuktaj ek'ulel, tan aal b'a'ne' uva' at ek'ulel. As ye'l ex la eyansa etib' tuk' u tacha'v vechi'ole'.
46007010	Pet jank'al ex uva' at ek'ulel, as tuk val u yola' sete. As jit vetze' u yole', pet tetz u Kub'aal Jesúse' u yole' uva' ye' la taq' kan u ixoje' vitzumele'.
46007011	Pet asoj at umaj ixoj uva' kat ijatx tib' tuk' vitzumele', as ye' la uch ichukat ixoj uma't naj, pet la kuxh atin ve't ixoj. As moj la isotzsa tib' ipaav cha'ma svatzaj, as a'n la q'aav ve't ixoj ti' vitzumele' unpajte. As echat chit u naje', tan ye' la uch taq'at kan naj u tixqele'.
46007012	As tuk val ka't unq'a yole' sete. As ine' ni alon, tan ye'xhkam alel kan ta'n u Kub'aale' sti'. Asoj at umaj qitz'in qatzik uva' at tixqel uva' ye' nik'ujb'a' ik'u'l ti' u Kub'aal Jesús as ye' la taq' kan naj ixoj, asoj b'a'n kuxh te ixoj uva' eq'on tib' ixoj tuk' naj.
46007013	As echat la ib'an umaj ixoj uva' at itzumel uva' ye' nik'ujb'a' ik'u'l ti' u Kub'aal Jesús as ye' la taq' kan ixoj vitzumele', asoj b'a'n kuxh te naj uva' eq'on tib' naj tuk' ixoj.
46007014	Tan u naje' uve' ye' nik'ujb'a' ik'u'l ti' u Jesús as antu naj ni teesal k'atz u va'lexhe' ta'n u tixqele'. As u ixoje' uve' ye' nik'ujb'a' ik'u'l ti' u Jesús, as antu u ixoje' ni teesal k'atz u va'lexhe' ta'n vitzumele'. As ech chit tuk ib'ane' uve' ni val sete, asoj jit'e'ch la ib'ane', as va'lexh itxumb'ale' unq'a etalaj intxa'e' la ib'ane'. Pet antu ve't chiintxa' kat el vatz u va'lexhe' ta'n u k'ujleb'al ik'u'l u txutx ib'aale'.
46007015	Asoj at umaj ixqela moj umaj tzumela uva' ye' nik'ujb'a' ik'u'l ti' u Jesús, asoj la tal ijatxat tib' tuk' vik'ulele', as la uch ijatxat tib'e', tan ye'le uva' techal koj chit la ikuy ve't u qitz'in qatzike' teq'ot tib' tuk' vik'ulele', tan kat imolo o' Aak ti' uva' acha'v chit qatine' sukuvatzaj la ib'ane'.
46007016	As ex ixqela uva' k'ujle'l ek'u'l ti' u Jesús, ¿ma ye' ootzimal seta'n uva' ye' kuxh na'l uva' la q'alpu vetzumele' seta'n? As echat ex tzumela, ¿ma ye' ootzimal seta'n uva' ye' kuxh na'l uva' la q'alpu vetixqele' seta'n?
46007017	As la val sete eche' uva' ni val tulaj unq'a tostiixhe' tu unq'a tename' skajayil. K'uxh kam kuxh b'anel ta'n etatine', as a' la eb'ane' sejununilaj eche' uva' kat ik'ujb'a' kan u Kub'aal Tiixhe' seti' tuk' vib'a'nile'. As kam etatine' tul uva' kat imolo ex Aak as echat kuxh etatine' la eb'ane'.
46007018	As jank'al ex uve' ma'tik tel unb'iil vechi'ole' tul uva' kat imolo ex Aak, as ech kuxh la kaakat exe' eche' u vee'. As jank'al ex uve' ye'l unb'iil vechi'ole' elnalike tul uva' kat imolo ex Aak, as etaq'ak ve't vechi'ole' uva' la eesal unb'ooj.
46007019	As k'uxh kat el unb'iil vechi'ole' as k'uxh ye' kat eli, as ye'l tetze' ti' uve' kat eb'ana. Pet a' etetze' uva' la enima u b'a'nla yole' uva' alel kan ta'n u Tiixhe'.
46007020	Esti'e' ni val sete, kam kuxh b'anik eta'n sejununilaj, tul uva' kat imolo ex u Tiixhe', as la kuxh kaa ve't ex eche' u vee'.
46007021	Asoj atik ok ex sk'amil xe' umaj uxhchil tul uva' kat imolo ex Aak, as exaansak kuxh etaama sti'. Pet asoj la uchi uva' la eteesa el tzan etib', as echuktaj txumb'al ti' etele'.
46007022	As ab'iste ex uva' atik ok ex sk'amil tul uva' kat imolo ex u Kub'aal Tiixhe', as a' exe' uva' q'alpumal ve't ex ti' uva' la enima u Kub'aale'. As ab'iste ex uva' ye'l ex atik ok ex sk'amil xe' umaj uxhchil tul uva' kat imolo ex Aak, as a' exe' uva' ato'k ve't ex sk'amil k'atz u Cristo.
46007023	As loq'el ve't o' setuk' ta'n u Kub'aal Jesús tul kat el vikajal Aake' sqi'. Esti'e' ni val sete uva' ye' la etoksa etaama ti' enimat unq'a yole' uva' la alpu sete ta'n unq'a uxhchile' ti' eteesal tu b'ey.
46007024	As a' ni vale', vitz'in vatzik, uva' kam uva' b'anik eta'n tul uva' kat imolo ex u Tiixhe', as la kuxh kaa ve't ex eche' u vee' vatz Aak.
46007025	As tuk val b'en ka't u yol sete ti' unq'a q'opo ixoje'. As k'uxh ye'l umaj yol kat tal kan u Kub'aal Jesús ti' unq'a q'opo ixoje' poro tuk val sete kam uva' ni vitz'a, tan kat itxum Aak unvatz. Esti'e' uva' k'ujleb'al chit k'u'l u yole' uva' tuk val sete.
46007026	As tuk val sete uva' k'axk'o ve't u qatine' cheel. Esti'e' ni vale' uva' kam chit etatine' cheel as echat kuxh la kaakat ex sejununilaj.
46007027	Asoj at etixqel, as ye' la echuk txumb'al ti' ejatxat etib'. Asoj ye'l eexqel ati, as ye' kuxh oojela eeb' ti' achukat eexqel.
46007028	Pet asoj la teq'o etib' tuk' etixqel, as jit paave' la eb'ane'. Asoj la teq'o tib' u q'opo ixoje' tuk' itzumel, as jit paave' la ib'an ixoj. Pet la val sete, tan ab'il uve' at itzumel, as la ipaleb'e unq'a k'axk'oe'. Pet ye' nunsa' uva' la epaleb'e u k'axk'oe'.
46007029	Vitz'in vatzik, a' isuuchil u yole' uva' ni val sete uva' unb'iitoj kuxhe' ilejat u q'iie' uva' la ul u Kub'aal Jesucristo unpajte. Esti'e' ni val sete uva' ab'iste ex uva' at ve't etixqel, as la etoksa etaama ti' inimal u Kub'aal Jesús eche' nib'an u naje' uva' ye'l tixqel ati.
46007030	As ab'iste ex uva' va'l etoq'e' ta'n txumu'm as ejalpuk etxumb'al ta'n u txumu'me'. As ab'iste ex uva' va'l echiib'e' as ejalpuk etxumb'al ta'n u chiib'ichile'. As ab'iste ex uva' kam kuxh etetz kat eloq'la', as eela kuxh stuk' uva' ye'l etetz kat eloq'a.
46007031	As ab'iste ex uva' at emeeb'a'l as eela kuxh stuk' uva' jit etetz vemeeb'a'le', tan palchil chite' u vatz tx'ava'e'.
46007032	As a' ni vale' uva' ye' koj la exaansa etaama ti' vetatine' vatz u tx'ava'e'. As u qitz'in qatzike' uve' ye'l tixqel ati as a'e' nib'ane' kam uva' ni tal u Kub'aal Jesús. As nititz'a naj kam uva' la ib'an naj, aq'al la chiib' u Kub'aal Jesús sti'.
46007033	Pet ech koj u qitz'in qatzike' uve' at tixqel, tan ni titz'a naj vimeeb'a'le' ti' uva' la txuq'txun u tixqel naje'.
46007034	As echat unq'a ixoje' uve' at itzumel tuk' u ixoje' uve' q'oponale', tan jit eela itxumb'al cha'ma, tan ni toksa u q'opo ixoje' taama ti' ib'anata' kam uva' ni tal u Kub'aal Jesús. As a' nisa' ixoj uva' b'a'n ixoj vatz u Tiixhe' tuk' vichi'ole' tuk' u taanxelale'. Pet ech koj u ixoje' uve' at itzumel, tan ni titz'a ixoj vimeeb'a'le' ti' uva' la txuq'txun vitzumel ixoje'.
46007035	Ni val unq'a yole' sete ti' unlochat ve't ex. As jit ti' unmajat evatz. Pet a' u b'a'ne' ni vil b'en seti', tan a' ni vale' uva' jik chit etatine' vatz u Kub'aale'. As aya'l chit ek'u'l la etoksa etaama ti' enimat Aak.
46007036	Asoj at umaj chelem la alon uva': «Techal chite' la teq'o tib' tuk' u q'opo ixoje', tan kat tz'ajyu ve't iyaab' ixoj,» taq' u cheleme' ni tale'. As b'a'ne' uve' ni titz'a. Asoj la teq'o tib' tuk' tixqel. As jit paave' uva' la ib'ane'.
46007037	Pet asoj at ex uva' aya'l chit ve't ek'u'l uva' kat ok ve't tu vetaanxelale' uva' ye' la echuk etixqel, as exe' la alon kam ve't b'a'n sete. As b'a'n kuxhe' uve' ye' la eteq'o etib' tuk' umaj ixoj.
46007038	Esti'e' ni val sete uva' ab'iste ex uve' la echuk ek'ulel as b'a'ne' uve' neb'ane'. As ab'iste ex uve' ye' la echuk ek'ulel as aal chit b'a'ne' uve' neb'ane'.
46007039	Asoj at umaj ixoj uva' at itzumel, as ye' la uch ichukat ixoj uma't itzumel asoj isle'ltel naj. Pet asoj la kam naj, as la uch ichukat ixoj uma't naj uva' nimamal u Kub'aal Tiixhe' sta'n.
46007040	As a' ni vale' uva' aal b'a'ne' uva' ye'l itzumel ixoj la ichuke'. As nunnima uva' at u Tiixhla Espíritu tu vaanxelale' setuk'.
46008001	As cheel tuk untzaq'b'e b'en uma't u yole' uve' kat ech'oti sve ti' unq'a echb'ub'ale' uve' ni toksal vatz unq'a tze' tiixhe'. Tan ootzimale' sqa'n uva': «At ve't kutxumb'al,» ch'ex netale'. As je'saib' kuxhe' neb'ane' tuk' vetxumb'ale'. Pet aal la kuloch qib' ti' kuk'ujb'a't kuk'u'l ti' u Tiixhe' ti' kuxo'nit qib' sukuvatzaj.
46008002	Tan asoj at umaj uxhchil la ije'sa tib' ti' uva' at ve't itxumb'al ni tale', as a'e' uve' b'iil kuxh itxumb'al ati.
46008003	Pet ab'il uva' ni xo'nin u Tiixhe', as a'e' uva' at ve't ok ta'n Aak xo'l vitename'.
46008004	As esti'e' uva' tuk val sete ti' unq'a echb'ub'ale' uve' kat oksal vatz unq'a tze' tiixhe': Tan ootzimal sqa'n uva' uma'l kuxh Tiixh ati. As ye'l kuxh itxa'k unq'a tze' tiixhe' vatz u tx'ava'e'.
46008005	As at unq'a kame' uva' ni toksa unq'a tename' sitiixh, as moj unq'a vee' uva' at vatz u almika'e' as moj unq'a vee' uva' at vatz u tx'ava'e', tan an chite' uva' nimal kuxh unq'a tiixhe' ati uve' ni talpe' tuk' unq'a b'ooq'ole' unpajte.
46008006	Pet ech koj o', tan uma'l kuxh kuTiixh ati. As a'e' u Kub'aale' uve' cheesan tetz unq'a vee' skajayil. As esti'e' at ve't o' vatz u tx'ava'e' ti' kunimat Aak. As uma'l kuxh u kuB'ooq'ol ati. As a'e' u Kub'aal Jesucristo uva' ta'n vib'a'nile' as at ve't unq'a vee' skajayil. As at ve't kutiichajil ta'n Aak unpajte.
46008007	As jit kajayil unq'a uxhchile' ootzin tetz uva' uma'l kuxh Tiixh ati, tan at unq'a uxhchile' uva' chiannal ste ti' toksat iq'ii unq'a tze' tiixhe'. As nitel kuxh techb'u unq'a echb'ub'ale' uve' kat oksal vatz unq'a tze' tiixhe'. Pet ni tal je' vitxumb'ale' ste uva' va'lexh nib'ane', tan ye'xh yak'inoj u k'ujleb'al ik'u'le'.
46008008	Pet ech koj o', tan at sukuk'u'l uva' jit ti' qechb'ut umaj echb'ub'al kat okkat o' k'atz u Tiixhe'. As k'uxh ni qechb'u as moj ye'le, poro ye'l tokeb'al ti' qok k'atz u Tiixhe'.
46008009	Pet la val sete, k'uxh la uch etechb'ut unq'a echb'ub'ale', as atoj sek'u'l uva' at ka't unq'a qitz'in qatzike' uva' ye'xh yak'inoj u k'ujleb'al ik'u'le'. As ye' la uchi uva' la ku' tu paav ta'n uve' neb'ane'.
46008010	Tan asoj la til umaj qitz'in qatzik etechb'ut u echb'ub'ale' tu u atinb'ale' uva' atkat umaj tze' tiixh, as la ok xe' taama ti' techb'ut unq'a echb'ub'ale' uva' ma't toksal vatz unq'a tze' tiixhe'. As tul ye'xnaj yak'in u k'ujleb'al ik'u'le'.
46008011	As ti' kuxh vatxumb'ale' ta' uve' naale' la tz'ejxukat u qitz'in qatzike' uve' kat kam u Cristoe' sti'.
46008012	Tan eyansa ve't itxumb'al u qitz'in qatzike' uva' ye' yak'innal u k'ujleb'al ik'u'le', as la paavin ex vatz u qitz'in qatzike' as vatz u Cristo unpajte.
46008013	Esti'e' ni val sete, tan asoj la yan itxumb'al umaj qitz'in qatzik ti' vechb'ut chib' as ye'l unpajtoj la vechb'u ve't chib', aq'al uva' ye' la paavin ve't u qitz'in qatzike' sva'n.
46009001	As la etab'i uma't u yol uva' tuk val sete, tan in apóstol tetz u Kub'aal Jesucristo. As ye'l in ato'k in sk'amil k'atz umaj uxhchil. Pet in ik'am Aak, tan kat vil Aak. As esti'e' at ve't ok ex k'atz Aak ta'n u vaq'one' uve' kat unb'an seti' tuk' vib'ii Aake'.
46009002	As k'uxh at uxhchil ni alon uva' jit in apóstol, poro ech koj ex tan ootzimal seta'n uva' in apóstol. As exe' ni k'uchun uva' in apóstol, tan ti' uva' at ve't ok ex k'atz u Kub'aal Jesús ta'n u yole' uva' kat val sete.
46009003	As ech tuk val ile' te unq'a uxhchile' uve' ni alon uva' jit in apóstol:
46009004	As eche' ye' koj la uch unjajat vechb'ub'al sete tuk' unq'a uva' nisa'vit svi' tul uva' at in sexo'l.
46009005	As eche' ye' koj la uchi uva' la qeq'o qixqel sqi' uva' ni niman u Jesús eche' nib'an unjoltu unq'a apóstol tuk' unq'a titz'in u Kub'aal Jesús as tuk' u Cefas uva' Lu'.
46009006	As eche' uva' ye' koj la uch kujajat qechb'ub'al sete, in tuk' u Bernabé, eche' nib'an unjoltu unq'a alol tetz viyol u Tiixhe'.
46009007	Tan eche' nib'an umaj sol, tan jit naje' ni choon unq'a techb'ub'ale' tuk' unka't unq'a vee' nisa'vit sti'. As eche' nib'an u naje' uva' ni avan unq'a chikoe', tan la techb'u naj vivatz unq'a ichikoe' uve' kat tava. As eche' nib'an umaj naj uva' nichik tavan, tan la uch tuk'at naj u ta'l ich'u' txooe'. As la uche' uva' ech la kub'ane'.
46009008	As etalaki uva' iyol kuxh umaj naj u yole' uve' ni val sete, tan at ve't kan u yole' tu unq'a u'uje' uva' tz'ib'amal kan ta'n u Moisés,
46009009	as ech ni tal u yol ile' uva' tz'ib'amal kan: Ooksak u same' vi' iju' u vaakaxhe', tul uva' nipach' txoo u trigo ti' teesal tuul, ti'k u yole'.  As jit kuxh u vaakaxhe' ni tal u Tiixhe' tuk' u yole'.
46009010	Pet sqi'e' tz'ib'amalkat kan u yole', tan ech o'e' eche' umaj naj uve' ni aq'onvan u tx'ava'e' as uma't naj uve' ni pitx'one', tan a' ni titz'a chajnaj uva' la til chajnaj ivatz u taq'one'.
46009011	As o'e' kat lochon ex ti' iyak'insal u b'a'nla yole' tu vetaanxelale'. As eche' va'lexh koj uva' la kujaj b'a'nil sete ti' u qechb'ub'ale' tuk' uva' nisa'vit sqi'.
46009012	As la uche' uva' la kujaj b'a'nil sete ti' u qechb'ub'ale' eche' nib'an unjoltu unq'a alol tetz viyol u Tiixhe'. As tul kat kupaxsa u b'a'nla yole' sexo'l, as ye' kat kujaj sete kam uva' nisa'vit sqi'. Pet kat kukuya, tan a' nik qitz'a uva' ye' la yan etxumb'al sqi' tuk' ti' unq'a b'a'nla yole' ti' u Cristo.
46009013	As ootzimal seta'n uva' jank'al unq'a uxhchile' uve' ni taq'onve' tu u tostiixhe', as ti' unq'a oye' nitx'a'nkat chajnaj uve' ni toksal vatz u Tiixhe'. As echat unq'a uxhchile' uve' ni ilon isuuchil u atinb'ale' uva' niyatz'pukat unq'a txooe', as ni taq'ax unb'iil u chib'e' te chajnaj ti' uva' la techb'u chajnaj.
46009014	As esti'e' uva' tal kan u Kub'aal Jesús uva' ab'il uve' ni paxsan u b'a'nla yole' ti' Aak, as a' la tx'a'nkat sti'.
46009015	Pet ye' kat unb'ana kam uva' ni tale'. As jit ti' unlochpe' nuntz'ib'akat b'en sete, tan acha'v chit sve uva' ye'xhkam kat unjaj sete. Esti'e' uva' aal b'a'ne' la kam in ti' uva' la eesal u chiib'ichile' tu vaanxelale', tan asoj la eloch ve't in, as la eteesa ve't u chiib'ichile' tu u vaanxelale'.
46009016	As jit uva' a' koj ni vale' uva' la ok unq'ii ti' unpaxsat u b'a'nla yole' ti' u Jesús. Pet at tzan chite' svi' ti' unpaxsat u yole'. ¡As oyeb' chit unvatz, asoj ye' la unpaxsa u b'a'nla yole'!
46009017	Tan asoj in kuxh ni alon je' sve uva' la unpaxsa u b'a'nla yole', as la uchi uva' la lochpu ve't in sti'. Pet ti' uva' ijo'ximal ve't sva'n, tan Aak ni alon. As a'e' nunb'ane' kam uva' alel ve't sve ta'n Aak.
46009018	As at ve't untx'aja'me' sti'. As a'e' u chiib'ichile' uva' at tu vaanxelal, tan ti' uva' ye'l lochb'al vetz kat unjaj sete, tul uva' kat unpaxsa u b'a'nla yole' sexo'l. Tan k'uxh vetze' uva' la lochpu ve't in seta'n ti' unpaxsat u b'a'nla yole' sexo'l, as ye' kat unjaj sete.
46009019	As la val sete, tan ye'l in uva' ato'k koj in sk'amil xe' umaj uxhchil. Pet kat voksa ve't vib' sk'amil ti' unq'a tename' skajayil, ti' uva' la inima viyol u Cristo, jank'al uva' la isa' inimata'.
46009020	As tul uva' at in xo'l unq'a unmoole' uva' tiaal Israel, as ech vuntxumb'ale' nunb'ane' eche' chajnaj. As k'uxh ootzimal sva'n uva' ye' ve't tetz u tzaq'ite' svi' uva' itz'ib'a kan u Moisés as ni voksa xe' vaama ti' unnimata' eche' nib'an chajnaj, aq'al uva' la pal chajnaj stuul kam uva' ni tal viyol u Cristo. As la inima chajnaj.
46009021	As tul uva' at in xo'l unq'a uxhchile' uve' jit u tzaq'ite' ninima uva' itz'ib'a kan u Moisés, as ech vuntxumb'ale' nunb'ane' eche' chajnaj. (As jit uva' ye' koj tokeb'al u tzaq'ite' uva' tz'ib'amal kan svi', tan techal la unnima vitzaq'it u Cristo.) As ech nunb'ane' eche' uva' nib'an chajnaj, aq'al uva' la pal chajnaj stuul ti' viyol u Cristo. As la inima.
46009022	As tul uva' at in xo'l unq'a uxhchile' uve' ye' yak'inoj u taanxelale' ti' viyol u Cristo, as nunb'ane' eche' uve' nib'ane'. As kam vitxumb'al unq'a uxhchile' as ech vuntxumb'ale' nunb'ane', tan nunchuk txumb'al ti' uva' la pal unq'a uxhchile' stuul ti' viyol u Cristo. As la inima ve'te'.
46009023	As a' nunb'ankat ti' ipaxsal itzib'lal u b'a'nla yole' ti' u Cristo, aq'al uva' la ik'ul unq'a tename' skajayil vib'a'nil u Tiixhe' uva' alel kan ta'n Aak eche' uva' alel ve't sve ta'n Aak.
46009024	Ate' ta' sek'u'l uva' tul ni tooje'l ve't unq'a uxhchile' ti' itx'akat umaj itx'aja'm, as k'uxh ni tooje'l skajayil, as uma'l kuxhe' u uxhchile' la tx'akoni. As ech la eb'ane' ti' enimat viyol u Cristo eche' uve' kat ib'an u uxhchile' uve' aya'l chit ik'u'l kat ooje'li, as kat tx'akoni.
46009025	Tan jank'al unq'a uxhchile' uve' ni tooje'le' ti' itx'akat umaj itx'aja'm as aya'l chit ik'u'l nib'an tuche'. As nichus tib' b'axa. As ti' kuxh itx'akat umaj tetz uva' la pal iyak'il niya'lukat tib'. Pet ech koj o', tan ti' uma'l u tx'aja'm nu kuya'lukat qib' uva' ye' la pal iyak'il.
46009026	Esti'e' aya'l chit unk'u'l ti' unnimat viyol u Cristoe'. As jit'e'ch nunb'ane' eche' nib'an umaj uxhchil uva' ye' kuxh tootzaj kam sti' ni tooje'lkat. As jit'e'ch nunb'ane' eche' nib'an umaj naj uva' nu kuxh iq'osone' sijunal as ye'xheb'il at svatz.
46009027	Pet nunya'lu vib' ti' uva' ye' la unb'ane' kam uva' ni tal vunchi'ole', tan ech u tacha'v vunchi'ole' eche' uma'toj uxhchil uva' la unb'an ch'a'o stuk'. As la unq'ose'. As techal la unb'ane' tuk' vunchi'ole' kam uva' ni tal u Tiixhe', aq'al uva' ye' la el unq'ii ti' valat isuuchil u b'a'nla yole' sete tuk' te unq'a tename'.
46010001	As a' ni vale', vitz'in vatzik, uva' ye' la sotz sek'u'l ti' uva' kat ib'an unq'a q'esla b'aalae' na'ytzan, tan nikat ixaan ve't jaq' u suutz'e'. As kajayil chit kat pal tu u mar ta'n u Tiixhe'.
46010002	As unvatzul kuxh ve't unq'a tename' tuk' u Moisés kat ib'ana, tan eela kuxh stuk' uva' kat ku' unq'a tename' xe' u a'e', tul uva' kat ijaj tib' u mar. As kat pal ve't unq'a tename' sxo'l. As atik u suutz'e' stiib'a.
46010003	As kajayil chit unq'a tename' kat echb'un u maná uve' kat taq' ku' tzan u Tiixhe' tu almika'.
46010004	As kajayil chit unq'a tename' kat uk'an u a'e' uva' kat el ch'u'l tu u sivane' ta'n u Tiixhe', tan xekelik ve't u Cristo ti' u tename'. As ech ve't tatin u Cristo sxo'l eche' tatin u sivane' uva' kat el ch'u'l u a'e' stuul.
46010005	As k'uxh ech kat ib'an unq'a tename', as nimal unq'a tename' uva' ye'l u Tiixhe' kat chiib' sti'. Esti'e' uva' ye' saach unq'a tename' kat paleb'en u k'axk'oe' tu u tzuukin tx'ava'e'. As kat kam ve'te'.
46010006	As jank'al unq'a vee' uva' kat ib'an unq'a q'esla kub'aale' as k'uchuvatze' nib'an kan sukuvatz, aq'al uva' ye' la qitz'a kub'anat unq'a va'lexhe' eche' uve' kat ib'an unq'a tename' na'ytzan.
46010007	As etoksak iq'ii unq'a tze' tiixhe' eche' uve' kat ib'an unq'a tename' na'ytzan, tan ech ni tal u yole' uva' tz'ib'amal kan: Kat xoneb' ve't unq'a tename' ti' itx'a'ne' as ti' tuk'a'e' vatz u tze' tiixhe'. As tul kat b'a'nxi as kat txakpu ve'te' ti' ib'anat u va'lexe' svatzaj, ti'k u yole'.
46010008	As ye' la kuyansa qib' sukuvatzaj eche' uve' kat ib'an unjoltu unq'a tename', tan kat iyansa tib' unq'a naje' tuk' unq'a ixoje'. As tu kuxh uma'l q'ii as vinaj oxva'l mil (23,000) unq'a tename' uva' kat kam ta'n u Tiixhe'.
46010009	As ye' la uch qulsat ivi' u Kub'aal Tiixhe' eche' uve' kat ib'an unjoltu unq'a tename' na'ytzan, tan kat kam ve'te' ta'n unq'a tx'i'latxooe'.
46010010	As ye' la etal u va'lexhla yol ti' u Tiixhe' eche' uva' kat ib'an unjoltu unq'a tename' na'ytzan, tan kat ul ve't uma'l u ángel ti' iyatz'at ve'te'.
46010011	As jank'al unq'a vee' uva' kat ib'an unq'a q'esla kub'aale' na'ytzan, as k'uchuvatze' kat ib'an kan sukuvatz, tan tz'ib'amal kan ti' ib'eyal sqe jank'al o' uva' nik ilon vib'a'nil u Jesucristo.
46010012	Esti'e' ni val sete, as echab'ataj chit ek'ujb'a't etib' jank'al ex uva' ni alon uva' ye' la eb'ane' eche' uve' kat ib'an unq'a q'esla kub'aale', as la chit etil je' etib' ti' uva' ye' la paavin ex.
46010013	Tan jank'al uve' ni tul seti' ti' uva' la paavin ex sta'n, as eche' unq'a vee' ni tul ti' unjoltu unq'a tename' ti' uva' la paavini. Pet k'ujleb'al k'u'le' u Tiixhe'. Tan tul uva' la ul u va'lexhe' seti' uva' la aq'on ku' ex tu paav as ye' la oleb' ex sti' nenache'. As Aake' la lochon ex ti' etel vatz u paave', aq'al uva' ye' la oleb' u paave' seti'.
46010014	Esti'e' ni val sete, vitz'in vatzik, uva' xo'n ex sve. Eteesataj etib' k'atz unq'a tze' tiixhe'.
46010015	As ni val unq'a yole' sete uva' jank'al ex uva' at etxumb'al. As etitz'ataj je' etib' ti' u yole' uve' ni val sete.
46010016	As k'uchu vatze' nib'an u vino eche' u b'a'ne' uve' ni tal u Tiixhe' sqe. As ech u vino eche' vikajal u Cristoe', tan a' vikajal Aake' ni b'anon uva' vatzul ve't o' sukuvatzaj. As ni qaq' ve't ta'ntiixh te u Tiixhe' sti'. As u paane' uva' kat kujatx sukuxo'l, as k'uchu vatze' nib'ane' eche' uva' kat ib'an vichi'ol Aake' tul kat k'axb'isali. Esti'e' uva' unvatzul ve't o' sukuvatzaj.
46010017	As uma'l kuxh u paane' nu kujatx sukuxo'l. As uma'l kuxh ve't qatin k'atz u Cristo, k'uxh nimaleen kuxaane', tan uma'l kuxh ve't u paane' nu kutx'a'e'.
46010018	As qitz'ataj setuk' kam uva' nib'an unq'a tiaal Israel, tan unvatzul chit itxumb'al unq'a uxhchile' svatzaj tul uva' ni techb'ul unb'iil vichib'il unq'a txooe' uve' ma't ikame' vatz u atinb'ale' uva' niyatz'pukat unq'a txooe'.
46010019	As jit a' ni vale' uva' at iyak'il unq'a ichib'il unq'a txooe' uva' ni toksal vatz umaj tze' tiixh. As jit a' ni vale' uva' Tiixh unq'a tze' tiixhe'.
46010020	As jank'al unq'a vee' ni toksal vatz unq'a tze' tiixhe' ta'n unq'a uxhchile' uve' ye' ootzin tetz u Tiixhe', as a' unq'a sub'ule' ninima. As jit u Tiixhe' ninima. As la val sete uva' ye' nunsa' uva' la ik'ul tib' vetxumb'ale' tuk' unq'a sub'ule'.
46010021	As ye' la uchi uva' la etuk'a u vino uve' at tu u koopa ti' toksal iq'ii u Kub'aal Jesús, as tul la etuk'a u vino uva' at tu uma't u koopa ti' toksal iq'ii unq'a sub'ule'. As ye' la uchi uva' la tx'a'n ex vi' u meexha ti' toksal iq'ii u Kub'aal Jesús, as tul la tx'a'n ex vi' uma't meexha ti' toksal iq'ii unq'a sub'ule'.
46010022	¿Pet moj a' netale' uva' la qulsa ivi' u Kub'aal Jesús, tul la kunima unq'a sub'ule'? ¿As la kol oleb' o' q'a ti' kukolat qib' vatz Aak?
46010023	As ech ni tal u yol ile': «Kam uva' ni tal qaama uva' la kub'ane', as la uch kub'anata',» ti'k u yole'. As ati uva' jit u b'a'ne' la taq' sqe. As k'uxh ech ni tal u yole'. Pet jit kajayil la lochon o' ti' iyak'in u kutxumb'ale' ti' u qatine' k'atz u Tiixhe'.
46010024	Esti'e' ni val sete uva' jit kuxh u qetze' la qitz'a, pet la kuchuk txumb'al ti' kub'anat b'a'nil te unq'a tename'.
46010025	As u chib'e' uva' nik'ayile' tu unq'a k'ayib' chib'e' as la uch etechb'uta'. As ye'xhkam la etitz'a sti'. Pet eloq'taj. As etechb'utaj,
46010026	tan ech ni tal uma't u yol ile': Tetz u Kub'aal Tiixhe' u tx'ava'e' tuk' unq'a vee' skajayil, ti'k u yole'.
46010027	Asoj la tal umaj uxhchil uva' ye' ni niman u Tiixhe' uva' la b'en ex tx'a'on tikab'al, as kam u echb'ub'ale' la taq' sete as etechb'utaj skajayil. As ye'xhkam la etitz'a sti'.
46010028	Pet asoj la alpu sete uva': «Kat oksal u echb'ub'ale' vatz u tze' tiixhe',» chaj ch'elel ex, as ye' la etechb'u aq'al uva' ye' la eyansa itxumb'al unq'a uxhchile' uve' kat ilon u va'lexhe', k'uxh ootzimal seta'n uva' tetz u Kub'aal Tiixhe' u vatz tx'ava'e' skajayil tuk' unq'a echb'ub'ale'.
46010029	As ti' u uxhchile' uva' kat alon u yole' ni valkat u yole' sete, aq'al uva' ye' la yan etxumb'al. Pet kamal la etal je' sete uva': «¿Kam q'i uve' nib'anchu kusuuchil ti' vitxumb'al uma't u uxhchile'?» kamal chaj ex la etale'.
46010030	As: «Ni qaq' ve't ta'ntiixhe' te u Tiixhe' ti' u echb'ub'ale'. ¿As kam q'i uva' la kuxh iyol ve't o' umaj uxhchil ti' qechb'ut u echb'ub'ale' uva' kat qaq' ta'ntiixh te u Tiixhe' sti'?» chaj ex la etale'.
46010031	Pet la val sete, tan kam uva' la etechb'u moj kam uva' la etuk'a as moj kam uma'toj la eb'ane', as eb'antaj skajayil ti' etoksat iq'ii u Tiixhe'.
46010032	As ye'l umaj txumb'al la eb'ane' uva' la yansan itxumb'al unq'a tiaal Israel tuk' unq'a jit tiaal Israel as tuk' unq'a qitz'in qatzike' uva' itenam Tiixh.
46010033	As eche' uve' nunb'ane', tan nunya'lu vib' ti' uva' la chiib' ve't unq'a tename' skajayil ti' unq'a txumb'ale' uva' nunb'ane'. As jit kuxh vuntxumb'ale' ni voksa. Pet nunchuk txumb'al ti' unb'anat u b'a'ne' te unq'a tename' skajayil, ti' uva' la eesal unq'a uxhchil vatz vipaave'.
46011001	As eteesataj etexhlab'al ti' uve' nunb'ane', tan a' ni veesakat vexhlab'al ti' u Cristo.
46011002	Vitz'in vatzik, ni voksa eq'ii, tan b'enameen netulsa in sek'u'l. As nenima unq'a chusb'ale' uve' kat unchus sete. As ye'xhkam nejalpu isuuchil.
46011003	U Tiixhe' a'e' ib'ooq'ol u Cristoe', as u Cristoe' a'e' ib'ooq'ol u naje', as u naje' a'e' ib'ooq'ol u ixoje'.
46011004	Asoj la ib'aju umaj naj ivi' tul uva' ninach naj Tiixh tu u atinb'ale' tetz nachb'al Tiixh moj la tal naj umaj yol uve' a' tzaanajkat xe' u Tiixhe', as la teesa naje' iq'ii u Cristo.
46011005	Pet ech koj u ixoje' tan asoj ye'l ivi' ixoj la ib'aju tul uva' ninach ixoj Tiixh pet moj tul la tal ixoj umaj yol uva' a' tzaanajkat xe' u Tiixhe', as la teesa ixoj iq'ii vitzumele', tan eela kuxh stuk' uva' kat tzok'pik el u xi'l ivi' ixoje'.
46011006	Tan asoj ye' la ib'aju ixoj vivi'e', as aal b'a'ne' uva' la tzok'pik el u xi'l ivi' ixoje'. Pet asoj ch'ixub'al te ixoj uva' la tzok'pu ve't u xi'l ivi' ixoje', as ib'aju ixoj vivi'e'.
46011007	As ye' la ib'ane' uva' la ib'aju u naje' vivi'e' tan ivatzib'al u Tiixhe' u naje'. Tan ni toksa naj iq'ii u Tiixhe'. Pet ech koj u ixoje', tan a' vitzumel ixoje' la toksa iq'ii.
46011008	Tan tul uva' kat icheesa ve't u Tiixhe' u b'axa naje' tuk' u b'axa ixoje', as ye'le uva' a' koj kat elkat ch'u'l u naje' k'atz u ixoje'. Pet a' kat elkat ch'u'l u ixoje' k'atz u naje'.
46011009	As ye' kat icheesa u Tiixhe' u naje' ti' ilochat u ixoje'. Pet kat icheesa Aak u ixoje' ti' ilochat u naje'.
46011010	Esti'e' techal chit la ib'aju u ixoje' vivi'e' texhlal tetz uva' ninima ve't ixoj vitzumele', tan a'e' b'a'n vatz unq'a ángel.
46011011	Pet sukuvatz, jank'al o' uva' at ve't ok o' k'atz u Kub'aal Jesúse', as ye'l koj u naje', as ye'le u ixoje' ati. As ye'l koj u ixoje', as ye'le u naje' ati,
46011012	Eche' ta' u ixoje' tan u Tiixhe' ta' kat cheesan ixoj ta'n vimelek' u naje'. As u naje' a' ni titz'eb' kat naj k'atz u ixoje'. As kajayil kuxhe' ta' tzaanaj xe' u Tiixhe'.
46011013	As qitz'ataj setuk', ¿ma b'a'n kuxhtu' uva' la inach ve't unq'a ixoje' Tiixh tu u atinb'ale' tetz nachb'al Tiixh, as tul ye'l vivi' cha'mae' b'ajumal?
46011014	As chiannal ve't sqe uva' nitzok'pik el u xi'l ivi' unq'a naje', tan ch'ixub'ale' uva' ye' la tzok'pik el u xi'l ivi' u naje'.
46011015	Pet ech koj u ixoje', tan tetz chit ixoje' uva' la ich'iisa ixoj u xi'l ivi'e'. Tan a' u Tiixhe' kat aq'on te ixoj uva' nim u xi'l ivi' ixoje', tan a' u xi'l ivi' ixoje' ni b'ajun vivi' ixoje'.
46011016	Asoj ab'il ye' la niman u yole' uve' ni vale', as la val sete uva' chiannal sqe uva' ech chit nu kub'ane'. As echat nib'an unq'a qitz'in qatzike' tulaj unjoltu unq'a tename'.
46011017	As tuk untz'ib'a b'en ka't unq'a yole' sete, vitz'in vatzik. Pet ye' la uch valata' uva' b'a'n neb'ane', tan jit u b'a'ne' neb'ane' tul uva' nemol etib'. Pet a' u va'lexhe' neb'ane',
46011018	tan kat vab'i yol seti' ti' uva' tul nemol etib' sekajayil ti' enachat Tiixh, as jit eela etxumb'al. Pet jalel tib' vetxumb'ale'. As nunnima unb'iil uva' an chit u yole' uve' ni vab'i,
46011019	tan ni vitz'a uva' techal chit la ib'ane' uva' jit eela vetxumb'ale' ti' uva' la ootzili uva' ab'iste ex uve' ex tetz u Tiixhe'.
46011020	Tan tul uva' nemol etib' as eche' tetzkoj u Jesús u tx'a'o'me' uve' neb'ane'.
46011021	Tan tul uva' netx'a'ne', as at ex uva' b'axel netechb'u vetetze' vatz vemoole'. Esti'e' uva' at ex uve' nu kuxh ekuy ve't eva'y. As tul at ka't ex uve' q'ab'a'm neb'an ve'te'.
46011022	¿As ye'l kol ekab'al q'a ati uva' la tx'a'nkat ex as la uk'a'kat ex? ¿As ma ye' nib'en sete uva' ni teesa tib' eq'ii sevatzaj ti' ech'ixvisat unq'a qitz'in qatzike' uve' ye'l tetz ati? As tul molomal ex sekajayil ta'n u Tiixhe'. ¿Kam la val q'i ti' uve' neb'ane'? ¿Ma netale' uva' la voksa eq'ii sti'? ¡Ye'le ta'!
46011023	As u chusb'ale' uve' kat unk'ul ta'n u Kub'aal Jesús, as a'e' kat unchus sete. As ech ni tal ile': Tan tu u aq'b'ale' uva' kat aq'ax ok u Kub'aal Jesús tiq'ab' unq'a iq'esal unq'a tename' as tul ye'xnik itxey chajnaj Aak, as itxey ve't Aak u paane'.
46011024	As tul ma't taq'at Aak ta'ntiixh sti', as ijatx ve't Aak u paane'. As ech tal ve't Aak ile': «Etxeytaj; as etx'a'taj, tan a'e' vunchi'ole' uve' tuk vaq' k'axb'isaloj seti'. As chajpaj chit etx'a'at u paane' eche' uva' nu kub'an cheel, as la etulsa in sek'u'l,» ti'k Aak.
46011025	As echat chit ib'an Aak tuk' u koopa tan tul uva' kat tzojpu ve't itx'a'n chajnaj, as itxey ve't Aak u koopa. As ech tal Aak ile': «As u a'e' uva' at ku' tu u koopa, as a'e' u ak' tzaq'ite' uve' la k'ujeb' kan ta'n vunkajale'. As chajpaj chit etuk'at u vino tu u koopa eche' uva' nu kub'an cheel, as la etulsa in sek'u'l,» ti'k Aak.
46011026	Esti'e' ni val sete, tan chajpaj chit etx'a'at u paane' as chajpaj chit etuk'at u vino uve' at tu u koopa, as a' vikameb'al u Kub'aal Jesús la etulsa sek'u'l sevatzaj techal la ul Aak tika'pa.
46011027	Esti'e' ni val sete, ab'il ex uva' la tx'a'on u paane' as la etuk'a u vino tu u koopa as tul ye' b'a'n etatine' sevatzaj, as ech exe' eche' unq'a uxhchile' uva' kat eesan iq'ii u Kub'aale'. Tul kat k'axb'u vichi'ol Aake', as kat el vikajal Aake' vatz u kuruse'.
46011028	Esti'e' ni val sete, etitz'ataj je' etib' sejununila. As a'n la etx'a' u paane'. As la etuk'a u vino uva' at tu u koopa.
46011029	Tan asoj la etx'a' u paane'. As la etuk'a u vino uva' at tu u koopa as tul ye' kat etitz'a je' etib' sevatzaj, as a' u k'axk'oe' la eteq'o tzan seti'.
46011030	As nimal unq'a qitz'in qatzik at sexo'l uva' aach'o'm. As ati uva' yaab' kuxh vichi'ole'. As ati uva' kamnalu ve'te'.
46011031	As kat koj qitz'a je' qib', as ye' la b'anchu kusuuchil ta'n u Kub'aale'.
46011032	Pet tul nib'an u Kub'aale' kusuuchil, as nu kupaleb'e u k'axk'oe' ta'n Aak, aq'al uva' ye' la b'en o' tu u choob'al paave' tuk' unq'a tename' uve' ye' ni niman Aak.
46011033	Esti'e' ni val ve't sete, vitz'in vatzik, tul uva' la emol etib' ti' u tx'a'o'me', as etx'eb'taj etib' sekajayil ti' etx'a'ne'.
46011034	Asoj at ex uva' va'y ni b'anon ex, as tx'a'noj ex tekab'al, aq'al uva' ye' la ul u k'axk'oe' seti' ti' u va'lexhe' uve' neb'ane' tul nemol etib' sevatzaj. Atil chit ka't u yol uve' la vil isuuchil. As oonnal ve't in sexo'l unpajte.
46012001	A' ni vale', vitz'in vatzik, uva' la etootzi isuuchil unq'a qijle'me' uve' ni taq' u Tiixhla Espíritu sqe.
46012002	Tan ate' sek'u'l uva' tul ye'xnik ek'ujb'a't ek'u'l ti' u Kub'aale', as nik kuxh etaq' etib' sub'loj ti' etoksat iq'ii unq'a tze' tiixhe' uve' ye' ni tiine'.
46012003	Esti'e' ni val sete uva' ye' la uch teesat umaj uxhchil iq'ii u Jesús, asoj a' u Tiixhla Espíritu la aq'on itxumb'al ti' talat u yole'. As ye'xheb'il la alon uva': «A' u Jesúse' u kuB'ooq'ole',» chaj la tale', asoj ye'l u Tiixhla Espíritu at tu u taanxelale'.
46012004	As jit eela unq'a qijle'me' uve' ni taq' u Tiixhla Espíritu sqe. As uma'l kuxhe' u Tiixhla Espíritu uve' ni aq'on sqe.
46012005	As jit eela unq'a aq'one' uve' nu kub'ane' ti' toksal iq'ii u Tiixhe'. As uma'l kuxh u kuB'ooq'ole' uve' ni aq'on u qaq'one'.
46012006	As jit eela unq'a b'a'nile' uve' at kan sukuxo'l. As uma'l kuxhe' u Tiixhe' uve' ni b'anon unq'a b'a'nile' skajayil sukuxo'l.
46012007	As ni taq' u Tiixhla Espíritu vib'a'nile' sqe skujununilaj, ti' uva' la kuloch ve't qib' sukuvatzaj.
46012008	Tan at unq'a qitz'in qatzike' uva' aq'el itxumb'al ta'n u Tiixhla Espíritu. As ati uva' ni taq' u Tiixhla Epíritue' itxumb'al ti' talat isuuchil u yole' uva' kat ik'uch Aak ste.
46012009	As ati uva' at k'ujleb'al ik'u'l ta'n u Tiixhla Espíritu ti' ik'uchat u nimla b'a'nile' uva' tetz u Tiixhe'. As ati uva' ni tx'olon ib'a'nxisat unq'a aach'o'me' ta'n u Tiixhla Espíritu.
46012010	As ati uve' kat taq' u Tiixhla Espíritu itxumb'al ti' ib'anat unq'a k'uchb'al tetz vib'a'nil u Tiixhe' uva' xo'veb'al chittu'. As ati uva' at itxumb'al ti' talat isuuchil viyol u Tiixhe' ta'n u Tiixhla Espíritu. As ati uva' kat taq' u Tiixhla Espíritu itxumb'al ti' ipal stuul ma tetz Tiixh u yole' uva' ni talpe' moj ye'le. As ati uva' kat taq' u Tiixhla Espíritu ti' iyolb'et ka't yolb'al. As ati uva' kat taq' u Tiixhla Espíritu itxumb'al ti' talat isuuchil unq'a yole' uva' ni talpu tu uma't yolb'al.
46012011	As jank'al unq'a b'a'nile' uve' aq'el te unq'a qitz'in qatzike', as uma'l kuxh u Tiixhla Espíritu ni aq'on ste. As Aake' ni jatxon unq'a tijle'me' xo'l unq'a qitz'in qatzike' tuk' vitxumb'ale'. As Aak kuxhe' ootzin tetz ab'il la taq' Aak ste.
46012012	Tan eche' b'an ta'n u kuchi'ole', tan uma'l kuxh u kuchi'ole'. As nimal chit tatine' skajayil. As echat chit b'an qa'n o' uva' o' niman tetz u Cristo,
46012013	tan unvatzul kuxh qatine' sukuvatzaj ta'n u Tiixhla Espíritu, k'uxh o' tiaal Israel as k'uxh jit o' tiaal Israel. As k'uxh ato'k o' sk'amil k'atz umaj naj pet moj ye'le as unvatzul ve't qatine' sukuvatzaj, tan ti' uva' uma'l kuxh u Tiixhla Espíritu at tu u qaanxelale'.
46012014	As eche' u kuchi'ole' tan ye'le uva' uma'l kuxh koj ni taq'onvukat. Pet kalab' kuxh taq'on ati.
46012015	Tan eche' u qoje' tan la koj uchi uva' ech la tal ile': «Eche' in koj q'ab'. Esti'e' ye'l vokeb'al ti' u chi'ole',» chaj koj la tale'. As eche' ye' koj txeyel tib' u qoje' tuk' u kuchi'ole'.
46012016	As eche' u kuxikine' tan la koj uch talata' uva': «Jit in b'aq' vatz. Esti'e' ye'l vokeb'al ti' u chi'ole',» chaj koj la tale'. As eche' ye' koj txeyel tib' u kuxikine' tuk' u kuchi'ole'.
46012017	Tan asoj ta'n kuxh u b'aq' kuvatze' at ti' u kuchi'ole', as eche' la koj uch qab'in ve'te'. Asoj ta'n kuxh u kuxikine' at ti' u kuchi'ole', as eche' la koj uch kusijon ve'te'.
46012018	As Tiixh kat k'ujb'a'n kan uva' ab'iste u taq'on u kuchi'ole' nib'an sijununila, eche' uva' nisa' Aak.
46012019	Tan asoj uma'l kuxh ni taq'onvukat u kuchi'ole' skajayil, as va'len ve't tilone' u kuchi'ole' la ib'ane'.
46012020	As k'uxh kalab' kuxh taq'on u kuchi'ole' ati, as uma'l kuxhe' u kuchi'ole'.
46012021	Esti'e' uva' ye' la uch talat u b'aq' kuvatze' te u kuq'ab'e' uva': «Ye'l atxa'ke' svi',» chaj koj la tale'. As mita'n u kuvi'e' la alon te u qoje' uva': «Ye'l atxa'ke' svi',» chaj koj la tale'.
46012022	Pet jit'e'che' tan ab'iste u tetz u kuchi'ole' uva' b'iil kuxh ni taq'onve' uva' ni qile', as a'e' uve' pal chit itxakon sqi'.
46012023	As unq'a tatin u kuchi'ole' uve' ye'l kuxh iq'ii sukuvatz, as a'e' uve' nu kub'aju. As unq'a tatin u kuchi'ole' uva' ye' b'a'n sqe uva' la ilpi, as a'e' uve' ni chit kuxo'ni.
46012024	Pet ech koj unq'a tatin u kuchi'ole' uva' la uch tilpe', tan ye'xhkam ni titz'al sti'. Pet at kuxhtu'. As ech kat ib'an ve't u Tiixhe' ti' ik'ujb'a't unq'a tatin u kuchi'ole' svatzaj, tan kat toksa ve't Aak iq'ii u kuchi'ole' uve' ye'l kuxh itxa'k sqi'.
46012025	Aq'al uva' ye' la tal umaj u kuchi'ole' teesat tib' k'atz unq'a imoole'. Pet eela chit la el u kuchi'ole' svatzaj ti' ilochat tib' skajayil.
46012026	Tan asoj ni paleb'e unb'ooj u kuchi'ole' umaj k'axk'o, as kajayil chit u kuchi'ole' ni nachon u ch'o'me'. Asoj la ik'ul unb'ooj u kuchi'ole' umaj b'a'nil, as kajayil chit u kuchi'ole' nichiib' ve'te'.
46012027	Esti'e' ni val sete, tan ech qatine' k'atz u Cristoe' eche' b'an ta'n u kuchi'ole', tan unvatzul kuxh qatine' sukuvatzaj tuk' u Cristo.
46012028	Pet kat taq' ve't u Tiixhe' qijle'm, o' uva' o' niman tetz Aak. As at o' uva' o' apóstol. As at o' uva' o' q'ajsan tetz viyol u Tiixhe'. As at o' uva' o' chusunaal. As at o' uva' ni k'uchun unq'a nimla b'a'nile' uva' tetz u Tiixhe' uve' nim talche'. As at o' uva' ni b'a'nxisan unq'a aach'o'me'. As at o' uva' at kutxumb'al ti' kulochat u kumoole'. As at o' uva' ni ilon isuuchil unq'a qitz'in qatzike'. As at o' uva' nu kuyolon tu uma't yolb'al.
46012029	Pet jit kajayil o' uva' o' apóstol. As jit kajayil o' uva' o' q'ajsan tetz viyol u Tiixhe'. As jit kajayil o' uva' o' chusunaal. As jit kajayil o' uva' o' k'uchul tetz vinimla b'a'nil u Tiixhe' uva' nim talche'.
46012030	As jit kajayil o' uva' nu kub'a'nxisa unq'a aach'o'me'. As jit kajayil o' nu kuyolon tu uma't yolb'al. As jit kajayil o' ni alon isuuchil uma't yolb'al.
46012031	Pet la val sete, okoj ex tilil ti' ejajat te u Tiixhe' ti' uva' la taq' Aak etijle'm uva' techal la txakon sexo'l. As cheel tuk unchus ve't ex ti' uma't txumb'al uva' at pal ti' unq'a txumb'ale' skajayil.
46013001	Tan k'uxh la untx'ol unjoltu unq'a yolb'ale' uve' niyolb'e unq'a tename' as tuk' unq'a yolb'ale' uve' niyolb'e unq'a ángel, as tul ye' la unxo'ni u vitz'in vatzike', as ye'xhkam la untx'ol stuk', tan ech kuxh ine' eche' umaj ch'ich' uva' la kuxh ch'ene'nani.
46013002	As k'uxh at vijle'm ti' valat isuuchil unq'a yole' tetz u Tiixhe', as k'uxh la pal in tu vitxumb'al u Tiixhe' uve' ye' nik ipal unq'a uxhchile' stuul na'ytzan, as k'uxh at untxumb'al ti' unq'a vee' skajayil, as k'uxh k'ujle'l unk'u'l ti' uva' la val iq'ajsal b'en umaj vitz ti' ib'en ik'ujb'a't tib' tu uma't atinb'al, as tul ye' nunxo'ni u vitz'in vatzike', as ye'l kuxh itxa'ke' uve' nunb'ane'.
46013003	As k'uxh la voya unq'a unmeeb'ale' skajayil te unq'a meeb'a'e', as k'uxh la vaq' vas unchi'ole' tz'e'saloj ti' valat viyol u Tiixhe', as ye' nunxo'ni unq'a vitz'in vatzike', as ye'l itxa'ke' uve' nunb'ane'.
46013004	Tan asoj la kuxo'ni ve't u qitz'in qatzike' tuk' vib'a'nil u Tiixhe', as la kukuy unq'a qitz'in qatzike'. As la kub'an b'a'nil ste. As ye' la ch'o'n qaamae' sti'. As ye' la kuje'sa qib' vatz unq'a qitz'in qatzike'. As ye' la qoksa je' kuq'ii svatz.
46013005	As sula aama o' la ib'an vatz u qitz'in qatzike'. As jit kuxh u qetze' la qitz'a. As ye' la qaq' tokeb'al u ulchil vi'e'. As ye' la qaq' ipaav u qitz'in qatzike' tu u qaanxelal.
46013006	As ye' la txuq'txun o' ti' u va'lexhe'. Pet a' la txuq'txunkat o' ti' u jikla txumb'ale'.
46013007	Asoj la kuxo'ni u qitz'in qatzike', as k'uxh kam kuxh la kupaleb'e as la kukuye'. As la kuxh kunima qib'. As k'ujle'l chit kuk'u'l ti' u Tiixhe' uva' a' u b'a'ne' nib'an Aak te u qitz'in qatzike'. As la kukuy qib' sukuvatzaj.
46013008	As ye'l iya'teb'al u xo'niib'e'. Pet ech koj u tijle'm unq'a uxhchile' ti' talat isuuchil viyol u Tiixhe', tan tuk motxoje'. As tuk paloje' u tijle'm unq'a uxhchile' ti' talat ve't ka't unq'a yolb'ale'. As tuk paloje' u tijle'm unq'a uxhchile' uva' at itxumb'al ti' talat isuuchil unq'a yole' uva' kat ik'uch Aak ste.
46013009	Tan atil vitxumb'al u Tiixhe' uva' ye' ootzimal sqa'n cheel. As atil isuuchil viyol u Tiixhe' uva' ye' ootzimal sqa'n ti' uva' la qal te u kumoole'.
46013010	As tul la ilej ve't u q'iie' uva' la tzojpu ve't unq'a vee' uva' itz'amal kan ta'n u Tiixhe', as jank'al unq'a txumb'ale' uve' b'iil kuxh ootzimal sqa'n cheel as la sotz ve'te'.
46013011	As tul uva' inik tal xaak, as echik unyolone' eche' umaj tal xaak, as echik untxumb'aline' eche' umaj tal xaak. Pet tul kat ok ve't in najil, as kat vaq' ve't kan unq'a ne'la chaj txumb'ale'.
46013012	As ech u kutxumb'ale' cheel eche' tilat tib' umaj uxhchil tu umaj ilonb'al uva' tokix kuxh tilone'. Pet la ilej ve't uma'l u q'ii uva' la til ve't tib' kuvatz tuk' u Jesús. As atil vitxumb'al Aake' uva' ye' ootzimal sqa'n cheel. As tul la ilej u q'iie', as la qootzi ve't vitxumb'al u Jesús eche' tootzit o' Aak.
46013013	As oxva'l unq'a txumb'ale' ati uva' ye' la pali. As a'e' u k'ujleb'al kuk'u'le', tuk' u b'a'nile' uva' nu kutx'eb'e', tuk' u xo'niib'e'. Pet a' u xo'niib'e' uva' nim talche' ti' ka't unq'a txumb'ale'.
46014001	Esti'e' ni val sete, eya'lutaj etib' ti' exo'nit etib' sevatzaj. As okojtaj ex ilil ti' ejajat te u Tiixhe' ti' uva' la taq' Aak etijle'm ta'n u Tiixhla Espíritu. As la ejaj te Aak uva' at ex la taq' Aak etijle'm ti' etalat isuuchil viyol Aake' xo'l unq'a qitz'in qatzike'.
46014002	Tan ab'il uve' la yolon tu uma't yolb'al as eche' te koj unq'a qitz'in qatzike' ni yolonkat, pet te u Tiixhe' ni yolonkat. As k'uxh a' u Tiixhla Espíritu la aq'on u tijle'me' ti' talat isuuchil umaj yol uva' ye'xheb'il ootzin tetz, as ye'xheb'il la pal tu u yole' uve' kat alpi.
46014003	As ab'il uva' la alon ve't isuuchil viyol u Tiixhe' te unq'a qitz'in qatzike', niyolone' ti' iyak'insal taama, ti' ichiib'isal taama as ti' toksal xe' taama ti' inimal viyol Aake'.
46014004	As ab'il uve' at tijle'm ti' iyolon tu uma't yolb'al as an kuxhe' niyak'insa taama. Pet ab'il uve' at tijle'm ti' talat isuuchil viyol u Tiixhe' xo'l unq'a qitz'in qatzike', as niyak'insa taama unq'a qitz'in qatzike' skajayil uve' ni niman u Jesús.
46014005	As a' ni vale' uva' kajayil koj chit ex at etijle'm ti' eyolon tu uma't yolb'al. Pet aal b'a'ne' uva' at etijle'm ti' etalat isuuchil viyol u Tiixhe' xo'l unq'a qitz'in qatzike', tan aal b'a'ne' uva' la pal unq'a qitz'in qatzike' skajayil tu u yole'. As la yak'in taama ti' viyol u Tiixhe'. Esti'e' ni val sete uva' asoj ye'xheb'il la alon isuuchil u yole' uva' kat alpu tu uma't yolb'al, as nim talche' uva' la alpu isuuchil viyol Aake' ti' uva' la alpu tu uma't yolb'al.
46014006	As eche' ta' in, vitz'in vatzik, tan asoj tu uma't yolb'al la yolonkat in sete tul la b'en vil ex, as ye' la pal exe' stuul. As ye'l kuxh itxa'ke' u yole' seti'. Pet aal b'a'ne' la b'en val isuuchil u yole' sete uva' ootzimal seta'n, aq'al uva' la pal ex tu u txumb'ale' as u chusb'ale' uve' tetz u Tiixhe'.
46014007	As eche' unq'a q'oob'e'tze' tan asoj eela kuxh u tuul ivi' unq'a q'oob'e'tze' eche' u su'e' uve' ni xulile' tuk' u jiich'e' uve' niq'oope', as ye' la b'en sqe uva' kam q'oob'e'tzil nib'anb'ele'.
46014008	As eche' umaj trompeta tan asoj ye' la oq'sal tijikil ti' imolpu unq'a sole' ti' ib'en tu ch'a'o, as ye' la ib'an chajnaj tuche' ti' ib'en tu u ch'a'oe'.
46014009	Echat chit nib'an sexo'l tan asoj ye' la uch tab'il isuuchil u yolb'ale' uva' niyolb'el sexo'l, ¿as kam q'i la etulb'e etootzit u yole' uve' ni talpu sexo'l? As la kuxh teq'o u kajiq'e' u yole'.
46014010	Tan nimal kuxhe' unq'a yolb'ale' at vatz u tx'ava'e' as at isuuchil sijununil uve' niyolb'e unq'a uxhchile'.
46014011	Asoj ye'l in la pal in tu visuuchil umaj yolb'al, as ech ine' vatz unq'a uxhchile' uva' niyolb'en u yolb'ale' eche' umaj uxhchil uva' va'len tenam tzajnajkat. As echat unq'a uxhchile' sunvatz eche' unq'a uxhchile' uva' echen tu uma't tenam. As ye' la tab'i tib' kuyol sukuvatzaj.
46014012	As echat kuxh b'anel eta'n vitz'in vatzik, tan netachva uva' la taq' u Tiixhla Espíritu etijle'm. Pet a' ni vale' uva' aal b'a'ne' la taq' Aak vetijle'me' ti' elochat unq'a qitz'in qatzike' ti' iyak'insal taama k'atz u Tiixhe'.
46014013	Esti'e' ni val sete, ab'il uva' at tijle'm ti' iyolon tu uma't yolb'al uva' va'len yolb'alil, as la ijaj b'a'nil te u Tiixhe'. As la taq' Aak tijle'm ti' talat isuuchil u yole' uva' kat tal xo'l unq'a qitz'in qatzike'.
46014014	Tan asoj la unnach Tiixh tu uma't yolb'al uva' ye' ootzimal sva'n, as tuk' kuxh u vaanxelale' la unnachkat Tiixh. Pet ech koj vuntxumb'ale', tan ye' nipal tu u yole' uve' kat vala.
46014015	¿As kam q'i la unb'ane'? Tan tul la unnach Tiixh tuk' vaanxelal, as la pal in tu u yole' kam uve' ni vale'. As tul la b'itz in tuk' vaanxelal, as la pal in tu uve' nunb'itza.
46014016	Pet asoj la etoksa iq'ii u Tiixhe' tuk' etaanxelal tu uma't yolb'al, ¿as kam la ib'an umaj uxhchil q'i uve' la ab'in veyole'? Tan tul la etaq' ta'ntiixh te u Tiixhe' as ye' la uch talat u uxhchile' uva' «An chite',» chaj la tale', tan ti' uva' ye' ni pal tu u yole' uve' kat etala.
46014017	As k'uxh b'a'n sete kam uva' netale' tul netaq' ta'ntiixh te u Tiixhe', as ye' la yak'in taanxelal u uxhchile', tan ye' nipal tu u yole'.
46014018	As ni vaq' ta'ntiixh te u Tiixhe' ti' uva' unyolon seti' tu ka't yolb'al ta'n u Tiixhla Espíritu.
46014019	Pet tul molel qib' setuk' tu u atinb'ale' tetz nachb'al Tiixh ti' viyol u Tiixhe', as aal b'a'ne' uva' o'va'l kuxh yol la val sexo'l uva' la pal ex stuul ti' vaq'at etxumb'al, ti' uva' k'uxh lavoj mil yol la val tu uma't yolb'al uva' ye' la pal ex stuul.
46014020	Vitz'in vatzik, echoj vetxumb'ale' talaj intxa', poro ye' la etitz'a uva' kam chit nib'an unq'a talaj intxa'e'. Pet echoj chit etxumb'ale' eche' q'esla aama.
46014021	Tan ech tal viyol u Tiixh ile' uva' tz'ib'amal kan: «La untxakonsa unq'a tename' uva' ulnaj tzaanaj as uva' va'len ve't viyolb'ale' ti' talat ve't vunyole' te vuntename'. As mita'n la pal u tename' tu vunyole',» ti'k u Tiixhe'.
46014022	Esti'e' tan asoj la yolon o' tu ka't unq'a yolb'ale', as la pal unq'a uxhchile' stuul uva' ye' ni niman u Tiixhe'. As k'uchb'al tetz uva' Tiixh niyolon te unq'a uxhchile'. As jit unq'a niman tetz Aake'. Pet asoj at umaj uxhchil la alon umaj yol sqe uva' Tiixh kat alon ste, as la iyak'in ve't qaama sta'n as jit te unq'a uxhchile' uve' ye' ni niman.
46014023	As tul uva' la emol ve't etib' tu u atinb'ale' tetz nachb'al Tiixh, as jolol chit ex la yolon ex tu uma't yolb'al. As jit kuxh nim la ok umaj uxhchil sexo'l uva' ye' ni niman viyol u Tiixhe', ¿as ye' kol la tal q'a uva' ch'u'jil elnallukat ex?
46014024	Pet asoj jolol chit ex la alon isuuchil viyol u Tiixhe' as jit kuxh nim la ok umaj uxhchil sexo'l uva' ye' ni niman Aak uva' ye' nipal tu viyol Aake', as la tz'e' tok u yole' tivi' seta'n. As la b'en ve't ste kam uva' nib'ane',
46014025	tan la tootzi ve'te' uva' a' u va'lexhe' uva' ato'k tu u taanxelale'. As la ib'ane' uva' la ku' ve't qaaloj vatz u Tiixhe' ti' toksat ve't iq'ii Aak. As ech la tal ve't ile': «¡Ate' vil u Tiixhe' sexo'l!» chaj la tale'.
46014026	As la val sete, vitz'in vatzik, tan tul la emol etib' ti' etoksat iq'ii u Tiixhe', as at ex la b'itzan umaj b'itz; as at ex uva' la chusun ex; as at ex uva' la alon isuuchil umaj yol uva' kat tal u Tiixhe'; as at ex uva' la alon umaj yol tu uma'toj yolb'al uva' ye' ootzimal seta'n; as at ex la alon isuuchil u yole' uve' kat alpu tu uma't u yolb'ale'. As kam uva' la eb'ane' as eb'antaj ti' iyak'insal etaanxelal sevatzaj.
46014027	Asoj at ex uva' la yolon ex tu uma't yolb'al, as ka'vo'j ex moj oxvo'j ex la yolon ex. As junun eyolone' tul la yolon ex. As at ex la alon isuuchil unq'a yole' sexo'l uva' kat alpu tu uma't yolb'al.
46014028	Pet asoj ye'l umaj uxhchil at tu u atinb'ale' tetz nachb'al Tiixh uva' la alon isuuchil u yole' uva' la alpu tu uma't yolb'al, as ye' la uch talpe'. Pet tu kuxh taanxelal u uxhchile' la yolonkat tuk' u Tiixhe'.
46014029	As ex uve' ex q'ajsan tetz viyol u Tiixhe', as ka'vo'j ex moj oxvo'j ex la yolon ex tu u atinb'ale' tetz nachb'al Tiixh. As la kuxh tab'i ka't unq'a qitz'in qatzike' ti' ipal stuul ma tetz u Tiixhla Espíritu u yole' uva' ni talpe' moj ye'le.
46014030	As la ya' ex ti' eyolone' asoj la ik'uch u Tiixhe' umaj yol te uma'toj qitz'in qatzik uve' xonle'le.
46014031	As junun eyolone' tul la yolon ex, aq'al uva' la chee itxumb'al unq'a qitz'in qatzike'. As la yak'in ve't u taanxelale' ta'n u yole'.
46014032	As ex uva' ex q'ajsan tetz viyol u Tiixhe' as la enima etib' sevatzaj tul la yolon ex,
46014033	tan ye' nisa' u Tiixhe' uva' la sotz ik'u'l unq'a qitz'in qatzike' ti' tab'it u yole'. Pet a' ni tal Aak uva' acha'v u qatine' sukuvatzaj tu u atinb'ale' tetz nachb'al Tiixh ti' qab'it viyol Aake'. As ech la eb'ane' eche' nib'an unka't unq'a qitz'in qatzike' tu unq'a atinb'ale' tetz nachb'al Tiixh tu unjoltu unq'a tename',
46014034	tan ye' la veq'elkab'an unq'a ixoje' tul la emol etib' tu u atinb'ale' tetz nachb'al Tiixh. As ye' la uchi uva' la yolon unq'a ixoje' svatzaj. Pet la inima cha'ma u qitz'in qatzike' uva' ni alon viyol u Tiixhe', tan ech ni tal u tzaq'ite' uva' tz'ib'amal kan.
46014035	Asoj at umaj yol nisa' cha'ma tootzita' as tu kab'al la ich'otikat cha'ma te vitzumele', tan ye' la ib'ane' uva' la kuxh veq'elkab'an cha'ma tu u atinb'ale' tetz nachb'al Tiixh.
46014036	As la val sete, jit tuk' vetxumb'ale' kat etootzikat viyol u Tiixhe'. As jit kuxh exe' sejunal uve' kat alpu isuuchil viyol Aake' sete.
46014037	As at ex uva' netoksa je' eq'ii ti' uva' at etijle'm ta'n u Tiixhla Espíritu as moj ti' etalat isuuchil viyol u Kub'aal Tiixhe'. Pet la etootzi ve'te' uva' jank'al unq'a yole' uva' nuntz'ib'a b'en sete, as itzaq'it u Kub'aal Jesús.
46014038	Pet asoj ye' la enima unq'a yole' uva' nuntz'ib'a b'en sete, as ye' la nimal ex uva' at etijle'm.
46014039	Esti'e' ni val sete, vitz'in vatzik, ejajtaj te u Tiixhe' ti' uva' la taq' Aak etijle'm ti' etalat isuuchil viyol Aake' ta'n u Tiixhla Espíritu. As ye' la emaj ivatz umaj qitz'in qatzik uve' la yolon tu uma'toj yolb'al.
46014040	As kam uve' la eb'ane' tu u atinb'ale' tetz nachb'al Tiixh, as tuk' chit ijikil la eb'ane'. As ye'l ex la veq'elkab'an ex.
46015001	As la vulsa sek'u'l, vitz'in vatzik, ti' u b'a'nla yole' uva' kat b'ex unpaxsa sexo'l, tan a'e' uva' kat enima. As chab'amal tatin ve't tetaanxelal.
46015002	As tuk' vib'a'nil u b'a'nla yole' uva' kat b'ex val sexo'l. As q'alpumal ve't ex vatz vepaave', asoj chab'amal tatin u b'a'nla yole' tu vetaanxelale'. Pet asoj ye'l u b'a'nla yole' chab'amal tatin tu vetaanxelale', as ye'l ex la el ex tib'a'nil tuk' uve' kat enima.
46015003	As a' u yole' uva' kat b'ex unchus sexo'l uva' nim talche' ti' unjoltu unq'a yole' skajayil. As an chit u yole' uva' kat alax isuuchil sve: Tan kat kam u Cristo ti' ichoop u kupaave' eche' uva' ni tal viyol u Tiixhe' uva' tz'ib'amal kan.
46015004	As mujlu ve't Aak. As ul taama Aak titoxvu q'ii eche' uva' ni tal viyol u Tiixhe' uva' tz'ib'amal kan.
46015005	As ik'uch ve't tib' Aak vatz u Lu'e' uva' Cefas ch'elel. As ik'uch ve't tib' Aak vatz kab'lavat unq'a apóstol.
46015006	As xamtik stuul as ik'uch ve't tib' Aak vatz vinaj o'l k'alal (500) unq'a qitz'in qatzike'. As nimatel uxhchil uva' isle'ltele. As ati uva' kamnalu ve'te'.
46015007	As xamtik ve't stuul as ik'uch ve't tib' Aak vatz u Santiago. As xamtik stuul, as ik'uch ve't tib' Aak vatz unq'a apóstol skajayil.
46015008	As timoxtel ik'uch ve't tib' Aak sunvatz, tan ech ine' eche' umaj tal ne' uva' ye' kuxh itzib'lal kat itz'eb'i.
46015009	Tan ine' uma'l u apóstol uva' jit vetz uva' la oksal unq'ii ti' uva' in apóstol. As jitik vetze' uva' la ok in xo'l tachul unq'a apóstol, tan nikat untilu unq'a niman tetz u Tiixhe'.
46015010	Pet ib'a'nil kuxh u Tiixhe' uva' in ve't apóstol cheel. As ye'le uva' ye' koj kat txakon vib'a'nil Aake' svi', tan nunya'lu vib' ti' talax viyol Aake'. As nimal ve't kat unb'ana ti' ka't unq'a apóstol. Pet jit tuk' vuntxumb'ale' kat unb'ankat. Pet tuk' vib'a'nil u Tiixhe' uve' ni taq' sve.
46015011	As k'uxh in as k'uxh uma'toj apóstol kat alon u b'a'nla yole' sete, as ta'n yole' uva' kat alpu ve't isuuchil u yole' sete. As a'e' uva' nimamal ve't seta'n.
46015012	¿As kam q'i uva' at ex ni alon uva' ye'l taama unq'a kamnaje' la uli? As tul ile' nipaxsal ve't sexo'l uva' kat ul taama u Cristo.
46015013	Pet asoj ye' la ul taama unq'a kamnaje', as ye'le'xh u Cristo kat ul taama.
46015014	Asoj ye'l u Cristo kat ul taama, as ye' la txakone' u qaq'one' ti' kupaxsat u b'a'nla yole' xo'l unq'a tename'. As ye' la txakone' b'a u k'ujleb'al ek'u'le' ti' Aak.
46015015	Tan asoj ye'l taama unq'a kamnaje' la uli, as ech ve't o'e' chulin yol vatz u Tiixhe' tul kat qal sete uva' kat ul taama u Cristo.
46015016	Tan asoj ye' ni tul taama unq'a kamnaje', as mita'n u Cristo kat ul taama.
46015017	Asoj ye' kat ul taama u Cristo, as ye'l kuxh itxa'ke' b'a u k'ujleb'al ek'u'le' ti' Aak. As atil kuxh ex b'a tu u paave'.
46015018	Asoj eche', as ye'l ipaav unq'a qitz'in qatzike' skajayil la sotzi uve' k'ujle'l chit ik'u'l ti' u Cristo tul kat kami.
46015019	Pet asoj at k'ujleb'al kuk'u'l ti' u Cristo ti' kuxh ib'anat Aak b'a'nil sqe tul uva' atil kutiichajil vatz u tx'ava'e', as ¡oyeb' kuxh kuvatze' b'a ti' unq'a uxhchile' skajayil!
46015020	Pet ech koje', vitz'in vatzik, tan kat ulyu ve't taama u Cristo. As Aake' uve' b'axel kat ul taama k'uchb'al tetz uva' la ul qaama skukajayil, jank'al o' uva' o' niman tetz Aak.
46015021	Tan ipaav kuxh uma'l u b'axa uxhchil uva' kat ok ve't u kamchile' ti' unq'a tename' skajayil vatz u tx'ava'e'. As ib'a'nil uma't uxhchil uva' la ul taama unq'a kamnaje' unpajte.
46015022	As techal la kam o' skukajayil, tan ti' uva' o' tiaal u Adán. As techal la mox ul qaama unpajte, jank'al o' uva' at ve't ok o' k'atz u Cristo.
46015023	As la ul ve't taama unq'a kamnaje' skajayil, tan b'axel kat ul taama u Cristo. K'uchb'al tetz uva' la ul qaama unpajte. As la ul ve't qaama tul uva' la ul u Cristo tika'pa, jank'al o' uva' at ve't ok o' k'atz Aak.
46015024	As a'n la tzojpu ve't skajayil uva' alel kan ta'n u Tiixhe', tan la toksa ve't u Cristo u tijle'me' tiq'ab' u Kub'aal Tiixhe' tul ma't teesat ve't Aak iq'ii unq'a ijlenaale' tuk' unq'a sub'ule' as tuk' unq'a vee' skajayil uva' at tijle'm.
46015025	Esti'e' at ve't ok u Cristo ti' u tijle'me' ti' tilax isuuchil skajayil, techal la oleb' Aak ti' teesal iq'ii skajayil jank'al uva' nich'o'n taama ti' Aak.
46015026	As timoxtel as la isotza ve't Aak iq'ii u kamchile',
46015027	eche' uva' tz'ib'amal kan tu uma't u yol uva' ech ni tal ile': Tan kat oksal ve't unq'a vee' skajayil jaq' u tijle'me',  ti'k u yole'. As ni tal u yole' uve' kajayil kat oksal jaq' u tijle'm u Cristo. Pet la qootzi ve'te' uva' jit antu u Tiixhe' kat ok jaq' u tijle'm u Cristo, tan a' u Kub'aal Tiixhe' oksan unq'a vee' skajayil jaq' u tijle'm Aake'.
46015028	As tul at ve't ok unq'a vee' skajayil jaq' u tijle'm viK'aol u Tiixhe' uva' Cristo as la toksa ve't tib' u Cristo jaq' u tijle'm u Tiixhe', tan Aake' kat oksan ok unq'a vee' skajayil jaq' u tijle'm viK'aole' b'axa. As uma'l kuxh ve't B'ooq'ol la ib'ane' ti' unq'a vee' skajayil. As a'e' u Tiixhe'.
46015029	As la val sete unpajte ti' u tuleb'al taama unq'a kamnaje': As at uxhchil ni alon uva' ye' la ul taama unq'a kamnaje'. Asoj ech la ib'ane' ¿As kam q'i uva' at unq'a uxhchile' uva' niku' xe' u a'e' ti' ib'anat ivaatzil unq'a kamnaje'? Asoj eche' uve' netale' uva' ye' umaj kamnaj la ul taama, ¿as kam q'i uve' kat kuxh ku' ex xe' u a'e' sti'?
46015030	Asoj ye'l unq'a kamnaje' la ul taama, ¿as kam q'i uva' k'axk'o kuxh qatin sb'enameen?
46015031	Tan jun q'ii ni tal unq'a uxhchile' unkame', ti' kuxh uva' nival u b'a'nla yole'. As an chite' u yole' uva' ni val sete unpajte, tan nuntxuq'txun ve't seti' as ti' uva' at ve't ok ex k'atz u Kub'aal Jesucristo.
46015032	Asoj ye'l unq'a kamnaje' la ul taama, ¿as kam q'i la untx'ake' ti' unb'anat ch'a'o tuk' unq'a uxhchile' uva' nich'o'n taama svi'? Tan ech vitxumb'al u uxhchile' eche' txokop uva' va'l ichi'one'. As ech koje', as aal b'a'ne' uva' ech la unb'ane' eche' nib'an unq'a uxhchile' uva' ech ni tal ile': «Tx'a'noj o'; as uk'a'oj o', tan q'ejal la kam ve't o',» ti'k unq'a uxhchile'.
46015033	Pet tuk val sete, ¡etaq'ak etib' sub'loj! Tan an chite' uma't u yol uva' ech ni tal ile': «Asoj la emolo etib' tuk' unq'a uxhchile' uve' va'lexh kuxh vitxumb'ale', as la iyansae' u b'a'nla txumb'ale' uve' chiannal sete,» ti'k u yole'.
46015034	¡Etitz'ataj je' etib' sejununilaj! ¡As eb'antaj u b'a'ne'! ¡As ye' paavin ve't ex! Tan ni val unq'a yole' sete ti' uva' la ch'ixvu ve't ex, tan at ex uva' ye' nepal stuul kam u b'a'ne' uva' nisa' u Tiixhe' seti'.
46015035	As kamal at ex la alon uva': «¿Kam la ib'an unq'a kamnaje', tul la ul taama?» as: «¿Kam ve't chi'olil eq'omal sta'n, tul la ul taama?» kamal ch'ex netale'.
46015036	¡Ex chite' ye' nepal unb'ooj stuul! Tan ech nib'an unq'a kamnaje' tul la ul taama eche' umaj iia. Tan tul ni taval tu tx'ava', as eche' kamchil nib'ane'. As a'n kat b'uuq' ve'te'.
46015037	Pet jit eela u iiae' uva' ni tavale' tuk' uve' nib'uuq' ve'te', k'uxh trigo as moj kam kuxh uma'toj iiail.
46015038	As a' u Tiixhe' kat aq'on uva' kam tilone' sijununila eche' uva' kat tal taama Aak, tan jalel tib' tilone' ta'n Aak.
46015039	As echat b'an ta'n u kuchi'ole' unpajte, tan jit eela tilon u kuchi'ole' tuk' vichi'ol unq'a txokope'. Tan va'len vichi'ol unq'a tz'ikine'. As va'len vichi'ol unq'a txaye'.
46015040	As va'len tilon unq'a uva' at vatz u almika'e' ti' uva' at vatz u tx'ava'e'. As acha'v tilone' uve' at vatz u almika'e', tuk' uve' at vatz u tx'ava'e', as jalel tib'e' skaab'il.
46015041	Eche' b'an ta'n unq'a txijun qetze' tu almika', tan va'len tilon u q'iie' ti' u ich'e'. As jit eela tilon unq'a tx'umile', tuk' u q'iie', tuk' u ich'e'. As jalel tib' tilon unq'a tx'umile' svatzaj.
46015042	As echat chit la ib'ane' tul la ul taama unq'a kamnaje'. Tan vichi'ole' uva' kat mujax tu tx'ava', as la q'ee ve'te'. Pet ech koj vichi'ole' uva' la aq'ax ste tul la ul taama, tan ye' la q'ee ve'te'.
46015043	As u kuchi'ole' uva' ech imujle' eche' taval umaj iia, tan ni q'ee ve'te' as nitesal iq'ii. Pet ech koj u kuchi'ole' uva' la aq'pu sqe tul la ul qaama, tan la oksal iq'ii. As nipal iyak'il u kuchi'ole' uva' nimujle'. Pet ech koj u kuchi'ole' uva' la aq'pu sqe tul la ul qaama, tan ye' la pal iyak'il.
46015044	As chib' kuxhe' u kuchi'ole' uva' ech imujle' eche' taval umaj iia. Pet ech koj u kuchi'ole' uva' la aq'ax sqe tul la ul ve't qaama, tan Tiixhla chi'ol ve'te'.
46015045	Tan ech ni tal uma't u yol ile' uva' tz'ib'amal kan: As u b'axa naje' uva' Adán, as isle'l ve't vichi'ole' kat ib'ana ta'n u Tiixhe'. Pet ech koj u Cristo uva' ika'v u Adán, tan Tiixhla aamae'. As a'e' ni aq'on kutiichajil, ti'k u yole'.
46015046	As jit u kuchi'ole' b'axel kat aq'ax sqe uva' Tiixhla chi'ol. Pet kat aq'ax u chi'ole' sqe b'axa uva' chib' kuxhtu'. As xamtel la aq'ax ve't u Tiixhla chi'ole' sqe,
46015047	tan vatz tx'ava'illa aama kuxh u b'axa Adán, tan tuk' kuxh unb'iil u tx'ava' cheesalkat. Pet ech koj vika'v u Adán uva' Cristo tan a' tzaanajkat tu almika'.
46015048	As ech tatin unq'a vatz tx'ava'illa aamae' eche' tatin u b'axa naje' uva' Adán. Pet ech qatine', o' uva' tzaanaj u kutiichajile' tu almika' eche' tatin u Jesús uva' kat tzaa tu almika'.
46015049	As echik qatine' eche' tatin u Adán b'axa. Pet ech koj cheel, tan la pal ve't o' stuul uva' eq'omal vitxumb'al u Cristo sqa'n uva' tzaanaj tu almika'.
46015050	Esti'e' ni val sete, vitz'in vatzik, tan ye' la uch tok u tacha'v u vatz tx'ava'illa chi'ole' xo'l unq'a tename' uve' at jaq' u tijle'm u Tiixhe'. As ye' la uch tok u chi'ole' uve' la q'eei tu u atinb'ale' uva' ye' la q'eekat.
46015051	As tuk val uma'l u yol sete uva' kat taq' Aak ootziloj sqe uva' ye'xheb'il ootzinik tetz: Tan jit kajayil o' la kam o'. Pet kajayil o' la jalpul u kuchi'ole'.
46015052	As ye' kuxh nachele' ta' sqe, tan yup vatz kuxhe' la jalpukat u kuchi'ole' tul la oq'sal vimoxtel u trompeta. As tul la oq'sal u trompeta, as la ul ve't taama unq'a kamnaje'. As ye'l unpajtoj la kam ve'te'. As a'n la jalpul ve't u kuchi'ole'.
46015053	Tan u kuchi'ole' uve' niq'eee' as la b'ensal ve'te' uma't chi'ol uva' ye' la q'ee ve'te'. As u kuchi'ole' uve' la kami, as la b'ensal ve'te' uma't chi'ol uva' ye' la kam ve'te'.
46015054	As tul ma't ijalpul u kuchi'ole' uva' ye' la q'ee ve'te' as tul ma't ijalpul u kuchi'ole' uva' nikame' tuk' uma't u chi'ol uva' ye' la kam ve'te', as la b'en ib'an ve't uma't u yol uva' tz'ib'amal kan uva' ech ni tal ile': Kat sotzyu ve't iq'ii u kamchile' ta'n u Tiixhe', ti'k u yole'.
46015055	As, ¿kam kat ib'an viyak'il u kamchile' q'i uve' ni yatz'on unq'a tename'? ti'k u yole',
46015056	tan a' u paave' ni aq'on iyak'il u kamchile' ti' iyatz'ax unq'a tename'. As tul ni tab'i ve't unq'a tename' u tzaq'ite' uva' tz'ib'amal kan, as nipal ve't stuul uva' yak'innal ve't u paave' sk'atz.
46015057	¡As ta'ntiixh te u Tiixhe'! Tan Aake' kat eesan u kamchile' sqi' tuk' vib'a'nil u Kub'aal Jesucristo.
46015058	Esti'e' ni val sete, vitz'in vatzik uva' xo'n ve't ex sve: As echab'ataj ek'ujb'a't ek'u'l ti' u Kub'aal Jesús. As ye' la ka'kab'in etaama ti' Aak. Pet etoksataj etaama ti' eb'anat uva' nisa' u Kub'aal Jesús seti', tan ootzimale' seta'n uva' ye'l u b'a'ne' la tz'ejxi uve' neb'an ta'n vib'a'nil Aake'.
46016001	As tuk untzaq'b'e b'en uma't u yole' uva' kat ech'oti tzan sve ti' imolpu unq'a puaje' lochb'al tetz unq'a qitz'in qatzike' uva' niman tetz u Jesús. As ech la eb'ane' eche' uve' kat val kan te unq'a qitz'in qatzike' skajayil tu u nimla tename' u Galacia.
46016002	As tu b'axa q'ii tu jun xhemaana la etxaa kan unb'ooj u puaje' xo'l uva' kat ek'ul tu uma'l xhemaana. As junun ex la kolon kan, aq'al uva' ye'xhkam la etitz'a ve'te' ti' imolpe', tul uva' la oon in sexo'l.
46016003	As oonnal ve't in sexo'l. As la vaq' uma'l u u'uj te unq'a qitz'in qitzike' uva' txaael ve't seta'n, tan a' chajaake' la vaq' b'en tu u Jerusalén tuk' u puaje' uva' molel seta'n ti' ilochax unq'a qitz'in qatzike' tzitzi'.
46016004	As la b'en chajaak svi', asoj la uch sunvatz uva' la b'en in.
46016005	As tul la b'en vil ex, as b'axel la pal in tu u Macedonia, tan techal la pal in tzitzi'. As a'n la oon ve't in sexo'l ti' b'en vilat ex.
46016006	As jit kuxh nim la kaaik kan in tzitzi' sexo'l ti' untx'eb'at ipal u q'alae'. As tul la b'en ve't in, as la eloch ve't unb'ooj in ti' unb'en ve'te' katil uve' la b'enkat in.
46016007	As ye' nunsa' uva' yaklu pal kuxh in. Pet asoj la ib'an u Kub'aal Jesús b'a'nil, as la atin unb'ooj in sexo'l.
46016008	Pet la kaa in tzitza' tu u Éfeso. As lanal pal ve't u nimla q'iie' uva' Pentecostés, as a'n la b'en ine',
46016009	tan nimal uxhchil tzitza' ni sa'on tab'it u b'a'nla yole' uva' ni vale'. As ye' saach unq'a uxhchile' nich'o'n taama svi'.
46016010	Pet asoj la oon u Timoteo sexo'l, as la unjaj b'a'nil sete ti' uva' la ek'ul ve't naj tib'a'nil, tan antu ni taq'onve' ti' ipaxsal u b'a'nla yole' ti' u Kub'aal Jesús eche' uve' nunb'ane'.
46016011	As ye'xheb'il la ixvan. Pet la eloche', aq'al uva' acha'v iq'aavik tzan sunk'atz. Tan il o' nu kutx'eb'one' tuk' unq'a qitz'in qatzike'.
46016012	As eche' u qitz'in qatzik u Apolo tan jatpax kuxh unb'eya ste ti' b'en iq'elut ex tuk' ka't unq'a qitz'in qatzike', as ye' kat isa' ib'ene' tul uva' kat val ste. As la etil toone' jatu uva' la uch svatz.
46016013	As atoj chit enachb'al. As ka'kab'ini'k etaama ti' u k'ujleb'al ek'u'le'. As tioj chit etaama la eb'ane' as eya'lutaj etib'.
46016014	As kam uve' la eb'ane' as tuk' chit xo'niib' la eb'ankat.
46016015	As ootzimale' seta'n, vitz'in vatzik, uva' a' unq'a tatin u Estéfanas kat niman u Jesús b'axa tu u Acaya. As a'e' uva' aya'l chit ik'u'l kat lochon unq'a qitz'in qatzike' uva' ni niman u Jesús.
46016016	Esti'e' nunjaj b'a'nil sete ti' uva' ech etxumb'ale' la eb'ane' eche' uva' nib'an chajaak tuk' ka't unq'a qitz'in qatzike' uva' ech itxumb'al eche' chajaak. As tuk' unq'a qitz'in qatzike' skajayil uva' ni lochone' ti' ipaxsal u b'a'nla yole'.
46016017	As va'l chit untxuq'txune' ti' uva' kat ul u Estéfanas tuk' u Fortunato tuk' u Acaico uve' tzaa sexo'l, tan chajaake' ni b'anon evatz sunk'atz tzitza' ti' unlochpe'.
46016018	Tan kat ul iyak'insa chajaak vaama eche' uva' kat ib'an chajaak sete. As a' chajaake' la ootzil vib'a'nile' sexo'l tuk' ka't unq'a qitz'in qatzike' uva' eela vitxumb'ale' tuk' chajaake'.
46016019	Jank'al unq'a qitz'in qatzike' uva' at tu unq'a atinb'ale' tetz nachb'al Tiixh uva' tzitza' tu u Asia as ni taq' b'en itzii sete. As ni taq' b'en u Aquila itzii sete tuk' u Priscila as tuk' unq'a qitz'in qatzike' uve' ni mol tib' tu vikab'ale'.
46016020	As ni taq' b'en unq'a qitz'in qatzike' itzii sete skajayil. As aya'l chit ek'u'l la etiixhi etib', tan ex niman tetz u Tiixhe'.
46016021	Ine' in Pablo, nuntz'ib'a b'en untzii sete tuk' vunq'ab'e'.
46016022	Asoj at umaj uxhchil uva' ye' xo'n u Kub'aal Jesús ste, as la ul u k'axk'oe' sti'. ¡As il u Kub'aal Jesús ile' tul ve'te'!
46016023	As a' vib'a'nil u Kub'aal Jesucristo la kaa seti'.
46016024	As xo'n ve't ex sve sekajayil ta'n vib'a'nil u Jesucristo. An chite'. An chite'.
47001001	Ine' in Pablo. As in apóstol tetz u Jesucristo, tan eche' uva' nisa' u Tiixhe'. As in tuk' u qitz'in qatzike' u Timoteo ni aq'on b'en u u'uje' sete, jank'al ex uva' ex itenam Tiixh uve' echen tu u tenam uva' Corinto tuk' ex uva' echen ex tu u Acaya skajayil.
47001002	A' u Kub'aal Tiixhe' tuk' u Kub'aal Jesucristo la aq'on vib'a'nile' seti'aj ti' uva' b'a'n etatine' sevatzaj.
47001003	Qoksataj iq'ii u Kub'aal Tiixhe', viB'aal u Jesucristo, tan Aake' ni txumun kuvatz. As ye' niya' Aak ti' iyak'insat u qaanxelale'.
47001004	As tul nu kupaleb'e unq'a k'axk'oe', as niyak'insa Aak u qaanxelale', aq'al uva' la kuyak'insa u taanxelal unq'a qitz'in qatzike', tul la ipaleb'e u k'axk'oe'. As kam chit iyak'insat Aak u qaanxelale', as echat chit kuyak'insat taanxelal unq'a qitz'in qatzike' uve' ni paleb'en unq'a k'axk'oe'.
47001005	As k'uxh nimal unq'a k'axk'oe' nu kupaleb'e eche' uva' kat ipaleb'e u Cristo, as nimal vib'a'nil u Cristo nib'an sqi' unpajte ti' iyak'insal u qaanxelale'.
47001006	As tul nu kupaleb'e unq'a k'axk'oe', as seti'e' la txakonkat. As a'e' la yak'insan vetaanxelale'. As tul niyak'insa Aak u qaanxelale', as ti' iyak'insal etaanxelal nib'ankat Aak, tan a' nisa' Aak uva' la iloch ex Aak ti' ekuyat unq'a k'axk'oe' eche' uve' nu kub'ane'.
47001007	As ye' la ka'kab'in qaama seti', tan ootzimal sqa'n uva' nekuy unq'a k'axk'oe' uva' nepaleb'e eche' nu kub'ane' tul nu kupaleb'e unq'a k'axk'oe'. As niyak'in vetaanxelale' eche' iyak'in u qaanxelale'.
47001008	As a' ni qale', vitz'in vatzik, uva' la etootzi kam unq'a k'axk'oe' uve' kat kupaleb'e tu u Asia, tan tii chit unq'a k'axk'oe' uve' kat kupaleb'e. As kat qitz'a ve'te' uva' ye' la oleb' ve't o' ti' kukuyat unq'a k'axk'oe'. As kat qal je' sqe uva' kamal la kam ve't o' uva' nik qale'.
47001009	As ech ve't o'e' eche' umaj uxhchil uva' ni talax ikame' uva' nik qal je' sqe, aq'al uva' ye' la kuk'ujb'a' je' kuk'u'l ti' u kutxumb'ale'. Pet la kuk'ujb'a' kuk'u'l ti' u Tiixhe', uva' ni ulsan taama unq'a kamnaje'.
47001010	As Aake' kat q'alpun ve't o' vatz unq'a k'axk'oe'. As k'ujle'l kuk'u'l ti' Aak uva' la ikol o' Aak vatz u kamchile',
47001011	asoj la eloch o' ti' enachat Tiixh sqi'. As nimal ex la oksan ve't iq'ii Aak ti' etaq'at ta'ntiixh te Aak tul uva' la etab'i uva' kat iloch ve't o' Aak vatz unq'a k'axk'oe', tan ti' uva' nenach Tiixh sqi'.
47001012	As nu kutxuq'txune', tan ootzimal sqa'n uva' ye'l umaj va'lexh kat kub'an ti' unq'a tename', katil uva' kat palkat o'. As echat kat kub'ana tul kat pal o' sexo'l, tan jik chit kutxumb'al kat kub'ana, tan Tiixh kat aq'on u kutxumb'ale'. As jit tuk' unq'a vatz tx'ava'illa txumb'ale' kat kub'ankat unq'a jikla txumb'ale' sexo'l. Pet tuk' vib'a'nil u Tiixhe' kat kub'ankat.
47001013	As jank'al unq'a yole' uva' nu kutz'ib'a b'en sete, as la uch esik'leta'. As la etootzi ve't skajayil. As a' ni vale'
47001014	uva' kam chit etootzit unb'iil u kutxumb'ale' uva' kat kub'an sexo'l, as echat etootzit ve'te' uva' techal la txuq'txun ve't ex sqi' eche' o', tan la txuq'txun ve't o' seti' tu u q'iie' uva' la ul u Kub'aal Jesús unpajte.
47001015	As k'ujle'l chit unk'u'l ti' uva' ech la ib'ane'. Esti'e' uva' kat val ve't voon sexo'l tika'pa, aq'al uva' la chiib' ve't ex svi'. As la chiib' ve't o' ti' tilat tib' kuvatz unpajte,
47001016	tan kat vitz'a uva' la pal vil ex tul la b'en in tu u Macedonia. As la q'aavik tzan in sexo'l unpajte uva' nik vale', aq'al uva' la eloch in ti' uva' kam nisa'vit svi' ti' unb'en tu u Judea.
47001017	As moj tul kat val voon sexo'l as ye' kat uch unb'ene', as kamal netale' uva' ye' kat vitz'a sb'a'n ti' valat unb'ene'. ¿As moj netitz'a svi' uva' vatz tx'ava'illa txumb'al kuxh vuntxumb'ale' eche' nib'an unq'a tename'? ¿As moj netitz'a uva' kat kuxh vala uva' la b'en in? ch'in kat vala. As kat val ve't unpajte, ¿uva' ye'l in la b'en in? ¡As nisotz ek'u'le' b'a!
47001018	Tan jit'e'ch kutxumb'ale' nu kub'ane', as jik chite' u yole' uve' ni qal sete. As la pal ex stuul uva' jik chite' u Tiixhe' as jik chite' u yole' uva' ni qal sete unpajte. As jit a' ni qale' uva' an chite' chaj o' b'axa, as la qal ve'te' uva' ye'le chaj o' unpajte.
47001019	As u Jesucristo, viK'aol u Tiixhe', uva' ni qal isuuchil sete, in tuk' u Silvano tuk' u Timoteo, as jik chite' viyol Aake'. As jit'e'ch iyolon Aake' uva' kano, chaj Aak b'axa, as ye'le la ib'ane', chaj ve't Aak unpajte. Pet ni chit ib'an Aak kam uva' ni tal Aak.
47001020	As jank'al unq'a vee' alel kan sqi' ta'n u Tiixhe' uva' la taq' Aak sqe, as ni chit ib'an Aak ta'n u Jesucristoe'. As esti'e' ni qale' uva' an chite', ch'o' ni qale' ti' qoksat iq'ii u Tiixhe'.
47001021	As an chit u Tiixhe' ni yak'insan u k'ujleb'al kuk'u'le' setuk' ti' u Cristo. As Aake' kat b'anon b'a'nil sqe.
47001022	As kat toksa ve't Aak qexhlal uva' o' ve't tetz Aak, tan kat toksa ve't Aak u Tiixhla Espíritu tu u qaanxelale', texhlal tetz uva' la chit ib'an Aak jank'al uva' alel kan ta'n Aak uva' la ib'an Aak sqi'.
47001023	As a' u Tiixhe' ootzin tetz uva' kam sti' ye' kat oon ve't in sexo'l unpajte, tan ti' uva' ye' la b'en untxumunsa etaama. As esti'e' ye' kat oon in tu u Corinto.
47001024	As jit a' ni vale' uva' o' la alon sete kam la eb'ane' tul nimamal u Tiixhe' seta'n. Pet a' ni vale' uva' la kuloch ex ti' uva' la chiib' ex sevatzaj, tan ootzimal sva'n uva' k'ujle'l chit ek'u'l ti' Aak.
47002001	Esti'e' kat val ve't je' sve uva' ye' la b'en untxumunsa vetaanxelale' tul la oon in sexo'l unpajte.
47002002	Tan asoj la kuxh b'en untxumunsa ex, ¿as ab'il q'i la chiib'isan ve't in? Tan a' ni vale' uva' ex la chiib'isan in.
47002003	As tul kat untz'ib'a b'en u u'uje' sete b'axa, as tii unb'iil unq'a yole' uva' kat val sete, tan a' kat vala uva' la ejalpu vetxumb'ale'. As ye' la etxumunsa vaama tul la oon in sexo'l, tan exe' la chiib'isan in uve' nik vale'. As k'ujlik chit unk'u'l seti' ti' uva' eela kuchiib' skukajayil la ib'ane'.
47002004	As tul uva' kat untz'ib'a b'en u b'axa u'uje' sete, as tuk' chit txumu'm tuk' chit oq'el kat untz'ib'a b'en tan ye' vootzalike moj b'a'n la b'en sete moj ye'le. As ti' koj etxumunsale' kat untz'ib'akat b'en u yole' sete, pet ti' uva' la etootzi uva' xo'n chit ve't ex sve.
47002005	As eche' u uxhchile' uva' kat txumunsan in as jit kuxh ine' kat itxumunsa in, pet at ex kat txumun ex sta'n unpajte. As jit a' ni vale' uva' la b'anchu umaj va'lexh ste.
47002006	Pet kat kuxh ib'anlu ve'te' kam uva' kat eb'an te u uxhchile' ti' ijikb'a'l vitxumb'ale', tan nimal ex uva' kat ik'ul tib' eyol ti' u k'axk'oe' uva' kat eb'an ste.
47002007	Pet aal la esotzsa ve't ipaav cheel. As la eyak'insa taama, aq'al uva' ye' la yan ve't u taanxelale' ta'n txumu'm.
47002008	Esti'e' ni val ve't sete uva' la ek'uch u b'a'ne' te u uxhchile' unpajte, aq'al uva' la b'en ste uva' xo'n chit ve't sete.
47002009	As esti'e' uva' kat untz'ib'a b'en u u'uje' sete b'axa, tan a' ni vale' uva' la vootzi ma la enima unq'a yole' uva' ni val sete moj ye'le.
47002010	Tan ab'il uva' la esotzsa ipaav ti' umaj va'lexh uva' kat ib'an sexo'l, as la unsotzsa ipaav unpajte. Asoj an chittu' uva' kat ib'an u uxhchile' umaj va'lexh, as vatz u Jesucristo la unsotzsakat ipaav. Pet ti' elochpe' sekajayil nunb'ankat,
47002011	aq'al uva' ye' la oleb' u Satanás ti' iyansat u kutxumb'ale', tan at sukuk'u'l uva' nichuk u Satanás txumb'al sqi'.
47002012	As tul kat oon ve't in tu u tenam uva' Troas ti' unpaxsat u b'a'nla yole' ti' u Cristoe', as kat vil ve'te' uva' a' u Kub'aal Tiixhe' kat b'anon uva' nik isa' unq'a tename' tab'il u b'a'nla yole' uva' nik vale'.
47002013	As nikat ixaan ve't vaama tul atik in tzitzi', tan ye'l u qitz'in qatzike' nik tule' uva' Tito. Esti'e' uve' kat vaq' ve't kan unq'a uxhchile' tu u Troas. As kat b'en ve't in tu u Macedonia ti' unk'ulat vib' tuk' u Tito.
47002014	As ni vaq' ta'ntiixh te u Tiixhe', tan tuk' vib'a'nil u Cristoe', as b'a'n ni qelkat sta'n. As nitxakonsa o' Aak ti' ipaxsal u b'a'nla yole' tulaj unq'a tename'. As tul nu kupaxsa u b'a'nla yole' xo'l unq'a tename' ti' uva' la tootzi unq'a tename' u b'a'nla yole', as ech chite' eche' tx'umtx'ulla tz'akab'al,
47002015	tan vatz u Tiixhe' as ech o'e' eche' tx'umtx'ulla tz'akab'al tul nu kupaxsa u b'a'nla yole' ti' u Cristoe' xo'l unq'a tename' uva' ni niman, as tuk' xo'l unq'a tename' uve' ye' ni niman.
47002016	As vatz unq'a tename' uva' ye' ni niman, as ech kupaxsat u b'a'nla yole' svatz eche' umaj kam uva' va'l ixeval. As ye'l itiichajil unq'a tename' k'atz u Tiixhe' la ib'ane', tan ye' ninima u b'a'nla yole'. Pet ech koj unq'a tename' uva' ni niman, tan ech kupaxsat u b'a'nla yole' svatz eche' tx'umtx'ulla tz'akab'al, tan at itiichajil unq'a tename' k'atz u Tiixhe' sta'n. As ech nib'ane' tul nipaxsal u b'a'nla yole' ti' u Cristoe' tulaj unq'a tename'. As ye'xh jank'al unq'a uxhchile' uva' aq'el ste ti' uva' la ipaxsa u b'a'nla yole'. Pet ech koj o', tan aq'el sqe uva' la kupaxsa u b'a'nla yole',
47002017	tan jit'e'ch kupaxsat u b'a'nla yole' eche' uve' nib'an unjoltu unq'a uxhchile' uva' a' kuxh ni titz'a itx'akat ipuaj ti' ipaxsal viyol u Tiixhe'. Pet jik chit ni qal isuuchil u yole' vatz u Tiixhe', tan Aake' kat chajon o' ti' kupaxsata'. As ti' uva' at ve't ok o' k'atz u Cristo, as esti'e' nu kupaxsa u b'a'nla yole' ti' Aak.
47003001	Pet jit ti' uva' la ek'ul o' ni qalkat unq'a yole' sete unpajte. As jit tz'ajinal la qeq'o tzan umaj u'uj ti' uva' la ek'ul o' eche' uve' nib'an unka't unq'a uxhchile'. As mita'n la kujaj umaj u'uj sete ti' uva' la k'ulpu ve't o' xo'l joltu unq'a tename'.
47003002	As b'enameen ni qulsa ex sukuk'u'l, tan ech u b'a'ne' uva' neb'an sevatzaj eche' umaj u'uj uva' la sik'leli ta'n unjoltu unq'a tename' ti' tootzita' uva' jik chit chusel ex ti' u b'a'nla yole' ti' u Cristoe'.
47003003	As ootzimal ex ta'n unq'a tename' uva' nimamal viyol u Cristoe' seta'n eche' uva' kat b'ex qal sete. As jit'e'ch exe' eche' u tz'ib'e' uva' tz'ib'amal vatz u lepkin k'ub'e' moj vatz u u'uje'. Pet la til ex unq'a tename' uva' ato'k u b'a'nla yole' tu vetaanxelale' ta'n u Tiixhla Espíritu uva' aq'el sete ta'n u islich Tiixhe'.
47003004	As ye' nu kuxo've' ti' qalat unq'a yole' seti', tan k'ujle'l chit kuk'u'l ti' u Tiixhe' ta'n u Cristo.
47003005	As ye' ni qale' uva' la oleb' o' skujunal ti' ipaxsal u b'a'nla yole' ti' u Cristo xo'l unq'a tename'. Pet a' u Tiixhe' ni aq'on kutxumb'al sti'.
47003006	As Aake' kat aq'on kutxumb'al ti' qalat isuuchil u ak' tzaq'ite' ti' u Cristo. As jit u tzaq'ite' ni qal isuuchil uva' tz'ib'amal kan vatz u lepkin k'ub'e'. Pet ti' u ak' txumb'ale' as ti' u Tiixhla Espíritu ni qalkat, tan ye' la ib'ane' uva' at kutiichajil k'atz u Tiixhe' ta'n u tzaq'ite' uva' tz'ib'amal kan vatz u k'ub'e'. Pet ech koj u Tiixhla Espíritu, tan at kutiichajil k'atz u Tiixhe' sta'n.
47003007	As u tzaq'ite' uva' tz'ib'amalik kan vatz u k'ub'e', uva' nik eq'on unq'a tename' tu u kamchile', as teq'o ve't taama unq'a tename' sti'. As ye' nik itx'ak unq'a tename' isajit vilitz'kab'an vivatz u Moisés, as k'uxh q'oon kuxh nikat ipal ve't ilitz'kab'an vivatze'.
47003008	Pet nim talche' u ak' tzaq'ite' ti' u tzaq'ite' uva' tz'ib'amal kan vatz u k'ub'e'. As ni tok u Tiixhla Espíritu tu u qaanxelale' ta'n u ak' tzaq'ite'.
47003009	As u b'axa tzaq'ite', as nik toksal iq'ii, k'uxh ye' kat ok o' jikla aamail sta'n, tan ti' uva' ye' ni qoleb'e' ti' kunimata'. ¿As a' kol ye' nib'an u ak' tzaq'ite' q'a? Tan xo'veb'al talche' ti' u b'axa tzaq'ite', tan a'e' ni oksan o' jikla aamail vatz u Tiixhe'.
47003010	As k'uxh nik toksal iq'ii u tzaq'ite' uva' tz'ib'amal kan vatz u k'ub'e', as tul kat ilpu vib'a'nil u ak' tzaq'ite', as kat el ve't iq'ii u b'axa tzaq'ite'.
47003011	As k'uxh nik tosal iq'ii u b'axa tzaq'ite' uva' kat pal viyak'ile', as aal kat ok ve't iq'ii u ak' tzaq'ite' uva' ye' la pal viyak'ile'.
47003012	As ti' uva' ootzimal sqa'n uva' at pal viyak'il u ak' tzaq'ite' ti' u b'axa tzaq'ite', as esti'e' ye' nu kuxo've' ti' qalat isuuchil u yole' sete.
47003013	As jit'e'ch nu kub'ane' eche' uva' nik ib'an u Moisés tul nik toksa aak uma'l u su't jaq' ivatz, ti' uva' ye' la til unq'a tename' ipal iyak'il ilitz'kab'an vivatze'.
47003014	Pet ye' kat pal unq'a tiaal Israel stuul. As echat chit cheel, tan tul nik isik'lel tu u O't Testamento uva' k'ujlik kan, as ye' nipal unq'a tename' stuul, tan at uma'l u vaa' ni majon vitxumb'ale' uva' eche' u su'te' uva' atik ok jaq' ivatz u Moisés. As ye'xhkam eloj. As lanal ok ve't unq'a tename' k'atz u Cristoe', as a'n la pal ve'te' stuul.
47003015	Pet antel kuxh isik'lel unq'a yole' cheel uva' itz'ib'a kan u Moisés. Pet ye' nipal unq'a tename' stuul, tan majel vitxumb'ale' ti' tootzil isuuchil u yole' eche' u su'te' uva' nik majon ivatz u Moisés vatz unq'a tename'.
47003016	Pet tul la ik'axa tib' umaj uxhchil ti' tok k'atz u Kub'aal Jesús, as a'n la pal ve't u uxhchile' tisuuchil u yole', tan kat el ve't u vee' ni majon vitxumb'ale'.
47003017	As unvatzul kuxh u Kub'aal Jesús tuk' u Tiixhla Espíritu. As ab'il at u Tiixhla Espíritu sk'atz ta'n u Kub'aal Jesús, as ma't tel ch'u'l k'atz u b'axa tzaq'ite'. As ninima ve't u ak' tzaq'ite'.
47003018	As jank'al o' uva' jit majel u kutxumb'ale', as niqoksa ve't iq'ii u Jesús. As aal nijalpu ve't Aak u kutxumb'ale'. As ni taq' ve't Aak vitxumb'ale' sqe ti' uva' ech ve't u kutxumb'ale' eche' vitxumb'al Aake'. As a' u Kub'aal Jesús ni b'anon, uva' unvatzul kuxh ve't Aak tuk' u Tiixhla Espíritu.
47004001	As esti'e' ye' la ka'kab'in qaama ti' kupaxsat u b'a'nla yole' sexo'l, tan kat itxum u Tiixhe' kuvatz. As kat taq' Aak u qijle'me' ti' kupaxsat u b'a'nla yole'.
47004002	As kat qitz'a uva' ye' la kub'an unq'a va'lexhla txumb'ale' uve' nu kuxh ijutxil ib'anche' uve' ch'ixub'al chit talpe', tan ye'xheb'il nu kumaxtib'e. As ye'l isuuchil u b'a'nla yole' nu kujalpu vatz u Tiixhe'. Pet jik chit ni qal isuuchil. As nu kuk'uch ve't vatz unq'a tename' uve' jik chit u kutxumb'ale' nu kub'ane'.
47004003	Pet asoj at unq'a uxhchile' uva' ye' paloj tu visuuchil u b'a'nla yole' uva' nu kupaxsa ti' u Cristo, as a' uxhchile' uva' ye'l itiichajil ati k'atz u Tiixhe',
47004004	tan a' u tx'i'lanaje' uve' ni toksa tib' tiixhil vatz u tx'ava'e' ni sotzsan ik'u'l unq'a uxhchile' uve' ye' ni niman u Tiixhe'. Esti'e' ye' ni pal ve't unq'a uxhchile' tu visuuchil u b'a'nla yole' ti' toksal iq'ii u Cristo uva' la txijun u taanxelal unq'a uxhchile'. As tul unvatzul kuxh u Cristo tuk' u Kub'aal Tiixhe'.
47004005	As jit o' ni qal qib' uva' o' veB'ooq'ole'. Pet a' isuuchil u yole' uve' nu kupaxsa sexo'l uva' a' u Jesucristo u kuB'ooq'ole'. As ni qoksa qib' lochol etetz ti' etootzit isuuchil vib'a'nil Aake'.
47004006	As u Tiixhe' kat alon uva' la txijun u saje' tu u toktoe'. As Aake' u txijun tetz u qaanxelale', aq'al uva' la pal o' stuul ti' qoksat iq'ii u Tiixhe' uva' nik'uch u Jesucristo sqe.
47004007	As ech qatine' eche' umaj tz'aj xhi'l uva' ye' tii ipaxe', as aq'el ve't sqe ta'n u Tiixhe' ti' ipaxsal u b'a'nla yole' ti' u Cristo uva' ech ve't tatine' eche' umaj kam uva' nim ija'mil. Esti'e' la til ve't unq'a tename' uva' jit o' ni aq'on iyak'il u yole'. Pet a' u Tiixhe' ni aq'on iyak'il.
47004008	As mama'la k'axk'o nu kupaleb'e. As ye'l o' nipal kuk'u'l. As k'uxh nixaan qaama ta'n unq'a k'axk'oe', as ye'l u k'ujleb'al kuk'u'le' nu kutz'eje'.
47004009	As nu kutilule'. As ye'l o' ni qeleb'el kan. As k'uxh at uxhchil ni alon kuyatz'pe', as ye' ni toleb' sqi'.
47004010	As k'uxh katil kuxh echenkat o', as ato'k o' vatz u kamchile' b'enameen, eche' uva' kat ipaleb'e u Jesús, aq'al uva' la kuk'uche' uva' at ve't ok Aak sukuk'atz b'enameen, tan isle'l Aak sqi'.
47004011	As jank'al o' uva' at kutiichajil k'atz u Tiixhe', as at ve't ok o' vatz u kamchile' sb'enameen, ti' uva' nimamal ve't u Jesús sqa'n, aq'al uva' la ootzili uva' at kutiichajil k'atz u Tiixhe' ta'n u Jesús.
47004012	As seti' nu kupaleb'ekat k'axk'o. As b'iit kuxh ye' nu kukame', ti' uva' la pal ex tisuuchil u yole' ti' vetiichajile' k'atz u Tiixhe'.
47004013	As techal la qal isuuchil u b'a'nla yole', tan ech ni tal u qaanxelale' eche' nik tal u taanxelal u tz'ib'an tetz u yole' uva' ech ni tal ile': K'ujle'l chit unk'u'l ti' u Tiixhe'. Esti'e' uva' kat val ve't u yole', ti'k u yole'.
47004014	As ootzimale' sqa'n uva' a' u Tiixhe' kat ulsan taama u Kub'aal Jesús. As echat la ib'an Aake' sqe, tan la tulsa ve't Aak qaama unpajte. As la teq'o ve't o' Aak setuk' tu u vee' atkat Aak.
47004015	Esti'e' ni qal sete, kam kuxh unq'a k'axk'oe' nu kupaleb'e, as ti' elochpe' nu kub'ankat. As nimal chit ex la oksan iq'ii u Tiixhe' ti' u b'a'nile' uva' kat ib'an Aak sete. As la etoksa ve't iq'ii Aak tuk' unq'a qitz'in qatzike' xo'l joltu unq'a tename' uva' nipaxsalkat viyol Aake'.
47004016	Esti'e' uva' ye' la pal kuk'u'l ti' kupaxsat u b'a'nla yole' ti' u Cristo, tan ootzimal sqa'n uva' k'uxh nipal ve't iyak'il u kuchi'ole', as aal niyak'in ve't u qaanxelale' jun q'ii.
47004017	As nu kunache' uva' palchimal kuxhe' unq'a k'axk'oe' uve' nu kupaleb'e cheel vatz u tx'ava'e'. As jit tii nu kunache', tan an chit unq'a k'axk'oe' la lochon o', tan a'e' la eq'on o' tu u nimla b'a'nile' ti' qoksat iq'ii u Tiixhe'.
47004018	As ye'l qaama ato'k ti' unq'a vee' uva' na'l vatz u tx'ava'e', tan palchimal kuxhe' unq'a vee' skajayil. Pet ech koj u nimla b'a'nile' uva' ye' na'l, as a'e' ato'k qaama sti', tan ye'l imoxtel ati.
47005001	As ootzimal sqa'n uva' ech kuxh u kuchi'ole' eche' umaj tabernáculo uva' la e'puli. As la taq' u Tiixhe' uma't kuchi'ol tu almika' uva' ye'l iya'teb'al eche' umaj kab'al uva' ye' la e'puli, tan jit umaj naj b'anol tetz tuk' iq'ab'.
47005002	As a' chit ni tal qaama uva' oora koj la kuk'ul uma't u kuchi'ole' uva' la aq'pu sqe tul la oon o' tu almika'.
47005003	As tuk chit eloj o'e' ta' tu u kuchi'ole' u vaa', as ye'l o'e' ta' lakoj kaa o' t'osli tan tu kuk'ul uma't u kuchi'ole' uva' a' u Tiixhe' tuk aq'on sqe.
47005004	As tul atil o' tu u kuchi'ole' uva' eche' tabernáculo, as nu kupaleb'e k'axk'o tuk' txumu'm. Pet jit a' ni qale' uva' la kam o' eche' teesal umaj o'tla oksa'm sqi'. Pet a' ni tal qaama uva' oora koj la kuk'ul uma't u kuchi'ole' uva' eche' umaj ak' oksa'm, aq'al uva' la sotz u kuchi'ole' uva' eche' lakich pach. As isle'l ve't o' la ib'ane' tuk' u kuchi'ole' uva' ak'nale uva' ye'l ve't imoxteb'al ati.
47005005	As a' u Tiixhe' kat cheesan o' ti' uva' ech la kub'ane'. As Aake' kat oksan u Tiixhla Espíritu tu u qaanxelale' k'uchb'al tetz uva' techal tuk ib'an Aak jank'al unq'a b'a'nile' uva' alel kan sqi' ta'n Aak.
47005006	Esti'e' uva' k'ujle'l chit kuk'u'l ti' u Kub'aal Jesúse' sb'enameen. As ootzimal sqa'n uva' tul atil o' tu u kuchi'ole' uva' eche' tabernáculo, as ye'l o' oonoj o' k'atz Aak.
47005007	As k'uxh ye'l Aak ni qile', as k'ujle'l chit kuk'u'l ti' Aak.
47005008	As nu kusa' uva' la qaq' kan u kuchi'ole' vatz u tx'ava'e' ti' qatin k'atz u Tiixhe', tan ti' uva' k'ujle'l chit kuk'u'l ti' Aak.
47005009	As k'uxh ye'xnaj qaq'at kan u kuchi'ole' as moj ma't qaq'at kan, as ni qok ilil ti' uva' la chiib' ve't Aak sqi',
47005010	tan techal chit la kuk'uch qib' vatz u Cristoe' tul la ib'an Aak kusuuchil kam uva' kat kub'ana vatz u tx'ava'e'. As k'uxh b'a'n as moj va'lexh kat kub'ana, as junun o' la kuk'ul ich'exel uve' kat kub'ana, tul uva' atiktel o' tu kuchi'ole'.
47005011	As ootzimal sqa'n uva' xo'veb'al talche' u Kub'aale'. As esti'e' nu kub'eya ve't te unq'a tename' ti' uva' la inima unq'a yole' uva' ni qale'. As k'uxh ootzimal ve't u kutxumb'ale' ta'n Aak uva' jik chit ni qal isuuchil u yole', as a' ni qale' uva' la koj chit pal ex stuul ti' tootzile'.
47005012	As a' ni qale' uva' la txuq'txun ex sqi', tan ye'l o' ni qoksa kuq'ii sevatz unpajte. Pet a' ni qale' uva' la chee ve't eyol ti' ek'ulb'et unq'a uxhchile' uva' ni toksa je' iq'ii ti' unq'a txumb'ale' uve' nib'an sevatz. Pet ye' ni titz'a uva' at u va'lexhe' tu u taanxelale'.
47005013	Pet asoj nu kupaasa ivi' ti' talax isuuchil u b'a'nla yole' sete, as ti' qoksat iq'ii u Tiixhe' nu kub'ankat. Pet asoj jik nu kub'ane', as ti' elochpe' nu kub'ankat.
47005014	As kam uva' nu kub'an sevatz, tan ti' uva' xo'n o' te u Cristo nu kub'ankat. As ootzimal ve't sqa'n uva' kat kam Aak ti' unq'a tename' skajayil. Esti'e' uva' vatz u Tiixhe', as kat ib'an u Jesús kuvaatzil skukajayil, ti' kukame' vatz u paave'.
47005015	As kat kam ve't Aak ti' unq'a tename' skajayil, aq'al uva' jit u kutxumb'ale' la qeq'ola tetz, jank'al o' uva' at kutiichajil k'atz u Tiixhe'. Pet a' ve't vitxumb'al u Jesúse' la qeq'ola tetz uva' kat kam sqi'. As kat ul taama Aak unpajte.
47005016	Esti'e' uva' jit'e'ch ni qitz'a cheel ti' umaj uxhchil eche' uva' nik qitz'a b'axa, tul uva' ye'xnik ok o' k'atz u Cristo, tan a' kuxh unq'a vatz tx'ava'illa txumb'ale' eq'omalik sqa'n. As k'uxh ech nik qitz'a ti' u Cristo b'axa, pet ech koj cheel, tan jit'e'ch ni qitz'a ve'te' ti' Aak,
47005017	tan ab'il uva' at ve't ok k'atz u Cristo, as ak'nal ve't vitxumb'ale'. As kat sotzyu ve't vitxumb'ale' uva' eq'omalik sta'n sb'axa. As a' ve't u ak' txumb'ale' eq'omal sta'n cheel.
47005018	As u ak' txumb'ale' uva' eq'omal sqa'n cheel, as a' u Tiixhe' kat aq'on sqe, tan ti' vikameb'al u Cristoe' kat ik'ujb'a'kat kan u Tiixhe' uva' ye'l ve't kuxo'l tuk' Aak. As Aake' kat aq'on ve't qijle'm ti' kupaxsat u yole' uva' k'ujb'a'mal kan ta'n Aak.
47005019	As a' u yole' uva' ti' vikameb'al u Cristo, as an kuxh u Tiixhe' kat b'anon uva' la uch tok unq'a tename' k'atz Aak. As ye'l ixo'l unq'a tename' tuk' Aak la ib'ane'. As la uchi uva' ye'l ve't ipaav unq'a tename' la toksa ve't Aak stuul. As Aake' kat aq'on kan sqe ti' uva' la b'en kupaxsa u yole', aq'al uva' la uch tok unq'a tename' k'atz Aak.
47005020	As o' b'anol ivatz u Cristoe'. As tul ni qal u yole', as eela kuxh stuk' uva' a' u Tiixhe' niyolone'. Esti'e' tuk' vib'ii u Cristoe' ni qal sete, enimataj u b'a'nla yole' ti' u Cristoe', ti' uva' ye'l exo'l tuk' u Tiixhe' la ib'ane',
47005021	tan kat ib'an u Tiixhe' uva' k'uxh ye'l ipaav u Cristoe' ati, as Aake' kat eq'on u kupaave', ti' uva' la toksa ve't o' u Tiixhe' jikla aamail ta'n u Cristoe', jank'al o' uva' at ve't ok o' k'atz Aak.
47006001	Esti'e' ni qal sete, o' uva' o' lochonaal k'atz u Tiixhe', uva' ye' la etixva kan vib'a'nil Aake' uva' kat ib'an Aak seti',
47006002	tan ech kat tal kan Aak ile': Tul uva' kat eetz'a ve't in, as kat vab'i vayole' uva' kat aal sve. As tul uva' kat ajaj sve uva' la unloch axh, as kat unloch axh, ti'k Aak.  Esti'e' ni qal sete uva' la etitz'a Aak cheel. As cheel at ve't vib'a'nil Aake' seti' ti' isotzsal epaav.
47006003	As ye'l umaj va'lexh nu kub'ane' uva' la ka'kab'in taama unq'a uxhchile' sta'n, ti' uva' ye' la eesal iq'ii uve' nu kub'ane' ti' ipaxsal viyol u Tiixhe'.
47006004	As nu kuk'uche' uva' o' lochonaal k'atz u Tiixhe', tan kam kuxh unq'a k'axk'oe' nu kupaleb'e. As ye' nipal kuk'u'l ti' kukuyat unq'a k'axk'oe'. As ati uva' nixaansan qaama.
47006005	As kat q'ospu ve't o'. Kat oksal o' tu u kaarsa. As kat kukuy unq'a sik'i'me' uve' nikat ib'an unq'a tename', tul nik tul ivi' sqi'. As chajpuul ye' nu kuvat ta'n u qaq'one'. As kat kukuy kuva'y unpajte.
47006006	As jik chit kutxumb'al kat kub'ana, tan ootzimal vib'a'nil u Tiixhe' sqa'n. Kat kukuy unq'a uxhchile' uva' kat xe't sqi'. As a' u b'a'ne' kat kub'an sexo'l. As nu kuk'uche' uva' at u Tiixhla Espíritu sukuk'atz, tan tuk' chit qaanxelal nu kuxo'ni ex.
47006007	As jik chit nu kuyolone' tuk' viyak'il vib'a'nil u Tiixhe'. As tuk' chit jikla aamail nu kutxakonsa viyol u Tiixhe' eche' umaj sol uva' b'anel tuche' ti' ikolat tib' vatz umaj ch'a'o as moj ti' ib'en ib'anat ch'a'o.
47006008	As k'uxh ni toksal kuq'ii moj ni teesal kuq'ii, as k'uxh b'a'n kuyolb'ele' as moj ye'le, as ye' la ya' o' ti' ipaxsal viyol u Tiixhe'. As k'uxh la alpu sqi' uva' o' chulin yol, as jik chit nu kuyolone'.
47006009	As k'uxh ni talpe' uva' ye' ootzimal o', as tul ootzimal o' ta'n unq'a uxhchile'. As k'uxh at uxhchil ni alon uva' b'iit kuxh ye' nu kukame', as isle'ltel o'. As k'uxh nu kuk'axb'isale', as ye'l o' nu kukame'.
47006010	As k'uxh nu kutxumune', as at ve't chiib'ichil tu u qaanxelale' sb'enameen. As k'uxh o' meeb'a', as nimal unq'a uxhchil ni qal u b'a'nla yole' ste. As ech ve't tatin unq'a uxhchile' eche' tx'ioliq'ii nib'an ta'n unq'a yole'. As k'uxh ye'l qetz ati, as qetze' vib'a'nil u Tiixhe' skajayil.
47006011	As tuk' chit qaanxelal kat qal isuuchil unq'a yole' sete, vitz'in vatzik, ex aa Corinto. As tuk' chit qaanxelal kat kuxo'ni ex.
47006012	As ye'l ex ni qixva ex. Pet ex ni ixvan o'.
47006013	As ech kuyolone' sete eche' iyolon umaj b'aala te unq'a me'al ik'aole' ti' kujajat b'a'nil sete. Eb'antaj b'a'nil sqe. As aya'loj chit ek'u'l la exo'ni o' eche' uva' nu kub'an sete.
47006014	As ye' la ib'ane' uva' unvatzul kuxh etxumb'al tuk' unq'a uxhchile' uva' ye' ni niman u Jesús, tan ye'l tokeb'al u jikla txumb'ale' k'atz unq'a va'lexhla txumb'ale' uva' nib'an unq'a uxhchile'. As unq'a uxhchile' uva' txijumal u taanxelale' ta'n u b'a'ne', as ye' la ib'ane' uva' la ik'ul tib' iyol tuk' unq'a uxhchile' uva' echen u taanxelale' tu u toktoe' ti' ib'anat u va'lexhe',
47006015	tan ye' la uch ik'ulat tib' viyol u Cristoe' tuk' u tx'i'lanaje'. As echat kuxh unq'a niman tetz u Cristoe' tuk' unq'a uxhchile' uve' ye' ni niman Aak.
47006016	As ye' la uch qatin k'atz unq'a tze' tiixhe', tan o' tatinb'al u islich Tiixhe' eche' uva' ni tal Aak, tan ech tal kan Aak ile': La jejeb' in k'atz vuntename'. As la xaan in xo'l vuntename'. As ine' viTiixhe'. As a'e' vuntename', ti'k Aak.
47006017	As ech ni tal uma't u yol ile': Esti'e' ni val sete: «Elojtaj ch'u'l ex xo'l unq'a uxhchile'. As ejetz'taj el etib' sk'atz. As eb'anak unq'a vee' alel sva'n uva' ye' la uch eb'anata'. As la unk'ul ve't ok ex sunk'atz.
47006018	As ine' in veB'aale'; as exe' ex me'al unk'aol,» ti'k u Tiixhe' uva' nim talche'.
47007001	As la qal sete, vitz'in vatzik uva' xo'n chit ex sve: As sqi'e' kat talkat kan u Tiixhe' unq'a yole'. Esti'e' qeesataj qib' vatz u va'lexhe' uva' la yansan u kuchi'ole' tuk' u qaanxelale'. As kuya'lutaj qib' ti' uva' jik chit u kutxumb'ale' la ib'an vatz Tiixhe' ti' kuxo'vat Aak.
47007002	As ek'ultaj ok o' tuk' etaanxelal, tan ye'l umaj ex nu kub'an va'lexh sete. As ye'l umaj ex nu kuyansa etxumb'al. As ye'l ex nu kumaxtib'e ex.
47007003	As eche' in uva' in Pablo, as ye'le uva' epaav koj nunchuke' tul ni val u yole' sete, tan alel chite' sva'n uva' xo'n chit ex sve, tan unvatzul kuxh ve't in setuk' ti' u Cristo, k'uxh eela kukame' as moj tul isle'l o'.
47007004	As k'ujle'l chit unk'u'l seti'. As nivoksa ve't unq'ii seti'. As aal chit niyak'in u vaanxelale'. As k'uxh nu kupaleb'e unq'a k'axk'oe' setuk', as ye'l iya'teb'al u chiib'ichile' tu vaanxelale' seta'n.
47007005	As tul kat ul ve't in tzitza' tu u Macedonia tuk' unq'a unmoole', as ye' kat i'l vunchi'ole'. As kalab' kuxh k'axk'o kat unpaleb'e ta'n unq'a uxhchile' uva' ye' ni niman u Jesús. As nikat ixaan ve't vaama seti' unpajte.
47007006	As a' u Tiixhe' uva' ni yak'insan u qaanxelale' tul uva' nixaan qaama, as Aake' kat yak'insan u qaanxelale' tuk' unq'a unmoole', tul uva' kat kuk'ul qib' tuk' u Tito.
47007007	As jit kuxh ti' kuk'ulat qib' tuk' u Tito kat yak'inkat qaama. Pet ti' uva' kat ul tal u Tito sqe uva' aya'l chit ek'u'l nesa' etilat unvatz unpajte, as kat eyak'insa ve't vaama. As kat tal u Tito sve unpajte uva' va'lik chit etxumune' ti' unq'a va'lexhe' uva' ni tuch sexo'l. As nik etoksa etaama ti' enimat unq'a yole' uva' kat val sete. As tul kat vab'i unq'a yole', as aal chit kat chiib' ve't in sta'n.
47007008	As tul uva' kat vab'i uva' kat untxumunsa ve't etaama ta'n u yole' uva' kat untz'ib'a b'en sete b'axa, as kat unk'axa ve'te' ti' uva' kat unb'ana. Pet ech koj cheel, tan ye' nunk'axa ve'te' ti' untz'ib'at b'en unq'a yole' sete,
47007009	tan tul kat esik'le unq'a yole', as kat txumun ex ta'n vepaave'. As kat ek'axa ve't etib'. Esti'e' uva' nuntxuq'txun ve'te'. As jit ti' uva' kat untxumunsa etaama ta'n unq'a yole' uva' kat untz'ib'a b'en sete. Pet nunchiib'e' ti' uva' kat txumun ex ta'n vepaave'. As kat ek'axa ve't etib'. Esti'e' ni val sete uva' jit umaj va'lexh kat unb'an sete tuk' vunyole',
47007010	tan tul uva' kat txumun ex ta'n vepaave' eche' uva' nisa' u Tiixhe' uva' la eb'ane', as a'e' kat lochon ex ti' uva' la ek'axa etib' vatz Aak. As kat isotzsa ve't Aak vepaave'. As ye'l in nuntxumun ve'te' ti' uva' kat untxumunsa etaama, tan kat ek'axal ve't etib' ti' vepaave'. As aal nunchiib' sti' cheel. Pet ech koj nib'an unq'a uxhchile' uva' vatz tx'ava'illa txumb'al kuxh vitxumb'ale', tan a' kuxh nitxume' kam uva' nipaleb'e ta'n vipaave'. As ye'l itiichajil at k'atz u Tiixhe', tan ye' nik'axa tib' ti' vipaave'.
47007011	As kat pal ex stuul uva' kam ib'a'nil u txumune' uva' kat ib'an ve't sete ta'n u Tiixhe', tan aal kat ok ve't ex ilil ti' elochat in, tan kat txumun ve't ex as kat ch'ixvu ve't ex ta'n u va'lexhe' uve' nik eb'ane'. As kat ejaj ve't sotzb'al epaav, as aya'l chit ve't ek'u'l nesa' uva' vatzul ve't o' setuk' la ib'ane'. Tan kat xo'v ve't ex ta'n u yole' uva' kat untz'ib'a b'en sete. As kat ek'ucha uva' ye'l etaama netoksa ti' u va'lexhe'.
47007012	As la val sete, tul kat untz'ib'a b'en unq'a yole' sete, as jit ti' unyaat b'en u uxhchile' uve' kat b'anon u va'lexhe'. As mita'n ti' unb'anat isuuchil u uxhchile' uva' kat b'anax u va'lexhe' ste. Pet vatz u Tiixhe' kat untz'ib'akat b'en unq'a yole' sete, ti' uva' la pal ex stuul uva' ato'k qaama seti'.
47007013	As niyak'in ve't qaama, tan ni qab'i uva' nenima ve't unq'a yole' uva' kat untz'ib'a b'en sete. As jit kuxh ti' enimat unq'a yole' niyak'insan qaama. Pet va'lik chit kutxuq'txun ve'te', tul kat qil itxuq'txun ve't u Tito, tan kat eyak'insa taama tul kat oon sexo'l.
47007014	As ma'tik valat te u Tito uva' nunchiib' ve't seti', tan nunk'ujb'a' unk'u'l seti'. As kat eb'ana eche' uve' kat val te u Tito. As ye'l chuli yol nunb'ane'. Pet isuuchil u yole' ni val sb'enameen. As echat kat unb'ana tul kat val u yole' seti' te u Tito, tan kat b'ex til u Tito uva' jik chit u yole' uva' kat val te aak seti'.
47007015	As aal chit xo'n ve't ex te u Tito, tul uva' ni tulsa ex sk'u'l, tan acha'v ik'ulpu aak kat eb'ana, tul kat oon sexo'l. As ye'l iq'ii aak kat eteesa.
47007016	As nuntxuq'txun ve't seti', vitz'in vatzik, tan ootzimal sva'n uva' la uch unk'ujb'a't unk'u'l seti'.
47008001	As la val sete, vitz'in vatzik, ti' u b'a'nile' uva' nib'an u Tiixhe' xo'l unq'a qitz'in qatzike' uve' ni niman u Jesúse' tu unq'a tename' tu u Macedonia.
47008002	Tan k'uxh mama'la k'axk'o nipaleb'e unq'a qitz'in qatzike', as kat chiib' ve'te' ti' taq'at unq'a lochb'ale'. As k'uxh meeb'a' chittu', as tul ni taq' ve't u lochb'ale', as eela kuxh stuk' uva' nimal ipuaj ati.
47008003	As la val sete uva' kat taq' ve't unq'a qitz'in qatzike' jank'al u lochb'ale' uva' kat itx'ol taq'ata'. As jit kuxhe'. Pet nimal kat taq' ve'te' ti' uve' kat uch svatz,
47008004	tan va'lik chit ijajat chajaak b'a'nil sve ti' uva' la vaq' tokeb'al ti' ilochat unq'a qitz'in qatzike' uva' meeb'a' chittu' tu u Judea uva' ni niman u Jesús.
47008005	As jit kuxh ta'n u lochb'ale' kat ib'an unq'a qitz'in qatzike' tu u Macedonia uva' nik qale' uva' la ib'ane'. Pet b'axel kat toksa taama ti' inimal u Kub'aal Jesús, eche' uva' ni tal u Tiixhe' sqe uva' la kub'ane'. As a'n kat inima ve't unq'a yole' uva' kat qal ste ti' u lochb'ale'.
47008006	Esti'e' uva' kat unjaj b'a'nil te u Tito ti' uva' kam ixe'tisat u Tito ti' imolpu u nimla lochb'ale' uva' la aq'pu te unq'a qitz'in qatzike', as echat itzojpisata'.
47008007	As at ve't k'ujleb'al ek'u'l ti' u Jesúse'. As netootzi ve't isuuchil viyol u Tiixhe'. As echat ve't eyolone'. As aya'l chit ek'u'l ti' eb'anata' kam uva' nisa' u Tiixhe' seti', as ti' exo'nit o'. Esti'e' ni qal sete uva' aya'loj chit ek'u'l ti' etaq'at u lochb'ale' tetz unq'a qitz'in qatzike'.
47008008	As jit b'ek'el ex nunb'ane'. Pet a' ni vale' uva' la etootzi uva' aya'l chit ik'u'l unq'a qitz'in qatzike' ti' taq'at u lochb'ale'. As a' ni vale' uva' echat koj la eb'ane'. As a'e' k'uchb'al tetz uva' xo'n unq'a qitz'in qatzike' sete uva' echen tu u Judea.
47008009	As ootzimal vib'a'nil u Kub'aal Jesucristo seta'n, tan Aak ib'aal unq'a vee' skajayil. As ech ve't Aake' meeb'a' kat ib'ana ti' kulochpe', aq'al uva' nim ve't vib'a'nil Aake' la taq' sqi'. As ech ve't qatine' eche' tx'ioliq'ii kat ib'ana.
47008010	As tuk val etxumb'al ti' uva' ni vitz'a seti', tan exe' kat itz'an b'axa uma'x ve't yaab' ti' imolpu unq'a lochb'ale' tetz unq'a qitz'in qatzike'. As exe' kat xe'tisan ti' imolpe' b'axa.
47008011	As la val sete cheel, emoltaj ve't unq'a lochb'ale' uva' kat exe'tisa b'axa. As etaq'taj jank'oj uva' la uch sevatz. As kam chit uva' kat ok xe' etaama b'axa ti' etaq'ata', as echat la eb'ane' tul la etzojpisa,
47008012	tan jank'al uva' la uch etaq'ata', as la k'ulpe' tib'a'nil, asoj aya'l chit ek'u'l tul la etaq'e'. Pet ye' la etaq'e', asoj ye'xhkam at sexe', tan ye'xhkam ni tal u Tiixhe' uva' techal la qaq'e', asoj ye'xhkam ati.
47008013	As jit a' ni vale' uva' la kaa ve't ex meeb'a'il ti' elochat unq'a qitz'in qatzike'. Pet a' ni vale' uva' eela ve't ex la ib'an tuk' unq'a qitz'in qatzike'.
47008014	As la txakon unb'ooj unq'a etetze' ti' unq'a qitz'in qatzike'. As elochtaj, tan xamtel as jit kuxh nim la chee ve't tetz unq'a qitz'in qatzike'. As a'e' la lochon ve't ex unpajte. As eela kuxh elochat ve't etib' la eb'ane' tuk' unq'a qitz'in qatzike'
47008015	eche' ni tal uma'l u yol uva' tz'ib'amal kan: Ye' kat ya'lan kan unq'a tetz unq'a uxhchile' uve' nimal kat imola. As kat tz'aj tetz unq'a uxhchile' uve' b'iil kuxh kat imola, ti'k u yole'.
47008016	Esti'e' ni vaq' ta'ntiixh te u Tiixhe', tan Aake' kat oksan ve't vitxumb'ale' tu u taanxelal u Tito ti' tok ilil seti' eche' uve' nunb'ane'.
47008017	As tul kat qal te u Tito ti' b'en tilat ex, as aya'l chit ik'u'l kat b'eni, tan kat chee tu u taanxelal ti' b'en tilat ex unpajte.
47008018	As kat unchaj b'en uma't u qitz'in qatzike' ti' u Tito uva' ootzimal ve't seta'n, as ootzimal tu unjoltu unq'a tename', tan nilochone' ti' ipaxsal u b'a'nla yole'.
47008019	As antu unq'a qitz'in qatzike' tulaj unq'a tename' kat txaaon ve't naj ti' ib'en ve't sqi' tul uva' la b'en qaq' unq'a lochb'ale' te unq'a qitz'in qatzike' tu u Jerusalén ti' toksal iq'ii u Jesúse'. As la kuk'uche' uva' aya'l chit kuk'u'l ti' kulochat unq'a qitz'in qatzike'.
47008020	As a' ni vale' uva' ye'l umaj yol la chee sqi' ti' unq'a nimla lochb'ale' uve' nimolpe'. As jik chit la qil isuuchil ti' iq'ajsale' xo'l unq'a qitz'in qatzike',
47008021	tan jit kuxh vatz u Tiixhe' la kub'ankat. Pet sevatz as vatz unq'a qitz'in qatzike' unpajte.
47008022	As kat unchaj b'en uma't u qitz'in qatzik ti' chajaak uva' ootzimal sqa'n uva' b'a'n chit itxumb'al nib'ane' ti' elochpe' ti' inimal viyol u Tiixhe'. As aya'l chit ik'u'l ti' b'en ilochat ex, tan k'ujle'l chit ik'u'l seti'.
47008023	As u Tito uva' la oon sexo'l unpajte, as unmool chit vib' stuk', tan niloch in ti' ipaxsal u b'a'nla yole' ti' u Cristo. As unq'a qitz'in qatzike' uva' xekel sti', as a'e' ni b'anon ivatz unq'a qitz'in qatzike' tu unq'a tename'. As ni toksa chajaak iq'ii u Cristo tuk' vitxumb'ale'.
47008024	Esti'e' la val sete, acha'v ek'ulat unq'a qitz'in qatike' uve' la ooni. As b'a'n etxumb'al la eb'ane' ti' exo'nit chajaak, aq'al uva' la tootzi chajaak uva' an chit u yole' uva' kat val te chajaak seti' ti' uva' kat chiib' in seti'. As ech tootzit unq'a qitz'in qatzike' unpajte uva' echen tulaj unq'a tename'.
47009001	As jit tz'ajinal la untz'ib'a b'en ka'toj yol sete ti' imolpu unq'a lochb'ale' tetz unq'a qitz'in qatzike' uva' ni niman u Jesúse' tu u Judea,
47009002	tan ootzimal sva'n uva' aya'l chit ek'u'l ti' etaq'at u lochb'ale', jank'al ex uve' echen ex tu u Acaya. As uma'x tzan yaab'e' kat xe't ex ti' emolat u lochb'ale'. Esti'e' uva' tuk' chit chiib'ichil ni voksa eq'ii vatz unq'a qitz'in qatzike' tzitza' tu u Macedonia. As tul kat tab'i chajaak uva' aya'l chit ek'u'l neb'ane', as nimal chajaak kat ok ve't xe' taama ti' ilochon unpajte.
47009003	Esti'e' nunchaj b'en unq'a qitz'in qatzike' sexo'l, aq'al uva' ye' la eesal iq'ii unq'a yole' uva' kat val seti' te unq'a qitz'in qatzike' tu unjoltu unq'a tename', tan alel ve't te unq'a qitz'in qatzike' sva'n uva' b'anel ve't tuch unq'a lochb'ale' seta'n, tul uva' la oon chajaak sexo'l.
47009004	As ye' nunsa' uva' tul la oon ve't in tuk' unq'a aa Macedonia, as tul ye'l unq'a lochb'ale' molel seta'n. As ch'ixub'al ve't o' vatz chajaak la ib'ane'. As tul k'ujle'l unk'u'l seti' uva' ma't emolat u lochb'ale'.
47009005	Esti'e' kat vitz'a ve'te' uva' techal chit la b'axik b'en unq'a qitz'in qatzike' ti' b'en iq'elut ex, as ti' b'en talat sete ti' itzojpisal imolpu unq'a lochb'ale' uva' alel ve't seta'n. Tan asoj b'anel ve't tuch unq'a lochb'ale' seta'n tul la oon o', as a' la ek'uchkate' uva' aya'l chit ek'u'l ti' etaq'ata'. As ye' kat eb'an ka'l ek'u'l sti'.
47009006	As tuk vulsa sek'u'l uva' ab'il uva' b'iil kuxh iia la tava, as unb'iil kuxh ivatz la imole'. Pet ab'il uva' nimal iia la tava, as nimal ivatz la imole'.
47009007	Esti'e' ni val sete uva' ye' la ka'kab'in etaama ti' etaq'at unq'a lochb'ale'. As jit ya'lumal ex sti'. Pet junun ex la aq'on jank'oj uva' la chee tetaanxelal ti' etaq'ata', tan ab'il uva' tuk' chit chiib'ichil la taq' u lochb'ale', as a'e' nichiib' u Tiixhe' sti'.
47009008	As nim talche' u Tiixhe'. As ye' la ya' Aak ti' taq'at vib'a'nile' seti', k'uxh kam kuxh la epaleb'e. As ye' la ya' ek'ulat vib'a'nil Aake', tan la chee ve't etetz, jank'al uva' la sa'vit seti'. As ye' la ya' ve't ex ti' elochone',
47009009	tan ech ni tal u yol ile' uva' tz'ib'amal kan: Ab'il uva' ni niman u Tiixhe', as niloch unq'a meeb'a'e'. As ye' nisotzsa Aak sk'u'l ti' u jike' uve' nib'ane', ti'k u yole'.
47009010	As u Tiixhe' uva' ni aq'on unq'a iiae' uva' ni tavale' tuk' unq'a echb'ub'ale' uva' ni techb'ule', as Aake' la aq'on sete jank'al uva' la sa'vit seti'. As la ina'sa ve't Aak jank'al unq'a etetze' uva' ati, aq'al uva' ye' la ya' eb'anat u b'a'ne' ti' elochone'.
47009011	As nimal b'a'nile' la ib'an Aak seti', aq'al uva' aya'l chit ek'u'l la eloch unq'a qitz'in qatzike'. As tul la b'en qaq' u lochb'ale' ste, as la taq' ve't unq'a qitz'in qatzike' ta'ntiixh te u Tiixhe', tan ti' uva' aya'l chit ek'u'l kat elocha.
47009012	As u lochb'ale' uva' la etaq'e', as a'e' b'a'n vatz u Tiixhe'. As jit kuxh ti' ilochpu unq'a qitz'in qatzike' ti' uva' kam nisa'vit sti'. Pet nimal ta'ntiixh la taq' ve't chajaak te u Tiixhe' ti' u lochb'ale' uva' la eb'ane'.
47009013	As tul uva' la ik'ul unq'a qitz'in qatzike' u lochb'ale', as la toksa ve't chajaak iq'ii u Kub'aal Tiixhe' ti' uva' nenima u b'a'nla yole' ti' u Cristo, as ti' uva' aya'l chit ek'u'l ti' elochat chajaak as ti' elochat unq'a qitz'in qatzike' skajayil.
47009014	As tul la inach ve't chajaak Tiixh seti', as aya'l chit ik'u'l chajaak la isa' tootzit ve't ex, ti' tilat vib'a'nil u Tiixhe' uve' aq'el ve't sete ta'n Aak.
47009015	¡Esti'e' qaq'taj ta'ntiixh te u Tiixhe' ti' vinimla b'a'nile'! As ye'l uma'toj txumb'al ati uva' kam la qulb'e ti' qaq'at ta'ntiixh te Aak ti' u nimla b'a'nile' uva' kat ib'an Aak sqe.
47010001	As tuk' u mutxkin aamaile' tuk' u nimla b'a'nile' uva' aq'el sve ta'n u Cristoe', as tuk unjaj b'a'nil sete, in uva' in Pablo. Tan at ka'l unq'a uxhchil sexo'l uva' ni alon uva' nunxo've' ti' unb'eyat sete tul uva' at in sexo'l. Pet tul uva' ye'l in sexo'l, tan tii ve't unyolone', uve' ni tal unq'a uxhchile'.
47010002	As nunjaj b'a'nil sete ti' uva' la enima vunyole', aq'al uva' jit tii unyolone' tul uva' la oon in sexo'l. As ye' la xo'v in ti' unb'eyat sete, ex uva' ni alon svi' uva' ech vuntxumb'ale' eche' unq'a uxhchile' uva' eq'omal unq'a vatz tx'ava'illa txumb'ale' sta'n. Pet asoj ye' la enima vunyole', as tii unyolone' la unb'an sete.
47010003	As k'uxh in vatz tx'ava'illa aama, as jit unq'a vatz tx'ava'illa txumb'ale' nuntxakonsa ti' untx'akat vib' tuk' unq'a uxhchile' uva' ye' ni niman u yole' uva' ni vale',
47010004	tan jit eela unq'a yole' uva' ni vale' tuk' unq'a yole' uva' ni tal unq'a uxhchile' uva' eq'omal u vatz tx'ava'illa txumb'ale' sta'n. As at iyak'il u yole' uva' ni vale' ta'n u Tiixhe' ti' toleb' ti' teesal iq'ii unq'a va'lexhla txumb'ale' uve' nib'an unq'a uxhchile'.
47010005	As kam kuxh yolil ni talpe' as kam kuxh je'saib'il nib'anche' ti' uva' ye' la inima unq'a uxhchile' u Tiixhe', uve' ni tale'. Pet ech koj u yole' uve' ni qale', tan ni toleb' ti' teesal iq'ii unq'a yole' uva' ni tal unq'a uxhchile' tuk' unq'a je'saib'e'. As jank'al unq'a va'lexhla txumb'ale', as ni qeesa iq'ii, aq'al uva' la inima ve't unq'a uxhchile' viyol u Cristoe'.
47010006	As tul la oon o' sexo'l, as la qil ve'te' moj ni chit enima viyol u Cristoe'. As tul uva' la qootzi ve'te' uva' nenima viyol Aake', as aya'l chit kuk'u'l la kub'an ve't isuuchil unq'a uxhchile' sexo'l uva' ye' ni niman.
47010007	As la val sete, etootzitaj isuuchil unq'a txumb'ale' uva' ni tuch sexo'l, tan unq'a uxhchile' uva' at sexo'l uva' ni toksa tib' sik'am u Cristoe', as paloj uve' stuul uva' o' ik'am u Cristoe' unpajte.
47010008	As k'uxh nunpaasa vib' ti' voksat je' unq'ii ti' u vijle'me', as ye'l in nunch'ixve', tan a' u Kub'aal Jesúse' kat aq'on ve't sve ti' iyak'insal vetaanxelale'. Pet jit ti' iyansal vetaanxelale' nunb'ane'.
47010009	As jit exo'visale' nunb'ane' tul nuntz'ib'a b'en unq'a u'uje' sete.
47010010	As jit'e'ch nunb'ane' eche' uva' ni tal unq'a uxhchile' svi' uva' at sexo'l, tan ech ni tal ile': «Tii chit iyolon u Pablo, tul uva' nitz'ib'a tzan unq'a yole' tu u'uje'. Pet tul uva' at naj sukuxo'l, as ye'l chit itxa'k vitxumb'al naje' tul niyolone',» taq' unq'a uxhchile' ni tale'.
47010011	Pet la val te unq'a uxhchile' uva' la toozi uva' kam vuntxumb'ale' tul uva' ye'l in at in sexo'l tul nuntz'ib'a b'en unq'a u'uje' sete, as echat vuntxumb'ale' la b'en unb'ane', tul uva' la oon in sexo'l, tan tii unyolone' la b'en unb'ane', tul la oon in.
47010012	As in tuk' unq'a unmoole', as ye' la uch qalata' uva' eela u kutxumb'ale' tuk' vitxumb'al unq'a uxhchile' uve' ni toksa je' iq'ii sexo'l, aq'al uva' la k'ulpu ve't seta'n, tan an kuxh unq'a uxhchile' ni alon uva' kam vitxumb'ale' la ib'ane'. As ni taq' tib' tijle'm svatzaj. As ech ik'uchate' uva' ye'l itxumb'al ati.
47010013	Pet ech koj o', tan ye' la kupaasa qib' ti' uva' alel kan ta'n u Jesús ti' qoksat kuq'ii, tan a' u Tiixhe' kat k'ujb'a'n kan o' ti' uva' katil la oonkat o' tuk' u qijle'me'. As Aake' kat alon uva' kat oon o' sexo'l.
47010014	Esti'e' ye'l o' nu kupaasa qib' ti' uva' katil kat ichajkat o' u Tiixhe', tan Aake' kat chajon o' ti' qoon sexo'l b'axa ti' ipaxsal u b'a'nla yole' ti' u Cristoe'.
47010015	As ye' la kupaasa qib' ti' qoksat kuq'ii ti' taq'on uma't uxhchil. Pet a' ni qale' uva' tul la yak'in ve't u k'ujleb'al ek'u'le', as la eloch o' aq'al uva' latel kupaxsa u b'a'nla yole' ti' u Cristoe' xo'l unjoltu unq'a tename', eche' uva' kat kub'an sexo'l.
47010016	As la b'en kupaxsa u b'a'nla yole' tulaj unq'a tename' uve' jit echen sek'atz uva' ye' oonojkat itzib'lal u Cristo. As ye' nu kusa' uva' la kub'ane' eche' uva' nib'an unq'a uxhchile' uva' a' ni texkat uva' ma't ipaxsalkat itzib'lal u Cristo, tan a' nisa' unq'a uxhchile' uva' la oksal iq'ii ta'n unq'a tename'.
47010017	As la val sete: Asoj a' nisa' umaj uxhchil uva' la oksal iq'ii, As a' u Kub'aal Tiixhe' la oksan iq'ii, ti'k u yole'.
47010018	Tan jit u uxhchile' la k'ulpi uva' ni toksa je' iq'ii. Pet a' u uxhchile' uva' ni toksal iq'ii ta'n u Tiixhe'.
47011001	As a' ni vale' uva' la ekuy unb'ooj in ti' ka't unq'a yole' uva' tuk val b'en sete ti' u vijle'me' uve' at seti', as kamal ye'xhkam la etoksa stuul.
47011002	Tan an chit u Tiixhe' kat aq'on u vijle'me' tuk' vuntxumb'ale' ti' voksat vaama seti'. As alel ve'te' seti' sva'n uva' ta'n kuxh u Cristoe' la etoksa etaama sti', aq'al uva' ye'l ve't epaav tul la oon ex vatz u Cristo, eche' toon umaj q'opo ixoj xe' itzumel.
47011003	As nitxumun vaama seti', vitz'in vatzik. As a' ni vale' uva' ye' la eb'an etetz eche' uve' kat ib'an u Evae' tul kat maxtib'eli ta'n u tx'i'lanaje' uva' kat ib'ensa tib' tx'i'latxooil. As echenik eb'ane', tan jit kuxh nim la yansal vetxumb'ale' uva' k'ujle'l ti' u Cristo, tan a' ni vale' uva' jik chit k'ujle'l ek'u'l ti' Aak.
47011004	As tul ni toon umaj uxhchil sexo'l as nek'ule' ti' talat uma'toj yol sete, k'uxh jit u Jesúse' ni tal u uxhchile' eche' uva' kat qal sete. As k'uxh jit u Tiixhla Espíritue' ni tal u uxhchile' sete, as mita'n u b'a'nla yole' ni tale' uva' kat enima b'axa, pet ye'xhkam kuxh netal sti'.
47011005	As k'uxh ni toksa tib' chajnaj nimla apóstolil, as ye'l chajnaj at pal koj vitxumb'ale' svi'.
47011006	As k'uxh jit b'a'n unyolone', as at untxumb'al ta'n u Tiixhe'. As ootzimal chit seta'n, tan jatpajul kuxh kat unk'uch sete uva' at untxumb'al ta'n Aak.
47011007	As ex la alon moj va'lexh kat unb'ana, tul kat unpaxsa u b'a'nla yole' ti' u Tiixhe' sexo'l, tan ye' kat voksa unq'ii ti' unjajat umaj lochb'al sete. Pet aal kat voksa eq'ii ti' unlochat ex.
47011008	As aal kat unk'ul puaj te unq'a qitz'in qatzike' tu unjoltu unq'a tename' ti' uva' la unpaxsa u b'a'nla yole' sexo'l.
47011009	As kam uva' nikat isa'vit svi' tul uva' atik in sexo'l, as ye'xhkam kat unjaj sete, tan tul kat ul iq'elu in unq'a qitz'in qatzike' uva' kat tzaa tu u Macedonia, as chajaake' kat ul aq'on sve kam uva' nik isa'vit svi'. Esti'e' ye'l umaj lochb'al kat unjaj sete. As echattel kuxh tuk unb'ane'.
47011010	As ootzimal sva'n uva' a' isuuchil u jikla yole' ti' u Cristo uva' at ve't tu u vaanxelale'. As ootzimal sva'n unpajte uva' ye'l umaj ex uva' eyen ex tu u Acaya la eesan u chiib'ichile' uva' at tu u vaanxelale' tan ti' uva' ye'xhkam kat unjaj sete, tul uva' atik in sexo'l.
47011011	As ye'le uva' ex koj ye' nunsa' ex tul ni val unq'a yole' ti' uva' ye' la unk'ul umaj lochb'al vetz sete. ¡Pet ootzimale' ta'n u Tiixhe' uva' xo'n chit ex sve!
47011012	As latel chit unb'ane' uva' ye'l lochb'al vetz la unjaj sete, aq'al uva' ye' la chee iyol unq'a uxhchile' uve' ni toksa je' iq'ii ti' ib'anat tib' eela tuk' u vijle'me'.
47011013	Pet nu kuxh toksa je' tib' unq'a uxhchile' apóstolil ti' u Cristoe'. As k'uxh ni toksa tib' chajnaj lochol etetz, pet nu kuxh ichuli tib' chajnaj tuk' u tijle'me'.
47011014	As ye' la sotz ve't ek'u'l sti', tan echat nib'an u Satanás, tan ni toksa tib' naj eche' umaj u ángel.
47011015	Esti'e' uva' ye' la sotz ek'u'l tul uva' ni toksa tib' unq'a uxhchile' b'a'nla aamail uva' ni b'anon u va'lexhe'. As a' uxhchile' uva' la ul u k'axk'oe' sti'.
47011016	As a' ni vale' uva' ye' la etal svi' uva' ye'l untxumb'al ati. As k'uxh at uxhchil ni alon svi' uva' ye'l untxumb'al ati, pet ek'ultaj kuxh in tijikil, aq'al uva' la uch unje'sat unb'ooj vib' ti' u vijle'me'.
47011017	As ootzimale' sva'n uva' ye'l kuxh itxa'k u je'saib'e' uve' ni vale', tan a'e' nib'an unq'a uxhchile' uva' ye'l itxumb'al ati. As jit'e'ch ni tal u Kub'aal Tiixhe' uva' ech la kub'ane'.
47011018	Pet ye' saach unq'a uxhchile' uva' nije'sa tib' tuk' vichi'ole' uve' nib'ane'. Esti'e' antu ve't in la unje'sa ve't vib' ti' u vijle'me', eche' uve' nib'an unq'a uxhchile'.
47011019	As k'uxh at etxumb'al netal je' sete, ¡as nekuy unq'a uxhchile' uve' at sexo'l uve' va'lexh kuxh itxumb'al!
47011020	As nekuy unq'a uxhchile' uva' kam kuxh ni tulb'e ex, tan at uxhchil ni oksan ex ti' enimat unq'a itxumb'al chajnaje'. As kam kuxh nijaj chajnaj sete. As nimaxtib'e ex chajnaj. As nim chit ni toksakat tib' chajnaj ti' ije'sat tib'. As niyoq' ex chajnaj eela kuxh stuk' uva' evatz nitz'ichpu ta'n q'ab'.
47011021	Pet esotzsataj unpaav, tan ti' uva' ye'l iyak'il vunyole' uva' kat val sete eche' uva' ni tal chajnaj sete. Pet ech koj tuk unb'an cheel, tan la unje'sa ve't vib' eche' uva' nib'an chajnaj, k'uxh ech unyolone' eche' umaj uxhchil uva' ye'l itxumb'al ati.
47011022	As k'uxh hebreo chajnaj, as echat in. As tiaal Israel chajnaj. As echat in, tan in tiaal Israel. As tiaal Abraham chajnaj. As echat in, tan in tiaal Abraham unpajte.
47011023	Asoj ik'am u Cristo chajnaj, as echat in, tan in ik'am u Cristo. As at pal u vijle'me' ti' chajnaj. (¡As va'len kuxh nunb'ane' nunnache', ti' unje'sat vib'!) As ye' nilejon uve' nib'an chajnaj ti' uve' nunb'ane', tan jatpajul kuxh kat oksal in tu u kaarsa ti' unpaxsat u b'a'nla yole' ti' u Cristo. As jatpajul kuxh kat q'ospu ve't in ta'n tz'u'm; jatpajul kuxhtu' uva' b'iit kuxh ye' kat kam in ti' uva' nimamal u Cristo sva'n,
47011024	tan o'pajuul kat q'ospu ve't in ta'n tz'u'm ta'n unq'a tiaal Israele' uva' ni ixvan u Jesúse'. As vinaj b'elelaval (39) q'osb'e'm kat b'anax sve chajpaj.
47011025	As oxpajul kat q'ospu ve't in ta'n tze'. As unpajte kat sutil k'ub' svi'. Oxpajte uva' kat ok in tu u barco, as kat b'en in xe' u mar. As ib'an unpajul uma'l q'ii as uma't aq'b'al kat kaa in vi' u mar.
47011026	As tul nikat unxaan tulaj unq'a tename' as tul nikat unq'axi unq'a nimla a'e' ti' ipaxsal u b'a'nla yole', as ye' saach unq'a k'axk'oe' nikat unpaleb'e ta'n unq'a elq'ome', tuk' unjoltu unq'a tiaal Israel as tuk' ka't unq'a jit tiaal Israel. As k'uxh tu u tenam, as k'uxh tu umaj atinb'al uva' ye'l uxhchil at stuul as moj vi' u mar, as mama'la k'axk'o kat unpaleb'e. As kat unpaleb'e k'axk'o ta'n unq'a uxhchile' uva' nu kuxh toksa tib' niman tetz u Jesúse'.
47011027	As nikat unpaleb'e k'axk'o ta'n unq'a aq'one', tan kat kool in sta'n. As jatpajul kuxh ye' kat vat in. Nikat unkuy va'y tuk' tzajitzi'l ti' uva' ye'lik vechb'ub'al atike. Jatpajul kuxh nikat unkuy che'v, tan nikat isa'vit oksa'm svi'.
47011028	As jit kuxh ta'ne' nunpaleb'e, tan jun q'ii nixaan ve't vaama ti' vitz'at unq'a qitz'in qatzike' uve' ni niman u Jesús tulaj unq'a tename' skajayil,
47011029	tan tul uva' ninach umaj qitz'in qatzik uva' ye'l chit iyak'il u taanxelale' ati, as texh in nunnache', tul uva' ni vab'i u yole' sti'. As tul uva' nimaxtib'el umaj qitz'in qatzik ti' ipaavine', as ni tul unvi' ti' uve' nib'anax ste.
47011030	As ni vile' uva' techal chit la unje'sa vib'. As a' la unje'sakat vib' ti' unq'a vee' ye' nuntx'ol unb'anat sunjunal.
47011031	As a' u Tiixhe', viB'aal u Kub'aal Jesucristoe' uve' ni toksal iq'ii ti' chit ib'ene', as ootzimal ta'n Aak uva' ye'l yol nunchuli.
47011032	As tul uva' atik in tu u tenam uva' Damasco, as tal ve't u b'anol ivatz u ijlenaale' uva' Aretas, ixeep unq'a b'eye' tu u tename' skajayil ti' untxeype'.
47011033	As kat aq'ax ku' in tu uma'l u nimla xu'k ti' vel ch'u'l tu uma'l u tokeb'al saj, tan atik ok tapiaal ti' u tename'. As kat aq'ax ku' tzan in ta'n ijvil tu tx'ava'. As kat ooj ve't in. As ye' kat txeypu ve't in ta'n u b'anol ivatz u ijlenaale'.
47012001	As k'uxh ye'xhkam kuxh la untx'ak tuk' unyolone', as techal chit tuk unje'sa b'iitoj vib'. As tuk val sete ti' unq'a vee' uva' kat ik'uch tib' sve, as ti' unq'a txumb'ale' uve' kat ik'uch u Kub'aal Jesúse' sve.
47012002	As kat ib'anlu kaalaval yaab' vootzit uma'l u qitz'in qatzik uva' nimamal u Cristoe' sta'n. As kat eq'ol je' tu toxvu almika'. Ye' vootzaj moj tuk' vichi'ole' as moj jit tuk' vichi'ole' kat b'enkat, pet ta'n kuxh u Tiixhe' ootzin tetz.
47012003	As vootzajle' u naje' ta'n kuxhe' tan ye' vootza moj tuk' vichi'ole' as moj jit tuk' vichi'ole' ta'n kuxh u Tiixhe' ootzin tetz.
47012004	As kat eq'ol je' u naje' tu almika', as kat tab'i ve't naj ka'l unq'a achveb'alla yol uva' ye'xheb'il la tx'akon talpe'.
47012005	As nuntx'uktxun ti' u naje', ech koj ve't in tan la voksa ve't unq'ii ti' unq'a vee' ye' nuntxole'.
47012006	As k'uxh la unje'sa vib' ti' unq'a vee' kat vila, as jit va'lexhe' uva' la vale', tan an chite' u yole' uva' la vale'. Pet ye' la unb'ane', tan ye' nunsa' uva' la oksal unq'ii ti' unq'a vaa' kat unb'an tuk' uva' kat vala.
47012007	As ti' uva' ye' la unpaasa vib' ti' uva' kam kat b'ex vila, as esti'e' nunpaleb'e unq'a k'axk'oe' uva' eche' umaj ch'i'x uva' kat ok ti' vunchi'ole'. As ye' nitele'. As a' u Satanáse' kat aq'on tzan u k'axk'oe' svi', ti' uva' ye' la unpaasa vib' ti' unje'sat vib'.
47012008	As oxpajul kat unjaj kuyb'al te u Kub'aal Jesúse' uva' la teesa Aak u k'axk'oe' svi'.
47012009	As ech kat tal Aak ile' sve: «K'ujb'a' ak'u'l ti' vunb'a'nile' uva' at sak'atz, tan a' nunk'uchkat vunyak'ile' te unq'a uxhchile' uva' nipal stuul uva' ye'xhkam nitx'ol ib'anat sijunal,» ti'k Aak tal sve. Esti'e' uva' la unje'sa vib' ti' unq'a vee' uva' ye' nuntx'ol unb'anat sunjunal, tan tul uva' ech nunb'ane', as nik'uch u Cristo viyak'ile' sve ti' ilochat in Aak.
47012010	Esti'e' va'l untxuq'txune', tul uva' nunnache' uva' ye' la untx'ole', as tul uva' nunyoq'pe', as nunpaleb'e k'axk'o, as moj nixaansal vaama. As kam kuxh itza'lalil nunpaleb'e ti' u Cristo, as tul uva' nunnache' uva' ye' la untx'ole', as Aak ni aq'on iyak'il u vaanxelale'.
47012011	As ech unyolone' sete eche' iyolon umaj uxhchil uva' ye'l itxumb'al ati. As eq'aq'al kuxhtu' uva' ech kat unb'ane', tan aal b'a'ne' uva' ex koj kat alon u yole' svi' te unq'a uxhchile' ti' etoksat unq'ii. As jit koj in kat alon, tan at pale' u vijle'me' ti' unq'a uxhchile' uve' ni toksa je' tib' apóstolil, k'uxh ye'xhkam nuntx'ol unb'anat sunjunal.
47012012	As tul atik in sexo'l, as kat unk'uch u vijle'me' sete uva' in apóstol, tan kat etil unb'anat unq'a k'uchb'al tetz u tijle'm u Tiixhe' tuk' unq'a vee' uva' kat unb'ana uva' kat teq'o etaama sta'n. As nim vaama kat unb'ana tul atik in sexo'l.
47012013	Asoj va'lexh kat unb'an sevatz, as esotzsataj unpaav, tan jit'e'ch kat vulb'e exe' eche' kat ib'an unjoltu unq'a qitz'in qatike', tan kat unjaj lochb'al vetz te chajaak. Pet tul uva' atik in sexo'l, as ye'l lochb'al vetz kat unjaj sete. Asoj kat yan etaama svi' ti' uva' ye' kat unjaj u lochb'ale' sete, as ¡esotzsataj unpaav sti'!
47012014	As nunb'an ve't vuche' ti' b'en unq'elut ex titoxpa. As tul la oon in sexo'l, as ye' la etitz'a unlochpe', tan jit u tx'iib'al eq'iie' ni vile'. Pet exe' ni vitz'a ex, tan ech etatine' sunk'atz eche' tatin unq'a talaj intxa'e' k'atz ib'aal, tan jit unq'a talaj intxa'e' ni k'uulan vib'aale'. Pet a' u b'aalae' k'ujle'le ti' ik'uulat unq'a italaj intxa'e'.
47012015	As aya'l chit unk'u'l la vaq' u tx'iib'al unq'iie' skajayil ti' unlochat ex. As aya'l chit unk'u'l la vaq' vib' seti' tuk' vuntiichajile'. As maas chit xo'n ex sve. ¿As kam q'i uva' jit aya'l ek'u'l nexo'ni in?
47012016	As ye'xhkam unb'ooj kat vitz'a uva' la etaq' sve. Pet at ex ni alon svi' uva' kat kuxh unmaxtib'e ex tuk' vunpasan tziilla txumb'ale' ti' veesat unb'ooj puaj teq'ab'.
47012017	As ye'l ex kat unmaxtib'e ex, tul kat unchaj b'en unq'a qitz'in qatzike' sexo'l.
47012018	¿As moj kat b'ex imaxtib'e ex u Tito, tul kat unchaj b'en sexo'l tuk' uma't u qitz'in qatzike'? As ootzimal seta'n uva' eela kuxh itxumb'al u Tito kat ib'ana tuk' vuntxumb'ale' tul uva' atik sexo'l.
47012019	¿As ma a' netitz'a uve' ti' kuxh unq'alat vib' vatz unq'a yole' uva' nitalpu svi' nuntz'ib'akat b'en unq'a yole' sete? As jit sti'e' nuntz'ib'akat b'en sete. Pet vatz u Tiixhe' ni valkat unq'a yole' sete, tan uma'l kuxh kuyol tuk' u Cristoe' setuk'. Esti'e', vitz'in vatzik uva' xo'n chit ve't ex sve. As kam kuxh unq'a vee' nu kub'an sexo'l tuk' u Tito, as a' nu kusa' uva' la yak'in ve't vetaanxelale' k'atz u Tiixhe'.
47012020	Pet nitxumun vaama seti', tan ni vitz'a uva' tul la oon in sexo'l, as jit'e'ch vetxumb'ale' la ib'ane' eche' uva' ni vitz'a. As mita'n vuntxumb'ale' la ib'an sevatz eche' uva' nesa' svi', tan ni vitz'a uva' kamal at exo'l sevatzaj. As moj nich'o'nsa tib' etaama; as moj ni tul evi'; as moj netixva etib' sevatzaj; as moj ni teesa tib' eq'ii sevatzaj; as moj nechij yoline'; as moj neje'sa etib'; as moj a' kuxh neb'ane' uva' ye' nib'anche'.
47012021	As ni vitz'a uva' tul la oon in sexo'l unpajte, as la ch'ixvu ve't in vatz u Tiixhe'. As la oq' ve't in ta'n txumu'm, tan ti' uva' at ex uva' antel kuxh epaavine' vatz Aak. As ye'l ex nek'axa etib' ti' u va'lexhe' uva' neb'ane' ti' eb'anata' kam uva' nisa' vechi'ole' as ti' eyansat etib' tuk' uma't uxhchil.
47013001	As itoxpa unq'elut ve't exe' u vaa'. As ech la ib'an ka'vo'j moj oxvo'j uxhchil ti' b'en talat isuuchil umaj yol, eche' uva' ni tal u yole' uva' tz'ib'amal kan: Tuk' iyol ka'vo'j uxhchil moj oxvo'j uxhchil uve' la alon isuuchil ti' ixochone', as la nimali, ti'k u yole'.
47013002	As echat chit la ib'ane' tul la oon in sexo'l, tan alel ve'te' sete sva'n uva' la oon in sexo'l unpajte. As k'uxh ye'l in at in sexo'l cheel, as la chit val ve't sete unpajte: Tul uva' la oon in sexo'l titoxpa, as techal la voksa vepaave' stuul ti' unb'anat esuuchil, jank'al ex uve' kat paavin ex na'ytzan as tuk' unjoltu ex uva' ye' neya'sa epaavin cheel,
47013003	tan at ex ni alon uva' la unk'uch sete uva' a' u Cristoe' ni aq'on u vijle'me' ti' valat unq'a yole' sete. As ye'le uva' ye'l koj iyak'il viyol Aake' uva' kat alpu sete. Pet at viyak'il Aake' sexo'l.
47013004	As k'uxh kat eesal iq'ii u Cristoe', tul kat yatz'ax Aak vatz u kuruse', as ech koj cheel, tan isle'l Aak ta'n viyak'il u Tiixhe'. As echat in, tan k'uxh ni teesal unq'ii eche' uva' kat ulb'el Aak, as tuk' viyak'il u Tiixhe' as isle'l in sexo'l tuk' u vijle'me', eche' u tijle'm u Cristo.
47013005	As eb'antaj tevi' ma nimamal u b'a'nla yole' ti' u Cristo seta'n, pet moj ye'le. As etitz'ataj etib'. ¿Moj ye' ootzimal seta'n uve' at ve't u Jesucristoe' sek'atz? Asoj nimamal u b'a'nla yole' seta'n, as a'e' ni k'uchun uva' at Aak sek'atz. Pet asoj ye' nesa' enimata', as ye'l Aak at sek'atz.
47013006	As nunsa' uva' la etootzi uva' at ve't u Jesucristo sukuk'atz.
47013007	As nu kunach Tiixh seti'aj, aq'al uva' ye' la etoksa etib' ti' enimat unq'a va'lexhe'. As jit ti' uva' la ilpu ve'te' uva' at ve't u Cristoe' sukuk'atz uva' nu kunachkat Tiixh seti'. Pet ti' uva' la enima u b'a'ne', k'uxh la alpu sqi' uva' ye'l u Cristo at sukuk'atz.
47013008	As ye' la uchi uva' la kumaj ex ti' eb'anat u jike'. Pet aal la kuloch ex ti' enimata'.
47013009	As tul uva' neb'an u jike', as nu kuchiib'e'. As jit tz'ajinal la kuyaa ex tuk' u qijle'me'. Esti'e' nu kunach Tiixh seti' ti' uva' b'a'n etatine' la ib'ane'.
47013010	As nuntz'ib'a b'en u u'uje' sete b'axa tul uva' ye'xnaj b'en vilat ex unpajte, aq'al uva' ye' la unk'axb'isa ex tuk' u vijle'me', tul la oon in sexo'l, tan kat taq' u Kub'aal Jesús u vijle'me' ti' eyak'insale' sevatzaj. As jit ti' eyansale'.
47013011	Tuk untzojpisa ve't unyolon sete, vitz'in vatzik. Ye' txumun ex. Pet echuktaj txumb'al ti' uva' b'a'n etatine' sevatzaj ti' enimat unq'a yole' uve' ni val sete. As unvatzuloj vetxumb'ale' sevatzaj. As la atin u Tiixhe' sexo'l uve' ni xo'nin o', tan Aake' ni aq'on sqe uva' b'a'n qatin sukuvatzaj.
47013012	As aya'l chit ek'u'l la etiixhi etib' tan ex ve't niman tetz u Tiixhe'.
47013013	Ni taq' b'en unq'a qitz'in qatzike' itzii sete uva' at sunk'atz.
47013014	A' vib'a'nil u Kub'aal Jesucristo la atin seti'aj. As a' u Tiixhe' la txumun evatz, tan xo'n chit ex te Aak. As a' u Tiixhla Espíritue' la lochon ex, aq'al uva' unvatzul kuxh vetxumb'ale' la ib'an sevatzaj. An chite'.
48001001	Ine' in Pablo apóstol tetz u Jesucristo. As jit umaj uxhchil kat txaaon in. As mita'n umaj uxhchil kat chajon in. Pet a' u Jesucristo tuk' u Tiixhe' uva' kat ulsan taama u Jesucristo kat oksan in apóstol.
48001002	As nuntz'ib'a b'en u u'uje' tuk' unq'a qitz'in qatzike' uva' at sunk'atz ti' kuq'iilat b'en ex uva' qitz'in qatzik qib' setuk', jank'al ex uva' echen ex tu u tenam uva' Galacia.
48001003	As a' u Tiixhe' tuk' u Kub'aal Jesucristo la aq'on vib'a'nile' seti' ti' uva' b'a'n etatin sevatzaj la ib'ane'.
48001004	As a' u Jesucristo kat taq' tib' kamoj ti' u kupaave' as ti' qel vatz unq'a va'lexhla txumb'ale' uva' at vatz u tx'ava'e', eche' uva' nisa' u Tiixhe'.
48001005	As ye'l o' la ya' o' ti' qoksat iq'ii u Tiixhe' ti' chit ib'ene'. An chite'.
48001006	As nuntxumun seta'n, tul ma't imolot ex u Tiixhe' ta'n vib'a'nil u Cristo, as oora chit kat ejalpu ve't vetxumb'ale' ti' u Tiixhe', tan va'len ve't uma't chusb'al kat enima ve'te' uva' jit eela tuk' u b'a'nla yole' uva' kat unchus sete.
48001007	As ye'l uma'toj b'a'nla chusb'al ati ti' u b'a'nla yole'. Pet at ka'l unq'a uxhchil sexo'l uva' ni sotzsan ek'u'l tuk' uma't chusb'al uva' va'len ve'te', tan nijalpu ve't unq'a uxhchile' isuuchil u b'a'nla yole' uva' kat unchus sete ti' u Cristo.
48001008	Pet tuk val sete, asoj jit eela u chusb'ale' uva' la alpu sete tuk' u chusb'ale' uva' kat val sete, as ab'il uva' ni jalpun isuuchil u b'a'nla yole' ti' u Cristo, as k'uxh in as moj umaj ángel uva' la tzaa tu almika' la ul alon uma'toj chusb'al sete uva' va'len ve'te', as ech ib'en u uxhchile' tu u xamale'.
48001009	As kam uva' kat val sete sb'axa as tuk unka'pu sete scheel unpajte. Asoj at umaj uxhchil uva' la ul alon uma'toj yol sete uva' jit eela tuk' u b'a'nla yole' uva' kat unchus sete, as a' uxhchile' uva' ech ib'en tu u xamale'.
48001010	As jit a' nunsa' uva' la oksal unq'ii seta'n ti' uva' ni val u yole' sete. Pet a' nunsa' uva' a' u Tiixhe' la oksan unq'ii. Asoj a' kuxh la unsa' uva' ex la oksan unq'ii ti' unq'a yole' uve' ni val sete, as jit in ik'ame' u Cristo.
48001011	As la val sete, vitz'in vatzik, tan jit itxumb'al umaj uxhchil kat vala tul kat val u b'a'nla yole' sete,
48001012	tan jit umaj uxhchil kat alon sve. As mita'n umaj uxhchil kat chusun in sti'. Pet a' u Jesucristo kat k'uchun isuuchil sve.
48001013	As ab'imale' seta'n kam vuntxumb'ale' nik unb'an b'axa tul nik unnima unq'a uq'iib'ale' uva' nimamal ta'n unq'a q'esla unb'aale', tan nik untilu unq'a niman tetz u Jesús. As nik unchuk txumb'al ti' isotzsal ivatz.
48001014	As atik pal untxumb'al ti' unq'a uxhchile' uva' nik unchus vib' stuk', tan aya'lik chit unk'u'l nik unnima unq'a chusb'ale' uva' k'ujlik kan ta'n unq'a q'esla unb'aale'.
48001015	Pet tul ye'xnik itz'eb' in vatz u tx'ava'e', as kat itxaa in u Tiixhe'. As ib'a'nil kuxh Aak, as kat imolo in Aak. As tul kat tal Aak ik'uchat viK'aole' sve
48001016	ti' uva' la b'en val isuuchil u b'a'nla yole' ti' viK'aol Aake' xo'l unq'a tename' uva' jit tiaal Israel, as ye'l umaj vatz tx'ava'illa txumb'al kat unch'oti te umaj uxhchil.
48001017	As jit b'en in tu u Jerusalén ti' b'en vilat unq'a apóstol uva' b'axik ok apóstol sunvatz. Pet a' b'exkat in tu Arabia. As q'aavik ve't tzan in tu u Damasco unpajte.
48001018	As tul ma't ipal oxva'l yaab', as b'en ve't in tu u Jerusalén ti' b'en vilat u Lu'e'. As o'laval q'ii b'ex unb'an xe' aak.
48001019	As jit vil uma'toj unq'a apóstol. Pet ta'n kuxh u Jacobo, u titz'in u Kub'aal Jesús, uva' kat vila.
48001020	As ootzimal ta'n u Tiixhe' uva' jikla yol chite' unq'a yole' uva' nuntz'ib'a b'en sete, tan ye'l yol nunchuli.
48001021	As xamtik ve't stuul, as b'ex ve't in tu vitx'ava' u Siria tuk' tu u Cilicia.
48001022	As unq'a qitz'in qatzik uva' nik niman u Cristo uva' echen tulaj unq'a talaj tename' tu u Judea, as ye'xnik tilat unvatz.
48001023	As nik kuxh tab'i yol svi' uva' ech nik tal ile': «U naj uva' nik laq'b'an o' b'axa, as nipaxsa ve't naj u b'a'nla yole' ti' u Jesús. As tul nik tal naj isotzsal u b'a'nla yole' b'axa,» ti'k u yole' uva' nik tab'i unq'a qitz'in qatzike'.
48001024	As tul tab'i unq'a qitz'in qatzike' uva' nik unpaxsa ve't u b'a'nla yole' ti' u Cristo, as toksa ve't chajaak iq'ii u Tiixhe'.
48002001	As tul ma'tik ipal ve't kaalaval yaab', as b'en ve't in tu u Jerusalén unpajte tuk' u Bernabé. As veq'o ve't u Tito svi'.
48002002	As b'ex ve't in, tan ti' uva' ma'tik talat u Tiixhe' sve. As unb'an ve't uma'l u nuk'u tuk' unq'a qitz'in qatzike' uva' atik tijle'm. As val ve't isuuchil te chajaak ti' u b'a'nla yole' uva' ni val te unq'a tename' uva' jit tiaal Israel, aq'al uva' ye' la eesal iq'ii u b'a'nla yole' uva' nunchuse'.
48002003	As xekelik u Tito svi' uva' jit tiaal Israel. As ye'xhkam kat tal unq'a qitz'in qatzike' uva' atik tijle'm ti' uva' la eesal unb'iil vichi'ol u Tito.
48002004	As kat kub'an u nuk'ue', tan ti' uva' atik ka'l unq'a uxhchil xo'l unq'a qitz'in qatzike' uva' nik toksa tib' niman tetz u Jesús. As nik ichuk chajnaj txumb'al ti' uva' jit kuxh ti' kuk'ujb'a't kuk'u'l ti' u Jesucristo as la sotzsal kupaav. Pet techal la kunima unq'a tzaq'ite' skajayil uva' tz'ib'amal kan ta'n u Moisés. As a'n la sotzsal kupaav uva' nik tal chajnaj.
48002005	As o' chite' ye' kat niman unb'ooj unq'a yole' uva' nik tal chajnaj, aq'al uva' mita'n unb'ooj isuuchil u b'a'nla yole' la jalpuli, uva' ni qal sexo'l.
48002006	As unq'a qitz'in qatzike' uve' at tijle'm, as ye'l uma'toj chusb'al kat tal chajaak sve uva' la unchuse'. (As k'uxh nim chit talchu chajaak, as eela kuxh kuvatz nib'an u Tiixhe'. As ye' la voksa stuul, k'uxh kam kuxh la tal ka't unq'a uxhchile'.)
48002007	Pet kat pal ve't chajaak stuul uva' a' u Tiixhe' kat aq'on u vijle'me' ti' unpaxsat u b'a'nla yole' xo'l unq'a tename' uva' jit tiaal Israel, uva' ye'l unb'iil vichi'ol unq'a naje' eesamal, as eche' u tijle'm u Lu'e' uva' kat taq' Aak ti' ipaxsat u b'a'nla yole' xo'l unq'a tiaal Israel uva' eesamal unb'iil vichi'ole'.
48002008	As u Tiixhe' kat k'ujb'a'n kan u Lu'e' apóstol xo'l unq'a tiaal Israel. As an chit Aake' kat k'ujb'a'n kan in apóstol xo'l unq'a tename' uva' jit tiaal Israel.
48002009	As u Jacob, tuk' u Cefas, tuk' u Xhune', as palchajaak stuul uva' kat taq' u Tiixhe' u vijle'me'. As chajaake' nim talche' xo'l unq'a apóstol. As kat taq' ve't chajaak iq'ab' sve, tuk' te u Bernabé, k'uchb'al tetz uva' kumool ve't qib' tuk' chajaak ti' kupaxsat u b'a'nla yole'. As a' la b'en kupaxsakat u b'a'nla yole' xo'l unq'a tename' uva' jit tiaal Israel. As ech koj chajaak, tan a' la b'en ipaxsakat chajaak u b'a'nla yole' xo'l unq'a tiaal Israel.
48002010	As ye'l uma'toj yol kat tal chajaak sve. Pet ta'n kuxh kat tal chajaak uva' la unloch ve't unq'a meeb'a'e'. As ni vok ve't ilil sti' ti' unb'anata'. As ye' kat unya' ti' unlochata'.
48002011	As tul kat oon u Lu'e' tu u Antioquía, as kat unyaa ve'te', tan kat vila uva' va'lexh vitxumb'ale' nik ib'ane'.
48002012	Tan tul ye'xnik ul ka't unq'a qitz'in qatzike' uva' tiaal Israel uva' ichaj tzan u Jacobo, as nik itx'a'n u Lu'e' k'atz unq'a qitz'in qatzike' uva' jit tiaal Israel. As tul ul ve't unq'a qitz'in qatzike' uva' ichaj tzan u Jacobo, as teesa ve't el tib' u Lu'e' k'atz unq'a qitz'in qatzike' uva' jit tiaal Israel, tan nik ixo'va u Lu'e' viyol unq'a tiaal Israel uva' nik oksan iq'ii u yole' uva' techal la el unb'iil ichi'ol umaj uxhchil.
48002013	As echat nik ib'an ve't unjoltu unq'a qitz'in qatzike' uva' tiaal Israel eche' uve' nik ib'an u Lu'e', tan ka'vatz kuxh vitxumb'ale' kat ib'ana. As antu ve't u Bernabé kat ib'an tetz.
48002014	As tul vila uva' ye' nik inima chajaak kam ni tal u b'a'nla yole', as ech val ve't ile' te u Lu'e' vatz unq'a qitz'in qatzike' skajayil: «Tan ech vatxumb'ale' nab'ane' eche' unq'a jit tiaal Israel tul uva' natx'a'n sk'atz. As tul axh tiaal Israel. ¿As kam q'i uve' najalpu ve't vatxumb'ale' cheel? Tan nak'uch tuk' vatxumb'ale' uva' techal kuxh la ib'an unq'a jit tiaal Israel tetz, eche' uve' nib'an unq'a kumoole' uva' tiaal Israel.
48002015	As o' tiaal Israel tul kat itz'eb' o'. As jit o' umaj uxhchil uva' jit tiaal Israel uva' ye' ni niman u tzaq'ite' uva' tz'ib'amal kan.
48002016	As ootzimal sqa'n uva' jit ti' inimat umaj uxhchil u tzaq'ite' uva' tz'ib'amal kan ta'n u Moisés la okkat u uxhchile' jikla aamail vatz u Tiixhe'. Pet ti' u k'ujleb'al ik'u'l u uxhchile' uva' aq'el ste ta'n u Jesucristoe', as la ok jikla aamail vatz u Tiixhe'. As echat kat kub'ana, tan kat kuk'ujb'a' kuk'u'l ti' u Jesucristoe'. As esti'e' kat ok o' jikla aamail, tan ye'l umaj uxhchil la ok jikla aamail vatz u Tiixhe' ti' inimat u tzaq'ite'.
48002017	As jikla aama ve't o' vatz u Tiixhe' ta'n u Jesucristoe', as ni talpu sqi' uva' antel kuxh kupaavine' as an chite' u yole'. ¿As ma Aak b'a ni lochon o' ti' kupaavine'? ¡As ye'le ta'!
48002018	Pet asoj la q'aav o' ti' kunimat unq'a txumb'ale' unpajte uva' kat kuya'sa kan, as ech kuk'uchate' uva' paasan tzii ve't o'.
48002019	As eche' in, tan kat pal in stuul uva' jit ti' unnimat u tzaq'ite' la okkat in jikla aamail vatz u Tiixhe'. As eela kuxh stuk' uva' kat kam ve't in vatz u tzaq'ite' kat ib'ana, aq'al uva' at ve't untiichajil k'atz u Tiixhe'. As la unb'ane' kam uva' nisa' Aak svi'.
48002020	As tul kat kam u Cristo vatz u kuruse', as eela kuxh stuk' uva' kat kam in k'atz Aak. Esti'e' uva' jit ve't u vatz tx'ava'illa txumb'ale' nunb'ane'. Pet a' ve't vitxumb'al u Cristoe' nuntxakonsa, tan isle'l ve't Aak. As at ve't Aak tu vaanxelal. As jank'al uva' la unb'ane' tul uva' isle'ltel in vatz u tx'ava'e', as tuk' u k'ujleb'al k'u'le' uva' aq'el sve ta'n viK'aol u Tiixhe' uva' Cristo la unb'ankat, tan xo'n in te Aak. As kat taq' tib' Aak kamoj svi'.
48002021	As ye' la veesa iq'ii u nimla b'a'nile' uva' kat ib'an u Tiixhe' sqi', tan asoj kat ok in jikla aamail ti' unnimat u tzaq'ite' uva' itz'ib'a kan u Moisés, as ye'l kuxh itxa'ke' b'a vikameb'al u Cristoe' sqi',» ch'in kat val te u Lu'e'.
48003001	¡Ex aa Galacia, oyeb' chit evatz! ¿Kam q'i kat kuxh etaq' etib' maxtib'eloj? Tan nu kuxh teesa ex unq'a uxhchile' tu b'ey ti' uva' ye' la enima u b'a'nla yole' ti' u Jesucristo. As tul kat qal isuuchil sexo'l uva' kat kam u Jesucristo vatz u kuruse' sqi'.
48003002	Pet la unch'oti ve't uma'l u yol sete, ¿ma kat ok u Tiixhla Epíritue' tu vetaanxelale' ti' uva' kat enima u tzaq'ite' uva' itz'ib'a kan u Moisés? ¿Pet moj ti' uva' kat ek'ujb'a' ek'u'l ti' u Jesús, tul kat etab'i u b'a'nla yole'?
48003003	As ex chit paasan tzii tan ye' nepal tu u yole' uva' kat qal sete. Tan xekelik ex ti' u Tiixhla Espíritu b'axa. Pet ech koj cheel tan a' nexekeb' kat ve'te' ti' u vatz tx'ava'illa txumb'ale'.
48003004	As etulsataj sek'u'l uva' mama'la k'axk'o kat epaleb'e, tul uva' kat enima u Jesús. Pet kat ejalpu vetxumb'ale' ti' enimat u b'a'nla yole' uva' kat qal sete, as talon kuxhe' b'a uva' kat epaleb'e unq'a k'axk'oe'.
48003005	As la val sete, tan at ve't u Tiixhla Espíritu tu vetaanxalale' ta'n u Tiixhe'. As nik'uch ve't Aak unq'a b'a'nile' sexo'l uva' achveb'al chittu'. ¿As kam sti' q'i nib'ankat Aak unq'a nimla b'a'nile' sete? ¿Ma ti' uva' nenima u tzaq'ite' uva' itz'ib'a kan u Moisés? ¿Pet moj ti' uva' netab'i u b'a'nla yole' ti' u Jesús, as nek'ujb'a' ek'u'l ti' Aak?
48003006	As qulsataj sukuk'u'l uva' kam kat ib'an u Abraham, tan kat ik'ujb'a' u Abraham ik'u'l ti' u Tiixhe'. Esti'e' kat tal ve't u Tiixhe' uva' jikla aama ve't u Abraham vatz Aak kat ib'ana.
48003007	Ech qootzite' uva' jank'al unq'a uxhchile' uve' nik'ujb'a' ik'u'l ti' u Tiixhe', as a'e' tiaal u Abraham.
48003008	As tz'ib'amal kan na'ytzan uva' la ok ve't unq'a uxhchile' uva' jit tiaal Israel jikla aamail vatz u Tiixhe' tul uva' la ik'ujb'a' ik'u'l ti' Aak, tan ech kat tal kan Aak ile' te u Abraham: As see' tuk' unq'a me'al ak'aole' la ulkat u b'a'ne' uve' ni val see, as la ul ti' unq'a tename' kajayil unpajte, ti'k Aak.
48003009	Esti'e' ab'il uva' k'ujle'l ik'u'l ti' u Tiixhe', as echat la tal Aak ste eche' u b'a'ne' uva' kat tal Aak te u Abraham uva' k'ujlik chit ik'u'l ti' Aak.
48003010	Pet ech koj unq'a uxhchile' uve' la niman u tzaq'ite' uve' itz'ib'a kan u Moisése', as a' uxhchile' uva' at ve't tzan u k'axk'oe' sti'. Eche' uva' ni tal u yole' uva' tz'ib'amal kan uva' ech ni tal ile': At ve't tzan u k'axk'oe' ti' unq'a uxhchile' uva' ye' la oleb' ti' inimal unq'a yole' skajayil uva' tz'ib'amal kan, ti'k u yole'.
48003011	As jik chit nu kupal stuul uva' ye'xheb'il la ok jikla aamail vatz u Tiixhe' ti' inimat u tzaq'ite', eche' uva' ni tal uma't u yol uva' tz'ib'amal kan uva' ech ni tal ile': Ab'il uva' k'ujle'l ik'u'l ti' u Tiixhe', as kat toksa Aak jikla aamail. As at itiichajil k'atz Aak la ib'ane', ti'k u yole'.
48003012	Pet ech koj u tzaq'ite' uva' itz'ib'a kan u Moisés tan ye'l tetz ti' u k'ujleb'al k'u'le', tan ech ni tal uma't u yol ile': Ab'il uva' la oleb' ti' inimal unq'a tzaq'ite' kajayil uva' tz'ib'amal kan ta'n u Moisés, as at itiichajil u uxhchile' k'atz u Tiixhe' sta'n, ti'k u yole'.
48003013	Pet a' u Cristo kat eesan o' vatz u k'axk'oe', o' uva' o' tiaal Israel uva' atik tzan u k'axk'oe' sqi', tan ti' uva' ye' kat oleb' o' ti' kunimat u tzaq'ite' skajayil. As kuvaatzile' kat ib'an Aak, tan kat ul u k'axk'oe' ti' Aak uva' laik ul sqi'. Tan ech ni tal u yol ile' uva' tz'ib'amal kan: Ab'il uva' la aq'pik je' vatz umaj kurus ti' iyatz'pe', as at ve't tzan u k'axk'oe' ti' u uxhchile' uve' kat je' vatz u kuruse' ti' ib'en tu xamal, ti'k u leye'.
48003014	As ech kat ib'an u Jesucristoe' sqi', o' uva' o' tiaal Israel, tan ti' uva' tuk' vib'a'nil Aake' kat ok u Tiixhla Espíritu tu u qaanxelale', o' uva' k'ujle'l kuk'u'l ti' Aak. As tuk' u nimla b'a'nile' uva' kat ib'an u Jesucristo, as esti'e' kat ib'an u Tiixhe' u nimla b'a'nile' sete unpajte, ex uva' jit ex tiaal Israel, eche' uva' alel kan ta'n u Tiixhe' te u Abraham.
48003015	Vitz'in vatzik, tuk val uma'l u vatz tx'ava'illa yol sete, tan eche' nib'an ka'vo'j uxhchil tul nik'ul tib' iyol svatzaj, as nitz'ib'a kan u yole' tu u'uj. As ye' la uch ijalpul ve't isuuchil u yole'. Pet techal la b'anchi kam uva' k'ujlu kan.
48003016	As echat kat ib'an u Tiixhe' tuk' u Abraham, tan kat tal kan Aak uma'l u yol te u Abraham ti' uma'l u tiaale'. As ye'xhkam ni tale' uva': «Ti' kajayil unq'a tiaal u Abraham,» chu koj u yole'. Pet ti' kuxh uma'l u tiaal u Abraham talkat kan u Tiixhe' u yole', eche' uva' ni tal uma't u yol uva' tz'ib'amal kan: As ti' uma'l vaviaale', ti'k u yole'.  As a'e' u Cristo uva' nik tale'.
48003017	As la val isuuchil u yole' sete, tan kat tal kan u Tiixhe' u txumb'ale' uva' k'ujlu kan te u Abraham b'axa. As tul ma't ipal ve't 430 yaab', as a'n kat ik'ujb'a' ve't kan u Tiixhe' u tzaq'ite' ta'n u Moisés. As ye' kat teesa u tzaq'ite' iq'ii u yole' uva' ma'tik talat kan u Tiixhe' te u Abraham. As ye' kat iya'sa Aak u yole' uva' alel ve't kan ta'n Aak,
48003018	tan jit ti' u tzaq'ite' uva' itz'ib'a kan u Moisés la ulkat u kuvaatzile'. Pet ti' u yole' uva' kat tal u Tiixhe' te u Abraham.
48003019	Pet asoj ech b'anel ta'n u yole', ¿as kam sti' q'i kat ik'ujb'a' kat kan u Tiixhe' u tzaq'ite'? Kat ik'ujb'a' kan Aak u tzaq'ite' ti' imajax ivatz unq'a paasan tziie'. As atik iyak'il u tzaq'ite' ti' unq'a uxhchile' techal kat ul ve't u tiaal u Abraham uva' alel kan sti' ta'n Aak. As a'e' u Jesús. As kat ik'ujb'a' kan u Tiixhe' u tzaq'ite' ta'n unq'a ángel. As a'e' kat alon u yole' te u Moisés. As a' u Moisés kat q'ajsan ve't u yole' te unq'a tename'.
48003020	Pet ech koj kat ib'an u Tiixhe' tuk' u Abraham, tan Aak chit kat alon u yole' te u Abraham ti' u tiaal u Abraham uva' la uli. As ye'l umaj uxhchil kat itxakonsa Aak ti' iq'ajsal viyole' te u Abraham.
48003021	¿As ma la qale' uva' tul kat ik'ujb'a' kan u Tiixhe' u tzaq'ite', as kat teesa Aak iq'ii u yole' uva' ma'tik talat kan Aak te u Abraham? ¡Ye'le! Tan at koj itiichajil unq'a tename' k'atz Aak ti' inimat u tzaq'ite', as la oke' unq'a tename' jikla aamail vatz Aak ta'n u tzaq'ite'.
48003022	As ni tal viyol u Tiixhe' uva' tz'ib'amal kan uva' paavinnal ve't unq'a tename' skajayil, tan ti' uva' ye' ni toleb' ti' inimat unq'a tzaq'ite' skajayil. As ech tatin ve'te' eche' umaj preexhu. Esti'e' techal la ik'ujb'a' ve't unq'a tename' ik'u'l ti' u Jesucristo, aq'al uva' la taq' ve't u Tiixhe' vitx'aja'me' uva' alel kan ta'n Aak.
48003023	As tul uva' ye'xnik ul u Jesucristo, as jank'al o' uva' o' tiaal Israel, as echik ve't qatine' eche' preexhu vatz u tzaq'ite' uva' tz'ib'amal kan ta'n u Moisés. As tul kat ul ve't u Jesucristo, as kat qootzi ve'te' uva' ti' kuk'ujb'a't kuk'u'l ti' Aak as at ve't kutiichajil k'atz u Tiixhe'.
48003024	As ech nik tulb'e o' u tzaq'ite' ti' qok k'atz u Cristo eche' nib'an umaj uxhchil ti' ich'ijil umaj talaj intxa'. Pet katnal ul u Cristo, as a'n kat ok o' jikla aamail vatz u Tiixhe' ti' uva' kat kuk'ujb'a' kuk'u'l ti' Aak.
48003025	As tul ul ve't u Jesucristo uva' nu kuk'ujb'a' kuk'u'l sti', as jit ve't u tzaq'ite' ni ilon kusuuchil.
48003026	As ex ve't me'al ik'aol u Tiixhe' eche' o', tan ti' uva' kat ek'ujb'a' ek'u'l ti' u Jesucristo.
48003027	As jank'al o' uva' kat ku' o' xe' u a'e' texhlal tetz uva' at ve't ok o' k'atz u Cristo, as kat jalpu ve't u kutxumb'ale' eche' qoksat umaj b'a'nla oksa'm.
48003028	As k'uxh kam kuxh b'anel eta'n, as unvatzul kuxh ve't o' setuk' k'atz u Jesucristo. As k'uxh ex tiaal Israel, as k'uxh jit ex tiaal Israel, as k'uxh ex k'am, as moj jit ex k'am, as k'uxh ex naj as k'uxh ex ixoj, tan unvatzul kuxh ve't o' setuk', tan at ve't ok o' k'atz u Jesucristo.
48003029	As ti' uva' ex ve't tetz u Cristo, as ex ve't tiaal u Abraham. As qetz ve't u tx'aja'me' setuk' uva' alel kan ta'n u Tiixhe' te u Abraham.
48004001	As la qitz'a uma'l u k'uchuvatz. Tan tul uva' ch'ootel u etzin tetz u meeb'a'le', as ech kuxhe' eche' umaj k'am. As k'uxh a'e' ib'aal u meeb'a'le' skajayil la ib'ane',
48004002	as at ve't unq'a uxhchile' uva' la b'ek'on tuk' ka't unq'a uxhchile' uva' la ilon unq'a imeeb'a'le'. As lanal ilej ve't u q'iie' uva' k'ujlu kan ta'n vib'aale'.
48004003	As echik b'anik qa'n b'axa tan tul uva' echik u kutxumb'ale' eche' umaj talaj intxa', as a' unq'a vatz tx'ava'illa chusb'ale' nik b'ek'on o'.
48004004	As tul ilej ve't u q'iie' uva' alelik kan ta'n u Tiixhe', as kat ichaj ve't tzan Aak viK'aole'. As tul uva' nik kuk'ujb'a' kuk'u'l ti' u tzaq'ite', o' uva' o' tiaal Israel, as b'ex itz'eb'oj viK'aol u Tiixhe' xe' uma'l u ixoj
48004005	ti' ichooat viK'aol Aake' u kupaave', aq'al uva' jit ve't ti' u tzaq'ite' atkat k'ujleb'al kuk'u'l, tan kat toksa ve't o' Aak me'al ik'aol u Tiixhe'.
48004006	As o' ve't me'al ik'aol u Tiixhe' setuk'. As kat ichaj tzan u Tiixhe' u Tiixhla Espíritu ti' tok tu u qaanxelale'. As a' u Tiixhla Espíritu ni b'anon uva' ech ni qal ile': «Kub'aal,» ch'o' ni qal te u Tiixhe'.
48004007	As jit'e'ch o' eche' umaj k'am vatz u Tiixhe'. Pet o' ve't me'al ik'aol u Tiixhe' setuk'. As qetz ve't u tx'aja'me' uva' alel kan ta'n Aak tuk' vib'a'nil u Jesucristo.
48004008	As ootzimale' seta'n tul uva' ye'xnik etootzi u Tiixhe', as nik enima unq'a tiixhe' uve' b'anel kuxhtu'.
48004009	Pet ech koj cheel, tan ootzimal ve't u Tiixhe' seta'n. As ootzimal ve't ex ta'n Aak unpajte. ¿As kam sti' q'i uva' nesa' enimat u tzaq'ite' unpajte uva' ye' la oleb' ti' isotzsal epaav? ¿Moj a' netale' uva' la ek'ujb'a' ek'u'l ti' u tzaq'ite' unpajte?
48004010	Tan nenima unq'a xeem q'iie' tu jun xhemaana, tuk' unq'a nimla q'iie' tu jun ich', as tuk' unq'a nimla q'iie' tu jun yaab'.
48004011	As nitxumun ve't vaama seta'n, tan ni vitz'a uva' texh ye' kat txakon u vaq'one' uve' kat unb'an sexo'l.
48004012	As la unjaj b'anil sete, vitz'in vatzik, uva' la eb'an etetz eche' uve' nunb'ane', tan ye'l ve't tokeb'al u vatz tx'ava' ila txumb'ale' svi', eche' uva' nib'an unq'a vunmoole' uve' tiaal Israel, as ech ine' eche' ex uva' jit ex tiaal Israel. As ye'l umaj va'lexh kat eb'an sve.
48004013	Tan ootzimale' seta'n uva' kat unpaxsa u b'a'nla yole' sexo'l tul uva' nik unch'o'ne'.
48004014	As ye' kat etixva in. As k'uxh kat unpaleb'e u ch'o'me', as ye' kat eteesa unq'ii. Pet aal kat etab'i u yole' uva' kat val sete eela kuxh stuk' uva' umaj u ángel as moj a' u Jesucristo kat yolon sete.
48004015	¿As kam kat eb'an q'i tuk' u chiib'ichile' uva' nik kuchiib' sta'n? As kat etxum unvatz, tan kat koj uchi, as kat eteq'o el tzan u b'aq' evatze' ti' etaq'at sve, uve' nik etale'.
48004016	¿Pet kam q'i uva' nich'o'n ve't etaama svi' cheel, ti' kuxh uva' ni val isuuchil u jikla yole' sete?
48004017	As ech koj unjoltu unq'a uxhchile' uve' ni tok ilil seti', tan eche' ti' koj u b'a'ne' nib'ankat. Pet a' kuxh isa' chajnaj uva' ye' la enima u yole' uva' ni val sete. As a' ni tal chajnaj uva' a' viyol chajnaje' la enima.
48004018	As aal b'a'ne' uva' la etoksa etaama ti' eb'anat u b'a'ne' sb'enameen. Pet jit kuxh ti' uva' at in sexo'l.
48004019	As ech exe' eche' me'al unk'aol, tan xo'n chit ex sve. As ech nunb'ane' seti' eche' nib'an umaj ixoj tul nich'o'n ti' umaj talaj intxa', tan a' ni vale' uva' la ek'uch unq'a b'a'nla txumb'ale' eche' uve' kat ul ib'an u Cristo.
48004020	As a' ni vale' uva' echen koj in sexo'l cheel ti' unyolon sete tuk' uma't txumb'al uva' acha'v tab'ile'. Pet ye' nunpal stuul uva' kam sti' neb'ankat vetxumb'ale' eche' uve' neb'ane'.
48004021	As jank'al ex uva' nesa' uva' la ek'ujb'a' ek'u'l ti' u tzaq'ite' unpajte, ¿as ye' kol nepal q'a stuul kam isuuchil u tzaq'ite'?
48004022	¿As ye' kol nenach q'a uva' tz'ib'amal kan tu u tzaq'ite' uva' atik ka'va'l vik'aol u Abraham? Uma'l vik'aole' xe' u aaich'e'; as uma'te xe' u tixqele'.
48004023	As itz'eb' vik'aol u Abraham xe' u aaich'e' tan ti' uva' txultelik u aaich'e', eche' titz'eb' joltu unq'a talaj intxa'e'. Pet ech koj vik'aole' xe' u tixqele' uva' q'este tan a' u Tiixhe' kat alon uva' la itz'eb'i.
48004024	As k'uchuvatze' kat ib'an ka'va'l u ixoje', tan nib'an cha'ma ivaatzil ka'va'l u yole' uva' alel kan ta'n u Tiixhe'. As ivaatzile' nib'an u aaich'e' uva' Agar ti' u txumb'ale' uva' kat alpu te u Moisés vi' u vitz uva' Sinaí. As ech b'an ta'n u tename' eche' b'an ta'n unq'a tal u ixoje' tan tul kat itz'eb' unq'a tal ixoje', as techal kat ok aaich'il eche' kat ib'an vitxutxe'.
48004025	As nib'an ixoj ivaatzil u tzaq'ite' uva' kat tal u Tiixhe' vi' u vitze' uva' Sinaí uva' echen tu u Arabia. As nib'an ixoj ivaatzil u tename' uva' Jerusalén uva' at cheel uva' k'ujle'l ik'u'l ti' u tzaq'ite', tan techal chit la inima unq'a aa Jerusalén u tzaq'ite'.
48004026	Pet ech koj ve't uma't u Jerusalén uva' echen tu almika' tan ech ve'te' kutxutx, jank'al o' uva' o' niman tetz u Jesús. As o'e' u aa Jerusaléne' uva' echen tu almika'. As jit ve't u tzaq'ite' nu kuk'ujb'a' kuk'u'l sti',
48004027	tan ech ni tal uma'l u yol ile' uva' tz'ib'amal kan: Chiib'en, ixoj uva' ye'l axh naalane', as axh uva' ye'l umaj aval ati. As sik'in tuk' chiib'ichil, axh uva' ye' ootzimal u ch'o'me' a'n ti' talal umaj talaj intxa'. Tan k'uxh natxumune' uva' ye'l axh naalane', as nimal aval la ib'ane' ti' u ixoje' uve' at itzumel, ti'k u yole'.
48004028	Esti'e', vitz'in vatzik, ech o'e' eche' u Isaac uva' alel kan ta'n u Tiixhe' uva' la itz'eb'i ta'n u Sara. As ech o'e' me'al ik'aol u Abraham ti' u k'ujleb'al kuk'u'le', eche' uva' ib'an u Abraham.
48004029	As ech nib'an u txumb'ale' cheel eche' uva' ib'an na'ytzan. Tan itz'eb' uma'l vik'aol u Abraham uva' Ismael ib'ii as tuk' kuxh u vatz tx'ava'illa txumb'al kat itz'eb'i, as a'e' nik eesan ve't iq'ii u Isaac uma't vik'aol u Abraham uva' Tiixh kat alon titz'eb'e'.
48004030	Pet ech ni tal uma't u yol ile' uve' tz'ib'amal kan: «¡Tilu ve't el u Agar uva' aaich' tuk' u tale'! Tan ye'l tetz u tal u ixoje' ti' u kumeeb'a'le' la ib'ane'. Pet tetz kuxh u vale' u kumeeb'a'le', tan in eexqel. As jit in aaich',» ti'k u Sara tal te u Abraham, ti'k u yole'.
48004031	Esti'e', vitz'in vatzik, tan jit'e'ch ve't qatine' eche' u tal u ixoje' uva' aaich'. Pet ech ve't qatine' eche' u tal u ixqelae' uva' jit aaich'.
48005001	As kat iq'alpul o' u Cristo ti' uva' ye' la kuk'ujb'a' kuk'u'l ti' u tzaq'ite' skajayil uva' itz'ib'a kan u Moisés. Esti'e' ni val sete, echab'ataj etatine' k'atz u b'a'nla yole' ti' u Cristo. As jit ti' etok sk'amil unpajte ti' uva' techal la eb'ane' kam uva' ni tal u tzaq'ite' skajayil.
48005002	As ine' in Pablo as tuk val sete, tan asoj latel enima u tzaq'ite' ti' uva' la el unb'iil vechi'ole' ti' etok jikla aamail vatz u Kub'aal Tiixhe' uve' la etale', as ye' kuxh latz' ve'te' vikameb'al u Cristo seti' la ib'ane'.
48005003	As la unka'pu valat isuuchil u yole' sete, tan ab'il uva' la el unb'iil vichi'ole' ti' tok jikla aamail vatz u Tiixhe' uva' ni tale', as techal la inima unq'a tzaq'ite' skajayil uva' tz'ib'amal kan.
48005004	As jank'al ex uva' netitz'a etok jikla aamail vatz u Tiixhe' ti' ek'ujb'a't ek'u'l ti' u tzaq'ite' unpajte, as neteesa ve't etib' k'atz u Jesucristo. As netaq' ve't kan vib'a'nil Aake'.
48005005	Pet ech koj o', tan tuk' vib'a'nil u Tiixhla Espíritu nu kuchab'a kuk'ujb'a't kuk'u'l ti' uva' la tal u Kub'aal Tiixhe' sqi' uva' o' jikla aama vatz Aak, tan ti' uva' k'ujle'l kuk'u'l ti' u Jesucristo. As a'e' u nimla b'a'nile' uva' nu kutx'eb'e'.
48005006	As jank'al o' uva' at ve't ok o' k'atz u Jesucristo, as ye'xhkam la toksa u Tiixhe' stuul ti' uva' elnallu unb'iil u kuchi'ole' as moj ye'le. Pet a' u k'ujleb'al kuk'u'le' ti' u Jesucristo la toksa Aak stuul tuk' u b'a'ne' uva' nu kub'ane' tan ti' uva' xo'n ve't Aak sqe.
48005007	As b'a'nik kuxhe' nik eb'an b'axa ti' enimat u b'a'nla yole' ti' u Jesucristo. ¡Pet at uxhchil kat majon evatz ti' enimat u jikla yole'!
48005008	As jit u Tiixhe' ta' ni eesan ex tu b'ey, uva' kat molon ex.
48005009	Pet echat nib'an unq'a uxhchile' sexo'l uva' ni majon evatz ti' u jikla yole' eche' uva' nib'an u levadura, tan tuk' kuxh unb'iil u levadura uva' niku' xo'l viq'otil u paane', as nisipk'u ve't viq'otaile' sta'n.
48005010	As tuk' u k'ujleb'al unk'u'le' ti' u Kub'aale', as nunk'ujb'a' unk'u'l seti' ti' uva' ye'l uma'toj txumb'al la ok tevi' ti' u yole' uva' ni vale'. As ab'il uva' ni eesan vetxumb'ale' tu b'ey, as la taq' tzan u Tiixhe' k'axk'o sti', k'uxh kam kuxh tijle'm.
48005011	Vitz'in vatzik, nitel koj unchusune' ti' uva' techal la el unb'iil vechi'ole' ti' etok jikla aamail vatz u Tiixhe', as ye'le'xh u k'axk'oe' nunpaleb'e ta'n unq'a tiaal Israel uva' ye' ni niman u Jesús. As ye'l ivi' chajnaj la ul svi', asoj ye' la unchus ex ti' vib'a'nil vikameb'al u Jesucristo vatz u kuruse'.
48005012	¡As eche' ta' unq'a uxhchile' uve' ni eesan ex tu b'ey, as aal b'a'ne' uva' jit kuxh unb'iil vichi'ol chajnaje' la tzok'pik el! ¡Pet kajayil koj la tzok'pik el, texhlal tetz uva' jit u Kub'aal Tiixhe' ninima chajnaj!
48005013	Pet ech koj ex, vitz'in vatzik, tan k'uxh kat imolo ex u Tiixhe' ti' uva' jit tz'ajinal la ek'ujb'a' ek'u'l ti' u tzaq'ite' uva' itz'ib'a kan u Moisés, as etalaki uva' chajpumal ex ti' eb'anat uva' kam ni tal unq'a tacha'v vechi'ole', pet la eloch etib' sevatzaj ti' exo'nit etib'.
48005014	Tan kajayil chite' unq'a tzaq'ite' at tu uma'l u yole'. Kuxo'nitaj unq'a qitz'in qatzike' eche' kuxo'nit je' qib'.
48005015	As etitz'ataj je' etib', tan asoj la eyaa etib' sevatzaj, as an kuxh ex neyansa je' etib'.
48005016	Esti'e' ni val sete, eb'antaj kam uva' ni tal u Tiixhla Espíritu. As jit u tacha'v vechi'ole' la eb'ane',
48005017	tan ye' nik'ul tib' u tacha'v vechi'ole' tuk' uva' ni tal u Tiixhla Espíritu. As ye' nisa' u Tiixhla Espíritu uva' la eb'an u tacha'v vechi'ole'. Esti'e' ye' la uchi uva' latel kuxh eb'ane' kam uva' ni tal etaama.
48005018	Asoj a' u Tiixhla Espíritu ni aq'on vetxumb'ale' ti' uve' neb'ane', as jit tz'ajinale' uva' la ek'ujb'a' ek'u'l ti' u tzaq'ite' uva' itz'ib'a kan u Moisés.
48005019	As a' u tacha'v u kuchi'ole' u vi'la': u paavinchile' tuk' uma'l ixoj uva' jit tixqel, as u paavinchile' tuk unq'a ixoje' as tul ye'l tixqel, as ye'l iya'teb'al ti' ib'anat u va'lexhe',
48005020	ni qaaeb' vatz unq'a tiixhe' uve' b'anel kuxh ta'n unq'a naje' b'anol tx'i'lamail, chi'chola aama, aach'a'o, achvan tx'iib'al q'ii, tx'i'tzi'l chukul ch'a'o, jatxool ivatz imool,
48005021	cho'nchil aama, yatz'ol aama, qab'anvil, as tuk' unjoltu unq'a va'lexhe'. As la val sete cheel, eche' uve' alel sete sva'n, tan ab'il uva' nitel kuxh toksa taama ti' ib'anat unq'a va'lexhe', as ye'l tokeb'al xo'l unq'a tename' uve' at jaq'a u tijle'm u Tiixhe'.
48005022	Pet ech koj uve' nisa' u Tiixhla Espíritue' tan a' nisa' u xo'niib'e', u chiib'ichile', as nisa' uva' b'an tatin uxhchile' svatzaj, as jit oora la ul ivi' b'a'nla aama, b'anol b'anil, k'ujleb'al k'u'l,
48005023	sula aama, nachnochil ti' uva' ye' la ib'an u va'lexhe'. As ye'l umaj tzaq'it at vatz u tx'ava'e' uva' la majon o' ti' kub'anat u b'a'ne' eche' uva' kat valla'.
48005024	As o' uva' o' tetz u Cristo as tul uva' kat kam Aak vatz u kuruse', as eela kuxh stuk' uva' kat aq'ax je' u va'lexhla txumb'ale' vatz u kuruse' uva' nik kub'ane' ta'n u tacha'v u kuchi'ole'.
48005025	As ti' uva' at kutiichajil k'atz u Tiixhe' ta'n u Tiixhla Espíritu, as kub'antaj unq'a b'a'nile' uve' ni tal u Tiixhla Espíritu sqe.
48005026	As ye' kuxh la kuje'sa qib' sukuvatzaj. As ye' kuxh la taq' tib' tx'i'tzi'l sukuvatzaj. As mita'n la ich'o'nsa tib' qaama sqi'aj.
48006001	Vitz'in vatzik, asoj at umaj uxhchil sexo'l uva' kat ilpi uva' kat paavini, as ex uva' yak'innal ve't etaama ta'n u Tiixhla Espíritu, as exe' la lochon u uxhchile' ti' uva' la ib'an u b'a'ne' unpajte. As jikoj chit la yolon ex tul la etal isuuchil vipaav u uxhchile' ste. As la etil je' etib' aq'al uva' ye' la paavin ex k'atz u uxhchile'.
48006002	Pet elochtaj etib' sevatzaj vatz unq'a k'axk'oe' uve' nepaleb'e. Asoj ech la eb'ane', as nenima vitzaq'it u Cristo.
48006003	As ab'il uva' nim kuxh ni toksakat je' tib' ti' vimoole', as an kuxhe' niyansa je' tib'.
48006004	As junun ex la etil je' vetxumb'ale', ma b'a'n neb'ane' pet moj ye'le. Asoj a' u b'a'ne' neb'ane', as la txuq'txun ex sti'. Pet jit uve' nib'an vemoole' la etitz'a ti' etoksat eq'ii,
48006005	tan junun ex la etitz'a vetaq'one' uva' kat taq' u Tiixhe' sete. Pet jit tetz vemoole' la etitz'a.
48006006	As ex uve' kat chuspu ex ti' viyol u Tiixhe', as exe' la lochon unq'a uxhchile' uva' kat chusun ex tuk' unq'a emeeb'a'le'.
48006007	As palojtaj ex stuul, tan ye' la uch emaxtib'et u Tiixhe' tuk' uve' neb'ane'. Tan ech la eb'ane' eche' umaj naj uva' ni tave', tan kam uva' la tava naj, as a'e' la til naj ivatz.
48006008	As ab'il uva' a' kuxh u tacha'v vichi'ole' nib'ane', as a' u tacha'v vichi'ole' la eq'on tu u va'lexhe'. Pet ech koj u uxhchile' uva' ni b'anon kam uva' ni tal u Tiixhla Espíritu, as at ve't itiichajil k'atz u Tiixhe' ta'n u Tiixhla Espíritu.
48006009	As pali'k kuk'u'l ti' kub'anat u b'a'ne', tan la ilej uma'l u q'ii uva' techal la qil ivatz u b'a'ne' uva' nu kub'ane', asoj ye' la pal kuk'u'l ti' kub'anata'.
48006010	Esti'e' ni val sete, tul la uch sukuvatz, as kub'antaj u b'a'ne' te unq'a uxhchile' skajayil. As b'axel la kub'an u b'a'ne' te unq'a qitz'in qatzike' uve' k'ujle'l ik'u'l ti' u Tiixhe'.
48006011	Etiltaj unq'a nimla tz'ib'e' uva' nuntz'ib'a b'en sete ta'n vunq'ab'e', texhlal tetz uva' in ni alon b'en unq'a yole' sete.
48006012	As la val sete ti' unq'a naje' uve' ni ya'lun ex ti' tel unb'iil vechi'ole', tan a' ni tal chajnaj uva' la chiib' unq'a imool chajnaje' sti'. Esti'e' ye' ni tal chajnaj isuuchil uva' kam u b'a'nile' kat ib'an u Cristo sqi' tul kat kam Aak vatz u kuruse', tan ye' nisa' chajnaj uva' la ipaleb'e chajnaj k'axk'o ta'n unjoltu unq'a imoole' uva' ye' ni niman u Cristo.
48006013	As k'uxh kat eesal unb'iil vichi'ol chajnaje', as mita'n ni toleb' chajnaj ti' inimal unq'a tzaq'ite' skajayil uva' tz'ib'amal kan ta'n u Moisés. Pet a' ni tal chajnaj uva' la el unb'iil vechi'ole', ti' uva' la uch ije'sat tib' chajnaj seti' vatz unq'a imoole'.
48006014	As ech koj in, tan ye'l unq'ii ni voksa. Pet ta'n u Jesucristo ni voksa iq'ii uva' kat kam vatz u kuruse' sqi'. As esti'e' ye' ni voksa ve't iq'ii unq'a vee' uva' at vatz u tx'ava'e' eche' nib'an unq'a tename' uva' a' kuxh u vatz tx'ava'illa txumb'ale' eq'omal sta'n.
48006015	Tan jank'al o' uva' at ve't ok o' k'atz u Jesucristo, as ye'l ve't qetz sti' moj eesamal unb'iil u kuchi'ole' moj ye'le. Pet ta'n kuxh qetze' uva' eq'omal ve't u ak' txumb'ale' sqa'n ta'n vib'a'nil u Jesucristo.
48006016	A' u Tiixhe' la aq'on sete ti' uva' b'a'n etatin sevatzaj sekajayil la ib'ane', jank'al ex uva' nimamal unq'a b'a'nla yole' seta'n uva' kat val sete. As Aake' la txumun evatz, ex uva' txaael ve't ex ti' etok sitenam Aak.
48006017	As a' ni vale' uva' ye'xheb'il kuxh la xaansan ve't vaama, tan at ve't chaya'l svi' ta'n unq'a k'axk'oe' uva' kat unpaleb'e ti' u Jesucristo.
48006018	Vitz'in vatzik, a' vib'a'nil u Kub'aal Jesucristo la yak'insan vetaanxelale'. An chite'.
49001001	Ine' in Pablo apóstol tetz u Jesucristo, tan eche' uva' nisa' Aak svi'. As nuntz'ib'a b'en u u'uje' sete, ex uva' echen ex tu u tenam uva' Éfeso tan ex itenam Tiixh, tan aya'l chit ek'u'l at ve't ok ex k'atz u Jesucristo.
49001002	As a' u Kub'aal Tiixhe' tuk' u Kub'aal Jesucristo la aq'on vib'a'nile' seti' ti' uva' b'a'n etatin sevatzaj.
49001003	Qoksataj iq'ii u Tiixhe', viB'aal u Kub'aal Jesucristo. Tan jank'al u b'a'nile' uva' echen tu almika' uva' la yak'insan u qaanxelale', as kat taq' u Tiixhe' sqe ti' toksat ok o' Aak k'atz u Jesucristo.
49001004	As tul ye'xnik chee u vatz tx'ava'e', as kat itxaa o' u Tiixhe' ti' qok jikla aamail as ti' uva' ye'l ve't u va'lexhe' sqi', tan vatz Aak as atik ve't ok o' k'atz u Jesucristo tul ye'xnik chee u vatz tx'ava'e'.
49001005	Tan ti' uva' xo'n chit o' te u Tiixhe', as esti'e' kat tal ve't kan Aak sqi' uva' la ok o' sme'al ik'aol Aak tuk' vib'a'nil u Jesucristo. As va'l chit ichiib' u Tiixhe' ti' talata' uva' at vib'a'nil Aake' sqi', tan a'e' uva' nisa' Aak sqi'.
49001006	As nisa' Aak unpajte uva' la qoksa ve't iq'ii Aak ti' vib'a'nile' uva' at ve't tzan sqi', tan aya'l chit ik'u'l Aak ti' taq'at u nimla b'a'nile' sqe tuk' vib'a'nil viK'aole' uva' xo'n chit te Aak.
49001007	As tuk' vinimla b'a'nile', as kat ichoo ve't viK'aol Aake' u kupaave' tul kat el vikajale' vatz u kuruse'. As kat isotzsa ve't u Tiixhe' u kupaave' ti' ik'uchat Aak sqe uva' nim chit vib'a'nil Aake' nib'an sqi',
49001008	tan ye'l iya'teb'al vib'a'nil Aake' ni taq' sqe tuk' vib'a'nla txumb'ale'.
49001009	As kat taq' ve't Aak kutxumb'al ti' uva' la pal o' tu u yole' uva' alel kan sqi' ta'n Aak uva' ye'xheb'il ootzinik tetz b'axa. As a'e' u b'a'nile' uva' ma'tik titz'at Aak ib'anat sqi' tuk' vib'a'nil u Jesucristo.
49001010	As tul uva' la ilej u q'iie' uva' k'ujlu kan ta'n Aak, as la toksa ve't Aak u Jesucristo b'ooq'olil ti' unq'a vee' skajayil, k'uxh tu almika' as moj vatz tx'ava'.
49001011	As tul kat ok ve't o' k'atz u Jesucristo, as la taq' ve't Aak u kuvaatzile' eche' uva' itz'amal kan sqi' ta'n Aak. Tan Aake' ni b'ooq'olin unq'a vee' skajayil. Esti'e' techal kat b'anchu ve't sqi' eche' uva' nisa' Aak,
49001012	aq'al uva' la til unq'a tename' unq'a nimla b'a'nile' uva' aq'el sqe ta'n Aak, jank'al o' uva' k'ujle'l kuk'u'l ti' u Jesucristo. As la qoksa ve't iq'ii u Tiixhe' o' tuk' unq'a tename' skajayil.
49001013	As jank'al ex uva' jit ex tiaal Israel, tan tul kat etab'i u b'a'nla yole' uva' ni alon isuuchil u sotzb'al paave' sete, as kat enima ve'te'. As kat toksa ve't u Tiixhe' u Tiixhla Espíritu tu vetaanxelale' eche' uva' alel kan ta'n Aak, texhlal tetz uva' ex ve't tetz u Tiixhe'.
49001014	Tan tul uva' nu kutx'eb' ilejat u q'iie' uva' la itzojpisa Aak jank'al uva' alel kan sqi' ta'n Aak, as a' u Tiixhla Espíritu nik'uchun uva' la taq' ve't Aak u kuvaatzile' ti' uva' la qoksa ve't iq'ii Aak.
49001015	As kat vab'i ve't etzib'lal ti' uva' k'ujle'l ek'u'l ti' u Jesús. As xo'n ve't vitenam u Tiixhe' sete skajayil.
49001016	As tul nunnach Tiixh, as b'enameen chit ni vulsa ex sunk'u'l ti' vaq'at ta'ntiixh te u Tiixhe' seti'.
49001017	As nunjaj b'a'nil te u Tiixhe' uva' ni qoksa iq'ii, tan Aake' iB'aal u Jesucristo. As nunjaj te Aak ti' uva' la taq' Aak etxumb'al ti' enimat Aak. As la ik'uch Aak sete ab'iste uva' ye' ootzimal seta'n, aq'al uva' jik chit la etootzi ve't Aak.
49001018	As Tiixh la aq'on etxumb'al ti' uva' la pal ex stuul uva' ab'iste uva' nu kutx'eb'e'. As la pal ex stuul ti' u kuvaatzile' uva' tuk taq' Aak sqe jank'al o' uva' o' itenam Aak, tan nim talche' unq'a b'a'nile' uve' at xe' u Tiixhe'. Esti'e' kat imolokat o' Aak.
49001019	As la etootzi u tijle'm Aake' uva' ye'xheb'il la lejon sti'. As Aake' ni lochon o', jank'al o' uva' k'ujle'l kuk'u'l ti' u Jesucristo. As ech vib'a'nil Aake' ti' kulochpe' tuk' u tijle'me'
49001020	eche' u b'a'nile' uva' kat ik'uch Aak ti' tulsat Aak taama u Jesucristoe'. As kat taq' Aak tijle'm u Jesucristo ti' uva' la xoneb' Aak tiseb'al u Tiixhe' tu almika'
49001021	ti' tok b'ooq'olil ti' unjoltu unq'a vee' skajayil uva' at tijle'm tu almika' tuk' vatz tx'ava', tan ye'xheb'il la lejon ti' u tijle'm u Jesucristo. As ye'l uma'toj b'ii nim talche' ti' vib'ii Aake', k'uxh cheel as moj a'n tule'.
49001022	As kat toksa ve't ok u Tiixhe' u Jesucristo b'ooq'olil ti' unq'a vee' skajayil as sqi' unpajte, o' uva' o' itenam Aak, tan ech tatin u Jesucristo sqi' eche' tatin u kuvi'e' ti' u kuchi'ole'.
49001023	As ech b'an qa'ne' tuk' Aak eche' b'an ta'n u kuchi'ole' uva' txeyel tib' skajayil. As ech Aake' eche' u kuvi'e', tan Aake' aq'ol tetz unq'a nimla b'a'nile' sqe skajayil.
49002001	As eche' ex, tan ti' uva' nik kuxh epaasa tzii as nik epaavine', as esti'e' uva' echik ve't exe' eche' kamnaj vatz u Tiixhe' tul ye'xnik ek'ujb'a' ek'u'l ti' u Jesucristo.
49002002	As a'ik kuxh unq'a vatz tx'ava'illa txumb'ale' eq'omalik seta'n eche' nib'an unq'a uxhchile' uva' ye' ni niman u Tiixhe', tan nik enima u tx'i'lanaje' uva' ib'ooq'ol unq'a sub'ule' uva' echen tu kajiq' eche' uva' nib'an unq'a paasan tziie'.
49002003	As echat nik kub'ane' eche' nib'an unq'a uxhchile' tul ye'xnik kuk'ujb'a' kuk'u'l ti' u Jesucristoe', tan a'ik kuxh u tacha'v u kuchi'ole' nik kub'ane'. As a' kuxh unq'a va'lexhla txumb'ale' eq'omik sqa'n, tan a'ik u kutxumb'ale' nik qoksa. As taal chite' sqe uva' la ul u k'axk'oe' sqi' eche' uve' tuk uloj ti' unq'a uxhchile'.
49002004	As nim chite' vib'a'nil u Tiixhe' ti' itxumat Aak kuvatz, as ni xo'ni ve't o' Aak.
49002005	As tul uva' echik o'e' kamnaj vatz Aak ta'n u kupaave', as kat taq' Aak kutiichajil k'atz u Jesucristo. Esti'e' uva' ib'a'nil kuxh u Tiixhe', as q'alpumal ve't o' vatz u kupaave'.
49002006	As eela tulsat u Tiixhe' qaama tuk' u Jesucristoe'. As kat xoneb' ve't Aak k'atz u Tiixhe' tu almika', as eela kuxh stuk' uva' antu ve't o' kat xoneb' ve't o' k'atz Aak,
49002007	aq'al uva' la kuk'uch ve't vinimla b'a'nil u Tiixhe' tu unq'a q'iie' uva' a'n tule', tan nim chite' vib'a'nil Aake' kat taq' sqe ti' toksat o' Aak k'atz u Jesucristo.
49002008	As ib'a'nil kuxh u Tiixhe' as q'alpumal ve't o' vatz u kupaave' ti' u k'ujleb'al kuk'u'le'. As jit o'e' kat tx'olon kuq'alput qib'. Pet oy chite' kat ib'an Aak sqe.
49002009	As ye' la uch kuje'sat qib' ti' uva' q'alpumal ve't o' vatz u kupaave', tan jit ti' umaj b'a'nil kat kub'ana as kat q'alpu ve't o' ta'n Aak.
49002010	As o' icheesa'm u Tiixhe', tan Aake' kat aq'on kutiichajil ti' toksat o' Aak k'atz u Jesucristo, aq'al uva' la kub'an u b'a'ne'. As tul ye'xnik taq' u Tiixhe' kutiichajil sk'atz, as ma'tik ik'ujb'a't kan Aak sqi' uva' a' u b'a'ne' la kub'an vatz Aak.
49002011	As la val sete, vitz'in vatzik, ex uva' jit ex tiaal Israel, as la etulsa sek'u'l uva' kamik etatin b'axa, ex uva' ni teesal eq'ii ta'n unq'a uxhchile' uva' eesamal ve't unb'iil vichi'ole' ta'n uma't uxhchil, tan ni tal chajnaj seti' uva' ye'l unb'iil vechi'ole' eesamal.
49002012	As etulsataj sek'u'l uva' tul ye'xnik etootzi u b'a'nla yole' ti' u Jesucristoe', as ye'l u b'a'nile' nik etx'eb'e', tan ye'lik u txumb'ale' sek'u'l uva' k'ulik kan ta'n u Tiixhe' te unq'a tiaal Israel. As ye'lik etokeb'al xo'l vitenam Aake'. As tul a'ik kuxh unq'a vatz tx'ava'illa txumb'ale' eq'omalik seta'n.
49002013	Pet ech koj cheel tan at ve't ok ex k'atz u Jesucristo. As at ve't ok ex xo'l vitenam u Tiixhe' ta'n vikajal u Jesucristo uva' kat el vatz u kuruse'.
49002014	As ib'a'nil kuxh Aak as ye'l ve't kuxo'l sukuvatzaj, o' uva' o' tiaal Israel tuk' ex uva' jit ex tiaal Israel, tan unvatzul kuxh ve't o' setuk' ta'n u Jesucristo.
49002015	As tul kat kam u Jesucristo vatz u kuruse', as kat teesa ve't Aak iyak'il u O't Testamento uva' atik sqi' b'axa, o' uva' o' tiaal Israel. As Aake' kat b'anon uva' unvatzul ve't o' setuk' vatz u Tiixhe'. As tan ti' uva' at ve't ok o' k'atz Aak, as o' ve't uma'l u ak' tenam. As ye'l ve't kuxo'l sukuvatzaj ta'n Aak.
49002016	As ti' vikameb'al u Jesucristo vatz u kuruse', as kat ik'ul ve't tib' kuyol tuk' u Tiixhe'. As kat ik'ul ve't tib' kuyol sukuvatzaj unpajte. As kat iya'sa ve't u Jesucristo u ch'o'nchil aama sukuxo'l.
49002017	As kat ul tal ve't u Jesucristo u b'a'nla yole' ti' uva' b'a'n ve't qatine' vatz u Tiixhe', ex uva' ye'lik etokeb'al xo'l vitenam u Tiixhe' as tuk' o' uva' o' tiaal Israel.
49002018	As ib'a'nil kuxh u Jesucristo as at ve't qokeb'al k'atz u Tiixhe' ta'n u Tiixhla Espíritu, k'uxh o' tiaal Israel as moj ex uva' jit ex tiaal Israel.
49002019	Esti'e' uva' jit'e'ch etatine' eche' umaj uxhchil uva' ulnaj tzaanaj kuxhtu'. Pet ex ve't itenam Tiixh tuk' unjoltu unq'a niman tetz Aake' skajayil.
49002020	As ech etatine' eche' umaj kab'al. As ech tatin unq'a apóstol tuk' unq'a q'ajsan tetz viyol u Tiixhe' eche' unq'a toj kab'ale'. As ech u Jesucristo eche' umaj nimla sivan uva' k'ujlu je' u kab'ale' svi',
49002021	tan ib'a'nil kuxh Aak as ech qatine' sukuvatzaj eche' umaj kab'al uva' nuk'el tib' sb'a'n. As ib'a'nil kuxh Aak, as la na' ve't qachul, o' uva' o' itenam Aak, techal la oon o' eche' u nimla kab'ale' uva' ninachpukat Tiixh. As jik ve't u kutxumb'ale' ta'n Aak.
49002022	As Aake' ni b'anon uva' unvatzul ve't o' setuk', as tuk' unq'a qitz'in qatzike' skajayil uva' niman tetz Aak, tan ti' uva' at ve't ok ex k'atz Aak, ex uva' jit ex tiaal Israel. As ech o'e' setuk' eche' u tatinb'al u Tiixhe', tan at ve't ok u Tiixhla Espíritu tu u qaanxelale'.
49003001	Esti'e' ni val sete, in uva' in Pablo: As ato'k tzan in tu tze' ti' unlochat ex as ti' valat isuuchil u yole' ti' u Jesucristo sete.
49003002	As ootzimale' seta'n uva' kat taq' u Tiixhe' vijle'm ti' unlochat ex as ti' valat isuuchil u nimla b'a'nile' sete uva' at seti' ta'n Aak.
49003003	As a'e' u yole' uva' ye'xheb'il ootzinik tetz. Pet kat ik'uch Aak isuuchil u yole' sve, eche' uva' kat untz'ib'a b'en unb'iil sete.
49003004	As tul la esik'le ve't u yole', as la etootzi uva' at ve't isuuchil u yole' sunk'u'l ta'n u Tiixhe', tan Aake' kat aq'on vuntxumb'ale' ti' u yole' uva' ye'xheb'il ootzinik tetz ti' u Jesucristo.
49003005	As k'uxh ye'xheb'il tal Aak isuuchil ste na'ytzan, as kat tal ve't u Tiixhla Espíritu isuuchil u yole' sqe, o' uva' o' apóstol uva' txaael ve't o' ta'n Aak, as tuk' te unq'a q'ajsan tetz viyol Aake'.
49003006	As a' isuuchil u yole' uva' at ve't vib'a'nil Aake' seti' cheel, ex uva' jit ex tiaal Israel, as sqi' unpajte, uva' o' tiaal Israel, tan unvatzul ve't o' setuk' vatz Aak. As ib'a'nil kuxh u Jesucristoe' as la aq'ax ve't unq'a nimla b'a'nile' sqe as setuk' uva' alel kan ta'n u Tiixhe' sqi', eche' uva' ni tal u b'a'nla yole'.
49003007	As a'e' u b'a'nla yole' uva' kat ik'ujb'a' kan in u Tiixhe' sti' tuk' vib'a'nile', tan Aake' ni yak'insan vaama ti' ipaxsal u b'a'nla yole' sexo'l.
49003008	As ni vitz'a uva' nim talchu unq'a qitz'in qatzike' svi' uva' niman tetz u Jesucristoe'. As ib'a'nil kuxh u Tiixhe', as kat taq' Aak vijle'm ti' unpaxsat u b'a'nla yole' sexo'l, k'uxh ye' ni qoleb'e' ti' qootzit unq'a nimla b'a'nile' skajayil uva' at tzan sqi' ta'n Aak.
49003009	As kat taq' ve't Aak u vijle'me' ti' valat isuuchil u yole' uva' itz'amalik sqi' ta'n Aak tul ye'xnik icheesat Aak u vatz tx'ava'e', tan Aake' cheesan tetz skajayil. As a'e' u yole' uva' ye'xheb'il ootzinik tetz sb'axa.
49003010	Aq'al uva' la aq'ax ootzilo vinimla txumb'al u Tiixhe' ta'n unq'a niman tetz Aake' te unq'a vee' at tijle'm tu almika'.
49003011	Eche' uva' k'ujlik kan ta'n u Tiixhe' tul ye'xnik chee u vatz tx'ava'e'. As jank'al unq'a nimla b'a'nile' uva' k'ujlik kan sqi' ta'n Aak, as kat ib'an Aak tuk' vib'a'nil u Jesucristoe'.
49003012	As ti' uva' at ve't ok o' k'atz u Jesucristo as tul k'ujle'l kuk'u'l sti', as at ve't qokeb'al k'atz u Tiixhe'.
49003013	Esti'e' nunjaj b'a'nil sete ti' uva' ye' la ka'kab'in etaama ta'n u k'axk'oe' uve' nunpaleb'e ti' unpaxsat u b'a'nla yole' sexo'l, tan aal la ok ve't eq'iie' ti' uve' nunpaleb'e seti'.
49003014	Esti'e' nunqaaeb'e' ti' unnachat Tiixh seti',
49003015	tan a' u Tiixhe' viB'aal unq'a tename' skajayil uva' niman tetz u Jesucristo, k'uxh vatz tx'ava' as moj tu almika'.
49003016	As mama'la yak'il at xe' u Tiixhe'. Esti'e' nunjaj te Aak uva' la iyak'insa Aak vetaanxelale' ta'n u Tiixhla Espíritu,
49003017	aq'al uva' tuk' u k'ujleb'al ek'u'le' ti' u Jesucristoe', as la atin ve't u Jesucristoe' tu vetaanxelale' b'enameen. As nunjaj b'a'nil te u Tiixhe' seti' ti' uva' jank'al uva' la eb'ane', as tuk' u xo'niib'e' la eb'ankat.
49003018	As ech qootzite' setuk', jank'al o' uva' o' itenam Tiixh, uva' nim vib'a'nil Aake' nib'an sqi', tan ye'l iya'eb'al as ye'l imoxteb'al ti' ixo'nit o' Aak.
49003019	As nunnach Tiixh seti' ti' uva' la etootzi uva' nim chite' vib'a'nil u Jesucristo nib'an sqi' ti' ixo'nit o' Aak, tan nime' vib'a'nil Aake' ti' ixo'nit o' ti' uva' ootzimal sqa'n. As nunjaj te u Tiixhe' uva' ech koj ve't vetxumb'ale' eche' Aak la ib'ane'.
49003020	As qoksataj iq'ii u Tiixhe', tan at tijle'm Aak ti' taq'at unq'a nimla b'a'nile' sqe. As nim chite' u b'a'nile' uve' ni taq' Aak sqe ti' uve' nu kujaj te Aak as moj ti' uve' ni qitz'a uva' nib'an Aak sqe, tan nimal b'a'nil nib'an Aak ti' iyak'insat u qaanxelale'.
49003021	Esti'e' la qoksa iq'ii Aak sb'enameen ti' chit ib'ene', ti' unq'a nimla chaj b'a'nile' uve' nib'an Aak sqi' ta'n u Jesucristoe', o' uva' o' itenam Aak. As ech chit la ib'ane'. An chite'.
49004001	As ato'k tzan in tu tze' ti' kuxh uva' nik val isuuchil u yole' ti' u Jesucristo. As nunjaj b'a'nil sete ti' uva' jik koj chit etxumb'al la eb'ane', tan eche' uve' nisa' u Kub'aal Tiixhe' seti' tul kat imolo ex Aak.
49004002	As ye' la eje'sa etib' sevatzaj. Pet sula aama chit ex la ib'ane'. As la ekuy etib' sevatzaj, tan ti' uva' nexo'ni etib' sevatzaj.
49004003	As etaq'taj yak'il ti' uva' unvatzuloj chit ex la ib'ane' ti' chit ib'ene', tan unvatzul ve't o' setuk' ta'n u Tiixhla Espíritu. As b'a'noj chit etatine' sevatzaj la ib'ane'.
49004004	As unvatzul ve't o' vatz u Tiixhe', jank'al o' uva' nimamal ve't u Jesucristo sqa'n, tan ech ve't qatine' sukuvatzaj eche' b'an ta'n u kuchi'ole' uva' txeyel tib' skajayil. As uma'l kuxh u Tiixhla Espíritu at sqi'. As uma'l kuxh u tx'aja'me' nu kutx'eb'e', o' unq'a tiaal Israel tuk' ex uva' jit ex tiaal Israel, tan esti'e' kat imolokat o' u Tiixhe'.
49004005	As unvatzul ve't o' sukuvatzaj, tan uma'l kuxh u Jesucristo at sqi'. As eela kuk'ujb'a't ve't kuk'u'l ti' Aak. As eela kuk'uchata' uva' o' ve't niman tetz Aak tul kat ku' o' xe' u a'e'.
49004006	As uma'l kuxhe' u Tiixhe' ati. As Aake' u Kub'aale'; as Aake' ib'aal unq'a vee' skajayil, o' itenam Aak. As Aake' ni aq'on kutxumb'al skukajayil ti' ik'uchax vib'a'nil Aake' xo'l unq'a tename'. As at ve't ok Aak tu u qaanxelale'.
49004007	As ib'a'nil kuxh u Jesucristo as kat taq' Aak qijle'm skujununil kam uva' kat isa' Aak taq'at sqe.
49004008	Esti'e' uva' ech ni tal uma'l u yol ile' uva' tz'ib'amal kan: Tul uva' ma'tik itx'akon ve't u ijlenaale' ti' unq'a ch'o'nchil aamae', as kat je' u ijlenaale' vi' uma'l u vitz uva' nim at je'. As kat teq'o ve't u ijlenaale' unq'a ch'o'nchil aamae' sti' ti' ik'uchat te unq'a tename' uva' kat tx'akon ve't u ijlenaale'. As kat taq' ve't u ijlenaale' itx'aja'm unq'a tename', ti'k u yole'.
49004009	As qitz'ataj u yole' uva' ech ni tal ile': «Kat je'i,» ti'k u yole'. As a' isuuchil u yole' uva' b'axel kat ku' ch'u'l tu almika'. As kat ku' jaq' tx'ava' tul kat kami.
49004010	As a' u Jesucristo uva' kat ku' ch'u'l tu almika'. As kat je' ve't Aak tu almika' unpajte, as Aake' uva' at pal u tijle'me' ti' unq'a uve' skajayil uva' at tu almika'.
49004011	As an chit u Jesucristoe' kat oksan o' apóstolil xo'l vitenam Aake'. As kat toksa Aak ka't uxhchil q'ajsan tetz viyole', tuk' ka't unq'a paxsan tetz u b'a'nla yole' ti' Aak, as tuk' ka't unq'a uxhchile' uva' ni alon isuuchil viyol Aake'. As tuk' unq'a uxhchile' uva' ni ilon isuuchil vitenam u Tiixhe', tan ech nib'ane' eche' unq'a xeen txooe'.
49004012	As ech kat ib'an Aak, tan a' isa' Aak uva' o' la aq'on itxumb'al vitenam Aake', ti' uva' la aq'onvu chajaak ti' ib'anata' jank'al uva' nisa' Aak uva' la ib'ane'. As la yak'in ve't u taanxelale' skajayil. As b'a'n ve't tatine' svatzaj la ib'ane' k'atz u Jesucristo.
49004013	As vatzul ve't u k'ujleb'al kuk'u'le' ti' viK'aol u Tiixhe'. As acha'v ve't qatin sukuvatzaj la ib'ane', o' uva' ootzimal ve't Aak sqa'n. As jik ve't u kutxumb'ale' la ib'ane'. As la xekeb' ve't u kutxumb'ale' ti' vitxumb'al Aake' uva' jik chittu',
49004014	aq'al uva' jit'e'ch u kutxumb'ale' la ib'ane' eche' itxumb'al umaj talaj intxa' uva' nu kuxh ijalpu vitxumb'ale'. Pet ye' la qaq' qib' maxtib'eloj te unq'a chulin yole' uva' va'lexhla chusb'al nichuse'. As jit'e'ch la ib'an u kutxumb'ale' eche' nib'an umaj barco vi' u mare', tan kat kuxh nib'enkat u barco ta'n u kajiq'e'.
49004015	Pet kuk'uchtaj u jikla yole' ti' u Jesucristo tuk' u kutxumb'ale'. As kuxo'nitaj qib' sukuvatzaj. As la chee ve't imaas kutxumb'al aq'al uva' ech u kutxumb'ale' eche' u Jesucristo, tan ech tatin Aake' sqi' eche' u kuvi'e', tan a' u kuvi'e' eq'on tetz u kuchi'ole' skajayil.
49004016	As ech kunimat qib'e' sukuvatzaj ta'n Aak, o' uva' o' itenam Aak, eche' u txeyol tetz u kuchi'ole' ti' itiinsa tib'. As at taq'on sijununila. As echat nu kub'ane' tul uva' nu kuxo'ni qib' sukuvatzaj as nukuyak'in ve't sta'n.
49004017	Esti'e' nunb'eya b'en sete tuk' vib'ii u Kub'aal Jesucristoe', uva' ye' la eb'an etetz eche' uve' nib'an unq'a uxhchile' uve' ye' ni niman u Tiixhe', tan a' kuxh u va'lexhla txumb'ale' eq'omal sta'n uva' ye'l itxa'k.
49004018	As ye'l tokeb'al unq'a uxhchile' ti' u tiichajile' uva' ye'l iya'teb'al, tan a' kuxh u paasan tziila txumb'al nib'ane'. As ni tiib'isa je' taama, tan ye' nisa' tab'it isuuchil viyol u Tiixhe'.
49004019	As ye' nich'ixvu ve't unq'a uxhchile' ti' ib'anat unq'a va'lexhe' eche' u tacha'v vichi'ole'. As ye'l kuxh iya'eb'al ti' ib'anat unq'a va'lexhla txumb'ale' skajayil, tan aya'l chit ik'u'l nib'ane'.
49004020	Pet ech koj ex, tan jit'e'ch u chusb'ale' uve' kat chuspu sete ti' u Cristo.
49004021	As ootzimal sva'n uva' jik chit kat alpu isuuchil u yole' sete ti' u Cristo. As kat chuspu ve't ex ti' unq'a jikla txumb'ale' uva' nisa' Aak seti'.
49004022	As a' u chusb'ale' uva' kat chuspu ve't ex sti' ti' uva' la etaq' ve't kan unq'a txumb'ale' uva' nikat eb'an b'axa uva' chiannalik sete, tan eesamalik vetxumb'ale' tu b'ey ta'n u tacha'v vechi'ole'.
49004023	As la etaq' tokeb'al u Tiixhe' ti' ijalput Aak vetxumb'ale'
49004024	tan ti' uva' kat taq' Aak uma'l u ak' txumb'al sete uva' Aak cheesan tetz. As ech ve't u ak' txumb'ale' eche' vitxumb'al Aake', tan jik chit u ak' txumb'ale' uva' kat taq' Aak sete. As ye'l umaj va'lexh la chee sta'n.
49004025	Esti'e' ni val sete, etaq'taj kan unq'a chuli yole'. As jik chit la yolon ex sevatzaj, tan unvatzul kuxh ve't o' setuk' k'atz u Jesucristo.
49004026	Asoj la ul evi', as la til je' etib', aq'al uva' ye' la paavin ex. As ye' la pal u q'iie' seti'. Pet oora kuxh la eya'sa u ulchil vi'e'.
49004027	As ye' la etaq' tokeb'al u tx'i'lanaje' ti' uva' la paavin ex ta'n naj.
49004028	As ab'iste ex uva' netelq'e', as eya'sataj etelq'e'. Pet aq'onvojtaj ex. As eb'antaj u b'a'ne', aq'al uva' la uch elochat vemoole' uva' nisa' lochb'al tetz.
49004029	Eli'k ch'u'l umaj va'lexhla yol tetzi'. Pet b'a'n eyolone' la eb'ane', aq'al uva' la eyak'insa taama unq'a uxhchile' uve' la ab'in veyole'.
49004030	As ye' la etxumunsa u Tiixhla Espíritu uva' kat taq' u Tiixhe' sete, k'uchb'al tetz uva' q'alpumal ve't ex vatz vepaave' techal la ilej u q'iie' uva' ye'l ve't tokeb'al u paave' sqi' la ib'ane'.
49004031	As eteesataj unq'a va'lexhla txumb'ale' tu vetaanxelale' eche' u chi'chol aamaile', u tx'i'tzi'le', u ulchil vi'e', u yaaib'e', u yoq'o'me', as tuk' unjoltu unq'a va'lexhe'. As eya'sataj.
49004032	Pet b'a'noj etxumb'al sevatzaj. Etxumtaj tib' evatz; as esotzsataj tib' epaav sevatzaj, eche' uve' kat ib'an u Tiixhe' sete, tan kat isotzsa Aak vepaave' ta'n u Cristo.
49005001	As la val sete, ech koj chit la eb'ane' eche' uve' nib'an u Tiixhe', tan ex me'al ik'aol Aak. As xo'n ex te Aak.
49005002	As xo'noj chit ve't etib' sevatzaj, eche' uva' kat ib'an u Jesucristo sqi', tan kat taq' tib' Aak kamoj sqi' eche' umaj oy uva' ni toksal vatz u Tiixhe' as eche' isib'il umaj txoo uva' nitz'e'sal je' vatz Aak uva' va'l chit itx'umtx'ul toon vatz Aak.
49005003	Pet jank'al ex uva' ex itenam Tiixh, as ye' la uchi uva' la eyansa etib' tuk' umaj uxhchil. As ye' la eb'an unq'a vee' uva' ch'ixub'al chittu'. As ye' la etachva unq'a tetz vemoole'. As mita'n kuxh la eyolb'e unq'a va'lexhe' uve' nib'an unq'a uxhchile'.
49005004	As mita'n la uch etalat unq'a va'lexhla yole' eche' umaj yol uva' la teesa tib' eq'ii sta'n, tan ye'l etokeb'al sti'. Pet aal la etaq' ta'ntiixh te u Tiixhe' ti' vib'a'nil Aake' uva' ni taq' sete.
49005005	As ootzimal seta'n uva' ab'il niyansa tib' tuk' umaj uxhchil, moj nib'an unq'a vee' uva' ch'ixub'al chittu'. As echat unq'a uxhchile' uva' ni tachva tx'iib'al iq'ii imool, tan a' ve't u tx'iib'al iq'iie' ni toksa vaatzil itiixh, tan a' ni toksakat taama ti' u tx'iib'al iq'iie'. As a' uxhchile' uva' ye'l tokeb'al xo'l u tename' uva' at jaq' u tijle'm u Tiixhe'.
49005006	As etaq'ak etib' maxtib'eloj te unq'a uxhchile' uva' ye'l kuxh itxa'k viyole', tan ti' unq'a va'lexhla txumb'ale' eche' unq'a vee' kat vallu sete, as a' sti'e' la ulkat vitx'i'tzi'l u Tiixhe' ti' unq'a uxhchile' uva' a' kuxh u paasan tziila txumb'ale' nib'ane'.
49005007	As ye' la emolo etib' tuk' unq'a uxhchile' uva' va'lexh kuxh vitxumb'ale' nib'ane'.
49005008	Pet aal la eb'an u b'a'ne', tan ech vetxumb'ale' eche' umaj uxhchil uva' nixaan vatz u saje'. As k'uxh echik vetxumb'ale' b'axa eche' umaj uxhchil uva' nixaan tu tokto, as cheel nexaan ve't vatz u saje', tan at ve't ok ex k'atz u Kub'aal Jesucristo.
49005009	As jank'al o' uva' ech u kutxumb'ale' eche' u uxhchile' uva' nixaan vatz u saje', as o' sula aama la ib'ane', tan a' u jikla txumb'ale' la kub'ane'.
49005010	Esti'e' ni val sete, etitz'ataj je' etib' ti' eb'anat unq'a vee' uva' b'a'n vatz u Kub'aal Jesucristo.
49005011	As eb'anak unq'a vee' uva' nib'an unq'a uxhchile' uve' ech vitxumb'ale' eche' u uxhchile' uva' nixaan tu toktoe'. Pet la etalo'k vipaav unq'a uxhchile' ste, tan ye' la txakon ve't sti' uve' nib'ane'.
49005012	As ch'ixub'al chite' uva' la kuyolb'e unq'a va'lexhe' uva' nijutxi unq'a paasan tziie' ib'anata'.
49005013	As jank'al unq'a vee' nijutxi unq'a uxhchile' ib'anata', as la chit el ch'u'le' vatz saj, tan a' u saje' la k'uchun el tzan,
49005014	eche' uva' ni tal uma'l u yol: Oolsa aama, axh uva' vatik kuxh aama ta'n u va'lexhe'. As elen ch'u'l xo'l unq'a uxhchile' uva' eche' kamnaj vatz u Tiixhe'. As la itxiju ve't u Cristo u aanxelale', taq' u yole' ni tale'.
49005015	As la chit etoksa etaama ti' etilat je' etib' ti' u b'a'ne' uva' neb'ane'. As ye' la eb'an u paasan tziilla txumb'ale'. Pet atoj etxumb'al ti' eb'anat uve' b'a'n vatz u Tiixhe'.
49005016	As eb'antaj chit u b'a'ne' tul uva' nitel tuch sevatz, tan mama'la va'lexhla txumb'al nib'an unq'a uxhchile' tu unq'a q'iie'.
49005017	Ye' kuxh eb'an umaj txumb'al ta'n onkonil. Pet etoksataj etaama ti' epal stuul uva' ab'iste u b'a'ne' uva' nisa' u Kub'aale' uva' la eb'ane'.
49005018	As q'ab'ani'k ex, tan la teesa ex u q'ab'a'me' tu b'ey. Pet atoj etxumb'al ta'n u Tiixhla Espíritu ti' eb'anat u b'a'ne'.
49005019	As iyak'insataj tib' etaama sevatzaj tuk' unq'a b'itze' tetz u Tiixhe'. As tuk' chit etaanxelal la eb'itza unq'a b'itze' uva' tu Salmo as tuk' ka't unq'a b'itze' ti' etoksat iq'ii u Kub'aale'.
49005020	As ye' la eya'sa etaq'at ta'ntiixh te u Kub'aal Tiixhe' tuk' vib'ii u Kub'aal Jesucristo, ti' unq'a b'a'nile' uve' nib'an Aak sete.
49005021	As palojtaj ex stuul uva' kam enimat etib' sevatzaj ti' ek'uchata' uva' ex niman tetz u Cristo.
49005022	As ex ixqela, ech enimat vetzumele' eche' enimat u Kub'aal Jesucristo,
49005023	tan ech tatin u tzumelae' ti' tilat isuuchil u tixqele' eche' tatin u Jesucristoe' ti' tilat isuuchil vitename', tan ech tatin Aake' sqi' eche' tatin u kuvi'e' ti' u kuchi'ole'. As Aake' u q'alpun qetze', jank'al o' uva' o' ve't niman tetz Aak skukajayil.
49005024	As ech kunimat u Jesucristo tuk' qaanxelal, as echat la eb'ane', ex ixqela, ti' enimat vetzumele'.
49005025	As ex tzumela, xo'noj vetixqele' sete eche' kat ib'an u Cristo sqe, o' uva' o' itenam Aak, tan kat taq' tib' Aak kamoj sqi',
49005026	ti' toksat o' Aak sitenam. As kat ijosq'i ve't Aak u qaanxelale' ta'n viyole',
49005027	aq'al uva' achveb'al ve't o' vatz Aak la ib'ane' tul la teq'o ok o' Aak svatz, eche' nib'an umaj ixoj tuk' vitzumele' tul ni teq'o tib' tuk' tixqel, tan ch'i'umal tilon ixoj. As ye'l tz'il at ti' ixoj. As mita'n u toksa'm ixoje' moch'in tib', tan ye'l tz'il at sti'. As ech o'e' vatz Aak, tan josq'imal ve't u qaanxelale' ta'n Aak.
49005028	As ech kat tulb'e o' u Cristo ti' ixo'nit o' Aak, as echat la eb'ane', ex tzumela, tan la exo'ni vetixqele' eche' exo'nit vechi'ole'. As ab'il uva' nixo'ni u tixqele', as eela kuxh stuk' uva' nixo'ni je' tib',
49005029	tan ye'l umaj uxhchil ati uva' ni tixva vichi'ole'. Pet nixo'ni vichi'ole'. As nik'uula vichi'ole' ti' ixo'nita'. As ech nib'an u Cristo sqe, o' uva' o' itenam Aak,
49005030	as vatzul ve't qatin tuk' Aak, as ech b'an qa'ne' tuk' Aak eche' b'anik ta'n vib'ajil Aake' tuk' vichi'ole' tul uva' atik Aak vatz u tx'ava'e'.
49005031	Esti'e' uva' tz'ib'amal kan u yole' uva' ech ni tal ile': La el ch'u'l u naje' k'atz vitxutxe' tuk' vib'aale'. As la teq'o ve't tib' naj tuk' u tixqele'. As uma'l kuxh ve't itxumb'al naj tuk' u tixqele' la ib'ane', ti'k u yole'.
49005032	As nim talche' u yole'. Pet a' u qatine' ni tale' tuk' u Cristo, o' uva' o' niman tetz Aak.
49005033	Esti'e' ni val sete, ex tzumela, xo'noj vetixqele' sete eche' uve' neb'an je' sete. As echat ex, ex ixqela, la enima vetzumele'.
49006001	As ex me'al k'aola, enimataj vetxutxe' tuk' veb'aale', tan a'e' uva' b'a'n vatz u Kub'aal Tiixhe',
49006002	tan ech ni tal uma't u yol ile' uva' tz'ib'amal kan: Xo'noj vab'aale' see; as xo'noj vatxutxe' see, ti'k u yole'.  As a'e' u b'axa tzaq'ite' uva' alel kan sqe uva' at kutx'aja'm sti', asoj la kunima,
49006003	tan ech ni tal u tzaq'it ile' ti' u tx'aja'me': Acha'v etatine' la ib'ane'. As nim etiichajil la eb'an vatz u tx'ava'e', ti'k u yole'.
49006004	Ex b'aala, ye' la etulsa ivi' unq'a me'al ek'aole'. Pet la etil tijikil. As la etaq' itxumb'al. As la echus ti' u b'a'ne', tan a'e' uva' nisa' u Kub'aal Jesucristo uva' ech la eb'ane'.
49006005	As ex aq'onvil, enimataj u b'aal aq'one' vatz u tx'ava'e'. As jik koj chit la exo'va. As aya'loj chit ek'u'l ti' enimata' eche' enimat u Cristo.
49006006	As jit kuxh a' la aq'onvu kat ex tul uva' aal tzan u b'aal aq'one' sete. Pet la aq'onvu ve't ex, k'uxh ye'l u b'aal aq'one' ati. As jit kuxh ti' tok eq'ii la eb'an vatz u b'aal aq'one'. Pet la etulsa sek'u'l uva' ex ik'am u Cristoe'. Esti'e' uva' la aq'onvu ve't ex tijikil, tan eche' nisa' u Tiixhe'.
49006007	Aya'loj chit ek'u'l la aq'onvu ve't ex, tan ootzimal seta'n uva' jit kuxh umaj naj la ilon vetaq'one'. Pet ni til u Kub'aal Jesucristoe' u aq'one' uve' neb'ane'.
49006008	As k'uxh netaq'onvu xe' uma'l b'aal aq'on as moj ye'xheb'il ni ilon esuuchil ti' vetaq'one' uva' neb'ane', as ootzimal seta'n uva' la taq' u Kub'aal Jesucristo etx'aja'm ti' u b'a'ne' uva' neb'ane'.
49006009	As echat chit la eb'ane', ex b'aal aq'on, ti' unq'a aq'onvile'. As ye' la exo'visa chajnaj, tan ootzimal seta'n uva' eela kuxh ex tuk' unq'a aq'onvile' vatz u Kub'aal Jesucristo uva' echen tu almika', tan ye'l ixo'l unq'a uxhchile' ni toksa Aak.
49006010	As la val sete, vitz'in vatzik, eyak'insataj tib' etaama ti' u Kub'aal Jesucristo tuk' vib'a'nil viyak'il Aake'.
49006011	As etxakonsataj unq'a b'a'nile' uva' ni taq' u Tiixhe' sete, aq'al uva' ye' la oleb' u tx'i'lanaje' ti' emaxtib'ele'. As ech ekolat etib'e' vatz u tx'i'lanaje' eche' ikolat tib' umaj sol vatz unq'a uxhchile' uva' nich'o'n taama sti',
49006012	tan jit ti' unq'a vatz tx'ava'illa uxhchile' nu kub'ankat ch'a'o. Pet a' nu kub'ankat ch'a'o ti' unq'a vaa' uva' ye' na'l uva' at tijle'm ti' unq'a b'anol va'lexhe' uva' echen u taanxelale' tu u toktoe'. As nu kub'an ch'a'o tuk' unq'a sub'ule' as tuk' unka't unq'a ib'ooq'ol unq'a b'anol va'lexhe' uva' nisuturi tib' sqi'.
49006013	Esti'e' ni val sete, etxakonsataj unq'a b'a'nile' uva' ni taq' u Tiixhe' sete, aq'al uva' la etxakb'a' etib' vatz u k'axk'oe'. As tul ma't epaleb'et unq'a k'axk'oe' skajayil, as chab'amal ve't etatine' vatz u Tiixhe' la ib'ane'.
49006014	As echab'ataj chit etatine'. As etoksataj chit etaama ti' u jikla yole' eche' ijik'it tib' umaj sol ti' ib'anat ch'a'o. As enimataj u jike', tan a'e' la lochon ex vatz u tx'i'lanaje' eche' ilochax u sole' ta'n umaj chotkin oksa'm uva' ni toksa tzi' taama tul nib'an ch'a'o.
49006015	As eb'antaj chit etuche' ti' b'en etalat u b'a'nla yole' uva' ni lochon o' ti' uva' b'a'n qatin sukuvatzaj. Eche' nib'an umaj sol, tan a' vixa'p naje' ni eq'on ti' ixaane'.
49006016	As jit ta'ne' la eb'ane'. Pet la echab'a ek'ujb'a't ek'u'l ti' u Jesucristo, tan a' u k'ujleb'al ek'u'le' ti' Aak la majon unq'a va'lexhe' uva' ni taq' tzan u tx'i'lanaje' seti' eche' teq'ot u sole' umaj jepkin ch'ich' ti' imajat el u va'lexhe' uva' ni tul sti'.
49006017	As atoj chit sek'u'l uva' q'alpumal ve't ex vatz u paave' ta'n u Jesucristo, tan a'e' la lochon ex vatz u tx'i'lanaje' eche' umaj chotkin b'oob'al uva' at je' tivi' u sole' ti' ikolat vivi'e'. As atoj chit viyol u Tiixhe' sek'u'l, tan ech ilochat ex viyol Aake' eche' umaj ch'ich' uva' eche' machit uva' eq'omal ta'n u sole' ti' ib'anat ch'a'o.
49006018	As enachtaj chit Tiixh sb'enameen tuk' vib'a'nil u Tiixhla Espíritu, tan a'e' la lochon ex ti' ejajat kuyb'al te u Tiixhe'. As pali'k ek'u'l ti' enachat Tiixh ti' unq'a niman tetz Aake' skajayil.
49006019	As enachtaj Tiixh svi' ti' uva' la taq' Aak untxumb'al ti' valat isuuchil u b'a'nla yole' uva' ye' ootzimalik ta'n unq'a q'esla kub'aale' na'ytzan. As ye' la xo'v in ti' valat isuuchil u yole',
49006020	tan kat ichaj tzan in u Jesucristoe' ti' ipaxsal u b'a'nla yole' ti' Aak. As esti'e' ato'k tzan in tu u kaarsa, as nunjaj b'a'nil sete ti' uva' la enach Tiixh svi', aq'al uva' ye' la xo'v in ti' valat u yole', tan eche' nisa' u Tiixhe' svi'.
49006021	Vitz'in vatzik, nunsa' uva' la etab'i untzib'lal kam uve' nunpaleb'e as kam uva' nunb'ane'. As tuk unchaj b'en u qitz'in qatzike', u Tíquico, ti' talat isuuchil sete, tan xo'n aak sve. As jik chit aak ti' ilochone' ti' talax viyol u Tiixhe', tan ti' uva' at ve't ok aak k'atz u Jesucristo.
49006022	Esti'e' nunchaj b'en aak sexo'l, aq'al uva' la tal aak untzib'lal sete ti' uva' kam nunb'an tzitza'. As la iyak'insa ve't aak etaama ti' u k'ujleb'al ek'u'le'.
49006023	As u Tiixhe' tuk' u Jesucristo la aq'on sete ti' uva' b'a'n etatin sevatzaj, tuk' uva' la exo'ni etib' sevatzaj, as tuk' u k'ujleb'al ek'u'le', jank'al ex uva' ex niman tetz Aak.
49006024	As Aake' la aq'on ku' tzan vib'a'nile' seti', jank'al ex uva' ye' la eya'sa exo'nit u Jesucristo. An chite'.
50001001	Ine' in Pablo tuk' u Timoteo uva' ik'am u Jesucristoe', as o'e' uva' ni q'iilan b'en ex, jank'al ex uva' ato'k ex k'atz u Jesucristo tu u tename' Filipos, as ex unq'a iq'esal unq'a qitz'in qatzike' uva' niman tetz u Jesúse' tuk' ex uva' ex lochonaal k'atz veq'esale' unpajte.
50001002	As a' u Kub'aal Tiixhe' tuk' u Kub'aal Jesucristoe' la aq'on vib'a'nile' seti', ti' uva' b'a'n etatin sevatzaj.
50001003	As tul ni vulsa ex sunk'u'l b'enameen, as ni vaq' ta'ntiixh te u Tiixhe' seti'.
50001004	As b'enameen chit nunnach Tiixh tuk' chiib'ichil seti' sekajayil,
50001005	tan neloch in ti' ipaxsal u b'a'nla yole' ti' u Cristo. As a's exe'te' ti' elochat in tul kat enima u yole' uve' kat val sete. As antel kuxh elochat in cheel ti' ipaxsal u yole'.
50001006	As ootzimal sva'n uva' a' u Tiixhe' kat xe'tisan u b'a'ne' tu vetaanxelale'. As ye' la iya'sa Aak ib'anata' tu vetaanxelale', tan la itzojpisa Aak ib'anat seti' tu u q'iie' uva' la ul u Jesucristo unpajte.
50001007	As aal chit b'a'ne' ni vitz'a uva' ech la ib'ane' seti', tan xo'n chit ex sve. As neloch in ti' unb'anat uve' kat taq' u Tiixhe' sve, k'uxh ato'k in tu u kaarsa ti' unpaxsat u b'a'nla yole' ti' u Cristoe', as moj at in vatz unq'a iq'esal unq'a tename' ti' valat isuuchil uva' kam sti' nunpaxsakat u b'a'nla yole', as ti' unk'uchata' uva' jik chite' u yole' uve' ni vale'.
50001008	As ootzimal ta'n u Tiixhe' uva' xo'n chit ex te u Jesúse'. As echat nunb'ane' ti' unxo'nit ex unpajte.
50001009	As tul uva' nunnach Tiixh seti', as nunjaj te Aak uva' la yak'in u xo'niib'e' sexo'l ti' etootzita' uva' kam ni tokkat u xo'niib'e' sevatzaj tuk' chit etaanxelal,
50001010	aq'al uva' aya'l chit ek'u'l ti' eb'anat u b'a'ne'. As ye'l umaj yol la chee seti' tu u q'iie' uva' la ul u Cristoe' unpajte, tan jik chit etxumb'al kat eb'ana.
50001011	As la toksa ve't unq'a tename' iq'ii u Tiixhe' seta'n, tan ti' uva' jik chit vetxumb'ale' neb'an sevatzaj ta'n vib'a'nil u Jesucristo.
50001012	Vitz'in vatzik, nunsa' uva' la etootzi uva' jank'al unq'a k'axk'oe' uva' kat unpaleb'e, as kat txakoni ti' uva' la inima unq'a tename' u b'a'nla yole' ti' u Cristoe'.
50001013	As ootzimal ta'n unq'a sole' uve' ni xeeon in tzitza' tu u kaarsa as tuk' tu unq'a tename' uva' ti' kuxh unpaxsat u b'a'nla yole' ti' u Cristoe' kat oksalkat in tu u kaarsae'.
50001014	As tul kat tab'i ve't unq'a qitz'in qatzike' uva' ni niman u Jesúse' uva' kat oksal in tu u kaarsa, as nimal chajaak kat yak'in ve't taama. As ye' nixo'v ve't chajaak ti' ipaxsal u b'a'nla yole' xo'l unq'a tename'.
50001015	As at unq'a qitz'in qatzike' uva' ni alon isuuchil u b'a'nile' uva' kat ib'an u Cristo sqi'. Pet nich'o'n taama svi', tan a' nisa' chajnaj uva' la enima kam uva' ni tal sete. Pet ech koj unka't unq'a qitz'in qatzike', tan jik chit itxumb'al tul ni tal isuuchil u b'a'nla yole' ti' u Cristoe'.
50001016	As xo'n chit in ste. As ootzimal sta'n uva' k'ujlu kan in ta'n u Tiixhe' ti' unk'uchat vatz unq'a tename' uva' jik chit ni val u b'a'nla yole' ti' u Cristoe'.
50001017	As unq'a qitz'in qatzike' uve' nich'o'n taama svi', tan a' ni titz'a chajnaj uva' la oksal iq'ii chajnaj, tan ye'l itxumb'al chajnaje' jik koj tul nipaxsa u b'a'nla yole'. As ni tal chajnaj uva' aal la itxumunsa in chajnaj tuk' vitxumb'ale', uva' ni tale' tul uva' at in tu u kaarsae'.
50001018	Pet ye' kuxh vetz sti' kam uva' ni titz'a unq'a qitz'in qatzike' svi'. As k'uxh tuk' ch'o'nchil aama as moj b'a'n itxumb'al nib'ane' svi', as ta'n yole' uva' a' u b'a'nla yole' ni tal chajnaj ti' u Cristo. As nuntxuq'txun ve't sti'. As ye' la ya' in ti' unchiib' ti' u b'a'nla yole' ti' u Cristoe',
50001019	tan ootzimal sva'n uva' kam kuxh la unpaleb'e, as b'a'n la ib'an sve, tan nenach Tiixh svi'. As niloch in u Tiixhla Espíritue' uva' kat taq' tzan u Jesucristo sve.
50001020	As a' ni tal vaama uva' k'uxh kam kuxh la unpaleb'e, as ye' la ch'ixvu ve't in vatz u Tiixhe' ti' voksat iq'ii Aak, tan k'ujle'l unk'u'l k'uxh kam kuxh la unpaleb'e, tan k'uxh la alpu unyatz'pe' as moj la chajpul in, as ye'l in la xo'v in ti' valat u b'a'nla yole'.
50001021	As tul uva' at untiichajil vatz u tx'ava'e', as ti' voksat iq'ii u Cristo la atinkat in vatz u tx'ava'e'. Pet asoj la yatz'pu ve't in, as aal b'a'ne' la ib'an sve.
50001022	Pet asoj latel txakon in seti' ti' elochpe' tul uva' attel in vatz u tx'ava'e', as ye' vootzaj ab'iste tuk unsa' unpaleb'eta',
50001023	tan at ve't ku' in xo'l ka'va'l uva' at tzan svi'. As ni tal vaama uva' la b'en ve't in. As la kam in ti' vatin k'atz u Cristoe', tan b'a'ne' la atin in k'atz Aak.
50001024	Pet asoj latel txakon in seti', as aal b'a'ne' la ib'an sete uva' la atin in vatz u tx'ava'e'.
50001025	As k'ujle'l ve't unk'u'l uva' b'a'n la b'en ib'an sete uva' la atin in vatz u tx'ava'e', tan lochel ex la unb'an ex, aq'al uva' la etaq' yak'il ti' enimat u Jesúse'. As la yak'in ve't u chiib'ichile' tu vetaanxelale'.
50001026	As tul la oon in sexo'l unpajte, as ye' la ya' ex ti' etoksat iq'ii u Jesucristoe' ti' u b'a'nile' uva' la b'anchu sve.
50001027	As k'uxh ab'iste kuxh ve't la unpaleb'e, as eb'antaj unq'a jikla txumb'ale' eche' uva' ni tal u b'a'nla yole' ti' u Jesucristoe'. As k'uxh la oon in ti' b'en vilat ex as moj ye'le, as a' nunsa' uva' la vab'i uva' vatzul kuxh etxumb'al sevatzaj ti' eya'lut etib' ti' enimat u b'a'nla yole' ti' u Cristoe'.
50001028	As ye' la xo'v ex te unq'a uxhchile' uve' nich'o'n taama seti'. Tii etaama la eb'ane', tan ech ik'uchate' uva' la el iq'ii unq'a uxhchile'. Pet ech koj ex, tan la oksal eq'ii, tan a' u Tiixhe' la b'anon.
50001029	As aq'el ve'te' sete uva' la enima u Cristo. As jit kuxh ti' ek'ujb'a't ek'u'l sti' la enimakat. Pet ti' epaleb'et u k'axk'oe' unpajte eche' uva' kat ib'an Aak,
50001030	tan unq'a k'axk'oe' uve' nepaleb'e ta'n unq'a uxhchile' uve' nich'o'n taama seti', as eela tuk' unq'a k'axk'oe' uve' kat etil unpaleb'eta' tul atik in sexo'l. As at sek'u'l uva' nitel unpaleb'e u k'axk'oe' cheel.
50002001	As ootzimal sva'n, vitz'in vatzik, uva' niyak'in etaanxelal tan ti' uva' ato'k ex k'atz u Cristoe'. As nechiib'e', tan xo'n ex te Aak. As unvatzul kuxh vetxumb'ale' tuk' u Tiixhla Espíritue'. As nitxum tib' evatz sevatzaj.
50002002	Esti'e' nunjaj b'a'nil sete, ti' uva' la eyak'insa u chiib'ichile' tu u vaanxelale'. As eela koj chit eyolone' sevatzaj. As eela koj chit exo'nit etib' sevatzaj. As unvatzul koj chit etxumb'al la ib'ane'.
50002003	Ye' la eb'an umaj txumb'al uva' la ok exo'l sta'n. As ye' la etoksa je' eq'ii ti' uva' kam la eb'ane'. Pet tuk' mutxkin aamail la etoksa iq'ii unq'a qitz'in qatzike' uva' at sexo'l, tan at itxumb'ale' ta'n u Cristoe'.
50002004	As jit kuxh uve' la eb'ane' kam uva' b'a'n sete. Pet a' la eb'ane' kam uva' b'a'n te unq'a qitz'in qatzike'.
50002005	As ech vetxumb'ale' la ib'ane' eche' vitxumb'al u Jesucristo uva' kat ib'ana.
50002006	As tul Tiixh Aak. As ye' kat ije'sa tib' Aak ti' toksat iq'ii tuk' u tijle'me' uva' Tiixh Aak.
50002007	Pet kat inima Aak uva' ech Aake' naj kat ib'ana. As kat ok ve't Aak eche' uma'l u k'am, tan ech ve't Aake' eche' vatz tx'ava'illa aama kat ib'ana.
50002008	As tul echik ve't Aake' eche' uma'l uxhchil, as ye' kat ije'sa tib' Aak ti' toksat iq'ii. Pet niman yol Aak kat ib'ana, techal kat yatz'pu ve't Aak vatz uma'l u kurus.
50002009	Esti'e' nim kat toksakat u Tiixhe' iq'ii Aak ti' unq'a vee' skajayil. As kat toksa u Tiixhe' iq'ii vib'ii u Jesús ti' unq'a uxhchile' skajayil,
50002010	k'uxh eyen tu almika', moj vatz u tx'ava'e', pet moj jaq' u tx'ava'e'. Esti'e' la qaaeb' ve't unq'a uxhchile' skajayil vatz u Jesúse'.
50002011	As la tal unq'a tename' uva' a' u Jesucristo u B'ooq'ole'. As ech toksat unq'a tename' iq'ii u Tiixhe'.
50002012	As la val sete, vitz'in vatzik, ex uva' xo'n ex sve: Ech la eb'ane' eche' kat ib'an u Cristo. As kam enimat u Tiixhe' b'enameen uva' atik in sexo'l, as echat la eb'ane' cheel, tan ti' uva' nexo'va Aak. As k'uxh ye'l in sexo'l, as aya'loj chit ek'u'l ti' eb'anat u b'a'ne', as ti' ek'uchata' uva' q'alpumal ve't ex ta'n u Tiixhe',
50002013	tan Aake' ni oksan xe' etaama uva' la esa' eb'anat u b'a'ne'. As Aake' la lochon ex ti' eb'anata' unpajte, aq'al uva' la eb'ane' kam uva' nisa' Aak seti'.
50002014	As jank'al uva' la eb'ane', as ye' la eyol ve'te'. As mita'n tuk' yaaib' la eb'ankat,
50002015	aq'al uva' ye'l umaj va'lexhla yol la alpu seti'. As jik chit etxumb'al la eb'ane', tan ex ve't me'al ik'aol u Tiixh. As ech ek'uchat ve't u b'a'ne' vatz unq'a uxhchile' uva' va'lexh vitxumb'ale' eche' itxijun unq'a tx'umile' vatz u almika'e'.
50002016	As eb'antaj u b'a'ne' xo'l unq'a tename' ti' ek'uchat u b'a'nla yole' uve' ni aq'on etiichajil k'atz u Tiixhe'. Esti'e' la chiib' in seti' tu u q'iie' uva' la ul u Cristo unpajte, tan la ek'uche' uva' ye' kat el iq'ii u vaq'one' uva' kat unb'an sexo'l.
50002017	As ootzimal sva'n uva' k'ujle'l ek'u'l ti' u Tiixhe', as u aq'one' uve' neb'an ti' Aak, as eela tuk' umaj oy uve' neb'an vatz Aak. Asoj la kam in ti' valat viyol u Tiixhe' sete, as la txuq'txun in setuk' sekajayil. As ech la ib'an vunkameb'ale' eche' nib'anchu tuk' u vino uva' ni peq'likb'en ti' u oye' uve' ni toksal vatz u Tiixhe' ta'n u nachol Tiixhe'.
50002018	As la chiib' ve't ex, tan ti' uva' aya'l chit ek'u'l ti' Aak. As la chiib' ve't ex svi' unpajte, tan aya'l chit unk'u'l ti' unnimat Aak.
50002019	Asoj la ib'an u Kub'aal Jesucristo b'a'nil, as tuk unchaj b'en u qitz'in qatzike' u Timoteo ti' b'en iyak'insat ex, as ti' tul iyak'insat ve't in unpajte tul la vab'i yol seti'.
50002020	As ye'l uma'toj uxhchil sunk'atz uva' ech itxumb'ale' eche' u Timoteo, tan ni tok u Timoteo ilil seti'.
50002021	Pet ech koj unjoltu unq'a uxhchile', tan a' kuxh u tetze' ni titz'a. As nu koj titz'a seti' eche' uva' ni titz'a u Jesucristoe' seti'.
50002022	As ootzimale' seta'n uva' b'a'n itxumb'al u Timoteo nib'ane', tan niloch in ti' ipaxsal u b'a'nla yole' ti' u Cristo eche' ilochat umaj k'aola ib'aal.
50002023	Esti'e' ni vale' uva' tuk unchaj b'en u Timoteo sexo'l. Pet lanal vile' kam tuk elojkat in.
50002024	As k'ujle'l unk'u'l ti' u Kub'aale' uva' Aak tuk b'anon b'a'nil uva' ye' la b'alaxtu ve't in ti' b'en vilat ex unpajte.
50002025	Pet ni vitz'a uva' la unb'axsa b'en u qitz'in qatzike' u Epafrodito sexo'l uva' ni lochon in ti' talpu u b'a'nla yole' ti' u Cristo xo'l unq'a tename' uve' nich'o'n taama sqi', tan exe' kat chajon tzan ti' ul ilochat in ti' uva' kam nisa'vit svi'.
50002026	As nitxum ex u Epafrodito. As nitxumun ve't taama seti', tan ootzimal ve't sta'n uva' kat etab'i uva' kat ipaleb'e uma'l u ch'o'm tzitza'.
50002027	As an chite', tan kat ipaleb'e u ch'o'me'. As b'iit kuxh ye' kat kami. As kat itxum u Tiixhe' ivatz. As kat itxum Aak unvatz, ti' uva' ye' la ul uma't txumu'm svi' unpajte.
50002028	Esti'e' techal chit tuk unchaj ve't b'en u Epafrodito sexo'l, aq'al uva' la txuq'txun ex tul la etil toone'. As ye' la txumun ve't vaama seti', tan at sunk'u'l uva' la txuq'txun ve't ex tul uva' la ooni.
50002029	As acha'v ek'ulata' tuk' chiib'ichil, tan qitz'in qatzik qib'e' stuk' k'atz u Tiixhe'. As la chit exo'ni aak tuk' unka't unq'a qitz'in qatzike' uva' ech itxumb'ale' eche' aak,
50002030	tan tuk' kuxh unb'iite uva' ye' kat kami ti' ilochone' ti' talpu u b'a'nla yole' ti' u Cristo. As kat ipaleb'e k'axk'o tul kat echaj tzan ti' ul ilochat in, tan ye' kat uch etule' ti' unlochpe'.
50003001	Vitz'in vatzik, chiib'ojtaj ex ti' u Kub'aal Jesús. As ye'xhkam niyan sve ti' untz'ib'at b'en unq'a yole' sete unpajte, tan la iloch ex ti' ichee etxumb'al vatz unq'a uxhchile' uva' nich'o'n taama seti'.
50003002	As la etil etib' vatz unq'a uxhchile' uva' ech vitxumb'ale' eche' unq'a tx'i'e', tan a' kuxh u va'lexhe' nib'ane' ti' talat sete uva' la tzok'ax el unb'iil vechi'ole'.
50003003	As o'e' vitenam u Tiixhe'. As eela kuxh stuk' uva' tzok'el ve't el unb'iil u kuchi'ole' ta'n u Tiixhla Espíritue', tan a' u Tiixhla Espíritue' ni lochon o' ti' kunimat u Tiixhe'. As nu kuchiib' ve'te' uva' at ve't ok o' k'atz u Jesucristoe'. As ye' ni qoksa kuq'ii ti' umaj txumb'al uva' nu kub'an vatz u tx'ava'e', ti' qok jikla aamail vatz u Tiixhe'.
50003004	As k'uxh nik vale' uva' b'a'n in vatz u Tiixhe' ti' uve' nik unb'ane', as jit'e'che'. Pet asoj at umaj uxhchil ni itz'an uva' b'a'n vatz u Tiixhe' ti' uve' nib'ane', as at pale' vuntxumb'ale' nik unb'ane' ti' uve' nib'an u uxhchile',
50003005	tan kat tzok'ax el unb'iil vunchi'ole' tul kat ib'an vaaxil q'ii vitz'eb'e'. As in tiaal Israel, tan in tiaal u Benjamín. As ye'l umaj uxhchil uva' jit tiaal Israel xo'l unq'a q'esla unb'aale'. As chusel vib' sb'a'n ti' unq'a yole' uva' tz'ib'amal kan ta'n u Moisés, tan inik fariseo.
50003006	As aya'lik chit unk'u'l nik unxo'ni u chusb'ale' uva' alel kan ta'n unq'a q'esla unb'aale'. Esti'e' nik unlaq'b'a unq'a niman tetz u Jesús, tan va'lexhik chit u chusb'ale' sunvatz uva' nimamalik sta'n uva' nik vale'. As nik unnima u tzaq'ite' uva' tal kan u Moisés, tan a'e' la oksan in jikla aamail vatz u Tiixhe' uva' nik vale'.
50003007	As jank'al unq'a txumb'ale' uva' nik unb'an na'ytzan uva' nik oksan in jikla aamail vatz u Tiixhe' uva' nik vale', as cheel ye'l ve't itxa'k sunvatz, tan kat vootzi ve't u Cristoe'.
50003008	As ye'l itxa'k sunvatz jank'al unq'a txumb'ale' uva' nik unb'an na'ytzan, tan ye' la lejon ti' uve' kat vootzi u Kub'aal Jesucristoe'. As ti' uva' tan kat vootzi ve't Aak, as esti'e' uva' kat vaq' ve't kan unq'a txumb'ale' uva' nik unb'ane'. As ni vitz'a ve'te' uva' ech unq'a txumb'ale' uva' nik unb'ane' eche' ch'is sunvatz, aq'al uva' la yak'in ve't in k'atz u Cristoe'.
50003009	As ni vale' uva' la ootzil in uva' at ve't ok in k'atz Aak. As jit a' ni vale' uva' kat ok in jikla aamail ti' unnimat u tzaq'ite' uva' tz'ib'amal kan ta'n u Moisés. Pet ti' u Cristo uva' k'ujle'l chit unk'u'l sti', as esti'e' kat okkat in jikla aamail uva' kat taq' u Tiixhe' sqe. As tan ti' uva' jik chit inimat u Cristo viyol u Tiixhe' skajayil.
50003010	As kat vaq'lu ve't kan unq'a txumb'ale' uva' nik unb'an b'axa, ti' uva' la yak'in ve't in k'atz u Cristoe'. As la yak'in ve't viyak'il u Tiixhe' sunk'atz uva' kat ulsan taama u Cristoe'. As la unpaleb'e u k'axk'oe' eche' uva' kat ib'an Aak. As la vaq' vib' kamoj ti' voksat iq'ii u Cristoe' eche' uva' kat ib'an Aak sqi', tul kat kam Aak.
50003011	As k'ujle'l unk'u'l ti' uva' tul la kam in, as la tulsa u Tiixhe' vaama unpajte.
50003012	As jit a' ni vale' uva' kat oleb'yu ve't in ti' unlejat vitxumb'al u Cristoe'. Pet ye'l in oonoj in ti' uva' kam nisa' Aak svi'. As ni vaq' yak'il ti' unb'anata', tan esti'e' kat imolokat in Aak.
50003013	Vitz'in vatzik, ye'xhkam ni vale' uva' kat oleb'yu ve't in. Pet a' kuxh nunb'ane', tan nunsotzsa unq'a vee' sunk'u'l uva' kat palyak kan. As nunya'lu vib' ti' voon tu uva' k'ajelkat sva'n,
50003014	tan nunk'aj vib' ti' voone' tu uva' ni valkat voone', tan kat imolo in u Tiixhe' ti' uva' la unlej vitxumb'al u Jesucristo, tan at ve't ok in k'atz Aak. As a' la atinkat in k'atz Aak.
50003015	Esti'e' ni val sete uva' jank'al o' uva' at ve't kutxumb'al ta'n u Tiixhe', as unvatzul kuxh koj kutxumb'al ti' kulejat vitxumb'al u Cristo. Pet asoj va'len txumb'al netitz'a ve'te', as a' u Tiixhe' la k'uchun ve't isuuchil sete.
50003016	As palojtaj o' stuul, tan techal la kunima jank'al uva' ootzimal ve't sqa'n ta'n u Tiixhe'.
50003017	Vitz'in vatzik, eb'antaj eche' uva' nunb'ane'. As eteesataj etexhlal ti' ka't unq'a qitz'in qatzike' uva' ni teesa texhlal svi'.
50003018	As jatpajux kuxh val sete uva' nimal unq'a uxhchile' ati uva' tuk' vitxumb'ale' ni teesakat iq'ii u chusb'ale' uva' nimamal sqa'n ti' uva' kat kam u Cristoe' vatz u kuruse' as ti' toksat o' Aak jikla aamail. As tuk' oq'el tuk val sete unpajte:
50003019	Tan a' kuxh ni toksakat taama ti' ib'anata' kam uva' ni tachva vichi'ole'. As ni toksa je' iq'ii ti' ib'anat unq'a vee' uva' ch'ixub'al chittu'. Pet alel ve't kan sti' uva' la b'en tu u k'axk'oe', tan a' kuxh unq'a vatz tx'ava'illa txumb'ale' ni titz'a.
50003020	Pet ech koj o', tan echen ve't u qatinb'ale' tu almika' uva' la elkat ch'u'l u q'alpun qetze' uva' nu kutx'eb' tul unpajte. As a'e' u Kub'aal Jesucristo.
50003021	As Aake' la jalpun u kuchi'ole' uva' tetz kuxh u vatz tx'ava'e', aq'al uva' ech ve't u kuchi'ole' eche' vichi'ol Aake' uva' kat ok iq'ii tul kat ul taama Aak unpajte. As viyak'il Aake' la ib'anb'e ti' ijalpul u kuchi'ole' eche' nib'an Aak ti' tilat isuuchil unq'a vee' skajayil.
50004001	Vitz'in vatzik, xo'n ex sve. As nunsa' vilat ex. Nuntxuq'txun seti'. As ti' u aq'one' uva' kat unb'an sexo'l la aq'pukat vuntx'aja'me'. Tan ti' uva' unvatzul ve't u kutxumb'ale' la kub'ane' ti' kulejat vitxumb'al u Jesucristo, as ye' la eya'sa enimat u Kub'aal Jesús.
50004002	As la val te u Evodia tuk' te u Síntique uva' unvatzuloj chit vitxumb'al cha'mae' svatzaj la ib'ane', tan at ve't ok cha'ma k'atz u Kub'aal Jesús.
50004003	As tuk unjaj b'a'nil see, axh uva' axh unmool uva' k'ujle'l chit unk'u'l see', ti' uva' laloch cha'ma ti' iya'sat cha'ma u yaaib'e', tan b'axa aya'l chit ik'u'l cha'ma kat iloch in ti' ipaxsal u b'a'nla yole', eche' kat ib'an u Clemente tuk' ka't unq'a qitz'in qatzike' uva' kat lochon in. As tz'ib'amal ve't vib'iie' tu u'uje' uve' tetz u tiichajile' k'atz u Tiixhe'.
50004004	Txuq'txunoj ex sevatzaj b'enameen, tan at ve't ok ex k'atz u Kub'aal Jesucristo. As la val unpajte: Txuq'txunoj ex sevatzaj.
50004005	As ex b'a'nla aama la ib'an vatz unq'a tename' skajayil, tan txantu kuxh tul ve't u Kub'aal Jesús unpajte.
50004006	As ye' kuxh exaansa etaama. As k'uxh kam kuxh la epaleb'e, as enachtaj Tiixh ti' ejajat b'a'nil te Aak. As la etaq' ta'ntiixh te Aak unpajte.
50004007	As a' u Tiixhe' la aq'on sete ti' uva' b'a'n etatine' sevatzaj, as at pal u b'a'nile' uve' nib'an Aak sete ti' vitxumb'al unq'a uxhchile'. As Aake' ni lochon vetaanxelale' tuk' vetxumb'ale', tan at ve't ok ex k'atz u Jesucristoe'.
50004008	Vitz'in vatzik, tuk untzojpisa ve't unq'a yole' uva' nuntz'ib'a b'en sete. As tuk val sete, etitz'ataj as enimataj unq'a txumb'ale' uva' jik chittu'. As eb'antaj u b'a'nla aamaile' vatz unq'a uxhchile'. As jank'al unq'a jikla txumb'ale' uva' ye'l paav nichee sti', tuk' unq'a txumb'ale' uva' b'a'n ni talpu sti', tuk' unq'a txumb'ale' uva' b'a'n te u Tiixhe', as tuk' unq'a txumb'ale' uva' acha'v vatz unq'a tename', as a'e' la etitz'a. As la enima.
50004009	As eb'antaj jank'al unq'a uva' kat unchus sete, as eb'antaj u b'a'ne' eche' uve' kat etil svi'. Asoj ech la eb'ane', as Aake' la atin sexo'l ti' taq'at Aak sete ti' uva' b'a'n etatin sevatzaj.
50004010	As nuntxuq'txune'. As ni vaq' ta'ntiixh te u Kub'aal Jesúse' seti', tan kat etitz'a ve't in unpajte ti' unlochpe'. As k'uxh nik esa' elochat in uva' b'axa, as ye' nik tuche'.
50004011	As jit ti' uva' nisa'vit lochb'al svi' ni valkat u yole' sete. Pet k'uxh kam kuxh nunpaleb'e, as chiannallu chit ve'te' sve ti' u vatine'.
50004012	As k'uxh at vetz, as k'uxh ye'l vetz ati; as k'uxh la tx'a'n in sb'a'n, as k'uxh la unkuy unva'y; as chiannallu chit ve't sve kam nunb'ane'. As k'uxh nimal vetz ati, as moj ye'l vetz ati; as eela kuxh ni taq' sve, tan chiannallu chit sve ti' u vatine'.
50004013	As kajayil kuxh la untx'ole' tuk' vib'a'nil u Cristo uva' ni yak'insan u vaanxelale'.
50004014	As k'uxh ye' nisa'vit lochb'al svi' uva' ni vale', as b'a'n kat eb'an sve ti' unlochpe', tul nunpaleb'e unq'a k'axk'oe'.
50004015	As ootzimal seta'n, vitz'in vatzik, ex aa Filipos, uva' ye' kat iloch in unjoltu unq'a qitz'in qatzike' tu unq'a tename', tul kat el ve't in tu u Macedonia as tul uva' kat unpaxsa ve't u b'a'nla yole' sexo'l b'axa. Pet ex kuxhe' kat lochon in ti' uva' kam nik isa'vit svi'.
50004016	As tul atiktel in tu u Tesalónica, as jatpajul kuxh kat eloch in vatz unq'a vee' kam nik isa'vit svi'.
50004017	As jit ti' uva' la etaq' uma'toj lochb'al sve ni valkat u yole' ti' u lochb'ale'. Pet a' ni vale' uva' la taq' u Tiixhe' etx'aja'm ti' u b'a'nile' uve' neb'an sve.
50004018	As nim u lochb'ale' uva' kat etaq' tzan sve ti' u Epafrodito. As ye'xhkam nisa'vit ve't svi' cheel. Pet atiltele. As ech velochb'ale' eche' umaj tx'umtx'ulla tz'akab'al uva' la oksal vatz u Tiixhe', tan nichiib' Aak ti' uve' neb'ane'.
50004019	As a' u Tiixhe' la aq'on sete kam uva' nisa'vit seti'. As ye' la iya'sa Aak ilochat ex, tan nimal unq'a b'a'nile' at xe' u Jesucristoe'.
50004020	As qoksataj iq'ii u Tiixhe' setuk' ti' chit ib'ene'. Ech la ib'ane'. An chite'.
50004021	As la etal untzii te unq'a qitz'in qatzike' skajayil uva' ni niman u Jesucristo. As unq'a qitz'in qatzike' uva' at sunk'atz, as ni taq' b'en itzii sete unpajte.
50004022	As ni taq' b'en unq'a qitz'in qatzike' skajayil itzii sete, as tuk' unq'a qitz'in qatzike' uva' ni taq'onvu tu vikab'al u ijlenaale'.
50004023	As a' vib'a'nil u Kub'aal Jesucristo la atin sek'atz sekajayil. An chite'.
51001001	Ine' in Pablo uva' in apóstol tetz u Jesucristo, as at u Timoteo sunk'atz unpajte, tan a'e' uva' nisa' u Tiixhe' sqi'.
51001002	As nu kuq'iila b'en ex, qitz'in qatzik, ex uva' echen ex tu u tenam Colosas uva' ye' neya' ti' enimat u Cristoe'. As ib'a'nil kuxh u Kub'aal Tiixhe' tuk' u Kub'aal Jesucristoe' ti' uva' b'a'n etatin sevatzaj. As u Kub'aal Tiixhe' la aq'on u vinimla b'a'nile' as u b'a'ne' sevatzaj.
51001003	As ye' nu kuya' ti' kunachat Tiixh ti' qaq'at ta'ntiixh seti' te u Kub'aal Tiixhe', viB'aal u Kub'aal Jesucristo,
51001004	tan kat qab'i etzib'lal uva' k'ujle'l ek'u'l ti' u Kub'aal Jesucristoe'. As kat qab'i uva' nexo'ni unq'a qitz'in qatzike' skajayil uva' txaael ve't ta'n u Tiixhe'.
51001005	As ech neb'ane', tan k'ujle'l ek'u'l ti' ek'ulat vetx'aja'me' uva' at tu almika' ta'n u Tiixhe'. As a'e' vetx'aja'me' uva' kat alpu isuuchil sete tul kat etab'i u b'a'nla yole' uva' jik chittu'
51001006	tul kat b'ex alpo sexo'l. As niyak'in ve't u b'a'nla yole' sexo'l. As netil ve't icha'xal eche' uva' nib'an tu joltu unq'a tename' vatz u tx'ava'e'. As jik chit kat pal ex stuul uva' at ve't u nimla b'a'nile' seti' uva' jit tx'akel kat eb'ana.
51001007	As a'e' uva' chusel ve't sete ta'n u qitz'in qatzike' u Epafras uva' xo'n chit qib' stuk'. As kumool qib' tuk' aak ti' ipaxsal u b'a'nla yole'. As ni chit ib'an aak kam uva' ni tal u Cristo ste ti' elochpe'.
51001008	As kat ul tal aak sqe uva' xo'n chit o' sete, tan a' u Tiixhla Espíritu ni oksan xe' etaama ti' exo'nit o'.
51001009	Aya'x tzan kuxe'te' ti' kunachat Tiixh seti' tul kat qab'i etzib'lal. As ye'l o' nu kuya'e' ti' kujajat te u Tiixhe' uva' la taq' Aak etxumb'al ti' uva' la pal ex stuul jank'al uva' nisa' Aak uva' la eb'ane' as tzitumal ex ta'n viyol u Tiixhe'.
51001010	As nu kujaj te u Tiixhe' seti', ti' uva' la eb'an u b'a'ne' eche' uva' nisa' u Kub'aal Jesucristoe'. As ti' kajayil unq'a vee' la eb'ane', as la chiib' Aak seti'. As la etil icha'xal u b'a'ne' uva' neb'ane'. As aal chit la yak'in ve't etxumb'al ti' etootzit u Tiixhe'.
51001011	As la iyak'insa ve't Aak vetaanxelale' tuk' viyak'ile', aq'al uva' la ekuy unq'a k'axk'oe' uva' la ul seti'. As ye' la pal ek'ul ti' ekuyat u va'lexhe' uva' la b'anchu sete ta'n unq'a uxhchile' uva' nich'o'n taama seti'.
51001012	Pet aal la chiib' ex tul la etaq' ta'ntiixh te u Tiixhe', tan Aake' kat lochon o' setuk' ti' uva' la kuk'ul ve't u kuvaatzile' k'atz unq'a uxhchile' uva' txaael ve't ta'n u Tiixhe', tan Aake' txijun qetze' setuk'.
51001013	As kat teesa ve't o' u Tiixhe' tiq'ab' u tx'i'lanaje' vib'aal unq'a tename' uva' eyen u taanxelale' tu u q'ej toktoe'. As kat toksa ve't ok o' u Tiixhe' xo'l unq'a tename' uva' at jaq' u tijle'm viK'aol Aake', uva' xo'n chit te Aak.
51001014	As a' u Jesúse' kat q'alpun ve't o' ta'n vikajale' uva' kat el vatz u kuruse' tul kat kam Aak. As kat isotzsa ve't Aak u kupaave'.
51001015	As ivaatzil u Tiixhe' kat ul ib'an u Jesúse' ti' ik'uchat sqe uva' kam itxumb'al u Tiixhe', tan ye' na'l Aak sukuvatz. As atik chite' u Jesúse' tul ye'xnik chee unq'a vee' skajayil.
51001016	As jank'al unq'a cheesa'me' uva' at tu almika' tuk' unq'a vee' at vatz u tx'ava'e', k'uxh na'l as moj ye' na'l, as a' u Tiixhe' kat cheesan tuk' u Jesúse'. As an kuxh tuk' u Jesúse' kat icheesa Aak unq'a ib'ooq'ol unq'a ángele', tuk' unjoltu viq'esal unq'a ángele', as tuk' ka't unq'a vee' skajayil uva' at tijle'm. Tan tuk' u Jesúse' kat icheesa Aak unq'a cheesa'me' skajayil, aq'al uva' la til u Jesúse' isuuchil unq'a vee' skajayil.
51001017	As tul ye'xnik chee unq'a cheesa'me' skajayil, as atik chit ve't u Jesúse'. As jank'al unq'a icheesa'm Aake', as ye'xhkam ya'oj ti' u tatine' ta'n u Jesúse'.
51001018	As a' u Jesúse' iB'ooq'ol unq'a tename' uva' ni niman Aak. As an chit u Jesúse' k'ujb'a'n tetz itiijchajil unq'a tename' k'atz u Kub'aal Tiixhe', tan a' u Jesúse' uva' b'axel kat ul taama vatz unq'a uxhchile' uve' nikame'. As nim talche' u Jesúse' ti' unq'a vee' skajayil.
51001019	Esti'e' uva' b'a'n te u Tiixhe' uva' eq'omal vitxumb'al Aake' skajayil ta'n u Jesúse'.
51001020	As b'a'n te u Tiixhe' uva' ni toksa Aak unq'a vee' sb'a'n skajayil vatz u Jesúse'. As unq'a vee' skajayil vatz u tx'ava'e' tuk' unq'a vee' at tu almika', as kat ok sb'a'nil vatz u Tiixhe' ta'n vikajal u Jesúse' uva' kat el vatz u kuruse'.
51001021	As b'axa, as atik exo'l tuk' u Tiixhe'. Tan a' kuxh u va'lexhe' nik etitz'a; as a'ik kuxh u va'lexhe' nik eb'ane' tan ye' nik esa' Aak.
51001022	Pet ech koj cheel, tan ib'a'nil kuxh u Tiixhe' as at ve't etokeb'al k'atz Aak ta'n . As kat kam seti'. Esti'e' uva' la ok ex vatz u Tiixhe', tan ex ve't tetz Aak. As ye'l ve't u va'lexhe' at seti'.
51001023	As ech la eb'ane', asoj k'ujle'l ek'u'l ti' u Jesucristo, as ye' la eya'sa enimat unq'a b'a'nla chusb'ale' ti' Aak. As mita'n ye' la eya'sa ve't etx'eb'at unq'a nimla b'a'nile' uva' ab'imal ve't seta'n tul kat etab'i u b'a'nla yole' uva' kat b'ex val tulaj unq'a tename' vatz u tx'ava'e', tan kat toksa in u Tiixhe' sik'amil ti' talax isuuchil u b'a'nla yole' te unq'a tename'.
51001024	As nunchiib'e', k'uxh nunpaleb'e k'axk'o ti' unlochat ex, ex uva' txaael ve't ex ti' etok sitenam u Cristoe', tan a' unq'a k'axk'oe' nunpaleb'e uva' kat tal kan Aak svi' uva' la unpaleb'e ti' unlochat ex as ti' unlochat vitenam Aake' skajayil.
51001025	As kat toksa in u Tiixhe' sik'amil ti' uva' la unloch ex tuk' unq'a tename' skajayil uva' ato'k sitenam u Cristoe'. As kat ik'ujb'a' kan in Aak ti' vilat esuuchil, ex uva' jit ex tiaal Israel, as ti' uva' la val isuuchil viyol Aake' sete
51001026	uva' ye'xheb'il ootzinik tetz isuuchil b'axa xe' q'iisaj. Pet ech koj cheel, tan kat ik'uchlu ve't Aak isuuchil sqe uva' o' itenam Aak.
51001027	Tan jank'al o' uva' at o' vatz u tx'ava'e' tuk' u txumb'ale' uva' ye' ootzimalik b'axa uva' Tiixh u Jesucristoe', as at Aak sqi' jank'al o' uva' at o' vatz u tx'ava'e'. As nisa' u Tiixhe' uva' antu ve't unq'a uxhchile' uva' jit tiaal Israel la ootzin uva' at u Jesúse' sqi' skukajayil. As ech toksal iq'ii Aak ti' uve' kat ul ib'an Aak. As at ve't kutx'eb'o'm ta'n Aak, tan antu ve't o' la oksal kuq'ii tuk' Aak.
51001028	As nu kupaxsa u b'a'nla yole' ti' u Cristoe' xo'l unq'a tename'. K'uxh kam kuxh tenamil, as tuk' b'a'nla txumb'al nu kub'eya ste as nu kuchus ste ti' uva' tul la ok vatz u Tiixhe', as jikla aama ve't unq'a tename' skajayil la ib'ane' k'atz u Jesucristo.
51001029	As esti'e' ni vaq'onve'. As u Jesucristo ni yak'insan in ti' vaq'at yak'il ti' unpaxsat u b'a'nla yole'.
51002001	As a' ni vale' uva' la etootzi uva' mama'la k'axk'o nunpaleb'e ti' vaq'at yak'il ti' unlochat ex, as ti' unlochat unq'a qitz'in qatzike' uve' at tu u tenam uva' Laodicea, as tuk' unjoltu unq'a qitz'in qatzike' uva' ye' atixoj vil vib' stuk'.
51002002	As ech nunb'ane', tan a' ni vale' uva' la yak'in ve't ex ti' viyol u Tiixhe'. As vatzuloj kuxh ve't ex ti' exo'nit etib' sevatzaj. As a' ni vale' uva' at chit etxumb'al la ib'ane' ti' etootzit isuuchil u yole' uva' ye' ootzimal b'axa uva' alel isuuchil sqe ta'n u Tiixhe' as tuk' u Jesucristoe'.
51002003	As ta'n u Cristoe' la aq'on kutxumb'al ti' qootzit isuuchil u nimla b'a'nile' uva' ye'xheb'il ootzinik tetz b'axa.
51002004	As ni val unq'a yole' sete, aq'al uva' ye'xheb'il la oleb' ti' emaxtib'ele' tuk' uma'toj yol uva' acha'v kuxh tab'ile'.
51002005	As k'uxh ye'l in at in sexo'l, as ni vitz'a b'en ex. As nunchiib' seti', tan ni vab'i yol seti' uva' unvatzul chit ve't ex. As k'ujle'l chit ek'u'l ti' u Cristo.
51002006	As kam chit enimat u Kub'aal Jesucristoe' b'axa, as echatoj chit la eb'ane' ti' enimat Aak, ex uva' at ve't ok ex k'atz Aak.
51002007	As ye' la ejalpu vetxumb'ale' ti' Aak. As ye' la eya'sa enimat u chusb'ale' uva' chusel seta'n ti' Aak. As ye' la eya'sa etaq'at ta'ntiixh te Aak.
51002008	As la chit etil je' etib', aq'al uva' ye'xheb'il la jalpun etxumb'al tuk' unjoltu unq'a chusb'ale' uva' cheesamal kuxh ta'n unq'a uxhchile' uva' chusel tib' ti' unq'a vatz tx'ava'illa txumb'ale', tan jit eela u yole' uva' nichuse' tuk' u yole' uva' ab'imal seta'n ti' u Cristoe'.
51002009	As an chit u Tiixhe' u Jesúse', as an chit u Jesúse' u Tiixhe'. Vichi'ol u Jesúse' as ichi'ol umaj naj, as jank'al chit u tijle'm u Tiixhe' as eq'omal chite' ta'n u Jesúse'.
51002010	As jank'al ex uva' at ve't ok ex k'atz u Cristo, as ye'xhkam nisa'vit ve't seti' ti' etatin k'atz u Tiixhe', tan a' u Cristo ni b'ooq'olin unq'a vee' skajayil uva' at tijle'm.
51002011	Tan ti' uva' at ve't ok ex k'atz u Cristoe', as kat eesal ve't el unq'a va'lexhla txumb'ale' tu vetaanxelale' eche' teesal el unb'iil u kuchi'ole', o' unq'a tiaal Israel, texhlal tetz uva' o' ve't itenam Tiixh. As jit umaj uxhchil kat eesan unq'a va'lexhla txumb'ale' tu vetaanxelale'. Pet a' u Cristo kat eesan.
51002012	As tul kat ku' ex xe' u a'e', as eela kuxh stuk' uva' kat mujlu ve't ex tuk' u Cristoe'. As tul kat je' ch'u'l ex xe' u a'e', as eela kuxh stuk' uva' antu ve't ex kat ul etaama k'atz u Cristo ta'n viyak'il u Tiixhe' uva' k'ujle'l ek'u'l sti' uva' kat ulsan taama u Cristoe'.
51002013	As k'uxh ye'lik etiichajil k'atz u Tiixhe' ta'n u paave' uva' nik eb'ane' as ta'n unq'a va'lexhla txumb'ale' uva' atik tu vetaanxelale', as kat taq' Aak etiichajil sk'atz, ex uva' at ve't ok ex k'atz u Cristoe'. As kat isotzsa ve't Aak vepaave' skajayil.
51002014	As ech isotzsat el Aake' u kupaave' eche' isotzsal ve't el unq'a tz'ib'e' tu umaj u'uj uva' tz'ib'amalkat umaj tx'oj uva' techal la choopi. As u kupaave' uva' nik oksan kuxo'l tuk' Aak, as kat teesal ve't el Aak. As kat taq'lu ve't kan Aak u kupaave' ti' u Cristoe' vatz u kuruse'.
51002015	As tul kat kam u Cristo vatz u kuruse', as kat ik'uch ve't u Tiixhe' vatz unq'a tename' skajayil uva' kat oleb' Aak ti' unq'a vee' skajayil uva' at tijle'm ti' ib'anat u va'lexhe'. As kat teesa ve't Aak iq'ii unq'a vee' uva' at tijle'm ti' ib'anat u va'lexhe'. As kat ich'ixvisa ve't Aak vatz unq'a tename'.
51002016	As ye'xhkam nisa'vit ve't seti' ti' etatin k'atz u Tiixhe' ta'n vib'a'nil u Cristoe'. Esti'e' ni val sete uva' ye' la enima uva' ni tal unq'a uxhchile' sete, ti' unq'a tzaq'ite' uva' tal kan u Moisés, eche' unq'a echb'ub'ale' uva' la etechb'u, as uve' la etuk'a, as moj ti' enimat unq'a nimla q'iie' tu b'axa q'ii jun ich', as moj ti' enimat unq'a xeem q'iie'.
51002017	Tan u tzaq'ite' uve' ni tal unq'a uxhchile' sete ti' uva' latel enima uva' tz'ib'amal kan, as k'uchb'al tetz kuxhe' kat ib'an u tzaq'ite' ti' u tuleb'al u Cristoe'. As kat ul ib'an Aak kam uve' tz'ib'amal kan ti' Aak.
51002018	As etiltaj je' etib', aq'al uva' ye'xheb'il la maxtib'en ex ti' ek'ulat vetx'aja'me' uva' la taq' u Cristoe' sete, tan nu kuxh toksa tib' unq'a uxhchile' lochol etetz. Pet a' kuxh nisa' unq'a uxhchile' uva' la etoksa iq'ii unq'a ángele' eche' uva' nib'an chajnaj. As nim chit ni toksakat tib' ti' unq'a vee' nik'uch tib' tivatz uve' eche' vatzik', uve' ni tale'. As nu kuxh ije'sa tib' tuk' vitxumb'ale' uva' vatz tx'ava'illa txumb'al kuxhtu'.
51002019	Pet ye'l vitxumb'al chajnaje' txeyel koj tib' tuk' u Cristoe' uva' ech tatine' sqi' eche' tatin u kuvi'e' tuk' u kuchi'ole', tan Aake' ni yak'insan u kutxumb'ale', o' uva' o' niman tetz Aak, ti' qootzit isuuchil u b'a'nla yole' ti' Aak eche' uva' nisa' u Tiixhe' sqi'.
51002020	As la val sete, tan ti' uva' at ve't ok ex k'atz u Cristoe' uva' kat kam vatz u kuruse', as eela kuxh stuk' uva' kat kam ex k'atz Aak. As ye'l ve't etetz ti' enimat unq'a vatz tx'ava'illa txumb'ale'. ¿As kam q'i uva' nitel kuxh enima unq'a vatz tx'ava'illa chusb'ale' uve' nichus unq'a uxhchile' sete
51002021	eche' unq'a chusb'ale' ti' unq'a echb'ub'ale' uva' ye' la uch techb'ule', tuk' unq'a vee' uva' ye' la uch enachata' as mita'n la uch ekanata'?
51002022	As a' kuxhe' ni tal unq'a chusb'ale' ti' unq'a vee' uva' tul ma't etxakonsata', as ye'l ve't itxa'k la ib'ane', tan vatz tx'ava'illa tzaq'it kuxhe' unq'a chusb'ale' uva' nichus unq'a uxhchile'.
51002023	As k'uxh at unq'a naje' ni alon uva' b'a'n unq'a chusb'ale' ti' taq'at itxumb'al, uva' ni tale', as ye' la enima tan vatz tx'ava'illa txumb'al kuxhe' unq'a chusb'ale'. As ni tal chajnaj uva' ech la eb'ane' ti' enachat Tiixh. As la ek'uch vatz unq'a emoole' uva' ye'l kuxh eq'ii svatz. As la eb'uch vechi'ole' ti' enachat Tiixh, uva' ni tal unq'a naje'. As tul ye' ni toleb' unq'a ichusb'al chajnaje' ti' iya'sal unq'a va'lexhe' uva' ni tachva vechi'ole'.
51003001	As tul kat ul taama u Cristoe', as eela kuxh stuk' uva' antu ve't ex kat ul etaama k'atz Aak unpajte. Esti'e' ni val sete, etoksataj etaama ti' unq'a vee' uve' echen tu almika' uva' xonle'lkat u Cristo tiseb'al u Tiixhe'.
51003002	As ye' la etoksa etaama ti' unq'a vatz tx'ava'illa txumb'ale'. Pet etoksataj etaama ti' unq'a vee' uve' echen tu almika',
51003003	tan eela kuxh stuk' uva' kat kam ve't ex, aq'al uva' ye'l etetz ti' enimat unq'a vatz tx'ava'illa txumb'ale'. As k'uxh ye' na'l vatz unq'a tename' as at ve't etiichajil k'atz u Tiixhe', tan at ve't ok ex k'atz u Cristoe', as k'atz u Tiixhe' unpajte.
51003004	As tul la ilpu ve't tul u Cristoe' uva' ni aq'on etiichajil k'atz u Tiixhe', as la ilpu ve't ex uva' echen ve't ex k'atz Aak. As achveb'al chit ve't etatine' la ib'ane' tul la oksal ve't iq'ii Aak.
51003005	Esti'e' ni val sete, eya'sataj eb'anat unq'a va'lexhla txumb'ale' uva' vatz tx'ava'illa txumb'al kuxhtu', eche' u yansaib'e' tuk' uma'toj uxhchil, tuk' unjoltu unq'a va'lexhe' uva' ni tachva vechi'ole'. As jit kuxh u tx'iib'al eq'iie' la etitz'a, tan eela kuxh stuk' uva' a' ve't u tx'iib'al eq'iie' etiixh sete vatz u Tiixhe'.
51003006	As ti' unq'a vatz tx'ava'illa txumb'ale' uva' ni val sete, as ni tul vitx'i'tzi'l u Tiixhe' ti' unq'a uxhchile' uva' nipaasa tzii vatz Aak.
51003007	As ech vetxumb'ale' uva' nik eb'an b'axa, tul uva' nik epaasa tzii vatz u Tiixhe'.
51003008	Pet ech koj cheel, tan jit ve't etetze' uva' la eb'an unq'a va'lexhla txumb'ale', eche' u tx'i'tzi'le', u ulchil vi'e', u ch'o'nchil aamae', u yoq'iib'e', as tuk' unq'a va'lexhla yole' uva' ni talpe'.
51003009	As ye' la echuli yol sevatzaj, tan jalpumal ve't vetxumb'ale' eche' ijalpul umaj q'a'l oksa'm. As kat etaq'lu ve't kan u txumb'ale' uva' eq'omalik seta'n b'axa tuk' unq'a va'lexhe' uva' nik eb'ane'.
51003010	As ak' ve't u txumb'ale' uva' eq'omal seta'n cheel. As ech ve't vetxumb'ale' eche' vitxumb'al u Kub'aal Tiixhe' la ib'ane', tan Aake' cheesan tetz. As Aake' ni b'anon uva' q'oon nijalpu ve't vetxumb'ale', aq'al uva' la etootzi ve't Aak sb'a'n.
51003011	As ab'il uva' eq'omal ve't u ak' txumb'ale' sta'n, as ye' la oksal ve't stuul ma tiaal Israel as moj jit tiaal Israel. As moj eesamal unb'iil vichi'ole' eche' uva' nu kub'ane', o' unq'a tiaal Israele', as moj ye'l unb'iil vichi'ole' eesamal. As moj at itxumb'al as moj ye'le. As moj ato'k sk'amil as moj ye'le. Pet ta'n u Cristoe' uva' nim talche' ti' unq'a icheesa'me' skajayil. As at ve't ok Aak k'atz unq'a niman tetze' skajayil.
51003012	As ek'uchtaj ve'te' uva' txaael ve't ex ta'n u Tiixhe', ex uva' ex itenam Aak uva' xo'n ve't ex te Aak. As la eb'an u b'a'ne' sevatzaj. As la etxum tib' evatz. As ye' la eje'sa etib'. As nim etaama la eb'ane' sevatzaj, as la ekuy etib' sevatzaj.
51003013	Asoj at ex nicheesa tib' epaav sevatzaj, as la isotzsa tib' epaav. Eche' uva' kat ib'an u Cristoe' tul kat isotzsa Aak vepaave', as echat la eb'ane' sevatzaj.
51003014	As ek'uchtaj uva' at u xo'niib'e' sexo'l, tan a' u xo'niib'e' ni b'anon uva' unvatzul kuxh ve't ex sevatzaj.
51003015	As a' u Cristoe' la b'anon uva' b'a'n etatin sevatzaj tuk' etaanxelal. As a'e' la aq'on etxumb'al ti' eb'anat u b'a'ne' sevatzaj, tan esti'e' kat imolokat ex u Kub'aal Tiixhe' ti' uva' unvatzul ve't ex vatz Aak la ib'ane'. As etaq'taj ta'ntiixh te Aak ti' vinimla ib'a'nil Aake'.
51003016	As atoj chit viyol u Cristoe' sek'u'l. As eyak'insataj tu vetaanxelale'. As la echus etib' sevatzaj. As la ib'eya tib' sete tuk' u b'a'nla txumb'ale' uva' ni taq' u Cristoe' sete. As tuk' etaanxelal la eb'itza unq'a b'itze' uva' at tu unq'a Salmoe', tuk' ka't unq'a b'itze' uva' la oksan iq'ii u Kub'aal Tiixhe', as tuk' unq'a vee' la taq' u Tiixhla Espíritue' sete ti' etaq'at ta'ntiixh te Aak ti' unq'a b'a'nile' uva' nib'an Aak sete.
51003017	As jank'al uva' la eb'ane' as tuk' uva' la etale', as eb'antaj tuk' vib'ii u Kub'aal Jesúse'. As tuk' vib'a'nil Aake', as la etaq' ta'ntiixh te u Kub'aal Tiixhe'.
51003018	As ex ixqela, la pal ex stuul uva' at tijle'm vetzumele' seti', tan a'e' b'a'n vatz u Tiixhe' uva' ech la eb'ane'.
51003019	As ex tzumela, exo'nitaj vetixqele'. As ye' la ek'ixhb'a' evatz te vetixqele'.
51003020	As ex me'al k'aol, enimataj eb'aal tuk' etxutx, tan a'e' uva' b'a'n te u Kub'aal Jesús.
51003021	As ex txutx b'aala, ye' la etulsa ivi' unq'a me'al ek'aole', aq'al uva' ye' la xaan taama seta'n.
51003022	As jank'al ex uva' ex k'am, as enimataj unq'a b'aal aq'one'. As jit kuxh vatz u b'aal aq'one' la eb'ankat vetaq'one' ti' uva' b'a'n eyolb'ele' la ib'ane'. Pet tuk' chit etaanxelal la aq'onv ex, tan ti' uva' nexo'va u Kub'aal Jesúse'.
51003023	As jank'al uva' la eb'ane' as tuk' chit etaanxelal la eb'ane', tan jit kuxh vatz umaj uxhchil la eb'ankat. Pet vatz u Kub'aal Jesúse' la eb'ankat.
51003024	As ootzimal seta'n uva' a' u Kub'aal Jesúse' uva' Cristo la aq'on vetx'aja'me' uva' alel kan seti', tan Aake' uva' nimamal seta'n.
51003025	Pet ech koj u uxhchile' uva' va'lexh kuxh la ib'ane', tan a' u va'lexhe' la ul sti'. As tuknal chit ib'an Aak isuuchil unq'a uxhchile' skajayil uve' ni b'anon u va'lexhe'. As ye'xheb'il la taq' Aak sb'a'nil.
51004001	As ex b'aal aq'on, jik chit etxumb'al la eb'an te unq'a ek'ame', tan asoj jit jik etxumb'al neb'an ste, as ootzimal seta'n uva' ni til u Kub'aale' uva' at tu almika' kam uve' neb'ane'.
51004002	As la val sete, vitz'in vatzik, atoj ok chit etaama ti' enachat Tiixh. As ye' la etitz'a umajtoj txumb'al tul uva' la enach Tiixh. Pet ye' la eya'sa etaq'at ta'ntiixh te Aak.
51004003	As enachtaj Tiixh sqi', aq'al uva' la ib'an u Kub'aal Tiixhe' b'a'nil ti' uva' la uch kub'ene' ti' kupaxsat viyol Aake' unpajte, tan ato'k tzan in tu u kaarsa ti' kuxh uva' ni val isuuchil u b'a'nla yole'. Pet a' ni vale' uva' la b'en val isuuchil u yole' unpajte uva' ye' ootzimal ta'n unq'a tename' ti' uva' kam kat ul ib'an u Cristoe'.
51004004	As enachtaj Tiixh svi' ti' uva' jik chit la val isuuchil u b'a'nla yole', eche' uva' ni tal u Tiixhe' uva' la unb'ane'.
51004005	As atoj etxumb'al tul uva' la yolon ex tuk' unq'a uxhchile' uva' ye' ni niman u Cristoe'. As tul uva' la uch eb'anat u b'a'ne' te unq'a uxhchile' as eb'antaj.
51004006	As acha'v eyolone' sb'enameen te unq'a uxhchile', aq'al uva' b'a'n veyole' la tab'i. Asoj la ch'otil umaj yol sete ti' unq'a chusb'ale' uva' nimamal seta'n, as at ve't eyol kam uva' la etal ste.
51004007	As u qitz'in qatzike' uva' Tíquico, as aake' la alon isuuchil sete ti' uva' kam nunpaleb'e, tan k'ujleb'al chit k'u'l aak ti' ilochone'. As xo'n chit aak sve, tan unmool vib' tuk' aak ti' qalat isuuchil u b'a'nla yole' ti' u Kub'aal Jesúse'.
51004008	As tul la oleb' in ti' untz'ib'at u u'uje', as la unchaj ve't b'en aak ti' taq'at sete as ti' b'en talat isuuchil unq'a yole' sete sqi', aq'al uva' la yak'in etaama.
51004009	As antu u Onésimo uva' xo'n chit sve la unchaj b'en ti' u Tíquicoe', tan aa Colosas u Onésimoe'. As k'ujleb'al chit k'u'l sunvatz. As chajaak la alon isuuchil sete kam uve' nunpaleb'e tzitza'.
51004010	As u Aristarco uva' ato'k tzan tu u kaarsa sunk'atz, as ni taq' b'en itzii sete. As u Marcos uva' tatin tib' tuk' u Bernabé, as ni taq' b'en itzii sete unpajte. As alel ve't etxumb'al sva'n ti' uva' acha'v ek'ulata' tul la b'en iq'elu ex.
51004011	As echat u naje' uva' Jesús ib'ii uva' Justo ch'elel, as ni taq' b'en naj itzii sete. As xo'l unq'a tiaal Israele', as a' chajaake' ni lochon in ti' ipaxsal u yole' ti' tok unq'a tename' jaq' u tijle'm u Tiixhe'. As kat iyak'insa chajaak vaama.
51004012	As ni taq' b'en u Epafras itzii sete uva' uma'l kuxh etenam stuk'. As an chit ik'am u Cristoe' unpajte. As aya'l chit ik'u'l ninach Tiixh seti' sb'enameen ti' uva' ye' la ka'kab'in etaama ti' u k'ujleb'al ek'u'le'. Pet la yak'in ve't etaanxelal. As la enima ve't unq'a vee' skajayil uva' nisa' u Kub'aal Tiixhe' seti'.
51004013	As jik chit ni val sete uva' ni chit tok u Epafras ilil seti'. As echat nib'ane' te unq'a qitz'in qatzike' uva' echen tu u tenam Laodicea tuk' tu u tenam uva' Hierápolis.
51004014	As u Lucas uva' aatz'ak, as ni taq' b'en aak itzii sete. As xo'n chit aak sve. As ni taq' b'en u Demas itzii sete unpajte.
51004015	As la etaq' untzii te unq'a qitz'in qatzike' uva' echen tu u Laodiceae'. As la etaq' untzii te u qitz'in qatzik uva' Ninfas, tuk' te unq'a qitz'in qatzike' skajayil uva' nik'ul tib' tu vikab'ale' ti' inachat Tiixh.
51004016	As la eb'an b'a'nil tul uva' ma't isik'lel u u'uje' sexo'l, as la etaq' b'en xo'l unq'a qitz'in qatzike' tu u Laodicea, aq'al uva' la sik'lel tzitzi' unpajte. As echat uma't u u'uj uva' kat vaq' b'en te unq'a qitz'in qatzike' tzitzi'. As la aq'ax tzan sete, aq'al uva' la esik'le.
51004017	As etaltaj te u qitz'in qatzike' uva' Arquipo uva' la ok ilil ti' ib'anata' uva' jank'al uva' kat tal u Tiixhe' ste, tan aake' ik'am u Kub'aal Jesúse'.
51004018	Ine' in Pablo as nuntz'ib'a b'en untzii sete cheel tuk' vunq'ab'e', texhlal tetz uva' in ni alon b'en unq'a yole' sete. As a' vib'a'nil u Tiixhe' la atin seti'aj. Ech chit la ib'ane'. An chite'.
52001001	Ine' in Pablo uva' ni q'iilan b'en ex, tuk' u Silvano tuk' u Timoteo. As nuntz'ib'a b'en u yole' sete, ex aa Tesalónica. Tan ib'a'nil kuxh u Kub'aal Tiixhe' tuk' u Kub'aal Jesucristo ti' uva' b'a'n etatin sevatzaj.
52001002	Tan ni chit qaq' ta'ntiixh te u Tiixhe' seti' sekajayil, tan ni qulsa ex sukuk'u'l tul nu kunach Tiixh.
52001003	As ye' nu kuya' ti' qulsat ex sukuk'u'l vatz u Kub'aal Tiixhe' ti' vetaq'one' uve' neb'ane' ti' uva' k'ujle'l ek'u'l ti' Aak, as ti' uva' xo'n Aak sete, as ti' uva' ye'l ex neya'e' ti' ek'ujb'a't ek'u'l ti' u Kub'aal Jesucristo, k'uxh nepaleb'e k'axk'o.
52001004	As ootzimal sqa'n, qitz'in qatzik, uva' txaael ve't ex ta'n u Tiixhe', as xo'n ve't ex te Aak.
52001005	Tan tul kat qal u b'a'nla yole' sete, as jit kuxh qetze' u yole' uve' kat qala. Pet tuk' vib'a'nil u Tiixhe' as tuk' u Tiixhla Espíritu kat qalkat isuuchil sete. Esti'e' kat etootzi uva' jikla yol u yole' uva' kat qal sete, tan ootzimal seta'n uva' kam kutxumb'al kat kub'an sevatz, tan xo'n chit ex sqe.
52001006	As ech nu kub'ane' ti' kunimat u Tiixhe' eche' uva' kat ib'an u Kub'aal Jesús. As echat neb'ane' unpajte, tan kat enima viyol u Tiixhe', k'uxh nepaleb'e unq'a k'axk'oe'. As kat chiib' ex ta'n u Tiixhla Espíritu.
52001007	Esti'e' uva' ex ve't k'uchul tetz u b'a'nla txumb'ale' xo'l unq'a qitz'in qatzike' uva' niman tetz viyol u Tiixhe' tu u Macedonia tuk' tu u Acaya,
52001008	tan an chit sexo'l kat elkat ch'u'l unq'a uxhchile' ti' ipaxsal viyol u Kub'aale' tulaj ka't unq'a tename'. As jit kuxh tu u Macedonia tuk' u Acaya, pet katil kuxh kat paxsalkat ve't itzib'lal uva' kat ek'ujb'a' ek'u'l ti' u Tiixhe'. Esti'e' uva' jit tz'ajinal la qal ve't isuuchil te unq'a tename',
52001009	tan an chit unq'a tename' ni alon sqe kam u b'a'nile' uva' kat eb'an sqe tul uva' kat oon o' sexo'l. As ni tal unq'a tename' sqe uva' kat etaq' kan unq'a tze' tiixhe' ti' etoksat etib' ti' enimat u islich Tiixhe' uva' jik chittu'.
52001010	15 As netx'eb'on ve'te' ti' u tuleb'al viK'aol u islich Tiixhe' uva' tuk ku'oj ch'u'l tu almika'. As a'e' u Jesús uva' kat ul taama ta'n u Tiixhe', tan a' u Jesús la kolon o' vatz u tx'i'tzi'le' uva' tul ti' unq'a tename'.
52002001	As tul kat b'ex kuq'elu ex, qitz'in qatzik, as tul kat oon o' sexo'l, as ye' kat el iq'ii u qaq'one' uve' kat b'ex kub'an sexo'l,
52002002	tan kat yak'in ve't u qaanxelale' ta'n u Tiixhe' ti' qalat u b'a'nla yole' uve' tetz Aak, k'uxh ma'tik kuk'axb'e' as ma'tik kuyoq'pe' tu u tename' uva' Filipo tan ootzimale' seta'n. As kat yak'in ve't o' ti' qalat u yol, k'uxh mama'la k'axk'o kat kupaleb'e sexo'l.
52002003	Tan ye'l umaj va'lexhla yol kat qal sete. As jit eesamal ex tu b'ey kat kub'ana, tan jik chit kutxumb'al kat kub'an sevatz ti' qoksat xe' etaama ti' enimat u yole'.
52002004	As kat qal isuuchil u yole' sete, tan ti' uva' kat til u Tiixhe' uva' b'a'n te Aak uva' la kupaxsa u b'a'nla yole'. As kat taq' Aak sqe uva' o' la paxsan u yole'. Pet jit ti' uva' ma b'a'n te unq'a uxhchile' moj ye'le. Pet ti' uva' b'a'n te u Tiixhe' tan Aake' ootzin tetz u qaanxelale'.
52002005	As ootzimal seta'n uva' ye'l unpajoj uva' kat koj b'ex qal umaj yol sete uva' ch'i'umal ti' toksal yol tevi'. As mita'n uva' nu kuxh koj kuchuk kuyol ti' tel qaama ti' umaj tx'iib'al kuq'ii. As ootzimale' ta'n u Tiixhe' kam uve' nu kub'ane'.
52002006	As k'uxh at qijle'm, tan o' apóstol, pet jit uva' a' koj ni qale' uva' la etoksa kuq'ii tuk' unq'a uxhchile'.
52002007	Pet ech koj uve' kat kub'ana tan sula aama chit o' kat ib'ana eche' nib'an umaj txutxa ti' ichoq'at unq'a tale',
52002008	tan kat kuxo'ni ex. As kat qala uva' jit kuxh u b'a'nla yole' la qal sete. Pet a' kat qala uva' kat koj jejeb' o' sexo'l ti' uva' tzitzi' la kutx'akkat kan u kuyak'ile' ti' kuchusat ex, tan ti' uva' xo'n ex sqe.
52002009	As ate' u qaq'one' sek'u'l, qitz'in qatzik, uva' kat kub'an sexo'l, tan kat chit kool o' ti' kuchusun sexo'l. As kat aq'onvu o' sq'iil aq'b'al, tan ye'xheb'il kat qaq' tijatz ti' qilpe'. As ech kat kub'ane' ti' qalat u b'a'nla yole' sete uve' tetz u Tiixhe'.
52002010	As exe' ootzin tetz tuk' u Tiixhe' ti' uva' jik chit u kutxumb'ale' kat kub'ana. As a' u b'a'ne' kat kub'an sexo'l, ex uva' ex niman tetz u Tiixhe', aq'al uva' ye'xheb'il la alon umaj va'lexh sqi'.
52002011	As ootzimale' seta'n uva' ech u kutxumb'ale' kat kub'ana ti' kub'eyat sete eche' nib'an umaj b'aal talaj intxa' tul uva' ni taq' itxumb'al unq'a me'al ik'aole'. As kat kub'eya sete ti' toksal xe' etaama ti' enimat u Tiixhe'.
52002012	As kat kub'eya sete ti' uva' jik chit la eb'ane' tan qetz chite' vatz unq'a tename' uva' nimamal u Tiixhe' sqa'n. Tan esti'e' uva' kat imolo kat ex u Kub'aale' ti' uva' la etoksa iq'ii Aak xo'l unq'a tename' uva' at jaq' u tijle'm u Tiixhe'.
52002013	Esti'e' ye'l o' nu kukoole' ti' qaq'at ta'ntiixh te u Tiixhe' seti'. Tan tul uva' kat etab'i u yole' uva' kat qal sete, as kat enima uva' iyol Tiixh kat qal sete. As jit iyol umaj uxhchil kat etab'i. Pet jikla yol chit u yole' sevatz, tan a' viyol u Tiixhe' uva' kat qal sete uva' ni jalpun vetxumb'ale', jank'al ex uva' ex niman tetz u Jesús.
52002014	As kat epaleb'e unq'a k'axk'oe', qitz'in qatzik, eche' uva' kat ib'an unq'a qitz'in qatzike' tu u Judea uva' ato'k k'atz u Jesucristo, tan an kuxh unq'a emoole' kat laq'b'an ex eche' uva' kat b'anchu te unq'a qitz'in qatzike' tu u Judea ta'n unq'a kumoole' uve' tiaal Israel.
52002015	Tan ye' nisa' chajnaj u Kub'aal Jesús. As kat iyatz' chajnaj Aak; as kat iyatz' chajnaj unq'a q'ajsan tetz viyol u Tiixhe'. As kat itilu el tzan o' chajnaj tu unq'a tename'. As ye' nisa' u Tiixhe' uve' nib'an chajnaj, tan nichi'an taama chajnaj ti' unq'a tename' skajayil.
52002016	Tan kat imaj chajnaj kuvatz ti' qalat viyol u Kub'aale' sexo'l, jank'al ex uve' jit ex tiaal Israel, tan a' nik tal chajnaj uva' ye' la q'alpul ex vatz vepaave' ta'n u Kub'aal Jesús. As esti'e' la ul vitx'i'tzi'l u Tiixhe' ti' chajnaj timoxtel q'ii, tan b'enameen nipaasa ve't tib' chajnaj ti' ipaavine' vatz Aak.
52002017	Qitz'in qatzik, tul uva' ma'tik kutzaa sexo'l as ye'xh jatva'l q'ii uva' ye' kat qil ve't qib'. As a' nik qale' uva' la b'en qil ex unpajte, tan at chit ex sukuk'u'l.
52002018	As ine' in Pablo, as jatpajux kuxh val unb'ene' ti' b'en unq'elut ex. Pet a' u Satanás kat majon unvatz ti' unb'ene'.
52002019	As exe' uva' k'ujle'l kuk'u'l seti', tan nu kutxuq'txun seti'. As seti' la kuk'ulkat u kutx'aja'me', tan seti' la chiib'kat ve't o' vatz Aak tul uva' la ul u Kub'aal Jesucristo vatz u tx'ava'e' unpajte.
52002020	As seti' la oksalkat kuq'ii. As la chiib' ve't o' seti'.
52003001	As tul uva' atik o' tu u Atenas, as ye' nik kukuy qab'it etzib'lal. As kat kutxumb'ali ve'te' uva' la kaa o' tu u Atenas.
52003002	As kat kuchaj ve't b'en u qitz'in qatzike' u Timoteo sexo'l, tan ik'am u Tiixhe' naj, tan niloch o' naj ti' talpu u b'a'nla yole' tetz u Cristo. As kat kuchaj b'en ti' uva' la b'en iyak'insa ve't etaanxelal as ti' ib'eyal ve't sete ti' u k'ujleb'al ek'u'le',
52003003	aq'al uva' ye'xheb'il la sotzsan ek'u'l ta'n unq'a k'axk'oe' uve' nepaleb'e. As ootzimale' seta'n uva' la chit kupaleb'e unq'a k'axk'oe'.
52003004	Tan tul uva' atiktel o' sexo'l, as kat kub'axsa qalat ve't sete uva' la chit kupaleb'e unq'a k'axk'oe'. As ootzimale' seta'n uva' kat chit b'ex ib'ana eche' uva' kat qal sete.
52003005	As ye' nik ib'an ve't sve uva' ye' nik vab'i ve't etzib'lal uva' kam b'anik ve't eta'n ti' u k'ujleb'al ek'u'le'. Esti'e' kat unchaj ve't b'en u Timoteo ti' uva' la vootzi. Tan nik vitz'a uva' texh ye' kat txakon uva' kat b'ex kub'an sexo'l, tan kamal kat teesa ex u tx'i'lanaje' tu b'ey ti' u k'ujleb'al ek'u'le' uva' nik vale'.
52003006	As tul ul ve't u Timoteo sukuk'atz tul ma'tik b'ex tilat ex, as acha'v chit u yole' uve' kat ul tal ve't sqe seti' ti' uva' k'ujle'l chit ek'u'l ti' u Jesús. As xo'n chit etib' sevatzaj. As b'enameen netulsa o' sek'u'l, tan ato'k etaama sqi'. As kat tal u Timoteo uva' nesa' etilat o' eche' uva' nu kub'an seti'.
52003007	Esti'e', qitz'in qatzik, tan k'uxh nikat kupaleb'e unq'a k'axk'oe' tuk' txumu'm, as kat chit chiib' ve't qaama seti' tul kat qab'i uva' k'ujle'l chit ek'ul ti' u Jesús.
52003008	As cheel kat k'ujeb'yu ve't qaama, tan ti' uva' kat qab'i uva' chab'amal chit ek'ujb'a't ek'u'l ti' u Kub'aale'.
52003009	As ye'l uma'toj txumb'al la kub'ane' ti' qaq'at ta'ntiixh te u Tiixhe' seti' ti' u chiib'ichile' uve' nu kunach vatz u Tiixhe'.
52003010	As q'iil aq'b'al nu kujaj ve't b'a'nil te u Kub'aale' ti' uva' la til tib' kuvatz, ti' uva' la b'en kuchus unb'iitoj ex, ti' uva' la yak'in ve't etaama ti' ek'ujb'a't ek'u'l ti' u Kub'aale'.
52003011	Pet a' u Kub'aal Tiixhe' tuk' u Kub'aal Jesucristo la lochon o' ti' uva' jatu la b'en kuq'elu ve't ex unpajte.
52003012	As u Kub'aale' la lochon ex ti' uva' la yak'in ve't etaama ti' exo'nit etib' sevatzaj. As la exo'ni unq'a uxhchile' skajayil eche' uva' nu kub'an sete ti' kuxo'nit ex,
52003013	aq'al uva' la yak'in ve't vetaanxelale'. As ye'l epaav la cheei, tan jik ve't ex vatz u Kub'aal Jesús tul uva' la ul ve't Aak unpajte tuk' unq'a niman tetz Aake' skajayil.
52004001	As cheel, qitz'in qatzik, la kujaj b'a'nil sete. As la kub'eya sete tuk' vib'ii u Kub'aal Jesús ti' uva' kam kat kuchus sete ti' eb'anat u b'a'ne' vatz Aak, aq'al uva' la chiib' ve't Aak seti' as ye' la ya' ex ti' eb'anat u b'a'ne'. Pet aal la ch'ii u b'a'ne' tu vetaanxelale',
52004002	tan ootzimal ve'te' seta'n kam unq'a chusb'ale' uva' kat qal sete ta'n u Kub'aal Jesús.
52004003	As a' nisa' u Tiixhe' uva' la eteesa ve't el etib' vatz u paave'. As ye' la paavin ex ti' eyansat etib' tuk' uma'toj uxhchil.
52004004	As junun chit ex la etootzi etixqel tijikil. As txaich aama etatin savatzaj.
52004005	As ye' la etaq' tacha'v vechi'ole', eche' uve' nib'an unq'a tename' uve' ye' ootzin tetz u Tiixhe'.
52004006	As ye'xheb'il la b'anon umaj va'lexh te u titz'in etatzike'. As mita'n la imaxtib'e u titz'in etatzike' ti' teesat vimoole' tu b'ey, tan a' u Kub'aal Tiixhe' la b'anon ich'exel ste ti' unq'a va'lexhe' uve' nib'ane' eche' uva' kat qal sete.
52004007	As jit ti' kub'anat u va'lexhe' kat imolokat o' u Tiixhe'. Pet ti' uva' o' ve't tetz Aak la ib'ane', aq'al uva' la kub'ane' kam uva' nisa' Aak sqi'.
52004008	As ab'il la ixvan unq'a b'a'nla yole' uve' ni qal sete, as jit o'e' ni qixvale'. Pet a' u Tiixhe' ni tixvale' uve' ni aq'on u Tiixhla Espíritu sqe.
52004009	As jit tz'ajinal la kutz'ib'a b'en uma'l u yole' sete ti' u xo'niib'e', tan chusel ve't ex ta'n u Tiixhe'. Esti'e' nexo'nikat etib' sevatzaj.
52004010	As nexo'ni ve't unq'a qitz'in qatzike' skajayil uve' at tu u Macedonia. Pet la unjaj b'a'nil sete, qitz'in qatzik, uva' ye' la ya' ex ti' exo'nit etib' sevatzaj. Pet aal la yak'in ex ti' exo'nit etib'.
52004011	As la eya'lu etib' ti' uva' ye' la ok u yaaib'e' sexo'l. As etoksataj etaama ti' eb'anat vetaq'one' as ti' etaq'onve' tuk' veq'ab'e' eche' uva' kat qal kan sete,
52004012	aq'al uva' jik chit etxumb'al vatz unq'a tename' la ib'ane' uva' ye' ootzin tetz u Tiixhe'. As ye'xhkam kuxh la sa'vit ve't seti'.
52004013	As nu kusa', qitz'in qatzik, uva' la etootzi isuuchil ti' uva' kam la ib'an unq'a qitz'in qatzike' uva' kamnajle, aq'al uva' ye' la txumun ex eche' nib'an unq'a uxhchile' uva' ye'l k'ujleb'al ik'u'l ti' uva' la ul taama unq'a kamnaje' unpajte.
52004014	Tan nu kunima uva' kat kam u Jesús, as kat ul taama Aak unpajte. As echat kuxh la ib'an u Tiixhe' te unq'a niman tetz u Jesús uva' kamnajle, tan la ul taama unpajte tul la ul u Jesús.
52004015	Esti'e' uva' ni qal isuuchil u yole' sete uva' kat tal u Kub'aal Jesúse' ti' uva' jank'al o' uva' isle'ltel o' tul uva' la ul Aak unpajte, as ye'l o' la b'ax o' vatz unq'a qitz'in qatzike' uva' kamnajle,
52004016	tan tul la ul u Kub'aale' tu almika', as la tal Aak tul taama unq'a niman tetze' uva' kamnajle. As la taq' je' vib'ooq'ol unq'a ángel tuul ivi' ti' isik'ine'. As la oq'sal uma'l u trompeta tetz u Tiixhe'. As la ul ve't taama unq'a kamnaje' b'axa uve' niman tetz Aak.
52004017	As a'n la eq'ol ve't je' o' tu u suutz'e', jank'al o' uva' isle'ltel o' tul la ul Aak. As la kuk'ul ve't qib' tuk' Aak tu kajiq'e'. As la atin ve't o' k'atz Aak ti' chit ib'ene'.
52004018	Esti'e' ni qal sete, ek'ujb'a'taj chit tib' ek'u'l sevatzaj ti' unq'a yole'.
52005001	As jit tz'ajinale', vitz'in vatzik, uva' la untz'ib'a b'en uma't yol sete ti' uva' kam q'iil la ul u Jesús unpajte as ti' uva' kam la ib'ane' tul b'iit tule'.
52005002	As ootzimal chite' seta'n uva' ech tul u Kub'aal Jesúse' tu u q'iie' uva' alel kan ta'n u Tiixhe' eche' tul umaj elq'om aq'b'al,
52005003	tan a' la ul Aak tul uva' ech la tal ve't unq'a tenam ile' svatzaj: «B'a'n ve't qatine'. As ye'xhkam la kupaleb'e ve'te',» chaj ve't unq'a tename'. As ye' la itx'ol ve't unq'a tename' tooj vatz u k'axk'oe', tan ye'l ve't inachb'al unq'a tename' tul la ul ve't Aak ti' taq'at u k'axk'oe' sti', eche' nib'an umaj ixoj tul nixe't ch'o'noj ti' umaj talaj intxa'.
52005004	Pet ech koj ex, vitz'in vatzik, tan jit echen vetxumb'ale' tu u va'lexhe' uva' eche' q'ej tokto. As ye'l ex uva' ye'l koj enachb'al ti' u q'iie' uva' tul ve'te' eche' tul umaj elq'om aq'b'al,
52005005	tan kajayil ex echen vetxumb'ale' k'atz u txijun tetz u qaanxelale' eche' umaj uxhchil uva' at inachb'al, tan nixaan vatz u saje'. As jit echen u kutxumb'ale' tu u q'ej toktoe' eche' umaj uxhchil uva' nixaan aq'b'al, tan ye'l inachb'al.
52005006	Esti'e' uva' ye' la kub'ane' eche' uva' nib'an unq'a tename' uve' vatik kuxh taama, pet atoj kunachb'al. As jik u kutxumb'ale' la kub'ane'.
52005007	As vatz unq'a tename' uve' vatik kuxh taama tan a' u aq'b'ale' tetz vata'm tuk' tetz u q'ab'a'me'.
52005008	Pet ech koj o', tan at kunachb'al eche' umaj uxhchil uve' ni xaan vatz u saje'. As jik chit kutxumb'al la kub'ane', tan ech ve't qatine' eche' unq'a sole' uva' ato'k u toksa'me' uva' chotixi ti' ikolat tib' vatz u ch'a'oe', as ech tatin u k'ujleb'al kuk'u'le' as tuk' ti' kuxo'nit qib' sukuvatzaj. As nu kutx'eb' ve't u q'iie' uva' la kolax o' vatz u k'axk'oe',
52005009	tan ye' kat titz'a kan u Tiixhe' sqi' ti' uva' la ul vitx'i'tzi'l Aake' sqi'. Pet ti' uva' qetz ve't u sotzb'al paave' la ib'ane' ta'n u Kub'aal Jesucristo,
52005010	tan Aake' kat kam sqi' ti' uva' la atin o' k'atz Aak, k'uxh isle'l o' moj kamnajlu ve't o'.
52005011	Esti'e' ni val sete, ek'ujb'a'taj chit tib' ek'u'l sevatzaj. As elochtaj chit etib' eche' uva' ni chit eb'ane'.
52005012	Nu kujaj b'a'nil sete, qitz'in qatzik, ti' uva' la enima unq'a eq'esale' uve' ni taq'onvu sexo'l ti' viyol u Tiixhe', tan chajaake' eq'on etetz ti' exekeb' ti' u Kub'aale' as ti' ib'eyat chajaak sete.
52005013	As la etoksa iq'ii chajaak. As xo'noj chajaak sete, ti' u aq'one' uve' nib'an chajaak. As b'a'noj kuxh etatin sevatzaj.
52005014	As nu kujaj b'a'nil sete, qitz'in qatzik, ti' uva' la eb'eya te unq'a uxhchile' uve' ye' nisa' taq'onve'. As elochtaj unq'a uxhchile' uve' ni ka'kab'in taama. As eyak'insataj taama unq'a uxhchile' uve' alux kuxh taama. As nimoj etaama ti' unq'a uxhchile' skajayil.
52005015	As eb'anak ich'exel umaj va'lexh te umaj uxhchil uve' ni b'anon u va'lexhe' sete. Pet a' chit u b'a'ne' la eb'an sevatzaj. As echat la eb'an te unq'a tename' skajayil.
52005016	As chiib'ojtaj ex ti' chit ib'ene'.
52005017	As ye' la ya' ex ti' enachat Tiixh.
52005018	Pet etaq'taj chit ta'ntiixh te u Tiixhe' ti' unq'a vee' skajayil, tan a'e' uva' nisa' u Tiixhe' sqi', jank'al o' uva' at ve't ok o' k'atz u Jesucristoe'.
52005019	Eteesak iq'ii u Tiixhla Espíritu.
52005020	As etixvak u yole' uve' ni tal unq'a q'ajsan tetz viyol u Tiixhe' ta'n u Tiixhla Espíritu.
52005021	As la pal ex tu unq'a yole' skajayil ma b'a'n moj ye'le. As jank'al unq'a yole' uva' b'a'n, as a'e' la enima.
52005022	Pet eteesataj el etib' k'atz unq'a va'lexhla txumb'ale' skajayil.
52005023	As a' u Tiixhe' ni b'anon uva' b'a'n etatin sevatzaj, as Aake' la b'ensan ex jikla aamail, tuk' vechi'ole' as tuk' vetaanxelale'. Esti'e' ye' la chee umaj va'lexh seti' tul la ul ve't u Kub'aal Jesucristo,
52005024	tan jik chite' u Kub'aale' uve' kat molon ex ti' ib'ensat ex Aak jikla aamail, tan Aake' la b'anon.
52005025	Qitz'in qatzik, a' ni qale' uva' la enach Tiixh sqi'.
52005026	As aya'l chit ek'u'l la etiixhi etib' tan ex ve't niman tetz u Tiixhe'.
52005027	As tuk' vib'ii Aake' la val b'en sete uva' la chit sik'lel u u'uje' xo'l unq'a qitz'in qatzike' skajayil.
52005028	As la atin vib'a'nil u Kub'aal Jesucristo sexo'l sekajayil. As ech chit la ib'ane'. An chite'.
53001001	Ine' in Pablo uva' ni q'iilan b'en ex, tuk' u Silvano tuk' u Timoteo. As nuntz'ib'a b'en u yole' sete, ex aa Tesalónica, jank'al ex uva' ato'k ex k'atz u Kub'aal Tiixhe' tuk' k'atz u Kub'aal Jesucristo.
53001002	As ib'a'nil kuxh u Kub'aal Tiixhe' tuk' u Kub'aal Jesucristo ti' uva' b'a'n etatin sevatzaj.
53001003	Vitz'in vatzik, ni qaq' ta'ntiixh te u Tiixhe' seti', tan a'e' b'a'n te Aak uva' ech la kub'ane' seti', tan niyak'in ve't u k'ujleb'al ek'u'le' as tuk' u xo'niib'e' sexo'l.
53001004	Esti'e' uva' ni qoksa ve't eq'ii xo'l unq'a qitz'in qatzike' uve' ni niman u Tiixhe' tu unjoltu unq'a tename' tan k'uxh nepaleb'e k'axk'o, as k'ujle'l ek'u'l ti' Aak. As tul nekuy unq'a k'axk'oe' uva' nepaleb'e,
53001005	as a'e' u k'uchb'al tetze' uva' jik chit kat ib'an u Tiixhe' tul kat taq' Aak etokeb'al xo'l u tename' uva' at jaq' u tijle'm u Tiixhe'. As ti' uva' at ve't ok ex xo'l vitenam Aake', as esti'e' uva' nepaleb'ekat unq'a k'axk'oe'.
53001006	As b'a'n te u Tiixhe' uva' la taq' Aak ich'exel te unq'a uxhchile' uva' ni b'anon u va'lexhe' sete.
53001007	As b'a'n la ib'an te Aak uva' la i'l ve't o' setuk' vatz unq'a k'axk'oe', o' uva' k'axb'inal ve't o'. As a' la ib'ane' tul la ilpu ve't u tuleb'al u Kub'aal Jesúse' tul uva' la ku' ch'u'l Aak tu almika' tuk' viyak'ile' as tuk' unq'a ángel unpajte.
53001008	As la ul Aak tuk' mam xamal ti' ul taq'at Aak ich'exel te unq'a uxhchile' uva' ye' kat niman u Tiixhe'. As ye' kat inima kam uva' ni tal u b'a'nla yole' ti' u Kub'aal Jesucristo.
53001009	As a' uxhchile' uve' la ul u k'axk'oe' sti', uma'l u k'axk'o uva' ye'l iya'teb'al. Tan la eesal ve't el unq'a uxhchile' vatz u Jesús, as ye' la isak' ve'te' tu uve' ni toksalkat iq'ii Aak, as ye'l tokeb'al ti' vinimla yak'il u Jesús
53001010	tu u q'iie' uva' la ulkat Aak. As la oksal iq'ii Aak ti' u nimla b'a'nile' uva' kat ib'an Aak sqi', jank'al o' uva' o' itenam Aak, tan nim talchu Aak. As la chit teq'o qaama sti', o' uva' o' niman tetz Aak setuk', tan kat enima u b'a'nla yole' ti' vib'a'nil Aake' uva' kat qal sete.
53001011	Esti'e' uva' nu kunach Tiixh seti' sb'enemeen, aq'al uva' la til Aak u b'a'ne' uva' neb'ane'. As la txuq'txun ve't Aak ti' uva' kat imolo ex Aak. As Aake' la lochon ex ti' etzojpisat unq'a b'a'nile' uva' netitz'a, tan ti' uva' k'ujle'l ek'u'l ti' Aak.
53001012	As nu kunach Tiixh seti', aq'al uva' la oksal ve't iq'ii u Kub'aal Jesucristoe' ti' unq'a b'a'ne' uve' neb'ane'. As la oksal ve't eq'ii ta'n Aak unpajte ti' u b'a'nile' uve' kat ib'an u Tiixhe' sqi' setuk' ta'n u Kub'aal Jesucristoe' tan a' vib'a'nil u Tiixhe' kat ib'an sqi' setuk'.
53002001	As la val sete, vitz'in vatzik, ti' u tuleb'al u Kub'aal Jesucristo as ti' kuk'ulat ve't qib' tuk' Aak. As la val sete,
53002002	ti' uva' ye' la ejalpu etxumb'al ta'n uma'toj chusb'al uva' la alpu sete ti' uva' kat ilejlu ve't u q'iie' uva' alel kan ti' u tuleb'al u Kub'aale' vatz u tx'ava'e' unpajte. As sotzi'k ek'u'l sta'n. As k'uxh la ul tal umaj uxhchil uva' a' u Tiixhla Espíritu ni alon, as moj in ni alon, as moj in ni tz'ib'an u yole' sete chaj la tale',
53002003	as etaq'ak etib' maxtib'eloj te u uxhchile'. As va'lexh kuxh ve't itxumb'al unq'a uxhchile' la ib'ane' ti' teesal iq'ii u Tiixhe'. As a'n la ul ik'uch ve't tib' u naje' uva' ib'ooq'ol unq'a b'anol va'lexhe' uva' alel ve't kan sti' uva' la b'en tu k'axk'o,
53002004	tan la ul teesa naj iq'ii unq'a vee' skajayil uva' tiixh vatz unq'a tename' as tuk' unq'a vee' ninach unq'a tename' sivaatzil u Tiixhe'. As naj la ul toksa ve't tib' tiixhil vatz unq'a tename'.
53002005	As la etulsa sek'u'l uva' kat val kan sete tul uva' atik in sexo'l.
53002006	As ootzimale' seta'n ab'il uve' ni majon ivatz u tuleb'al vib'ooq'ol unq'a b'anol va'lexhe'. Esti'e' uva' lanal ilej ve't iq'ii as a'n la ul ve'te',
53002007	tan niyak'in ve't u va'lexhla txumb'ale' uva' ye' ootzimalik sqa'n sb'axa. Pet lanal eesal el uma'l uva' xo'l unq'a tename' u vaa' ni majon ivatz ib'ooq'ol unq'a b'anol va'lexhe'.
53002008	As a'n la ik'uch ve't tib' u b'anol va'lexhe'. As a' ve't u Kub'aale' la yatz'on naj tuk' uma'l u yol uva' la tal Aak. As la sotzsal naj ta'n vilitz'kab'an Aake' tul la ul Aak unpajte.
53002009	As u b'anol va'lexhe' tan la ul ik'uch tib' naj tuk' u tijle'm u Satanás. As nim talchu naj la ib'ane', as la ib'an naj umaj u k'uchb'al tetz u tijle'me' uva' la teq'o taama unq'a uxhchile' sta'n. As chulin yol kuxh naj la ib'ane'.
53002010	As tuk' vitxumb'ale' uva' va'lexh kuxhtu' la imaxtib'ekat unq'a uxhchile' uve' la b'en tu k'axk'oe', tan ti' uva' kat tixva unq'a uxhchile' u jikla yole' uva' la q'alpun.
53002011	Esti'e' uva' la taq' tzan u Tiixhe' uma'l u txumb'al uva' xo'veb'al chittu' ti' unq'a tename'. As la maxtib'el unq'a tename' sta'n, tan a' ve't u chuli yole' la inima unq'a tename'.
53002012	Esti'e' uva' ech ib'en ve't unq'a tename' tu u k'axk'oe', jank'al uva' ye' kat niman u jikla yole'. Pet aal kat chiib' ti' ib'anat u va'lexhe'.
53002013	Pet ech koj o', vitz'in vatzik, tan aal la qaq' ta'ntiixh te u Tiixhe' seti' b'enameen, ex uva' xo'n ex te u Kub'aale', tan ti' uva' kat itxaa ex Aak xe' q'iisaj ti' eq'alpul vatz vepaave' tul kat ek'ujb'a' ek'u'l ti' u jikla yole'. As tuk' u Tiixhla Espíritu kat itxaakat ex Aak
53002014	ti' isotzsal epaav tul kat qal u b'a'nla yole' sete ti' uva' la oksal eq'ii eche' toksal iq'ii u Kub'aal Jesucristo.
53002015	Esti'e' ni val sete, vitz'in vatzik, echab'ataj ek'ujb'a't ek'u'l. As ye' la eya'sa enimat unq'a chusb'ale' uva' kat kuchus kan sete, as moj unq'a yole' uva' kat kutz'ib'a b'en sete, as enimataj.
53002016	Tan xo'n chit o' te u Kub'aal Jesucristo tuk' u Kub'aal Tiixhe'. As kat toksa Aak u chiib'ichile' tu u qaanxelale' uva' ye'l iya'teb'al. As ti' vib'a'nil Aake' ootzimal sqa'n uva' la ib'an Aak kam uva' alel kan sqi' ta'n Aak.
53002017	As Aake' la yak'insan etaama. As Aake' la lochon ex ti' eb'anat u b'a'ne' as ti' etalata'.
53003001	Vitz'in vatzik, enachtaj Tiixh sqi', aq'al uva' la pax ve't viyol u Kub'aale' tulaj unq'a tename'. As la oksal ve't iq'ii, eche' uva' kat ib'an sexo'l.
53003002	As enachtaj Tiixh sqi', aq'al uva' la eesal el tzan o' vatz unq'a b'anol va'lexhe' tuk' unq'a b'anol tx'i'la aamaile' tan jit chit kajayil unq'a uxhchile' uva' ni niman u chusb'ale' uva' tetz u Tiixhe'.
53003003	As jik chite' u Kub'aale'. As Aake' la yak'insan vetaanxelale'. As la ikol ex Aak vatz u va'lexhe'.
53003004	As k'ujle'l kuk'u'l seti', tan ti' uva' at ve't ok ex k'atz u Kub'aale'. As ootzimale' sqa'n uva' neb'ane' kam uve' kat qal sete. As echat kuxh tuk eb'ane' ti' ib'ene'.
53003005	As a' u Kub'aale' la yak'insan vetaanxelale', tan ti' uva' xo'n ve't ex te u Tiixhe' as xo'n ve't u Tiixhe' sete. As la iyak'insa ve't Aak vetaanxelale', aq'al uva' la ekuy u k'axk'oe' eche' uva' kat ib'an u Cristo tan kat ikuy Aak u k'axk'oe'.
53003006	As tuk' vib'ii u Kub'aal Jesucristo tuk qal b'en sete uva' la eteesa etib' k'atz unq'a qitz'in qatzike' uve' va'lexh kuxh vitxumb'ale'. As ye' nib'ane' kam uva' kat kuchus kan sete.
53003007	As ootzimale' seta'n uva' b'a'ne' uva' ech la eb'ane' eche' uva' nik kub'an sexo'l, tan ye'l o' uva' va'lexh koj qatine' tuk' u kutxumb'ale' kat kub'an sexo'l.
53003008	As ye'l o' uva' kat kuxh koj tx'a'n o' tul ye' kat kuchooa. Pet kat aq'onvu o' sq'iil aq'b'al tuk' koolichil, tan a' nik qale' uva' ye' la qaq' etaq'on ti' etaq'at kutx'ix.
53003009	As ye'le uva' ye' koj la uch etaq'at qechb'ub'al. Pet a' nik qale' uva' la eb'an etetz eche' uve' nik kub'ane'. As esti'e' kat aq'onvu o' sexo'l.
53003010	As tul uva' atik o' sexo'l, as kat kuk'ujb'a' kan uma'l u yol uva' ech ni tal ile': «Asoj at umaj uxhchil uva' ye' nisa' aq'on, as ye'l itx'ix la aq'pi.»
53003011	As ni qab'i yol uva' at uxhchil sexo'l uva' va'lexh kuxh tatine' tuk' vitxumb'ale'. As ye' ni taq'onve'. Pet nu kuxh toksa tib' xo'l unq'a uxhchile' ti' unq'a yole' uva' ye'l tetz sti'.
53003012	As ab'il uve' ech nib'ane' as tuk' vib'ii u Kub'aal Jesucristo ni qalkat b'en ti' kub'eyat ste uva' la aq'onvi tijikil ti' itx'akat ija'mil vitx'ixe'.
53003013	As ye' la ya' ex, vitz'in vatzik, ti' eb'anat u b'a'ne'.
53003014	Pet asoj at umaj uxhchil uva' ye' la niman uve' ni qal b'en tu u'uje', as la etal xo'l unq'a qitz'in qatzike'. As ye' la uch emolot etib' stuk', aq'al uva' la ch'ixvu ve'te' ti' uve' nib'ane'.
53003015	As ch'o'ni'k etaama sti', pet la eb'eya ste tan titz'in etatzik etib' stuk' k'atz u Kub'aale'.
53003016	As a' u Kub'aale' ni b'anon uva' b'a'n etatin sevatzaj. As Aake' la aq'on sete ti' chit ib'ene'. As Aake' la kaa ve't sexo'l sekajayil.
53003017	As ine' in Pablo nuntz'ib'a b'en unq'a yole' sete tuk' unq'ab' ti' unq'iilat b'en ex. As a' k'uchb'al tetze' uva' in tz'ib'an b'en tetz sete, tan ech untz'ib'e' tul nuntz'ib'e'.
53003018	As a' vib'a'nil u Kub'aal Jesucristo la kaa ve't seti'aj sekajayil. An chite'.
54001001	Ine' in Pablo uva' apóstol tetz u Jesucristo. As chajel in ta'n u Kub'aal Tiixhe', tuk' u q'alpun qetze' uva' Jesucristo, as k'ujle'l chit kuk'u'l sti'.
54001002	As tuk untz'ib'a b'en uma'l u u'uj see, Timoteo, tan ech chit axhe' eche' umaj unk'aol, tan uma'l kuxh u k'ujleb'al kuk'u'le'. As a' u Kub'aal Tiixhe' tuk' u Kub'aal Jesucristo la aq'on vib'a'nile' see. As la itxum Aak avatz. As Aak ni b'anon uva' b'a'n etatin sevatzaj.
54001003	As echat la ab'ane' eche' uva' kat val kan see tul uva' kat vaq' kan axh tu u Éfeso, tul uva' kat b'en in tu u Macedonia. As la ab'eya te ka'l unq'a uxhchile' uva' ye' la ichus chajnaj unq'a va'lexhla chusb'ale'.
54001004	As ye' la b'en ivi' unq'a qitz'in qatzike' ti' unq'a yole' uva' cheenal kuxhtu', eche' unq'a yole' uve' ni talpu ti' unq'a q'esla ib'aale', tan ye' niya' ti' talpe'. As a' unq'a yole' ni eq'on ok u yaaib'e' xo'l unq'a qitz'in qatzike'. As ye' nichee ve't itxumb'al ti' viyol u Tiixhe'. Esti'e' nunnachonsa b'en see ti' u yole' uva' kat val kan see.
54001005	As a' ni tokkat u yole' uva' ni val see uva' la ixo'ni tib' unq'a qitz'in qatzike' svatzaj, tan josq'imal ve't u taanxelale'. As jik ve't vitxumb'ale'. As jik chit k'ujle'l ik'u'l ti' u Tiixhe'.
54001006	As at uxhchil tzitzi' uva' kat tz'ejxik ve't kan ti' unq'a b'a'nla txumb'ale' uve' ni val see. As kat inima unq'a yole' uva' ye'xhkam la txakon sti'.
54001007	As k'uxh nisa' chajnaj toksat tib' schusulil ti' u tzaq'ite' uva' tz'ib'amal kan, as ni koj ipal chajnaj stuul uva' kam isuuchil unq'a yole' uva' nichuse'. As tul ye' niya'sa chajnaj ichusune'.
54001008	Pet ech koj o', tan ootzimal sqa'n uva' b'a'ne' unq'a itzaq'it u Kub'aal Tiixhe', asoj la kutxakonsa tijikil tul la kuchuse',
54001009	tan ootzimal sqa'n uva' jit a' la txakonsalkat unq'a itzaq'it u Tiixhe' ti' ib'ek'ax unq'a uxhchile' uve' jik chit itxumb'al vatz u Kub'aal Tiixhe'. Pet a' la txakonkat ti' ib'ek'ax unq'a paasanib'e' tuk' unq'a paasan tziie', as unq'a aapaave', unq'a uxhchile' uva' ye' nixo'va Tiixh as ye'l Tiixh vi' taama, unq'a yatz'ol ib'aale' as unq'a yatz'ol itxutxe' tuk' unjoltu unq'a yatz'ol aamae',
54001010	tuk' unq'a uxhchile' uva' ni paavin tuk' umaj ab'il uva' jit tixqel, tuk' unq'a naje' uva' ni teq'o tib' tuk' uma't naj, as unq'a elq'an xaole', unq'a chulin yole', as tuk' unq'a uxhchile' uva' ye' ni niman unq'a b'a'nla chusb'ale'.
54001011	As nik'ul tib' unq'a chusb'ale' tuk' u achveb'alla b'a'nla yole' tetz u Tiixhe' uve' ni qoksa iq'ii, as a' u b'a'nla yole' uva' k'ujle'l in sti' ti' talpe'.
54001012	As ni vaq' ta'ntiixh te u Jesucristo uva' kat yak'insan u vaanxelale', tan k'ujleb'al k'u'l in vatz Aak. Esti'e' kat toksa in Aak ti' ipaxsal u b'a'nla yole',
54001013	k'uxh va'len vuntxumb'ale' nikat unb'an b'axa, tan nikat veesa iq'ii u Kub'aal Jesús. As nikat untilu unq'a niman tetz Aake'. As nikat unk'axb'isa unpajte. As kat itxum Aak unvatz, tan ti' uva' ye' nikat unpal stuul. As ye'xnik unnima u Kub'aal Jesús.
54001014	As ye' saach vib'a'nil u Kub'aal Tiixhe' kat taq' ve't tzan svi'. As Aak kat aq'on sve ti' uva' kat unk'ujb'a' unk'u'l ti' u Kub'aal Jesús, tan xo'n ve't in te Aak.
54001015	As jikla yol chite' u yole' uve' ni vale'. As kunimataj skukajayil, tan kat ul u Kub'aal Jesucristo vatz u tx'ava'e' ti' isotzsat Aak kupaav, o' uva' o' aapaav. As ech kat ib'an Aake' sve, tan ye' la lejon ipaav uma'toj uxhchil ti' vunpaave'.
54001016	As esti'e' kat itxum u Kub'aal Jesucristo unvatz ti' ik'uchat Aak uva' nim taama Aak svi', k'uxh ye' kat lejon ipaav uma'toj uxhchil ti' vunpaave'. As nitxakonsa in Aak ti' ik'uchat Aak vib'a'nile' cheel sevatz as vatz unq'a uxhchile' uva' la niman Aak ti' uva' at itiichajil k'atz Aak la ib'ane'.
54001017	As qoksataj iq'ii u Kub'aal Tiixhe' uva' ye'l iya'teb'al. As kunachtaj Aak, tan ta'n Aake' u qijlenaale' ti' chit ib'ene', k'uxh ye' na'l Aak sukuvatz. An chite'.
54001018	As ech axhe', Timoteo, eche' umaj unk'aol. As ni vulsa u yole' sak'u'l uva' kat val see, aq'al uva' ech la ab'ane' ti' achusune' eche' nib'an umaj sol ti' tok vatz umaj ch'a'o, tan ech vaaq'one' uva' alel see ta'n unq'a q'ajsan tetz viyol u Tiixhe' b'axa.
54001019	As la achab'a aatin ti' u k'ujleb'al ak'u'le' ti' u Kub'aal Jesús as ti' ab'anat u b'a'ne', aq'al uva' ye'l umaj va'lexh la titz'a vatxumb'ale', tan at uxhchil kat aq'on kan u b'a'ne'. As ech kat ib'an u k'ujleb'al ik'u'le' eche' umaj barco uva' kat b'en xe' u mar
54001020	as eche' uva' kat ib'an u Himeneo tuk' u Alejandro. Esti'e' kat vaq'kat kan chajnaj tiq'ab' u Satanás ti' uva' la ib'an u Satanás te chajnaj kam uva' ni tal taama ti' chajnaj, aq'al uva' la pal ve't chajnaj stuul uva' ye' la uch teesat chajnaj iq'ii u Kub'aal Tiixhe'.
54002001	As nunb'eya b'en see ti' uva' la chit inach unq'a qitz'in qatzike' Tiixh ti' unq'a tename' skajayil. As la ijaj b'a'nil te u Tiixhe' sti'. As la taq' ta'ntiixh te Aak sti' unpajte.
54002002	As la inach Tiixh ti' unq'a ijlenaale' tuk' unjoltu unq'a uxhchile' uva' at tijle'm, aq'al uva' b'a'n qatin tuk' chajnaj la ib'an vatz u tx'ava'e', tan jik chit nu kuxo'va u Tiixhe',
54002003	tan a'e' b'a'n vatz u Tiixhe', tan Aake' u q'alpun qetze'.
54002004	As a' nisa' Aak uva' la q'alpul unq'a tename' skajayil vatz vipaave', as la tootzi ve't u jikla yole'.
54002005	Tan uma'l kuxhe' u Tiixhe' ati. As uma'l kuxh u uxhchile' ati uve' at ku' xo'l u tename' tuk' u Tiixhe'. As a'e' u Jesucristo, .
54002006	As kat ul taq' tib' Aak kamoj sqi' ti' ichooat u kupaave' skukajayil. As nipaxsal isuuchil u yole' ti' Aak cheel, tan k'ujlu ve't kan ta'n u Tiixhe' uva' ech la ib'ane'.
54002007	As esti'e' k'ujlu ve't kan in apóstol ti' talax u yole' ti' u Jesús xo'l unq'a tename' as ti' ichusax unq'a tename' uve' jit tiaal Israel ti' uva' la ik'ujb'a' ik'u'l ti' Aak as ti' u jikla yole' unpajte. (As jik chite' u yole' uva' ni vale'. As eche' chuli yol koj nunb'ane'.)
54002008	Esti'e' uva' nunb'eya see ti' uva' la inach unq'a naje' u Tiixhe' tu jun tenam. As jik chit itxumb'al la ib'an vatz Aak, aq'al uva' la uch taq'at je' iq'ab' tul uva' la inach Tiixh. As ye'l itx'i'tzi'l chajnaj ti' vimoole'. As ye' la iyaa tib' tuk' vimoole' unpajte.
54002009	As echat kuxh unq'a ixoje', tan jik chit la ivej tib' cha'ma tuk' u toksa'me'. Pet jit tuk' uve' xo'veb'al chit tilone' uva' je'nal ija'mil. As ye'xhkam kuxh la tulb'e cha'ma u xi'l ivi'e'. Pet jik chit la ixee cha'ma. As ye' la taq' ku' cha'ma unq'a kueentaxhe' squl uva' je'najlu chit ija'mil. As ye' la ije'sa tib' cha'ma tuk' u toksa'me'. Pet jik chit la ivej tib' cha'ma.
54002010	As a' ivaatzil u vejiib'e' uva' b'a'n itxumb'al cha'ma la ib'ane', tan ech itxumb'al unq'a ixoje' la ib'ane' uva' ni niman u Tiixhe'.
54002011	As tul la imol tib' unq'a qitz'in qatzike', as la tab'i unq'a ixoje' isuuchil u chusb'ale'. As jit kuxh yol la ib'an cha'ma svatzaj. Pet la ixo'va cha'ma u chusb'ale',
54002012	tan ye' la ib'an sve uva' a' unq'a ixoje' la chusun unq'a naje'. As mita'n la uch ib'ek'at cha'ma unq'a naje'. Pet la kuxh mox tab'i cha'ma u yole',
54002013	tan b'axel kat icheesa u Tiixhe' u Adán. As a'n kat icheesa ve't Aak u Eva.
54002014	As jit u Adán b'axel kat taq' tib' maxtib'eloj. Pet a' u ixoje' b'axel kat taq' tib' maxtib'eloj ta'n u Satanás. As tul ma't imaxtib'el ixoj, as paasan tzii ve't ixoj kat ib'ana.
54002015	Pet ech koj unq'a ixoje' cheel, tan asoj jik itxumb'al cha'ma la ib'ane' ti' tilat unq'a tale', as ye'l unq'a k'axk'oe' la ipaleb'e cha'ma eche' uva' kat ipaleb'e u Eva. As la ichab'a cha'ma ik'ujb'a't ik'u'l ti' u Tiixhe'. As la ixo'ni cha'ma Aak. As ye' la ije'sa tib' cha'ma. Pet jikla aama chit cha'ma la ib'ane'.
54003001	As jikla yol chite' u yole' uva' tuk val see. Tan ab'il uva' nisa' uva' la ok q'esalil xo'l unq'a qitz'in qatzike', as b'a'n u aq'one' uva' nisa' ib'anata'.
54003002	As techal chit la ib'ane' uva' ye'l umaj va'lexhla yol la alpu sti' uva' la ok sq'esalil. As jik chit la til tib' tuk' u tixqele'. As jik itxumb'al la ib'ane', tan la pal stuul kam uva' nib'ane'. As la til je' tib'. As la titz'a sb'a'n kam uva' la ib'ane'. As la taq' ivatb'al unq'a qitz'in qatzike'. As b'a'n ichusune' la ib'ane'.
54003003	As jit q'ab'a'm. As jit chukul ch'a'o. As ye' la isub' imool ti' itx'akat ipuaj. As jit u puaje' la b'en ivi' sti'. Pet b'a'nla aama chittu'. As mutxkin aama la ib'an vatz unq'a imoole'.
54003004	As la til isuuchil unq'a tatine' sb'a'n tu kab'al. As niman yol unq'a italaj intxa'e' la ib'ane'. As jik chit itxumb'al.
54003005	Tan asoj ye' la til isuuchil unq'a tatine' sb'a'n tikab'al, as a' kol chit la itx'ol tilat isuuchil unq'a qitz'in qatzike' q'a tu tostiixhe'.
54003006	As ye' la ib'ane' uva' la ok umaj naj uva' a'n oknajle tiq'ab' u Kub'aale', tan la kuxh ije'sa tib' naje' vatz unq'a qitz'in qatzike'. As eela ichee ipaav naj tuk' u tx'i'lanaje'.
54003007	As aal chit b'a'ne' uva' b'a'n itxumb'al la ib'an vatz unq'a tename', aq'al uva' ye' la eesal iq'ii. As ye' la ku' tiq'ab' u tx'i'lanaje'.
54003008	Echat la ib'an unq'a naje' uva' la ok ve't lochonaalil xo'l unq'a qitz'in qatzike', tan jik chit la yoloni. As jit ka'vatzul itxumb'al la ib'ane'. As jit q'ab'a'mil. As ye' la isub' imool ti' itx'akat ipuaj.
54003009	As la inima unq'a jikla chusb'ale' uva' kat ik'uch u Tiixhe' sqe. As la ib'an u b'a'ne', aq'al uva' ye'l umaj va'lexh la titz'a vitxumb'ale'.
54003010	As lanal ilax itxumb'al b'axa, as a'n la uch toke' lochonaalil, asoj ye'l umaj va'lexhla yol ni tab'il sti'.
54003011	As echat la ib'an unq'a ixoje' uva' la ok lochonaalil xo'l unq'a qitz'in qatzike'. As jik chit la yoloni. As jit aayol la ib'ane'. Pet k'ujleb'al chit k'u'l. As jik chit itxumb'al cha'ma la ib'ane'.
54003012	As ab'il uva' at tijle'm xo'l unq'a qitz'in qatzike' as uma'l kuxh tixqel la ib'ane'. As jik chit la til isuuchil unq'a me'al ik'aole' tikab'al,
54003013	tan asoj jik chit itxumb'al tul la ib'an u aq'one' xo'l unq'a qitz'in qatzike', as la oksal ve't iq'ii. As ye' la xo'vi ti' talat isuuchil uva' k'ujle'l ik'u'l ti' u Jesucristo.
54003014	As a' ni vale' uva' ye' la b'alaxtu ve't in ti' unq'elut axh. As nuntz'ib'a b'en unq'a yole' see,
54003015	tan eche' uva' jit kuxh nim la b'alaxtu ve't in ti' voone', as at ve't unq'a txumb'ale' sak'u'l uva' la atxakonsa xo'l unq'a qitz'in qatzike' uva' txaael ta'n u islich Tiixhe', tan o'e' uva' txaael o' ta'n Aak ti' qaq'at iyak'il u jikla yole' as ti' kumajat el ivatz unq'a chulin yole'.
54003016	As ootzimale' sqa'n uva' nimla yol u yole' uva' kat ik'uch Aak sqe ti' kunachat Aak, tan ech ni tal u yol ile': As kat ok Aak eche' naj ti' ul ik'uchat tib' sukuvatz. As an chit u Tiixhla Espíritu kat k'uchun uva' Tiixh u Jesús. As kat til ku' tzan unq'a ángel u nimla b'a'nile' uva' kat ib'an Aak sqi'. As kat paxsal ve't u yole' ti' Aak xo'l unq'a tename' uva' jit tiaal Israel. As kat k'ujeb' ve't ik'u'l unq'a tename' ti' Aak. As kat je' ve't Aak tu almika' ti' toksal iq'ii Aak, ti'k u yole'.
54004001	Pet alel kan ta'n u Tiixhla Espíritu uva' at uxhchil la ijalpu vitxumb'ale' ti' inimat unq'a jikla yole' tu vimoxteb'al unq'a q'iie'. As a'e' uva' at ve't o' stuul cheel. Tan ninima ve't unq'a uxhchile' unq'a ichusb'al unq'a sub'ule' uva' la eesan vitxumb'ale' tu b'ey
54004002	ta'n unq'a chulin yole' uva' ka'vatz kuxhtu'. As ye' nib'en ste uva' va'lexh kuxh vitxumb'ale' nib'ane'.
54004003	As ni tal unq'a chulin yole' uva' ye' la uch teq'ot tib' unq'a naje' tuk' umaj ixoj. As at echb'ub'al uva' ye' la uch techb'ule' uve' ni tale'. As Tiixh kat aq'on unq'a echb'ub'ale' sqe, aq'al uva' la qaq' ta'ntiixh te Aak sti'. As la qechb'u, jank'al o' uva' o' niman tetz Aak uva' ootzimal isuuchil viyol Aake' sqa'n,
54004004	tan kajayil unq'a echb'ub'ale' uva' kat icheesa Aak as b'a'ne' uva' la qechb'u. As ye' la uch qixvata'. Pet aal la qaq' ta'ntiixh te u Tiixhe' sti'. As la qechb'u,
54004005	tan ni tal viyol Aake' uva' qetz unq'a echb'ub'ale' skajayil. As la qaq' ta'ntiixh te u Tiixhe' sti'.
54004006	Tan asoj lachus unq'a yole' uva' ni val see te unq'a qitz'in qatzike', as axh uma'l u b'a'nla lochonaal k'atz u Jesucristo la ib'ane'. As la iyak'insa axh u chusb'ale' ta'n unq'a jikla yole' tuk' unq'a jikla chusb'ale' uve' nimamal a'n.
54004007	As ye' la anima unq'a yole' uva' cheenal kuxhtu', tan ye'l kuxh itxa'ke'. Pet ya'lu eeb' ti' ab'anat u b'a'ne' vatz u Tiixhe',
54004008	tan eche' nib'an umaj uxhchil ti' iyak'insal vichi'ole' tul ni tooje'le', as b'a'n ni tex ib'an te vichi'ole'. As ech achusat eeb' ti' ib'anax u b'a'ne' vatz u Tiixhe', tan nimal u b'a'nile' alel kan see tetz vatiichajile' tzitza' vatz u tx'ava'e'. As echat la ib'an vatiichajile' k'atz u Tiixhe' ti' ib'ene'.
54004009	As jik chit u yole' ni val see. As b'a'ne' uva' la kunima.
54004010	As esti'e' ni qaq' yak'il ti' u qaq'one'. As nu kupaleb'e k'axk'o, tan k'ujle'l chit kuk'u'l ti' u islich Tiixhe' uva' ni q'alpun unq'a tename' skajayil, as b'axel o' uva' niman tetz u Jesús.
54004011	As a' u yole' uva' la aal te unq'a qitz'in qatzike' ti' uva' la inima. As lachus ste unpajte.
54004012	As a' u b'a'nla txumb'ale' la ak'uch vatz unq'a qitz'in qatzike' ti' ayolone' as ti' ab'anat u b'a'ne', tan ti' uva' k'ujle'l ak'u'l ti' u Tiixhe', as xo'n Aak see, as jik ve't axh vatz Aak. As ye'xheb'il la eesan aq'ii ti' uva' txulnal axh.
54004013	As tul uva' ye'xnaj oon in, as la ooksa aama ti' asik'let viyol u Tiixhe' xo'l unq'a qitz'in qatzike'. As la ooksa xe' taama unq'a qitz'in qatzike' ti' inimat unq'a b'a'nla yole'. As la aal isuuchil unq'a yole' ste unpajte.
54004014	As ye' la aya'sa eelat isuuchil u eejle'me' uva' aq'el see ta'n u Tiixhla Espíritu tul uva' kat taq' je' unq'a iq'esal unq'a qitz'in qatzike' iq'ab' see' tul kat inach Tiixh.
54004015	As ooksa aama ti' ab'anat unq'a vee' ni val see. As ye' la aya'sa ab'anata'. As la ilpi uva' aal iyak'in aama ti' u Tiixhe'.
54004016	La eel eeb' ti' ab'anat u b'a'ne' as ti' achusat u jikla yole'. As ye' la eesa eeb' sk'atz, tan asoj ech la ab'ane' eche' uve' ni val see, as jit kuxh axh la q'alpu axh ti' animat unq'a yole'. Pet antu unq'a qitz'in qatzike' la q'alpi uva' la niman u yole'.
54005001	As ye' la ayaa umaj q'esla aama. Pet jik chit la ab'eya ste eche' ab'eyat te ab'aal. As echat la ab'an te unq'a chelem naje'. As ech ab'eyat ste eche' ab'eyat te umaj eetz'in aatzik.
54005002	Asoj la ab'eya te umaj q'esla ixoj, as ech ab'eyat ste eche' ab'eyat te atxutx. Asoj la ab'eya te umaj q'opo ixoj as ech ab'eyat ste eche' ab'eyat te aanab'. As tuk' chit ijikil la ab'ane'.
54005003	Asoj at txakay ixoj sexo'l uva' ye'xheb'il ni lochon, as la aal te unq'a qitz'in qatzike' ti' ilochax cha'ma.
54005004	Pet asoj at tal u txakay ixoje' pet moj tii ixoj, as a'e' la alax ste uva' la tijo'xi tilat vitxutxe' tuk' u q'esla itxutxe', tan tijo'x chit unq'a me'al k'aole' uva' la til ib'aal tuk' itxutx moj q'esla ib'aal tuk' q'esla itxutx, tan ech ni b'an u me'al k'aole' uva' ato'k taama ti' nachat u Tiixhe'. As a'e' b'a'n vatz u Tiixhe'.
54005005	Asoj at umaj txakay ixoj uva' ye'l chit umaj tal ati as tul k'ujle'l chit ik'u'l ti' u Tiixhe', as ni tok ilil ti' ijajat b'a'nil te u Tiixhe' sq'iil aq'b'al ti' inachat Tiixh.
54005006	Pet ech koj u txakay ixoje' uva' a' kuxh u tacha'v vichi'ole' nib'ane'. As k'uxh at itiichajil vatz u tx'ava'e', pet ye'l itiichajil at k'atz u Tiixhe'.
54005007	As la aal unq'a yole' te unq'a qitz'in qatzike' unpajte, aq'al uva' ye'l umaj yol la alpu sti',
54005008	tan asoj ye' la tijo'xi unq'a qitz'in qatzike' vitxutxe' tuk' unq'a q'esla itxutxe' as tuk' unq'a tatine' skajayil, as a' nik'uchkate' uva' ye' nimamal u jikla yole' sta'n. As at ve't pal vipaave' ti' unq'a uxhchile' uva' ye' ni niman u Tiixhe'.
54005009	As unq'a txakay ixoje' uva' ma't ib'anat oxk'alal iyaab' as a'e' la uch tok vib'iie' xo'l unq'a ixoje' uva' la lochpi ta'n unq'a qitz'in qatzike', asoj jik chit itxumb'al kat ib'an tuk' vitzumele'.
54005010	As ootzimal ta'n unq'a uxhchile' uva' b'a'n nib'an cha'ma, tan jik kat ich'iisa cha'ma unq'a tale'. As kat iloch cha'ma vimoole', tan kat taq' ivatb'al unq'a qitz'in qatzike' uva' tzaanajlik tzi'a'n. As kat taq' cha'ma tx'aab'al ti' toj unq'a qitz'in qatzike'. As kat iloch cha'ma unq'a uxhchile' uva' txumleb'al chit tatine', tan kat ib'an u b'a'ne' te unq'a imoole' skajayil.
54005011	Pet ech koj unq'a txakay ixoje' uva' txultele, tan ye' la ok vib'ii cha'mae' xo'l unq'a ixoje' uva' la lochpi, tan kamal a' kuxh la ib'an cha'ma kam uva' la tal taama cha'ma. As la xe't teesa tib' cha'ma k'atz u Cristo, tan la ok xe' taama cha'ma ti' ichukat itzumel unpajte.
54005012	As la ok ve't cha'ma paasan tziil, ti' uva' ma't talat cha'ma inimal u Jesús.
54005013	As at cha'ma ye' isa' aq'on. Pet xaavil kuxh cha'ma, tan la kuxh ok cha'ma tulaj ikab'al unq'a imoole', ti' b'en icheesat ok yol. As a' kuxh unq'a yole' la iyol cha'ma uva' ye' nitxakone'.
54005014	Esti'e' ni val see uva' la teq'o tib' unq'a txakay ixoje' tzumel uva' txultele. As tul la alan ve't cha'ma. As la ich'iisa cha'ma unq'a tale'. As la til cha'ma isuuchil unq'a tatine' tikab'al, aq'al uva' ye' la taq' cha'ma tokeb'al u tx'i'lanaje' ti' teesal iq'ii cha'ma.
54005015	Tan at cha'ma uva' kat ijalpu itxumb'al ti' ib'anat ve't ni tal u Satanás ste.
54005016	As la aal te unq'a qitz'in qatzike', k'uxh ixoj as k'uxh naj, uva' techal la tijo'xi tilat vitxutxe' tuk' u q'esla itxutxe' uva' txakay, aq'al uva' ye' la tijo'xi unq'a qitz'in qatzike' tilat cha'ma. As la tijo'xi unq'a qitz'in qatzike' unq'a txakay ixoje' uva' ye'l lochol tetz ati.
54005017	As b'a'ne' uva' nim chit la oksalkat iq'ii unq'a uxhchile' uva' ato'k sq'esalil xo'l unq'a qitz'in qatzike'. As la aq'ax vija'mile' ste, asoj b'a'n u taq'one' nib'ane', eche' unq'a uxhchile' uva' ni paxsan viyol u Tiixhe' tuk' unq'a uxhchile' uva' ni chusune', tan a'e' uva' la ik'ul vija'mile',
54005018	tan ech ni tal viyol u Tiixh ile': Ooksak u same' vi' iju' u vaakaxhe' tul uva' nipach' txoo u trigo ti' teesal tuul, taq' u yole' ni tale'.  As echat ni tal uma't u yol ile': La chit aq'ax vija'mil u aq'onvile' ste skajayil ti' u aq'one' uve' nib'ane', taq' u yole' ni tale'.
54005019	As ye' la b'en avi' ti' umaj yol uva' la alpu ti' umaj iq'esal unq'a qitz'in qatzike', asoj uma'l kuxh uxhchil la alon. Pet asoj ka'va'l moj oxva'l la alon yol sti' see, as a'n la anima u yole'.
54005020	Asoj at uxhchil uva' ye' la iya'sa ipaavine' tul ma't aalat isuuchil ste, as a'n la aal ve't vipaave' ste xo'l unq'a qitz'in qatzike', aq'al uva' la xo'v ka't unq'a uxhchile' ti' ipaavine'.
54005021	As vatz u Tiixhe' as vatz u Kub'aal Jesucristo as vatz unq'a ángel uva' txaael ta'n Aak tuk valkat see uva' techal la anima unq'a yole' uva' ni val see. As ye' la ajatx ivatz unq'a qitz'in qatzike'. Pet eela kuxh ivatz skajayil la ab'ane'.
54005022	As ye' la oojela eeb' ti' aaq'at je' aq'ab' ti' umaj qitz'in qatzik ti' ooksat sq'esalil, tan potzani'k axh k'atz ipaav umaj uxhchil. As la eel je' eeb', aq'al uva' ye'l umaj apaav la cheei.
54005023	As jit kuxh u a'e' la ook'a. Pet la atz'aka eeb' tuk' unb'ooj vino, tan at kuxh u ch'o'me' see', tan at kuxh u ch'o'm uule' sak'atz.
54005024	As at unq'a uxhchile' uva' ni paavine' uva' ootzimal sqa'n. As k'uxh ye'xnaj b'anax isuuchil, as at unq'a paave' uva' nib'an unq'a uxhchile' uva' xamtel la ilpi uva' kat paavin u uxhchile'. As ye' la uch imujle'.
54005025	As echat u b'a'ne' uva' nib'an unq'a uxhchile', tan at u b'a'ne' uva' ootzimal sqa'n tul uva' kat b'anchi. As at u b'a'ne' uva' xamtel la ootzili uva' b'a'n, tan techal la ootzili skajayil.
54006001	As la aal te unq'a qitz'in qatzike' uva' ato'k sk'amil xe' umaj b'aal aq'on uva' techal la inima kam uva' la tal u b'aal aq'one' ste. As ye' la eesal iq'ii u b'aal aq'one', aq'al uva' ye' la eesal iq'ii u Tiixhe'. As ye' la eesal iq'ii u jikla yole' uva' chusel ste.
54006002	Asoj nimamal u Jesús ta'n u b'aal aq'one' uva' ni taq'onvukat umaj qitz'in qatzik, as ye' la uchi uva' la tixva u b'aal aq'one'. Pet aal la iya'lu tib' ti' uva' b'a'n u aq'one' la ib'ane', tan xo'n ve't u b'aal aq'one' ste uva' la ilon isuuchil u aq'one'. As a' unq'a yole' lachuse' uva' ni val see. As la ab'eya te unq'a qitz'in qatzike'.
54006003	As jank'al unq'a uxhchile' uva' va'len kuxh chusb'al ni tal ve'te', as ye' nik'ul tib' tuk' u jikla chusb'ale' uva' alel kan ta'n u Kub'aal Jesucristo as tuk' unq'a chusb'ale' uva' nichuspu sqe ti' kunimat u Tiixhe'.
54006004	As unq'a uxhchile' uva' nu kuxh ije'sa tib', tan ni tale' uva' at itxumb'al as ye'l itxumb'al ati. As jit kuxh ivatz uve' niyaa tib' sti' tuk' vimoole'. As ech ixe't u ch'o'nchil aamae' tuk' unq'a yoq'o'me' eche' umaj ch'o'm. As ni teesa iq'ii u Tiixhe'. As ye' nik'ujb'a' unq'a uxhchile' ik'u'l svatzaj.
54006005	Pet a' kuxh u yaaib'e' nib'an unq'a uxhchile' svatzaj, tan yannal ivi' unq'a uxhchile' uva' ni chusun unq'a yole', tan ye' nipal tu u jikla yole'. Pet ti' kuxh itx'akat ipuaj as niyolb'e unq'a chusb'ale' ti' inachat u Tiixhe'. As a' uxhchile' uva' la eesa eeb' sk'atz,
54006006	tan achveb'al chit u qatine', asoj jik chit la kunima u Tiixhe'. As la txuq'txun o' ti' unq'a vee' ni taq' Aak sqe,
54006007	tan tul uva' kat itz'eb' o' vatz u tx'ava'e', as ye'xhkam chit unb'ooj eq'omik sqa'n. As tul la kam ve't o', as ye'xhkam chit la uch qeq'ot sqi' unpajte.
54006008	Pet asoj at qoksa'm tuk' qechb'ub'al uva' la qechb'u jun q'ii, as la txuq'txun o' sti',
54006009	tan ab'il uva' a' kuxh u tx'iib'al iq'iie' nisa' as la ichuk u tx'i'lanaje' txumb'al ti' iku' tu paav. As a' kuxh u tacha'v vichi'ole' la ib'ane'. As la teq'o ve't u tx'i'lanaje' tu u va'lexhe' uva' la elkat ve't itxumb'al,
54006010	tan jank'al unq'a va'lexhe' uva' nib'an unq'a uxhchile' as a' nitzaakat ti' uva' ato'k taama ti' unq'a tx'iib'al iq'iie'. As at uxhchil uva' ti' kuxh tachval u tx'iib'al q'iie' as kat el ve't itxumb'al tu b'ey, tan ye' kat inima ve't unq'a jikla yole'. As mama'la k'axk'o kat ipaleb'e ve'te'.
54006011	Pet ech koj axh, Timoteo, tan ato'k axh ti' ab'anat u aq'one' uva' kat ik'ujb'a' kan axh u Tiixhe' sti'. As ye' la b'en avi' ti' unq'a vee' uva' kat val see. Pet la ooksa aama ti' unq'a jikla txumb'ale' as ti' anachat Tiixh tijikil as ti' iyak'insal u k'ujleb'al ak'u'le' as ti' axo'nit u Tiixhe' tuk' unq'a qitz'in qatzike'. As ye' la pal ak'u'l ti' ak'uchat u b'a'ne', k'uxh la apaleb'e unq'a k'axk'oe'. As ye' la aje'sa eeb' vatz unq'a uxhchile'.
54006012	As aq' yak'il ti' achusat unq'a jikla chusb'ale' uva' kat val see, tan tul kat aal isuuchil u k'ujleb'al ak'u'le' ti' u Jesús vatz unq'a qitz'in qatzike', as at atx'aja'm ti' vatiichajile' uve' ye'l iya'teb'al, tan esti'e' kat imolokat axh Aak.
54006013	As ni val see vatz u Tiixhe', u aq'ol tetz itiichajil unq'a vee' cheesamal skajayil, as vatz u Jesucristo uva' alon isuuchil ti' u tijle'me' vatz u Poncio Pilato.
54006014	As la chit eel isuuchil u jikla yole' uva' kat val see, aq'al uva' ye' la jalpul isuuchil u chusb'ale'. As ye' la oksal u va'lexhe' sxo'l, aq'al uva' ye'xheb'il la eesan iq'ii u jikla yole', techal la ul ik'uch tib' u Kub'aal Jesucristo vatz u tx'ava'e' unpajte.
54006015	Tan tuk taq' tzan u Tiixhe' u Jesús unpajte tul uva' la ilej u q'iie' uva' k'ujle'l ta'n Aak, tan a' Aake' uva' nim talche' ti' unq'a vee' skajayil. As Aake' Ijlenaal ti' unq'a ijlenaale' skajayil. As Aake' B'ooq'ol ti' unq'a b'ooq'ole' skajayil.
54006016	As ye'xheb'il kat ilon ika'y Aak. As ye' la uch tilpu Aak, tan echen Aake' tu u saje' uva' ye'xheb'il la uch tok tzitzi'. As ye' la kuya'sa qoksat iq'ii Aak, tan echen unq'a vee' tiq'ab' Aak skajayil ti' chit ib'ene', tan Aake' uva' ye'xh jatu la kami. As ech chit la ib'ane'. An chite'.
54006017	As la aal te unq'a tx'iol iq'iie' vatz u tx'ava'e' uva' ye' la ije'sa tib'. As ye' la toksa taama ti' u tx'iib'al iq'iie', tan ye' kuxh inachb'al la sotzi. Pet a' la ik'ujb'a'kat ik'u'l ti' u islich Tiixhe', tan ye' nipi'u tib' Aak ti' taq'at unq'a vee' sqe uva' b'a'n, aq'al uva' la txuq'txun o' sti'.
54006018	As la aal te unq'a tx'iol iq'iie' uva' a' u b'a'ne' la ib'ane'. As ye' la ipi'u tib' ti' ib'anat u b'a'ne' as ti' taq'at tetz unq'a imoole', tan jit k'ek' ti' unq'a tetze' la ib'ane'.
54006019	Asoj ech la ib'ane', as la na' ve't unq'a itx'aja'me' tu almika' uva' k'ujleb'al ik'u'l. As at itx'aja'm ti' vitiichajile' uve' ye'l iya'teb'al.
54006020	As tuk val see, Timoteo, uva' la chit eel isuuchil u jikla yole'. As ye' la ooksa unq'a vatz tx'ava'illa yole' stuul eche' unq'a yole' uva' la aq'on u kutxumb'ale' uva' ni tal unq'a chulin yole', tan a'e' ye' la txakoni,
54006021	tan at uxhchil uva' kat teesa tib' k'atz u jikla yole' ti' inimal unq'a yole' uva' la aq'on itxumb'al uva' ni tale'. As la atin vib'a'nil u Tiixhe' sak'atz. Ech chit la ib'ane'. An chite'.
55001001	Keche, Timoteo. Ine' in Pablo uva' apóstol tetz u Jesucristo, tan eche' uva' kat isa' u Tiixhe' svi'. As kat itxaa in Aak ti' valat isuuchil u yole' uva' alel kan ta'n Aak. As a'e' u tiichajile' uva' ni taq' u Jesucristo sqe.
55001002	As xo'n ve't axh sve, Timoteo, tan ech axhe' eche' umaj unk'aol vatz u Tiixhe'. As u Kub'aal Tiixhe' tuk' u Kub'aal Jesucristo la aq'on vib'a'nile' see. As Aake' la b'anon uva' b'a'n etatin sevatzaj. As nitxum Aak avatz.
55001003	As tul ni vulsa axh sunk'u'l sq'iil aq'b'al, as ni vaq' ta'ntiixh te u Tiixhe' see'. As jik chit untxumb'al vatz Aak ti' unnimat Aak eche' uva' nik ib'an unq'a q'esla unb'aale'.
55001004	As tul ni vulsa axh sunk'u'l tu uva' va'lik chit ooq'e', as a' chit ni vale' uva' la vil axh unpajte, aq'al uva' la chiib' ve't in see'.
55001005	As ni vulsa axh sunk'u'l uva' jik chit nak'ujb'a' ak'u'l ti' u Tiixhe', eche' uva' nik ib'an u q'esla atxutxe' uva' Loida b'axa. As echat nib'an ak atxutxe' uva' Eunice. As ootzimal sva'n uva' echat chit nab'ane' unpajte.
55001006	Esti'e' uva' nunb'eya ve't see uva' la ayak'insa aama ti' eelat isuuchil u eejle'me' uva' aq'el see ta'n u Tiixhe' tul uva' kat vaq' je' unq'ab' see' tul kat unnach Tiixh see',
55001007	tan ye'l uva' nu koj taq' u Tiixhe' u Tiixhla Espíritu sqe ti' uva' la xo'v o' ti' qalat viyol Aake'. Pet kat taq' Aak sqe ti' uva' la qaq' yak'il sti' as ti' uva' la kuxo'ni ve't unq'a qitz'in qatzike'. As la oleb' ve't o' ti' kumajat qib' aq'al uva' ye' la kub'an u va'lexhe'.
55001008	As ye' la xo'v ve't axh ti' aalat u yole' ti' u Kub'aal Jesús. As ye' la ch'ixvu ve't axh svi' ti' uva' ato'k tzan in tu tze'. Pet aq' yak'il ti' akuyat unq'a k'axk'oe' uva' la apaleb'e ti' aalat u b'a'nla yole' eche' uva' nunpaleb'e. As u Tiixhe' la aq'on ayak'il
55001009	uva' kat sotzsan u kupaave'. As kat itxaa ve't o' Aak ti' toksat ok o' Aak sitenamil. As jit ti' umaj b'a'nil uva' kat kub'ana uva' kat itxaakat o' Aak. Pet ti' uva' kam kat tal taama Aak sqi' as ti' vib'a'nil u Jesucristo uva' kat aq'ax sqe tul ye'xnik chee u vatz tx'ava'e'.
55001010	As a'e' u b'a'nile' uva' kat ik'uch ve't Aak sqe tul kat ul u Jesucristo uva' ni q'alpun o' vatz u kupaave'. As kat teesa ve't o' Aak vatz u kamchile'. As tul kat tal ve't Aak u b'a'nla yole', as kat ik'uch ve't Aak u kutiichajile' vatz u q'ii saje'. As ye'l iya'teb'al.
55001011	As kat ik'ujb'a' ve't kan in Aak ti' talpu ve't u b'a'nla yole'. As kat toksa ve't in Aak uva' in apóstol. As kat ok ve't in chusul tetz unq'a tename' uve' jit tiaal Israel.
55001012	Esti'e' nunpaleb'e ve't unq'a k'axk'oe'. As ye'l in nunch'ixve' ti' unpaleb'et u k'axk'oe', tan ootzimal sva'n uva' k'ujle'l unk'u'l ti' u Tiixhe'. As techal la til Aak isuuchil unq'a vee' skajayil uva' kat unb'ana ti' unpaxsat u b'a'nla yole' tul uva' ye'xnaj ul u Jesucristo unpajte.
55001013	As ye' la aya'sa achusat u jikla yole' uva' kat val see. As la chit ak'ujb'a' ak'u'l ti' u Jesús. As la oksa aama ti' axo'nit Aak.
55001014	As tuk' vib'a'nil u Tiixhla Espíritu uve' at sukuk'atz, as a'e' la lochon axh ti' uva' ye' la ajalpu isuuchil u chusb'ale' uva' kat val kan see.
55001015	As ate' sak'u'l uva' jank'al unq'a qitz'in qatzike' tu u Asia, as kat teesa ve't tib' sunk'atz. As echat kat ib'an u Fijelo tuk' u Hermógenes, tan kat taq' ve't kan in, tul kat ok in tu tze'.
55001016	Pet ech koj u Onesíforo, tan jatpajul kuxh kat ul iloch in ti' iyak'insal u vaanxelale'. As ye' kat ch'ixvu naj ti' ul tilat in tu tze'. As a' u Jesús la txumun ivatz naj tuk' unq'a uxhchile' uve' at tu u totzotz naje',
55001017	tan tul uva' kat ul naj tzitza' tu u Roma, as kat ul ichuk in naj techal chit kat ilej in naj.
55001018	As a' u Kub'aale' la b'anon uva' la txumax ivatz naj tu u q'iie' tul uva' la ul Aak vatz u tx'ava'e' unpajte, tan ate' sak'u'l uva' nimal chit kat iloch o' naj tu u Éfeso.
55002001	As ech axhe', Timoteo, eche' umaj unk'aol. As tuk val see ti' uva' la ayak'insa aama ta'n vib'a'nil u Jesús uva' Cristo.
55002002	As kam uva' kat val see vatz unq'a uxhchile', as a'e' lachus te ka't unq'a naje' uva' k'ujle'l ak'u'l sti' uva' b'a'n ti' ichusat unq'a yole' te unq'a qitz'in qatzike'.
55002003	As la apaleb'e unq'a k'axk'oe' eche' uva' nib'an umaj sol tul nipaleb'e unq'a k'axk'oe' tu umaj ch'a'o. As ech axhe' eche' umaj sol ti' animat u Jesús uva' Cristo,
55002004	tan ye'l uma'toj aq'on ni titz'a u sole' tul ato'k solil, tan a' kuxh ni titz'a ti' inimale' kam uva' ni tal vib'ooq'ol ste, aq'al uva' acha'v vitxumb'ale' vatz vib'ooq'ole' la ib'ane'.
55002005	As echat nib'an unq'a naje' uva' nitx'ak tib' ti' u ooje'le'. As ye'l itx'aja'm naj la eli, asoj ye' kat inima naj kam uva' kat alpu te naj.
55002006	As echat nib'an unq'a aq'onvile', tan lanal aq'onvu chajnaj b'axa. As a'n la til chajnaj ivatz u taq'one'.
55002007	As la eetz'a unq'a yole' uve' ni val see, tan Tiixhe' la lochon axh ti' uva' la pal axh stuul.
55002008	As ye' la asotzsa u Jesús uva' Cristo sak'u'l, tan kat itz'eb' Aak xo'l u tiaal David. As kat yatz'pu Aak. As kat ul ve't taama Aak unpajte, eche' uve' ni tal u b'a'nla yole' uve' nunpaxsa xo'l unq'a tename'.
55002009	As ti' kuxh uva' ni val u b'a'nla yole' te unq'a tename', as nunpaleb'e unq'a k'axk'oe', tan ato'k in tu tze' eche' umaj b'anol va'lexh. Pet ech koj viyol u Tiixhe', tan ye'xhkam la majon.
55002010	Esti'e' nunkuy unq'a k'axk'oe' uve' nunpaleb'e ti' ilochax unq'a qitz'in qatzike' uva' txaael ta'n u Tiixhe', aq'al uva' la sotzsal ipaav ta'n u Jesús uva' Cristo. As la til ve't u b'a'ne' k'atz u Jesús uva' ye'l iya'teb'al.
55002011	As jikla yol chite' u yole' uva' ni vale': As jank'al o' uva' kat kam o' vatz u paave' tul kat kam u Jesús, as o'e' la ul qaama unpajte eche' uva' kat ib'an Aak tul kat ul taama Aak.
55002012	As jank'al o' uva' nu kupaleb'e u k'axk'oe' ti' kunimat u Tiixhe', as o'e' uva' at ve't qijle'm k'atz Aak tul la ib'an ve't Aak isuuchil u vatz tx'ava'e'. Pet ab'il uva' la alon uva': «Ye' vootzaj u Tiixhe',» chaj la tale', as echat la ib'an u Tiixhe' unpajte sti'.
55002013	As k'uxh jit jik uva' nu kub'an vatz u Tiixhe', pet ech koj Aak, tan jik chit nib'an Aak sqi', tan ye' nijalpu Aak itxumb'al.
55002014	As la anachonsa unq'a yole' te unq'a naje' uva' k'ujle'l ak'u'l sti'. As vatz u Tiixhe' la ab'eyakat te chajnaj ti' uva' ye' la iyaa tib' tuk' unka't unq'a uxhchile' ti' ka'oj yol uva' ye'l kuxh itxa'k, tan ye' la txakone'. Pet aal kuxh la el itxumb'al unq'a uxhchile' tu b'ey ta'n u yaaib'e'.
55002015	As la aaq' yak'il ti' ab'anat u b'a'ne' vatz u Tiixhe', aq'al uva' ech axhe' eche' umaj b'a'nla aq'onvil uva' ye' la ch'ixvi vatz u b'aal aq'one' ti' u taq'one' uva' kat ib'ana. As axh b'a'nla chusunaal ti' u jikla yole'.
55002016	As ye' la aaq' tokeb'al unq'a chusb'ale' tavi' uva' ye'l itxa'k, tan ab'il uva' la aq'on tokeb'al unq'a yole', as a' la eq'olkat b'en tu u va'lexhe' ta'n unq'a chusb'ale'.
55002017	As ech nib'an unq'a chusb'ale' uva' nichus unq'a uxhchile' uva' ni taq' tokeb'al unq'a yole' eche' iyak'in umaj ch'o'm ti' umaj uxhchil. As ech nib'an u chusb'ale' uva' nichus u Himeneo tuk' u Fileto,
55002018	tan kat teesa ve't tib' chajnaj k'atz u jikla yole', tan ni tal ve't chajnaj uva' kat palyu ve't kan u tuleb'al taama unq'a kamnaje'. As nisotz ve't ik'u'l unq'a qitz'in qatzike' ta'n chajnaj.
55002019	As k'uxh kam kuxh la ib'an unq'a uxhchile', pet ech koj vitenam u Tiixhe', tan ech tatine' eche' umaj b'a'nla kab'al uva' chab'amal tatine'. As ato'k texhlal, uva' ech ni tal ile': Ootzimal unq'a uxhchile' ta'n Aak, ab'il uva' tetz Aak.  As ech ni tal uma't yol ile': As jank'al unq'a uxhchile' uva' ni oksan Aak, as ni teesa tib' k'atz unq'a va'lexhe'.
55002020	Tan ech tatin unq'a uxhchile' vatz Aak eche' tatin unq'a aq'onb'ale' tu umaj b'a'nla kab'al, tan jit kuxh unq'a b'a'nla aq'onb'ale' at tu u kab'ale', eche' unq'a b'a'nla ch'ich'e' tuk' unq'a b'a'nla chaj tz'aje' uva' nitxakon sqi'. Pet at unq'a aq'onb'ale' uva' tz'aj as moj tze' uva' ye' nitxakon sqi'.
55002021	As ech qatine' vatz u Kub'aale', tan jank'al o' uva' josq'imal u qaanxelale' ta'n Aak, as nitxakonsa ve't o' Aak ti' ib'anax u b'a'ne', tan txaael ve't o' ta'n Aak. As b'anel ve't quche' ti' uva' la kub'an u b'a'nla aq'one' vatz Aak.
55002022	Esti'e' ni val see uva' la eesa eeb' vatz unq'a va'lexhe' uve' nib'an unq'a txul aamae'. Pet aq' yak'il ti' ab'anat u b'a'ne' as ti' ak'ujb'a't ak'u'l ti' u Tiixhe' as ti' ooksat aama ti' Aak tuk' unq'a qitz'in qatzike' eche' nu kub'ane', jank'al o' uva' ni nachon Aak, as o' uva' josq'imal ve't u qaanxelale' ta'n Aak.
55002023	As ye' la aaq' tokeb'al unq'a va'lexhla txumb'ale' uve' ye'l isuuchil ati, tan ate' sak'u'l uva' ab'il ni taq' tokeb'al unq'a va'lexhla txumb'ale' as yaaib' itzojpe' nib'ane'.
55002024	As ye' la ib'ane' uva' a' kuxh u yaaib'e' la kub'ane', jank'al o' uva' o' ik'am u Tiixhe'. Pet b'a'nla aama o' xo'l unq'a uxhchile' skajayil la ib'ane'. As at kutxumb'al ti' kuchusune' xo'l unq'a uxhchile' uva' jit eela kutxumb'al stuk'. As ye' la pal kuk'u'l ti' qalat isuuchil te unq'a uxhchile',
55002025	aq'al uva' tuk' chit b'a'nla aamail la kub'eya te unq'a uxhchile' uve' nich'o'n taama sqi', tan kamal la ib'ane' uva' la itxum u Tiixhe' ivatz unq'a uxhchile' ti' uva' la ik'axa tib' ti' tootzit u jikla chusb'ale'.
55002026	As kamal la teesa ve't tib' unq'a uxhchile' k'atz u tx'i'lanaje' uva' yansamal ve't vitxumb'ale' sta'n, tan a' nib'ane' kam uva' ni tal u tx'i'lanaje' ste.
55003001	As la pal axh tu u yole', Timoteo: Tan tuk ib'an ve't tu unq'a q'iie' uva' at ve't o' stuul cheel uva' la yak'in ve't u k'axk'oe',
55003002	tan at unq'a uxhchile' uva' a' kuxh ve't vitxumb'ale' la toksa. As a' kuxh ve't u puaje' la tachva. As la kuxh toksa ve't iq'ii ti' ije'sat tib'. As la teesa ve't iq'ii u Tiixhe'. As ye' la inima ve't ib'aal tuk' itxutx. As la koj taq' ta'ntiixh ti' umaj b'a'nil uva' la b'anax ste. As ye' la ixo'va Tiixh.
55003003	As ye' la ixo'va ve't unq'a uxhchile' unq'a imoole'. As ye' la ib'ane' kam uva' ni tale'. As la ichuk ipaav unq'a imoole'. As ye' la oleb' ti' iya'sat u va'lexhe' uve' nib'ane', tan oora chit ni tul ivi'. As ixa'v chit u b'a'ne' ste.
55003004	As la ib'an unq'a uxhchile' u va'lexhe' te vimoole', k'uxh k'ujle'l chit ik'u'l vimoole' sti', tan ab'iste ve't la titz'a as a'e' la ib'ane'. As la ije'sa tib' vatz vimoole'. As a' kuxh u tacha've' la ichuke'. As ye' la toksa taama ti' u Tiixhe'.
55003005	As k'uxh la ib'ensa tib' unq'a uxhchile' nachol Tiixh, tuk' u va'lexhe' uva' la ib'ane' as ech ik'uchkate' uva' ye'l vitxumb'ale' jalpumal ta'n u Tiixhe'. As ab'il uva' ech nib'ane' as ye' la uch amolot eeb' stuk',
55003006	tan a' uxhchile' uva' nu kuxh tok tulaj kab'al ti' b'en teesat itxumb'al unq'a ixoje' tu b'ey uve' nixaan taama ta'n u paave' uve' nib'ane', tan eq'omal ve't cha'ma tu u va'lexhe' ta'n u tacha'v u taanxelale'.
55003007	As k'uxh b'enameen chit nichus tib' cha'ma ti' ka't unq'a chusb'ale', as eche' la koj tootzi cha'ma u jikla chusb'ale' uva' la aq'on u sotzb'al ipaav cha'mae'.
55003008	As echat nib'an unq'a naje' uve' ni chusun unq'a va'lexhla chusb'ale', tan ni tixva chajnaj u jikla yole', eche' uva' nik ib'an u Janese' tuk' u Jambres, tan nik tixva u jikla yole' uva' nik tal u Moisés. As ech nib'an unq'a uxhchile' cheel, tan yannal ve't vitxumb'ale'. As ye' nisa' u Tiixhe' kam uva' nib'an chajnaj, tan ye' ninima ve't chajnaj u jikla yole' uva' tetz Aak.
55003009	Pet ye'l chajnaj tuk yakeb'oj tuk' vichusb'ale', tan la pal ve't u tename' stuul uva' va'lexh uve' nib'an chajnaj, eche' uva' kat ib'an ka'va'l u naje' te u Moisés.
55003010	Pet ech koj axh, Timoteo, tan ootzimal u chusb'ale' a'n uva' kat val see as tuk' vuntxumb'aline' tuk' uva' kam ni vale' as nunb'ane'. As ootzimal a'n ti' u k'ujleb'al unk'u'le' ti' u Tiixhe' as ti' uva' nim vaama ti' unkuyat unq'a uxhchile', tan xo'n sve. As ootzimal a'n uva' kat unkuy unq'a k'axk'oe' uve' kat unpaleb'e
55003011	tul kat tilul in tu unq'a tename', eche' kat ulb'el in tu u Antioquía tuk' tu u Iconio as tu u Listra unpajte. As a' u k'axk'oe' uva' kat ul svi'. Pet kat iloch in u Kub'aal Jesucristo vatz unq'a k'axk'oe' skajayil.
55003012	As ech chit la ib'ane', tan jank'al o' uva' nu kusa' uva' jik chit u kutxumb'ale' la kub'ane', tan ti' uva' ato'k o' k'atz u Cristo uva' Jesús, as la chit kupaleb'e unq'a k'axk'oe'.
55003013	Pet ech koj unq'a naje' uve' va'lexh kuxh nib'ane' tuk' unq'a naje' uve' ni maxtib'en imool, tan aal kuxh ib'en chajnaj tu u paave' tuk b'enoj. As kam chit imaxtib'et chajnaj unq'a uxhchile' as echat la ulb'el chajnaj unpajte.
55003014	Pet ech koj axh, Timoteo, tan la aaq' yak'il ti' u chusb'ale' uva' chusel see, tan ate' sak'u'l uva' jikla chusb'al chite', tan ootzimale' a'n uva' ab'il kat chusun axh,
55003015	tan tu atalintxa'il kat ootzikat u jikla chusb'ale' ti' viyol u Tiixhe'. As a'e' kat aq'on atxumb'al ti' u sotzb'al paave' tan ti' uva' k'ujle'l ak'u'l ti' u Cristo uva' Jesús.
55003016	As jank'al chit viyol u Tiixhe' uve' tz'ib'amal kan, as Tiixhe' kat aq'on itxumb'al unq'a uxhchile' ti' itz'ib'ale'. As b'a'n ti' ichusat o' ti' u jike', as ti' qootzita' uva' ab'iste u va'lexhe' nu kub'ane', as ti' ijikb'a't o', as ti' ichusat o' ti' kub'anat u b'a'ne'.
55003017	Esti'e' uva' chusel ve't qib' sb'a'n, jank'al o' uva' o' ve't me'al ik'aol u Tiixh. As b'anel ve't quche' ti' kub'anat unq'a b'a'nla aq'one' skajayil.
55004001	As vatz u Kub'aal Tiixhe' as vatz u Kub'aal Jesucristo tuk valkat uma'l u yol see, as a' u Jesucristo la b'anon isuuchil unq'a kamnaje' tuk' unq'a uxhchile' uve' isle'le, tan la ilpu ve't tul Aak tuk' u tijle'me'.
55004002	As vatz Aak tuk valkat see uva' techal la aal isuuchil viyol Aake'. As k'uxh la nimali as k'uxh ye' la nimali, pet la chit aal isuuchil u b'a'nla yole'. As la chit ab'eya te unq'a uxhchile'. As nim aama la ib'ane' ti' achusune',
55004003	tan la ilej ve't u q'iie' uva' ye' la isa' ve't unq'a uxhchile' tab'it isuuchil viyol u Tiixhe'. Pet la ichuk unq'a uxhchile' unjoltoj ichusunaal uva' la chusun unq'a yole' ste uva' b'a'n svatz, tan a' kuxh tacha'v u taanxelale' nib'ane'.
55004004	As ye' la isa' ve't unq'a uxhchile' tab'it u jikla yole' tetz u Tiixhe'. Pet a' kuxh la isa' ve't tab'it unq'a yole' uva' cheenajlu kuxh ta'n unq'a naje'.
55004005	Pet ech koj axh, Timoteo, tan la pal axh stuul kam uve' la ab'ane' skajayil. As la akuy unq'a k'axk'oe' uve' la ul see'. As la chit apaxsa u b'a'nla yole'. As lachuse'. As la chit ab'ane' jank'al unq'a vee' alel see ta'n u Tiixhe'.
55004006	As ech koj in, tan tuk yatz'poj ve't in eche' iyatz'pu umaj avan vatz u Tiixhe', tan b'iit kuxh ilejat u q'iie' uva' la kam ve't in.
55004007	As kat oleb'yu ve't in ti' unpal vatz unq'a k'axk'oe'. As kat oleb'yu ve't in ti' unb'anat unq'a vee' uva' alel sve ta'n u Tiixhe'. As kat chit vil isuuchil u jikla yole' tetz u Tiixhe'.
55004008	As esti'e' uva' nitx'eb'on ve't vuntx'aja'me' svi' uve' tuk taq' u Kub'aale' sve tu u q'iie' uva' la kam in, tan ti' uva' jik ve't in vatz Aak, as jik chit la ib'an Aak unsuuchil. As jit kuxh in la aq'ax u tx'aja'me' sve. Pet antu unq'a uxhchile' uve' ni tx'eb'on u tuleb'al Aake' unpajte.
55004009	As la oojela eeb' ti' ul eelat in,
55004010	tan kat taq'lu ve't kan in u Demas sunjunal, tan a' kat toksakat naj taama ti' unq'a vee' at vatz u tx'ava'e'. As kat b'en ve't tu u Tesalónica. As u Cresente a' kat b'enkat tu u Galacia. As ech ib'en u Tito tu Dalmacia.
55004011	As a' kuxh ve't u Lucas at sunk'atz. As la pal eeq'o u Marcos ti' eeq'ot tzan tzitza', tan la iloch in ti' u vaq'one' uve' nunb'ane'.
55004012	As ech koj u Tíquico, tan in kat chajon b'en tu u Éfeso.
55004013	As tul uva' la ul axh, as la eeq'o tzan vunxheerkae' uva' kat vaq' kan tu u Troas tikab'al u Carpo. As la eeq'o tzan unq'a u'uje' uva' nitxakon svi' uva' tz'ib'amalkat viyol u Tiixhe'.
55004014	As u Alejandro uva' txeq'ol ch'ich', tan nimal chit va'lexh kat ib'an naj sve. As la taq' u Kub'aale' ich'exel ste ti' unq'a va'lexhe' uve' kat ib'an naj sve.
55004015	As la eel eeb' vatz naj, tan nichuk naj txumb'al ti' imajat kuvatz ti' qalat viyol u Tiixhe'.
55004016	As tul uva' kat ok ve't in vatz ib'ooq'ol unq'a tename', as ye'xheb'il kat lochon in. Pet kajayil chit unq'a uxhchile' kat eleb'en kan in. As ye' koj la toksa u Tiixhe' stuul,
55004017	tan atik Aak sunk'atz ti' iyak'insal u vaanxelale'. Esti'e' kat oleb' in ti' ipaxsal viyol Aake' xo'l unq'a tename'. As kat tab'i ve't unq'a tename' u yole' uva' jit tiaal Israel, tan Aake' kat eesan in tiq'ab' unq'a uxhchile' uva' ech nik isa' ib'anate' sve eche' nib'an umaj b'alam.
55004018	As a' u Tiixhe' la kolon in vatz unq'a va'lexhe' skajayil. As la teq'o ve't in Aak tu almika' uva' jejle'lkat Aak. Esti'e' la oksal iq'ii Aak ti' chit ib'ene' ta'n u tename' uva' at jaq' u tijle'm u Tiixhe'. An chite'.
55004019	As la aal untzii te u Priscila tuk' u Aquila, as tuk' unq'a titz'in tatzik u Onesíforo.
55004020	As kat kaaik kan u Erasto tu u Corinto. As kat vaq' kan u Trófimo tu u Mileto, tan ch'o'm nik b'anon aak.
55004021	La oojela eeb' ti' ool tzitza' sunk'atz tul uva' ye'xnaj ok u q'alae'. As ni taq' b'en u Eubulo itzii see, tuk' u Pudente, tuk' u Lino, tuk' u Claudia, tuk' unjoltu unq'a qitz'in qatzike'.
55004022	As a' u Kub'aal Jesucristo la yak'insan aama, tan at Aak sak'atz. As a' vib'a'nil Aake' la atin see' tuk' unq'a qitz'in qatzike' uve' at sak'atz. An chite'. Ech chit la ib'ane'.
56001001	Keche, vitz'in vatzik Tito. Ine' in Pablo apóstol tetz u Jesucristo. As ine' in ik'am Aak. As kat ichaj tzan in Aak seti', ex uva' txaael ve't ex ta'n Aak, ti' uva' la etootzi ve't isuuchil u jikla yole' uva' alel kan ta'n Aak,
56001002	tan ye'l yol nichuli Aak. As Aake' kat altzi'n uva' at itiichajil u qaanxelale' k'atz Aak la ib'ane', tul uva' ye'xnik chee u vatz tx'ava'e'. As a' u kutiichajile' uva' k'ujle'l kuk'u'l sti' cheel.
56001003	As a' u yole' uva' kat etootzi ta'n u Tiixhe' tul uva' kat b'ex ilej u q'iie' ti' valat u yole' ta'n Aak, tan a'e' uva' alel sve ta'n Aak ti' uva' la unb'ane', tan Aake' ni q'alpun o'.
56001004	As tuk untz'ib'a b'en uma'l u u'uj see Tito, tan ech axhe' eche' umaj unk'aol, tan uma'l kuxh ve't k'ujleb'al kuk'u'l ti' u Tiixhe'. As u Kub'aal Tiixhe' tuk' u Kub'aal Jesucristo, u q'alpun qetze', la b'anon b'a'nil see. As Aake' la txumun ve't avatz. As Aak nib'anon uva' b'a'n qatin sukuvatzaj.
56001005	Tan esti'e' kat vaq' kan axh tu u Creta ti' ab'anat isuuchil unq'a uxhchile' tzitzi' uva' va'lexhla txumb'al nichus te unq'a qitz'in qatzike'. As la ak'ujb'a' unq'a q'esale' xo'l unq'a qitz'in qatzike' tu junun tenam eche' uva' kat unk'ujb'a' kan axh sti'.
56001006	As a' unq'a naje' la ak'ujb'a' uva' ye'l umaj va'lexhla yol ni talpu sti'. As ye'l uma'toj ixoj la ichuk naj ti' u tixqele'. As ye'l umaj va'lexhla txumb'al ni tab'il ti' unq'a me'al ik'aol naje'. As niman tetz Tiixh unq'a me'al ik'aole'. As jit paasan tzii la ib'ane'.
56001007	Tan a' u taq'on u Tiixhe' la til unq'a naje' uva' la ak'ujb'a' kan. Esti'e' uva' techal chit uva' b'a'n itxumb'al la ib'ane', as ye' la toksa tib' naj snimil, as ye' la tx'i'tzi'l tu naj, as ye' la ul ivi' naj, as jit q'ab'a'mil naj, as jit chukul ch'a'o naj la ib'ane', as jit kuxh u puaje' la titz'a naj, as ye' la isub' naj vimoole' ti' itx'akat ipuaj.
56001008	Pet atoj ok taama naj ti' u b'a'ne'. As la taq' naj ivatb'al unq'a qitz'in qatzike'. As b'a'n itxumb'al naj la ib'ane', tan la pal naj stuul kam uva' la ib'an naj. As la til je' tib' naj.
56001009	As a' kuxh isuuchil u jikla yole' la ichus naj, eche' uva' kat chuspu te naj b'axa. As ye' la inima naj uma'toj chusb'al uva' jit tetz u Tiixhe'. As ech la oleb'kat naje' ti' ik'ujb'a't ik'u'l unq'a qitz'in qatzike' ta'n unq'a b'a'nla chusb'ale' uve' la ichus naj. As la oleb' naj ti' teesal iq'ii unq'a ichusb'al unq'a uxhchile' uve' ye' ni niman u Tiixhe'.
56001010	Tan nimal kuxh unq'a paasan tziie' ati uve' ni alon uva' latel kuxh eesal unb'iil vichi'ol unq'a ne' xaake'. As nichus chajnaj unq'a chusb'ale' uva' ye'l kuxh itxa'k. As ni teesa chajnaj unq'a qitz'in qatzike' tu b'ey.
56001011	Aal b'a'ne' uva' la amaj ivatz chajnaj ti' ichusune', tan ni tok chajnaj tulaj kab'al ti' iyansal itxumb'al unq'a qitz'in qatzike'. As a' kuxh unq'a chusb'ale' uve' ye'l itxa'k nichus chajnaj ti' itx'akat ipuaj.
56001012	As ech nib'an chajnaje' eche' uva' kat tal uma'l u naj uva' atik itxumb'al uva' aa Creta, tan ech kat tal kan naj ile' ti' unq'a imoole': «Chulin yol kuxhe' unq'a kumoole' uva' aa Creta. As ech chajnaje' eche' txokop uva' paasan vi' tuul, tan salq'e'ay kuxh chajnaj,» ti'k u naje'.
56001013	As an chite' viyol u naje' uve' kat tal kan. Esti'e' uva' tii chit axh ti' talax isuuchil te chajnaj uva' va'lexhla chusb'al nichus chajnaj. As la inima chajnaj unq'a jikla yole' tuk' unq'a qitz'in qatzik unpajte.
56001014	As ye' la nimal unq'a yole' uva' cheenal kuxh xo'l unq'a tiaal Israele'. As mita'n la nimal iyol unq'a naje' uva' ni teesa tib' k'atz u jikla yole'.
56001015	Tan asoj jik ve't vitxumb'al umaj uxhchil, as jik chit unq'a vee' skajayil svatz. Pet ech koj unq'a uxhchile' uva' yannajlu vitxumb'ale', tan va'lexh unq'a vee' ste skajayil.
56001016	Tan k'uxh ni tal unq'a uxhchile' uva': «Ootzimal ve't u Tiixhe' sqa'n,» taq'e' ni tale', as tuk' vitxumb'ale' nik'uchkat uva' ye'l u Tiixhe' ninima, tan a' chite' ye'l tokeb'al k'atz u Tiixhe' ta'n vipaasan tziile'. As ye'l umaj b'a'n la itx'ol ib'anata'.
56002001	Pet ech koj axh, Tito, tan a' unq'a yole' la aale' uve' nik'ul tib' tuk' unq'a jikla chusb'ale' tetz u Tiixhe'.
56002002	As la aal te unq'a q'esla chaj naje' xo'l unq'a qitz'in qatzike' uva' b'a'n itxumb'al la ib'ane'. As la titz'a chajnaj sb'a'n kam unq'a vee' la ib'an chajnaj. As k'ujle'l ik'u'l ti' u Tiixhe'. As la ixo'ni unq'a qitz'in qatzike'. As ye' la pal ik'u'l ti' ik'uchat u b'a'ne' k'uxh la ipaleb'e k'axk'o.
56002003	As echat la aal te unq'a ixoje' uva' q'estu ve'te' ti' uva' la ik'uch ve't cha'ma uva' nixo'va cha'ma u Tiixhe' ti' ib'anat u b'a'ne'. As ye' la icheesa cha'ma ipaav imool. As ye' la q'ab'an cha'ma. Pet la ichus cha'ma unq'a uxhchile' ti' uva' la ib'an u b'a'ne'.
56002004	As la ichus cha'ma unq'a ixoje' uva' txultele ti' uva' la ixo'ni unq'a ixoje' vitzumele' tuk' unq'a italaj intxa'e'.
56002005	As la titz'a unq'a ixoje' sb'a'n kam unq'a vee' la ib'ane'. As jik koj chit itxumb'al cha'ma la ib'ane'. As la til cha'ma isuuchil u tatine' tikab'al. As b'a'nla aama chit cha'ma la ib'ane'. As la inima cha'ma vitzumele', aq'al uva' ye' la eesal iq'ii viyol u Tiixhe'.
56002006	As la ab'eya te unq'a chelem naje' unpajte uva' la titz'a chajnaj sb'a'n ti' unq'a vee' la ib'an chajnaj.
56002007	Axh la k'uchun u jikla txumb'ale' jank'al uve' la ab'ane'. As tul uva' la chusun axh, as jik chit atxumb'al la ab'ane'. As ye' la achuli yol.
56002008	As b'a'n ayolone' la ab'ane', aq'al uva' ye' la chee ve't iyol unq'a uxhchile' uve' nich'o'n taama sqi'. As la kuxh ch'ixvu ve't unq'a uxhchile'.
56002009	As la ab'eya te unq'a uxhchile' uve' ato'k sk'amil xe' umaj u b'aal aq'on ti' uva' jik chit la inima unq'a k'ame' u b'aal aq'one'. As ye' la itzaq'b'e u k'ame' u b'aal aq'one'. Pet aal la inima, aq'al uva' b'a'n la b'en te u b'aal aq'one'.
56002010	As telq'ak chajnaj tetz u b'aal aq'one'. Pet jikla aama chit chajnaj la ib'ane' kam uva' la ib'an chajnaj, aq'al uva' la toksa chajnaj iq'ii u chusb'ale' uve' nichuspu te chajnaj ti' u Tiixhe', u q'alpun qetze'.
56002011	As ech unq'a yole' la aal te unq'a qitz'in qatzike', tan kat ik'uch ve't u Tiixhe' vib'a'nile' ti' kuq'alpule' skukajayil.
56002012	As kat ichus o' u Tiixhe' tuk' vib'a'nile' ti' uva' la qeesa qib' vatz u va'lexhe'. As ye' la qachva unq'a vatz tx'ava'illa txumb'ale'. Pet b'a'n kutxumb'al la ib'ane' vatz unq'a tename'. As jik chit la kuxo'va u Tiixhe'.
56002013	As nu kuchiib'e' ti' kutx'eb'at u achveb'alla q'iie' tul uva' la ul ik'uch tib' u kuTiixhe' uva' nim talche' uva' Jesucristo, u q'alpun qetze'.
56002014	As Aake' uve' kat taq' tib' kamoj sqi' ti' teq'ot el tzan o' Aak tu u va'lexhe'. As kat ijosq'i ve't Aak u qaanxelale' ti' toksat ve't o' Aak sitenamil. As aya'l chit ve't kuk'u'l ti' kub'anat u b'a'ne'.
56002015	As a' unq'a yole' uve' la aal te unq'a qitz'in qatzike'. As la ak'ujb'a' ik'u'l. As la ab'eya ste unpajte, tan a' eejle'me'. As ye' la aaq' tokeb'al umaj uxhchil ti' teesat iq'ii vayole'.
56003001	As la oolsa sk'u'l unq'a qitz'in qatzike' uva' la chit inima unq'a ijlenaale' tuk' unq'a uxhchile' uve' ni ilon isuuchil unq'a tename'. As niman yol chit unq'a qitz'in qatzike' la ib'ane'. As aya'l chit ik'u'l ti' ib'anat u b'a'ne'.
56003002	As teesak kuxh unq'a qitz'in qatzike' iq'ii umaj uxhchil. As jit aach'a'o la ib'ane', pet b'a'n itxumb'al la ib'ane' te unq'a uxhchile' skajayil. As ye' la ije'sa tib' vatz unq'a uxhchile',
56003003	tan echik u kutxumb'ale' nik kub'an b'axa eche' uve' nib'an unq'a tename' cheel, tan ye' nik ib'en sqe ti' u b'a'nla yole'. As o'ik paasan tzii. As tz'ejxinalik kuxh u kutxumb'ale', tan b'uchelik kuxh o' ta'n u paave' tuk' unq'a tacha'v u kuchi'ole'. As a'ik kuxh u va'lexhe' nik kub'ane', tan nik ich'o'nsa tib' qaama sukuvatzaj. As nikat ichi'an qaama sqi'aj.
56003004	Pet k'uxh echik u kutxumb'ale', as kat ik'uch ve't u Tiixhe' vib'a'nile' sqe uva' ni q'alpun o' ti' ik'uchat ve't Aak uva' xo'n ve't unq'a tename' skajayil te Aak.
56003005	As kat iq'alpu ve't o' Aak. As jit ti' umaj jik kat kub'ana. Pet ti' uva' kat itxum Aak kuvatz, as kat iq'alpu o' Aak. As kat ijosq'i ve't Aak u qaanxelale'. As kat taq' ve't Aak itiichajil u qaanxelale'. As ak' ve't u kutxumb'ale' kat ib'an Aak ta'n u Tiixhla Espíritu
56003006	uva' aya'l chit ik'u'l Aak kat toksa Aak tu u qaanxelale' ta'n u Jesucristo, u q'alpun qetze',
56003007	aq'al uva' la b'en ve't o' me'al ik'aol Aak tan ti' uva' jik ve't o' vatz Aak ta'n vib'a'nil Aake'. As esti'e' uva' k'ujle'l ve't kuk'u'l uva' at ve't itiichajil u qaanxelale' k'atz Aak uva' ye'l iya'teb'al.
56003008	As jikla yol chite' u yole'. As a' ni vale' uva' ye' la aya'sa aalat unq'a yole', aq'al uva' la iya'lu ve't tib' unq'a kumoole' uva' ni niman u Tiixhe' ti' ib'anat u b'a'ne'. As b'a'ne' unq'a yole' uve' ni val see, tan la txakon ti' unq'a uxhchile' skajayil.
56003009	As eesa eeb' k'atz unq'a va'lexhla chaj txumb'ale'. Ech kole' unq'a yole' uve' ni talpu ti' unq'a q'esla kub'aale' eche' u yaaib'e' ti' u tzaq'ite' tuk' u ixvaiib'e', tan ye'l itxa'k unq'a yole'. As ye'le la txakon sqi'.
56003010	Asoj ab'il uva' ye' la niman unq'a chusb'ale' uva' nachus te unq'a qitz'in qatzike', as ka'pajul la ab'eya ste. Pet asoj ye' la inima uva' la aal ste, as la eesa ve't el xo'l unq'a qitz'in qatzike',
56003011	tan ootzimale' a'n uva' ab'il uva' ech vitxumb'ale' as a' uxhchile' uva' kat teesa tib' tu b'ey, tan kat paavin ve'te'. As an kuxh u uxhchile' ni k'uchun uva' aapaav ve'te'.
56003012	As tul la unchaj b'en u Artemas moj u Tíquico ti' b'en tilat axh, as la oojela eeb' ti' ul eelat in tu u Nicópolis, tan tzitzi' la atinkat in tu q'alae' uve' ni vale'.
56003013	As aya'l chit ak'u'l laloch u Zenas uva' ni ilon isuuchil u leye' tuk' u Apolos. As la aaq' te chajnaj kam uva' la sa'vit ti' chajnaj tul uva' la pal til ex chajnaj.
56003014	As lachus unq'a qitz'in qatzike' ti' uva' a' u b'a'ne' la ib'ane'. As la iloch ka't unq'a uxhchile' uva' kam nisa'vit sti'. As ech ik'uchate' uva' at vib'a'nil u Tiixhe' sk'atz.
56003015	As jank'al unq'a qitz'in qatzike' uve' at sunk'atz as ni taq' b'en itzii see. As la aal vitziie' te unq'a qitz'in qatzike' uve' xo'n o' ste, tan uma'l kuxh ve't k'ujleb'al kuk'u'l stuk' ti' u Kub'aale'. As a' vib'a'nil u Tiixhe' la atin sek'atz sekajayil. Ech chit la ib'ane'. An chite'.
57001001	Ine' in Pablo uva' ato'k in tu u kaarsa ti' u Jesucristo, as tuk' u qitz'in qatzik uva' Timoteo as ni qaq' b'en kutzii see, Filemón, tan nu kuloch qib' ti' talpu u b'a'nla yole'.
57001002	As ni qaq' b'en kutzii unpajte te u qitz'in qatzike' u Apia, tuk' u Arquipo uva' nu kuloch qib' stuk' ti' talpu viyol u Tiixhe' eche' nib'an umaj sol ti' tok vatz umaj ch'a'o. As ni qaq' b'en kutzii te unq'a qitz'in qatzike' skajayil uve' nimol tib' tu vakab'ale' ti' inachat Tiixh.
57001003	As a' u Tiixhe' tuk' u Kub'aal Jesucristo ni b'anon uva' b'a'n etatin sevatzaj.
57001004	As ni vaq' ta'ntiixh te u Tiixhe', tan b'enameen ni vulsa axh sunk'u'l tul nunnach Tiixh see'.
57001005	As ni vab'i yol see' uva' k'ujle'l chit ak'u'l ti' u Kub'aal Jesús. As xo'n ve't Aak see tuk' unq'a itenam Aake' skajayil.
57001006	As nunjaj te u Tiixhe' uva' la txakon ve't u k'ujleb'al ak'u'le' ti' ichee ve't atxumb'al ti' vib'a'nil u Jesucristo skajayil uva' at ve't sukuxo'l.
57001007	As va'l chit kutxuq'txun ve'te', tan niyak'in ve't qaanxelal, tan xo'n ve't o' see. As nayak'insa ve't taanxelal unq'a qitz'in qatzike' uve' ni niman u Tiixhe'.
57001008	As k'uxh ye' la xo'v valat see kam uva' lab'ane' tan qitz'in qatzik ve't qib'e' k'atz u Jesucristo,
57001009	as aal b'a'ne' uva' la unjaj b'a'nil see tan ti' uva' nu kuxo'ni qib' sukuvatzaj. As ine' in Pablo, as q'estu ve't in. As il in ato'k in tu u kaarsa ti' u Jesucristo.
57001010	As nunjaj ve't b'a'nil see ti' u Onésimo, tan ech naje' eche' umaj unk'aol, tan in kat alon viyol u Tiixhe' te naj tu u kaarsa. As kat inima ve't naj u Tiixhe'.
57001011	As k'uxh ye'lik kuxh itxa'k vitxumb'al naje' kat ib'an b'axa, pet cheel, as b'a'n ve't itxumb'al naje'. As la txakon ve't naj see', tan il naj nitxakon ve't svi' cheel.
57001012	As tuk unchaj b'en naj unpajte sak'atz. As lab'an b'a'nil uva' lak'ul naj tib'a'nil eela kuxh stuk' uva' in lak'ul in.
57001013	As il in ato'k tzan in tu u kaarsa ti' kuxh uva' nunpaxsa u b'a'nla yole'. As a' ni vale' uva' la koj kaa naj sunk'atz ti' ilochat in, eela kuxh stuk' uva' axh at axh sunk'atz ti' alochat in.
57001014	As ye' la ib'ane' uva' la kuxh kaa naj sunk'atz. As ye' la uchi uva' la untx'ii axh sti'. Pet axhe' la alon, asoj lab'an b'a'nil sve.
57001015	As kamal esti'e' uva' kat teesa ve't tib' naj sak'atz ti' uva' lak'ul ve't naj unpajte. As ye'l unpajtoj uva' la taq' kan axh naj.
57001016	As jit kuxh ve't umaj ak'am naj la ib'ane'. Pet at pal ve't naj ti' umaj k'am. As xo'n chit ve't naj sve. As echat koj lab'ane'. As jit kuxh ti' uva' umaj uxhchil naj as la axo'ni naj. Pet ti' uva' qitz'in qatzik ve't qib' tuk' naj, tan kat inimal ve't naj u Kub'aal Jesucristo.
57001017	Esti'e' uva' tuk unjaj b'a'nil see, tan kumool qib' ti' ipaxsal u b'a'nla yole'. As k'ul ve't u Onésimo eela kuxh stuk' uva' in lak'ul in.
57001018	Asoj kat ib'an naj umaj va'lexh see, pet moj at itx'oj naj, as sve lajajkat ve'te'.
57001019	As ine' in Pablo uva' ni tz'ib'an b'en u u'uje' ta'n unq'ab', as in la choon ve't vitx'oj naje'. As la uch valat see uva' at atx'oj siinxe' ti' uva' kat ok axh ti' u b'a'nla yole' tul kat val isuuchil see. Pet jite' ni val see uva' ech la ab'ane'.
57001020	As b'an b'a'nil sve, vitz'in vatzik. As la ab'ane' kam uva' nunjaj see, tan tuk' vib'ii u Kub'aale' nunjaj see uva' la achiib'isa u vaanxelale'.
57001021	As nuntz'ib'a b'en u u'uje' see, tan k'ujle'l unk'u'l see' ti' uva' la anima u yole' uve' ni val see. As ootzimal ve't sva'n uva' nimale' uve' tuk ab'ane' ti' uve' nunjaj see.
57001022	As la unjaj uma't b'a'nil see uva' la ab'an tuch umaj vatinb'al, tan a' ni vale' uva' u Tiixhe' la b'anon kam uva' nejaj svi' tul nenach Tiixh svi'.
57001023	As ni taq' b'en u Epafras itzii see uva' unmool vib' stuk' tu u kaarsae' ti' kunimat u Jesucristo.
57001024	As ni taq' b'en u Marcos itzii see unpajte, tuk' u Aristarco, tuk' u Demas, tuk' u Lucas, tan a' chajnaje' u lochol vetze'.
57001025	As a' ve't vib'a'nil u Kub'aal Jesucristo la atin tu vetaanxelale'. Ech chit la ib'ane'. An chite'.
58001001	Jatpajul kuxh kat yolon u Tiixhe' te unq'a q'esla kub'aale' na'ytzan ta'n unq'a q'ajsan tetz viyol Aake'. As nimal txumb'al kat itxakonsa Aak ti' uva' la pal unq'a tename' tu u yole' uve' ni tal Aak.
58001002	Pet ech koj tu unq'a q'iie' uva' at o' stuul cheel, tan kat tal ve't Aak isuuchil u yole' sqe ta'n viK'aole'. As tuk' viK'aol Aake' kat icheesa kan Aak u tx'ava'e' tuk' u almika'e' skajayil. As kat ik'ujb'a' ve't Aak viK'aole' ti' uva' a'e' la etzin unq'a vee' skajayil.
58001003	As a' viK'aol u Tiixhe' ni k'uchun uva' nim talchu ve't Aak eche' itxijun u q'iie' sqi'. As a' vivatzib'al Aake' viK'aole' sukuvatz. As tuk' viyol viK'aol Aake' uva' at tijle'm, ni til isuuchil unq'a icheesa'm Aake' skajayil ti' itzojpisata' kam uva' ni titz'a Aak sti'. As tul ma't isotzsat viK'aol Aake' kupaav, as kat xoneb' ve'te' tiseb'al u Tiixhe' uva' nim talche' uva' echen tu almika'.
58001004	Esti'e' at ve't pal u tijle'm viK'aol u Tiixhe' ti' u tijle'm unq'a ángel. As nim ve't talchu vib'iie' ti' vib'ii unq'a ángel.
58001005	Tan ye'l umaj ángel uva' ech koj kat tal u Tiixh ile' ste: Axhe' axh unK'aol; As ine' uva' kat aq'on u eejle'me' cheel, ti'k koj Aak.  As mita'n te umaj ángel kat talkat Aak uma't u yole' uva' ech ni tal ile': As ine' in B'aala ti' u uxhchile'. As a' u uxhchile' unk'aol la ib'ane', ti'k koj Aak.
58001006	As tul kat ul ve't unch'i'til viK'aol u Tiixhe' vatz u tx'ava'e', as ech kat tal ve't Aak ile' sti': Techal chit la qaaeb' unq'a ángel uva' tetz u Tiixhe' svatz skajayil, ti'k Aak.
58001007	As ech ni tal Aak ile' ti' unq'a ángel: Ine' ni b'anon uva' ech ve't unq'a ángel eche' kajiq'. As ech unq'a unk'ame' eche' taq' xamal, ti'k Aak tal ti' unq'a ángel.
58001008	Pet ech koj u yole' uva' ni tal Aak ti' viK'aole', tan ech ni tal Aak ile' sti': Axh Tiixh. As ye'l ve't iya'teb'al u eejle'me' la ib'ane' ti' chit ib'ene'. As jik chit axh la ab'ane' tuk' u eejle'me'.
58001009	Nasa' unq'a jikla txumb'ale'. Pet ye' nasa' unq'a va'lexhla txumb'ale'. As nim u chiib'ichile' kat ib'an tu u q'iie' tul uva' kat unvaa vavi'e' tu aceite, texhlal tetz uva' kat untxaa axh ti' voksat aq'ii ti' unq'a uxhchile', ti'k u Tiixhe' tal ti' viK'aole'.
58001010	As ech uma't u yol ile' uva' ni tal u Tiixhe' ti' viK'aole': UnK'aol, kat acheesa u vatz tx'ava'e' tixe'teb'al u q'iisaje'. As tuk' vayak'ile' kat acheesa u almika'e' unpajte.
58001011	Jank'al unq'a acheesa'me' la sotze'. Pet ech koj axh, tan at chit axhe' ti' chit ib'ene'. As kajayil chit unq'a acheesa'me' as la pal iyak'il eche' nib'an unq'a oksa'me'.
58001012	As ech la oolb'e unq'a acheesa'me' eche' ni tulb'el umaj oksa'm uva' nib'ochlik el, tul uva' ye' nitxakon ve'te'. As la jalpul unq'a acheesa'me' eche' nib'anchu te umaj oksa'm uva' nijalpule'. Pet ech koj axh, tan at chit axhe' ti' chit ib'ene'. As ye'l imoxteb'al vayaab'e' ati, ti'k u Tiixhe' ti' viK'aole'.
58001013	As ye'l umaj ángel uva' ech koj kat tal u Tiixh ile' ste: Xoneb'en tu vunseb'ale' techanal la vaq' kan unq'a uxhchile' jaq' avoj uve' ni ch'o'n taama see', ti'k koj Aak te umaj ángel.
58001014	As ootzimal sqa'n uva' ech unq'a ángel eche' u kajiq'e'. As a'e' ik'am u Tiixhe'. As chajel tzane' ti' kulochpe', jank'al o' uva' la etzin u nimla b'a'nile' uva' aq'el sqe ta'n Aak ti' isotzsat Aak u kupaave'.
58002001	Esti'e' ni val sete, qitz'ataj u b'a'nla yole' uve' ab'imal ve't sqa'n, tan asoj ye' la kunima, as la ib'ane' uva' va'len ve't u kutxumb'ale' la kub'ane'.
58002002	As u tzaq'ite' uva' kat tal kan unq'a ángel, as techal chite' la nimali. As ab'il uva' kat ipaasa tzii as ye' kat inima, as tetzik chit ve'te' uva' kat ul u k'axk'oe' sti'.
58002003	¿As a' kol chit ye' la ib'an q'a sqe, asoj ye' la qoksa qaama ti' u sotzb'al paave' uve' nim talche'? As tul a' u Kub'aal Jesús kat alon isuuchil u yole' sqe b'axa. As kat yak'insal ve't u yole' ta'n unq'a uxhchile', uva' kat ab'in viyol Aake'.
58002004	As ech iyak'insat Aake' viyole'. Kat ik'uch Aak unq'a k'uchb'al tetz viyak'ile' tuk' ka't unq'a uve' kat ib'an Aak uva' kat teq'o taama unq'a tename' sta'n. As kat ijatxb'en Aak u Tiixhla Espíritu ti' junun unq'a uxhchile' uva' kat niman viyol Aake', as kam uva' kat tal taama Aak ti' taq'at ste.
58002005	As jit tiq'ab' unq'a ángel la oksalkat u ak' tx'ava'e' uve' la uli, ti' tilpu isuuchil eche' u yole' uve' ni qale'.
58002006	As ech ni tal uma'l u yol ile' uva' tal kan uma'l u q'ajsan tetz viyol u Tiixhe': ¿Kam chit tijle'm unq'a uxhchile' q'i ti' uva' nooksa eeb' tilil sti'? ¿As kam chit tijle'm unq'a uxhchile' q'i ti' uva' la ul aloche'?
58002007	Tan axhe' kat b'anon uva' b'iit kuxh ye' kat lejon tijle'm unq'a uxhchile' ti' unq'a ángel. As kat ooksa iq'ii unq'a uxhchile' eche' umaj ijlenaal uva' la je' koroona ti' ivi'; as kat ooksa snimil unpajte. As kat ak'ujb'a' ve't kan ti' unq'a acheesa'me' uve' kat ab'ana.
58002008	As kat aaq' unq'a acheesa'me' skajayil te unq'a uxhchile' ti' tilat isuuchil, ti'k u yole'.  As u yole' u vaa', as a'e' ni tale' uva' kat taq' u Tiixhe' unq'a icheesa'me' skajayil te unq'a uxhchile' ti' tilat isuuchil. As a' ni tale' uva' ni tal Aak uva' jank'al unq'a icheesa'm Aake', as la til unq'a uxhchile' isuuchil. As jit'e'ch nib'ane', tan ye'l unq'a icheesa'm Aake' skajayil ni til unq'a uxhchile' isuuchil tijikil.
58002009	Pet ootzimal u Jesús sqa'n u ilol tetz isuuchil unq'a icheesa'm u Tiixhe', uva' b'iil kuxh at kan u tijle'me' ti' unq'a ángel tul kat ul vatz tx'ava'. As tul kat q'aav ve't Aak tu almika', as nim talchu ve't Aak kat ib'ana. As ib'a'nil kuxh u Tiixhe' kat ipaleb'e u Jesús u kamchile' sqi'. Esti'e' kat oksal ve't iq'ii u Jesús. As nim talchu ve't Aak cheel.
58002010	As u Tiixhe' uva' cheesan tetz unq'a cheesa'me' skajayil, as Aak ib'aal skajayil. As a' nisa' Aak uva' nimal unq'a tename' la ok sme'al ik'aol Aak, aq'al uva' la ilpi uva' nim talchu ve't Aak. Esti'e' uva' b'a'n ve't te Aak uva' techal kat ipaleb'e u Jesús unq'a k'axk'oe', aq'al uva' a' u Jesús la sotzsan kupaav.
58002011	As jank'al o' uva' txaael ve't o' ti' qok sitenam u Tiixhe', as uma'l kuxh ve't Kub'aal tuk' u Jesús uva' ni oksan o' sitenam u Tiixhe'. Esti'e' ye'l u Jesús nich'ixve' ti' talata' uva' qitz'in qatzik ve't qib' tuk' Aak,
58002012	eche' uva' ni tal uma't u yol uva' tz'ib'amal kan: La val isuuchil u yole' see' te unq'a vitz'in vatzike'. As la unb'itza ve't axh xo'l unq'a uxhchile' uve' nimol tib' ti' vab'iie', ti'k u yole'.
58002013	As ech ni tal uma't u yol ile': La unk'ujb'a' ve't unk'u'l ti' Aak, ti'k u yole'.  As ni tal unpajte: As il in at in tuk' unq'a me'al ik'aol u Tiixhe' uva' kat alpu sve uva' la vil isuuchil, ti'k u yole'.
58002014	Esti'e' uva' echat kat ib'an u Jesús eche' o', tan at kuchi'ol tuk' kukajal as tuk' kub'ajil. As ech Aake' eche' o' kat ib'ana tul kat ipaleb'e Aak u kamchile' ti' itx'akon ti' u tx'i'lanaje' uva' kat toksa tib' sib'aalil unq'a uxhchile' uva' ye' ni niman u Tiixhe'.
58002015	As kat ul u Jesús kamoj ti' iq'alpul unq'a tename' vatz u tx'ava'e' uva' txeyik ta'n u tx'i'lanaje', tan nik ixo'v unq'a tename' ti' ikame'.
58002016	As ootzimal sqa'n uva' jit unq'a ángel kat ul iloch u Jesús. Pet o' kat ul iloch o' Aak, o' uva' o' tiaal u Abraham.
58002017	Esti'e' uva' techal chit kat ib'ensa tib' u Jesús eche' o', ti' uva' Aak ve't u Nimla oksan tetz kuyol vatz u Tiixhe'. As jik chit toksat Aak kuyol, tan nitxum Aak kuvatz. As esti'e' kat ichoo Aak u kupaave'.
58002018	As kat ipaleb'e Aak k'axk'o tul kat chukax txumb'al ti' Aak uva' la paavin Aak. As esti'e' uva' ootzimal ve't ta'n Aak kam la tulb'e Aak kulochpe', tul nichukax txumb'al sqi' ti' uva' la paavin o'.
58003001	Esti'e', vitz'in vatzik, ex uva' ex itenam Tiixh, antu ve't o' uva' kat imolo o' u Tiixhe' setuk' ti' qetzit u nimla b'a'nile' k'atz Aak. As qitz'ataj setuk' ti' u Jesucristo uva' chajel tzan ti' kulochpe'. As Aake' u nimla oksan tetz iyol tenam vatz u Tiixhe', eche' uva' ni tal u yole' uva' chusel ve't sqa'n.
58003002	As k'ujleb'al k'u'l u Jesucristo vatz u Tiixhe' uva' kat ik'ujb'a' kan Aak. As ech kat ib'an u Moisés xo'l unq'a itenam u Tiixhe', tan k'ujleb'al chit k'u'l u Moisés vatz u tename' kat ib'ana.
58003003	As at ve't pal toksal iq'ii u Jesús ti' u Moisés, eche' tatin umaj lakol kab'al, tan at pal toksal iq'ii ti' u kab'ale' uva' kat ilaka.
58003004	As jank'al unq'a kab'ale', as at uma'l uxhchil lakol tetz. As a' u Tiixhe' cheesan tetz skajayil.
58003005	As k'ujleb'al k'u'l u Moisés vatz u Tiixhe' kat ib'ana. As ech ve't tatin u Moisés eche' umaj k'am ti' ib'anata' jank'al uva' kat tal u Tiixhe' ste as ti' talat isuuchil kam uva' la tal u Tiixhe' xamtel.
58003006	As ech koj u Cristo, tan ech tatin Aake' xo'l vitename' eche' umaj k'aol uva' ni ilon vikab'al vib'aale'. As o'e' ta' uva' ech o'e' ikab'al u Tiixhe', asoj chab'amal qatin ti' u nimla b'a'nile' uva' nu kutx'eb'e'. As ye' la ya' o' ti' kuchiib' sti', tul nu kutx'eb'e'.
58003007	Esti'e' la val sete, tan ech la eb'ane' eche' uva' ni tal u Tiixhla Espíritu, tan ech ni tal ile': Asoj netab'i viyol u Tiixhe' cheel,
58003008	as ye' la etiib'isa vetaanxelale', eche' uva' kat ib'an unq'a tename', tul uva' kat ul ve't ivi' u Tiixhe' ti' unq'a tename' tu u tzuukin tx'ava'e', tan nik isa' tootzita' ma la ib'an Aak moj ye'le kam uva' kat tal Aak.
58003009	As esti'e' ech kat tal ve't Aak ile': Tzitzi' kat isa'kat unq'a q'esla eb'aale' tootzita' ma an chit u yole' uva' kat val ste moj ye'le. As k'uxh kat til unq'a nimla b'a'nile' uva' kat unb'an sti' tu ka'viinqil u yaab'e', as nik isa' tootzita' ma an chit u yole' uva' kat val ste moj ye'le.
58003010	As esti'e' uva' kat ul ve't unvi' ti' unq'a tename' uve' atik tzitzi'. As ech kat val ve't ile' sti': «As tz'ejxinal chit unq'a tename' tuk' vitxumb'ale'. As ye' nisa' tootzit vuntxumb'ale',» ch'in kat vala.
58003011	Esti'e' kat vala uva' kat tx'i'tzi'l tu ve't in. As kat unk'ujb'a' ve'te' uva' ye' la ok ve't unq'a uxhchile' tu u tx'ava'e' uva' kat valtzi' ste uva' la chiib' kat as uva' ye' la b'uchlukat ve'te', ti'k u Tiixhla Espíritu.
58003012	Atoj enachb'al, vitz'in vatzik, aq'al uva' ye'l umaj ex la eteesa kan etib' k'atz u islich Tiixhe', as ye' la etoksat etaama ti' u va'lexhe', as ti' iyansal vetxumb'ale' ti' u k'ujleb'al ek'u'le' ti' Aak.
58003013	Pet aal la iyak'insa tib' etaama sevatzaj jun q'ii ti' u k'ujleb'al ek'u'le' ti' Aak. As eb'antaj cheel, aq'al uva' ye'l umaj ex la etiib'isa etaama ta'n u paave' uve' ni tal imaxtib'et ex.
58003014	Tan asoj chab'amal qatin ti' u k'ujleb'al kuk'u'le' ti' u Cristo techal tul Aak unpajte eche' uva' nik kub'an sb'axa, as at ve't qokeb'al ti' unq'a nimla b'a'nile' uva' la aq'ax sqe ta'n Aak.
58003015	As esti'e' uva' ech ni tal u yol ile': Asoj netab'i viyol u Tiixhe' cheel, as ye' la etiib'isa vetaanxelale' eche' uva' kat ib'an unq'a tename' tul uva' kat ul ivi' u Tiixhe' sti', ti'k u yole'.
58003016	As tuk unnachonsa sete uva' ¿ab'il kat ab'in viyol u Tiixhe' as ye' kat inima? Tan a' unq'a tename' uve' kat teq'o u Moisés b'ey svatz ti' tel ch'u'l tu u Egipto.
58003017	¿As ab'il sti' kat ulkat ivi' u Tiixhe' tu ka'viinqil u yaab'e'? A' unq'a tename' uva' kat ipaasa tzii, as kat kamik kan tu u tzuukin tx'ava'e'.
58003018	As unq'a uxhchile' uva' ye' ni niman u yole' as kat k'ujb'a'l ve't kan sti' uva' ye' la ok tu u tx'ava'e' uva' ye'l la b'uchlukat.
58003019	As nu kupal stuul uva' ye' kat uch tetzit ve't unq'a uxhchile' kam uva' kat taltzi' ve't Aak ste, tan ti' uva' ye' kat ik'ujb'a' ik'u'l ti' Aak.
58004001	As eche' uva' kat ib'an unq'a tiaal Israel tul kat ok tu u tx'ava'e' uva' kat taltzi' u Tiixhe' ste uva' kat chiib'kat. As echat chit nib'an cheel, tan tuk chiib'oj o' k'atz u Tiixhe'. As atoj kunachb'al ti' uva' altzi'mal sqe ta'n Aak. As ye'xheb'il la teq'o kan tib' ti' Aak, aq'al uva' ye' la itz'ej kan uva' altzi'mal ste ta'n Aak.
58004002	Tan antu ve't o' kat alpu u b'a'nla yole' sqe eche' uve' kat alpu te unq'a tename' na'ytzan. Pet k'uxh kat tab'i ve't unq'a tename' viyol Aake', as ye' kat txakon ve't sti' tan ti' uva' ye' kat ik'ujb'a' ik'u'l ti' Aak tul uva' kat tab'i. As ye' kat inima.
58004003	Pet ech koj o' uva' ni niman viyol u Tiixhe' tan at ve't qokeb'al k'atz Aak. As aq'al uva' ye' la ib'an ve'te' eche' uva' tal kan Aak: Esti'e' kat ul ve't unvi'. As kat unk'ujb'a' ve'te' uva' ye' la ok ve't unq'a uxhchile' tu u tx'ava'e' uva' kat valtzi' ste uva' la chiib' kat as ye' la b'uchlukat ve'te', ti'k u Tiixhe'.  Jank'al o' uva' at o' vatz u tx'ava'e'
58004004	As at uma't u yol uva' tz'ib'amal kan uva' ech ni tal ile' ti' ivujpu u q'iie': As tivujpu q'ii kat oleb' u Tiixhe' ti' vicheesa'me' skajayil, as kat chiib' ve't Aak ti' uve' kat ib'an Aak, ti'k u yole'.
58004005	As ech ni tal uma't u yol ile' unpajte uva' tz'ib'amal kan: As kat unk'ujb'a' ve'te' uva' ye' la ok ve't unq'a uxhchile' tu u tx'ava'e' uva' kat valtzi' ste uva' la chiib' kat as ye' la b'uchlukat ve'te', ti'k Aak.
58004006	As ootzimal sqa'n uva' ye' kat tetzi unq'a uxhchile' u chiib'ichile' k'atz u Tiixhe' uva' kat alax u b'a'nla yole' ste b'axa, tan ye' kat inima u yole'.
58004007	As kat ik'ujb'a' ve't kan u Tiixhe' uma't u q'ii cheel unpajte. As a' u David kat tz'ib'an u yole' ta'n Aak. As a'e' uva' ni tuch ve't cheel: Asoj netab'i viyol u Tiixhe' cheel, as ye' la etiib'isa etaanxelal ti' enimata', ti'k u David.
58004008	As kat koj itx'ol unq'a uxhchile' tetzit u chiib'ichile' k'atz u Tiixhe' ta'n u Josué, as ye'le'xh uma't u q'iie' kat ik'ujb'a' kan u Tiixhe'.
58004009	Esti'e' attel u chiib'ichile' cheel sqi', o' uva' o' ve't itenam u Tiixhe'.
58004010	Tan jank'al u aq'one' uva' nukub'ane', as nu kuchiib'e' eche' uva' kat ib'an u Tiixhe' tul kat oleb' Aak ti' icheesat unq'a icheesa'me' skajayil.
58004011	Qaq'taj yak'il setuk' ti' u chiib'ichile' uva' alel sqe ta'n u Tiixhe', aq'al uva' ye'l umaj o' la yan kutxumb'al eche' uve' kat ib'an unq'a tename' uva' na'ytzan uva' kat ipaasa tzii.
58004012	As a' viyol u Tiixhe' ni aq'on itiichajil u qaanxelale'. As at pal iyak'il ti' tilat u qaanxelale' ti' u ch'ich'e' uva' ka'va'l tee, tan la palik ok viyol Aake' tu u qaanxelale' techal toon xe' qaama eche' tok umaj ch'ich' tu kuchi'ol. As la chukun ib'en tu kub'ajil. As a' viyol Aake' la pich'un kam uva' ni tal qaama tuk' uva' ni qitz'a.
58004013	As ye'l umaj vicheesa'm Aake' uva' ye' koj na'l vatz Aak, tan kajayil chite' unq'a vee' na'l vatz Aak. As Aake' uva' la kuxocho'k qib' ste ti' uva' kam kat kub'ana.
58004014	As ye' la kuya'sa kunimat unq'a yole' ti' u Jesús, viK'aol u Tiixhe', tan Aake' uva' nimla q'esal oksan tetz iyol tenam vatz Tiixh. As echen ve't Aak tu almika'.
58004015	As u Jesús, u nimla q'esal oksan iyol tenam vatz Tiixhe' ti' itxumat kuvatz as ti' ilochat o' Aak vatz u paave', tan kat chukax txumb'al ti' Aak eche' uva' ni qulb'ele', tan a' kat alchi uva' kat koj paavin Aak. As ye'l Aak kat paavini.
58004016	Esti'e' ye' la xo'v ve't o' ti' kujetz'en ok k'atz Aak tu uve' xonle'lkat Aak tuk' u tijle'me' uva' atkat vib'a'nil Aake'. As la itxum Aak kuvatz. As la iloch ve't o' Aak tuk' vib'a'nile', tul la kupaleb'e unq'a k'axk'oe'.
58005001	As qitz'ataj kam itxaap unq'a iq'esal oksan iyol tenam vatz Tiixh, tan txaaele' nib'anche' xo'l unq'a imoole'. As k'ujlu ve't kan ti' toksal viyol u tename' vatz u Tiixhe', as ti' toksal unq'a txooe' vatz Aak ti' ijajat sotzb'al ipaav unq'a tename'.
58005002	As aapaav chite' unq'a iq'esal oksan iyol tenam vatz Tiixh. Esti'e' at itxumb'al ti' uva' la ik'uch u nima aamaile' te unq'a tename' uva' ye'l itxumb'al ati ti' u tzaq'ite' uva' tz'ib'amal kan.
58005003	As ti' uva' aapaav chajaak, as esti'e' nitz'e'sa ve't chajaak unq'a txooe' vatz u Tiixhe' ti' ijajat sotzb'al ipaav as tuk' ti' vipaav unq'a tename'.
58005004	As ye' la uch toksat je' tib' umaj uxhchil siq'esalil oksan iyol tenam vatz Tiixh. Pet a' kuxh u uxhchile' la oki uve' kat txaapi ta'n u Tiixhe', eche' uva' kat ib'an u Aarón.
58005005	As echat kat ib'an u Cristo, tan ye'l Aak kat toksa je' iq'ii ti' toksat tib' siq'esalil oksan iyol tenam vatz Tiixh. Pet a' u Tiixhe' kat oksan u Cristo siq'esalil unq'a nachol Tiixhe'. As ech kat tal u Tiixh ile': Axhe' axh unK'aol. As ine' uva' kat aq'on u eejle'me' cheel, ti'k u Tiixhe' tal te u Cristo.
58005006	As ech ni tal u Tiixh ile' unpajte tu uma't u u'uje': Axh ve't oksan iyol tenam vatz Tiixh ti' chit ib'ene', eche' uva' kat ib'an u Melquisedec, ti'k Aak.
58005007	As tul atik u Cristo vatz u tx'ava'e', as taq' je' Aak tuul ivi' ti' inachat Tiixh tuk' oq'el, tan ootzimal ta'n Aak uva' ta'n u Tiixhe' la lochon Aak ti' ipaleb'et u kamchile'. As kat ab'il ve't viyol u Cristo, tan ti' uva' kat ixo'va Aak u Tiixhe'. As niman yol Aak kat ib'ana.
58005008	As k'uxh iK'aol u Tiixhe' u Cristo, as tul uva' kat ipaleb'e Aak unq'a k'axk'oe', as kat tootzi ve't Aak kam inimal viyol u Tiixhe'.
58005009	As tul ma'tik inimat ve't Aak kajayil uva' alel kan ti' Aak, as kat ok ve't Aak aq'ol tetz itiichajil u qaanxelale' k'atz u Tiixhe', jank'al o' uva' ni niman ve't Aak,
58005010	as kat ik'ujb'a' ve't kan u Tiixhe' viK'aole' siq'esalil oksan iyol tenam vatz Tiixh eche' uva' kat ib'an ve't u Melquisedec.
58005011	As nimatel yol la val sete ti' u Melquisedec, uve' ni vale'. As tza'l talax isuuchil u yole' sete, tan ti' uva' ye' nepal stuul.
58005012	As na'ytzane' exe't ti' echusat etib' ti' unq'a yole'. As a' la eb'ane' uva' ex koj ve't la chusun ex cheel, uva' ni vale'. Pet ni vile' uva' techal la ka'pul unq'a chusb'ale' sete uva' kat chuspu sete sb'axa, tan echtel kuxh nib'an vetxumb'ale' ti' unq'a chusb'ale' eche' nib'an umaj tal ne' uva' nitel ich'u'une'. As ye' la oleb' ex ti' tab'il unq'a chusb'ale' uva' tii tab'ile', tan ech vetxumb'ale' eche' umaj ne' uva' ye' echb'unoj.
58005013	As ab'il uva' echtel kuxh vitxumb'ale' eche' unq'a ne'e' uva' nitel kuxh ich'u'une', as ye' nib'en ste ab'iste u va'lexhe', as ab'iste u b'a'ne'.
58005014	Pet ech koj unq'a uxhchile' uva' ech vitxumb'ale' eche' unq'a q'esla aamae', tan nichuspu ve'te' ti' unq'a chusb'ale' uva' tii tab'ile' eche' nib'anchu te unq'a talaj intxa'e' uva' ni taq'pu ve't techb'ub'al. As chusel ve't sta'n ti' tootzita' uva' ab'iste u b'a'ne' as ab'iste u ye' b'a'ne'. As a' u b'a'ne' nib'ane'.
58006001	Esti'e' la val sete, ye' la uchi uva' jatpuul kuxh la chuspu unq'a chusb'ale' sqe ti' qatin k'atz u Cristo eche' uva' kat alax sqe sb'axa. Pet aal la kuchus qib' ti' unq'a chusb'ale' uva' la yak'insan u kutxumb'ale' ti' qatin k'atz u Cristo. As jit tz'ajinale' la ka'puul unq'a chusb'ale' ti' kuk'axat qib' ti' u va'lexhe' uva' nik kub'ane' uva' laik eq'on o' tu u kamchile', as ti' kuk'ujb'a't kuk'u'l ti' u Tiixhe' uva' kat kub'an b'axa.
58006002	As mita'n la ka'puul unq'a chusb'ale' uva' kat alax sqe b'axa ti' kuku' xe' u a'e', as ti' taq'at je' unq'a kuq'esale' iq'ab' ti' kuvi', as ti' u tuleb'al taama unq'a kamnaje' unpajte, as ti' ib'anat u Tiixhe' kusuuchil.
58006003	Asoj la isa' u Tiixhe', as la kuchus qib' ti' unq'a chusb'ale' ti' uva' la yak'in u kutxumb'ale' ti' qatin k'atz u Cristoe'.
58006004	Tan ye' la uchi uva' la alpu te unq'a uxhchile' uva' la ik'axa tib' unpajte eche' uva' kat ib'an b'axa, as tul ma't taq'at u Tiixhe' ste uva' la ootzil ve't Aak sta'n, as ma't ik'ulat ve't unq'a uxhchile' u b'a'nile' uva' ni taq' u Tiixhe' ste, as ma't tok u Tiixhla Espíritu tu u taanxelale',
58006005	as ma't inachat vib'a'nil u b'a'nla yole' tetz u Tiixhe', as ma't tilat unq'a nimla b'a'nile' eche' unq'a vee' uva' tuk ib'ane' vatz u tx'ava'e' tul uva' la ul u Jesúse' unpajte.
58006006	Asoj la teesa kan tib' unq'a uxhchile' ti' inimat u b'a'nla yole', as ye' la uchi uva' la ik'axa tib' unpajte eche' uva' kat ib'an b'axa, tan eela kuxh stuk' uva' an chit u uxhchile' ni aq'on je' viK'aol u Tiixhe' vatz u kuruse' ti' ich'ixvisale' unpajte. Pet asoj ech la ib'ane', as an kuxh unq'a uxhchile' la eq'on tzan u k'axk'oe' sti'.
58006007	As ech unq'a uxhchile' eche' uma'l u tx'ava', tan tul uva' ni tak' u tx'ava'e' ta'n u jab'ale' uva' b'enameen ni tule', as nich'ii ve't unq'a chikoe' stuul. As nimal ve't ivatz ni taq'e' te unq'a uxhchile' uve' ni aq'onvan u tx'ava'e'. As nik'ul ve't u tx'ava'e' vib'a'nil u Tiixhe'.
58006008	Asoj a' kuxh unq'a ch'i'xe' la ch'ii tu u tx'ava'e' tuk' unq'a tze'e' uva' at ich'i'xil, as ye'l itxa'ke'. As at ve't tzan u k'axk'oe' ti' u tx'ava'e', tan la tz'e'sal ve't unq'a ch'i'xe' skajayil.
58006009	Vitz'in vatzik uva' xo'n ve't ex sve, as k'uxh ech u yole' uva' ni val sete, tan ootzimal sva'n uva' ech exe' eche' u tx'ava'e' uva' b'a'nla chiko ni taq'e', tan eq'omal unq'a b'a'nile' seta'n uva' ni k'uchun uva' q'alpumal ve't ex vatz vepaave'.
58006010	As ye' la isotzsa u Tiixhe' unq'a b'a'nile' sk'u'l uve' kat eb'an tuk' vib'ii Aake', tan jik chit Aake'. As kat ek'ucha uva' xo'n ve't Aak sete, tul uva' kat eloch unq'a emoole' uva' ni niman Aak. As antel kuxh elochat cheel.
58006011	As a' ni vale' uva' junun chit ex uva' aya'l chit ek'u'l ti' eb'anat u b'a'ne' eche' uva' neb'an cheel as techal la ekameb'e. As la etetzi unq'a nimla b'a'nile' skajayil uva' nu kutx'eb' setuk'.
58006012	As jit q'e'ay ex la ib'ane' ti' u k'ujleb'al ek'u'le'. Pet a' ni vale' uva' ech la eb'ane' eche' nib'an unq'a kumoole' uva' la etzin ve't unq'a b'a'nile' uve' alel kan sqe ta'n u Tiixhe', tan ye' nipal ik'u'l ti' itx'eb'at unq'a b'a'nile'. As ye' ni taq' kan u k'ujleb'al ik'u'le'.
58006013	As tul uva' kat tal kan u Tiixhe' u yole' te u Abraham uva' nimal ve't unq'a tiaal u Abraham la ib'ane', as ye'l uma'toj uxhchil ati uva' nim talche' ti' u Tiixhe'. As esti'e' uva' an kuxh Aak kat alon tuk' vib'iie' uva' techal la ib'an Aak kam uva' kat tal Aak.
58006014	As ech tal Aak ile' te u Abraham: As tuk val see uva' nimal u b'a'nile' la vaq' tzan see. As nimal unq'a aviaale' la ib'ane' ta'n vunb'a'nile', ti'k Aak.
58006015	As ye' kat pal ik'u'l u Abraham ti' itx'eb'ata'. As kat ik'ul ve't u b'a'ne' uva' kat tal kan u Tiixhe' ste.
58006016	As tul ni qal umaj tiila yol uva' techal chit la kunima. As ye'l ve't uma'toj yol sti', tan k'ujlu ve't kan u yole' uva' kat qala. As techal la kub'ane', tan tuk' vib'ii u Tiixhe' kat qalkat.
58006017	As echat kat ib'an u Tiixhe' tan an kuxh tuk' vib'ii Aake' kat talkat Aak u yole' te u Abraham tuk' unq'a tiaale', ti' uva' la b'en ste uva' techal la ib'an u Tiixhe' eche' uva' kat tal Aak. As ye' la uch ijalpule'.
58006018	As tuk' vib'ii Aake' kat talkat Aak u yole' ti' ik'ujb'a't Aak kuk'u'l, jank'al o' uva' k'ujle'l kuk'u'l ti' Aak ti' uva' la iloch o' Aak ti' qetzit u nimla b'a'nile' uva' at sqi'. As ti' ka'va'l unq'a yole' uva' kat tal Aak sqi' uva' ye' la uch ijalpule', as esti'e' ootzimal sqa'n uva' ye' la uch ichulit Aak yol.
58006019	As ech tatin u k'ujleb'al kuk'u'le' ti' viyol u Jesús eche' nib'an u ch'ich'e' uva' ancla uva' ni majon u barco, ti' uva' ye' la tija u kajiq'e' u barco. As tuk' u k'ujleb'al kuk'u'le' la oon o' ti'o'k iqul u nimla ixb'u'je' uve' at tu u tabernáculoe'.
58006020	As a'e' uva' kat ib'an u Jesús tul kat ok ve't Aak nimla b'ooq'olil ti' unq'a oksan iyol tenam vatz Tiixh, as Aak uva' kat ok sb'axa sukuvatz tu u tabernáculoe' eche' uva' alel kan ta'n u Melquisedec.
58007001	As u Melquisedec uva' atik ok ijlenaalil tu u tenam uva' Salem, as a'e' uva' oksan iyol tenam vatz Tiixh uva' nitoksal iq'ii. As tul kat q'aavik tzan u Abraham ti' ib'anat ch'a'o ti' unq'a ijlenaale', as b'ex ik'ul ve't u Melquisedec u Abraham. As kat inach ve't u Melquisedec Tiixh ti' ijajat b'a'nil te u Tiixhe' ti' u Abraham.
58007002	As taq' ve't u Abraham uma'l xo'l chaj laval unq'a vee' uva' kat itx'ol tu u ch'a'oe' te u Melquisedec. As ech ni tokkat vib'ii u Melquisedec ile': Tijlenaal u Salem. As u ijlenaal uva' b'anol tetz u jike', as u ijlenaal nib'anon uva' b'a'n qatin sukuvatzaj.
58007003	As ye'xhkam ootzimal uva' ab'il ib'aal as ab'il itxutx. As mita'n unq'a q'esla ib'aale' ootzimal. As ye' ni tootzile' kam q'iil itz'eb'i as mita'n vikameb'ale'. As esti'e' uva' ni talpu ti' u Melquisedec, as a' ve'te' oksan iyol tenam vatz Tiixh ti' chit ib'ene' eche' nib'an u Jesús, viK'aol u Tiixhe'.
58007004	As qitz'ataj setuk', tan nim talche' u Melquisedec. As k'uxh nim talchu u q'esla kub'aale' uva' Abraham, as kat taq' ve't u Abraham uma'l xo'l chaj laval unq'a vee' uve' kat itx'ol tu u ch'a'oe' te u Melquisedec.
58007005	As tul kat ik'ul ve't u Melquisedec uma'l xo'l chaj laval unq'a vee' te u Abraham, as eela kuxh stuk' uva' kat ik'ul ve't te unq'a tiaal u Abraham skajayil. As eche' unq'a tiaal u Leví uva' at ve't ok nachol Tiixhil ti' unq'a tename'. As a'e' uva' alel ve't kan sti' ta'n u tzaq'ite' uva' tz'ib'amal kan uva' la taq' unq'a tename' uma'l xo'l chaj laval unq'a tetze' ste. As an kuxh tiaal u Abraham unq'a tiaal u Leví.
58007006	As k'uxh jit tiaal u Leví u Melquisedec, as nim talche' ti' u Abraham. Esti'e' kat taq' ve't u Abraham uma'l xo'l chaj laval unq'a vee' ste. As k'uxh a' u Abraham uva' ma'tik talat u Tiixhe' u yole' ste ti' u b'a'nile' uva' la ul sti' ta'n Aak, as kat inach ve't u Melquisedec Tiixh ti' u Abraham.
58007007	As ootzimal sqa'n uva' ab'il uva' at pal u tijle'me' ti' vimoole', as a'e' uva' ni nachon Tiixh sti' aq'al uva' la ul u b'a'ne' ti' u uxhchile'.
58007008	As jank'al unq'a tiaal u Leví uva' ni k'ulun uma'l xo'l chaj laval unq'a oye' te unq'a tename', as nikame'. Pet ech koj u Melquisedec. Tan ni talpu sti' uva' isle'ltele.
58007009	As la uch qalata' uva' unq'a tiaal u Leví uva' ni k'ulun uma'l xo'l chaj laval unq'a oye' te u tename', as a'e' kat aq'on uma'l xo'l chaj laval unq'a vee' te u Melquisedec. Tan tul uva' kat taq' u Abraham uma'l xo'l chaj laval unq'a vee' te u Melquisedec, as eela kuxh stuk' uva' antu ve't unq'a tiaal u Leví kat aq'on te u Melquisedec unpajte,
58007010	tan atik unq'a tiaal u Abraham tu vichi'ole' tul b'ex k'ulpoj unq'a vee' ta'n u Melquisedec tan ye'xnik itz'eb'i.
58007011	As u tzaq'ite' uva' tz'ib'amal kan, as a'e' k'ujb'a'n kan u Aarón uva' tiaal u Leví ti' toksal unq'a oye' vatz u Tiixhe'. As kat koj ok unq'a tename' jikla aamail vatz u Tiixhe' sta'n, as jit tz'ajinale' uva' la ul uma't oksan iyol tenam vatz Tiixh uva' jit tiaal u Aarón. Pet techal kat ul uma'te uva' eela tuk' u Melquisedec.
58007012	As tul uva' kat jalpu ve't u tzaq'ite' ti' uva' ab'il la ok nachol Tiixhil ti' u tename', as techal kat ok ve't uma't u ak' tzaq'it.
58007013	As u uxhchile' uve' ni talpu sti' uva' eela tuk' u Melquisedec, as a' u Jesús. As a' unq'a tiaal u Leví ni ilon isuuchil u atinb'ale' uva' niyatz'pukat unq'a txooe', as tul jit tiaal u Leví u Jesús. Pet tiaal uma't ik'aol u Israel Aak. As ye' kat ok uma'toj vik'aol u Israel ti' inachat Tiixh ti' unq'a tename'.
58007014	As ootzimal chite' sqa'n uva' a' ulkat u Kub'aal Jesús xo'l unq'a tiaal u Judá. As ye'xhkam chit unb'ooj kat tal kan u Moisés ti' uva' la ok umaj tiaal u Judá snachol Tiixhil.
58007015	As u yole' uva' ni val sete, tan aal la pal ex stuul, asoj la b'en sete uva' at uma't oksan iyol tenam vatz Tiixh uva' eela tuk' u Melquisedec.
58007016	Pet jit ti' u tzaq'ite' uva' k'ujeb'kat kan u Jesús nachol Tiixhil sqi'. As jit ti' uva' tiaal u Leví Aak eche' uva' ni tal u tzaq'ite'. Pet ti' uva' ye'xheb'il kat oleb' ti' Aak, tan isle'l Aak ti' chit ib'ene'. As esti'e' kat okkat Aak snachol Tiixhil sqi'.
58007017	As ti' Aak tz'ib'amalkat kan u yole' uva' ech ni tal ile': Tan axhe' oksan iyol tenam vatz Tiixh ti' chit ib'ene' eche' uve' kat ib'an u Melquisedec, ti'k u yole'.
58007018	As kat palyu ve't iyak'il u tzaq'ite' uva' atik b'axa, tan ti' uva' ye' kat ok unq'a tename' jikla aamail sta'n.
58007019	As ye'xheb'il kat ok jikla aamail ti' inimat u tzaq'ite'. Esti'e' kat ik'ujb'a' kan u Tiixhe' uma't u yole' uva' nim talche' ti' u tzaq'ite'. As a' u yole' ti' u Jesús uva' k'ujle'l kuk'u'l sti' uva' ni aq'on qokeb'al k'atz u Tiixhe'.
58007020	As tul kat ok unjoltu unq'a uxhchile' nachol Tiixhil ti' unq'a tename', as ye'l uma'toj yol uva' nim talche' kat tal Aak sti'. Pet ech koj u Jesús, tan kat tal u Tiixhe' uva' a' u Jesúse' u oksan tetz u kuyole' vatz u Tiixhe' ti' chit ib'ene',
58007021	tan a' u Tiixhe' kat alon u yole' ti' toksat Aak u Jesúse' oksan iyol tenam vatz Tiixh, eche' uva' ni tal uma'l u yol uva' tz'ib'amal kan uva' ech ni tal ile': As kat tal u Tiixhe' u yole' tuk' vib'iie'. As ye'xh jatu la ijalpu Aak vitxumb'ale' ti' u yole', tan ech kat tal Aak ile': «Tan at ve't ok chit axh nachol Tiixhil ti' unq'a tename' ti' chit ib'ene',» ti'k Aak, ti'k u yole'.
58007022	As a' u Jesús uva' nik'ujb'a'n kan ti' uva' la qetzi unq'a b'a'nile', tan Aake' kat taq' tib' sqi' tul kat ik'ujb'a' kan Aak u ak' tzaq'ite', as Aak kat kam ve't sqi'.
58007023	As nimal unq'a uxhchile' kat oksan iyol tenam vatz Tiixh uva' tiaal u Leví as kat mox kami. As esti'e' uva' kat mox taq' ve't kan u tijle'me'.
58007024	Pet ech koj u Jesúse', tan ato'k Aak nachol Tiixhil ti' chit ib'ene', tan ye'l Aak la kam ve'te'.
58007025	Esti'e' uva' at tijle'm u Jesús ti' chit ib'ene' ti' taq'at unq'a nimla b'a'nile' sqe ti' kuq'alpule', jank'al o' uva' at ve't qokeb'al k'atz u Tiixhe' ta'n Aak tan isle'l chit Aak ti' chit ib'ene'. As ye' la iya'sa Aak toksal kuyol te u Tiixhe'.
58007026	As a' u Jesúse' oksan iyol tenam vatz Tiixh. As Aake' uva' nisa'vit sqi'. As jik chit itxumb'al Aak. As ye'l umaj va'lexhla yol la alchu ti' Aak. As jikla aama chit Aak. As jit eela Aak tuk' o' tan o' aapaav. As kat ok ve't iq'ii Aak, tul kat oon Aak tu almika'.
58007027	As jit'e'ch kat ib'an Aake' eche' uva' nib'an unjoltu unq'a iq'esal oksan iyol tenam vatz Tiixh, tan jun q'ii niyatz' chajnaj unq'a txooe' vatz u nachb'al Tiixhe' ti' ijajat kuyb'al ti' u paave'. As b'axel nijaj chajnaj kuyb'al ti' vipaave'. As a'n nijaj ve't chajnaj kuyb'al ti' vipaav unq'a tename'. Pet ech koj u Jesús, tan ye'l ipaav Aak ati. As unpajul kuxhe' kat taq' tib' Aak kamoj sqi' as tuk' ti' unq'a tename' ti' ichooat Aak u kupaave' ti' chit ib'ene'.
58007028	As ti' u tzaq'ite' uva' tz'ib'amal kan ta'n u Moisése' ni tokkat unq'a naje' siq'esalil oksan iyol tenam vatz Tiixh, k'uxh aapaav chajnaj. Pet ech koj u Jesús, viK'aol u Tiixhe', tan ti' uva' kat tal u Tiixhe' u yole' tuk' vib'iie' tul uva' ma'tik talat Aak u tzaq'ite' uva' tal Aak b'axa. As esti'e' ato'k u Jesúse' siq'esal oksan iyol tenam vatz Tiixh, tan k'ujlu kan chite' u tijle'm u Jesúse' ti' chit ib'ene'.
58008001	As a' isuuchil u yole' uva' ni val sete ti' itzaele' uva' at ve't ok chite' u Jesús q'esalil oksan iyol tenam vatz Tiixh. As xonle'l ve't Aak tiseb'al u Tiixhe' uva' nim talche' tu almika'.
58008002	As Aake' ni nachon Tiixh sqi' tu u Tiixhla atinb'ale' uva' tabernáculo ib'ii uva' k'ujle'l ta'n u Kub'aal Tiixhe'. As a'e' u atinb'ale' uva' ninachpukat Tiixh tu almika' uva' jit umaj uxhchil kat b'anon.
58008003	As junun unq'a iq'esal oksan iyol tenam vatz Tiixh as k'ujlu kan ti' toksal iyol unq'a tename' vatz Tiixh. Esti'e' uva' techal la toksa u Jesús umaj oy vatz u Tiixhe'.
58008004	Pet attel koj u Jesús cheel, as jit Aak oksan iyol tenam vatz Tiixh la ib'ane' vatz u tx'ava'e', tan at ve't unq'a oksan iyol tenam vatz Tiixh sukuxo'l ti' toksat unq'a oye' vatz u Tiixhe' eche' uva' ni tal u tzaq'ite' uva' tz'ib'amal kan ta'n u Moisés.
58008005	As a' chajnaje' uve' ni oksan unq'a oye' vatz u Tiixhe' tu u atinb'ale' uva' tabernáculo ib'ii uva' ninachpukat Tiixh. As a'e' ni b'anon ivaatzil u atinb'ale' uva' tabernáculo uva' echen tu almika' eche' uva' kat tal u Tiixhe' te u Moisés, tan ech tal ve't Aak ile' te u Moisés tul uva' aalik ib'anat ve't u atinb'ale' uva' tabernáculo uva' nik inachpukat Tiixh: «La chit ab'ane' kam uve' kat val see vi' u vitze',» ti'k Aak.
58008006	As kat aq'pu ve't te u Jesús uva' Aak kat oksan iyol tenam vatz u Tiixhe'. As echat u ak' tzaq'ite' uva' k'ujlu kan ta'n u Jesúse', tan at pal ti' u tzaq'ite' uva' atik b'axa. As nim talche' unq'a yole' uva' tal u Tiixhe' ti' u Jesúse'.
58008007	As jik koj chit kat ib'an unq'a uxhchile' ta'n u tzaq'ite' uva' atik b'axa, as ye'le'xh u ka'v tzaq'ite' kat k'ujeb'i.
58008008	Pet kat til u Kub'aal Tiixhe' uva' ye' nik ib'an unq'a tename' u b'a'ne'. Esti'e' uva' ech kat tal ve't Aak ile' sti': As la ilej ve't uma'l u q'ii uva' la unk'ujb'a' ve't uma't u ak' tzaq'ite' seti', ex unq'a aa Israel tuk' ex unq'a aa Judá.
58008009	Pet jit eela u ak' tzaq'ite' tuk' u tzaq'ite' uva' kat unk'ujb'a' kan xo'l unq'a q'esla eb'aale', tul uva' kat veq'o el tzan tu u Egipto. Ech nunb'ane' eche' nib'an umaj b'aala uva' txeyel iq'ab' vitalaj intxa'e' sta'n ti' ilochata'. As ye' kat inima unq'a q'esla eb'aale' u tzaq'ite' uva' kat unk'ujb'a' kan b'axa. Esti'e' uva' ye' kat vab'i ve't viyol u tename'.
58008010	As tul ma't ipal ve't iyak'il u txumb'ale' uva' unk'ujb'a' kan te unq'a tiaal Israel b'axa, as a' u vi'la' uva' tuk unk'ujb'a' kan sti', tan ech ni val ile': «La voksa ve't vuntzaq'ite' tu vitxumb'ale'. As la voksa ve't vunyole' tu u taanxelale'. As in ve't iTiixh; as a'e' untenam la ib'ane'.
58008011	As jit tz'ajinal la ichus ve't unq'a uxhchile' vimoole'. As mita'n ech la tal ile' te u titz'in tatzike': Qootzitaj u Kub'aal Tiixhe' setuk', chaj koj la tale', tan kajayil chit unq'a tename' la ootzin ve't in, k'uxh at tijle'm as k'uxh ye'l tijle'm ati.
58008012	As la unsotzsa ve't ipaav unq'a uxhchile'. As ye'xh jatu la vulsa ve't vipaav unq'a uxhchile' sunk'u'l uva' kat ib'ana,» ti'k u Tiixhe'.
58008013	As tul uva' kat tal ve't Aak uva' la ik'ujb'a' kan Aak uma't u ak' tzaq'it, as a' isuuchile' uva' nipal ve't iyak'il u tzaq'ite' uva' atik b'axa. As ile' nisotz ve'te'.
58009001	As ootzimal sqa'n uva' nik tal u b'axa tzaq'ite' uva' k'ujlik kan ti' talat isuuchil sqe uva' kam kunachat Tiixh. As nik tal isuuchil sqe ti' u atinb'ale' uva' atik vatz u tx'ava'e' uva' nik inachpukat Tiixh ta'n unq'a tiaal Israel.
58009002	As ech b'an ta'n u tabernáculoe' uva' nik inachpukat Tiixh, tan atik uma'l u b'axa tuul kab'al uva' Txaala atinb'al ib'ii. As tzitzi' atikkat tatinb'al u matxb'ale' uva' vujva'l ivi' ati tuk' u meexhae' uva' atikkat u paane' uva' nik toksal vatz u Tiixhe'.
58009003	As ti' iqul u ka'v ixb'u'je' atikkat uma't u tuul tabernáculoe' uva' Tiixhla atinb'al ib'ii.
58009004	As a' atikkat u tatinb'al uva' tz'e'sab' incienso uva' lak'el ok b'a'nla q'an ch'ich' sti' tuk' stuul as tuk' u kaaxhae' uva' k'ujlu kan xo'l u tename' ta'n u Tiixhe'. As atik ku' uma'l u xhaalo stuul uva' b'a'nla q'an ch'ich', uva' kolikkat u echb'ub'ale' uva' maná ib'ii. As atik ku' vib'aara u Aarón tu u kaaxhae', uva' ma'tik ixalmite'; as atik ku' unq'a lepkin k'ub'e' stuul uva' tz'ib'amalkat u tzaq'ite'.
58009005	As atik ka'va'l unq'a vatzib'al vi' u jupb'al itzi' u kaaxhae' uva' ech tilone' eche' ángel, k'uchb'al tetz uva' ni toksal iq'ii u Tiixhe' uva' at xo'l vitename'. As atik b'en vixich' unq'a uva' eche' ángel tiib'a u jupb'al itzi' u kaaxhae', k'uchb'al tetz uva' ye'l vipaav unq'a tename' nik toksa u Tiixhe' stuul. As jit kuxh tz'ajinal la val ve't isuuchil u yole' skajayil cheel ti' u tabernáculo.
58009006	As tul uva' ma'tik itzojpu ve't u tabernáculo uva' ka'va'l tuul, as jun q'ii nik tok ve't unq'a oksan iyol tenam vatz Tiixh tu u b'axa tuul u kab'ale' ti' inachat Tiixh.
58009007	Pet ech koj nik ib'an tu vika'v u tuul u kab'ale' uve' Tiixhla atinb'al, tan a'ik kuxh vib'ooq'ol unq'a oksan iyol tenam vatz Tiixh nik tuch tok tu u atinb'ale', tan uma'l kuxh q'ii tu jun yaab' nik tuch tok tu u atinb'ale'. As nik teq'o ve't ok vikajal unq'a avane' ti' ijajat kuyb'al ti' vipaave' as tuk' ti' vipaav unq'a tename' uve' ye' nachel ste uva' nib'ane'.
58009008	As jank'al unq'a yole' uva' kat val ti' u tabernáculo, as ni taq' u Tiixhla Espíritu kutxumb'al ti' u b'axa tuul u atinb'ale', tan tul uva' atiktele, as ye'xnik ik'uchat Aak te unq'a tename' uva' kam la tulb'e toon tu u Tiixhla atinb'ale'.
58009009	As k'uchuvatze' nib'an sqe cheel. As ni taq' kutxumb'al ti' uva' ye' ni toleb' unq'a oye' tuk' unq'a avane' uva' ni toksal vatz u Tiixhe' ti' ijikb'a'l u taanxelal unq'a uxhchile'.
58009010	As a' kuxh nikat itxakonkat u yole' tul uva' ye'xnik ilejat u q'iie' ti' ijalpul u txumb'ale' ti' inachpu Tiixh. Tan jank'al uva' nib'an unq'a uxhchile' ti' inachat Tiixh, as ti' kuxh vichi'ole' nitxakonkat, eche' unq'a echb'ub'ale' uva' la uch techb'ule', tuk' unq'a a'e' uva' la uch tuk'ale', as tuk' uva' kam la ulb'el ijosq'il unq'a aq'onb'ale'. As ye' ni toleb' ti' ijikb'a'l u taanxelal unq'a uxhchile'.
58009011	Pet ech koj cheel, tan kat ulyu ve't u Cristo. As Aake' ni aq'on u nimla b'a'nile' sqe uva' alel kan sqi' ta'n u Tiixhe', tan a' u Cristo b'ooq'ol ti' vib'ooq'ol unq'a oksan iyol tenam vatz Tiixh. As tetz Aak u tabernáculo uva' nim talche' ti' u vatz tx'ava'illa tabernáculo, tan jit umaj naj b'anol tetz.
58009012	As jit eela kat ib'an u Cristo tuk' uva' nib'an unq'a ib'ooq'ol oksan iyol tenam vatz Tiixh, tan unpajul kuxh kat ok u Cristo tu u Tiixhla atinb'ale' ti' ichooat u kupaave' ti' chit ib'ene'. As jit vikajal unq'a txul tooro'e' as mita'n vikajal unq'a mam sik'e' eq'omalik ta'n Aak, tul kat ok Aak tu u Tiixhla atinb'ale'. Pet a' kuxh vikajal Aake' eq'omalik sta'n. As ech iq'alput o' Aak vatz u kupaave' ti' chit ib'ene'.
58009013	As eche' vikajal unq'a txul tooro'e', tuk' vikajal unq'a mam sik'e', as tuk' vitza'ajil u txul b'aakae' uva' yuel tib' tuk' a' uva' nitzikul b'en vatz u nachb'al Tiixhe', as ti' kuxh vichi'ol unq'a uxhchile' uva' ye' nik tuch tok vatz u nachb'al Tiixhe' nitxakonkat unq'a avane' ti' uva' b'a'n ve't unq'a uxhchile' la ib'ane'.
58009014	Asoj nitxakon vikajal unq'a avane' tuk' vitza'ajile', ¿as a' kol chit ye' la ib'an vikajal u Cristo q'a? Tan nim talche' vikajal Aake' ti' vikajal unq'a avane'. As tuk' vib'a'nil u Tiixhla Espíritu, as kat toksa ok tib' u Cristo vatz u Tiixhe' eche' tok umaj avan vatz Aak. As tul ye'l ipaav u Cristo ati. As kat taq' tib' Aak kamoj sqi' ti' teesat el unq'a va'lexhla txumb'ale' uva' laik eq'on o' tu u kamchile', aq'al uva' la kunima ve't u islich Tiixhe'.
58009015	As tul kat taq' tib' u Cristo kamoj sqi', as kat ku' Aak xo'l u tename' tuk' u Tiixhe'. Esti'e' Aake' k'ujb'a'n kan tetz uma't u ak' tzaq'it ti' ik'ulat tib' iyol u tename' tuk' u Tiixhe'. As tul atik u b'axa tzaq'ite', as atiktel iyak'il u paave'. Pet tul kat kam u Cristo, as kat ul u ak' tzaq'ite', as kat isotzsa ve't Aak u paave'. As ab'il uva' kat imolo u Tiixhe', as la ik'ul unq'a uva' kat tal tzii u Tiixhe' ste uva' ye'l iya'teb'al.
58009016	As la val uma'l u yol sete, eche' la ib'an umaj uxhchile' uve' kat tzaq'tik kan techanal la kami, as a'n la tootzi ve't unq'a uxhchile' u tetze' uve' kat tal kan
58009017	As tul ma't ikam ve't u uxhchile', as kat tootzi ve't unq'a uxhchile' u tetze' kam uva' kat tal kan. Asoj isle'ltel u uxhchile' as ye' la uch tootzit unq'a uxhchile' u tetze'.
58009018	As ech kat ib'an u txumb'ale' uva' k'ujlu ve't kan ta'n u Tiixhe' tuk' u tename' b'axa, tan techal kat kam ve't unq'a avane' ti' tel ikajal.
58009019	As tul ma'tik talat kan u Moisése' unq'a tzaq'ite' skajayil te unq'a tename', as kat itxey ve't unb'iil vixi'l u kaneero'e' uva' kajuxike tuk' uma't u q'ab' tze' uva' hisopo ib'ii. As kat ichiq' ve't ku' xe' u a'e' uva' yuel tib' tuk' vikajal unq'a tooro'e' as tuk' vikajal unq'a mam sik'e'. As kat itziku ve't b'en ti' u u'uje' uva' tz'ib'amalkat u tzaq'ite' as tuk' ti' unq'a tename' skajayil.
58009020	As ech tal ve't u Moisés ile': «A' vikajal unq'a avane' nijejon kan u txumb'ale' uve' k'ujlu kan ta'n u Tiixhe',» ti'k u Moisés.
58009021	As kat itziku ve't b'en u Moisés u kaje' ti' u tabernáculo as tuk' ti' unq'a aq'onb'ale' uve' nik ib'anb'ele' ti' inachpu Tiixh.
58009022	As nimal unq'a vee' uva' kat ib'an ve't b'a'n ta'n vikajal unq'a avane', eche' uva' ni tal u tzaq'ite'. As ye' koj kat el ikajal umaj uxhchil ti' ikame' as ti' ichooat u paave', as ye'l ipaav unq'a tename' la sotzi.
58009023	As eche' u vatz tx'ava'illa tabernáculo tuk' unq'a vee' nik itxakonsale' ti' inachpu Tiixh, tan k'uchuvatz kuxhe' nik ib'ane' ti' unq'a vee' tu almika'. As kat oksal ok unq'a avane' tzitzi'. As kat tzikul ve't vikajale' ti' unq'a vee' uva' atik tzitzi' ti' teesal u va'lexhe' sti'. Pet ech koj uva' kat ib'an tu almika', tan techal kat toksa ok tib' uma'l u uxhchil uva' at pal u tijle'me' ti' unq'a avane', ti' isotzsal ipaav unq'a tename'.
58009024	As u tabernáculo uva' kat ib'an unq'a uxhchile', tan a'e' ni b'anon ivaatzil u nachb'al Tiixhe' tu almika'. As ye'l u Cristo kat ok stuul ti' toksat tib' vatz u Tiixhe' sqi'. Pet a' kat okkat Aak tu almika' ti' ijajat kuyb'al sqi' te u Kub'aal Tiixhe'.
58009025	As ye'l uva' jatpajul kuxh koj kat ok u Cristo tu almika' ti' toksat tib' sqi', eche' uve' nib'an vib'ooq'ol unq'a oksan iyol tenam vatz Tiixh, tan jun yaab' ni toke' tu u Tiixhla atinb'ale' tuk' vikajal unq'a txooe' uve' jit tetz.
58009026	As jun yaab' koj ni tok u Cristo tu u Tiixhla atinb'ale', as aya'x tzan ixe't Aake' ti' ikame' tul sichee u vatz tx'ava'e'. Pet jit'e'ch kat ib'an Aak, tan tu unq'a q'iie' uva' at o' stuul cheel, as unpajul kuxhe' kat ul Aak kamoj sqi' ti' chit ib'ene' ti' isotzsat el Aak u paave'.
58009027	As ech kat ib'ane' eche' uva' nib'an unq'a uxhchile', tan k'ujlu ve't kan uva' pajul kuxh la kam umaj uxhchil. As a'n la b'anchu ve't isuuchile'.
58009028	As ech kat ib'an u Cristo, tan unpajul kuxh kat taq' tib' Aak kamoj. As nimal unq'a tename' kat isotzsa Aak ipaav. As tul la ul u Jesús unpajte tika'pa, as jit ve't u kupaave' tul ichoo Aak. Pet ti' teesat o' Aak k'atz uve' nijatxon kuxo'l tuk' u Tiixhe'.
58010001	As u tzaq'ite' uva' tz'ib'amal kan ta'n u Moisés, as ivaatzil unq'a nimla b'a'nile' nib'ane' uva' la uli. As jit u nimla b'a'nile' u tzaq'ite', tan jit u tzaq'ite' la jikb'a'n itxumb'al unq'a tename', k'uxh ye' niya'sa unq'a tename' toksat ok unq'a avane' vatz u Tiixhe' tu jun yaab' ti' ijajat sotzb'al ipaav.
58010002	As at koj sotzb'al ipaav unq'a tename' ti' inimat u tzaq'ite', as la iya'sa ve't unq'a tename' toksat ok unq'a avane' vatz u Tiixhe'. Tan asoj josq'imal ve't u taanxelal unq'a tename' ti' chit ib'ene', as la inach ve't je' unq'a tename' ste uva' ye'l ve't ipaav vatz Aak.
58010003	Pet jit'e'che', tan tul ni toksa ok unq'a tename' unq'a avane' vatz u Tiixhe' tu jun yaab', as ni tulsa unq'a tename' sk'u'l uva' at ipaav vatz Aak,
58010004	tan ye' ni toleb' vikajal unq'a txul tooro'e' tuk' vikajal unq'a mam sik'e' ti' isotzsal ipaav unq'a tename'.
58010005	Esti'e' uva' ech tal ve't u Cristo ile' te u Tiixhe', tul kat ul Aak vatz u tx'ava'e': «As ye' nasa' unq'a avane' tuk' unq'a oye' uva' ni toksal ok savatz. Pet kat aaq' vunchi'ole' ti' uva' la unnima tuk' vunchi'ole' kam uva' la aal sve.
58010006	As ye' kat ib'an see ti' unq'a avane' uve' nitz'e'sal ok savatz ti' ijajat unq'a tename' sotzb'al ipaav. As mita'n kat ib'an unq'a oye' see uva' ni toksal ok savatz.
58010007	Esti'e' uva' ech kat val ve't ile' see: –Il in ila', Tiixh. As kat ul in ti' ul unb'anata' kam uva' ni tal aama svi', eche' uva' tz'ib'amal kan svi' tu u u'uje',– » ti'k u Cristo.
58010008	As k'uxh k'ujlu ve't kan u tzaq'ite' ti' uva' la tz'e'sal ok unq'a avane' vatz u Tiixhe', as ech kat tal u Cristo ile': As ye' nasa' unq'a avane' tuk' unq'a oye' uve' ni toksa unq'a tename' savatz ti' ijajat sotzb'al ipaav. As ye' kat ib'an see, ti'k Aak tal te u Tiixhe'.
58010009	As ech tal Aak ile' unpajte: Il in ila', Kub'aal Tiixh. As kat ul in ti' ul unb'anata' kam uva' ni tal aama svi', ti'k Aak.  As tul kat tal Aak u yole', as kat teesa ve't u Tiixhe' u tzaq'ite' uva' atik b'axa. As kat ik'ujb'a' ve't kan Aak uma't u tzaq'ite'.
58010010	As kat toksa ve't o' u Tiixhe' jikla aamail ta'n u Jesucristoe', tan eche' uva' ni tal taama u Tiixhe' sqi'. As unpajul kuxh kat taq' tib' u Jesucristoe' kamoj sqi' ti' chit ib'ene'.
58010011	As ootzimal sqa'n uva' jun q'ii ni taq'onvu oksan iyol tenam vatz Tiixh ti' toksat ok unq'a avane' vatz u Tiixhe'. As jatpajul kuxh ni toksa ok chajaak unq'a avane' vatz Aak, k'uxh ye' ni toleb'e' ti' isotzsal ipaav unq'a tename'.
58010012	Pet ech koj u Cristoe', tan unpajul kuxh kat toksa ok tib' Aak vatz u Tiixhe' ti' chit ib'ene' ti' isotzsat Aak u kupaave'. As a'n kat xoneb' ve't Aake' tiseb'al u Tiixhe'.
58010013	As nitx'eb'on Aak ti' u q'iie' uva' techal la el iq'ii unq'a uxhchile' skajayil uva' nich'o'n taama ti' Aak.
58010014	As tuk' vib'a'nil u Jesucristo uva' unpajul kuxh kat toksa ok tib' vatz u Tiixhe' ti' isotzsat Aak u kupaave', as kat toksa ve't o' Aak jikla aamail vatz u Tiixhe' ti' chit ib'ene', jank'al o' uva' txaael ve't o' ta'n u Tiixhe' ti' qok sitenam Aak.
58010015	As echat ni tal u Tiixhla Espíritue' sqi', tan ech kat tal ile' b'axa:
58010016	Ni tal u Kub'aal Tiixhe' uva': «Tul ma't ipal ve't unq'a q'iie', as ech ve't u txumb'al ile' la unk'ujb'a' kan xo'l vuntename': As la voksa ve't vunyole' tu u taanxelale' tuk' tu vitxumb'ale',» ti'k Aak.
58010017	As ech ni tal uma't u yol ile' uva' tal kan Aak: «As la unsotzsa ve't ipaav vuntename' sunk'u'l tuk' u paasan tziile' uve' nib'ane', taq' Aak,» ti'k u Tiixhla Espíritu.
58010018	As tul uva' kat sotz ve't u kupaave' tuk' u kupaasan tziile', as ye'l ve't uma'toj kam la oksal ve't ok vatz u Tiixhe' ti' isotzsal u kupaave'.
58010019	Esti'e' ni val sete, vitz'in vatzik, uva' ib'a'nil kuxh u Jesucristoe' uva' kat el vikajale' sqi', as at ve't qokeb'al tu u Tiixhla atinb'ale' tu almika',
58010020	tan kat taq' ve't u Jesucristo qokeb'al ti' uva' at ve't kutiichajil k'atz u Tiixhe'. As ech kat ib'an Aake' sqi' tul kat yatz'ax Aak vatz u kuruse'. As kat q'ixmik ku' tzan u ixb'u'je' uva' atik ok tu u tostiixhe', texhlal tetz uva' kat taq' ve't Aak qokeb'al tu u Tiixhla atinb'ale' tu almika'.
58010021	As a' u Jesucristo u nimla q'esal oksan tetz kuyol vatz Tiixh, jank'al o' uva' o' ime'al ik'aol u Tiixhe'.
58010022	Esti'e' uva' aya'loj chit kuk'u'l la kujetz'e ok qib' k'atz u Tiixhe'. As ye' la ka'kab'in qaama ti' kuk'ujb'a't kuk'u'l ti' Aak, tan eesamal ve't u va'lexhe' tu u qaanxelale' ta'n Aak. As nu kunache' uva' sotzsamal ve't u kupaave'. As kat ku' o' xe' u a'e', texhlal tetz uva' josq'imal ve't u qaanxelale' ta'n Aak.
58010023	As kuchab'ata kuk'ujb'a't kuk'u'l ti' Aak. As ye' la ka'kab'in qaama ti' kutx'eb'at u nimla b'a'nile' uva' k'ujle'l kuk'u'l sti' eche' uva' ni qal te unq'a tename', tan la chit ib'an Aake' kam uva' altzi'mal kan sqi' ta'n Aak.
58010024	As kuchuktaj txumb'al ti' kulochat qib' sukuvatzaj, as ti' kuxo'nit qib' sukuvatzaj, as ti' kub'anat u b'a'ne'.
58010025	As ye' la kub'an qetz eche' nib'an unq'a uxhchile' uva' ye' ni tex tu u atinb'ale' tetz nachb'al Tiixh. Pet aal la kuyak'insa qib' sukuvatzaj ti' uva' la kub'an u b'a'ne', tan ootzimal sqa'n uva' b'iit kuxh ilejat u q'iie' uva' la ul u Jesús unpajte.
58010026	Tan asoj tzaa chit ve't sqe uva' la paavin o' tul uva' ma't qootzit isuuchil u yole' uva' a' u Jesucristo kat choon u kupaave', as ye'l ve't uma'toj kam la uch kub'anata' ti' ichooax u kupaave'.
58010027	Pet xo'veb'al chit uva' nitx'eb'on sqi' tul la ib'an u Tiixhe' kusuuchil. As at uma'l u xamal uva' xo'veb'al chittu' nitx'eb'on ti' unq'a uxhchile' ti' isotzsal ivatz uva' ni ixvan u Tiixhe'.
58010028	As ni val sete tan xo'veb'al chit tatin u uxhchile' uva' ni ixvan u Tiixhe', tan ab'il uva' ye' kat niman u tzaq'ite' uva' tz'ib'amal kan ta'n u Moisés, as techal la kami, asoj at ka'vo'j moj oxvo'j uxhchil uva' la alon isuuchil vipaav u uxhchile' vatz u b'anol isuuchil unq'a tename'.
58010029	Pet nim chite' u k'axk'oe' la ul ti' unq'a uxhchile' uva' ni ixvan viK'aol u Tiixhe' ti' uva' kat ul ti' unq'a tename' uva' na'ytzan, tan antu ve't viK'aol u Tiixhe' ni tixva u uxhchile'. As nik'uch u uxhchile' tuk' vitxumb'ale' uva' ye'l itxa'k vikajal viK'aol u Tiixhe' uva' kat k'ujb'a'n kan u ak' tzaq'ite' ti' toksal unq'a uxhchile' jikla aamail. Techal la ul u k'axk'oe' ti' u uxhchile', tan niyoq'on ti' u Tiixhla Espíritu uva' ni aq'on vib'a'nil u Tiixhe' sti'.
58010030	As ootzimale' sqa'n uva' ech kat tal u Tiixh ile': Ine' la b'anon ich'exel te unq'a uxhchile' uve' ni b'anon u va'lexhe'. As ine' la aq'on ich'exel ste, ti'k Aak.  As ech tal Aak ile' unpajte: Ine' la b'anon isuuchil vuntename', ti'k Aak.
58010031	¡As xo'veb'al chite' u k'axk'oe' uva' la ul ta'n u islich Tiixhe' ti' u uxhchile' uva' ni b'anon u va'lexhe'!
58010032	As la val sete, ye' la ka'kab'in etaama. As etulsataj sek'u'l kam unq'a k'axk'oe' uva' kat epaleb'e b'axa, tul a'n nalik kuxh ijalpu etxumb'al, tan k'uxh mama'la k'axk'o kat epaleb'e, as kat ekuy ve'te'.
58010033	As at ex uva' vatz chit unq'a tename' kat yoq'pukat ex ta'n unq'a uxhchile' uve' nich'o'n taama seti'. As kat tilul ex. As atix ib'ana uva' antu ve't ex kat paleb'en u k'axk'oe' tuk' unq'a emoole', tul uva' kat ipaleb'e unq'a k'axk'oe'.
58010034	As kat etxum ve't ivatz unq'a emoole' tul kat ok tu u kaarsa. As tul kat maap ve't unq'a etetze', as ye' kat txumun ve't ex. Pet aal kat chiib' ve't ex, tan at sek'u'l uva' at etetz tu almika' uva' aal b'a'n ti' uve' at vatz u tx'ava'e'. As a'e' ye' la pal iyak'il.
58010035	Esti'e' uva' ni val sete, ejalpuk etxumb'al ti' u k'ujleb'al ek'u'le' ti' u Tiixhe', tan ti' u k'ujleb'al ek'u'le' la aq'pukat vetx'aja'me'.
58010036	As techal chite' uva' ye' la pal ek'u'l ti' ekuyat unq'a k'axk'oe', tan tul ma't ekuyat unq'a k'axk'oe' eche' uva' nisa' u Tiixhe' seti', as la aq'pu ve't u tx'aja'me' sete uva' alel kan ta'n Aak.
58010037	As ech ni tal viyol u Tiixh ile' uva' tz'ib'amal kan: As b'iit kuxh ilejat ve't u q'iie' uva' la ul u uxhchile' uva' alel kan u tuleb'ale'. As ye' la b'alaxi ti' u tuleb'ale'.
58010038	As ab'il uva' k'ujle'l ik'u'l svi' as jik itxumb'al nib'ane', as at itiichajil sunk'atz. Pet asoj ech vitxumb'ale' la ib'ane' eche' uva' nik ib'an b'axa, as ye'l in la chiib' in sti', ti'k u Tiixhe'.
58010039	Pet ech koj o', tan jit'e'ch la kub'ane' eche' nib'an ka't unq'a uxhchile' uva' niq'aav ti' inimata' kam uva' nik ib'an b'axa. As a' unq'a uxhchile' uva' ye' la sotz ipaav. Pet ech koj o', tan k'ujle'l kuk'u'l ti' viK'aol u Tiixhe'. As at ve't u kutiichajile' k'atz u Kub'aal Tiixhe'.
58011001	As a' isuuchil u k'ujleb'al k'u'le' uva' techal la b'anchu u b'a'nile' uva' nu kutx'eb'e'. As k'uxh ye' na'l sukuvatz cheel, as ootzimal sqa'n uva' nitx'eb'on ve't sqi'.
58011002	As eche' uva' kat ib'an unq'a q'esla chaj txutx b'aalae', tan ti' uva' k'ujlik chit ik'u'l chajaak ti' u Tiixhe', as b'a'n ve't iyolb'el chajaak ta'n u Tiixhe'.
58011003	As ti' uva' k'ujle'l chit kuk'u'l ti' u Tiixhe', as ni qootzi ve'te' uva' tuk' kuxh viyol Aake' as kat chee u almika'e' tuk' u vatz tx'ava'e' skajayil. As jank'al unq'a vee' uva' ni qile', as a' kat tzaakat xo'l unq'a vee' uva' ye' na'like.
58011004	As eche' uva' kat ib'an u Abel tan k'ujlik chit ik'u'l ti' u Tiixhe', as kat toksa u oye' uva' nim talche' ti' u tetz u Caíne' vatz u Tiixhe'. As b'a'n ve't iyolb'el u Abele' ta'n Aak, tan kat ik'ul Aak u oye' uva' kat toksa u Abele' vatz Aak. As k'uxh kamnal ve't u Abel, as nitel ichus o' cheel ti' kuk'ujb'a't kuk'u'l ti' u Tiixhe'.
58011005	As echat kat ib'an u Enoc, tan ti' uva' k'ujle'l ik'u'l ti' u Tiixhe', as ye' kat pal tu u kamchile'. As ye'xheb'il kat ilon ve'te', tan ma'tik teq'ol ve't ta'n u Tiixhe'. As tul ye'xnik eq'ol u Enoc, as b'a'nik ve't iyolb'ele' ta'n Aak.
58011006	Asoj ye' la ik'ujb'a' umaj uxhchil ik'u'l ti' u Tiixhe', as ye'l Aak la txuq'txun sti'. Tan ab'il uva' la isa' toksat tib' k'atz Aak, as techal la inima uva' at Tiixh as la taq' Aake' itx'aja'm u uxhchile' uve' la toksa taama ti' Aak.
58011007	As ti' uva' k'ujle'l ik'u'l u Noé ti' u Tiixhe', as kat ib'an ve't uma'l u arca ti' ikolat tib' vatz u k'axk'oe' tuk' unq'a tatine'. As tul kat tal ve't u Tiixhe' ste kam uva' la uli, as kat ixo'va ve't u Noé u Tiixhe'. As k'uxh ye' atixoj til u Noé kam uva' tal u Tiixhe' ste uva' la uli, as kat inima ve't u Noé. As kat ok ve't jikla aamail ta'n u Tiixhe'. As tuk' u k'ujleb'al ik'u'l u Noé, as kat tal ve't isuuchil te unq'a tename' uva' techal la ul u k'axk'oe' ti' unq'a tename' uva' ye' ni niman u Tiixhe'.
58011008	As ti' uva' k'ujlik chit ik'u'l u Abraham ti' u Tiixhe', as kat inima ve't yol tul uva' kat imolo ve't u Tiixhe' u Abrahame' ti' tel ch'u'l tu u tename' uva' atikkat. As k'uxh ye' tootzaj u Abraham u tx'ava'e' uva' la oonkat, as kat b'en ve'te' ti' uva' la tetzi ve't u tx'ava'e' ta'n u Tiixhe'.
58011009	As ti' uva' k'ujlik ik'u'l u Abrahame', as kat b'ex jejeb'oj tu u tx'ava'e' uva' kat taltzi' u Tiixhe' ste. As kat atin tu unq'a lakich pache', texhlal tetz uva' ech ve'te' eche' umaj ulnaj tzaanaj kat b'ex ib'ana. As echat kat ib'an u Isaac tuk' u Jacob, tan echat kuxh u yole' kat tal Aak ste.
58011010	As a' nik itx'eb' u Abrahame' ik'ujb'a'l u b'a'nla tename' uva' ye' la e'pi, eche' umaj kab'al uva' chab'amal ik'ujeb'e' vi' u tz'aje', tan a' u Tiixhe' la k'ujb'a'n, tan Aake' cheesan tetz.
58011011	As ti' uva' k'ujlik chit ik'u'l u Sara ti' u Tiixhe', as k'uxh ma'tik iq'esb'u ve'te' as k'uxh ye' nik talane', poro kat yak'in ve't vichi'ole' ta'n u Tiixhe'. As kat itz'eb' ve't uma'l u tal u Sara, tan nik inima u Sara tuk' u Abraham uva' la chit ib'an u Tiixhe' kam uva' altzi'mal kan ste ta'n Aak.
58011012	As tul b'iitik kuxh ikam ve't u Abrahame', as tuk' u k'ujleb'al ik'u'le' as kat nitxa'in ve'te'. As ech ve't tachul unq'a tiaale' eche' tachul unq'a tx'umile' uva' at tu almika' as tuk' unq'a sanab'e' uve' at tzi' u mar uva' ye'xheb'il la oleb' ti' tachpe'.
58011013	As jank'al unq'a uxhchile' uve' kat kuyolb'ela', as k'ujlik chit ik'u'l ti' u Tiixhe'. As kat kami. As ech kat tal ve't ile': «Ulnaj tzaanaj kuxh o'e' vatz u tx'ava'e',» ti'ke, tan jit ik'ul u nimla b'a'nile' uva' altzi'mal kan ta'n u Tiixhe'. As ech ve't unq'a nimla b'a'nile' vatz unq'a uxhchile' eche' umaj kam uva' naach kuxh ni tilkat b'en. As nitxuq'txun ve't sti'.
58011014	As tul uva' kat tal unq'a uxhchile' eche' u vee', as ni tal isuuchil sqe uva' nik ichuk uma'l u tatinb'al uva' la atinkat.
58011015	As kat koj titz'a iq'aavik b'en tu vitx'ava'e' uve' elkat ch'u'l, as la uch iq'aavik b'ene' tu vitx'ava'e'.
58011016	Pet jit'e'ch kat ib'ana, tan a' nik isa' uva' la b'en jejeb'oj tu uma't u atinb'al uva' nim talche' ti' uva' atikkat. As b'a'nik vatz u Tiixhe' ti' uva' la tal unq'a uxhchile' uva' Tiixh Aak. As kat ib'an ve't Aak tuch tatinb'al unq'a uxhchile'.
58011017	As ti' uva' k'ujlik ik'u'l u Abraham ti' u Tiixhe', as kat inima tul uva' kat tal u Tiixhe' ste uva' la toksa ok vik'aole' vatz Aak, k'uxh ta'n chite' unch'i'til. As aalik chit iyatz'at ve't u Abraham vik'aole', k'uxh ma'tik ichiib' u Abraham ti' unch'i'til vik'aole' uva' Isaac ib'ii.
58011018	As k'uxh ech ma'tik talat u Tiixh ile' te u Abrahame': «K'atz vak'aole' uva' Isaac la elkat ch'u'l unq'a aviaale',» ti'k Aak ste, as inima u Abraham viyol Aake',
58011019	tan kat titz'a ve't u Abraham uva' k'uxh laik iyatz' vik'aole' vatz u Tiixhe', as at iyak'il u Tiixhe' ti' tulsat taama vik'aole' unpajte. As vatz u Abraham as eela kuxh stuk' uva' kat kam vik'aole' as kat ul taama unpajte.
58011020	As ti' uva' k'ujlik chit ik'u'l u Isaac ti' u Tiixhe', as taq' ve't kan u Isaac u b'a'nile' ti' unq'a ik'aole', u Jacob tuk' u Esaú. As kat tal ve't u Isaac isuuchil te chajnaj ti' uva' kam la til chajnaj uva' xamtel.
58011021	As ti' uva' k'ujlik chit ik'u'l u Jacob ti' u Tiixhe', as tul unb'iitik kuxh ikam ve'te', as taq' ve't kan u Jacob vib'a'nile' ti' junun vik'aol u Xhu'le'. As tul b'a'nxi, as ixi'a ve't tib' ti' vikarootee'. As toksa ve't iq'ii u Tiixhe'.
58011022	As ti' uva' k'ujlik chit ik'u'l u Xhu'le' ti' u Tiixhe', as tul unb'iitik kuxh ikam ve'te', as tal ve't kan te unq'a titz'in tatzike' uva' la chit ilej uma'l u q'ii uva' la el ve't ch'u'l unq'a tiaale' tu u Egipto. As tal ve't kan u Xhu'le' unpajte uva' la eq'ol el vib'ajile' tu u Egipto.
58011023	As ti' uva' k'ujlik chit ik'u'l u txutx ib'aal u Moisés ti' u Tiixhe', as oxva'l ich' uva' imuj ve't chajaak u Moisés tul ne'nalike, tan til chajaak uva' acha'vik chit u Moisés tul itz'eb'i. As ye' kat xo'v chajaak ti' u yole' uva' alel ta'n u ijlenaale' ti' uva' la mox yatz'ax unq'a ne'e'.
58011024	As tul ok ve't u Moisés najil, as k'ujlik chit ik'u'l ti' u Tiixhe'. As ye' nik isa' uva' la tal unq'a tename' sti' uva' itxutx u Moisés vime'al u ijlenaale'.
58011025	Pet a' nik isa' u Moisés uva' eela tixvale' tuk' unq'a imoole' uva' tiaal Israel uva' itenam Tiixh. As ye' nik isa' u Moisés ipaavine' ti' tatin k'atz u ijlenaale' tu u Egipto ti' u chiib'ichile' uva' palchil kuxhtu',
58011026	tan a'ik u tx'aja'me' uve' la taq' u Tiixhe' ste, as a'e' uva' nik titz'a u Moisés. Esti'e' uva' kat tixva ve't kan unq'a nimla tx'iib'al q'iie' uva' laik tetzi tu u Egiptoe'. As aal b'a'nik ste uva' la ipaleb'e u k'axk'oe' tuk' unq'a imoole', tan atik sk'u'l uva' la ul u Jesús uva' alel kan u tuleb'ale' ta'n u Tiixhe'.
58011027	As ti' uva' k'ujlik chit ik'u'l u Moisés ti' u Tiixhe', as kat taq' ve't kan u Moisés u Egipto. As ye' kat xo'v ve'te' tul kat ul ivi' u ijlenaale' sti'. As ye' kat ka'kab'in taama, tan eela kuxh stuk' uva' nik til u Moisés u Tiixhe', k'uxh ye' na'lik Aak svatz.
58011028	As ti' uva' k'ujlik chit ik'u'l u Moisés ti' u Tiixhe', as kat inima ve't u Moisése' u yole' ti' uva' la kolax vitenam u Tiixhe' vatz u kamchile' tul kat tzikul ok vikajal unq'a avane' tzi'aj vikab'ale', aq'al uva' ye' la kam unq'a b'axa ik'aol unq'a itenam u Tiixhe' ta'n u yatz'ol aamae'.
58011029	As ti' uva' k'ujlik chit ik'u'l unq'a itenam u Tiixhe', as kat icheesa Aak b'ey tu u mar tul kat pal ve't unq'a tename' tu u mar uva' Kaj Mar ib'ii. Pet ech koj unq'a aa Egipto, tan tul kat tal ipal tu u mar, as kat ijup ve't tib' u mar sti'. As kat kam ve'te'.
58011030	As ti' uva' k'ujlik chit ik'u'l unq'a itenam u Tiixhe', as vujva'l q'ii isuturit tib' ti' u tename' uva' Jericó. As kat e'p ve't unq'a tz'aje' uva' atik ve't ok ti' u tename'.
58011031	As u yana'sla ixoj uva' Rahab, as ik'ujb'a' ve't ixoj ik'u'l ti' u Tiixhe', as ye' kat kam ve'te' tul uva' kat kam unq'a paasan tziie' uve' atik tu u Jericó, tan ti' uva' kat ib'an ixoj b'a'nil te unq'a uxhchile' uva' kat b'ex ilon kam b'an ta'n u tename' uva' Jericó.
58011032	As b'iit kuxh u yole' la val sete ti' ka't unq'a uxhchile', tan nimatel kuxh la teq'o ti' valat isuuchil u yole' ti' uva' kam kat ib'an u Gedeón, tuk' u Barac, tuk' u Sansón, tuk' u Jefté, tuk' u David, tuk' u Samuel, as tuk' unjoltu unq'a q'ajsan tetz viyol u Tiixhe'.
58011033	As ti' uva' k'ujlik chit ik'u'l vitenam u Tiixhe' uva' na'ytzan, as ati kat tx'akoni ti' ka't unq'a tename' tu u ch'a'oe'; as ati uva' jik chit itxumb'al kat ib'ana tul atik jaq' u tijle'm u Tiixhe'. As kat tetzi ve't uva' alel kan ta'n u Tiixhe'. As at uxhchil uva' tul kat oksal xo'l unq'a b'alame', as kat juplu ve't itzi' txoo ta'n u Tiixhe', aq'al uva' ye'l txoo la chi'on ve'te'.
58011034	As ati uva' kat oksal ve't tu mam xamal. As ye' kat tz'e'i. As ati uva' kat alax iyatz'pe' ta'n ch'ich'. As ye' kat oleb' unq'a uxhchile' ti' iyatz'pe'. As ati uva' unb'iil kuxh iyak'il vichi'ole' kat ib'ana. As kat yak'insal ve'te' ta'n u Tiixhe'. As at unq'a uxhchile' uva' atik ve't iyak'il ta'n Aak tul kat ib'an ch'a'o ti' uma't tenam. As ati uva' kat oleb' ti' itilut el visol unjoltu unq'a tename' uva' nik ib'an ch'a'o stuk'.
58011035	As at ixoj uva' kat kam unq'a tatine'. As kat ul taama unpajte ta'n u Tiixhe'. Pet ech koj unjoltu unq'a uxhchile', tan ati uva' kat q'ospi techal kat kami. As ye' kat isa' uva' la eesal vatz u k'axk'oe', tan a' nik isa' uva' b'a'n ve't tatine' la ib'ane' tul la ul taama unpajte ta'n u Tiixhe'.
58011036	As at uxhchil uva' mama'la yoq'o'm kat alpu ste; as ati kat q'ospi ta'n tz'u'm; as ati kat k'alpi ta'n kateena; as ati kat oksal tu u kaarsa;
58011037	as ati uva' kat yatz'pu ve't ta'n k'ub'; as ati kat quxpi ta'n ch'ich'. As ka'va'l kat el stuul. As nik ichukax txumb'al sti' ti' uva' la iya'sa inimat u Tiixhe', tan ati kat yatz'pu ta'n ch'ich'. As ati uva' katil kuxh kat vatkat ve'te'. As ati uva' visale'yil unq'a kaneero'e' tuk' visale'yil unq'a sik'e' nik toksa tan meeb'a'ik chittu'. As nik ipaleb'e k'axk'o, tan nik itilule'. As nik ik'axb'isale'.
58011038	As ati uva' kat kuxh xaan ve'te' tulaj kaanaj tx'ava', as tulaj tx'akab'e'n, as tulaj jul, as xo'laj vitz uva' k'axk'o chit tatine', tan a' nik tal unq'a uxhchile' uva' ni ixvan u Tiixhe' uva' ye' la uch tatin unq'a niman tetz u Tiixhe' xo'l chajnaj. As tul nim talche' unq'a niman tetz u Tiixhe' ti' unq'a uxhchile'.
58011039	As k'uxh k'ujlik chit ik'u'l ti' u Tiixhe', as ye' kat ik'ul chajaak u nimla b'a'nile' uva' altzi'mal kan ta'n u Tiixhe'.
58011040	As a' u b'a'ne' nisa' u Tiixhe' sqi', tan Tiixh kat b'anon uva' at ve't u b'a'nile' sqi' tuk' ti' unq'a q'esla kub'aale', aq'al uva' eela kuk'ulat ve't u b'a'nile' tuk' chajaak.
58012001	Esti'e' ni val sete, vitz'in vatzik: O' uva' nimal unq'a k'uchb'al tetz u k'ujleb'al ik'u'l unq'a q'esla kub'aale' kat ik'uch kan sukuvatz, as kub'antaj eche' uva' kat ib'an chajaak. As qaq'taj kan unq'a paave' uva' ni majon kuvatz ti' kuk'ujb'a't kuk'u'l ti' u Jesús, eche' umaj uxhchil uva' ye'xhkam ni majon ivatz ti' tooje'le' ti' itx'akat umaj tx'aja'm. As kukuytaj kupaleb'et unq'a k'axk'oe', jank'al uve' aq'el sqe ta'n Aak ti' uva' la kupaleb'e.
58012002	As ye' la kuya'sa qitz'at u Jesús, tan Aake' kat k'uchun b'axa ti' uva' kam kuk'ujb'a't kuk'u'l ti' u Tiixhe'. As Aake' kat aq'on qokeb'al k'atz u Tiixhe' ta'n u k'ujleb'al kuk'u'le'. As tul kat aq'ax je' Aak vatz u kuruse' ti' ikame', as kat ikuy Aak u k'axk'oe'. As ye' kat toksa Aak stuul uva' kat ch'ixvisal Aak, tan atik sk'u'l Aak uva' tul ma't ipaleb'et Aak u k'axk'oe' vatz u kuruse', as la txuq'txun ve't Aak ti' u nimla b'a'nile' uva' la taq' Aak sqe. As nim ve't talchu Aak tul kat xoneb' ve't Aak tiseb'al u b'a'nla xonleb'ale' uva' xonle'lkat u Tiixhe'.
58012003	As etitz'ataj uva' kat ib'an u Jesúse', aq'al uva' ye' la pal ek'u'l as ye' la txumun etaama tul uva' la yoq'pu ve't ex, tan mama'la k'axk'o kat ipaleb'e Aak tul uva' kat yoq'pu ve't Aak ta'n unq'a b'anol va'lexhe'.
58012004	As eche' ex, k'uxh nepaleb'e unq'a k'axk'oe' ta'n unq'a uxhchile' uva' ni b'anon u va'lexhe' sete, as ye'l umaj ex kamoj ex ta'n u k'axk'oe'.
58012005	As kat esotzsal u yole' sek'u'l uva' tz'ib'amal kan uva' ni aq'on etxumb'al eche' ib'eyat umaj b'aala te ik'aol. As ech ni tal u yol ile': Unk'aol, as ye' la ib'ane' uva' jit kuxh latz' unq'a yole' see', tul la ib'eya u Kub'aal Tiixhe' see. As mita'n la ka'kab'in aama, tul uva' la iyaa axh Aak,
58012006	tan nib'eya Aak te unq'a uxhchile' uva' xo'n te Aak. As ab'il uva' ni toksa ve't Aak sme'al ik'aolil, as nijikb'a' Aak ti' uva' la ib'an u b'a'ne', ti'k u yole'.
58012007	As u k'axk'oe' uva' nepaleb'e as nekuye', as ech neb'ane' eche' nib'an umaj me'al k'aol, tul uva' nib'eyal ste ta'n vib'aale'. As echat ni tulb'e ex u Tiixhe', aq'al uva' jik etxumb'al la ib'ane'.
58012008	Pet asoj ye' la b'eyal sete ta'n u Tiixhe' eche' nib'an Aak te unq'a me'al ik'aole' skajayil, as jit ex me'al ik'aol Aake' b'a. Pet ech exe' eche' umaj uxhchil uva' ye' ootzimal ib'aal sta'n.
58012009	As tul uva' nik ijikb'a' u kub'aale' u kutxumb'ale' uva' at vatz tx'ava', as nu kunima u kub'aale'. ¿As a' kol ye' la kunima ve't u Tiixhe' q'a uva' aq'ol tetz u qaanxelale', ti' uva' at ve't kutiichajil k'atz Aak?
58012010	As u kub'aale' uva' at vatz tx'ava', as ye'xh jatva'l q'ii kat ib'eya chajaak sqe ti' uva' la kub'ane' ab'iste u b'a'ne' uva' nisa' chajaak sqi'. As ech koj u Tiixhe' tan tul nib'eya Aak sqe, as sqi'e' la txakonkat, aq'al uva' ech ve't u kutxumb'ale' eche' vitxumb'al Aake'.
58012011	As ye' nu kusa' tul nib'eyal sqe, tan ye' b'a'n sqe. Pet asoj la kunima tul la b'eyal sqe, as b'a'n la b'en ib'an sqe. As jik ve't u kutxumb'ale' la ib'an sta'n. As b'a'n qatin sukuvatzaj la ib'ane'.
58012012	As etaq'taj yak'il ti' inimal u Jesúse', eche' taq'at umaj uxhchil yak'il ti' ixaane' uva' ye' ve't iyak'il viq'ab'e' tuk' u toje' ninache'.
58012013	As ek'ajtaj etib' ti' u jikla txumb'ale' eche' ik'ajat tib' umaj ko'x tu umaj jikla b'ey, ti' uva' ye' la itxiknisa u toje' uva' k'axb'inale. Pet aal la txani tu u b'a'nla b'eye'.
58012014	As b'a'noj etatine' tuk' unq'a tename' skajayil. As aya'loj chit ek'u'l ti' eb'anat u b'a'ne' ti' uva' ex ve't tetz u Tiixhe', tan ab'il uva' jit aya'l ik'u'l ti' ib'anat u b'a'ne', as ye' la til tib' tuk' u Tiixhe'.
58012015	As etiltaj etib' sevatzaj, aq'al uva' ye'l umaj ex la kaaik kan ex ti' vib'a'nil u Tiixhe' as ye'l umaj uxhchil la chee sexo'l uva' la eesan ex ti' enimat u Jesúse', tan nimal ex uva' la yan ve't vetxumb'ale' as la b'en ve't ex tu u va'lexhe' sta'n.
58012016	As etiltaj etib' sevatzaj, aq'al uva' ye'l umaj ex la eb'an etetz eche' uva' kat ib'an u Esaú uva' kat iyansa tib' vatz u Tiixhe', tan ye'lik itxumb'al. As k'uxh atzika u Esaú, as ti' kuxh uma'l u echb'ub'al, as kat ik'ayi ve't ok unq'a tetze' te u titz'ine' uva' Jacob.
58012017	As ootzimale' seta'n uva' xamtel kat tal ve't u Esaú te vib'aale' uva' la taq' aak u b'a'nile' sti'. As k'uxh mama'la oq'el kat ib'an u Esaú tul kat ijaj u b'a'nile' te vib'aale', as ye' kat uch ijalput aak viyole', tan ma'tik taq'at aak te u itz'inae'.
58012018	As ni val sete uva' jit'e'ch kat eb'ana tul kat etoksa etib' ti' enimat u ak' txumb'ale' eche' kat ib'an unq'a q'esla eb'aale' uva' na'ytzan. As ye' kat ejetz'e ok etib' k'atz umaj vitz uva' la uch ikanpe' uva' nik toypu xamal sti' uva' atikkat u toktoe' tuk' u mam kajiq'e'.
58012019	As ye' kat etab'i ve't toq' umaj trompeta. As mita'n umaj tuul vi' kat etab'i eche' uva' kat ab'il na'ytzan. As jank'al unq'a tename' uva' kat ab'in u tuul vi'e', as tuk' chit xo'vichil kat ijaj ve't b'a'nil ti' uva' ye'l ve't ka'toj yol la alpu ste,
58012020	tan ti' uva' ye' nik itx'ak ve't unq'a tename' u yole' uva' ech nik tal ile': Ab'il uva' la pach'on u vitze' as k'uxh avan, as la sutil ve't ta'n k'ub'. As techal la kami, ti'k u yole'.
58012021	As xo'veb'al chit uve' kat ik'uch tib' vi' u vitze'. Esti'e' uve' ech tal ve't u Moisés ile': «Va'l chit unt'unt'uch ve'te' ta'n xo'vichil,» ti'k u Moisése'.
58012022	Pet ech koj ex, vitz'in vatzik, tan a' kat okkat ex k'atz u vitze' uva' Sion tu u tename' uva' Jerusalén uva' echen tu almika', vitenam u islich Tiixhe' uva' atkat unq'a ángel uva' ye'l tachul ati uva' molel tib' tuk' mam chiib'ichil.
58012023	As kat ok ex xo'l vitenam u Tiixhe' uva' b'axel kat niman u Jesús. As a'e' uva' tz'ib'amal ve't vib'iie' tu almika'. As kat ok ex k'atz u Tiixhe' uva' la b'anon isuuchil unq'a tename' skajayil vatz u tx'ava'e', as k'atz unq'a q'esla chaj b'aalae' uva' kat k'ulun u nimla b'a'nile' ta'n u Jesúse'.
58012024	As kat ok ve't ex k'atz u Jesúse', tan a' Jesúse' uva' at xo'l u tename' tuk' u Tiixhe'. As ib'a'nil kuxh u Jesúse' uva' kat k'ujeb' ve't u ak' tzaq'ite' ti' ik'ulat tib' iyol u tename' tuk' u Tiixhe'. As a' vikajal u Jesúse' uva' kat el sqi' vatz u kuruse', as nim talche' ti' vikajal u Abel uva' kat yatz'pi.
58012025	As etixvak unq'a yole' uva' ni tal u Tiixhe' sete. As eb'anak etetz eche' uva' kat ib'an unq'a tename' na'ytzan, tan ye' nik isa' tab'it u yole' uva' nik ib'eyal ste ta'n unq'a uxhchile' uva' atik vatz u tx'ava'e'. As esti'e' kat ul u k'axk'oe' sti'. Asoj techal kat ul u k'axk'oe' ti' unq'a tename' tan ti' uva' ye' kat inima, ¿as a' kol o' q'a ye' la ul u k'axk'oe' sqi', asoj ye' la kunima u yole' uva' ni tal u Tiixhe' sqe uve' echen tu almika'?
58012026	As tul kat yolon u Tiixhe' te unq'a tename' na'ytzan, as kat tiin ve't u tx'ava'e'. Pet ech ni tal ve't uma't u yol ile' uva' alel ta'n Aak: La ilej ve't uma'l u q'ii uva' la untiinsa ve't u tx'ava'e' unpajte. As antu ve't u almika'e' la tiin sva'n, ti'k Aak.
58012027	As tul ni tal Aak u yole' ti' uva' la itiinsa ve't Aak u tx'ava'e' unpajte, as a' isuuchile' uva' la teesa ve't el Aak unq'a icheesa'me' ab'iste uva' la tal Aak tele'. Esti'e' uva' a' unq'a vee' la kaa ve'te' uva' ye' la isa' Aak teesat el.
58012028	Qaq'taj ta'ntiixh te u Kub'aal Tiixhe', tan kat toksa ve't ok o' Aak xo'l u tename' uva' at jaq' u tijle'm u Tiixhe'. As kunimataj Aak ti' qaq'at ta'ntiixh te Aak ti' u b'a'nile' uva' ni taq' Aak sqe. As kuxo'vataj Aak, ti' uva' ye' la kub'an u va'lexhe' vatz Aak,
58012029	tan ech Aake' eche' umaj xamal uva' la tz'e'san unq'a vee' skajayil uva' ye' b'a'n.
58013001	Eya'sak exo'nit etib' sevatzaj, ex uva' ex me'al ik'aol u Tiixh.
58013002	As eya'sak etaq'at ivatb'al unq'a uxhchile' uva' la oon tekab'al, tan at unq'a kumoole' uva' ye' kat b'en ste uva' antu ve't unq'a ángele' kat aq'ax ivatb'al.
58013003	As ye' la esotzsa unq'a qitz'in qatzike' sek'u'l uve' ato'k tu u kaarsa, tuk' uve' ni yoq'pe'. As eela kuxh stuk' uva' antu ve't ex ni paleb'en u k'axk'oe' eche' uve' nipaleb'e.
58013004	As unq'a naje' uva' at tixqel as moj unq'a ixoje' uva' at itzumel, as jikoj chit la ib'ane' tuk' vik'ulele'. Tan la ib'an u Tiixhe' isuuchil u naje' uve' nichuk tixoj, as u ixoje' uve' nimooline', as echat la ib'an Aak te unq'a uxhchile' uve' ye'l ik'ulel ati, as nu kuxh ipaavine' tuk' uma't uxhchil.
58013005	As ye' kuxh etoksa etaama ti' u puaje'. Pet txuq'txunoj kuxh ex ti' vetetze' jank'al uve' ati, tan ech ni tal u Tiixh ile': Ye'xh jatue' la vaq' kan ex sejunal. Pet at chit ine' seti' ti' chit ib'ene', ti'k Aak.
58013006	Esti'e' ye' la kuxaansa qaama. Pet la kuk'ujb'a' kuk'u'l ti' Aak, tul ech la qal ile': K'uxh kam kuxh la ib'an unq'a uxhchile' sqe, as ye'l o' la xo'v o', tan a' u Kub'aal Tiixhe' la lochon o', chaj o' la qale'.
58013007	As la etitz'a uva' kam itxumb'al unq'a qitz'in qatzike' nik ib'an sexo'l uve' ni ilon isuuchil vitenam u Tiixhe', tan ech nib'ane' eche' unq'a xeen txooe'. As etitz'ataj kam ikuyat chajaak unq'a vee' uva' kat ipaleb'e. As eteesataj etexhlab'al ti' u k'ujleb'al ik'u'l chajaake'.
58013008	As k'uxh ye'l chajaak cheel, as at chit ve't u Jesucristo sqi'. As Aake' tixe'teb'al u q'ii saje'. As an kuxh Aak cheel ti' chit ib'ene'.
58013009	As ye' la etaq' tokeb'al umaj va'lexhla chusb'al uva' jit eela tuk' u jikla chusb'ale'. As aal b'a'ne' uva' la yak'in ve't u qaanxelale' ta'n vib'a'nil u Jesúse'. Pet jit ta'n unq'a echb'ub'ale' uva' tetz u b'axa tzaq'ite', tan ye'xhkam nitxakon ti' unq'a uxhchile' ti' iyak'in u taanxelale'.
58013010	As at uma'l u uxhchil uva' kat kam sqi' uva' ech tatine' eche' unq'a avane' uva' niyatz'ax tu u tabernáculo ta'n oksan iyol tenam vatz Tiixh. As a'e' u Jesucristo. As jit umaj avan uva' kat kami ti' uva' la echb'ul vichi'ole'.
58013011	As ni teq'o ok viq'esal oksan iyol tenam vatz Tiixh vikajal unq'a avane' tu u Tiixhla atinb'ale' tu jun yaab' ti' ijajat kuyb'al ti' vipaav unq'a tename'. Pet nitz'e'sal vichi'ol unq'a avane' ti'e'l u tename'.
58013012	As echat chit kat ib'an u Jesús, tan kat b'ex yatz'poj el Aak ti'e'l u tename'. As kat toksa ve't o' Aak sitenam u Tiixhe' ta'n vikajale' uva' kat el sqi', ti' uva' ye'l ve't tetz u paave' sqi'.
58013013	As kat b'ex yatz'poj el u Cristo ti'e'l u tename' ti' ichooat u kupaave'. Esti'e' ni val sete, xekeb'oj chit o' ti' u Cristoe'. As ye' la xekeb' o' ti' iyatz'ax ok unq'a avane' tu u nachb'al Tiixhe', k'uxh la eesal kuq'ii ta'n unq'a tename' eche' uva' kat ulb'el Aak,
58013014	tan tzitza' vatz u tx'ava'e' as ye'l qatinb'al ati uva' ti' chit ib'ene'. Pet a' u qatinb'ale' ni qil b'en uva' la atinkat o' ti' chit ib'ene'.
58013015	Esti'e' uva' a' u Jesucristoe' la lochon o' ti' qoksat iq'ii u Tiixhe' ti' chit ib'ene' tuk' unq'a yole' uva' ni tel ch'u'l tu kutzi', tan a'e' ni b'anon ivaatzil kuyatz'at ok unq'a avane' vatz u Tiixhe', o' uva' o' niman tetz Aak.
58013016	As ye' la eya'sa eb'anat u b'a'ne' sevatzaj. As la etaq' unb'ooj vetetze' ti' elochat unq'a uxhchile' uva' ye'l tetz ati. As a' u b'a'ne' uva' nisa' u Tiixhe' uva' la eb'ane', tan a' ve't ivaatzile' ti' iyatz'ax ok unq'a avane' tu u nachb'al Tiixhe'.
58013017	As enimataj unq'a eq'esale' uva' ni ilon isuuchil vitenam u Tiixhe', tan at tijle'm chajaak ti' tilat esuuchil. As at sk'u'l chajaak uva' la ilej uma'l u q'ii uva' tuknal tal chajaak isuuchil te u Tiixhe' ti' uva' kam kat ib'an chajaak sexo'l. Esti'e' uva' enimataj chit chajaak, aq'al uva' la chiib' chajaak ti' u taq'one' uva' nib'an vatz u Tiixhe'. As ye' la inach chajaak ik'axk'oil u aq'one' uva' nib'ane'. As la txakon u taq'on chajaake' seti'.
58013018	As eb'antaj b'a'nil. As enachtaj chit Tiixh sqi', tan ootzimal sqa'n uva' b'a'n kuxh kutxumb'al vatz u Tiixhe', tan a' chit ni qale' uva' a' koj chit u b'a'ne' la kub'an vatz Aak.
58013019	As nunjaj b'a'nil sete uva' la chit enach Tiixh svi' ti' uva' ye' la b'alax in ti' b'en vilat ex.
58013020	U Tiixhe' ni b'anon uva' b'a'n qatin sukuvatzaj, as Aak kat ulsan taama u Jesucristo uva' ech tatine' sqi' eche' umaj xeen kaneero'. As a' vikajal u Jesúse' uva' kat k'ujb'a'n kan u ak' tzaq'ite' uva' ye'l iya'teb'al.
58013021	As ti' vikajal u Jesúse' la taq' kat u Tiixhe' etxumb'al ti' eb'anat u b'a'ne' uva' nisa' Aak. As ib'a'nil kuxh Aak as neb'ane' kam uva' nisa' Aak. Esti'e' la qoksa ve't iq'ii u Jesucristoe'. An chite'.
58013022	Ka'l kuxh unq'a yole' kat untz'ib'a b'en sete, vitz'in vatzik. As nunjaj b'a'nil sete ti' uva' la ekuy in ti' unq'a yole' uva' kat untz'ib'a b'en ti' iyak'insat etaama.
58013023	As la val sete uva' kat chajpul ve't u qitz'in qatzike' u Timoteo. Asoj ye' tuk b'alaxtoj aak ti' tul sunk'atz, as la b'en qil ex tuk' aak.
58013024	As la unjaj b'a'nil sete ti' uva' la etaq' untzii te unq'a qitz'in qatzike' uva' ni ilon isuuchil vitenam u Tiixhe', as tuk' te ka't unq'a qitz'in qatzike'. As unq'a qitz'in qatzike' uva' echen tzitza' tu u Italia, as ni taq' b'en itzii sete unpajte.
58013025	As a' vib'a'nil u Tiixhe' la atin seti'aj sekajayil. An chite'.
59001001	Ine' in Santiago. In ik'am u Tiixhe'. As in ik'am u Kub'aal Jesucristo unpajte. As ni vaq' b'en untzii sete, ex uva' ex tiaal kab'laval unq'a ik'aol u q'esla kub'aal uva' Israel, as exe' uva' kat epaxi ve't b'en etib' tulaj unjoltu unq'a tename' uva' jit tiaal Israel.
59001002	Vitz'in vatzik, k'uxh kam kuxh k'axk'oil la epaleb'e, as la txuq'txun ex sti',
59001003	tan ootzimale' seta'n uva' tul nepaleb'e unq'a k'axk'oe', as a' u k'ujleb'al ek'u'le' ni aq'on etxumb'al ti' ekuyat unq'a k'axk'oe'.
59001004	As tul uva' nekuy unq'a k'axk'oe', as aal niyak'in etaama ti' ichee etxumb'al ti' u b'a'ne'. As ye'xhkam kuxh uma'toj la sa'vit ve't seti'.
59001005	Pet asoj at umaj ex uva' ye'l etxumb'al ati ti' u b'a'ne', as ejajtaj te u Tiixhe'. As la taq' Aake' sete, tan aya'l chit ik'u'l Aak ti' taq'at sete. As ye'l ex la iyaa ex Aak tul la ejaj te Aak.
59001006	Pet tul la ejaj etxumb'al te Aak, as la ek'ujb'a' ek'u'l ti' Aak uva' la chit taq' Aake' sete. As ye' la ka'kab'in etaama. Tan asoj la ka'kab'in etaama ti' Aak, as ech la ib'an vetxumb'ale' eche' nib'an u mar uva' nipilq'u tib' ta'n u kajiq'e', tan katil kuxh niq'axkat u a'e' ta'n u kajiq'e'.
59001007	As ab'il uva' la ka'kab'in taama, as ye' la titz'a uva' la taq' u Kub'aal Tiixhe' itxumb'al, tan ye'xhkam la taq' Aak te u uxhchile'
59001008	uva' nika'kab'in taama ti' inimat Aak. As kam uva' nib'ane' as nu kuxh ika'kab'in taama sti'.
59001009	As u qitz'in qatzike' uva' ootzimal sta'n uva' techal la lochpi ta'n u Tiixhe', tan ye'l tetz at vatz u tx'ava'e', as la txuq'txun ve'te', tan kat toksa ve't u Tiixhe' iq'ii.
59001010	As u qitz'in qatzike' uva' tx'ioliq'ii, tan la txuq'txun ve'te', tan kat pal stuul uva' ye' la uch toksat iq'ii tuk' u tx'iib'al iq'iie'. As ootzimal sta'n uva' ech tatine' vatz u tx'ava'e' eche' ixu'm unq'a k'uache' uva' oora kuxh la pali,
59001011	tan tul la b'uq' ve't u q'iie', as oora kuxh la tzaj ve't u k'uache'. As la pal ve't unq'a ixu'me', tan k'uxh ch'i'umal tilon u xu'me', as oora kuxh la tzaji ta'n u q'iie'. As ech kuxh tatin u tx'iol iq'iie' tuk' unq'a tx'iib'al iq'iie'.
59001012	As achveb'al chit unq'a uxhchile' uva' la itx'ol ipal tu u k'axk'oe'. Tan tul uva' ma't itx'olat ipal tu u k'axk'oe', as tetz ve'te' u tx'aja'me' uva' altzi'mal kan ta'n u Tiixhe' uva' la taq' Aak ste ab'il uva' la toksa taama ti' Aak. As a'e' u tiichajile' k'atz Aak uva' ye'l iya'teb'al.
59001013	As tul uva' la chukax txumb'al sqi' ti' uva' la paavin o', as ye' la qitz'a uva' a' u Tiixhe' ni b'anon, tan ye'l tetz Aak ti' u va'lexhe'. As ye'xh jatu la ichuk Aak txumb'al sqi' ti' uva' la paavin o'.
59001014	Pet a' u tacha'v u kuchi'ole' ni chukun txumb'al sqi' skujununila ti' teq'ot o' ti' kub'anat u va'lexhe',
59001015	tan a' nicheekat u paave' ta'n unq'a tacha'v u kuchi'ole'. As tul uva' ma't ichian u paave' sqe, as la teq'o ve't o' tu u kamchile'.
59001016	As ex vitz'in vatzik uva' xo'n ex sve, as palojtaj ex tu unq'a yole' uva' ni vale',
59001017	tan jank'al unq'a b'a'nile' uva' ye'l unb'ooj va'lexh la chee sti', as a' nitzaakat k'atz u Tiixhe' tu almika', vib'aal unq'a vee' skajayil uva' nitxijun tu almika'e'. As Aake' ni aq'on ku' tzan unq'a b'a'nile' skajayil, tan ye'l itxumb'al Aak nijalpe'. Pet ech chit itxumb'al Aake' ti' chit ib'ene'.
59001018	As Aak ni sa'on uva' la chee itiichajil u qaanxelale' ta'n vijikla yol Aake', ti' uva' ech qatine' vatz Aak nib'ane' eche' unq'a b'axa ivatz unq'a chikoe' uva' ni toyal te Aak, tan o'e' b'axel kat taq' Aak kutiichajil sk'atz vatz unjoltu unq'a tename'.
59001019	Vitz'in vatzik uva' xo'n ex sve, as sotzi'k u yole' sek'u'l. Tan la eb'an tab'it unq'a yole' uva' la alpi. As jit kuxh oora la yolon ex. As jit kuxh oora la ul evi'.
59001020	Tan tul uva' ni tul ivi' umaj uxhchil, as jit u jike' nib'ane' uva' nisa' u Kub'aal Tiixhe' uva' la ib'ane'.
59001021	Esti'e' ni val sete uva' aya'l ek'u'l la ek'ul viyol u Tiixhe' uva' kat toksa Aak tu vetaanxelale'. As la enima viyol Aake' uva' la q'alpun ex vatz u paave', tan la etaq' ve't kan unq'a va'lexhla txumb'ale' skajayil uva' nina' ve't vatz u tx'ava'e'.
59001022	As kam ni tal viyol u Tiixhe' uva' nichuspu sete, as eb'antaj. As ye' la eb'ane' uva' la kuxh etab'i viyol u Tiixhe'. Tan asoj ye' la eb'ane' kam uva' ni tal u yole', as an kuxh ex neteesa etib' tu b'ey.
59001023	As ab'il uva' la kuxh tab'i viyol u Tiixhe' as ye' la inima, as eela kuxh u uxhchile' tuk' umaj naj uva' kat kuxh isaji tib' tu umaj ilonb'al.
59001024	As tul kat el ve't ch'u'l naj vatz u ilonb'ale', as oora kuxh kat sotz ve't vika'y naje' sk'u'l.
59001025	Pet ech koj u uxhchile' uva' aya'l chit ik'u'l ti' titz'at je' tib' tul uva' ni tab'i u jikla tzaq'ite' uva' ni q'alpun o' vatz u kupaave', tan at vib'a'nil u Tiixhe' ti' u uxhchile', tan ye' niya'sa inimata'. As ye' nisotzsa sk'u'l kam uva' ab'imal ve't sta'n. Pet aal ni toksa taama ti' inimata'.
59001026	As ab'il uva' ni tal je' tib' uva' niman tetz Tiixh ni tale', asoj ye' la iya'sa talat unq'a va'lexhla yole', as ye' paloj u uxhchile' tisuuchil u yole'. As ye'l unq'a chusb'ale' la txakon sti'.
59001027	Pet nitxuq'txun u Kub'aal Tiixhe' ti' uva' la lochpu unq'a talaj intxa'e' uva' ye'l itxutx ib'aal, tuk' unq'a txakay ixoje' tul uva' nipaleb'e unq'a k'axk'oe', tan a'e' uva' b'a'n vatz Aak. As nitxuq'txun Aak unpajte ti' uva' ye' la kuyansa qib' ta'n u va'lexhe' uve' nib'an unq'a uxhchile' uva' a' kuxh u vatz tx'ava'illa txumb'ale' eq'omal sta'n.
59002001	Vitz'in vatzik, ex uva' niman tetz u achveb'alla Kub'aal Jesucristo uva' nim talchu vib'a'nile', as eela chit evatz sevatzaj la eb'ane'.
59002002	As qal b'en sti' uva' la ul ka'vo'j uxhchil sexo'l uva' nemolkat etib' ti' enachat Tiixh. Uma'l uxhchil uva' tx'ioliq'ii uva' ch'i'umal chit u toksa'me'. As at ku' uma'l u b'a'nla ixkolq'ab' vi' iq'ab'. As ech koj uma't u uxhchile' uva' meeb'a', tan q'a'l kuxh u toksa'me' ato'k sta'n.
59002003	Asoj la ek'ul u tx'iol iq'iie' tib'a'nil uva' vejel chit tib' tuk' b'a'nla oksa'm. As ech la etal ile' ste: «Oken ch'u'l. Xoneb'en tu u b'a'nla xonleb'ale',» chaj ex la etal ste. Pet ech koj u meeb'a'e', tan ech la etal ile' ste: «Txakeb'en kuxh tzitzi',» chaj ex la etal ste, as moj: «Xoneb'en kuxh tu tx'ava' txala vunxonleb'ale',» chaj ex la etale'.
59002004	As, vitz'in vatzik, asoj jit eela ivatz unq'a uxhchile' neb'ane'. As va'lexh vetxumb'ale' neb'ane' ti' etilat isuuchil unq'a uxhchile'.
59002005	As la val sete, vitz'in vatzik uva' xo'n ve't ex sve, tan a' unq'a meeb'a'e' kat itxaa u Kub'aal Tiixhe' ti' uva' nim ve't u k'ujleb'al ik'u'le' la ib'an ti' u Jesucristo. As la ik'ul ve't unq'a nimla b'a'nile' uva' altzi'mal kan ta'n Aak te unq'a uxhchile' uva' xo'n ve't Aak ste, tan at ve't tokeb'al xo'l u tename' uva' at jaq' u tijle'm u Tiixhe'.
59002006	¿As kam sti' q'i neteesakat iq'ii unq'a meeb'a'e', as netoksa iq'ii unq'a tx'iol iq'iie'? ¿As ma ye' nib'en sete uva' a' unq'a tx'iol iq'iie' uva' ni oksan ex tu u k'axk'oe', tan a'e' ni eq'on ok ex vatz unq'a b'anol isuuchil u tename' ti' exochpe'?
59002007	As ni teesa unq'a tx'iol iq'iie' iq'ii u Jesucristo uva' nimamal seta'n.
59002008	Pet asoj nimamal u tzaq'ite' seta'n uva' nim talche', as b'a'ne' uva' neb'ane', tan ech ni tal u tzaq'it ile' uva' tz'ib'amal kan: Xo'noj vamoole' see eche' uve' nab'an je' see, ti'k u yole'.
59002009	Pet asoj jit eela evatz neb'an sevatzaj, as paave' uve' neb'ane'. Tan nepaavine' tul nepaasa ve't tzii vatz u tzaq'ite'.
59002010	As k'uxh nimamal ve't u tzaq'ite' skajayil seta'n netale', asoj ye' la enima umaj u yole' uva' ni tal u tzaq'ite', as ex ve't aapaav, tan kat paavin ve't ex vatz u tzaq'ite' skajayil.
59002011	As k'uxh ye' la yatz'on ex, asoj la paavin ex tuk' uma't ixoj uva' jit etixqel, as ex ve't aapaav vatz u Tiixhe' la ib'ane', tan Aake' kat alon tu vitzaq'ite' uva' ech ni tal ile': As paavinik ex tuk' uma't ixoj uva' jit etixqel, ti'k Aak.  As kat tal Aak unpajte: As yatz'onik ex, ti'k Aak.
59002012	Esti'e' la val sete uva' jikoj chit eyolone'. As jikoj chit etxumb'al la eb'ane', tan ootzimal seta'n uva' a' u tzaq'ite' la b'anon esuuchil uva' kat q'alpun o' vatz u kupaave'.
59002013	As tul uva' la b'anchu kusuuchil, as ye'l o' la txumax kuvatz, ab'iste o' uva' ye' kat kutxum ivatz unq'a kumoole'. As ab'iste o' uva' kat kutxum ivatz unq'a kumoole', as ye'l o' la xo'v o' tul la b'anchu kusuuchil.
59002014	As la val sete, vitz'in vatzik, kam koj la itx'ol umaj uxhchil, asoj la tale' uva' k'ujle'l ik'u'l ti' u Tiixhe', as tul ye' nib'an u b'a'ne' te vimoole'. Asoj ech itxumb'al u uxhchile' nib'ane' tul ni tale' uva' at k'ujleb'al ik'u'l ti' u Tiixhe', ¿as a' kol chit q'a uva' la sotzsal ipaav u uxhchile' tul la ib'an u Tiixhe' isuuchil?
59002015	As qal b'en sti' uva' at umaj qitz'in qatzik uva' ye'l toksa'm ati as ye'l techb'ub'al ati uva' la techb'u jun q'ii, tan ti' uva' meeb'a' chittu'.
59002016	Asoj at umaj ex uva' ech la etal ile' te umaj uxhchil: «Tiixh b'en see'. As Tiixh la lochon axh. Tiixh la aq'on ooksa'm tuk' eechb'ub'al,» chaj ex la etale'. ¿As la koj txakon veyole' ti' u qitz'in qatzike', asoj ye' la etaq' ste kam uve' nisa'vit sti'?
59002017	Esti'e' ni val sete, asoj ye' la ib'an u uxhchile' u b'a'ne' te vimoole', as ye'xhkam la txakon sti', k'uxh ech la tal ile': «At k'ujleb'al unk'u'l ti' u Tiixhe',» chaj la tale'.
59002018	As kamal at umaj uxhchil uva' ech la tal ile': «Naale' uva' k'ujle'l ak'u'l ti' u Tiixhe'. As ech koj in, tan k'ujle'l unk'u'l ti' Aak, as nunb'an u b'a'nile' te unq'a uxhchile'. ¿As kam la vulb'e vootzita' uva' k'ujle'l ak'u'l ti' u Tiixhe', asoj ye' nab'an u b'a'nile' te unq'a uxhchile'? Pet ech ootzite' uva' k'ujle'l chit unk'u'l ti' u Tiixhe' tan ti' uva' nunb'an u b'a'nile',» chaj u uxhchile' la tale'.
59002019	Tan at uxhchil ni niman uva' uma'l kuxh Tiixh ati. ¡B'a'ne' uve' nib'ane' ti' uva' ninima uva' uma'l kuxh Tiixh ati! Pet echat nib'an unq'a sub'ule', tan ninima unq'a sub'ule' uva' uma'l kuxh Tiixh ati. As nit'unt'uch ve'te' vatz u Tiixhe' ta'n xo'vichil.
59002020	As ye'l kuxh itxumb'al u uxhchile' ti' uve' nib'ane'. As palojtaj ex stuul uva' ye'l itxa'k u k'ujleb'al ik'u'l u uxhchile', asoj ye' nib'an u b'a'ne'.
59002021	As eche' uva' kat ib'an u q'esla kub'aale' uva' Abraham tan tul uva' aalik iyatz'at ve't aak vik'aole' uva' Isaac vi' uma'l u nachb'al Tiixh, as jikla aama ve't aak kat ib'an vatz u Tiixhe'. Tan ti' uva' kat inima aak u yole' uva' kat tal u Tiixhe' te aak.
59002022	As nib'en sqe uva' tul kat inima u Abraham kam uva' kat tal u Tiixhe' ste, as kat ik'uch ve'te' uva' k'ujlik chit ik'u'l aak ti' u Tiixhe'. As aal kat yak'in ve't u k'ujleb'al ik'u'l aake', tan ti' uva' kat inima uva' kam kat tal u Tiixhe' ste.
59002023	As kat b'ex ib'ana eche' uva' tz'ib'amal kan uva' ech ni tal ile': Kat ik'ujb'a' ve't u Abraham ik'u'l ti' u Tiixhe'. As ech tok ve't u Abraham jikla aamail vatz u Tiixhe', ti'k u yole'.  As ech tal ve't u Tiixh ile' sti': «A' ve't u Abraham nik'ul tib' unyol stuk',» ti'k Aak.
59002024	As ootzimal sqa'n uva' ti' kub'anat u b'a'ne' uva' ni tal u Tiixhe', as ni qok jikla aamail vatz Aak. As jit kuxh ti' uva' nu kuk'ujb'a' kuk'u'l ti' Aak. Pet nu kunima Aak unpajte.
59002025	As eche' u yana'sla ixoj uva' Rahab ib'ii, as kat ok ixoj jikla aamail vatz u Tiixhe' ti' u b'a'ne' uva' kat ib'an ixoj, tan kat iloch ixoj ka'va'l unq'a naj uva' kat b'ex ilon kam tatin u tename' uva' atikkat ixoj. As kat ik'uch ve't ixoj uma't b'ey te chajnaj ti' tooj ve't vatz unq'a naje' uva' nik alon itxeypu chajnaj.
59002026	Esti'e' uva' ye'l itxa'k u k'ujleb'al kuk'u'le' asoj ye' nu kub'an u b'a'ne' te umaj uxhchil. As ech ve't u k'ujleb'al kuk'u'le' eche' umaj uxhchil uva' ye'l taanxelal ati tan kamnalu ve'te'.
59003001	Vitz'in vatzik, ni val sete uva' ye' b'a'ne' uva' nimal o' la ok ve't o' chusul tetz unq'a kumoole', tan ootzimal sqa'n uva' ab'iste o' uva' o' chusul, as techal la ich'oti u Tiixhe' sqe kam uve' kat kuchus te unq'a kumoole',
59003002	tan ye' chit na'le' niyan kutxumb'al. Asoj at umaj uxhchil uva' ye' niyan itxumb'al tul niyolone', as a' uxhchile' uva' at ve't itxumb'al, tan ni toleb' ti' imajat vitxumb'ale' ti' uva' ye' la ib'an u va'lexhe'.
59003003	As ech la ib'an u uxhchile' te vichi'ole' eche' ni tulb'el umaj kaay, tan tul ni toksal ijvil vi' iju' txoo ti' iq'iple', as kajayil vichi'ol txooe' la b'eni katil uva' nisa'kat u uxhchile' uva' la b'enkat txoo.
59003004	As eche' unq'a barco, as k'uxh nim chit ich'ii unq'a barcoe' uva' nijojpi u kajiq'e' vi' u mare'. As ch'oo kuxh u olib' tetz unq'a barcoe' uva' ni toli u olin tetze' katil uva' nisa'kat ib'ene'.
59003005	As echat nib'an u qaq'e', tan k'uxh ch'oo kuxhtu' ti' u kuchi'ole', as nim chit nu kuje'sakat qib' sta'n. As ech nib'an u qaq'e' ti' talat umaj va'lexhla yol eche' nib'an umaj tz'it xamal tul la ok ti' umaj koob'al, tan k'uxh ch'oo kuxh u tz'it xamale', as mama'la koob'al la tz'e' ve't ta'n u xamale'.
59003006	As ech nib'an u qaq'e' eche' nib'an u xamale', tan mama'la k'axk'o nib'ane'. As k'uxh imool tib' u qaq'e' tuk' u kuchi'ole', as niyansa u qaq'e' u kuchi'ole' ti' teq'ot o' tu u va'lexhe'. Tan asoj ni qal unq'a yole' ta'n u qaq'e' uva' a' tzaanajkat xe' u tx'i'lanaje', as a'e' ni yansan u kutiichajile' vatz u tx'ava'e'.
59003007	As ni toleb' unq'a uxhchile' ti' iku' ivatz unq'a txooe', k'uxh kam kuxh txooil, k'uxh tz'ikin, k'uxh tx'i'latxoo, as tuk' unq'a txooe' uve' at xe' u mar.
59003008	Pet ech koj u qaq'e', tan ye'xheb'il la oleb' ti' imajle'. As ye' niya'e' ti' talat u va'lexhe', tan ech unq'a yole' uva' ni tale' eche' umaj tz'akab'al uva' ni yatz'one',
59003009	as k'uxh ni qoksa iq'ii u Kub'aal Tiixhe' tuk' unq'a yole' uva' ni qal ta'n u qaq'e', as an kuxh tuk' u qaq'e' ni qalkat uma'toj va'lexhla yol ti' umaj kumool. As tul o' ivatzib'al u Tiixhe' tuk' u kumoole'. Esti'e' uva' ye' b'a'n uva' nu kub'an tuk' u qaq'e'.
59003010	As ye' la ib'ane' uva' tuk' unq'a yole' uva' ni tel ch'u'l tu u kutzi'e' la qoksakat iq'ii u Tiixhe'. As an kuxh tuk' u kutzi'e' la qalkat unq'a va'lexhla yole' te u kumoole' unpajte,
59003011	tan ye' la ib'ane' uva' uma'l kuxh la elkat ch'u'l u b'a'nla a'e' tuk' u pitz'pola a'e' tu umaj chon a'.
59003012	Vitz'in vatzik, ¿la kol uch taq'at u higuera q'aj ivatz uva' aceituna la ib'ane', as la kol uch taq'at u vid ivatz uva' higuera la ib'ane'? As eche' u a'e' unpajte, tan ye' la ib'ane' uva' uma'l kuxh la elkat ch'u'l u b'a'nla a'e' tuk' u pitz'pola a'e'.
59003013	As ab'iste ex uva' at etxumb'al, as a' exe' la k'uchun uva' at etxumb'al ti' eb'anat u b'a'ne' te vemoole'. As ye' la eje'sa etib' tul la eb'an u b'a'ne', tan ech ek'uchate' uva' at etxumb'al.
59003014	Pet ye' la ib'ane' uva' la etoksa je' eq'ii, asoj nichi'an etaama ti' vemoole' as nek'ayb'isa je' etaama, tan ye' nenima unq'a jikla yole'. As a' kuxh vetxumb'ale' netoksa.
59003015	Asoj ech la eb'ane', as jit xe' u Tiixhe' tzaanajkat vetxumb'ale'. Pet vatz tx'ava'illa txumb'al kuxhe'. As jit tetz u Tiixhla Espíritu u txumb'ale'. Pet xe' u tx'i'lanaje' tzaanajkat,
59003016	tan asoj at chi'anchil aama sevatzaj as ni teesa tib' eq'ii, as va'lexh ve't etatin sevatzaj la ib'ane' ta'n unq'a va'lexhe' uve' neb'ane'.
59003017	Pet ech koj u txumb'ale' uva' eq'omal sqa'n, tan a' tzaanajkat tu almika'. As ye'l umaj va'lexh nu kub'an sta'n. As jit ve't o' aach'a'o. Pet sula aama ve't o' sta'n. As nu kutxum ivatz u kumoole', tan a' u b'a'nla txumb'ale' nu kub'ane'. As eela kuxh ivatz u kumoole' nu kub'ane'. As jit o' ka'vatz.
59003018	As jank'al unq'a uxhchile' uva' ni ya'lu tib' ti' uva' b'a'n tatin svatzaj, as a' ve't icha'xale' uva' a' u b'a'ne' nib'an ve'te', as aal chit ve't b'a'n tatin svatzaj la ib'ane'.
59004001	As la val sete, vitz'in vatzik, uva' kam sti' nixe'tkat u ch'a'oe' sexo'l tuk' unq'a yaaib'e', tan iq'aaq'al u tacha'v vechi'ole', as nixe't ch'a'o sexo'l.
59004002	As netachva ichee etetz. As ye'xhkam neleje'. As netal ve't eyatz'one', tan ti' uva' ye' nichee etetz. As nich'o'n ve't etaama tul ye' neleje'. As nu kuxh eb'an ve't ch'a'o sti' sevatzaj. Pet ye' neleje' kam uva' netachva, tan ti' uva' ye' nejaj te u Tiixhe'.
59004003	As k'uxh nejaj te Aak, as ye' nek'ule', tan ti' uva' va'lexh uve' netitz'a tul nejaj te Aak, tan a' la etxakonsakat ti' unq'a tacha'v vechi'ole'.
59004004	¡Aapaavla uxhchil b'anol va'lexh! As tul ootzimale' seta'n uva' asoj la etachva unq'a va'lexhe' uva' at vatz u tx'ava'e', as ech la eb'ane' eche' nib'an unq'a tename' uva' ni ixvan u Tiixhe', tan ab'il uva' ni b'anon eche' uva' nib'an unq'a tename', as a'e' ni ixvan u Tiixhe'.
59004005	Esti'e' uva' ech ni tal uma'l u yol ile' uva' tz'ib'amal kan: Nixo'ni ve't o' u Tiixhla Espíritue' uva' kat toksa u Tiixhe' tu u qaanxelale'. As a' ni tal u Tiixhla Espíritue' uva' aya'l chit kuk'u'l la kunima u Tiixhe', ti'k u yole'.
59004006	As nimla b'a'nil ni taq' ve't u Tiixhe' sqe. Esti'e' uva' ech ni tal uma't u yol ile' uva' tz'ib'amal kan: Ye' nisa' u Tiixhe' uve' nib'an unq'a uxhchile' uve' nije'sa tib' vatz Aak. Pet ni taq' tzan Aak vib'a'nile' ti' unq'a uxhchile' uva' ye' nije'sa tib' vatz Aak, ti'k u yole'.
59004007	Esti'e' ni val sete, enimataj kam uva' ni tal u Tiixhe' sete. As ye' la enima kam uva' ni tal u tx'i'lanaje'. Asoj ech la eb'ane', as la ooj ve't u tx'i'lanaje' sevatz.
59004008	As etoksataj etaama ti' u Tiixhe'. As la toksa Aak taama seti' unpajte. As ex uva' ex aapaav, as etaq'taj kan u va'lexhe' uve' neb'ane'. As eb'antaj u b'a'ne'. As eteesataj unq'a va'lexhe' tu vetaanxelale', jank'al ex uva' nika'kab'in etaama ti' enimat Aak.
59004009	As etitz'ataj kam uve' neb'ane'. As txumunojtaj etaama. As oq'ojtaj ex. As a' ivaatzil u tze'le'me' tuk' u chiib'ichile' u oq'ele' tuk' u txumu'me' uva' la eb'ane'.
59004010	As ye' la eje'sa etib' vatz Aak. As Aake' la oksan eq'ii.
59004011	Vitz'in vatzik, ye' la eyol etib' sevatzaj, tan ab'il uva' niyol vimoole' uva' ni niman u Jesús as ni toksa tib' ti' ib'anat isuuchil vimoole', as nipaasa tib' vatz u tzaq'ite'. As nim talche' ti' u tzaq'ite' uve' ni tal je' ste, tan tul nipaasa tib' vatz u tzaq'ite', as nik'uche' uva' ye' ninima u tzaq'ite', tan nim ni toksakat tib' vatz u tzaq'ite'.
59004012	¿As kam etijle'm q'i uva' la eb'an isuuchil vemoole'? Tan ta'n kuxh u Tiixhe' k'ujb'a'n tetz u tzaq'ite'. As Aak la b'anon isuuchil unq'a tename' skajayil. As Aake' la alon ab'il la b'en k'atz Aak as ab'il la b'en tu u choob'al paave'.
59004013	As la val sete, ex uva' ech netal ile': «As cheel as moj q'ejal la b'en o' tu uma't tenam. As uma'l yaab' la b'en o' k'ayin tzitzi'. As mam puaj la b'en kutx'ake',» ch'ex netale',
59004014	¿as kam q'i uva' ech netale' eche' u vee'? Tan ye' ootzimal seta'n kam la epaleb'e q'ejal. As ye' etootza moj isle'l ex q'ejal moj ye'le, tan ech vetiichajile' eche' u suutz'e', tan at u suutz'e' q'ala'm. As tul kat je' q'ii, as kat sotzi.
59004015	Pet ech la etal ile': «Asoj la isa' u Kub'aal Tiixhe' taq'at kutiichajil vatz u tx'ava'e', as la kub'ane' kam uva' ni qitz'a,» chaj ex la etale'.
59004016	Pet ech koj uve' neb'ane', tan a' kuxh netitz'a eje'sat etib' ti' etoksat eq'ii. As ye'l u je'saib'e' b'a'n koj eche' uve' neb'ane'.
59004017	Ab'il uva' ootzimal ve't u b'a'ne' sta'n as ye' nib'ane', as paave' uve' nib'ane'.
59005001	As tuk val uma't u yol sete, jank'al ex uva' ex tx'ioliq'ii: Oq'ojtaj ex; as sik'inojtaj ex ta'n unq'a k'axk'oe' uva' la ul seti'.
59005002	As kat q'eeyu ve't unq'a tx'iib'al eq'iie'. As kat ik'uxlu ve't unq'a talaj txooe' unq'a b'a'nla chaj etoksa'me'.
59005003	As kat ichuk'ul ve't tib' ivatz unq'a puaje' uva' ooro' as tuk' plata uva' kolel kuxh seta'n. ¡As tul il vimoxteb'al unq'a q'iie' tul ve'te' uva' la ib'an u Kub'aal Tiixhe' esuuchil! As a' ve't u puaje' uva' kolel kuxh seta'n la k'uchun vepaave'. As esti'e' la ul ve't u k'axk'oe' seti' uva' eche' xamal.
59005004	As ti' uva' kat emaxtib'e unq'a k'ame' uva' kat aq'onvu tu vetx'ava'e', tan ye' kat echoo chajnaj ti' u aq'one', as esti'e' nixochon ve't chajnaj te u Kub'aal Tiixhe' uva' nim talche'. As kat tab'i ve't Aak viyol chajnaje'.
59005005	As xo'veb'al kuxh ex ti' etatin vatz u tx'ava'e' tuk' unq'a etetze' ti' eb'anata' kam uva' ni tal etaama. Pet ech kuxh exe' eche' unq'a avane' uva' tzaq'al ve'te' ti' iyatz'pe'.
59005006	As kat etoksa ve't unq'a uxhchile' tu k'axk'o ti' iyatz'pe', tul ye'l ipaav ati. As kat kuxh ikuy unq'a uxhchile' ipaleb'et unq'a k'axk'oe' seta'n.
59005007	As la val sete, vitz'in vatzik: Ye' la pal ek'u'l ti' etx'eb'at u tuleb'al u Kub'aal Jesús. As ech la eb'ane' eche' nib'an umaj uxhchil uva' ni tave', tan tul kat avi, as ye' nipal ik'u'l tul nitx'eb' tul u jab'ale' as tuk' ti' ivatzin unq'a ichikoe'.
59005008	As echat ex, tan ye' la pal ek'u'l ti' etx'eb'at u tuleb'al u Kub'aal Jesús unpajte. As ye' la ka'kab'in etaama ti' u k'ujleb'al ek'u'le', tan najli ve't u tuleb'al Aake'.
59005009	As ye' la eyol etib' sevatzaj, aq'al uva' ye'l epaav vatz u Tiixhe', tan il u b'anol tetz kusuuchil ile' najli ve't u tuleb'ale'.
59005010	Vitz'in vatzik, etitz'ataj kam uva' b'anel ta'n unq'a q'ajsan tetz viyol u Kub'aal Tiixhe' na'ytzan, tan ye' kat pal ik'u'l ti' ikuyat unq'a k'axk'oe' uva' kat ipaleb'e tul uva' nik tal isuuchil viyol u Tiixhe'.
59005011	As achveb'al chit unq'a qitz'in qatzike' sukuvatz uva' ye' kat ka'kab'in taama ti' ik'ujb'a't ik'u'l ti' u Kub'aale' tul nik ipaleb'e k'axk'o. As ab'imal seta'n kam u k'axk'oe' uva' kat ipaleb'e u Job as tuk' u tx'aja'me' uva' kat taq' u Tiixhe' ste, tan kat itxum u Tiixhe' ivatz u Job.
59005012	As la val uma't u yol sete, vitz'in vatzik, ti' uva' ye' la eteq'o tzan vib'ii u Tiixhe' k'atz umaj yol uva' ye'l kuxh itxa'k la etale'. Pet jik chit la yolon ex b'enameen. As mita'n kuxh vib'ii u almika'e' la etoksa xo'l veyole'. As mita'n kuxh u tx'ava'e', as mita'n uma'toj txumb'al la eteq'o tzan k'atz veyole'. Pet ech eyolon ile' tul la yolon ex «An chite'» chaj ex, asoj an chittu'. As «Ye'le» chaj ex asoj ye'le, ti' uva' ye'l ex la aq'ax ku' ex tu k'axk'o.
59005013	Asoj at umaj ex uva' nixaan etaama ta'n unq'a k'axk'oe' uva' nepaleb'e, as la enach Tiixh, aq'al uva' la iloch ex u Tiixhe'. As moj at umaj ex uva' nechiib'e', as la b'itz ex ti' toksal iq'ii Aak.
59005014	Asoj at umaj ex uva' nech'o'ne', as la emolo unq'a qitz'in qatzike' uva' ato'k siq'esalil sexo'l. As la inach chajaak Tiixh sti'. As la toksa chajaak unb'ooj aceite sti' tuk' vib'ii u Kub'aal Jesúse'.
59005015	As la ik'ujb'a' chajaak ik'u'l tul la inach chajaak Tiixh as la el ve't u ch'o'me' sti' ta'n u Kub'aal Jesúse'. As la isotzsa ve't Aak ipaav, asoj paavinajle.
59005016	Esti'e' ni val sete uva' la tal tib' vepaave' sevatzaj. As la isotzsa tib' epaav sevatzaj. As la inach tib' Tiixh seti'aj, aq'al uva' b'a'n ve't ex la ib'ane'. As nimal b'a'nil la ib'an u Tiixhe' tul uva' la nachpu Tiixh ta'n umaj uxhchil uva' jik chit itxumb'al vatz Aak.
59005017	Eche' uva' kat ib'an u Elías, tan echik kuxh u Elías eche' o'. As aya'l chit ik'u'l u Elías tul kat inach Tiixh ti' uva' ye'l jab'al la uli, as oxva'l yaab' tuk' vaajit ich' uva' ye'l jab'al kat ul ve'te'.
59005018	As kat inach ve't u Elíase' Tiixh ti' uva' la ul u jab'ale' unpajte. As kat ul ve't u jab'ale'. As kat vatzin ve't unq'a chikoe' unpajte.
59005019	Vitz'in vatzik, asoj at umaj ex uva' kat eya'sa enimat u jikla yole' uva' ootzimal seta'n, as tul la ib'eya uma't etitz'in etatzik sete ti' ejikb'a't etib',
59005020	as la pal ex stuul uva' ab'il uva' la b'eyan sete uva' ex aapaav, as jit kuxh ti' ekolax vatz u kamchile'. Pet nimal vepaave' la sotz ve'te'.
60001001	Ine' in Lu' apóstol tetz u Jesucristo. As tuk untz'ib'a b'en uma'l u u'uj sete, ex uva' kat tilul ex tu u tenam uva' atikkat ex, as paxin kuxh ve't etib' tulaj unq'a tename' tu u Ponto, tu u Galacia, tu u Capadocia, tu u Asia, tuk' tu u Bitinia.
60001002	As txaael ve't ex ta'n u Tiixhe' eche' uva' k'ujlu kan ta'n Aak b'axa ti' uva' la ok ex jikla aamail ta'n u Tiixhla Espíritu, as ti' uva' la enima u Jesucristo, as ti' uva' la sotz ve't epaav ta'n vikajal Aake' uva' kat el sqi' vatz u kuruse'. As a' u Tiixhe' la b'anon uva' la na' vib'a'nile' seti' ti' uva' acha'v etatine' sevatzaj.
60001003	Qoksataj iq'ii u Tiixhe', viB'aal u Kub'aal Jesucristo, tan nim chite' vib'a'nil Aake' ti' itxumat kuvatz. As kat taq' u Tiixhe' kutiichajil sk'atz tul kat tulsa Aak taama u Jesucristo. As at kutx'eb'o'm ti' u kutiichajile' uva' ni taq' Aak sqe.
60001004	As kat taq' Aak kutiichajil sk'atz, aq'al uva' la kuk'ul u kuvaatzile' uva' ye'l iya'teb'al tan a'e' ye' la yani; mita'n la q'eei. As a'e' u nimla b'a'nile' uva' kolel kan ve't sqi' setuk' tu almika'.
60001005	As ti' uva' k'ujle'l kuk'u'l ti' u Tiixhe', as niloch ve't o' Aak setuk' vatz u va'lexhe' ta'n viyak'il Aake'. As techal la ilej u q'iie' uva' la itzojpisa Aak jank'al uva' alel kan sqi' ta'n Aak.
60001006	As netxuq'txune' ti' u nimla b'a'nile' uva' netx'eb'e', k'uxh antel kuxh epaleb'et unq'a k'axk'oe' cheel vatz u tx'ava'e'.
60001007	As a' itxa'k unq'a k'axk'oe' uve' nepaleb'e ti' tootzile' uva' kam b'anel ta'n u k'ujleb'al ek'u'le', tan a'e' nim talche' ti' u ooro'e'. Tan k'uxh txaael ve't u ooro'e' ta'n xamal, as la chit pali. Pet ech koj u k'ujleb'al ek'u'le' tan tul ma't epaleb'et u k'axk'oe', as la ootzil ve'te' uva' k'ujle'l chit ek'u'l ti' u Tiixhe'. As tul la ul u Jesucristoe' unpajte, as mama'la b'a'nil la ib'an Aak sete tan Aake' la oksan ve't eq'ii.
60001008	As k'uxh ye'l u Jesús netile', as xo'n Aak sete. As k'ujle'l ek'u'l ti' Aak. As va'l chit etxuq'txun ve't ti' Aak. As ye' la oleb' ex ti' talax isuuchil u achveb'alla chiib'ichile' uva' at tu vetaanxelale',
60001009	tan nek'ul ve't u b'a'nile' uva' k'ujle'l ek'u'l sti'. As a'e' u q'alpichile' uva' tetz vetaanxelale'.
60001010	As tul nik tal unq'a q'ajsan tetz viyol u Tiixhe' isuuchil vib'a'nil Aake' sqi', as kat ichuk chajaak txumb'al ti' tootzit isuuchil u yole' ti' u q'alpichile' vatz u paave'.
60001011	As tul ye'xnik ul u Cristo, as a' u Tiixhla Espíritu uva' atik k'atz unq'a q'ajsan tetz viyol u Tiixhe' nik aq'on itxumb'al ti' talat isuuchil ti' uva' la ipaleb'e u Cristo u k'axk'oe' as ti' uva' la oksal iq'ii Aak tul uma't ipaleb'et Aak u k'axk'oe'. As nik ichuk chajaak txumb'al ti' tootzita' uva' jatu la ib'ane' as kam la uchi tu u q'iie' uva' la uli.
60001012	As alpu ve't te chajaak uva' ye'lik tetz chajaak ti' tootzit isuuchil u yole'. Pet qetze' uva' la qootzi isuuchil u yole' uva' kat tal kan chajaak, tan uma'l kuxh u yole' uve' nik tal kan chajaak tuk' unq'a yole' uva' ni tal unq'a alol tetz viyol u Tiixhe' sexo'l cheel ta'n u Tiixhla Espíritu uva' kat ichaj tzan Aak tu almika'. As a'e' u b'a'nla yole' ti' u q'alpichile' uva' nisa' unq'a ángel tilata'.
60001013	Esti'e' la val sete, atoj enachb'al as atoj etxumb'al aq'al uva' ye' la eb'an u va'lexhe'. As aya'loj chit ek'u'l la etx'eb' u nimla b'a'nile' uva' eq'omal ta'n u Jesucristo tul la ul ve't Aak unpajte.
60001014	As ex ve't me'al ik'aol u Tiixhe'. Esti'e' uva' ye' la eb'an ve't unq'a tacha'v vechi'ole' eche' uva' nik eb'an sb'axa, tul ye'xnik etootzi u Tiixhe'.
60001015	Pet ech vetxumb'ale' la eb'ane' eche' vitxumb'al u Tiixhe' uva' kat molon ex. As kam uva' la eb'ane', as jik chit etxumb'al la eb'an stuk',
60001016	tan ech ni tal viyol u Tiixh ile' uva' tz'ib'amal kan: Jikoj chit etxumb'al la eb'ane', tan eche' in, tan jik chit untxumb'al, ti'k Aak.
60001017	As u Tiixhe' uva': «Kub'aal,» ch'ex ste, as eela ivatz unq'a uxhchile' skajayil nib'an Aak ti' ib'anat Aak isuuchil ti' uva' kam nib'an unq'a uxhchile' sijununila. Esti'e' ek'uchtaj tuk' vetxumb'ale' uva' nexo'va Aak tul uva' at ve't ex vatz u tx'ava'e',
60001018	tan ootzimal seta'n uva' kat teesa ve't ex Aak k'atz unq'a txumb'ale' uva' nik eb'an b'axa uva' kat echus k'atz unq'a q'esla eb'aale'. As jit tuk' nimla puaj eche' u ooro'e' moj unq'a puaje' uva' la pal iyak'il, kat teesakat ex Aak vatz unq'a txumb'ale' uva' nik eb'ane'.
60001019	Pet kat teesa ex u Tiixhe' vatz unq'a txumb'ale' ta'n vikajal u Cristo uva' nim talche' uva' kat el sqi' vatz u kuruse', tan ech tatin u Cristo vatz u Tiixhe' eche' umaj tal kaneero' uva' ye'xhkam yannal ste, tul nik toksal vatz Tiixhe' ti' ijajax kuyb'al te Aak.
60001020	As tul ye'xnik chee u vatz tx'ava'e', as kat ik'ujb'a' ve't kan u Tiixhe' u Cristo ti' kulochpe'. As kat ul ik'uch ve't tib' Aak sukuxo'l tu vimoxteb'al unq'a q'iie' uva' at o' stuul cheel.
60001021	As ib'a'nil kuxh u Cristo, as nenima u Tiixhe' uva' kat ulsan taama u Cristo. As kat toksa ve't u Tiixhe' iq'ii u Cristo tu almika'. As ech kat ib'an u Tiixhe', aq'al uva' la ek'ujb'a' ek'u'l ti' Aak. As la etx'eb' ek'ulat u nimla b'a'nile' uva' alel kan seti' ta'n Aak.
60001022	As josq'imal ve't vetaanxelale' ti' enimat u jikla yole' ti' u Tiixhe'. As nexo'ni ve't etib' sevatzaj. As la val sete uva' aya'loj chit ek'u'l ti' exo'nit etib' sevatzaj,
60001023	tan at ve't etiichajil k'atz Aak. As jit iyol umaj vatz tx'ava'illa aama kat aq'on vetiichajile'. Pet a' viyol Aake' uva' ti' chit ib'ene' uva' ye' la sotzi, kat aq'on etiichajil.
60001024	As ech ni tal viyol u Tiixh ile': Ech unq'a uxhchile' skajayil eche' unq'a k'uache'. As k'uxh ch'i'umal chit tilon ve't u uxhchile' cheel, as ech kuxh tatine' eche' ixu'm unq'a k'uache', tan la tzaj u k'uache'. As la tooq' ve't vixu'me'.
60001025	Pet ech koj viyol u Tiixhe', tan a'e' ye' la pali, ti'k u yole'.  As a' viyol u Tiixhe' u b'a'nla yole' uva' kat alpu isuuchil sete.
60002001	Esti'e' ni val sete, eteesataj etib' k'atz unq'a va'lexhe' uve' nib'an unq'a uxhchile' svatzaj. As ye' la emaxtib'e umaj uxhchil. As jit ex ka'vatz la eb'ane'. As ye' la ich'o'nsa tib' etaama. As mita'n la icheesa tib' yol seti'aj.
60002002	As ech etachvat viyol u Tiixhe' eche' ijajat umaj tal ne' ich'u' uva' a'n itz'eb'nale, aq'al uva' la etootzi viyol u Tiixhe' ti' enimata'. As la chee ve't etxumb'al ti' unq'a nimla b'a'nile' uva' alel kan seti' ta'n u Tiixhe',
60002003	tan ootzimal itxumb'al u Kub'aal Jesucristo seta'n uva' b'a'n itxumb'al Aak nib'an sete.
60002004	As k'uxh a' u Cristo aq'ol tetz kutiichajil k'atz u Tiixhe', as ech tatin u Cristo vatz unq'a tename' eche' umaj k'ub' uva' kat sutil el ta'n u lakol kab'ale', tan ye'l itxa'k svatz. Pet vatz u Tiixhe' as ech tatin u Cristo eche' umaj k'ub' uva' txaael ta'n umaj uxhchil, tan nim ija'mil. As jank'al ex uva' nimamal u Cristo seta'n,
60002005	as at etiichajil k'atz u Tiixhe'. As ex ve't tetz Aak ta'n u Tiixhla Espíritu uva' at ve't ok tetaanxelal, tan kat toksa ve't ex Aak sitenam, ex uva' ech etatine' eche' umaj kab'al vatz Aak, aq'al uva' la chiib' ve't u Tiixhe' ti' unq'a vee' neb'ane', tan jik chit nenach ve't Tiixh ti' unq'a tename' tuk' vib'a'nil u Jesucristo.
60002006	Tan ech ni tal uma'l u yol ile' uva' tz'ib'amal kan: «La unk'ujb'a' kan uma'l u k'ub' tu u tename' uva' Sion. As u k'ub'e' uva' oksamal iq'ii sva'n, as a'e' uva' ni yak'insan u tename'. As ech tatin u k'ub'e' sunvatz eche' umaj k'ub' uva' txaael ve'te', tan nim ija'mil. As ab'il uva' la ik'ujb'a' ik'u'l sti', as ye' la eesal iq'ii u uxhchile',» ti'k u Tiixhe'.
60002007	As ech u Jesús sevatz, ex uva' k'ujle'l ek'u'l ti' Aak, eche' umaj b'a'nla k'ub' uva' nim ija'mil. Pet ech koj vatz unq'a tename' uva' ye' nisa' ik'ujb'a't ik'u'l ti' Aak, tan ech tatin Aake' svatz eche' umaj k'ub' uva' la ixval ta'n unq'a lakol kab'ale'. As tul a' u k'ub'e' uva' xe'ab' tetz u kab'ale'.
60002008	As ech tatin u Jesucristo vatz unq'a tename' uve' ye' ni niman Aak eche' umaj k'ub' uva' la itx'et unq'a tename' toj sti'. As la jojtx'u ve't sta'n.  As ye' nik'ujb'a' unq'a tename' ik'u'l ti' u Tiixhe', tan ti' uva' ye' nisa' inimat viyol Aake'. As k'ujlu ve't kan sti' uva' ech la ib'ane'.
60002009	Pet ech koj ex, tan txaael ve't ex ta'n u Tiixhe' ti' etok sitenam Aak as ti' etok nachol Tiixhil ti' unq'a tename', tan ex ve't tetz Aak. As kat itxaa ex Aak ti' uva' la b'en etal isuuchil viyol Aake' tulaj unq'a tename' ti' vinimla b'a'nil Aake', tan kat teq'o el tzan Aak vetaanxelale' tu u q'ej toktoe'. As kat toksa ve't ex Aak sitenamil uva' atkat u txijun tetz vetaanxelale' uva' acha'v chittu'.
60002010	As jitik ex itenam u Tiixhe' b'axa. Pet ech koj cheel, tan ex ve't itenam Aak. As b'axa ye'xnik pal ex stuul uva' nitxum Aak evatz. Pet ech koj cheel, tan ootzimal ve't seta'n uva' nitxum Aake' evatz.
60002011	Vitz'in vatzik ex uva' xo'n ex sve, as ex uva' tilumal el ex tu vetename', as b'iil kuxh la pal eb'an vatz u tx'ava'e'. Esti'e' nunb'eya sete ti' uva' la eya'sa eb'anat u tacha'v vechi'ole' uva' nepaavin sta'n, tan a' unq'a tacha'v vechi'ole' niyaa tib' tuk' u b'a'nla txumb'ale' uva' at tu vetaanxelale'.
60002012	As a' unq'a jikla txumb'ale' la ek'uch xo'l unq'a tename' uva' ye' ni niman u Tiixhe'. As k'uxh kam kuxh umaj va'lexh la cheesal seti', as la ek'uche' uva' jik ve't etxumb'al neb'ane'. As la toksa ve't unq'a tename' iq'ii u Tiixhe' tu u q'iie' ti' u tuleb'al u Jesús unpajte, tan la til unq'a tename' u b'a'ne' uva' neb'ane'.
60002013	As ti' uva' nimamal u Kub'aal Jesucristo seta'n, as esti'e' la enima unq'a uxhchile' uva' at tijle'm, eche' u ijlenaale' uva' ib'ooq'ol u tename',
60002014	tuk' unq'a b'anol ivatz u ijlenaale', tan at ve't tijle'm ta'n u ijlenaale' ti' taq'at k'axk'o ti' unq'a uxhchile' uva' ni b'anon u va'lexhe' as tuk' ti' toksal iq'ii unq'a uxhchile' uva' b'a'n nib'ane'.
60002015	As a' nisa' u Tiixhe' seti' uva' a' u b'a'ne' la eb'ane', aq'al uva' ye' la chee iyol unq'a uxhchile' seti' uva' a' kuxh u onkonile' nib'ane', tan ye' ninima u Tiixhe'.
60002016	As k'uxh q'alpumal ve't ex ta'n u Jesucristo, as echini'k etal je' ile' sete: «La uchi uva' la kub'an u va'lexhe', tan q'alpumal ve't o',» chajini'k ex la etale'. Pet a' u b'a'ne' la eb'ane', tan nimamal ve't u Tiixhe' seta'n.
60002017	As eqeetaj etib' sevatzaj tuk' unq'a uxhchile' skajayil. Exo'nitaj unq'a qitz'in qatzike' uva' ni niman u Tiixhe'. As exo'vataj u Tiixhe'. As enimataj u ijlenaale'.
60002018	As jank'al ex uva' ato'k ex sk'amil xe' umaj b'aal aq'on, as k'uxh b'a'n itxumb'al as k'uxh ye' b'a'n itxumb'al, as la enima kam uva' la tal sete.
60002019	Asoj nepaleb'e k'axk'o k'uxh ye'l umaj va'lexh kat eb'ana, as ate' vib'a'nil u Tiixhe' seti', tan nekuy unq'a k'axk'oe' uva' nepaleb'e ti' uva' nimamal ve't u Tiixhe' seta'n.
60002020	Pet asoj la q'ospu ve't ex ti' u va'lexhe' uve' kat eb'ana, as ye'l eq'ii la oksali, tan a' u va'lexhe' neb'ane'. Pet asoj nekuy unq'a k'axk'oe' uva' nepaleb'e as tul a' u b'a'ne' neb'ane', as ate' vib'a'nil u Tiixhe' seti',
60002021	tan kat imolo ex Aak ti' uva' la eb'an u b'a'ne' k'uxh la epaleb'e u k'axk'oe' sti'. As echat la eb'ane' eche' uva' kat ik'uch kan u Jesucristo, tan kat ipaleb'e Aak u k'axk'oe' sqi'.
60002022	As ye'lik ipaav Aak. As mita'n umaj chuli yol kat el ch'u'l titzi' Aak.
60002023	As tul kat yoq'pu ve't Aak, as ye'l ich'exel kat tal Aak. As tul kat ipaleb'e Aak u k'axk'oe', as ye' kat tal Aak ib'anax ich'exel te unq'a uxhchile'. Pet aal kat ik'ujb'a' Aak ik'u'l ti' u Tiixhe' uva' jik chit tuk b'anon isuuchil unq'a tename' uva' kat b'anon u va'lexhe' te u Jesucristo.
60002024	As tul kat k'axb'isal vichi'ol u Jesucristo vatz u kuruse', as kat teq'o ve't Aak u kupaave' sti', as ech ve't o'e' eche' kamnaj la ib'an vatz u paave'. As isle'l ve't o' ti' kub'anat u jike'. As kat k'axb'isal vichi'ol Aake' sqi' setuk', aq'al uva' b'a'n ve't qatin vatz u Tiixhe' la ib'ane',
60002025	tan echik ve't qatine' setuk' eche' umaj kaneero' uva' tz'ejxinalike. Pet ech koj cheel, tan kat q'aaviy ve't ok o' k'atz u Jesucristo uva' ech tatine' eche' umaj xeen txoo tan ni til Aak kusuuchil.
60003001	As echat la eb'ane', ex ixqela, tan la enima vetzumele'. Asoj ech la eb'ane', ex uva' ye' nimamal viyol u Tiixhe' ta'n vetzumele', as kamal ati uva' la toksa tib' ti' viyol u Tiixhe',
60003002	tan la tile' uva' b'a'n vetxumb'ale' neb'ane'.
60003003	As ye' la eje'sa etib' ti' eb'anat tuch u xi'l evi'e' as ti' etoksat unq'a vejb'ale' seti' eche' unq'a ooro'e' uva' nilitz'lo'lane', as tuk' unq'a oksa'me' uva' je'nal chit ija'mil.
60003004	Pet a' ivaatzil u vejiib'e' u jikla txumb'ale' uva' la eb'ane', tan a'e' ye' la pali. As b'a'nla aama ex la ib'ane' tuk' vetxumb'ale', tan a'e' uva' b'a'n te u Tiixhe'.
60003005	As ech itxumb'al unq'a ixoje' uva' nik ib'an na'ytzan uva' itenam Tiixh, tan nik ik'ujb'a' cha'ma ik'u'l ti' u Tiixhe' tul uva' nik inima cha'ma vitzumele'.
60003006	As ech kat ib'an u Sara, tan kat inima u Sara vitzumele' uva' Abraham. As ech kat tal ile': «Unb'aal,» ti'k u Sara tal te u Abraham. As ech exe' eche' tal u Sara asoj a' u b'a'ne' la eb'ane'. As ye' la xo'v ex, k'uxh kam kuxh la epaleb'e.
60003007	As echat la eb'ane', ex uva' ex tzumela, tan atoj etxumb'al ti' etatin tuk' vetixqele' ti' exo'nita'. As la etoksa iq'ii vetixqele', tan ech tatin cha'mae' eche' umaj b'a'nla picheel uva' ye' tii ipaxe'. As antu cha'mae' la etzin u nimla b'a'nile' setuk' uva' aq'el ve't sete. As a'e' vetiichajile' k'atz u Kub'aal Tiixhe'. Asoj b'a'n etatin tuk' vetixqele', as ye'xhkam la majon evatz ti' enachat Tiixh.
60003008	As la val sete uva' unvatzuloj chit etxumb'al sevatzaj. As la itxum tib' evatz sevatzaj. As xo'noj chit etib' sevatzaj. As ekuytaj tib' epaav sevatzaj. As ye' la etoksa je' eq'ii vatz vemoole'.
60003009	As ye'l ich'exel u va'lexhe' la eb'an te unq'a uxhchile' uva' ni b'anon u va'lexhe' sete, as mita'n te unq'a uxhchile' uva' la yoq'on ex. Pet b'a'n eyolon sti' la ib'ane', tan ti' uva' la taq' Aak u nimla b'a'nile' sete, as esti'e' kat imolokat ex Aak.
60003010	Tan ech ni tal uma'l u yol ile' uva' tz'ib'amal kan: Ab'il uva' nisa' uva' ch'i'umal tatin vatz u tx'ava'e' la ib'ane', as la iya'sa talat u va'lexhla yole'. Pet jik chit la yoloni.
60003011	Jetzq'u el eeb' k'atz u va'lexhe'. As b'an u b'a'ne'. As ka'b'a'no chit ex sevatzaj. As ye' la iya'sa ib'anat u b'a'ne'.
60003012	Tan nichiib' u Kub'aal Tiixhe' ti' tilat unq'a uxhchile' uva' jik chit nib'ane'. As ni tab'i Aak viyole' tul nijaj b'a'nil te Aak. Pet ech koj unq'a b'anol va'lexhe', tan ni tixva Aak, ti'k u yole'.
60003013	As ye'xheb'il la xe't seti' ti' ib'anat umaj va'lexh sete, asoj aya'l chit ek'u'l neb'an u b'a'ne'.
60003014	Pet asoj la epaleb'e u k'axk'oe', k'uxh a' u jikla txumb'ale' neb'ane', as a' u Tiixhe' la aq'on vib'a'nile' seti'. As ye' la xo'v ex ta'n unq'a uxhchile' uva' la xe't seti'. As ye' la exaansa etaama sta'n.
60003015	Pet tuk' chit etaanxelal la etoksa iq'ii u Cristo, tan Aake' iB'aal unq'a vee' skajayil. As tul la ch'otil ve't sete ti' uva' kam sti' nek'ujb'a'kat ek'u'l ti' u Cristo, as atoj chit etxumb'al ti' etalat isuuchil uva' kam sti' nek'ujb'a'kat ek'u'l ti' Aak. Pet ye' la etoksa je' eq'ii. As ye' la eteesa iq'ii unq'a uxhchile' uve' la ch'otin sete.
60003016	Pet jik chit etxumb'al la eb'ane' ti' etalat isuuchil u k'ujleb'al ek'u'le', aq'al uva' la kuxh ch'ixvu ve't unq'a uxhchile' uve' nixe't seti' tul la til ve'te' uva' a' u b'a'ne' neb'ane' tan nimamal ve't u Cristo seta'n.
60003017	Pet asoj Tiixh la sa'on uva' la epaleb'e unq'a k'axk'oe', as aal b'a'ne' uva' ti' eb'anat u b'a'ne' la epaleb'ekat u k'axk'oe'. As jit ti' umaj va'lexh la epaleb'ekat.
60003018	Tan eche' kat ib'an u Cristo tan unpajul kuxh kat kam Aak ti' ichooat u kupaave'. As k'uxh jikla aama chit Aak, as kat kam Aak sqi', o' uva' jit o' jikla aama as kat taq' Aak qokeb'al k'atz u Tiixhe'. As kat ipaleb'e Aak u kamchile' tuk' vichi'ole'. Pet kat tulsa u Tiixhla Espíritu taama Aak unpajte.
60003019	As kat b'ex Aak ta'n u Tiixhla Espíritu ti' talat isuuchil u yole' te unq'a kamnaje' tu u atinb'ale' uva' jupelkat unq'a kamnaje'.
60003020	As a' unq'a tename' uva' kat ipaasa tzii na'ytzan tul uva' nimik taama u Tiixhe' nik ib'an sti' tul nik ib'an u Noé uma'l u barco. As ka'l kuxh unq'a uxhchile' kat ok tu u barcoe'. As a'e' vaaxil unq'a uxhchile' uva' ye' kat kam ta'n u mam jab'ale'.
60003021	As tul nu kuku' xe' u a'e', as a' ivaatzile' uva' kat ok vaaxil unq'a uxhchile' tu u barco ti' uva' ye' la kam ta'n u a'e'. As jit ti' itx'aap u tz'ile' ti' u kuchi'ole' nu kuku'kat xe' u a'e'. Pet ti' uva' nu kusa' uva' la qootzi uva' kat sotzyu ve't u kupaave' ta'n u Tiixhe'. As josq'imal ve't u qaanxelale' ta'n Aak. As ti' uva' kat ul taama u Jesucristo unpajte, as sotzsamal ve't kupaav.
60003022	As kat je' ve't u Jesucristo tu almika'. As echen ve't Aak tiseb'al u Tiixhe'. As at ve't tijle'm Aak ti' unq'a ángel, as ti' unq'a sub'ule', as tuk' unjoltu unq'a uva' at tijle'm.
60004001	As la val sete, ech ekuyat u k'axk'oe' la eb'ane' eche' kat ib'an u Cristo tul kat ipaleb'e Aak u k'axk'oe' tuk' vichi'ole'. Tan ab'il uva' kat paleb'en u k'axk'oe' tuk' vichi'ole', as ye' la ik'ul ve't tib' itxumb'al tuk' u paave'.
60004002	As tul at vatz u tx'ava'e', as ye' la ib'an unq'a va'lexhe' uva' ni tachva vichi'ole'. Pet a' u b'a'ne' la ib'ane' uva' nisa' u Tiixhe'.
60004003	As nimal q'ii kat ib'ana uva' nik eb'an u va'lexhe' uva' nichiib' unq'a tename' sti' uva' ye' ni niman Tiixh. As nik eb'an u tacha'v vechi'ole'. As nik emol etib' ti' eb'anat unq'a nimla q'iie' as ti' eq'ab'ane'. As nik epaasa ek'u'l ti' eb'anat u va'lexhe', tan a' ve'te' ivaatzil etiixh sevatz. As tul a'e' uva' txojonb'al chit vatz u Tiixhe'.
60004004	As unq'a paasan tziie' uva' nik emolo etib' stuk' sb'axa, as ye' nipal ve't stuul uva' kam sti' ye' nemolokat ve't etib' stuk' ti' epaasat ek'u'l ti' eb'anat u va'lexhe' eche' uva' nik eb'an b'axa. As niyoq'on ve't seti'.
60004005	Pet techal la tal unq'a uxhchile' isuuchil te Aak kam uva' kat ib'ana, tan techal la ib'an Aak isuuchil unq'a tename' skajayil, k'uxh isle'le as k'uxh kamnajle.
60004006	Esti'e' uva' kat alpu u b'a'nla yole' te unq'a uxhchile' uva' kamnajlej, ti' uva' at itiichajil u taanxelale' k'atz u Tiixhe'. As k'uxh kat b'anax ve't isuuchil ta'n unq'a uxhchile'.
60004007	As b'iit kuxh itzojpisal unq'a vee' skajayil uva' alel kan ta'n u Tiixhe'. Esti'e' la val sete, atoj chit enachb'al. As etoksataj chit etaama ti' enachat Tiixh.
60004008	As aya'loj chit ek'u'l la exo'ni etib' sevatzaj. Tan asoj nexo'ni etib' sevatzaj, as la ekuy tib' epaav sevatzaj.
60004009	As aya'loj chit ek'u'l la eloch etib' sevatzaj. As la etaq' ivatb'al unq'a qitz'in qatzike'.
60004010	As la eloch etib' sevatzaj tuk' vetijle'me' uva' aq'el sete ta'n u Tiixhe'. As jik chit etxumb'al la eb'an sevatzaj tuk' vetijle'me' uva' aq'el sete, tan jalel tib' vetijle'me' sejununilaj ta'n Aak.
60004011	As ab'iste ex uva' at etijle'm ti' etalat viyol Aake', as jik chit la etal isuuchil u yole'. As ex uva' at etijle'm ta'n Aak ti' elochat etib' tuk' unq'a qitz'in qatzike', k'uxh kam kuxh lochb'alil la eb'an ste. As eb'antaj tuk' u yak'ile' uva' aq'el sete ta'n Aak, aq'al uva' la oksal iq'ii u Tiixhe' ti' unq'a lochb'ale' uva' neb'ane' ta'n vib'a'nil u Jesucristo. As ye' la ya'sal toksal iq'ii Aak. As ye'l iya'teb'al u tijlenaalil Aake' ti' chit ib'ene'. An chite'.
60004012	Ex vitz'in vatzik uva' xo'n ex sve, as ye' la sotz ek'u'l ti' epaleb'et unq'a k'axk'oe', tan ech chit la ib'ane' ti' eyak'insale' eche' tok umaj ch'ich' tu xamal ti' teesal u va'lexhe' sti'.
60004013	Pet aal la chiib' ex tul la epaleb'e unq'a k'axk'oe' k'uxh a' u b'a'ne' neb'ane', as eela kuxh stuk' uva' ech epaleb'et u k'axk'oe' eche' uve' kat ipaleb'e u Cristoe'. As la chiib' ex tu u nimla chiib'ichile' tul uva' la oksal ve't iq'ii Aak.
60004014	Asoj la yoq'pu ve't ex ti' uva' ex niman tetz u Cristo, as achveb'al chit ex, tan at ve't u Tiixhla Espíritu seti' tuk' vinimla b'a'nile'. As ootzimal sqa'n uva' niyoq'on unq'a tename' ti' u Cristo. Pet ech koj ex, tan netoksa iq'ii Aak.
60004015	Esti'e' ye' la uchi uva' ti' eyatz'at umaj uxhchil la epaleb'ekat unq'a k'axk'oe'. As mita'n ti' umaj elaq'; as mita'n ti' etoksat etib' xo'l umaj yol uva' ye'l etokeb'al sti'; as mita'n ti' eb'anat uma'toj va'lexh.
60004016	Pet asoj ti' uva' nimamal u Cristo seta'n la epaleb'ekat unq'a k'axk'oe', as ye' la ch'ixvu ve't ex. Pet aal la etoksa iq'ii u Tiixhe' ti' ek'uchata' uva' ex ve't niman tetz u Cristo.
60004017	As ni val sete uva' ye' la sotz ek'u'l ti' epaleb'et unq'a k'axk'oe' ti' eyak'insale', tan kat ilejlu ve't u q'iie' uva' la xe't u Tiixhe' ti' ib'anat kusuuchil, o' uva' o' itenam Aak. Asoj ech la ib'an Aake' sqe as tul o' itenam Aak, ¿as a' kol ye' la ib'an Aak q'a te unq'a uxhchile' uva' ye' ni niman u b'a'nla yole' uva' ni tal Aak?
60004018	As ech ni tal uma't u yol ile' uva' tz'ib'amal kan: As ye' nitx'ol ve't unq'a niman tetz u Tiixhe' tel vatz u k'axk'oe' ti' uva' ye' la b'en tu u choob'al paave', ¿as a' kol ye' la ib'an q'a te unq'a b'anol va'lexhe' tuk' unq'a paasan tziie' uva' ye' ni niman Aak? ti'k u yole'.
60004019	Esti'e' la val sete, ex uva' ni paleb'en unq'a k'axk'oe' uva' a' u Tiixhe' ni sa'on. As ye' la ya' ex ti' eb'anat u b'a'ne'. As la etaq' ok vetiichajile' tiq'ab' Aak ti' ib'anat Aak kam uva' nisa' Aak seti' tan Aake' cheesan qetz. As jik chit itxumb'al Aak ti' ib'anat u b'a'ne' uva' alel kan sqi' ta'n Aak.
60005001	As la val uma'l u yol sete, vitz'in vatzik, ex uva' ex iq'esal xo'l unq'a qitz'in qatzike'. As echat in unpajte, tan in iq'esal xo'l unq'a qitz'in qatzike'. As antu ve't ine' kat ilon unq'a k'axk'oe' uva' kat ipaleb'e u Cristo. As in uma'l u uxhchil uva' kat ilon vilitz'kab'an u Jesús. As a'e' uve' tuk til unq'a tename' skajayil.
60005002	As jik chit la etil isuuchil vitenam u Tiixhe', tan ech tatine' eche' joloj kaneero'. As aya'l chit ek'u'l la eb'an u aq'one' ti' elochata', eche' uva' nisa' Aak seti'. As jit ya'lumal ex sti'. As jit ti' etx'akat epuaj la aq'onvukat ex.
60005003	As epaasak etib' tuk' vetijle'me' xo'l unq'a qitz'in qatzike' uva' netil isuuchil. Pet la ek'uch unq'a b'a'nla txumb'ale' svatz.
60005004	As tul la ul ve't u Jesúse' unpajte, tan Aake' u nimla xeen qetze', as la kuk'ul ve't u nimla tx'aja'me' setuk' uva' ye'xh jatu la pali, tan ech qatine' vatz Aak eche' xeen txoo.
60005005	As echat ex uva' ex txul aama, as la val sete, enimataj unq'a eq'esale' uva' at tijle'm sexo'l. As la val sete, ex qitz'in qatzik sekajayil, enimataj chit etib' sevatzaj. As ye' la eje'sa etib', tan ye' nisa' u Kub'aal Tiixhe' uve' nib'an unq'a uxhchile' uve' nije'sa tib'. Pet at vib'a'nil Aake' ti' unq'a uxhchile' uva' ye' nije'sa tib'.
60005006	As ye' la eje'sa etib' vatz u Tiixhe'. As enimataj kam uva' nisa' Aak seti' uva' la epaleb'e, tan at iyak'il Aak ti' elochpe'. As an kuxh Aake' la oksan eq'ii tul uva' la ilej vatz Aak.
60005007	As jank'al unq'a uva' nepaleb'e uva' ni xaansan etaama, as etoksataj tiq'ab' Aak, tan ni tok Aak ilil seti'.
60005008	As atoj enachb'al. As la chit etil etib', tan nichuk u tx'i'lanaje' txumb'al seti' ti' teesat etiichajil k'atz u Tiixhe' eche' nib'an umaj b'alam tul nivulun txoo ti' iyatz'at uma'toj txoo ti' ichi'ata'.
60005009	As emajtaj ivatz u tx'i'lanaje' tul nichuk txumb'al ti' imaxtib'et ex. As ye' la ka'kab'in etaama ti' u k'ujleb'al ek'u'le' ti' u Tiixhe'. As atoj sek'u'l uva' nipaleb'e unjoltu unq'a qitz'in qatzike' unq'a k'axk'oe' vatz u tx'ava'e' eche' uva' nepaleb'e.
60005010	As tul ma't epaleb'et unq'a k'axk'oe' tu unq'a q'iie', as la iloch ve't ex u Tiixhe'. As Aake' la b'anon uva' ye' la ka'kab'in ve't etaama. As la iyak'insa ve't Aak vetaanxelale'. As tii ve't etatin k'atz Aak la ib'ane'. As esti'e' kat imolokat ex Aak, ti' uva' at ve't etokeb'al k'atz Aak tul la ok ve't Aak tu u tijle'me' ti' tilat isuuchil unq'a tename' ti' chit ib'ene'.
60005011	As ta'n Aake' la oksal iq'ii, tan Aake' B'ooq'ol ti' unq'a vee' skajayil ti' chit ib'ene'. An chite'.
60005012	As ib'a'nil kuxh u qitz'in qatzike' u Silvano uva' k'ujleb'al chit k'u'l, as nuntz'ib'a b'en ka'l unq'a yole' sete tu u u'uje' ti' unyak'insat etaama as ti' valat sete ti' unq'a k'axk'oe' uva' nepaleb'e. As a'e' vib'a'nil u Tiixhe' uva' at seti', asoj ti' eb'anat u b'a'ne' nepaleb'ekat unq'a k'axk'oe' ti' uva' nimamal u Jesucristo seta'n.
60005013	As jank'al unq'a qitz'in qatzike' uva' echen tzitza' tu Babilonia uva' txaael ta'n u Tiixhe' eche' uva' kat ib'an Aak sete, as ni taq' b'en chajaak itzii sete. As u Marcos uva' eche' umaj unk'aol, as ni taq' b'en itzii sete unpajte.
60005014	As aya'l chit ek'u'l la etiixhi etib' ti' ek'uchata' uva' xo'n chit etib' sevatzaj. As b'a'noj etatin sevatzaj sekajayil, jank'al ex uva' ato'k ex k'atz u Jesucristo. An chite'.
61001001	Ine' in Lu' uva' Simón. As in ik'am u Jesucristoe'. As in apóstole'. As la val b'en untzii sete, jank'al ex uva' eela u k'ujleb'al kuk'u'le' setuk' uva' aq'el sqe ta'n u Jesucristoe' uva' jik chit itxumb'al, tan Aake' kuTiixh uva' ni q'alpun o' vatz u kupaave'.
61001002	As a' u Tiixhe' la aq'on vib'a'nile' seti' ti' uva' acha'v etatine' sevatzaj, tan ti' uva' ootzimal u Tiixhe' tuk' u Kub'aal Jesucristoe' seta'n.
61001003	As tul kat qootzi ve't u Tiixhe' tuk' viyak'ile', as kat taq' Aak sqe jank'al uva' ni lochon o' ti' u kutiichajile' k'atz Aak, as ti' uva' aya'l chit kuk'u'l nu kunima Aak aq'al uva' la chiib' Aak sqi'. As Aake' uva' kat molon o' tuk' vib'a'nile' uva' nim talche'.
61001004	As tuk' vitxumb'al u Tiixhe' uva' nim talche', as kat tal kan Aak unq'a yole' sqe uva' nim talche' uva' acha'v chittu', aq'al uva' la txakon sqi' ti' uva' eela u kutxumb'ale' la ib'ane' tuk' Aak, tan kat qaq'lu ve't kan unq'a va'lexhla txumb'ale' eche' uva' nib'an unq'a uxhchile' vatz u tx'ava'e' tuk' u tacha'v vichi'ole'.
61001005	As nimla b'a'nil kat ib'an u Tiixhe' sqe. Esti'e' ni val sete, kat ek'ujb'a' ek'u'l ti' Aak. As jit kuxh ta'ne' la eb'ane'. Pet la etaq' yak'il ti' eb'anat u b'a'ne' b'enameen. As jit kuxh ta'ne' la eb'ane'. Pet atoj chit etxumb'al tuk' unq'a emoole'.
61001006	As la etil je' etib' ti' uva' ye' la eb'an u va'lexhe'. As nim etaama la eb'ane' tul la epaleb'e u k'axk'oe'. As la etaq' yak'il ti' uva' aya'l chit ek'u'l la enima u Tiixhe', aq'al uva' la chiib' Aak seti'.
61001007	As la enima etib' sevatzaj. As la exo'ni unjoltu unq'a uxhchile' uva' ye' ni niman u Tiixhe'.
61001008	Asoj la etaq' yak'il ti' eb'anat u b'a'nla txumb'ale' eche' uva' ni val sete, as la etil icha'xal u b'a'ne' uva' neb'ane', k'uchb'al tetz uva' ootzimal ve't u Kub'aal Jesucristoe' seta'n.
61001009	Pet ab'il uva' ye' la b'anon eche' uva' ni val sete, as ech tatine' eche' umaj tzot, tan nisotz ve't sk'u'l uva' kat isotzsa u Tiixhe' vipaave' uva' nik ib'an na'ytzan. As ye' nipal stuul uva' a' nisa' Aak uva' jik chit itxumb'al la ib'an vatz Aak.
61001010	Esti'e' ni val sete, vitz'in vatzik, eya'lutaj etib' ti' ek'uchata' uva' kat imolo ex u Tiixhe' ti' etok sme'al ik'aol Aak, tan Aake' kat txaaon ex. Asoj ech la eb'ane' eche' uva' ni val sete, as ye'xh jatu la ejalpu etxumb'al ti' u Tiixhe'.
61001011	Asoj la etaq' yak'il ti' eb'anat u b'a'nla txumb'ale' eche' uva' ni val sete, as aya'l chit ik'u'l u Tiixhe' ti' taq'at Aak etokeb'al tu u b'a'nla atinb'ale' uva' b'ooq'olkat u Kub'aal Jesucristoe' ti' chit ib'ene'. As Aake' u q'alpun qetze'.
61001012	As k'uxh ootzimal ve't unq'a yole' seta'n uva' alel sete sva'n, as techal la vulsa sek'u'l unpajte. As k'uxh nimamal seta'n uva' jik chit unq'a yole' uva' ni val sete, as ye' la unya'sa valat sete.
61001013	As tul uva' atiltel in vatz u tx'ava'e', as ni vitz'a uva' vetz chite' ti' vulsat unq'a yole' sek'u'l aq'al uva' la etitz'a,
61001014	tan alel sve ta'n u Kub'aal Jesucristoe' uva' b'iit kuxh ilejat ve't u q'iie' uva' la kam ve't in.
61001015	As tuk chit unya'lu vib' ti' valat isuuchil unq'a yole' sete, tan a' ni vale' uva' k'uxh ma't unkame', as ye' la eya'sa etulsat unq'a yole' sek'u'l.
61001016	As tul kat qal isuuchil viyak'il vib'a'nil u Kub'aal Jesucristoe' sete tuk' u tuleb'al Aake' unpajte, as jit viyol unq'a uxhchile' uva' kat kuxh chee tivi' kat qal sete. Pet a' kat qal sete ti' isuuchil vitxumb'al Aake' uva' kat qila, uva' nim talche'.
61001017	As kat oksal iq'ii u Jesúse' ta'n u Tiixhe' uva' ni toksal iq'ii as kat tal ku' tzan Aak uma'l u yol tu almika' uva' ech kat tal ile': «A' vunK'aole' uva' xo'n chit sve. As va'l chit ichiib' u vaanxelale' sti',» ti'k Aak.
61001018	As o'e' kat ab'in u yole' uva' kat alax ku' tzan tu almika' tul atik o' k'atz u Kub'aal Jesúse' vi' u vitz uva' kat yolonkat u Tiixhe'.
61001019	As ti' u yole' uva' kat qab'i, as ootzimal sqa'n uva' jike' unq'a yole' uva' alel kan ta'n unq'a q'ajsan tetz viyol u Tiixhe'. As b'a'ne' uva' nenima, tan ech nib'an u yole' eche' umaj xamal ti' itxijun tu u toktoe', techal isajb'e'. As ech itxijun unq'a yole' tu u qaanxelale' eche' itxijun u aaQ'ana'le' tul kat b'uuq' vatz u almika'e'.
61001020	As palojtaj ex tu u yole' uva' tuk val sete, tan unq'a yole' uva' tz'ib'amal kan ta'n unq'a q'ajsan tetz viyol u Tiixhe', as eche' techal kuxh koj kat tal chajaak isuuchil u yole' tuk' itxumb'al.
61001021	As eche' tetz koj chajaak u yole' uva' kat tala. Pet chajaake' uva' k'ujlu ve't kan ta'n u Tiixhe', as a'e' kat alon unq'a yole'. As a' u Tiixhla Espíritu kat aq'on itxumb'al ti' talat unq'a yole'.
61002001	As la val sete, vitz'in vatzik, tan atik chit unq'a uxhchile' uva' nu kuxh toksa je' tib' q'ajsan tetz viyol u Tiixhe' xo'l unq'a itenam Aake' na'ytzan. As echat tuk ib'an sexo'l, tan at unq'a uxhchile' uva' la toksa je' tib' chusul tetz viyol u Tiixhe'. As ye' nachel sete tul la ichus ex ti' unjoltu unq'a yole' uva' la yansan vetxumb'ale'. As ye' la inima ve't unq'a uxhchile' uva' kat kam u Kub'aal Jesúse' ti' ichooat ipaav unq'a uxhchile'. As a' uxhchile' uva' ye' kuxh nachel ste uva' la ul u k'axk'oe' sti'.
61002002	As nimal unq'a tename' la b'anon unq'a va'lexhla txumb'ale' eche' uva' nib'an unq'a chulin yole'. As la el iq'ii u jikla yole' ta'n u va'lexhla txumb'ale' uve' nib'an unq'a uxhchile'.
61002003	As la imaxtib'e ex unq'a chulin yole' tuk' unq'a yole' uva' nu kuxh ichee tivi', tan a' kuxh u puaje' la tilo'k seti'. Pet a' unq'a uxhchile' uva' kat tal kan u Tiixhe' sti' na'ytzan, as cheel ye' la b'alax ve't tul u k'axk'oe' sti'.
61002004	As ye' kat isotzsa u Tiixhe' ipaav unq'a ángele' uva' kat ipaasa tzii vatz Aak, pet kat taq' b'en Aak unq'a ángele' tu unq'a tokkin atinb'ale' uva' la ipaleb'ekat u k'axk'oe'. As kat ijup kan Aak tzitzi', techal la ilej u q'iie' uva' la b'anax isuuchil.
61002005	As ye' kat isotzsa u Tiixhe' ipaav unq'a chulin yole' eche' uva' kat ib'an Aak te unq'a tename' na'ytzan tul uva' ye' nik inima u yole' uva' nik tal u Noé ste uva' la ijikb'a' unq'a tename' itxumb'al vatz u Tiixhe'. As ye' kat iya'sa u Tiixhe' ti' taq'at tzan u k'axk'oe' ti' unq'a paasan tziie', tan kat taq' tzan Aak u mam jab'ale' sti'. Pet kat ikol Aak u Noé vatz u jab'ale' tuk' vujva't unq'a tatine'.
61002006	As echat kat ib'an Aak te unq'a tename' uva' aa Sodoma tuk' unq'a aa Gomorra, tan kat taq' ku' tzan Aak xamal ti' unq'a tename' ti' isotzsale'. As kat ib'ensa ve't Aak unq'a tename' tza'jil. As ech ik'uchat Aake' sqe uva' techal la taq' tzan Aak u k'axk'oe' ti' unq'a tename' uva' a' kuxh u paasan tziila txumb'ale' nib'ane'.
61002007	Pet tul kat taq' ku' tzan u Kub'aal Tiixhe' u xamale' ti' unq'a tename', as kat ikol Aak u Lot vatz u xamale', tan ti' uva' jik chit itxumb'al naj. As nik ixaan taama u Lot ta'n unq'a va'lexhla txumb'ale' uva' nik ib'an unq'a tename'.
61002008	As jik itxumb'al u Lot tul jejlik xo'l unq'a tename'. As atik ok taama ti' ib'anat u b'a'ne'. Esti'e' nik ixaan taama u Lote' b'enameen ta'n unq'a va'lexhla txumb'ale' uva' nik tile' as nik tab'i uva' nik ib'an unq'a tename'.
61002009	As ootzimal ta'n u Kub'aal Tiixhe' uva' kam la tulb'e Aak qeesal vatz unq'a k'axk'oe' uve' la eesan kan o' ti' Aak. As ootzimal unpajte ta'n Aak uva' kam ni tulb'e Aak unq'a tename' uva' ye' ni niman Aak, tan at ve't tzan u k'axk'oe' ti' unq'a tename' tu u q'iie' tul la b'anax isuuchil.
61002010	As a' unq'a uxhchile' uva' techal la ul unq'a k'axk'oe' sti' uva' nipaavine' ti' ib'anat u tacha'v vichi'ole' as ye' ninima unq'a iq'esale'. As ech itxumb'al unq'a chulin yole', tan a' kuxh vitxumb'ale' ni toksa. As tii chit taama ti' ib'anat umaj kam, tan ye' nixo've' ti' talat umaj yol ti' unq'a ib'ooq'ole' uva' at vatz u tx'ava'e' tuk' uve' at tu almika'.
61002011	Pet ech koj unq'a ángele', tan k'uxh nim talche' as palnal u tijle'me' ti' unq'a chulin yole', as ye'l umaj yoq'o'm ni tal unq'a ángele' ti' unq'a uxhchile' vatz u Kub'aal Tiixhe'.
61002012	Pet ech koj unq'a chulin yole', tan ye' ni pal tu unq'a vee' nib'ane'. As nu kuxh iyoq'one', tan ech kuxh vitxumb'ale' eche' unq'a txokope', tan ye' ni titz'a txoo kam uva' nib'an txoo. Pet la ilej uma'l u q'ii uva' la sotzsal ivatz unq'a chulin yole' ti' u va'lexhe' uva' nib'ane', eche' isotzsal ivatz unq'a txokope' uva' kat txeypi ti' iyatz'pe'.
61002013	As la b'anax ich'exel te unq'a paasan tziie' ti' unq'a va'lexhe' uve' kat ib'ana tan nichiib'e' ti' ib'anat u va'lexhe'. Tan ech tatin vitxumb'al unq'a paasan tziie' eche' umaj tz'il uva' ni tok ti' umaj saj oksa'm tul ni tok unq'a chulin yole' sexo'l tul nek'ul etib' ti' eb'anat umaj tx'a'o'm.
61002014	As a' kuxh ni titz'a ipaavin tuk' uma't ixoj, tan ye' nipal ik'u'l ti' ipaavine'. As nu kuxh ichuk txumb'al ti' imaxtib'et unq'a uxhchile' ti' uva' la paavini uva' nu kuxh ika'kab'in taama ti' u Jesúse'. As ato'k chit taama unq'a chulin yole' ti' tetzit unq'a vee' uva' ye'l tetz sti'. ¡As at ve't tzan u k'axk'oe' sti' ta'n u Tiixhe'!
61002015	Tan kat iya'sa ve't unq'a chulin yole' inimat u jikla yole', pet a' ve't vitxumb'al u Balaame', vik'aol u Beor, kat inima ve't chajnaj. Kat txuq'txun ve't u Balaame' tan itz'a'jtik chit isa' naj ti' u puaje'.
61002016	Pet majax ve't ivatz u Balaam ti' u va'lexhe' uva' nik ib'ane', tan a' ve't vib'ure' kat yolon ste eche' iyolon umaj uxhchil, ti' uva' ye' la ib'an ve't u onkonla txumb'ale' uva' nik titz'a.
61002017	As eche' unq'a chulin yole', tan a' ni tale' uva' b'a'n etatine' la eb'ane' asoj la enima unq'a yole' uva' nichuse'. Pet jit'e'che', tan ech tatin unq'a chulin yole' eche' tatin umaj chon a' uva' ye'l ve't a' ni tel ch'u'l stuul. As ech b'an ta'ne' eche' u suutz'e' uva' ye'l jab'al ni taq'e'. Pet ijamal kuxh ta'n u kajiq'e'. Esti'e' uva' a' u q'ej toktoe' uva' xo'veb'al chittu' ni tx'eb'on sti'.
61002018	As tul nije'sa tib' unq'a chulin yole' tuk' viyole' uva' ye'l itxa'k, as nichuk txumb'al ti' imaxtib'et unq'a uxhchile' uva' a'n oknajle ti' inimat u Tiixhe', tan a' ni tal unq'a chulin yole' uva' la q'aav unq'a uxhchile' ti' ib'anat u va'lexhe' uva' nisa' vichi'ole', eche' uve' nik ib'an b'axa xo'l unq'a imoole' uva' a' kuxh u va'lexhe' nib'ane'.
61002019	As ni taltzi' unq'a chulin yole' te unq'a uxhchile' uva' la uch ib'anata' kam uva' ni tal taama. As tul a' unq'a chulin yole' uva' eyen ve't jaq' u paave', tan a' ve'te' ik'am u paave', tan asoj a' u va'lexhe' la oleb' ti' umaj uxhchil, as ik'am ve't u va'lexhe' u uxhchile'.
61002020	As txumleb'al chit ve't tatin u uxhchile' la ib'ane' ti' uva' nik ib'an b'axa, asoj la taq' tib' k'ampoj ti' u va'lexhe' unpajte tul uva' ma't iya'sat ib'anata' uva' nik ib'an b'axa, tan ootzimal ve't u Kub'aal Jesucristoe' sta'n, u q'alpun qetze'.
61002021	Asoj la iya'sa ve't u uxhchile' inimat u Jesucristoe' tul uva' ma't toksat tib' ti' inimata', as aal b'a'ne' uva' ye' koj kat toksa tib' ti' inimat u jikla yole' uva' kat alpu ste ta'n Aak
61002022	Tan asoj la q'aav ve't u uxhchile' ti' ib'anat u va'lexhe', as ech kat ib'ane' eche' ni tal ka'l unq'a yol uva' ech ni tal ile': Niq'aav u tx'i'e' ti' techb'ut vixa've' unpajte. As eche' u chichame' tan tul uva' ma't tachinsal txoo, as ma't isuji tib' txoo tu u suje' unpajte, ti'k unq'a yole'.
61003001	Vitz'in vatzik tan xo'n chit ex sve, as kat untz'ib'a b'en uma'l u u'uj sete b'axa. As cheel nuntz'ib'a b'en uma't u u'uje' sete, tan a' ni vale' uva' tul la esik'le unq'a u'uje' skaab'il, as la etulsa unq'a chusb'ale' sek'u'l, aq'al uva' jik chit la pal ex stuul.
61003002	La etitz'a, as la oolsa sak'u'l unq'a yole' sb'a'n uva' tal kan unq'a q'ajsan tetz viyol u Tiixhe' sb'axa as tuk' unq'a yole' uva' tal kan u Kub'aal Jesucristoe' u q'alpun qetze', as tuk' unq'a yole' uve' tal kan unq'a apóstole'.
61003003	La pal ex stuul ti' unq'a q'iie' uva' at o' stuul cheel, tan at unq'a uxhchile' uva' la eesan eq'ii, tan ti' uva' nenima uva' la ul u Jesucristoe' vatz u tx'ava'e' unpajte. As a' uxhchile' uva' a' kuxh u tacha'v vichi'ole' nib'ane'.
61003004	As ech la tal ile': «¿Kam q'i nitel kuxh enima unq'a yole' uva' alel kan ti' uva' la ul u Cristoe' unpajte? As na'ytzane' ikam unq'a q'esla kub'aale'. As antel kuxh b'an ta'n u vatz tx'ava'e' eche' uva' b'anik ta'n tul sicheesale',» chaj unq'a uxhchile' la tale'.
61003005	As tzaa chit te unq'a uxhchile' uva' ye' nisa' inimata' uva' tuk' kuxh uma'l u yol uva' kat tal u Tiixhe', as kat icheesa Aak u almika'e' tuk' u tx'ava'e'. As a' elnalkat ch'u'l u tx'ava'e' k'atz u a'e'. As xo'lamal u tx'ava'e' ta'n u a'e' cheel.
61003006	As tuk' kuxh uma't u yole' uva' kat tal Aak, as kat kam unq'a tename' ta'n u a'e' uva' na'ytzan tul kat ul u mam jab'ale' sti'.
61003007	As tuk' uma't yol uva' alel kan ta'n Aak, as nitx'eb'on u tx'ava'e' tuk' u almika'e' uva' at cheel ti' itz'e'sale' ta'n u xamale' tu u q'iie' uva' la ib'an Aak isuuchil unq'a paasan tziie' ti' ib'en tu u k'axk'oe'.
61003008	Vitz'in vatzik uva' xo'n chit ex sve, as ye' la sotz sek'u'l uva' vatz u Kub'aal Tiixhe' as uma'l q'ii as eela kuxh stuk' uva' uma'l mil yaab' sukuvatz. As uma'l mil yaab' sukuvatz as uma'l kuxh q'ii vatz Aak.
61003009	As ye'l Aake' la b'alaxti ti' tul unpajte eche' uva' alel kan ta'n Aak, k'uxh at unq'a uxhchile' ni alon uva' kat b'alaxtiy ve't Aak ti' tule'. Pet nim chit taama Aak nib'an sqi' tuk' ti' unq'a tename', tan a' nisa' Aak uva' ye'l umaj uxhchil la tz'ejxik kan. Pet kajayil unq'a uxhchile' la ik'axa tib' vatz Aak.
61003010	Pet la ilej ve't u q'iie' ti' u tuleb'al u Kub'aal Jesúse' unpajte. As ech tule' eche' umaj elq'om uva' ye' nachel sqe uva' la ul tu u aq'b'ale'. As ech ivulune' eche' umaj mam kajiq' uva' xo'veb'al chittu' la ib'ane' tul la sotz ve't u almika'e'. As la e'p ve't unq'a vee' uva' at vatz u almika'e' ta'n u xamale'. As la tz'e' ve't u tx'ava'e' tuk' unq'a vee' skajayil uva' at vatz u tx'ava'e'.
61003011	Esti'e' uva' jik chit kutxumb'al la kub'ane'. As aya'l chit kuk'u'l ti' kunachat Tiixh, tan ootzimal sqa'n uva' la sotz ve't unq'a vee' skajayil.
61003012	As aya'l chit kuk'u'l la kutx'eb'e' ti' ilejat u q'iie' uva' k'ujlu kan ta'n u Tiixhe' tul uva' la tz'e' ve't u vatz almika'e' ti' isotze'. As la a'x ve't unq'a vee' skajayil uva' at vatz u almika'e', techal chit la sotzi ta'n u xamale'.
61003013	Pet nu kutx'eb' uma't u ak' almika' tuk' uma't u ak' tx'ava', tan eche' uva' alel kan ta'n u Tiixhe'. As a' ve't u jike' tuk' u b'a'ne' la b'anchu ve't tzitzi'.
61003014	Esti'e' ni val sete, vitz'in vatzik uva' xo'n chit ex sve, as tul uva' nu kutx'eb' u ak' almika'e' tuk' u ak' tx'ava'e', as kuya'lutaj chit qib' ti' kub'anata' kam uva' ni tal Aak sqe, aq'al uva' acha'v chit qatine' la ib'ane' tul la ul u Jesúse' unpajte. As ye'l umaj va'lexhla yol la chee sqi'. As b'a'n qatin tuk' Aak la ib'ane'.
61003015	Atoj sek'u'l uva' nim chit taama u Kub'aal Jesúse' nib'ane', tan a' nisa' Aak uva' la q'alpul ve't unq'a uxhchile' skajayil vatz vipaave'. As u qitz'in qatzik uva' Pablo uva' xo'n chit sqe, as ech u yole' uva' kat itz'ib'a b'en sete tuk' u txumb'ale' uva' kat aq'ax ste ta'n u Tiixhe'.
61003016	As tu unq'a u'uje' skajayil uva' kat itz'ib'a b'en u Pablo, as ech unq'a chusb'ale' uva' kat tala eche' uva' ni val sete. Pet at unq'a yole' uva' tz'ib'amal kan ta'n u Pablo uva' q'oonnal chit nu kupal stuul. As unq'a uxhchile' uva' nika'kab'in taama uva' ye'l itxumb'al ati ti' viyol u Tiixhe', as nijalpu ve't isuuchil unq'a yole' uva' tz'ib'amal kan ta'n u Pablo as tuk' ka't viyol u Tiixhe' uva' tz'ib'amal kan. Esti'e' uva' an kuxh unq'a uxhchile' niyansa je' tib' ti' uva' ye' la sotzsal ipaav.
61003017	Vitz'in vatzik uva' xo'n ex sve, as ootzimal seta'n uva' at unq'a uxhchile' uva' la maxtib'en ex. Atoj chit enachb'al, ti' uva' ye' la enima unq'a va'lexhla chusb'ale' uva' ni tal unq'a chulin yole', tan asoj la enima unq'a va'lexhla chusb'ale', as la ib'ane' uva' la ka'kab'in ve't etaama ti' u jikla yole'.
61003018	Pet la eyak'insa etib' ti' vib'a'nil u Kub'aal Jesucristoe' uva' kat q'alpun o' as ti' etootzit vitxumb'al Aake' sb'a'n. ¡As qoksataj iq'ii Aak cheel as ti' chit ib'ene'! An chite'.
62001001	As u Jesucristo, u k'uchul tetz u tijle'm u Tiixhe', tan atik chit Aak tixe'teb'al u q'iisaje'. As a'e' uva' kat qab'i viyole'. As kat qila tuk' kuvatz; as kat kukana tuk' kuq'ab'. As kat qootzi u tijle'me', tan a'e' u k'uchul tetz u tijle'm u Tiixhe'. As a'e' u aq'ol tetz kutiichajil k'atz u Tiixhe',
62001002	tan eyenik Aak k'atz u Tiixhe'. As kat ik'uch u Tiixhe' sqe uva' eyen u kutiichajile' k'atz u k'uchul tetz u tijle'm Aake'. As kat ik'uch tib' sqe. As kat qila. Esti'e' uva' nu kupaxsa ve't u yole' sti' uva' a'e' u aq'ol tetz u kutiichajile'.
62001003	As u Jesucristo uva' kat qila as kat qab'i viyole', as Aake' uve' ni qal ve't isuuchil sete cheel, aq'al uva' unvatzul kuxh o' la ib'an setuk' ti' kunimata', tan a' isuuchil u yole' uva' unvatzul kuxh ve't o' tuk' u Tiixhe' as tuk' viK'aol Aake' uva' Jesucristo, tan a'e' uva' nimamal ve't sqa'n.
62001004	As nu kutz'ib'a b'en unq'a yole' sete, ti' uva' ye'l ve't iya'teb'al u kuchiib'ichile' setuk' la ib'ane'.
62001005	As u yole' uva' kat qab'i ta'n u Jesús, as a'e' uva' ni qal sete. Tan ech itxumb'al u Tiixhe' eche' umaj txijub'al, tan ye'l umaj va'lexh k'atz Aak uva' eche' q'ej tokto.
62001006	Esti'e' uva' o' kuxh chulin yol, asoj ni qale' uva' unvatzul ve't o' tuk' Aak as tul nitel kuxh kub'an u va'lexhe' eche' umaj uxhchil uva' ni xaan tu q'ej tokto. As ye'l u jikla yole' nu kunima.
62001007	Pet asoj aya'l chit kuk'u'l ti' kub'anat u jike' eche' umaj uxhchil uva' nixaan vatz u saje', as a' u jike' nu kub'ane' eche' nib'an u Tiixhe'. As unvatzul kuxh ve't o' sukuvatzaj. As u Jesucristoe' uva' viK'aol u Tiixhe', as Aake' ni josq'in el u paave' tu u qaanxelale' ta'n vikajale'.
62001008	Asoj la qale' uva' ye'l kupaav ati, as an kuxh o'e' nu kuyansa qib'. As ye'l u jikla yole' at tu u qaanxelale'.
62001009	Asoj la qalo'k u kupaave' te u Tiixhe', as jik chit Aake' ti' isotzsat u kupaave' as ti' ijosq'it el Aak u va'lexhe' tu u qaanxelale'.
62001010	Pet asoj la qale' uva' ye'l kupaav ati, as ni qoksa ve't Aak chulin yolil. As ye'l viyol Aake' at tu u qaanxelale', tan ni tal Aak uva' o' aapaav skukajayil.
62002001	Vitz'in vatzik, ech exe' me'al unk'aol. As nuntz'ib'a b'en unq'a yole' sete ti' uva' ye' la paavin ex. Asoj at umaj o' kat paavin o', as at uma'l u oksan qetz vatz u Tiixhe'. As a'e' u Jesucristoe' uva' jik chit itxumb'al.
62002002	As Aake' kat toksa tib' ti' ichooat u kupaave'. As jit kuxh u kupaave'. Pet antu ve't vipaav unq'a tename' skajayil uve' at vatz u tx'ava'e'.
62002003	Asoj la kunima unq'a itzaq'it u Jesúse', as a' texhlal tetze' uva' ootzimal ve't u Tiixhe' sqa'n,
62002004	tan ab'il uva' ech la tal ile': «Ootzimal ve't u Tiixhe' sva'n,» chaj la tale' as tul ye'l unq'a itzaq'it Aake' ninima, as chulin yol kuxhe', tan ye'l u jikla yole' at tu u taanxelale'.
62002005	Pet jank'al o' uva' nimamal viyol Aake' sqa'n, as o'e' uva' xo'n ve't Aak sqe. As a' texhlal tetze' uva' at ve't ok o' k'atz Aak,
62002006	tan ab'il la alon uva' chab'amal chit ve't tok taama ti' Aak, as techal la ib'an u b'a'ne' eche' uva' nib'an Aak.
62002007	Vitz'in vatzik, jit umaj tzaq'it uva' a'n cheenajle uva' nuntz'ib'a b'en sete. Pet a' u tzaq'ite' uva' at chittu', tan an chit u tzaq'ite' uva' atik b'axa tul kat etab'i, as kat enima.
62002008	As at chite' u tzaq'ite' uve' nuntz'ib'ab'en sete. As an kuxh u jikla tzaq'ite' uva' kat ik'uch u Jesucristoe' sqe tul uva' kat taq' tib' Aak sqi' ti' ikame'. As kat taq' ve't Aak sete ti' uva' la ek'uch ve'te' uva' la exo'ni ve't etib' sevatzaj, as a' ve'te' u ak' tzaq'ite' as ni teesa iyak'il unq'a va'lexhe', as ni txijun ve't u jikla txijub'ale'.
62002009	Ab'il la alon uva' ech tatine' eche' umaj uxhchil uva' nixaan vatz u saje', tan a' u b'a'ne' nib'ane' uva' ni tale', as tul ni tixva uma't u titz'in tatzik uva' ni niman u Tiixhe', as a' uxhchile' uva' atiltel tu u q'ej toktoe'.
62002010	Pet ab'il uva' nixo'ni ve't u titz'in tatzike' uva' ni niman u Tiixhe', as ato'k taama ti' u Tiixhe'. As ech tatine' eche' umaj uxhchil uva' nixaan vatz u saje', tan ye' ni toksa taama ti' u paave'.
62002011	Pet ab'il la ixvan unq'a titz'in tatzike', as ech tatine' eche' umaj uxhchil uva' ni xaan tu u toktoe', tan a' kuxh u va'lexhe' nib'ane'. As ye' nipal stuul kam uve' nib'ane', tan ech nib'ane' eche' umaj uxhchil uva' ye' ni tilon tu u toktoe'.
62002012	Vitz'in vatzik, ech exe' me'al unk'aol. As nuntz'ib'a b'en unq'a yole' sete, tan ti' uva' kat sotzyu ve't vepaave' ta'n u Tiixhe'.
62002013	As nuntz'ib'a b'en unq'a yole' sete, ex txutx b'aala, tan ti' uva' ootzimal ve't u Jesúse' seta'n uve' atik chit tixe'teb'al q'iisaj. As nuntz'ib'a b'en unq'a yole' sete, ex txul aama, tan ti' uva' kat tx'akonyu ve't ex ti' u tx'i'lanaje'.
62002014	As nuntz'ib'a b'en unq'a yole' sete, ex txutx b'aala, tan kat etootzil u Jesús uve' atik chit tixe'teb'al u q'iisaje'. As nuntz'ib'a b'en unq'a yole' sete, ex txul aama, tan kat yak'inyu ve't etaama. As chab'amal tok ve't viyol u Tiixhe' tu vetaanxelale'. As kat tx'akonyu ve't ex ti' u tx'i'lanaje'.
62002015	As tuk val sete sekajayil, etoksak etaama ti' unq'a va'lexhe' uve' nib'anchu vatz u tx'ava'e'. As mita'n unq'a vatz tx'ava'illa txumb'ale' la etoksa etaama sti', tan ab'il uva' la toksa taama ti' unq'a va'lexhe', as jit ve't u Tiixhe' nixo'ni.
62002016	As jank'al unq'a va'lexhe' uva' ni tuch vatz u tx'ava'e', eche' u tacha'v vichi'ol unq'a uxhchile', tuk' tacha'v vivatze', as tuk' uva' ni toksa je' iq'ii ti' u tx'iib'al iq'iie', as eche' a' koj u Tiixhe' ni alon ste. Pet a' unq'a vatz tx'ava'illa txumb'ale' ni alon ste.
62002017	As la pal ve't unq'a va'lexhe' tuk' unq'a tacha'v vichi'ol unq'a uxhchile' uva' nib'an vatz u tx'ava'e'. Pet ech koj unq'a uxhchile' uve' la niman kam uve' nisa' u Tiixhe', tan a'e' at itiichajil k'atz Aak ti' chit ib'ene'.
62002018	Vitz'in vatzik, ech exe' me'al unk'aol. As ootzimale' sqa'n uva' at ve't o' timoxteb'al u q'iie', tan kat alpu b'axa uva' la ul u uxhchile' uva' la ul toksa tib' Cristoil. As a' ve'te' uva' nib'an cheel, tan nimal unq'a uxhchile' ati uva' nitoksa tib' Cristoil.
62002019	As kat teesal tib' unq'a uxhchile' sukuk'atz, tan ti' uva' jit kumool qib' stuk'. As kumool koj qib' stuk', as la atin unq'a uxhchile' sukuk'atz. Pet kat teesal tib' sukuk'atz. As nik'uche' uva' jit eela u kutxumb'ale' stuk'.
62002020	Pet ech koj ex, tan at ve't ok u Tiixhla Espíritu tu vetaanxelale' ta'n u Cristo uva' jik chittu'. As kat palyu ve't ex tu visuuchil u jikla yole'.
62002021	As jit ti' uva' ye' ootzimal isuuchil u jikla yole' seta'n nuntz'ib'akat b'en u yole' sete. Pet ti' uva' ootzimal ve't isuuchil u jikla yole' seta'n, as ti' uva' ootzimal seta'n uva' ye'l tokeb'al unq'a va'lexhla chusb'ale' xo'l u jikla yole'.
62002022	As ootzimal unq'a chulin yole' sqa'n, tan a' unq'a uxhchile' uva' ni alon uva' jit Cristo u Jesúse'. As a'e' uva' eela vitxumb'ale' tuk' u uxhchile' uva' la ul toksa tib' eche' uva' nib'an u chulin yole' uva' nitoksa tib' Cristoil, tan ni tixva unq'a uxhchile' u Kub'aal Tiixhe' as tuk' viK'aol Aake' unpajte.
62002023	As ab'il uve' la ixvan viK'aol u Tiixhe', as ye'le ato'k k'atz u Tiixhe'. Pet ab'il uve' ni niman viK'aol u Tiixhe', as at ve't ok k'atz u Tiixhe'.
62002024	Esti'e' ni val sete, kam unq'a jikla yole' uva' kat enima tul kat ok ve't ex k'atz u Tiixhe' b'axa, as a'e' chab'amal tatin tu vetaanxelale' ti' chit ib'ene', tan asoj chab'amal ve't tatin unq'a yole' tu vetaanxelale', as la atin ve't ex k'atz u Tiixhe' as k'atz viK'aol Aake' unpajte.
62002025	Tan u jikla yole' uva' alel kan ta'n u Jesucristo sqe, as a'e' u kutiichajile' uve' ye'l iya'teb'al.
62002026	As kat untz'ib'a b'en unq'a yole' sete ti' unq'a uxhchile' uva' ni eesan ex tu b'ey.
62002027	As ye'xheb'il la eesan ex tu b'ey, tan at ve't ok u Tiixhla Espíritu tu vetaanxelale' ta'n u Jesúse'. As esti'e' uva' jit tz'ajinal la chuspu ve't ex ta'n uma'toj uxhchil uva' va'len nichuse', tan a' u Tiixhla Espíritue' ni chusun o' ti' unq'a vee' skajayil. As a' u jikla yole' nichus u Tiixhla Espíritue' sqe. As ye'l o' ni teesa o' tu b'ey. Esti'e' uva' la qoksa qaama ti' u Jesúse', eche' uva' nichus u Tiixhla Espíritue' sqe.
62002028	As tuk val sete, vitz'in vatzik uva' xo'n chit ex sve, kuchab'ata qatin k'atz u Jesúse', aq'al uva' ye' la xo'v o' tul la ul Aak vatz u tx'ava'e' unpajte. As ye' la qeesa el qib' k'atz Aak ta'n ch'ixvichil,
62002029	tan ootzimal ve't sqa'n uva' jik chit Aak. As ech qootzite' uva' jank'al o' uva' ni niman u jike', as o' ve't me'al ik'aol Aak tan at ve't kutiichajil k'atz Aak.
62003001	Qitz'ataj uva' xo'n chit o' te u Tiixhe'. As esti'e' kat toksa ve't o' Aak sme'al ik'aolil. As achveb'al chit qatine', tan o' ve't me'al ik'aol Aak. Pet ye' ni pal unq'a tename' stuul uva' o' me'al ik'aol u Tiixhe', tan ye' ootzimal Aak ta'n unq'a tename'.
62003002	Vitz'in vatzik, exe' uva' xo'n ex sve, tan ¡o' ve't me'al ik'aol u Tiixhe' cheel! As k'uxh ye' qile'te kam unjoltu unq'a b'a'nile' uva' tuk taq' Aak sqe, as at ve't sukuk'u'l uva' tul la ul u Jesúse' vatz u tx'ava'e' unpajte, as ech ve't o'e' eche' Aak la ib'ane'. As la qil ve't Aak kam ika'y Aak.
62003003	As jank'al o' uva' k'ujle'l kuk'u'l ti' uva' tul la ul Aak unpajte, as ech o'e' eche' Aak la ib'ane', as ye' nu kusa' uva' la paavin o'. Pet ech la kub'ane' eche' uva' nib'an Aak, tan ye'l unb'ooj va'lexh nib'an Aak.
62003004	As ab'il uva' la paavini, as nipaasa tzii vatz u tzaq'ite' uva' tz'ib'amal kan, tan paave' u paasan tziile' vatz u tzaq'ite'.
62003005	As ootzimale' sqa'n uva' kat ul ve't u Jesucristo ti' teesat u paave' sukuk'atz, tan ye'l paav at k'atz Aak.
62003006	As ab'il uva' chab'amal tok k'atz Aak, as ye' la toksa ve't taama ti' ipaavine', tan ab'il uva' nitel kuxh toksa taama ti' ipaavine', as ye' paloj stuul kam u tijle'm u Jesús. As ye' ootzimal Aak sta'n.
62003007	Vitz'in vatzik, ye' la etaq' etib' maxtib'eloj, tan ab'il uva' ni niman u jike', as a'e' uva' jik itxumb'al eche' u Jesús, tan jik chit itxumb'al Aak.
62003008	Pet ab'il uva' la kuxh toksa taama ti' ipaavine', as echene' k'atz u tx'i'lanaje', tan a' u tx'i'lanaje' kat paavin b'axa tul ye'xnik icheesa u Tiixhe' unq'a uxhchile'. As esti'e' uva' kat ul viK'aol u Tiixhe' vatz u tx'ava'e' ti' teesal iq'ii u paave' uva' ixe'tisa u tx'i'lanaje'.
62003009	As ab'il uva' ime'al ik'aol u Tiixhe', as at ve't itiichajil k'atz Aak. As ye' ni toksa taama ti' ipaavine', tan a' vib'a'nil u Tiixhe' chab'amal ve't tatin sk'atz uva' eche' umaj iia. As ye' la uch toksat ve't taama ti' ipaavine', tan ti' uva' ime'al ik'aol ve't u Tiixhe'. As at ve't itiichajil k'atz Aak.
62003010	As ech tootzile' uva' ab'iste unq'a me'al ik'aol u Tiixhe', as ab'iste unq'a me'al ik'aol u tx'i'lanaje'. Tan ab'il uva' ye' ni b'anon u jike' as ye' nixo'ni unq'a titz'in tatzike', as jit tetz u Tiixhe'.
62003011	Tan eche' u yole' uva' kat etab'i tul uva' kat enima u Jesús: La kuxo'ni ve't qib' sukuvatzaj.
62003012	As echenik kub'ane' eche' uva' kat ib'an u Caín tan tetzik u tx'i'lanaje' naj. As iyatz' ve't naj u titz'ine'. ¿As kam sti' q'i iyatz' kuxh u Caín u titz'ine'? Tan ti' uva' a' unq'a va'lexhe' nik ib'an u Caíne'. Pet ech koj u titz'in naje', tan a' u b'a'ne' nik ib'an naj.
62003013	Esti'e' ni val sete, vitz'in vatzik, uva' ye' la sotz ek'u'l tul uva' la chi'an taama unq'a tename' seti' uve' ni b'anon u va'lexhe'.
62003014	As la kuxo'ni qib' sukuvatzaj tuk' unq'a qitz'in qatzike', tan a' ve't texhlal tetz uva' ye'l o' kamnal o' vatz u Tiixhe'. Pet at ve't kutiichajil k'atz Aak ti' chit ib'ene'. As ab'il uva' ye' xo'n unq'a titz'in tatzike' ste, as ech ve't tatine' eche' kamnaj vatz Aak.
62003015	As jank'al unq'a uxhchile' uve' ni chi'an taama ti' unq'a titz'in tatzike', as eela vitxumb'ale' tuk' umaj yatz'ol aama. As ootzimale' sqa'n uva' ye'l umaj yatz'ol aama at itiichajil k'atz u Tiixhe'.
62003016	As ti' uve' kat ib'an u Jesucristo sqi', as la qootzi ve'te' uva' kam isuuchil u xo'niib'e', tan kat taq' tib' Aak kamoj sqi'. As echat la kub'ane', tan la qaq' qib' ti' ilochax unq'a qitz'in qatzike' unpajte.
62003017	As ab'iste o' uva' la qil umaj qitz'in qatzik uva' meeb'a' chittu', as ye' la uch qalata' uva' xo'n ve't u qitz'in qatzike' sqe, asoj ye'xhkam chit unb'ooj la qaq' ste as tul at tx'iib'al kuq'ii.
62003018	Vitz'in vatzik uva' xo'n ex sve, jit kuxh u kuyolone' la alon uva' xo'n ve't u qitz'in qatzike' sqe. Pet kuk'uchtaj tuk' unq'a b'a'nile' uva' la kub'ane' uva' tu chit ijikil la kuxo'ni ve't u qitz'in qatzike',
62003019	tan ech qootzite' uva' o' tetz u jikla Tiixhe'. As ye'l o' la xo'v o' vatz Aak.
62003020	As tul la tal u kutxumb'ale' sqe uva' ye'l kutxa'k vatz Aak, as atoj sukuk'u'l uva' ootzimal ta'n Aak skajayil. As nim talche' vib'a'nil Aake' sqi' ti' uve' ni tal u kutxumb'ale' sqe.
62003021	Vitz'in vatzik uva' xo'n ex sve, asoj ye' nixochon je' u kutxumb'ale' sqe, as ye'l o' la xo'v o' ti' kunachat Tiixh.
62003022	As k'uxh kam kuxh b'a'nil la kujaj te Aak as la kuk'ule', tan nimamal unq'a itzaq'it Aake' sqa'n. As kub'ane' kam uva' b'a'n te Aak.
62003023	As a' u tzaq'ite' uva' alel kan ta'n Aak ti' uva' la kuk'ujb'a' kuk'u'l ti' viK'aol u Tiixhe' uva' Jesucristo. As la kuxo'ni ve't qib' sukuvatzaj eche' uva' alel kan sqe ta'n Aak,
62003024	tan ab'il uva' la niman u tzaq'ite' uva' tz'ib'amal kan. As a'e' uva' chab'amal ve't tok k'atz Aak; as chab'amal ve't tok Aak sk'atz unpajte. As ti' uva' kat taq' ve't ku' tzan u Jesús u Tiixhla Espíritu tulaj unq'a qaanxelale', as ech qootzite' uva' chab'amal ve't qok k'atz Aak.
62004001	Vitz'in vatzik uva' xo'n ex sve, as jit kajayil unq'a yole' la enima. Pet lanal pal ex stuul ma a' tzaanajkat u yole' xe' u Tiixhe' moj ye'le, tan nimal unq'a uxhchile' paxin tib' vatz u tx'ava'e' uva' nu kuxh toksa tib' q'ajsan tetz viyol u Tiixhe'. As chulin yol kuxhtu'.
62004002	As jank'al unq'a uxhchile' uva' ni alon uva' ech u Jesucristo eche' naj tul kat ul Aak vatz tx'ava', as a' uxhchile' uva' tetz u Tiixhe'. As a' u Tiixhla Espíritu ni aq'on u tootzib'ale'.
62004003	Pet ech koj unq'a uxhchile' uva' la alon uva' jit ech u Jesucristoe' eche' naj tul kat ul vatz tx'ava'. As jit u Tiixhe' ni aq'on itxumb'al. Pet a' tzaanajkat vitxumb'ale' xe' u naje' uva' ni toksa tib' Cristoil tan ab'imal seta'n uva' la uli. As at ve't unq'a va'lexhla txumb'ale' vatz u tx'ava'e' cheel.
62004004	Vitz'in vatzik uva' xo'n ex sve, as ex ve't tetz u Tiixhe'. As esti'e' ye' kat etaq' etib' maxtib'eloj te unq'a chulin yole', tan ye' la lejon u aq'ol tetz vitxumb'al unq'a chulin yole' ti' u Tiixhla Espíritu uva' ni aq'on etxumb'al.
62004005	As eche' unq'a chulin yole', tan vatz tx'ava'illa txumb'al kuxhe' vitxumb'ale'. Esti'e' uva' ninima ve't unq'a tename' viyol unq'a chulin yole', tan vatz tx'ava'illa yol kuxhe' viyole'.
62004006	Pet o' uva' o' apóstol, as o' ve't tetz u Tiixhe'. As ab'il uva' ootzin tetz u Tiixhe', as a'e' uva' ni niman u yole' uva' nu kuchuse'. Pet ab'il uve' ye' ootzin tetz u Tiixhe', as ye' ninima. As ech qootzit ve'te' uva' ab'il ato'k u Tiixhla Espíritu tu u taanxelale', as ab'il uva' ye'l u Tiixhla Espíritu ato'k tu u taanxelale', tan ti' uva' a' u chuli yole' ninima.
62004007	Vitz'in vatzik uva' xo'n ex sve, as kuxo'nitaj qib' sukuvatzaj, tan a' u Tiixhe' ni aq'on kutxumb'al ti' kuxo'nit qib' sukuvatzaj. As jank'al o' uva' nu kuxo'ni qib' sukuvatzaj, as o' me'al ik'aol Aak, tan ootzimal ve't Aak sqa'n.
62004008	Pet ab'il uva' ye' nixo'ni tib' svatzaj as ye' ootzimal u Tiixhe' sta'n, tan nime' vib'a'nil u Tiixhe' nib'an sqi'.
62004009	As a' kat ik'uchkat Aak vinimla b'a'nile' sqi', tan kat taq' tzan Aak unch'i'til viK'aole' vatz u tx'ava'e' ti' uva' at ve't kutiichajil k'atz Aak ta'n vib'a'nil viK'aole'.
62004010	As a' tzaanajkat u xo'niib'e' xe' u Tiixhe', tan jit o'e' kat xo'nin Aak b'axa. Pet Aake' kat xo'nin o' b'axa. Esti'e' kat ichaj ve't tzan Aak viK'aole' ti' ichooat u kupaave'.
62004011	Vitz'in vatzik uva' xo'n ex sve, tan ti' uva' kat ixo'ni o' u Tiixhe', as echat chit la kub'ane' unpajte tan la kuxo'ni ve't qib' sukuvatzaj.
62004012	As ye'xheb'il kat ilon u Tiixhe'. Pet tul nu kuxo'ni qib' sukuvatzaj, as a' texhlal tetze' uva' at ve't ok u Tiixhe' tu u qaanxelale'. As ti' u b'a'ne' uva' nu kub'ane' tuk' vib'a'nil Aake', as nik'uche' uva' xo'n chit unq'a tename' te Aak.
62004013	As kat toksa ve't ok u Tiixhe' u Tiixhla Espíritu tu u qaanxelale'. Esti'e' uva' ootzimal ve't sqa'n uva' at ve't ok o' k'atz Aak; as at ve't ok Aak tu u qaanxelale' unpajte.
62004014	As jank'al o' uva' o' apóstol, as kat qil ve't viK'aol u Tiixhe'. Esti'e' nu kupaxsa yol xo'l unq'a tename' uva' kat ichaj tzan u Tiixhe' viK'aole' vatz u tx'ava'e' ti' iq'alpul unq'a tename' skajayil.
62004015	As ab'il uva' la niman uva' iK'aol u Tiixhe' u Jesús, as a'e' uva' at ve't ok u Tiixhe' tu u taanxelale'; as at ve't ok k'atz Aak unpajte.
62004016	As ootzimal ve'te' sqa'n uva' xo'n ve't o' te u Tiixhe'. As k'ujle'l kuk'u'l ti' Aak uva' ato'k chit taama Aak ti' kuxo'nile', tan xo'n chit unq'a tename' skajayil te Aak. As ab'il uva' ato'k taama ti' ixo'nit Aak, as ti' ixo'nit unq'a tename', as a'e' uva' at ve't ok k'atz Aak. As at ve't ok Aak tu u taanxelal unpajte.
62004017	As esti'e' ye' la xo'v o' vatz u Jesucristo tul la ilej ve't u q'iie' uva' la ul ib'an Aak isuuchil unq'a tename' skajayil, tan ootzimale' sqa'n uva' kat iyak'insa u Tiixhe' u qaanxelale' ti' uva' la kuxo'ni qib' sukuvatzaj. As la kuxo'ni unq'a tename' unpajte, tan ech qatine' xo'l unq'a tename' eche' u Jesús.
62004018	As jank'al o' uva' ootzimal sqa'n uva' xo'n chit o' te Aak, as ye' la xo'v ve't o' vatz Aak, tan jik chit nu kuxo'ni Aak. As jik chit nixo'ni o' Aak unpajte. Esti'e' ye' la xo'v o' vatz Aak, tan ootzimal sqa'n uva' kat iyak'insa ve't u Tiixhe' tu u qaanxelale' ti' uva' la kuxo'ni qib' sukuvatzaj as tuk' unq'a tename' unpajte. Pet ech koj u uxhchile' uva' nixo've' ti' uva' tuk uloj u k'axk'oe' sti' ta'n u Tiixhe', as a'e' uva' ye' nixo'nin Aak tijikil.
62004019	As a' u Tiixhe' kat xo'nin o' b'axa. As esti'e' uva' xo'n ve't Aak sqe unpajte.
62004020	Asoj ab'il la alon uva': «Xo'n ve't u Tiixhe' sve,» chaj la tale', as tul nichi'an taama ti' u titz'in tatzike' uva' ni niman u Jesús, as a'e' chulin yol, tan asoj ye' xo'n u titz'in tatzike' ste uva' na'l svatz, as ¿a' kol chit u Tiixhe' q'a la ixo'ni uva' ye' na'l svatz?
62004021	As kunimataj u tzaq'ite' uva' tz'ib'amal kan uva' ech ni tal ile': Ab'il uva' xo'n u Tiixhe' ste, as xo'ne' unq'a titz'in tatzike' ste unpajte.
62005001	As ab'il uva' ni niman uva' a' u Jesús u Cristo, as a'e' uva' me'al ik'aol u Tiixhe'. As ab'il uva' xo'n ve't u Tiixhe' ste, as a'e' uva' xo'n ve't unq'a me'al ik'aol u Tiixhe' ste unpajte.
62005002	As o' uva' o' me'al ik'aol u Tiixhe', as ootzimal sqa'n uva' xo'n ve't unq'a qitz'in qatzike' sqe, tan ti' uva' xo'n u Tiixhe' sqe. As nu kunima ve'te' kam uva' ni tal vitzaq'it Aake'.
62005003	As a' nu kuk'uchkate' uva' xo'n ve't u Tiixhe' sqe, ti' uva' nu kunima kam uva' ni tal vitzaq'it Aake'. As jit kuxh k'axk'o kunimata',
62005004	tan jank'al o' uva' o' me'al ik'aol u Tiixhe', as ni qoleb'e' ti' teesal iq'ii u va'lexhe' vatz u tx'ava'e' tan ti' uva' k'ujle'l kuk'u'l ti' u Jesús.
62005005	As ye'xheb'il ni toleb' ti' teesal iq'ii u va'lexhe' vatz u tx'ava'e'. Pet ta'n kuxh o'e' ni qoleb'e', jank'al o' uva' nu kunima uva' iK'aol u Tiixhe' u Jesús.
62005006	As a' u Jesucristoe' uva' kat uli uva' la ku' xe' u a'e', as uva' la el vikajale' sqi'. As jit kuxh ti' iku' u Jesús xe' u a'e' kat ulkat. Pet ti' uva' la el vikajal Aake' vatz u kuruse' sqi'. As u Tiixhla Espíritu uva' jik chittu', as a'e' ni alon ve't isuuchil u yole' ti' u Jesús.
62005007	As oxva'l uva' ni alon isuuchil u yole' sqe uva' echen tu almika'. As a'e' u Tiixhe' tuk' u k'uchul tetz u tijle'm u Tiixhe', as tuk' u Tiixhla Espíritu. As eela kuxh iyolone' stoxil.
62005008	As oxva'l uva' ni k'uchun isuuchil u yole' vatz u tx'ava'e'. As a' u Tiixhla Espíritue' tuk' uva' kat ku' u Jesúse' xe' u a'e', as tuk' uva' kat el vikajal Aake' vatz u kuruse' sqi'. As eela kuxh ik'uchat isuuchil stoxil.
62005009	As nu kunima umaj yol uva' ni tal unq'a uxhchile' sqe. ¿As a' kol chit ye' la kunima viyol u Tiixhe' q'a? Tan nim talche' ta' u Tiixhe' ti' unq'a uxhchile'. As Aake' ta' ni alon isuuchil u yole' ti' viK'aole'.
62005010	As ab'il uva' k'ujle'l ik'u'l ti' viK'aol u Tiixhe', as ootzimal sta'n uva' jik chit unq'a yole' uva' ni tal Aak ti' viK'aole'. Pet ab'il uva' ye' ni niman u Kub'aal Tiixhe', as kat toksa ve't u uxhchile' Aak chulin yolil, tan ye' kat inima u yole' uva' kat tal Aak ti' viK'aole'.
62005011	As a' isuuchil u yole' uva' kat taq' u Tiixhe' kutiichajil sk'atz uva' ye'l iya'teb'al. As kat taq' Aak sqe ta'n viK'aole'.
62005012	As ab'il uva' at ve't ok k'atz viK'aol u Kub'aal Tiixhe', as a'e' at ve't itiichajil k'atz Aak uva' ye'l iya'teb'al. Pet ab'il uva' ye' ato'k k'atz viK'aol Aake', as ye'l itiichajil at k'atz Aak.
62005013	As kat untz'ib'a b'en unq'a yole' sete, jank'al ex uva' k'ujle'l ek'u'l ti' viK'aol u Tiixhe', ti' uva' la pal ex stuul uva' at ve't etiichajil k'atz Aak uva' ye'l iya'teb'al.
62005014	As esti'e' uva' ye' la xo'v o' ti' kunachat Tiixh, tan ootzimal sqa'n uva' tul nu kujaj umaj b'a'nil te Aak uva' b'a'n te Aak, as la ib'an Aak kam uva' la kujaj te Aak.
62005015	As ti' uva' ootzimal sqa'n uva' la ib'an Aak kam uva' nu kujaj te Aak, as esti'e' uva' k'ujle'l kuk'u'l ti' Aak ti' uva' la ib'an Aak kam uva' la kujaj te Aak.
62005016	Asoj at umaj ex la ilon umaj vetitz'in etatzike' tul uva' nipaavine', as la ejaj b'a'nil te u Tiixhe' sti'. Asoj jit a' u paave' nib'ane' uva' la kam sta'n, as la ik'ujb'a' Aak ik'u'l u uxhchile' ti' uva' at itiichajil sk'atz uva' ye'l iya'teb'al. Pet a' u yole' uva' ni vale' ti' unq'a uxhchile' uve' a' u paave' nib'ane' uva' ye' la kam sta'n, tan at paav uva' la eq'on uxhchil tu kamchile'. As ye'xhkam ni val sete uva' la ejaj sotzb'al ipaav unq'a uxhchile' ti' vipaave' uva' la eq'on tu kamchile'.
62005017	As jank'al unq'a va'lexhe' uva' la b'anchi as a'e' paav. As at paav uva' ye' la eq'on unq'a uxhchile' tu kamchile'.
62005018	As ootzimale' sqa'n uva' jank'al o' uva' o' me'al ik'aol u Tiixhe', as ye' ni qoksa ve't qaama ti' kupaavine', tan a' viK'aol u Tiixhe' ni kolon o'. As ye' la oleb' ve't u tx'i'lanaje' sqi'.
62005019	As ootzimal sqa'n uva' o' tetz u Tiixhe'. Pet ech koj unq'a uxhchile' uva' ye' ni niman u Jesús, tan eyen tiq'ab' u tx'i'lanaje'.
62005020	As ootzimal sqa'n uva' kat ul viK'aol u Tiixhe' vatz u tx'ava'e'. As kat taq' Aak kutxumb'al ti' uva' la qootzi ve't u jikla Tiixhe'. As eyen ve't o' k'atz Aak as k'atz viK'aol Aake' unpajte uva' Jesucristo. As a' u Jesucristoe' u jikla Tiixhe'. As Aake' u aq'ol tetz u kutiichajile' uva' ye'l iya'teb'al.
62005021	Vitz'in vatzik uva' xo'n ex sve, as ye' la etoksa etaama ti' unq'a vee' uva' la eesan el ex k'atz u Tiixhe'. An chite'.
63001001	Ine' in Xhun uva' in iq'esal. As tuk unq'iila b'en ex cheel tu u u'uje', ex uva' txaael ve't ex ta'n u Tiixhe', as ex uva' nemol etib' ti' toksal iq'ii u Tiixhe' tu u tenam uva' atkat ex. As xo'n ve't ex sve, tan ti' uva' nu kunima u jikla yole' setuk'. As jit kuxh in ni xo'nin ex. Pet xo'n ex unpajte te unjoltu unq'a qitz'in qatzike' uva' ootzin tetz u jikla yole'.
63001002	As xo'n ve't ex sqe, tan chab'amal ve't tatin u jikla yole' tu u qaanxelal setuk'. As at chite' tu u qaanxelal ti' chit ib'ene'.
63001003	U Kub'aal Tiixhe' tuk' u Kub'aal Jesucristo uva' iK'aol u Tiixhe' la aq'on ve't ku' tzan vib'a'nile' sqi' setuk'. As ti' uva' b'a'n ve't qatin sukuvatzaj setuk'. As la itxum ve't Aak kuvatz, o' uva' nu kunima u jikla yole' uva' chusel sqe ta'n Aak, as o' uva' nu kuxo'ni qib' sukuvatzaj.
63001004	As va'l untxuq'txun ve'te', tan ni vab'i uva' at ex nenima u jikla yole' eche' ni tal u Tiixhe' sqe.
63001005	As tuk unjaj b'a'nil sete cheel, vitz'in vatzik, ti' uva' la kunima u tzaq'ite' uva' at kan sukuxo'l. As ye'l umaj yol nuntz'ib'a b'en sete cheel uva' ye' atixoj qab'i. Pet a' u yole' uva' kat qab'i, tul uva' kat kunima u Kub'aal Tiixhe' setuk'. As a' ni tal u tzaq'ite' uva' la kuxo'ni ve't qib' sukuvatzaj.
63001006	As a' nu kuk'uchkate' uva' xo'n ve't u Tiixhe' sqe ti' uva' nu kunima unq'a itzaq'it Aake'. As a' ni tal vitzaq'it Aake' uva' la kuxo'ni ve't qib' sukuvatzaj, eche' uva' alel sqe setuk', tul kat kunima u Jesús.
63001007	Esti'e' nuntz'ib'a b'en u yole' sete, tan ti' uva' nimal unq'a chulin yole' paxin ve't tib' tulaj unq'a tename' cheel uve' ni tal teesat o' tu b'ey ti' u jikla yole'. As ni tale' uva' jit naj u Jesucristo, tul kat ul Aak vatz u tx'ava'e'. As ab'il uva' ech ni tale' eche' u vee', as a'e' u chulin yole'. As eq'omal vitxumb'al u naje' sta'n uva' la ul toksa tib' Cristoil.
63001008	Pet la etil je' etib' sejununilaj, aq'al uva' la etil ivatz vetaq'one' uve' neb'ane' ti' viyol u Tiixhe'. As la ek'ul ve't vetx'aja'me' skajayil xe' u Tiixhe'.
63001009	Tan ab'il uva' la teesa tib' k'atz vichusb'al u Cristo, as ye'xhkam chab'amal koj tatin k'atz u chusb'ale'. As a'e' uva' ye'l u Tiixhe' tu u taanxelale'. Pet ab'il uva' chab'amal tatin tu vichusb'al u Cristo, as a'e' uva' at ve't u Tiixhe' tuk' viK'aol Aake' tu u taanxelale'.
63001010	Pet asoj la ul umaj uxhchil tuk' uma't chusb'al uva' jit vichusb'al u Cristoe', as ek'ulak ok u uxhchile' tekab'al ti' etaq'at ivatb'al. As mita'n la aal ste uva' acha'v tule',
63001011	tan ab'il uva' la k'ulun u uxhchile' tib'a'nil, as eela kuxh stuk' uva' la iloch ve't u uxhchile' ti' ipaxsal u va'lexhla chusb'ale'.
63001012	Nimaltel kuxh yol la val b'en sete, ni vale'. As ye' nib'an sve uva' la kuxh untz'ib'a b'en sete. Pet a' ni vale' uva' in la b'en ilon ex, aq'al uva' la txuq'txun ve't o' ti' tilat tib' kuvatz.
63001013	As unq'a qitz'in qatzike' tzitza' uve' txaael ve't ta'n u Tiixhe', as ni taq' b'en itzii sete. An chite'.
64001001	Ine' in Xhun uva' in iq'esal sexo'l, ex uva' ex niman tetz u Jesús. As nunq'iila b'en axh, vitz'in vatzik Gayo, tan aya'l chit unk'u'l nunxo'ni axh.
64001002	Vitz'in vatzik uva' xo'n chit axh sve, as a' ni vale' uva' b'a'n koj chit la elkat axh ti' unq'a vaa' nab'ane'. As tiichajlu kuxh koj axh. As echat koj tatin u aanxelale' k'atz u Tiixhe'.
64001003	As tul kat ul ka'l unq'a qitz'in qatzik sunk'atz, as va'l chit untxuq'txun ve'te', tan kat ul tal sve uva' jik chit nab'ane' ti' animat viyol u Kub'aal Tiixhe' as ti' aalat isuuchil unpajte.
64001004	As va'l chit unchiib'e' tul ni vab'i yol seti' uva' jik chit nimamal viyol u Tiixhe' seta'n, tan ech exe' eche' me'al unk'aol. As ye'l uma'toj yol at sti' uva' la chiib' in sta'n.
64001005	Xo'n chit axh sve, vitz'in vatzik, tan jik chit nab'ane' tul naloch unq'a qitz'in qatzike' uva' nixaan tulaj unq'a tename' ti' ipaxsal viyol u Tiixhe'. As k'uxh ye' ootzimal unq'a qitz'in qatzike' a'n, as jik chit naloche'.
64001006	As kat ul tal chajaak vatz unq'a qitz'in qatzike' tzitza' ti' u b'a'nile' uva' kat ab'ana, tan ti' uva' xo'n ve't chajaak see. As ye' la aya'sa ab'anat b'a'nil te unq'a qitz'in qatzike' uva' la oon ti' b'en tilat axh, aq'al uva' la b'en chajaak katil uva' la b'en talkat chajaak viyol u Tiixhe', tan a'e' uva' nisa' Aak sqi'.
64001007	Tan tul nipal chajaak tulaj unq'a tename' ti' ipaxsal viyol u Tiixhe', as ye'l umaj lochb'al nik'ul chajaak xe' unq'a tename' uva' ye' ni niman u Tiixhe'.
64001008	Esti'e' uva' techal la kuloch chajaak ti' ivatb'al as ti' itx'ix, tan tul uva' nu kuloch chajaak, as antu ve't o' nu kulochon ve'te' ti' ipaxsal u jikla yole' tulaj unq'a tename'.
64001009	As kat untz'ib'a b'en uma'l u u'uj te unq'a qitz'in qatzike' uva' nik'ul tib' tu u atinb'ale' tetz nachb'al Tiixh tuk' u Diótrefes. As nu kuxh toksa tib' u Diótrefes siq'esalil xo'l unq'a qitz'in qatzike'. As ye' nik'ul naj unq'a qitz'in qatzike' uva' nunchaj b'en. As mita'n nik'ul o' naj.
64001010	Esti'e' ni val see, tul la oon in xe' u Diótrefes, as xo'l ve't unq'a qitz'in qatzike' la unb'eyakat ste ti' u va'lexhe' uve' nib'ane', tan nu kuxh icheesa naj yol sqi'. As jit kuxh ta'ne' nib'an naj. Pet ye' nik'ul naj unq'a qitz'in qatzike' uva' nunchaj b'en tulaj unq'a tename'. As ab'il ni alon uva' la k'ulpi, as niya'sa naj ste. As ye' nik'ul ve't ok naj tu u atinb'ale' tetz nachb'al Tiixh xo'l unq'a qitz'in qatzike' uva' nimol tib' tuk' naj.
64001011	Axh vitz'in vatzik uva' Gayo, as xo'n chit axh sve. Esti'e' ni val see, ab'anak u va'lexhe' eche' uve' nib'an unq'a uxhchile'. Pet a' u b'a'ne' la ab'ane', tan ab'il uva' ni b'anon u b'a'ne', as a' uxhchile' ni niman u Tiixhe'. Pet u uxhchile' uva' ni b'anon u va'lexhe', as a'e' ye' ni nima uva' ni tal u Tiixhe'.
64001012	As ni tal unq'a uxhchile' skajayil uva' b'a'n ve't itxumb'al u Demetrio nib'ane'. As kam uva' nib'ane', as nik'uche' uva' ninima u jikla yole'. As echat chit vunyole' sti' unpajte, tan b'a'n ve't itxumb'al uva' ni vile'. As axhe' ootzin tetz uva' jik chit u yole' uva' ni val see.
64001013	As nimatel yol la untz'ib'a b'en see uva' kat vala. As ye' la vaq' ku' tu u u'uje' cheel,
64001014	tan ye' kuxh jatva't q'ii tuk oonoj ve't in ti' b'en vilat axh uva' ni vale'. As la til ve't tib' kuvatz ti' kuyolone'.
64001015	(15) As b'a'noj aatine' tuk' unq'a qitz'in qatzike'. As ni taq' b'en unq'a qitz'in qatzike' itzii see uva' at tzitza' uva' k'ulel chit tib' kuyol stuk'. As la aaq' untzii unpajte te junun unq'a qitz'in qatzike' uva' at tzitzi'.
65001001	Ine' in Judas, u titz'in u Jacobo, as in ik'am u Jesucristoe'. As ni vaq' b'en u u'uje' sete, ex uva' molomal ve't ex ta'n u Tiixhe' ti' etok jikla aamail k'atz Aak. As kolel ve't ex ta'n u Jesucristoe'.
65001002	As a' vib'a'nil u Tiixhe', as u ka'b'a'ne', as u xo'niib'e', as tuk' uva' nimoj chit etaama sevatzaj, a'e' la ch'ii ve't sexo'l.
65001003	Vitz'in vatzik, ex uva' xo'n chit ex sve, as kat ok tu vaanxelal ti' untz'ib'at b'en ka'l unq'a yol sete ti' u sotzb'al paave' uva' kat ib'an Aak sqi' setuk'. Pet ni vile' uva' techal chit la untz'ib'a b'en u yole' sete ti' unb'eyat sete ti' uva' aya'l chit ek'u'l la etxakb'a' etib' ti' etilat isuuchil unq'a jikla chusb'ale' uva' k'ujlu kan sukuxo'l ti' chit ib'ene', jank'al o' uva' o' itenam u Tiixhe'.
65001004	As ye' kat b'en sete tul kat ok ka'l unq'a uxhchil sexo'l uva' eq'omal u va'lexhla chusb'ale' sta'n. As a' unq'a uxhchile' uva' tz'ib'amal kan unq'a yole' sti' na'ytzan uva' techal la b'en tu u k'axk'oe', tan paasan tzii unq'a uxhchile'. As ni tale' uva' at ve't vib'a'nil u Kub'aal Tiixhe' sti'. Esti'e' la uch ib'anata' kam uva' ni tal taama. As a' nik'uchkat uva' ni tixva chajnaj u Tiixhe' as tuk' u Kub'aal Jesucristo uva' ye'xheb'il la lejon sti'. As ta'n Aake' unch'i'til.
65001005	As la vulsa uma'l u yol sek'u'l, vitz'in vatzik, uva' ootzimal seta'n ti' uva' kam kat ib'an u Kub'aal Tiixhe' na'ytzan, tan tul uva' ma'tik teq'ot el tzan Aak unq'a q'esla kub'aale' tu u Egipto. As jank'al uva' ye' kat niman viyol Aake', as kat sotzsa ve't Aak unq'a uxhchile' uva' ye' kat niman Aak.
65001006	As unq'a ángel uva' kat ipaasa tzii tuk' u tijle'me' vatz u Tiixhe' as kat taq' ve't kan u tatinb'ale', as k'alel ve't tu u tokkin jule' ta'n Aak, techal la ilej u q'iie' ti' u tuleb'al u k'axk'oe' uva' xo'veb'al chit tuk uloj sti'.
65001007	As unq'a aa Sodoma, tuk' unq'a aa Gomorra, as tuk' unjoltu unq'a tename' uva' najlich sk'atz, as ech kat ib'ane' eche' kat ib'an unq'a ángel, tan k'uchuvatz kat ib'an sukuvatz ti' ipaleb'et unq'a tename' u k'axk'oe' tu xamal uva' ye'l iya'teb'al, tan ti' uva' kat iyansa tib' tuk' unq'a imoole'. As kat ib'an ka't unq'a va'lexhe' uva' nik tachva vichi'ole'.
65001008	As echat nib'an unq'a uxhchile' uva' ni yaansa vichi'ole' ta'n unq'a va'lexhe' uve' nib'ane'. As ni tixva ve't chajnaj unq'a uxhchile' uva' at tijle'm vatz u tx'ava'e', as ni yoq'on chajnaj ti' unq'a uve' at tijle'm tu almika'.
65001009	Pet ech koj u ángel uva' Me'k uva' nim talche' tan tul uva' kat iyaa tib' tuk' u tx'i'lanaje' ti' vichi'ol u Moisés, as ye' kat tala uva' atik tijle'm sijunal ti' ijajat umaj k'axk'o ti' u tx'i'lanaje'. Pet ech tal ve't ile' te u tx'i'lanaje': «A' u Tiixhe' la yaaon axh ti' uva' nab'ane',» ti'k u ángel Me'ke' tal te u tx'i'lanaje'.
65001010	Pet ech koj unq'a uxhchile' uve' ni chusun unq'a va'lexhla chusb'ale' sexo'l scheel, tan ni teesa chajnaj iq'ii unq'a vee' uva' ye' ootzimal sta'n, tan ye' nipal chajnaj stuul. As niyansa tib' chajnaj ta'n unq'a vee' uva' ye' ootzimal sta'n, tan ech nib'an chajnaje' tuk' vitxumb'ale' eche' nib'an unq'a txokope'.
65001011	¡Oyeb' chit ivatz chajnaj, tan ech nib'ane' eche' kat ib'an u Caín! As ti' kuxh u puaje' kat teesakat tib' chajnaj tu b'ey eche' uva' kat ib'an u Balaam. As ech isotz chajnaje' tuk sotzoj eche' kat ib'an u Coré tul kat ipaasa tzii vatz u Moisés.
65001012	As tul uva' nek'ul etib' ti' u tx'a'o'me' ti' enimat u xo'niib'e' uva' at sexo'l ta'n u Jesús, as ech tatin chajnaje' sexo'l eche' umaj tz'il uva' ato'k ti' umaj oksa'm tan a' kuxh u va'lexhe' nib'an chajnaj. As ye' nixo'va chajnaj u Tiixhe' tul nitx'a'n chajnaj setuk'. Pet chajnaj kuxh ni titz'a je' tib'. As ech kuxh vitxumb'al chajnaje' eche' umaj suutz' uva' ye'l jab'al eq'omal sta'n as kat kuxh niq'axkat ta'n u kajiq'e'. As ech chajnaje' eche' umaj tze' uva' ye' ni vatzine' tul nilej iq'iil. As la b'ulax ve't el u tze'e' tuk' u taq'ile' tan tzaji ve'te'.
65001013	As ch'ixub'al kuxh ve't nib'an chajnaj, tan ech nib'an chajnaje' ti' ib'anat u va'lexhe' eche' uve' nib'an u mar tul nipilq'u tib' ti' taq'at el tzan u tz'ile'. As nitx'eb'on ve't u q'ej toktoe' ti' chajnaj, uva' xo'veb'al chittu', tan ech itz'ejxu vitxumb'al chajnaje' eche' unq'a tx'umile' uva' nichajpik tzan tu almika'.
65001014	As an chite' uva' kat tal u Enoc uva' ivujpu q'esla b'aala ti' tzan u Adán, tan ech kat tal kan ile' ti' u va'lexhe' uva' nib'an chajnaj: Tul ve'te' u Kub'aale' tuk' unq'a mama'la ángele' uva' ye'l tachul
65001015	ti' ib'anat isuuchil unq'a uxhchile' skajayil, as ti' taq'at Aak k'axk'o ti' unq'a uxhchile' uva' ni b'anon unq'a va'lexhe' uve' ye'l Tiixh ni titz'a. As la ib'an Aak isuuchil unq'a paasan tziie' ti' unq'a yoq'o'me' uva' ni tal ti' Aak, ti'k u Enoc tal kan ti' chajnaj.
65001016	As a' chajnaje' uve' ye' b'a'n ste kam uva' ni tuche'. As a' kuxh nib'an chajnaj kam uva' nisa' chajnaj ib'anata'. As nije'sa tib' tuk' unq'a yole' uva' ni tal sexo'l. As ni toksa chajnaj eq'ii, ti' uva' la eb'ane' kam uva' nisa' chajnaj seti'.
65001017	Ex vitz'in vatzik uva' xo'n ex sve, etulsataj sek'u'l jank'al unq'a yole' uve' alel kan sete sb'axa ta'n unq'a apóstol uva' ik'ujb'a' kan u Kub'aal Jesucristo,
65001018	tan ech nik tal unq'a apóstol ile': «As tu vimoxtel unq'a q'iie' uva' at ve't o' stuul cheel, as at uxhchil uva' tze'leb'al kuxh u b'a'nla yole' ste, tan a' u tacha'v vichi'ole' nib'ane',» ti'k unq'a apóstol tala.
65001019	As ti' unq'a uxhchile' uve' ni oksan exo'l ni talkat unq'a apóstol u yole', tan a' kuxh u tacha'v vichi'ol unq'a uxhchile' nib'ane', tan ye'l u Tiixhla Espíritu at tu u taanxelale'.
65001020	Pet ech koj ex, vitz'in vatzik uva' xo'n chit ex sve, tan jank'al uva' la eb'ane', as eb'antaj ti' enimat unq'a jikla chusb'ale' uva' aq'el sete ta'n u Tiixhe'. As enachtaj chit Tiixh tuk' vib'a'nil u Tiixhla Espíritu.
65001021	As tul netx'eb' ilejat u q'iie' uva' la ik'uch u Kub'aal Jesucristo isuuchil sete uva' nitxum Aak evatz, as ni taq' Aak etiichajil k'atz u Tiixhe', as ye' la eya'sa etoksat etaama ti' eb'anat u b'a'ne' ti' ek'uchata' uva' xo'n chit ex te Aak.
65001022	As etxumtaj ivatz unq'a uxhchile' uve' nu kuxh ika'kab'in taama.
65001023	As ab'il uva' nipaleb'en u k'axk'o, as elochtaj eche' teesal umaj uxhchil tu xamal. As etxumtaj ivatz unjoltu unq'a uxhchile'. ¡Pet la etil je' etib'! Etixvata u paave' as unq'a toksa'm unq'a apaave' unpajte.
65001024	Qoksataj iq'ii u Tiixhe', tan at iyak'il Aak ti' kulochpe', aq'al uva' ye' la ku' o' ti' kukaaik kan ti' Aak. As Aake' la eq'on o' tu u b'a'nla atinb'ale' uva' atkat vinimla b'a'nil Aake'. As la chiib' o' tul la oksal ve't o' vatz Aak, tan tx'aael ve't u qaanxelale' ta'n Aak.
65001025	As tuk' vib'a'nil u Jesucristo la qoksakat iq'ii u Tiixhe', tan ta'n Aake' Tiixh uva' nim talche' ti' unq'a vee' skajayil, tan at tijle'm Aak sti'. As Aake' u q'alpun qetze'. Esti'e' uva' la qoksa ve't iq'ii Aak cheel as ti' chit ib'ene'. An chite'.
66001001	A' unq'a yole' uva' tuk uchoj ve'te' uva' kat tal u Tiixhe' te u Jesucristoe'. As kat ichaj tzan u Jesucristo uma'l u ángel ti' talat isuuchil unq'a yole' sve, in uva' in Xhun, in ik'am u Jesús, ti' uva' la qootzi ve't isuuchil u yole', jank'al o' uva' o' niman tetz Aak.
66001002	As ni val sete uva' jikla yol chite', tan a' u Tiixhe' kat alon. As a' unq'a yole' uva' kat alpu te u Jesucristo. As kat tal Aak sve.
66001003	Achveb'al chit u uxhchile' uve' la sik'len unq'a yole' tuk' u uxhchile' uve' la ab'in u yole'. As la inima kam uva' nuntz'ib'a kan, tan il u q'iie' najli ve'te'.
66001004	Ine' in Xhun nitz'ib'an b'en u u'uje' sete, jank'al ex uva' ni niman u Jesúse' tu vujva'l unq'a tename' tu u Asia. As u Tiixhe' uva' at chittu', as Aake' uve' at cheel, as Aake' uve' tuk uloj ve'te', as Aake' la aq'on vib'a'nile' seti'aj, aq'al uva' b'a'n etatin sevatzaj. As echat vujva't unq'a espíritu uva' ato'k vatz u nimla xonleb'ale' uva' at tu almika'.
66001005	As u Jesucristo u jikla alol tetz isuuchil unq'a yole'. As ta'n Aake' uva' kat ul taama. As ye'l Aak la kam ve'te'. As Aak ve'te' b'ooq'ol ti' unq'a ijlenaale' uve' at vatz u tx'ava'e'. As qoksataj iq'ii u Jesús, tan xo'n ve't o' te Aak. As tul kat el vikajal Aake' sqi' vatz u kuruse', as kat iq'alpu ve't o' Aak vatz u kupaave'.
66001006	As at ve't qijle'm ta'n Aak ti' qilat isuuchil unq'a tename' as ti' kunachat u Tiixhe' sti'. Esti'e' qoksataj iq'ii u Jesucristo, tan at iyak'il Aak ti' unq'a vee' skajayil ti' chit ib'ene'. An chite'.
66001007	As tul ve't u Cristo vi' u suutz'e'. As kajayil chit unq'a tename' la ilon ve't tul Aak. As antu ve't unq'a tename' la ilon tul Aak uva' kat toq'on u txala tuul Aake'. As la txumun ve't unq'a tename' skajayil vatz u tx'ava'e' ti' Aak. Ech chit la ib'ane'. An chite'.
66001008	As ech ni tal u Kub'aal Tiixh ile': «Ine' vixe'teb'ale'; as ine' vimoxteb'ale',» ti'k Aak, tan Aake' uve' atik chittu'; as Aake' uve' at cheel; as Aake' uve' tuk uloj ve'te', tan Aake' uva' nim talche' ti' unq'a vee' skajayil.
66001009	Ine' in Xhun, uva' qitz'in qatzik qib' k'atz u Jesús. As eela taq'at Aak qokeb'al xo'l u tename' uva' at jaq' u tijle'm u Tiixhe'; as eela kupaleb'et unq'a k'axk'oe' setuk'; as eela kukuyata', tan ti' uva' at ve't ok o' k'atz u Jesucristo setuk'. As tul atik in tu uma'l u tal tx'ava' vi' u mar uva' Patmos, ti' kuxh uva' nimamal ve't viyol u Kub'aal Tiixhe' sva'n as ti' valat isuuchil u yole' ti' u Kub'aal Jesucristoe'.
66001010	As tul b'ex ilej ve't u q'iie' uva' tetz u Kub'aale', as kat ul k'uchpoj ve't sve ta'n u Tiixhla Espíritu. As kat vab'i uma'l u yol uva' xo'veb'al chittu' uva' eche' toq'sal umaj trompeta.
66001011	As ech tal ile' sve: —Ine' u xe'teb'ale'; as ine' vimoxteb'ale'. As latz'ib'a tu umaj u'uj kam uve' tuk eele'. As la aaq' b'en te unq'a niman vetze' uva' at tu vujva'l unq'a tename' uve' tu u Asia: tu u Éfeso, tu u Esmirna, tu u Pérgamo, tu u Tiatira, tu u Sardis, tu u Filadelfia, as tu u Laodicea,— ti'k Aak sve.
66001012	As tul kat unsuchq'i ve't vib' ti' vilata' uva' ab'il uve' nik iyolon sve, as kat vil ve't vujva'l unq'a tatinb'al kanteela uva' b'a'nla q'an ch'ich' chittu'.
66001013	As kat vil uma'l u uxhchil uva' txaklik ve't ok xo'l vujva'l unq'a tatinb'al u kanteelae'. As ech tilone' eche' . As atik ok uma'l u oksa'm sta'n uva' oonnaj chit txa' toj. As atik ok uma'l u jepkin k'alb'al tzi' taama uva' b'a'nla q'an ch'ich' chittu'.
66001014	As va'lik chit ipolal u xi'l ivi'e' eche' ipolal u chiname' as eche' u txunche've'. As ech tilon u b'aq' ivatze' eche' taq' xamal.
66001015	As ech ilitz'lo'lan u toje' eche' umaj ch'ich' uva' a'n ni tel ch'u'l tu xamal. As ech u tuul ivi'e' eche' ivulun unq'a nimla a'e' uve' xo'veb'al chit ivulune'.
66001016	Atik ok vujva'l unq'a tx'umile' tiseb'al iq'ab'. As nik tel ch'u'l uma'l u jutz' vi' ch'ich' titzi' uva' ka'va'l tee. As ech vivatze' eche' u q'iie' uva' va'l chit ik'achone'.
66001017	As tul vila, as pumel unb'en ve't tu tx'ava' xe' toj. As ech ve't ine' eche' umaj kamnaj kat ib'ana. As taq' ve't je' Aak u seb'al iq'ab'e' svi'. As ech tal ve't Aak ile' sve: —Ye' xo'v axh, tan ine' vixe'teb'ale'; as ine' viya'teb'ale'.
66001018	As isle'l in. As ine' uva' kat kam in. As isle'l ve't in ti' chit ib'ene'. As at vijle'm ti' u kamchile' as ti' unb'anat isuuchil unq'a uxhchile' uva' echen tu u atinb'ale' uva' atkat unq'a kamnaje' skajayil.
66001019	Esti'e' la val see, tz'ib'a unq'a vee' kat eela, tuk' unq'a vee' ni tuch cheel, as tuk' unq'a vee' tuk uchoj xamtel.
66001020	As tuk val isuuchil vujva'l u tx'umile' uve' kat eel tu seb'al unq'ab'e', tuk' vujva't u tatinb'al u kanteelae' uva' b'a'nla q'an ch'ich' chittu' uva' at in sxo'l. As u vujva'l u tx'umile' as a' isuuchile' u vujva'l alol tetz vunyole' xo'l unq'a niman vetze' tu vujva'l unq'a tename'. As vujva't u tatinb'al u kanteelae' as a'e' unq'a niman vetze' uva' nimol tib' tu vujva'l unq'a tename'.
66002001	As a' unq'a yol ila' uva' la tz'ib'a b'en te u ángel uva' at xo'l unq'a niman vetze' tu u Éfeso. As ech la aal ile': «U Jesús uva' at vujva'l unq'a tx'umile' tiseb'al iq'ab', as nixaan Aak xo'l vujva't unq'a tatinb'al kanteelae' uva' b'a'nla q'an ch'ich' chittu'. As ech ni tal Aak ile' see:
66002002	–Ootzimale' sva'n kam uve' neb'ane', tan tii u aq'one' uva' neb'ane'. As nekuy unq'a k'axk'oe' uva' nepaleb'e. As ye' nekuy unq'a b'anol tx'i'la aamaile'. As tul kat oon unq'a chulin yole' sexo'l uva' ni toksa tib' apóstol, as kat etil vitxumb'al chajnaje' sb'a'n as kat b'en sete uva' chulin yol kuxh chajnaj.
66002003	As kam kuxh k'axk'o napaleb'e ti' vunb'iie', as ye' naya'sa ak'ujb'a't ak'u'l svi'. As ye'l axh nika'kab'in aama.
66002004	As at uma'l vunyol la val see, tan ye' naxo'ni ve't in cheel eche' uva' nikat ab'an b'axa.
66002005	As oolsa sak'u'l uva' kam nik ab'an b'axa, tul nik ooksa aama svi'. As jalpu vatxumb'ale'. As b'an vatxumb'ale' unpajte eche' uve' nik ab'an b'axa, tan asoj ye' la ajalpu vatxumb'ale', as la ul ve't in see'. As la veesa ve't u tatinb'al kanteelae' uva' atkat axh.
66002006	Pet at uma't vatxumb'al nab'ane' uva' b'a'n sve, tan neexva ve't unq'a va'lexhla txumb'ale' uva' nib'an unq'a uxhchile' uva' ni niman vitxumb'al unq'a nicolaítas. As echat in, tan ni vixva unq'a va'lexhla txumb'ale' uva' nib'an unq'a uxhchile',– ti'k Aak ni tale',» chaj axh te u alol tetz vunyole' xo'l unq'a niman vetze' tu u Éfeso.
66002007	As la val sete, ex uva' ni niman in tulaj unq'a tename' skajayil. Tan ab'iste ex uve' nepal tu vunyole', as etab'itaj uve' ni tal u Tiixhla Espíritu sete. As jank'al ex uva' ye' la eya'sa enimat in k'uxh la epaleb'e k'axk'o, as la vaq' ve't etokeb'al ti' etechb'ut vivatz u tze'e' uva' la aq'on etiichajil uva' echen tu u b'a'nla atinb'ale' uva' atkat u Tiixhe'.
66002008	As a' unq'a yol ila' uva' latz'ib'a b'en te u alol tetz vunyole' xo'l unq'a niman vetze' tu u Esmirna. As ech la aal ile': «U Jesús uva' ixe'teb'al q'iisaj as iya'teb'al q'iisaj, kat kam Aak. As kat ul taama Aak unpajte. As ech ni tal Aak ile' see:
66002009	–Ootzimal sva'n kam uva' nab'ane', tan napaleb'e unq'a k'axk'oe'. As k'uxh ye'l tx'iib'al aq'ii at vatz u tx'ava'e'. Pet nimal vatx'aja'me' at ta'n u Tiixhe'. As ootzimal sva'n uva' niyol axh unq'a chulin yole' uva' ni toksa tib' stiaal Israel, tan o' itenam u Tiixhe', taq' unq'a chulin yole' ni tale'. Pet a' isuuchil uva' nichus chajnaj unq'a ichusb'al u Satanás tul nimol tib' tu u atinb'ale' tetz nachb'al Tiixh.
66002010	Pet ye' xo'v axh ti' unq'a vee' tuk apaleb'e, tan at ex la b'en ex tu u kaarsa ta'n u tx'i'lanaje' ti' teesat ex k'atz u Tiixhe' uva' ni tale'. As laval q'ii la epaleb'e k'axk'o ta'n u tx'i'lanaje'. Pet k'ujb'a' ak'u'l svi' techal la akameb'e. As la vaq' ve't vatx'aja'me' texhlal tetz uva' kat tx'akon axh. As a'e' u tiichajile' k'atz u Kub'aal Tiixhe',– ti'k Aak,» chaj axh te u alol tetz vunyole' xo'l unq'a niman vetze' tu u Esmirna.
66002011	As la val sete, ex uva' ni niman in tulaj unq'a tename' skajayil. Ab'iste ex uve' nepal tu vunyole', as etab'itaj uve' ni tal u Tiixhla Espíritu sete. As jank'al ex uva' ye' la eya'sa enimat in, k'uxh la epaleb'e k'axk'o, as ye'l ve't tokeb'al u ka'v kamchile' seti'.
66002012	As a' unq'a yol ila' uva' latz'ib'a b'en te u alol tetz vunyole' xo'l unq'a niman vetze' tu u Pérgamo. As ech la aal ile': «U Jesús uva' ni tel ch'u'l u jutz' vi' ch'ich' titzi', as ech ni tal Aak ile' see:
66002013	–Ootzimal sva'n katil uva' jejle'lkat axh, tan a' echenkat axh tu u tename' uva' atkat vixonleb'al u Satanás. As k'uxh kat yatz'ax u Antipas sexo'l uva' aya'lik chit ik'u'l ti' talat isuuchil u yole' svi' xo'l unq'a uxhchile' tzitzi' uva' jejle'lkat u Satanás, as ye' nika'kab'in aama, tan k'ujle'l chit ak'u'l svi'.
66002014	As at ka'l unq'a yol la val see, tan nu kuxh akuy unq'a uxhchile' tzitzi' uva' eq'omal vitxumb'al u Balaam sta'n, tan a' u Balaam kat piton u Balac ti' imajat ivatz unq'a tiaal Israel ti' toksal iq'ii u Tiixhe'. As kat ipit u Balac unq'a tiaal Israel ti' ichi'at ichib'il unq'a txooe' uve' kat yatz'ax vatz unq'a tz'aj tiixhe' as ti' iyansat tib' tuk' unq'a ixoje' unpajte.
66002015	As kuyel kuxh unjoltu unq'a uxhchile' a'n uva' ni niman unq'a ichusb'al unq'a nicolaíta. As tul ixvamal ve'te' unq'a chusb'ale' sva'n.
66002016	Esti'e' ni val see, k'axa eeb', tan asoj ye'le, as oora kuxh tuk uloj in see' tuk' u ch'ich'e' uve' ni tel ch'u'l tuntzi' ti' unb'anat ch'a'o ti' unq'a uxhchile' uva' nimamal vitxumb'al unq'a nicolaíta sta'n,– ti'k Aak ni tale',» chaj axh te u alol tetz vunyole' xo'l unq'a niman vetze' tu u Pérgamo.
66002017	As la val sete, ex uva' ni niman in tulaj unq'a tename' skajayil. Ab'iste ex uve' nepal tu vunyole', as etab'itaj uve' ni tal u Tiixhla Espíritu sete. As jank'al ex uva' ye' la eya'sa enimat in k'uxh la epaleb'e k'axk'o, as la vaq' etechb'ub'al uva' maná ib'ii uva' kolel sva'n vatz unjoltu unq'a tename'. As la vaq' uma'l u tal saj k'ub' sete uva' tz'ib'amal uma'l u ak' b'ii sti'. As ye'xheb'il ootzin tetz u b'iie'. Pet a' kuxh u uxhchile' la ootzin uva' la k'ulun.
66002018	As a' unq'a yol ila' uva' latz'ib'a b'en te u alol tetz vunyole' xo'l unq'a niman vetze' tu u Tiatira. As ech la aal ile': «ViK'aol u Tiixhe' uva' ech tilon u b'aq' ivatze' eche' u taq' xamale' as ech tilon u toje' eche' u q'an ch'ich'e', as ech ni tal Aak ile' see:
66002019	–Ootzimale' sva'n kam uva' nab'ane'. As ootzimal sva'n uva' xo'n ve't in see. As k'ujle'l ak'u'l svi'. As b'enameen naloch unq'a eetz'in aatzike'. As k'uxh napaleb'e k'axk'o, as ye' naya'sa ak'ujb'a't ak'u'l svi'. As ootzimal sva'n uva' aal b'a'n ve'te' uva' nab'an cheel ti' uve' nikat ab'an b'axa.
66002020	Pet at uma'l u yol la val see uva' nab'ane', tan kuyel kuxh u Jezabel a'n uva' nu kuxh toksa tib' sq'ajsan tetz vunyole'. As tuk' vichusb'al ixoje' ni toksa ixoj tivi' unq'a uxhchile' sexo'l ti' iyansat tib' tuk' uma't uxhchil as ti' techb'ut unq'a echb'ub'ale' uva' kat oksal vatz unq'a tze' tiixhe'.
66002021	As kat untx'eb'lu ve'te' uva' la ik'axa tib' ixoj. Pet ye' nisa' ixoj ijalput vitxumb'ale' ti' iyansat tib' ixoj tuk' unq'a naje'.
66002022	As la vaq' ku' ixoj vatz ch'ach ta'n uma'l u ch'o'm. As echat la unb'an te unq'a uxhchile' uva' nipaavin k'atz ixoj, tan asoj ye' la iya'sa unq'a uxhchile' inimat unq'a ichusb'al ixoje', as mama'la k'axk'o la ipaleb'e sva'n.
66002023	As xo'veb'al chit u kamchile' uva' la vaq' tzan ti' unq'a tal ixoje' ti' uva' la b'en sete, ex uva' nenima vitxumb'al ixoje', tan ine' ootzin tetz vetxumb'ale' sekajayil as tuk' vetaanxelale'. As la vaq' ve't ich'exel sete ti' uva' kam kat eb'ana.
66002024	Pet ech koj unjoltu ex tu u tenam u Tiatira uva' ye' ni niman vichusb'al u ixoje', as tuk' uva' ootzimal ta'n u Satanás, as ye'l uma'toj yol la val sete uva' la eb'ane'.
66002025	Pet la val sete, ye' la eya'sa enimat unq'a txumb'ale' uva' chusel ve't sete, techal la ul in unpajte.
66002026	Tan jank'al ex uva' la enima kam uva' ni val sete techal la ul in tiya'teb'al u q'iisaje', as la vaq' etijle'm ti' unq'a tename', tan k'uxh kat epaleb'e k'axk'o, as ye' kat eya'sa enimat in.
66002027	As eche' kat ib'an vunB'aale' ti' taq'at u vijle'me', as ech vaq'at vetijle'me'. As a' exe' la ilon ve't isuuchil unq'a tename' tuk' uma'l u b'aara uva' ch'ich'. As ech la etulb'e unq'a tename' eche' ni tulb'el umaj uk'al uva' kat paxili.
66002028	As la vaq' u tx'umile' sete uve' aa Q'ana'l, uve' nib'uuq'e' tul ye'xnaj ku' saj,– ti'k Aak ni tale',» chaj axh te u alol tetz vunyole' xo'l unq'a niman vetze' tu u Tiatira.
66002029	As la val sete, ex uva' ni niman in tulaj unq'a tename' skajayil. Ab'iste ex uve' nepal tu vunyole', as etab'itaj uve' ni tal u Tiixhla Espíritu sete.
66003001	As a' unq'a yol ila' uva' latz'ib'a b'en te u alol tetz vunyole' xo'l unq'a niman vetze' tu u Sardis. As ech la aal ile': «U Jesús uva' at vujva'l u Tiixhla Espíritu u Kub'aal Tiixhe' sk'atz as uva' at vujva't unq'a tx'umile' tiseb'al iq'ab', as ech ni tal Aak ile' see: –Ootzimal sva'n kam uva' nab'ane'. As k'uxh ni talpu see' uva' isle'l axh, as ni vile' uva' kamnajlu ve't axh.
66003002	Esti'e' ni val see, atoj chit anachb'al. As la aya'lu eeb' ti' ab'anat ka't unq'a b'a'ne' uva' b'iit kuxh ye' naya'sa ab'anata', tan ni vile' uva' jit ve't u jike' uve' nab'an vatz u Tiixhe'.
66003003	As oolsa unq'a chusb'ale' sak'u'l uva' kat aab'i tuk' uva' kat eela. As jikb'a' vatxumb'ale' ti' animat unq'a chusb'ale', tan asoj ye'l anachb'al ati, as ye' kuxh nachel see tul la ul in. As ech vule' eche' umaj elq'om ti' vaq'at k'axk'o see'.
66003004	At ka'l unq'a uxhchil sexo'l tzitzi' tu u Sardis uva' ye' niyansa tib' tu paave'. As ik'ulel chit unq'a uxhchile' uva' la atin sunk'atz, tan ato'k u toksa'me' sta'n uva' va'l chit ipolal.
66003005	As ab'iste ex uva' ye' la eya'sa enimat in k'uxh la epaleb'e k'axk'o, as la etoksa ve't u oksa'me' uva' va'l chit ipolal. As ye'l veb'iie' la unsotzsa tu u u'uje' uva' tz'ib'amalkat vib'ii unq'a uxhchile' skajayil uva' at itiichajil uve' ye'l iya'teb'al. Pet vatz vunB'aale' as vatz unq'a ángel uva' tetz u Kub'aale' la valkat veb'iie', jank'al ex uva' ex ve't niman vetz,– ti'k Aak ni tale',» chaj axh te u alol tetz vunyole' xo'l unq'a niman vetze' tu u Sardis.
66003006	As la val sete, ex uva' ni niman in tulaj unq'a tename' skajayil. Ab'iste ex uve' nepal tu vunyole', as etab'itaj uve' ni tal u Tiixhla Espíritu sete.
66003007	As a' unq'a yol ila' uva' latz'ib'a b'en te u alol tetz vunyole' xo'l unq'a niman vetze' tu u Filadelfia. As ech la aal ile': «U Jesús uva' jik chit itxumb'al, as Aake' u jikla yole'. As echen unq'a laavee' tiq'ab' Aak, tan ech u tijle'm Aake' eche' u tijle'm u David uva' ib'ana. As kam uva' jajle'l ta'n Aak as ye'xheb'il la jupun. As kam uva' jupel ta'n Aak, as ye'xheb'il la jajon. As ech ni tal Aak ile' see:
66003008	–Ootzimal sva'n kam uva' nab'ane'. As at ve't uma'l u tzi' kab'al savatz uva' jajle'l ve't sva'n. As ye'xheb'il la jupun. As ootzimal sva'n uva' k'uxh b'iil kuxh ayak'il ati, as nanima vunyole'. As ye'l axh neesa eeb' sunk'atz.
66003009	As la val see uva' ine' la b'anon uva' techal la tootzi unq'a uxhchile' uva' xo'n ex sve, jank'al unq'a uxhchile' uva' ni chulin yol ti' toksat tib' tiaal Israel, tan nichus tib' ti' unq'a ichusb'al u Satanás tu u atinb'ale' tetz nachb'al Tiixh. As a'e' uva' techal la qaaeb' savatz sva'n.
66003010	As ti' uva' ye' nika'kab'in ak'u'l ti' animat vunyole' eche' uva' kat val see, as esti'e' la unkol ve't axh vatz u k'axk'oe' uva' la ul ti' unq'a tename' skajayil, ti' ik'axb'isal unq'a uxhchile' uve' ni ixvan in vatz u tx'ava'e'.
66003011	As il in vul ve'te'. As aya'loj chit ak'u'l ti' ooksat aama ti' animat unq'a chusb'ale' uva' ootzimal ve't a'n, aq'al uva' ye'xheb'il la maon vatx'aja'me',– ti'k Aak ni tale',» chaj axh te u alol tetz vunyole' xo'l unq'a niman vetze' tu u Filadelfia.
66003012	As ab'iste ex uva' ye' la eya'sa enimat in k'uxh la epaleb'e k'axk'o, as ech la eb'ane' sva'n eche' umaj piraal uva' xi'ab' tetz u tostiixhe' uva' ninachpukat Tiixh. As ye'xh jatu la el ve't ch'u'l ex tzitzi'. As la untz'ib'a ve't ok vib'ii u Kub'aal Tiixhe' seti', tuk' vib'ii u ak' Jerusalén, vitenam u Kub'aal Tiixhe', uva' niku' ch'u'l tu almika' ta'n u Tiixhe'. As la untz'ib'a ok vunb'iie' seti' uva' ak'nal ve'te'.
66003013	As la val sete, ex uva' ni niman in tulaj unq'a tename' skajayil. Ab'iste ex uve' nepal tu vunyole', as etab'itaj uve' ni tal u Tiixhla Espíritu sete.
66003014	As a' unq'a yole' uva' latz'ib'a b'en te u alol tetz vunyole' xo'l unq'a niman vetze' tu u Laodicea. As ech la aal ile': «U Jesús uva' tzojpisan tetz unq'a yole' uva' alel kan, as jik chite' u yole' uva' ni tal Aak, tan ta'n Aake' uva' jik chit niyolone', as jik chit nib'an unpajte. As tuk' vib'a'nil Aake' kat icheesa u Tiixhe' unq'a vee' skajayil. As ech ni tal Aak ile' see:
66003015	–Ootzimal sva'n kam uva' nab'ane', tan ye'l axh uva' che'v koj axh. As mita'n tz'a' koj axh. ¡Pet aal b'a'ne' uva' che'v axh, as moj tz'a' axh ti' aatin sunk'atz!
66003016	As la xa'v in a'n, tan ti' uva' miq'moj kuxh axh. As jit axh tz'a'; as jit axh che'v ti' aatin sunk'atz.
66003017	As ech naal je' ile' see'. In tx'ioliq'ii. As b'a'n chit vatine', tan ye'xhkam kuxh nisa'vit svi', ch'axh naale'. As tul ye' ootzaj uva' kam b'anel a'n sunvatz, tan ye'l eetz ati. As oyeb' kuxh avatz, tan meeb'a' kuxh axh. As txumleb'al kuxh atine', tan ech axhe' eche' umaj tzot. As ech axhe' sunvatz eche' umaj uxhchil uva' t'osle'le'.
66003018	Esti'e' nunb'eya ve't see uva' la aloq' u ooro'e' sve uva' nitxilq'a'ch ta'n u xamale', aq'al uva' ech ve't aatine' sunvatz eche' umaj tx'ioliq'ii. As la aloq' ve't ooksa'm sve uva' va'l chit ipolal ti' ab'ajut eeb', aq'al uva' ye' la ch'ixvu ve't axh uva' t'osle'l axh. As la aloq' atz'akab'al sve uva' la tz'akan vavatze' ti' uva' la ilon ve't axh,
66003019	tan jank'al unq'a uxhchile' uva' xo'n sve, as nunb'eya ste uva' a' u b'a'ne' la ib'ane'. As nunchuse' ti' uva' la ib'an u b'a'ne'. Esti'e' ni val see, jalpu vatxumb'ale'. As aya'loj chit ak'u'l ti' animat u yole' uva' alel see sva'n.
66003020	As il in txakle'l ve't in tzi' u kab'ale' ti' unmolot el tzan unq'a uxhchile'. As ab'il uva' la ab'in u tuul unvi'e' as la ijaj ve't u tzi' kab'ale', as la ok ve't in sk'atz. As la tx'a'n ve't in sk'atz; as la tx'a'n ve't sunk'atz.
66003021	As ab'iste ex uva' ye' la eya'sa enimat in k'uxh la epaleb'e k'axk'o, as la vaq' etijle'm ti' exoneb' k'atz vunxonleb'ale' eche' uva' kat unb'ana, tan ye' kat unya'sa unnimat viyol vunB'aale' k'uxh kat unpaleb'e k'axk'o. Esti'e' kat xoneb' ve't in k'atz vixonleb'al vunB'aale',– ti'k Aak ni tale',» chaj axh te u alol tetz vunyole' xo'l unq'a niman vetze' tu u Laodicea.
66003022	Ab'iste ex uve' nepal tu vunyole', as etab'itaj uve' ni tal u Tiixhla Espíritu sete,— ti'k u Jesúse'.
66004001	As tul ma't vab'it unq'a yole', as kat vil uma'l u tzi' kab'al uva' jajlike tu almika'. As an chit u tuul vi'e' uva' kat vab'i iyolone' uva' eche' toq'sal trompeta. As ech kat tal ile' sve: —Je'en ch'u'l tzitza', tan tuk unk'uch see kam unq'a vaa' tuk ib'an ve'te',— ti'k u yole' sve.
66004002	As yak kuxh k'uchpu sve ta'n u Tiixhla Espíritu unpajte. As kat vil uma'l u nimla xonleb'al tu almika' uva' xonlik uma'l u uxhchil stuul.
66004003	As ech ika'y u uxhchile' eche' uma'l u k'ub' uva' jaspe ib'ii uva' acha'v chit tilone' as tuk' uma't u k'ub' uva' cornalina uva' kaj tilone'. As sutu'rimal ti' u xonleb'ale' ta'n uma'l u txakmanch'el uva' ech ilitz'lo'lane' eche' umaj cha'x k'ub' uva' esmeralda ib'ii.
66004004	As sutu'rimal ti' u nimla xonleb'ale' ta'n vinaj kajva't unq'a xonleb'ale' uva' xonlikkat vinaj kajva'l unq'a q'esla aamae' uva' kat vila. As atik ok saj oksa'm sta'n. As atik je' koroona ti' ivi' uva' b'a'nla q'an ch'ich'.
66004005	As va'lik chit ilitz'kab'an tel ch'u'l u kayampa'le' tu u nimla xonleb'ale' tuk' u q'ankooe' uva' va'lik chit itzetkab'ane'. As kat vab'i ivulun tel ch'u'l mama'la tuul vi'e' tu u nimla xonleb'ale' unpajte. As atik vujva'l unq'a txijub'al vatz u nimla xonleb'ale'. As a'e' vujva'l tatin u Tiixhla Espíritu.
66004006	As vatz u nimla xonleb'ale' atik uma'l u vaa' ech tilone' eche' mar uva' ech ivatze' eche' umaj ilonb'al uva' yaklu pal kuvatz stuul. As xo'lamal u nimla xonleb'ale' ta'n kajva'l unq'a islich aama uva' nimal unq'a b'aq' ivatze' at svatz as tuk' ti' iqul.
66004007	As vib'axa u islich aamae', as ech tilone' eche' b'alam. As vika've' ech tilone' eche' vaakaxh. As vitoxve' ech tilone' eche' ivatz umaj uxhchil. As vikajve' ech tilone' eche' umaj xich' uva' nixich'ane'.
66004008	As vaajil ixich' junun unq'a islich aamae'. As nimal unq'a b'aq' ivatze' atik sti'. As sq'iil aq'b'al ye' niya'sa ve't kajva'l unq'a islich aamae' ti' iyolone'. As ech ni tal ile': —Jikla Tiixh, jikla Tiixh, jikla Tiixh chit axhe', axh Kub'aal Tiixh, tan axhe' uva' nim aalche' ti' unq'a vee' skajayil. As atik chit axh sixe't u q'iisaje'. As at axh cheel. As at axh ti' chit ib'ene',— ti'k u yole'.
66004009	As tul uva' nik toksa kajva'l unq'a islich aama iq'ii u Tiixhe' uva' xonlik tu u nimla xonleb'ale', as nik taq' ta'ntiixh te Aak uva' isle'l Aak ti' chit ib'ene'.
66004010	As nik iku' ve't vinaj kajva'l unq'a q'esla aamae' qaaloj vatz u Tiixhe' uva' xonlik tu u nimla xonleb'ale'. As inach ve't Tiixh, tan isle'l chit Aak ti' chit ib'ene'. As nik taq' ve't ku' unq'a koroona vatz u nimla xonleb'ale'. As ech ni mox tal ve't ile':
66004011	—Kub'aal Tiixh, eetz chite' uva' la qoksa aq'ii, tan nim aalche'. As axhe' uva' at pal u eejle'me' ti' unq'a uxhchile' skajayil, tan axh cheesan tetz unq'a vee' skajayil. As jank'al uva' ati as tuk' vatxumb'ale' kat acheesakat,— ti'k unq'a q'esla chaj aamae' nik tale'.
66005001	As kat vil ve't uma'l tu u u'uj tiseb'al iq'ab' u Tiixhe' uve' xonlik tu u nimla xonleb'ale'. As atik tz'ib' tu u u'uje' tuk' sti'. As chab'amal chit ib'alq'ul ve't u u'uje' ta'n vujva'l unq'a sello.
66005002	As kat vil ve't uma'l u ángel uva' xo'veb'al chit viyak'ile'. As kat taq' ve't je' tuul ivi'. As ech tal ile': —¿Ab'il q'i uva' tetz chite' ti' teesal unq'a sello, aq'al uva' la jajpu u u'uje'?— ti'k u ángel.
66005003	As ye'xheb'il kat vil tu almika' uva' la itx'ol ijajat u u'uje', mita'n vatz u tx'ava'e', as mita'n jaq' u tx'ava'e'. As ye'xheb'il kat tx'olon tilat unq'a tz'ib'e' uva' atik tu u u'uje'.
66005004	As a' chit oq'ele' nik unb'ane', tan ye'xheb'il atike uva' tetz chittu' uva' la ijaj u u'uje'. As ye'xheb'il kat tx'olon isik'lel unq'a tz'ib'e' uva' atik tu u u'uje', tan ti' uva' ye' nik tuch tilata'.
66005005	As kat yolon ve't uma'l u q'esla aama. As ech kat tal ile' sve: —Ye' oq' ve't axh, tan il uma'l u tiaal u Judá ati uva' ech tatine' eche' b'alam. As an chit tiaal David unpajte. As ye' kat iya'sa Aak inimat u Tiixhe' k'uxh nimal k'axk'o kat ipaleb'e. As a'e' tuk eesan vujva'l unq'a sello ti' ijajat u u'uje',— ti'k u q'esla aamae' sve.
66005006	As tul kat sajin ve't in, as vil ve'te' uva' txaklik ok uma'l u tal Kaneero' vatz u nimla xonleb'ale'. As sutu'rimal ti' ta'n kajva'l unq'a islich aamae' tuk' vinaj kajva't unq'a q'esla chaj aamae', as u Kaneero' uva' ma'tik iyatz'pe'. As atik vujva'l tuk' as vujva't b'aq' ivatz. As a'e' vujva'l tatin u Tiixhla Espíritu uva' kat chajax b'en vatz u tx'ava'e'.
66005007	As jetz'en ve't ok u Kaneero'e' k'atz u Tiixhe' uva' xonlik tu u nimla xonleb'ale'. As ik'ul ve't u u'uje' te Aak uva' atik tiseb'al iq'ab' Aak.
66005008	As tul til ve't kajva'l unq'a islich aama tuk' vinaj kajva't unq'a q'esla aama ti' ik'ulat u Kaneero' u u'uje', as yak kuxh ku' ve't qaaloj vatz u Kaneero'e'. As junun eq'omik uma'l u q'oob'e'tz sta'n uva' arpa ib'ii tuk' uma'l u koopa uva' b'a'nla q'an ch'ich' chittu' uva' noonalike ta'n incienso, tan a' u incienso k'uchb'al tetz u nacho Tiixhe' uva' nib'an vitenam Aake'.
66005009	As nik ib'itza ve't uma'l u ak' b'itz te u Kaneero'e'. As ech nik tal ile': Tan eetz chite' ti' ak'ulat u u'uje' as ti' eesat unq'a sello sti', tan axhe' uva' kat yatz'pu ve't axh vatz u Tiixhe', tan kat achoo vipaav unq'a tename' tul kat el vakajale', aq'al uva' tetz u Kub'aal Tiixhe' unq'a tename' la ib'ane', k'uxh kam kuxh tenamil as k'uxh kam kuxh yolb'al niyolb'e.
66005010	As kat aaq' ve't tijle'm vatename', as kat ok ve't ti' toksal iyol tenam vatz Tiixh. As tuk' vab'a'nile', as la til ve't vatename' isuuchil unq'a vee' skajayil vatz u tx'ava'e', ti'k u b'itze'.
66005011	As kat vil unpajte. As kat vab'i ve't unq'a tuul vi'e' uva' nik ib'an unq'a ángel, tan xo'lamalik u nimla xonleb'ale' ta'n kajva'l unq'a islich aamae' tuk' vinaj kajva't unq'a q'esla chaj aamae'. As sete'rumalik ti' skajayil ta'n unq'a mama'la ángel, tan ye' saach tachul unq'a ángel uve' kat vila.
66005012	As kat taq' ve't je' tuul ivi' skajayil. As ech tal ile': ¡U Kaneero' as a'e' kat yatz'pu vatz u Kub'aal Tiixhe'! ¡As tetz chite' uva' la ik'ul u tijle'me'! ¡As la ok u tx'iib'al q'iie' tiq'ab', tuk' u nimla txumb'ale', as tuk' u yak'ile'! ¡As techal la oksal iq'ii, tul la nachpi! ti'k unq'a ángel.
66005013	As jank'al unq'a vee' at tu almika'e', tuk' unq'a vee' at vatz u tx'ava'e', as jaq' u tx'ava'e', as xe' u mar, as kat vab'i u tuul ivi'e'. As ech nik tal ile': ¡Qoksataj iq'ii u Tiixhe' uva' xonle'l tu u nimla xonleb'ale'! ¡As qoksataj iq'ii u Jesucristo uva' kat yatz'pi ti' isotzsal kupaav ech ikame' eche' nik tulb'el unq'a Kaneero'e'! ¡As atoj chit u yak'ile' skajayil tiq'ab' ti' chit ib'ene'! ti'k unq'a cheesa'me' skajayil.
66005014	As ech kat tal ve't kajva'l unq'a islich aamae': —¡An chite'! ¡Ech chit la ib'ane'!— ti'k u yole'. As ku' ve't vinaj kajva'l unq'a q'esla aamae' qaaloj vatz u Kub'aale' ti' inachat u islich Tiixhe' ti' chit ib'ene'.
66006001	As kat teesa ve't u Kaneero'e' u b'axa sello ti' u u'uje'. As kat vab'i ve't u tuul ivi' uma'l isle'le. As ech u tuul ivi'e' eche' u q'ankooe' uva' kat vab'i. As ech tal ile': —¡Elen ch'u'l!— ti'k u yole'.
66006002	As kat unsaji ve'te'. As kat vil ve't tel ch'u'l uma'l u saji' kaay. As atik je' uma'l u uxhchil sti' uva' txeyik uma'l u yokos tze' sta'n uva' tetz jub'ab'al. As kat aq'ax ve't uma'l u koroona ste. As ech ib'ene' eche' ib'en umaj uxhchil tu ch'a'o ti' toleb' ve't ti' unjoltu unq'a tename'.
66006003	As tul kat teesa ve't u Kaneero'e' ika'v u sello, as kat vab'i ve't taq'at je' ika'v u islich aamae' tuul ivi'. As ech tal ile': —¡Elen ch'u'l!— ti'ke.
66006004	As yak kuxh el ve't ch'u'l uma't u kaay uva' va'l chit ikajal ti'. As u uxhchile' uve' atik je' ti' txoo, as kat aq'ax ve't uma'l u nimla jutz' vi' ch'ich' ste. As kat aq'ax ve't ste uva' la ixe'tisa unq'a ch'a'oe' vatz u tx'ava'e'. As la iyatz' tib' unq'a tename' svatzaj sta'n.
66006005	As tul kat teesa ve't u Kaneero'e' itoxvu u selloe', as kat vab'i taq'at ve't je' vitoxvu u islich aamae' tuul ivi'. As ech tal ile': —¡Elen ch'u'l!— ti'k u yole'. As tul kat unsaji ve'te', as aat kuxh vil tel ch'u'l uma'l u q'eji' kaay. As u uxhchile' uve' atik je' sti', as atik ok uma'l u peexhu tiq'ab'.
66006006	As kat vab'i uma't u tuul vi' uva' kat yolon el tzan xo'l kajva'l unq'a islich aamae'. As ech nik tal ile': —As unjaliil u trigo ti' ija'mil uma'l q'ii aq'on. As uma'l aalmo u cebada tuk' unb'iite ti' uma'l q'ii aq'on. Pet ech koj u aceite tuk' u vino, tan ye' la uch ayansata',— ti'k u yole'.
66006007	As tul kat teesa ve't u Kaneero'e' vikajvu u selloe', as kat vab'i tuul ivi' vikajvu u islich aamae'. As ech tal ile': —¡Elen ch'u'l!— ti'k u yole'.
66006008	As tul kat unsaji ve'te', as aat kuxh vil tel ch'u'l uma'l u q'ani' kaay. As u uxhchile' uve' atik je' sti', as «Kamchil» vib'iie'. As xekik tzan uma't sti' uva' ech ib'ii ile': «Atinb'ale' uva' atkat unq'a kamnaje'.» As kat aq'ax ve't tijle'm ti' untx'ajul unq'a tename' vatz u tx'ava'e' ti' iyatz'pe' ta'n ch'ich', ta'n va'y, ta'n ch'o'm, as ta'n unq'a txooe' uva' nichi'one' uva' echen jaq' unq'a tze'e'.
66006009	As tul kat teesa ve't u Kaneero' vito'v u sello, as kat vil ve't unq'a taanxelal unq'a tename' uva' ma'tik iyatz'pe' ti' inimat viyol u Tiixhe' as ti' uva' ye' kat iya'sa ik'uchat u jikla txumb'ale' ti' Aak. As atik ok unq'a taanxelal unq'a uxhchile' jaq' u nachb'al Tiixhe'.
66006010	As kat taq' ve't je' tuul ivi'. As ech nik tal ile': —Kub'aal Tiixh, axhe' axh Tiixhla aama. As jik chit atxumb'al, tan ta'n axhe' axh Tiixh. ¿As jatu la ab'an isuuchil unq'a uxhchile' uva' at vatz tx'ava' uva' kat yatz'on o'? ¿As jatu la aaq' ich'exel ste?— ti'k unq'a uxhchile'.
66006011	As kat aq'ax ve't saj oksa'm ste sijununila. As ech kat alax ve't ile' ste: —La etx'eb' unb'iitoj, tan lanal tz'aj tachul unq'a etitz'in etatzike' uve' emool etib' stuk' uva' techal la kami ti' uva' ninima in,— ti'k u yole'.
66006012	As kat vil teesat ve't u Kaneero'e' ivajpu u selloe'. As kat ul ve't uma'l u mam kab'laano. As kat q'ejb'u ve't ivatz u q'iie' eche' umaj q'ej oksa'm uva' ni toksale' tul kat kam umaj uxhchil. As yak kuxh kat kajb'u ve't ivatz u ich'e'. Ech ve't tilone' eche' u kaje'.
66006013	As kat chajpik ve't ku' tzan unq'a tx'umile' tu tx'ava' eche' ichajpik tzan ivatz u higuera uva' cha'xnale tul ni pal umaj mam kajiq'.
66006014	As kat sotz ve't u almika'e'. Ech isotz ve'te' eche' ni tulb'el umaj u'uj tul nib'alq'ule'. As jank'al unq'a vitze' skajayil tuk' unq'a tx'ava'e' uve' at vi' u mar, as kat tiinsal ve'te' ti' isotz ve'te'.
66006015	As unq'a ijlenaale', unq'a nimla chaj naje', viq'esal unq'a sole', unq'a tx'iol iq'iie', unq'a naje' uve' ato'k sib'aalil unq'a tename', unq'a uxhchile' uve' ato'k sk'amil as tuk' unjoltu unq'a tename' skajayil as b'ex imuj ve't tib' tulaj unq'a jule', xo'l unq'a sivane' as tulaj unq'a vitze'.
66006016	As kat taq' ve't je' tuul ivi'. As ech kat tal ve't ile' te unq'a vitze' tuk' te unq'a sivane': —¡Tzaaotaj ex sqiib'a! ¡Ku'oj ch'u'l ex sqi' ti' emujat o' vatz u Tiixhe' uva' xonle'l tu u nimla xonleb'ale' as vatz vitx'i'tzi'l u Kaneero'e'!
66006017	¡Tan kat oonyu ve't o' tu u q'iie' uva' xo'veb'al chit u k'axk'oe' ni tul sqi'! ¡As ye'xheb'il la oleb' ti' ikuyat u k'axk'oe'!— ti'k ve't unq'a tename'.
66007001	As xamtik ve't stuul, as kat vil kajva'l unq'a ángel uva' txaklik ve't tu junun ixoob' u tx'ava'e'. As majel ve't kajva'l unq'a kajiq'e' sta'n, aq'al uva' ye' la ixuli ve't u vatz tx'ava'e', mita'n vi' u mar, as mita'n xo'l unq'a tze'e'.
66007002	As kat vil itzaa uma't u ángel tib'uuq'eb'al u q'iie' uva' eq'omalik sello sta'n tetz u islich Tiixhe'. As taq' ve't je' u ángel tuul ivi' ti' talat b'en uma'l u yol te kajva'l unq'a ángel uva' majol tetz unq'a kajiq'e', tan ma't taq'ax ve't tijle'm kajva'l unq'a ángel ti' iyansat ve't ivatz u tx'ava'e' tuk' u mar.
66007003	As ech kat tal ve't u ángel ile': —¡Eyansak ivatz u tx'ava'e', tuk' u mar, tuk' unq'a tze'e'! Pet lanal qoksa texhlal unq'a niman tetz u Tiixhe' xo'l ipala,— ti'k u ángel uva' kat tzaa tu b'uuq'eb'al q'ii te kajva't unq'a ángel.
66007004	As kat vab'i ve't u tachul unq'a niman tetz u Tiixhe' uve' kat oksal texhlal xo'l ipala. As uma'l 144,000 unq'a niman tetz Aake' kat ok ve't texhlal xo'l unq'a tiaal Israel,
66007005	tan atik kab'laval mil unq'a tiaal u Judá uva' kat ok texhlal, tuk' kab'lavat mil unq'a tiaal u Rubén, tuk' kab'lavat mil unq'a tiaal u Gad,
66007006	tuk' kab'lavat mil unq'a tiaal u Aser, tuk' kab'lavat mil unq'a tiaal u Neftalí, tuk' kab'lavat mil unq'a tiaal u Manasés,
66007007	tuk' kab'lavat mil unq'a tiaal u Simeón, tuk' kab'lavat mil unq'a tiaal u Leví, tuk' kab'lavat mil unq'a tiaal u Isacar,
66007008	tuk' kab'lavat mil unq'a tiaal u Zabulón, tuk' kab'lavat mil unq'a tiaal u Xhu'l, as tuk' kab'lavat mil unq'a tiaal u Benjamín unpajte.
66007009	As xamtik ve't stuul, as kat vil ve't mama'la tenam uva' ye'xheb'il la oleb' ti' tachpu ve'te'. As a' tzaanajkat tulaj junun tenam vatz u tx'ava'e', k'uxh kam kuxh tiaalil, as k'uxh kam kuxh yolb'alil niyolb'e. As txaklik ve't ok u mama'la tename' vatz u nimla xonleb'ale' tuk' vatz u Kaneero'e'. As atik ok saj oksa'm sta'n. As eq'omalik xaj paalma sta'n.
66007010	As ech nik tal ve't ile' tul taq' je' tuul ivi': —¡U Kub'aal Tiixhe' uve' xonle'l tu u nimla xonleb'ale' as tuk' u Kaneero'e', as Aake' u sotzsan tetz u kupaave'!— ti'k u mama'la tename'.
66007011	As unq'a mama'la ángel uva' txaklik vatz u nimla xonleb'ale', as kat qaaeb' ve'te' tuk' kajva'l unq'a islich aamae', as tuk' vinaj kajva't unq'a q'esla chaj aamae' uva' xo'lamalik u nimla xonleb'ale' sta'n. As techal oon ivatz tu tx'ava' ti' toksat iq'ii u Kub'aal Tiixhe'.
66007012	As ech tal ve't ile': ¡Kano, an chite'! As oksaloj ve't iq'ii Aak, tan ta'n Aake' uva' nim talche', tan at itxumb'al Aak. As qaq'taj ve't ta'ntiixh te Aak ti' vib'a'nile'. As kuxo'vataj Aak, tan at iyak'il Aak ti' kulochpe', Esti'e' uva' oksaloj iq'ii Aak ti' chit ib'ene'. ¡An chite'! ti'k mox tala.
66007013	As kat ul ich'oti ve't uma'l u q'esla aama sve. As ech kat tal ile': —¿Ma at sak'u'l ab'il unq'a tename' uve' ato'k saj oksa'm sta'n? ¿As ma ootzimal a'n katil tzaanajlukat unq'a tename'?— ti'k sve.
66007014	As ech val ve't ile': —Axhe' Pap, ootzin tetz,— ch'in ve't ste. As ech tal ve't ile' sve: —A' unq'a tename' uva' kat el ch'u'l tu mama'la k'axk'oe'. As kat itx'aa ve't unq'a tename' u toksa'me'. As kat ipolb'isa ve't u toksa'me' ta'n vikajal u Kaneero'e'.
66007015	Esti'e' at ve't ok unq'a tename' vatz vixonleb'al u Kub'aal Tiixhe' scheel. As ye' niya' ve't unq'a tename' ti' toksat iq'ii Aak sq'iil aq'b'al tu u Tiixhla atinb'ale' uva' xonle'lkat Aak. As Aake' la atin ve't xo'l unq'a tename' ti' ilochpe'.
66007016	As ye'l ve't va'y la ipaleb'e tuk' tzajitzi'l. As ye'l u q'iie' la tz'e'san ve't sti'. As mita'n la b'ujli ta'n u tz'a'e',
66007017	tan a' u Kaneero'e' uva' at vatz u nimla xonleb'ale', as a' ve'te' la xeeon unq'a tename' skajayil. As la b'en taq' ve't Aak tzi' u a'e' uva' ni aq'on itiichajil unq'a tename'. As la isuu ve't u Tiixhe' u ta'l ivatze' skajayil,— ti'k u q'esla aamae'.
66008001	As tul kat teesa ve't u Kaneero'e' ivujpu u sello ti' u u'uje', as kamal pok'o'chil oora uva' ye'xheb'il nik itiin ve'te' tu almika'.
66008002	As vil ve't vujva'l unq'a ángel uva' txaklik ve't vatz u Tiixhe'. Kat aq'ax ve't jununil trompeta ste.
66008003	As ul ve't uma't u ángel uva' eq'omal uma'l u olib' incienso sta'n uva' q'an ch'ich' chittu'. As txakeb' ve't u ángel vatz u nachb'al Tiixhe' uve' atik vatz u nimla xonleb'ale'. As nimal chit u inciensoe' kat aq'ax ste, ti' itz'e'sal vi' u nachb'al Tiixhe' uva' q'an ch'ich' chittu'. As eela ije' u inciensoe' uva' eq'omal ta'n u ángel tuk' unq'a yole' uve' ni tal unq'a itenam u Tiixhe' tul ninach Tiixh.
66008004	As eela ije' ve't visib'il u incienso tuk' u nachb'al Tiixhe' uve' nib'an unq'a tename'. As techal toon vatz u Tiixhe'.
66008005	As kat teq'o ve't u ángel u olib' inciensoe'. As kat inoosa ve't ta'n u txa' xamale' uve' atik vi' u nachb'al Tiixhe'. As kat taq' ve't ku' u ángel u txa' xamale' vatz u tx'ava'e'. As xo'veb'al chit itzetkab'an ve't unq'a q'ankooe' tuk' ivulun ve't uma'l uva' ech tab'ile' eche' tuul vi'. As xo'veb'al chit ilitz'kab'an unq'a kayampa'le'. As kat ul ve't kab'laano.
66008006	As ib'an ve't vujva'l unq'a ángel tuche' ti' toq'sat unq'a trompeta.
66008007	As toq'sa ve't u b'axa ángel u trompeta. As ul ve't sajb'atz vatz u tx'ava'e', tuk' xamal uva' yuel tib' tuk' kaj. As tz'e' ve't ch'oola pok'o'chil u vatz tx'ava'e', tuk' ch'oola pok'o'chil unq'a tx'akab'e'ne', as tuk' unq'a chikoe' skajayil.
66008008	As toq'sa ve't vika'v u ángel u trompeta. As b'uuq' ve't uma'l u mam xamal uva' ech ich'iie' eche' umaj vitz. As ku' ve't u xamale' tu u mar. As ch'oola pok'o'chil u mar kat b'en ve't skajil.
66008009	As kam ve't ch'oola pok'o'chil unq'a txooe' uva' atik tu u mar. As e'pisal ve't ch'oola pok'o'chil unq'a barco uva' atik ve't vi' u mar.
66008010	As toq'sa ve't u toxvu ángel u trompeta. As chajpik ve't ku' tzan uma'l u nimla tx'umil tu almika' uva' xo'veb'al chit toype' eche' umaj xamal. As ech toon vi' u ch'oola pok'o'chil unq'a nimla a'e' uva' nixaane' tuk' tu u vee' ni telkat ch'u'l unq'a a'e'.
66008011	As Ajenjo ib'ii u tx'umile', tan k'ayb'u ve't ch'oola pok'o'chil unq'a a'e' sta'n. As nimal chit unq'a uxhchile' kat kam ve't ta'n vik'ayal u a'e'.
66008012	As toq'sa ve't ikajvu u ángel u trompeta. As yansal ve't ch'oola pok'o'chil u q'iie', tuk' ch'oola pok'o'chil u ich'e', tuk' ch'oola pok'o'chil unq'a tx'umile'. As tokin ve'te'. As ye' na'l ve't u saje' tu u ch'oola chaq'aal q'iiul. As echat ib'an ve't tu u aq'b'ale' unpajte.
66008013	As tul uva' nik unsaji, as kat vil ipal uma'l u xich' uva' nik ipal vatz almika'. As saq'chib'al chit toq' txoo. As ech tal ve't txoo ile': —¡Txumleb'al chit ivatz! ¡Txumleb'al chit ivatz! ¡Txumleb'al chit ivatz unq'a tename' uve' at kan vatz u tx'ava'e' tuk ib'ane', tul la oq'sal ve't oxva't unq'a trompeta! Tan b'iit kuxh toq'sal ve't unq'a trompeta ta'n oxva't unq'a ángel.
66009001	As toq'sa ve't u to'v u ángel u trompeta. As vil ve't uma'l u tx'umil vatz u tx'ava'e' uva' ma'tik ichajpik ku' tzan tu almika'. As kat aq'ax ve't uma'l u laave ste uva' la jajon u nimla tokkin jule'.
66009002	As tul ijaj ve't u tx'umile' u nimla tokkin jule', as je' ve't ch'u'l u sib'e' stuul uva' ech ije' ch'u'le' eche' ije' ch'u'l isib'il umaj nimla oorno. As ok ve't u sib'e' vatz u q'iie' tuk' vatz u kajiq'e'. As tokin ve'te'.
66009003	As mama'la sak' ku' ve't ch'u'l tu u sib'e'. As ipaxi ve't tib' txoo vatz u tx'ava'e'. As aq'ax ve't te txoo ti' ib'anata' eche' nib'an unq'a ixkab'e',
66009004	tan ye' la iyansa ve't txoo unq'a itzaae' vatz u tx'ava'e', tuk' unq'a k'uache' uve' cha'x tele', as tuk' unq'a tze'e'. Pet a' kuxh la ichi' txoo unq'a uxhchile' uve' ye'l texhlal ato'k xo'l vipalae' ta'n u Tiixhe'.
66009005	As ye' kat aq'ax te txoo uva' la iyatz' txoo unq'a uxhchile'. Pet la kuxh ik'axb'isa txoo unq'a uxhchile' ti' ich'o'nsale' tu o'va'l ich', tan ech u k'axk'oe' uva' la ipaleb'e unq'a uxhchile' ta'n txoo eche' ichi'on u ixkab'e'.
66009006	As tu unq'a q'iie', as la tal ve't unq'a tename' ikame'. As ye' ve't u kamchile' la ib'ane'. As k'uxh la tachva unq'a tename' ikame', poro ye' ve't tetz u kamchile' sti' la ib'ane'.
66009007	As ech tilon unq'a sak'e' eche' unq'a kaaye', tul nib'en txoo tu u ch'a'o. As atik je' uma'l uva' ti' ivi' txoo uva' ech tilone' eche' umaj koroona uva' q'an ch'ich' chittu'. As ech tilon ve't vivatz txooe' eche' ivatz umaj uxhchil.
66009008	As atik xi'l ivi' txoo eche' xi'l ivi' umaj ixoj. As ech unq'a tee txooe' eche' tee unq'a b'alame'.
66009009	As b'ajumalik u tzi' taama txooe' ta'n uma'l uva' eche' ch'ich'. As ech chit ivulun ve't vixich' txooe' eche' ivulun mama'la kare't uve' qinimal ta'n kaay tul nib'en tu u ch'a'o.
66009010	As kat aq'ax ve't te txoo ti' ik'axb'isal unq'a tename'. As a' vijee txooe' kat k'axb'isan tu o'va'l ich', tan jutz' chit ivi' vijee txooe' eche' ijee unq'a ixkab'e'.
66009011	As vib'ooq'ol unq'a txooe' as a' u ángel uva' je' ch'u'l tu u nimla tokkin jule'. As Abadón ib'ii tu u yolb'al hebreo. As ech koj tu yolb'al griego, tan Apolión ib'ii.
66009012	Ech ipal u b'axa k'axk'oe' kat pali. As atil chit ka'va't k'axk'o uva' la uli.
66009013	As toq'sa ve't ivajpa u ángel u trompeta. As kat vab'i uma'l u tuul vi' xo'l kajva'l ixoob' u nachb'al Tiixhe' uva' q'an ch'ich' chittu', uva' at vatz u Tiixhe'.
66009014	As ech tal ve't u tuul vi' ile' te ivajpa u ángel uva' atik trompeta xe': «Saapu ve't kajva'l unq'a ángel uve' k'alel tzi' u nimla a'e' uve' Éufrates,» ti'ke.
66009015	As saapul ve't kajva'l unq'a ángel uve' nik itx'eb'on ve't ti' u oorae', tuk' ti' u q'iie', tuk' ti' u ich'e', as tuk' ti' u yaab'e', as ti' iyatz'pu ve't ch'oola pok'o'chil unq'a tename' vatz u tx'ava'e'.
66009016	As vab'i ve't u tachul unq'a sole' uve' b'en ve't tu u ch'a'oe' ti' kaay. As laak'alal millón (200,000,000) tachul ve't kat vab'i.
66009017	As tul nik ik'uchpu sve uva' eche' vatzik', as kat vil unq'a kaaye' tuk' unq'a naje' uve' atik je' sti'. As atik ok uma'l uva' tzi' taama unq'a sole' uva' kaj tilone' eche' xamal, tuk' uma't uva' ti'xay eche' u k'ub'e' uva' zafiro ib'ii, as tuk' uma't uva' eche' u azufre. As ech tilon vivi' unq'a kaaye' eche' ivi' b'alam. As nik tel ch'u'l xamal titzi' unq'a kaaye', tuk' sib', as tuk' azufre.
66009018	A'e' oxva'l u k'axk'oe' uva' kat el ch'u'l titzi' unq'a kaaye'. As kat kam ch'oola pok'o'chil unq'a uxhchile' vatz u tx'ava'e' ta'n u xamale', tuk' u sib'e', tuk' u azufre.
66009019	As atik iyak'il unq'a kaaye' ti' ik'axb'isat unq'a uxhchile' tuk' itzi' as tuk' ijee unpajte, tan ech tilon vijee txooe' eche' umaj tx'i'latxoo uva' nik chi'on unq'a uxhchile' tuk' vivi'e'.
66009020	As ech koj unjoltu unq'a uxhchile' uva' ye' kat kam ta'n unq'a k'axk'oe', tan ye' kat ik'axa tib' ti' iya'sat u va'lexhe' uva' nik ib'ane'. As ye' kat iya'sa toksat iq'ii unq'a sub'ule' tuk' unq'a tiixhe' uva' ch'ich', tuk' unq'a tiixhe' uva' k'ub', tuk' unq'a tiixhe' uva' tze', jank'al unq'a tiixhe' uve' ye' ni tilone', as ye' ni tab'ine', as ye' nitx'ol ixaane'.
66009021	As mita'n kat iya'sa ti' iyatz'one', ti' ikunat vimoole', as ti' iyansat tib' tuk' uma't uxhchil. As ye' kat iya'sa ib'anat u elaq'e'.
66010001	As kat vil iku' ch'u'l uma't u ángel tu almika' xo'l suutz' uva' xo'veb'al chit iyak'il. As atik je' uma'l u txakmanch'el stiib'a. As ech tilon vivatze' eche' u q'iie'. As ech tilon u toje' eche' taq' xamal uva' nimal nije'kat.
66010002	As atik ok uma'l u tal u u'uj tiq'ab' u ángel uva' jajle'like. As taq' ve't b'en u seb'al u toje' vi' u mar. As uma't u toje' as taq' b'en vi' u tx'ava'e'.
66010003	As ech u tuul ivi' u ángel eche' ivulun umaj b'alam, tan saq'chib'al chit isik'ine'. As tul kat sik'in u ángel, as kat vab'i itiin vujva'l unq'a q'ankooe'.
66010004	As tul ma't vab'it itiin ve't vujva'l unq'a q'ankooe', as aalik untz'ib'at ve't kan uva' kat vab'i. As vab'i iyolon tzan uma'l u tuul vi' tu almika' uva' ech nik tal ile': —Atz'ib'ak uva' kat aab'i. Pet atoj kuxh viyol vujva'l unq'a q'ankooe' sak'u'l,— ti'k u tuul vi'e' tal sve.
66010005	As u ángel uva' txaklik ve't vi' u mar as vi' u tx'ava'e' unpajte, as taq' ve't je' u seb'al iq'ab'e' tu almika'.
66010006	As teq'o tzan u ángel vib'ii u Tiixhe' stuul uva' isle'le ti' chit ib'ene', ti' uva' techal la ib'ane' kam uva' ni tal u ángel, tan Aake' cheesan tetz u tx'ava'e' tuk' unq'a vee' at vatz u tx'ava'e'. As Aak cheesan tetz u mar tuk' unq'a vee' at xe' u mar. As ech tal u ángel ile' unpajte: —¡As b'iit kuxh ilejat ve't imoxtel u q'iie'!
66010007	Tan tul la toq'sa ve't ivujpu u ángel u trompeta, as a' la tzojpukat ve't unq'a vee' skajayil uva' alel kan ta'n u Kub'aal Tiixhe'. As a'e' unq'a yole' uva' ye' nik ipal unq'a tename' stuul uva' alelik kan ta'n Aak te unq'a niman tetze' uve' nik q'ajsan viyol Aake',— ti'k u ángel tala.
66010008	As kat vab'i ve't iyolon u tuul vi'e' unpajte tu almika' uva' kat vab'i b'axa. As ech tal ile': —Kuxh k'ul ve't u tal u'uje' uve' jajle'l tiq'ab' u ángel uve' at b'en u toje' vi' u mar as tuk' vi' u tx'ava'e',— ti'k u yole' sve.
66010009	As kat oon ve't in vatz u ángel. As kat unjaj ve't u tal u'uje' ste. As ech tal ve't u ángel ile' sve: —Ila'. As echb'u, tan va'l chit ichi'ale' tuk anach tatzi' eche' u ta'l kab'e'. As tul la oon tavuul, as tuk k'ayb'oj ve'te',— ti'k u ángel tal sve.
66010010	As kat unk'ul ve't u tal u'uje' tiq'ab' u ángel. As kat vechb'u ve'te'. As va'l chit ichi'al kat unnach tuntzi' eche' u ta'l kab'e'. As tul kat oon tu vuul, as va'l chit ik'ayal ve'te' kat unnacha.
66010011	As ech kat alpu ve't ile' sve: —Techal la aal ve't isuuchil unq'a yole' unpajte uva' alel kan ta'n u Tiixhe', tan la aal ve't u yole' te unq'a ijlenaale' tuk' te unq'a mama'la uxhchile' tulaj unq'a tename' skajayil, k'uxh kam kuxh yolb'alil niyolb'e,— ti'k u yole' sve.
66011001	As kat aq'ax uma'l u aa sve uva' eche' b'aara. As alpu uma'l u yol sve ech ile': —Kuxh echa u tuul u tostiixhe' tuk' u nachb'al Tiixhe'. As la eesa tachul unq'a uxhchile' uve' ni nachon in tzitzi'.
66011002	Pet ech koj u vatz iq'anal u tostiixhe', tan ye'xhkam la eecha, tan tetz ve't unq'a tename' uva' ye' ni niman in. As tu ka'va'l toxk'al (42) ich' uva' la ib'an ve't unq'a tename' kam uva' ni tal taama ti' u tename' uva' Jerusalén uva' txaael ve't sva'n.
66011003	As la unchaj b'en ka'va'l unq'a alol tetz vunyole' uva' ato'k qichkin oksa'm sta'n, k'uchb'al tetz uva' va'l itxumune' ti' u tiila yole' uva' ni tale'. As tu uma'l mil tuk' oxlaval k'alal (1,260) q'ii la tal chajaak vunyole' xo'l unq'a tename' uva' ye' ni niman in.
66011004	As ech tatin ka'va'l unq'a alol tetz vunyole' eche' ka'va'l unq'a tze'e' uva' olivo as tuk' ka'va't unq'a tatinb'al kanteela uve' at sunvatz b'enameen, in uva' in iB'ooq'ol u vatz tx'ava'e' skajayil.
66011005	Asoj ab'il la xe't ti' ka'va'l u alol tetz vunyole', as la el ve't ch'u'l xamal titzi' ti' itz'e'sat unq'a uxhchile' uva' la xe't sti'. As la kam u uxhchile' uve' la xe't ti' ka'va'l u alol tetz vunyole'.
66011006	As aq'el ve't te ka'va'l u naje' sva'n ti' imajat ivatz u almika'e' ti' uva' ye'l u jab'ale' la ul ve'te' tu unq'a q'iie' tul uva' ni tal ve't vunyole' te unq'a tename'. As aq'el ve't ste unpajte uva' jatpajul kuxh la tal taama ti' ib'ensat ve't u a'e' skajil, as ti' iyansat ve't u vatz tx'ava'e' ta'n unq'a k'axk'oe'.
66011007	As tul ma't talat ve't ka'va'l u alol tetz vunyole' u yole' xo'l unq'a tename', as la je' ve't ch'u'l uma'l u txoo tu u nimla tokkin jule'. As la xe't ve't txoo sti'. As la oleb' ve't txoo ti' iyatz'pe'.
66011008	As tul ma't iyatz'pu ve't ka'va'l u alol tetz vunyole', as la kuxh kaa ve't vichi'ole' tu b'eye' tu nimla tename' uva' «Sodoma» tuk' uva' «Egipto» ti' u va'lexhe' uve' nib'an u nimla tename', tan tu u tename' uva' kat yatz'pukat viB'ooq'ol Kub'aal Jesús chajnaje' vatz u kuruse'.
66011009	As la kuxh isaji ve't unq'a tename' vichi'ol unq'a alol tetz vunyole' tu oxva'l u q'iie' tuk' unchaq'al q'iiul, tan ye' la sa'p ve'te' uva' la b'en mujloj ve't vichi'ole'. As kam kuxh tenamil, kam kuxh yolb'alil unq'a tename' vatz u tx'ava'e' la ilon ve'te'.
66011010	As la chiib' ve't unq'a tename' uve' ye' ni niman in ti' uve' kat kam ka'va'l unq'a q'asan tetz vunyole'. As kam kuxh la toya ve't tib' svatzaj ta'n chiib'ichil, tan ti' uva' ma'tik ixaansat ve't ka'va'l u alol tetz vunyole' taama unq'a tename',— ti'k u yole' uva' alpu ve't sve.
66011011	As tul kat pal ve't oxva'l u q'iie' tuk' chaq'aal q'iiul, as kat tulsa ve't u Tiixhe' taama ka'va'l u alol tetz viyole'. As tul kat txakeb' ve'te', as mama'la xo'vichil kat ok xe' taama unq'a tename' skajayil uva' kat ilon itxakpe'.
66011012	As kat tab'i ve't ka'va'l u alol tetz viyol u Tiixhe' ivulun uma'l u tuul vi' tu almika' uva' ech nik tal ile': «¡Je'ojtaj ch'u'l ex tzitza'!» ti'k u yole' tal te chajnaj. As je' ve't unq'a alol tetz viyol u Tiixhe' tu almika' tu uma'l u suutz'. As unq'a tename' uva' nik ich'o'n taama ti' chajaak, as til ve't ije' chajaak.
66011013	As yak kuxh ul ve't uma'l u nimla kab'laano. As jununil kab'al e'p ve't xo'l laval. As vujva'l mil unq'a uxhchile' kat kami ta'n u kab'laanoe'. As unq'a uxhchile' uva' ye' kat kami, as kat toksa ve't iq'ii u Tiixhe' tu almika' ta'n u xo'vichile'.
66011014	As ech ipal ve't vika'v u k'axk'oe' kat pali. As il ve't vitoxvu u k'axk'oe' tul ve'te'.
66011015	As kat toq'sa ve't vivujpu u ángel u trompeta. As mama'la tuul vi' kat uch tu almika' uva' ech nik tal ile': Kajayil unq'a tename' uva' nik til unq'a ijlenaale' isuuchil vatz u tx'ava'e', as a' ve't u Kub'aal Tiixhe' ni ilon isuuchil scheel tuk' u Kub'aal Jesucristo. As ye'l ve't iya'teb'al u tijle'm Aake' ti' u tename' uva' at jaq' u tijle'm u Tiixhe', ti'k unq'a tuul vi'e'.
66011016	As vinaj kajva'l unq'a q'esla aamae' uva' xonlik ve't tu vixonleb'ale' vatz u Tiixhe', as ku' ve't qaaloj vatz Aak techal oon ipala vatz tx'ava' ti' toksat ve't iq'ii Aak.
66011017	As ech tal ve't ile': Kub'aal Tiixh uva' nim aalche' ti' unq'a vee' skajayil, ta'ntiixh see, axhe' uva' atik chit axh; as axhe' uve' at axh cheel; as axhe' uve' tuk uloj ve't axh. As ni qaq' ta'ntiixh see, tan kat atxakonsal ve't u eejle'me'. As kat oksal ve't unq'a tename' skajayil jaq' u eejle'me'.
66011018	As kat ul ve't ivi' unq'a tename' see' ti' teesal aq'ii. As kat oonyu ve't iq'iil vatx'i'tzi'le' ti' ab'anat isuuchil unq'a kamnaje', as ti' aaq'at ve't vitx'aja'm unq'a ak'ame' uve' kat q'ajsan vayole', tuk' vatename' uva' ni oksan aq'ii, k'uxh nim talche' moj ye'le. As a'e' u q'iie' uva' tuk asotzsa ve't ivatz unq'a uxhchile' uve' ni yansan u vatz tx'ava'e', ti'k vinaj kajva'l unq'a q'esla aamae'.
66011019	As kat jajpu ve't u tostiixhe' uva' at tu almika'. As kat ilax ve't u kaaxhae' uve' kolikkat unq'a yole' uva' ijej kan u Tiixhe' sqi', o' vitenam Aake'. As va'lik chit ilitz'kab'an u kayampa'le' uva' kat vila. As kat vab'i ivulun mama'la tuul vi'e' tuk' u q'ankooe' uva' va'lik chit itzetkab'ane'. As kat ul ve't uma'l u kab'laano tuk' mam sajb'atz.
66012001	As ilax ve't uma'l u vaa' tu almika'. As a' uma'l u ixoj uva' ech u toksa'me' eche' u q'iie'. As atik kan u ich'e' jaq' toj u ixoje'. As atik je' uma'l u koroona ti' ivi' ixoj uva' atik ok kab'laval unq'a tx'umile' sti'.
66012002	As atik ve't iyaab'il ixoj ti' talaj intxa'. As va'lik chit isik'in ve't ixoj ta'n u ch'o'me' uve' nik ipaleb'e ve't ixoj, tan ti' uva' tuk alanoj ve't ixoj.
66012003	As ik'uch ve't tib' uma'te tu almika'. As a' uma'l u nimla txoo uva' kaj chit ti'. As vujva'l ivi' txoo atike. As laval tuk' txoo atike. As atik je' uma'l u koroona ti' junun unq'a ivi' txooe'.
66012004	As pal teesa ve't vijee txooe' ch'oola pok'o'chil unq'a tx'umile' vatz u almika'e'. As chajpik ve't tzan unq'a tx'umile' vatz u tx'ava'e' ta'n txoo. As txakeb' ve't txoo vatz u ixoje' uva' tuk alanoj ve'te', tan a' nik tal txoo uva' la ichi' ve't txoo u tal ixoje' uva' la itz'eb'i.
66012005	As alan ve't ixoj. As xaak u tal ne'e' uva' kat itz'eb'i. As a' ve'te' la ok ve't ijlenaalil ti' unq'a tename' skajayil tuk' uma'l vib'aara uva' ch'ich'. As maap ve't u tal u ixoje' vatz u txooe'. As eq'ol ve't je' vatz u Kub'aal Tiixhe' as vatz vinimla xonleb'al Aake'.
66012006	As ooj ve't ixoj vatz u txooe'. As oon ve't ixoj tu uma'l u tzuukin tx'ava', tan ma'tik ib'anat u Tiixhe' tuch tatinb'al ixoj ti' uva' la kolax ve't ixoj tu uma'l mil oxlaval k'alal (1,260) q'ii.
66012007	As xe't ve't uma'l u mam ch'a'o tu almika'. As iq'os ve't tib' unq'a ángel uva' echen k'atz u ángel uva' Me'k ib'ii tuk' u nimla tx'i'latxooe' as tuk' unq'a ángel uva' xekel ti' u txooe'.
66012008	As ye' kat oleb' ve't u nimla tx'i'latxooe' tuk' unq'a imoole' ti' u Me'ke' tuk' unq'a ángel uva' xekel sti'. Esti'e' ye' kat uch tatin u nimla tx'i'latxooe' tu almika' tuk' unq'a imoole'.
66012009	As kat eesal ve't el tzan u nimla tx'i'latxooe' tu almika'. As kat sutil ve't ku' tzan vatz u tx'ava'e' tuk' unq'a imoole'. As u nimla tx'i'latxooe' as a'e' u tx'i'latxooe' uva' at chittu' uva' tx'i'lanaj ch'elel as Satanás unpajte. As a'e' ni eesan unq'a tename' tu b'ey.
66012010	As vab'i ve't uma'l u tuul vi' uva' saq'chib'al chittu' tu almika'. As ech tal ile': As kat sutilyak ve't b'ene' el u tx'i'lanaje' uva' ni cheesan ipaav unq'a qitz'in qatzike' vatz u Tiixhe' sq'iil aq'b'al. As kat eesaliy ve't u paave' ti' vitenam u Tiixhe' ti' chit ib'ene' As ni xe't ve't u Tiixhe' tuk' u tijle'me', as tuk' viyak'ile', as tuk' u tijle'm u Cristo.
66012011	As tuk' vikajal u Kaneero'e', as tuk' ib'a'nla yole', as ti' taq'at chajaak vitiichajile' kamoj ti' ib'anat kanal.
66012012	¡As chiib'ojtaj ex, jank'al ex uva' at ex tu almika'! ¡Pet oyeb' chit evatz, ex uve' at ex vatz u tx'ava'e' tuk' unq'a vee' at xe' u mar! Tan kat ku'yak ve't ch'u'l u tx'i'lanaje' sexo'l. As at sk'u'l u tx'i'lanaje' uva' b'iit kuxh ilejat ve't viq'iie' ti' isotze'. Esti'e' kat tx'i'tzi'ltu ve't u tx'i'lanaje' seti', ti'k u tuul vi'e' uva' vab'i.
66012013	As tul kat til ve't u nimla tx'i'latxooe' uva' ma't isutil ku' tzan txoo vatz u tx'ava'e', as xe't ve't txoo ti' itilul u ixoje' uva' kat alan u tal xaake'.
66012014	As aq'ax ve't ka'va'l ixich' u ixoje' eche' ixich' umaj nimla xich', ti' uva' la ooj ve't ixoj vatz u txooe'. As la xich'an ve't ib'en ixoj tu u tatinb'ale' tu u tzuukin tx'ava'e' tu uve' la kolpukat ixoj tu oxva'l yaab' tuk' vaajit ich'.
66012015	As ixa'va ve't b'en txoo mama'la a' ti' u ixoje' uva' ech ve'te' eche' nimla a' ib'ana. As la tija ve't u a'e' u ixoje' sk'u'l.
66012016	Pet kat iloch ve't u tx'ava'e' u ixoje', tan ijaj ve't tib' u tx'ava'e'. As b'en ve't u nimla a'e' tu u tx'ava'e' uva' ixa'va u nimla tx'i'latxooe'.
66012017	As aal chit ul ve't ivi' u nimla tx'i'latxooe' ti' u ixoje'. As b'ex ixe'tisa ve't txoo ch'a'o ti' unjoltu unq'a tal u ixoje' uva' nikat niman ve't u tzaq'ite' uva' tz'ib'amal kan. As ye' kat teesa tib' ti' inimat viyol u Jesúse'.
66013001	Txaklik in vi' u sanab'e' tzi' u mare', as vil ije' ve't ch'u'l uma't u txoo xe' u mar uva' laval tuk' atike tuk' vujva't ivi'. As atik je' uma'l u koroona ti' junun unq'a tuk' txooe'. As tz'ib'amal ve't ok uma'l u b'ii ti' junun unq'a ivi' txooe', uva' nikat iyoq'on ti' u Tiixhe'.
66013002	As echik tilon u txooe' eche' q'amb'o'lay. As echik u toj txooe' eche' toj oso. As echik vitzi' txooe' eche' itzi' u b'alame'. As mama'la yak'il kat taq' ve't u nimla tx'i'latxooe' te u txooe'. As kat taq' ve't u tx'i'latxooe' vixonleb'ale' tuk' u tijle'me' te u txooe'.
66013003	As ech tilon uma'l vivi' u txooe' eche' umaj uxhchil uva' k'axb'inal ve'te' ti' ikame'. As kat txansal ve't vivi' u txooe' uva' k'axb'inalike. As tul kat ilpi uva' kat txansal ve't vivi' u txooe', as kat xekeb' ve't unq'a tename' ti' txoo.
66013004	As toksa ve't unq'a tename' iq'ii u nimla tx'i'latxooe', tan ti' uva' ma'tik taq'at ve't u nimla tx'i'latxooe' tijle'm u txooe' uva' kat je' ch'u'l xe' u mar. As toksa ve't unq'a tename' iq'ii u txooe'. As ech tal ve't unq'a tenam ile': —Ye'xheb'il la lejon ti' u txooe' uva' kat je' ch'u'l xe' u mar. As ye'xheb'il la oleb' ti' ib'anat ch'a'o ti' txoo,— ti'k unq'a tename'.
66013005	As u txooe' uva' kat je' ch'u'l xe' u mar as kat aq'ax ve't te txoo ti' uva' la ije'sa ve't tib' txoo. As tul nik iyolon ve't txoo, as kat yoq'on ve't txoo ti' u Tiixhe'. As ka'va'l toxk'al (42) ich' kat aq'ax ve't tijle'm txoo.
66013006	As tul nik iyolon txoo, as a' u Kub'aal Tiixhe' nik iyoq' ve't txoo. As nik iyoq'on txoo ti' vib'ii Aake' tuk' u tatinb'al Aake', as tuk' unq'a icheesa'm Aake' uva' at tu almika'.
66013007	As kat aq'ax ve't te txoo ti' ixe'tisat ch'a'o ti' vitenam u Tiixhe' as ti' toleb' sti'. As kat aq'ax ve't tijle'm txoo ti' unq'a nimla tename' skajayil, as kam kuxh aamail, as kam kuxh tenamil, as kam kuxh yolb'alil.
66013008	As oksal ve't iq'ii u txooe' ta'n unq'a tename' uve' ye'l vib'iie' tz'ib'amal tu u u'uje' uve' tetz u Kaneero'e' uve' kat yatz'pi. As a' unq'a tename' uva' ye'l vib'iie' tz'ib'amal tu u u'uje' xe' q'iisaj.
66013009	Ab'iste ex uve' nepal tu u yole', as etab'itaj.
66013010	Tan ab'il uva' la alpu sti' uva' la b'en preexhuil, as b'enoj preexhuil. As ab'il uva' la alpu sti' uva' la kam ta'n ch'ich', as kamoj ta'n ch'ich'.  As tzitzi' la kuk'uchkat uva' k'ujle'l chit kuk'u'l ti' u Tiixhe', o' uva' o' itenam Aak, tan k'uxh la kupaleb'e unq'a k'axk'oe', as ye' la kuya'sa kuk'ujb'a't kuk'u'l ti' Aak.
66013011	As vil ije' ve't ch'u'l uma't u txoo tu tx'ava'. As atik ka'va'l tuk' txoo, eche' tuk' umaj kaneero'. As ech iyolon u txooe' eche' umaj nimla tx'i'latxoo.
66013012	As atin ve't u txooe' vatz u txooe' uva' ma'tik ije' ch'u'l xe' u mar, tan eela u tijle'm txooe' skaab'il. As tal ve't u txooe' uva' je' ch'u'l tu tx'ava' uva' la ku' ve't unq'a tename' skajayil qaaloj vatz u txooe' uva' je' ch'u'l xe' u mar uva' k'axb'inalike as ma'tik itxansale'.
66013013	As ik'uch ve't u txooe' unq'a k'uchb'al tetz u tijle'me' uva' xo'veb'al chittu'. As kat ku' ch'u'l xamal tu almika' ta'n txoo vatz unq'a tename'.
66013014	As imaxtib'e ve't txoo unq'a tename' tuk' u k'uchb'al tetz u tijle'me' vatz u txooe' uva' ma'tik ije' ch'u'l xe' u mar. As tal ve't u txooe' te unq'a tename' uva' la oksal iq'ii u txooe' uva' je' ch'u'l xe' u mar. As la b'anchu ve't ivatzib'al txoo, tan k'uxh ma'tik itzok'pu txoo ta'n ch'ich', as isle'ltel txoo.
66013015	As kat aq'ax ve't te u txooe' uva' kat je' ch'u'l tu tx'ava' ti' taq'at itiichajil vivatzib'al u txooe' uva' je' ch'u'l xe' u mar. As yolon ve't ivatzib'al u txooe' ti' talat iyatz'pu ve't unq'a uxhchile' uva' ye' la ku' qaaloj vatz u vatzib'ale'.
66013016	As tal ve't u txooe' uva' je' ch'u'l tu tx'ava' uva' la oksal ve't texhlal unq'a tename' skajayil tiseb'al iq'ab' as moj xo'l ipala. As ok ve't texhlal unq'a tename', k'uxh ch'oo, k'uxh nim, k'uxh tx'ioliq'ii, k'uxh meeb'a', k'uxh k'am, as k'uxh jit k'am,
66013017	tan asoj at umaj ab'il uva' ye' la ok texhlal, as ye' la uch ve't ik'ayine'. As mita'n la uch iloq'one', tan ti' uva' ye'l texhlal vib'ii u txooe' uva' je' ch'u'l xe' u mar ato'k sti' as moj tachul vib'ii u txooe'.
66013018	As tzitzi' la ootzilkat uva' ab'il uva' at itxumb'al, tan asoj at itxumb'al umaj uxhchil, as la tixma ve't u ache' uva' tetz u txooe' uva' kat je' ch'u'l xe' u mar, tan eela kuxh u ache' tuk' unq'a ache' uva' nu kub'anb'e. As a'e' u 666.
66014001	As kat vil u Kaneero'e' unpajte. As txaklik ve'te' vi' u vitze' uva' Sion ib'ii tuk' uma'l 144,000 unq'a uxhchile' uva' tz'ib'amal ok vib'ii Aake' xo'l ipala as tuk' vib'ii u Tiixhe'.
66014002	As vab'i ve't tel ch'u'l uma'l u tuul vi' tu almika' uva' ech ivulune' eche' ivulun umaj nimla a'. As ech itzetkab'ane' eche' q'ankoo uva' xo'veb'al chittu'. As ech u tuul ivi'e' eche' toq' unq'a arpa tul uva' ni q'oope'.
66014003	As kat b'itzal ve't uma'l u ak' b'itz vatz u nimla xonleb'ale' uva' xonle'lkat u Tiixhe', tuk' vatz kajva'l unq'a islich aamae', as tuk' vatz unq'a q'esla aamae'. As ye'xheb'il kat aq'ax tootzib'al ti' ib'itzat u b'itze'. Pet ta'n kuxh uma'l 144,000 unq'a uxhchile', tan a' unq'a uxhchile' uva' kat sotzyu ve't vipaave' xo'l unq'a tename' skajayil vatz u tx'ava'e'.
66014004	As a' unq'a uxhchile' uva' ye' kat iyansa tib' tuk' unq'a ixoje'. As ech tatine' eche' umaj q'opo ixoj uva' k'ujle'l tzii sti', tan k'ulel ve't tib' iyol stuk' u Kaneero'e', as xekel ve't sti' k'uxh katil kuxh la b'enkat. As a' unq'a uxhchile' uva' kat sotzsalyu ve't vipaave' xo'l unq'a tename' skajayil vatz u tx'ava'e'. As ech tatine' eche' umaj b'axa oy uva' ni toksal vatz u Tiixhe' tuk' vatz u Kaneero'e'.
66014005	Tan ye'l umaj chuli yol kat tala. As ye'l umaj va'lexh kat chee tu u taanxelale'.
66014006	As kat vil ixich'an ve't uma't u ángel uva' nik ipal vatz u almika'e'. As eq'omal unq'a b'a'nla yole' sta'n ti' talat te unq'a tename' skajayil vatz u tx'ava'e', kam kuxh aamail, as kam kuxh tenamil, as kam kuxh yolb'alil.
66014007	As taq' ve't je' tuul ivi'. As ech tal ile': —¡Exo'vataj u Tiixhe'! ¡As etoksataj iq'ii Aak! Tan kat ilejlu ve't u q'iie' uva' la ib'an Aak isuuchil unq'a tename' skajayil. ¡Enachtaj u Tiixhe' uva' cheesan tetz u almika'e', tuk' u tx'ava'e', tuk' u mar, as tuk' unq'a ichonil unq'a a'e'!
66014008	As xekelik ve't tzan uma't u ángel sti'. As ech tal ve't ile': —¡As kat sotzyu ve't u nimla tename' uva' Babilonia! ¡Kat sotzyu ve'te'! Tan a' u Babilonia uva' kat b'anon unq'a va'lexhla txumb'ale' b'axa, ti' uva' la ib'an unjoltu unq'a tename' tetz, eche' nib'an umaj q'ab'areel uva' ni q'ab'ansan unq'a imoole'. Pet ti' unq'a va'lexhla txumb'ale' uve' nib'ane' as kat ul vitx'i'tzi'l u Tiixhe' sti',— ti'k u ka'v ángel.
66014009	As xekelik ve't tzan uma't u ángel ti' unq'a ángel. As taq' ve't je' tuul ivi'. As ech tal ile': —Ab'il uva' la ku' qaaloj vatz u txooe' moj vatz vivatzib'al u txooe', as ab'il uva' la k'ulun ve't u texhlal u txooe' xo'l ipala moj ti' iq'ab',
66014010	as techanal la ul vitx'i'tzi'l u Tiixhe' sti', tan ech viyak'il vitx'i'tzi'l Aake' eche' umaj vino uva' ye'xhkam yuel. As vatz unq'a ángele' uva' tetz u Tiixhe' as vatz u Kaneero'e', as techal la ipaleb'e unq'a tename' k'axk'o ta'n xamal as tuk' azufre.
66014011	As ye' la ya' ije' visib'il u xamale' tuk' u azufre uva' la k'axb'isan unq'a tename', tan sq'iil as aq'b'al ye' la ya' ve'te' ti' itz'e'sat unq'a tename', jank'al unq'a tename' uva' niku' qaaloj vatz u txooe' uva' kat je' ch'u'l xe' u mar moj vatz vivatzib'al u txooe', as tuk' unq'a tename' uva' kat k'ulun u texhlale' tetz vib'ii u txooe',— ti'k u toxvu ángel.
66014012	As tzitzi' la kuk'uchkat uva' ye' la kuya'sa kuk'ujb'a't kuk'u'l ti' u Tiixhe', o' uva' o' itenam Aak, as jank'al o' uva' ni niman u tzaq'ite' uva' tz'ib'amal kan as k'ujle'l kuk'u'l ti' u Kub'aal Jesús.
66014013	As vab'i uma'l u tuul vi' tu almika'e' uva' ech tal ile' sve: —Tz'ib'a uva' tuk val see: «Tan achveb'al chit unq'a uxhchile' uva' la kam ve't cheel ti' ib'ene', jank'al unq'a uxhchile' uva' at ve't ok k'atz u Jesús,»— ti'k sve. As ech tal u Tiixhla Espíritu ile': —An chite' ta'. As ye'l ve't uma'toj k'axk'o la ipaleb'e, tan eq'omal unq'a b'a'nla txumb'ale' sta'n,— ti'k u Tiixhla Espíritu tala.
66014014	As vil tul uma'l u saj suutz' uva' xonlikkat uma'l u uxhchil uva' ech tilone' eche' uma'l . As atik je' uma'l u koroona ti' ivi' uva' b'a'nla q'an ch'ich'. As atik ok uma'l u ch'ich' tiq'ab' uva' xi'le'l chit tee.
66014015	As el ve't ch'u'l uma't ángel tu u tostiixhe' tu almika'. As sik'in ve'te' ti' iyolon te u uxhchile' uva' xonlik vi' u suutz'e'. As ech tal ile' ste: —¡B'anb'e u ch'ich'e'! ¡As tzok' ve't unq'a vee' at vatz u tx'ava'e'! Tan kat ilejlu ve't u q'iie' ti' itzok'pe', tan q'anb'iy ve't unq'a chikoe',— ti'k u ángel tala.
66014016	As u uxhchile' uva' xonlik vi' u suutz'e' as kat xe't ve't ti' itzok'ax unq'a chikoe' uve' at vatz u tx'ava'e'. As kat imol ve't ivatz unq'a chikoe' uve' atik vatz u tx'ava'e'.
66014017	As el ch'u'l uma't u ángel tu u tostiixhe' tu almika'e'. As eq'omal uma't u ch'ich' sta'n uva' xi'le'l chit tee.
66014018	As el ch'u'l uma't u ángel tu u atinb'ale' uve' nikat itz'e'salkat unq'a txokope' vatz u Tiixhe'. As atik tijle'm u ángel ti' tilax isuuchil u xamale'. As sik'in ve't u ángel te vimoole' uva' eq'omalik u ch'ich'e' sta'n uva' xi'le'lik chit tee. As ech tal ve't ile': —¡B'anb'e vach'ich'e'! ¡As tzok'e'l ivatz unq'a uuvae' uva' avamal vatz u tx'ava'e', tan q'antu ve'te'!— ti'k u ángel tal te vimoole'.
66014019	As xe't itzok' ve't u ángel ivatz unq'a uuvae' vatz u tx'ava'e'. As imol ve't u ángel ivatz unq'a uuvae'. As isuti ve't b'en tu uve' nipoch'ilkat ta'l u uuvae', tan eela u atinb'ale' uva' nipoch'ilkat ta'l u uuvae' tuk' u atinb'ale' uva' la ulkat vitx'i'tzi'l u Tiixhe' ti' unq'a tename'.
66014020	As a' poch'ilkat ve't ta'l u uuvae' ti'e'l u tename', tan ech u ta'l u uuvae' uva' nik tel ch'u'l tu u atinb'ale' eche' vikajal unq'a tename'. As nim chit oonkat ve't u kaje', tan eche' uma'l u nimla a' b'ex ib'ana. As kamal o'laval imutx' (75) i'l uve' ijoki ve't u kaje' vatz u tx'ava'e'. As oonik ve't je' k'atz vixhekeema unq'a kaaye'.
66015001	As vil ve't uma't u k'uchb'al tetz tu almika', tan kat vil vujva't unq'a ángel tuk' vujva't unq'a k'axk'o uva' eq'omalik sta'n. As a'e' imoxtel unq'a k'axk'oe' uva' la ul vatz u tx'ava'e', tan tuk' unq'a k'axk'oe' la itzojpisakat u Kub'aal Tiixhe' taq'at tzan vitx'i'tzi'le' ti' unq'a tename' vatz u tx'ava'e'.
66015002	As vil uma'l u vaa' eche' u mar uva' ech tilone' eche' ilonb'al uva' yuel ve't tib' tuk' xamal. As txaklik ve't unq'a tename' vi' u mar uva' ye' kat niman u txooe' uva' kat je' ch'u'l xe' u mar. As mita'n vivatzib'al u txooe' kat inima. As ye' kat isa' tok texhlal u tachul vib'ii u txooe' xo'l ipala as mita'n ti' iq'ab'. As atik arpa tiq'ab' unq'a tename' uva' kat taq' u Kub'aal Tiixhe' ste.
66015003	As nikat ib'itza ve't unq'a tename' uma'l u b'itz uva' ma'tik ib'itzat u Moisés na'ytzan, uva' atik tijle'm ta'n u Tiixhe'. As ti' toksal iq'ii u Kaneero'e' as nikat ib'itzal u b'itze' uva' ech ib'itzal ile': Nimla achveb'al chit unq'a vee' nab'ane', Tiixh, tan ta'n axhe' uva' nim aalche' ti' unq'a vee' skajayil. As jik chit unq'a txumb'ale' uva' nak'uch sqe. As a' isuuchil unq'a txumb'ale' naal sqe, tan axh tijlenaal unq'a tename' skajayil vatz u tx'ava'e'.
66015004	As kajayil chit unq'a tename' ni xo'van axh. As techal la toksa unq'a tename' aq'ii, tan ta'n axhe' uva' jik chit atxumb'al. As kajayil chit unq'a tename' vatz u tx'ava'e' la ku' qaaloj savatz, tan jik chit unq'a vee' skajayil uva' nab'ane', ti'k u b'itze'.
66015005	As kat vil ijajpu ve't u tostiixhe' tu almika' unpajte. As a'e' u atinb'ale' uva' nik inachpukat u Tiixhe'.
66015006	As el ve't ch'u'l vujva't unq'a ángel tu u tostiixhe' uva' eq'omalik vujva'l unq'a k'axk'oe' sta'n. As atik ok b'a'nla oksa'm sta'n uva' va'lik chit ilitz'lo'lane', tan ye'lik tz'il sti'. As oonnaj je' vik'alb'ale' tzi' taama uva' b'a'nla q'an ch'ich' chittu'.
66015007	As uma'l xo'l kajva'l unq'a uve' isle'le, as kat taq' ve't uma'l u nimla picheel uva' q'an ch'ich' chittu' te junun unq'a ángel. As uve' noonajlike tu unq'a nimla picheele', as a'e' vitx'i'tzi'l u Tiixhe' uva' isle'le ti' chit ib'ene'.
66015008	As kat noo ve't u tostiixhe' ta'n u sib'e' uva' nik tel ch'u'l k'atz u Tiixhe', texhlal tetz viyak'il Aake' uva' nim talchu ve't Aak. As ye'xheb'il nik tuch ve't toke' tu u tostiixhe'. Pet palnal ve't vujva'l unq'a k'axk'oe' uve' eq'omal ta'n vujva'l unq'a ángel.
66016001	As vab'i tel ch'u'l uma't u tuul vi' tu u tostiixhe'. As ech tal ile' te vujva'l unq'a ángel: —¡B'enoj ex! ¡As uve' at tu vujva'l unq'a nimla picheele', as b'enoj epeq' kan vatz u tx'ava'e', tan a'e' vitx'i'tzi'l u Tiixhe'!— ti'k u tuul vi'e' tala.
66016002	As b'en ve't uma'l u ángel. As uve' atik ku' tu vinimla picheele', as b'ex ipeq' ve't vatz u tx'ava'e'. As yak kuxh chee ve't ch'a'k chin ti' unq'a tename' skajayil uva' atik ok u texhlal u txooe' sti', as ma'tik iku' qaaloj vatz vivatzib'al u txooe' uva' ma'tik ije' ch'u'l xe' u mar. As va'l chit ixeval ve't ti' unq'a tename' ta'n u ch'a'k chine'.
66016003	As tul ipeq' ve't vika'v u ángele' uve' atik ku' tu vinimla picheele' vi' u mar, as b'en ve't u a'e' skajil, eche' ikajal umaj uxhchil uva' kat yatz'pi. As kam ve't unq'a txooe' skajayil uve' atik xe' u mar.
66016004	As ipeq' ve't u toxvu u ángele' uve' atik ku' tu vinimla picheele' vi' unq'a nimla a'e' tuk' uve' nik ib'uuq'kat unq'a a'e', as b'en ve't unq'a a'e' skajil.
66016005	As kat vab'i iyolon u ángel uva' ni ilon isuuchil unq'a a'e'. As ech tal ile': Jik chit axhe', Kub'aal, uva' at axh cheel, as atik axh tul kat xe't u q'iisaje'. As jik chit kat ab'ana, tul kat ab'an isuuchil unq'a tename' uva' ni eesan aq'ii.
66016006	Tan a' unq'a tename' kat yatz'on unq'a q'ajsan tetz vayole' as tuk' unjoltu unq'a tename' uva' ni niman axh. As tul kat yatz'pi, as kat motxik el ikajal. As cheel, Kub'aal, as kat aaq'lu ve't ich'exel te unq'a uxhchile' uva' kat yatz'on vatename', tan kaj la tuk'a ve'te' a'n. ¡As taal chite' ste! ti'k ve't u ángele'.
66016007	As kat vab'i tel ch'u'l uma't u tuul vi' k'atz u nachb'al Tiixhe'. As ech tal ile': —An chite', Kub'aal Tiixh, tan ta'n axhe' uva' nim aalche' ti' unq'a vee' skajayil. As jik chite' nab'an isuuchil unq'a vee' skajayil,— ti'k u tuul vi'e'.
66016008	As tul ipeq' ve't b'en vikajvu u ángele' uve' atik ku' tu vinimla picheele' ti' u q'iie', as kat aq'ax ve't te u q'iie' uva' la itz'e'sa ve't u q'iie' unq'a tename' ta'n xamal.
66016009	As kat chit tz'e' ve't unq'a tename' sb'a'n ta'n u q'iie'. As k'uxh kat ipaleb'e unq'a tename' u k'axk'oe', as ye' kat ik'axa tib'. As ye' kat toksa iq'ii u Tiixhe'. Pet aal kat mox yoq'on ve'te' ti' vib'ii u Tiixhe' uva' at tiq'ab' ti' taq'at unq'a k'axk'oe'.
66016010	As tul ipeq' ve't b'en vito'v u ángel uve' atik ku' tu vinimla picheele' ti' vixonleb'al u txooe' uva' ma'tik ije' ch'u'l xe' u mar, as kaa ve't txoo tu uma'l u q'ej tokto tuk' unq'a imoole' uva' ni niman u txooe', as va'lik chit ichi'at ve't taq' ta'n u ch'o'me'.
66016011	As va'lik chit iyoq'on unq'a tename' ti' u Tiixhe' tu almika' ta'n unq'a ch'o'me' uve' nik ipaleb'e as tuk' unq'a ch'a'k chine'. As ye' nikat ik'axa tib' ti' unq'a va'lexhe' uva' nik ib'ane'.
66016012	As tul kat ipeq' ve't b'en vivajpu u ángele' uve' atik ku' tu vinimla picheele' vi' u nimla a'e' uva' Éufrates, as yak kuxh tzaj ve't u nimla a'e', aq'al uva' la uch ipal ve't unq'a ijlenaale' uva' nik itzaa tu u b'uuq'eb'al q'ii.
66016013	As kat vil ve't oxva'l unq'a sub'ul uva' ech tilone' karat. As uma'l nik tel ch'u'l titzi' u nimla tx'i'latxooe', as uma't nik tel ch'u'l titzi' u txooe' uva' ma'tik ije' ch'u'l xe' u mar, as uma'te nik tel ch'u'l titzi' u uxhchil uva' ni toksa tib' q'ajsan tetz viyol u Tiixhe'.
66016014	As unq'a u vaa' ech tilone' eche' karat, as a'e' oxva'l unq'a sub'ule' uva' nik b'anon unq'a k'uchb'al tetz u tijle'me'. As kat b'en ve't ti' imolax unq'a ijlenaale' skajayil vatz u tx'ava'e' ti' ib'anat ch'a'o tu u q'iie' uva' la ib'an u Kub'aal Tiixhe' isuuchil unq'a tename' skajayil, tan Aake' uva' nim talche' ti' unq'a vee' skajayil.
66016015	As kat vab'i iyolon uma't u tuul vi' uva' ech kat tal ile': —¡Atoj enachb'al, tan ech vule' seti' eche' umaj elq'om! As achveb'al chit ex, ex uva' b'anel etuche' ti' etx'eb'at vule', tan ech exe' eche' umaj uxhchil uva' b'anel tuch unq'a toksa'me'. As ye' la taq' tib' ch'ixvisaloj, tan ye'xhkam la t'oseb' kan,— ti'k u tuul vi'e'.
66016016	As unq'a sub'ule' uva' ech tilone' karat, as imolo ve't unq'a ijlenaale' tu uma'l u atinb'al uva' Armagedón ib'ii tu yolb'al hebreo.
66016017	As tul ipeq' ve't b'en vivujpu u ángele' uve' atik ku' tu vinimla picheele' tu u kajiq'e', as kat vab'i tel ch'u'l uma't u tuul vi' k'atz u nimla xonleb'ale' uva' at tu u tostiixhe'. As ech tal ile': —¡Kat ilejlu ve't u q'iie'!— ti'k u tuul vi'e'.
66016018	As va'lik chit ilitz'kab'an u kayampa'le' uva' kat vila. As kat vab'i ivulun mama'la tuul vi'e' tuk' u q'ankooe' uva' va'lik chit itzetkab'ane'. As kat ul ve't uma'l u kab'laano uva' xo'veb'al chittu', tan ye' atixoj ib'ana uva' sicheesal unq'a uxhchile' vatz u tx'ava'e'.
66016019	As yak kuxh e'p ve't u nimla tename'. As oxva'l el ve't stuul. As echat ve't unq'a nimla tename' skajayil vatz u tx'ava'e' tan yak kuxh ku' ve'te'. As kat tulsa ve't u Kub'aal Tiixhe' u nimla tename' sk'u'l uva' Babilonia ti' taq'at u k'axk'oe' ste. As kat taq'o'k Aak u nimla picheele' te unq'a aa Babilonia uva' atik ku' vinimla tx'i'tzi'l Aake' stuul.
66016020	As kat sotz ve't unq'a vitze' tuk' unq'a tx'ava'e' skajayil uva' atik vi' u mar.
66016021	As kat chajpik tzan sajb'atz tu almika' uva' xo'veb'al chittu', tan kamal uma'l ijatz talal junun u sajb'atze'. As tul kat ul ti' unq'a tename', as va'lik chit iyoq'on ve't unq'a tename' ti' u Tiixhe' ta'n u nimla k'axk'oe' uva' nik ipaleb'e unq'a tename' ta'n u sajb'atze'.
66017001	As uma'l u ángel xo'l vujva'l unq'a ángel uva' eq'omalik vujva'l unq'a nimla picheel sta'n, as ijetz' ve't ok tib' sunk'atz. As ech tal ile': —Si'u, tan tuk unk'uch ve't u k'axk'oe' see uva' tul ti' u ixoj uve' yana's kuxhtu' uva' xonle'l vi' unq'a a'e'.
66017002	As kat iyansa tib' unq'a ijlenaale' skajayil tuk' u ixoje'. As ech ve't vitxumb'al unq'a tename' skajayil eche' q'ab'areel kat ib'ana ta'n vitxumb'al u ixoje', tan ech vitxumb'al ixoje' eche' q'ab'areel,— ti'k u ángel tal sve.
66017003	As yak kuxh k'uchpu sve ta'n u Tiixhla Espíritu unpajte. As kat teq'o b'en in u ángel tu uma'l u tzuukin tx'ava'. As kat vil uma'l u ixoj uva' xonlik je' ti' u txooe' uva' vujva'l ivi' atike. As lavat tuk' txoo. As va'lik chit ikajal u ti' txooe'. As mama'la b'ii atik ok ti' txoo uva' nik eesan iq'ii u Tiixhe'.
66017004	As atik ok uma'l u oksa'm ta'n ixoj uva' mura't as kaj unpajte. As vejel chit ixoj ta'n b'a'nla q'an ch'ich', tuk' unq'a k'ub'e' uva' ch'i'umal chit tilone', tuk' b'a'nla chaj kueentaxh. As atik ok uma'l u nimla picheel tiq'ab' ixoj uva' b'a'nla q'an ch'ich'. As noonajlu u picheele' ta'n unq'a va'lexhla txumb'ale' uva' nik ib'an u ixoje' uva' eesan tib' tu b'ey.
66017005	As tz'ib'amalik ok uma'l u b'ii xo'l ipala ixoj uva' ye'xheb'il nik ipal stuul. As ech nik tal u b'ii ile': «Ine' u nimla Babilonia. As ine' vitxutx unq'a ixoje' skajayil uva' yana's kuxhtu'. As ine' cheesan tetz unq'a va'lexhla txumb'ale' skajayil vatz u tx'ava'e',» ti'k u tz'ib'e' uve' atik xo'l ipala u ixoje'.
66017006	As kat vil ve'te' uva' q'ab'areel u ixoje', tan ma'tik tuk'at ixoj vikajal unq'a itenam u Kub'aal Tiixhe' as tuk' unq'a tename' uva' ma'tik iyatz'pe' uva' nik niman u Jesús. As tul kat vila, as yak kuxh kat teq'o ve't vaama sta'n.
66017007	As ech tal ve't u ángel ile' sve: —¿Kam q'i nu kuxh teq'o aama? Pet tuk val isuuchil see ti' u ixoje' tuk' u txooe' uva' at je' u ixoje' sti'. As a'e' u txooe' uva' vujva'l ivi' ati. As at lavat tuk' txoo.
66017008	Tan u txooe' uva' kat eela, as atik txoo b'axa. Pet ye'l ve't txoo at cheel. As tuk je'oj ch'u'l txoo tu u nimla tokkin jule'. Pet yakle'l ve't txoo ti' isotze' tu u k'axk'oe'. As jank'al unq'a tename' vatz u tx'ava'e' uve' ye'l vib'iie' tz'ib'amal kan tu u u'uje' uva' ma'tik itz'ib'alkat vib'ii unq'a tename' xe' q'iisaj uva' at itiichajil k'atz u Tiixhe', as la teq'o ve't taama unq'a tename' tul la til u txooe', tan atik u txooe' b'axa. As ye'l ve't txoo at cheel. Pet techal la ul txoo unpajte.
66017009	As tzitzi' la ootzilkat uva' ab'il uva' at itxumb'al as at tootzib'al. As a' isuuchil vujva'l ivi' u txooe', tan a'e' ni k'uchun vujva'l unq'a vitze' uva' nixoneb'kat u ixoje'.
66017010	As a'e' ni k'uchun ti' vujva'l u ijlenaale' unpajte. As o'va'l unq'a ijlenaale' kat ku'i. Pet ech koj uma'te, tan ato'k ijlenaalil cheel. As at uma'te uva' ye' uloj. As tul la uli, as ye' kuxh jatva't q'ii la ul ib'ane'.
66017011	As u txooe' uva' atik b'axa, as ye'l ve't txoo at cheel. As a'e' ivaaxaj u ijlenaale' la ib'ane', k'uxh an kuxh uma'l uve' xo'l vujva'l unq'a ijlenaale'. As yakle'l ve't txoo ti' isotze' tu u k'axk'oe'.
66017012	As u laval unq'a tuk' txooe' uva' kat eela, as a'e' laval unq'a ijlenaale' uva' ye' okoj xo'l u tename' uva' at jaq' u tijle'm u Tiixhe'. Pet la ok ve't ti' u tijle'me' tuk' u txooe'. As uma'l kuxh oora la ib'ane' tuk' u tijle'me'.
66017013	As eela kuxh itxumb'al laval unq'a ijlenaale' la ib'ane', tan la taq' ve't ok u tijle'me' te u txooe'.
66017014	As la ixe'tisa ve't chajnaj ch'a'o ti' u Kaneero'e'. As a' u Kaneero'e' tuk b'anon kanal chajnaj, tan a' u Kub'aal Jesúse' B'ooq'ol ti' unq'a b'ooq'ole' skajayil; as Aake' Ijlenaal ti' unq'a ijlenaale' skajayil. As xekel ve't unq'a tename' ti' Aak uva' molomal ta'n Aak as tuk' unq'a vee' txaael ve't ta'n Aak,— ti'k u ángel sve.
66017015	As ech tal ve't u ángel ile' sve: —Unq'a a'e' uva' kat eela uva' xonle'lkat u ixoj uva' yana's, as a'e' unq'a tename' skajayil vatz u tx'ava'e', k'uxh kam kuxh tenamil, as k'uxh kam kuxh yolb'alil niyolb'e.
66017016	As u txoo uva' kat eela as tuk' lavat unq'a tuk' txooe' uva' eela itxumb'al stuk', as la chi'an ve't taama ti' u ixoj uva' yana's kuxhtu'. As la k'axb'isal ve't u ixoje'. As la t'osb'a'l ve't kan ixoj. As la echb'ul ve't vichib'il ixoje'. As la tz'e'sal ve't ixoj ta'n xamal,
66017017	tan ma'tik toksat u Tiixhe' tu u taanxelal unq'a ijlenaale' ti' ib'anat ve'te' kam uva' alel kan ta'n Aak ti' u ixoje'. As la ik'ul tib' viyol laval unq'a ijlenaale' ti' taq'at ok u tijle'me' te u txooe'. As at ve't tijle'm txoo la ib'ane'. As la b'en ib'ane' kam uva' alel kan ta'n u Tiixhe'.
66017018	As u ixoje' uva' kat eela, as a'e' u nimla tename' uva' nim chit u tijle'me' ti' unjoltu unq'a ijlenaale' skajayil vatz u tx'ava'e',— ti'k u ángel tal sve.
66018001	As tul b'a'nxi, as kat vil iku' ch'u'l uma't u ángel tu almika'. As mama'la chit iyak'il atike. As yak chit itxiju u vatz tx'ava'e'.
66018002	As taq' ve't je' u ángel tuul ivi'. As ech tal ve't ile': ¡Kat sotzyu ve'te'; kat sotzyu ve't u nimla Babilonia! Tan tatinb'al ve't unq'a sub'ule' kat ib'anlu ve'te', tan a' nimolkat ve't tib' unq'a sub'ule' skajayil. As ech ve't u Babilonia eche' isok unq'a va'lexhla chaj tz'ikine',
66018003	tan kajayil chit unq'a tename' vatz u tx'ava'e' kat ib'an ve't tetz eche' u va'lexhe' uva' nib'an u Babilonia. As kat paavin ve't unq'a ijlenaale' vatz u tx'ava'e' skajayil k'atz u Babilonia uva' ech tatine' eche' umaj ixoj uva' yana's. As kat b'en ve't unq'a aak'a'ye' stx'iol iq'iil ta'n u tacha'v u Babilonia, ti'k u ángel tala.
66018004	As kat vab'i uma't u tuul vi' tu almika' uva' ech ni tal ile': Jank'al ex uva' ex untenam, as elojtaj ch'u'l ex tu u Babilonia, aq'al uva' ye' la paavin ex eche' uve' nib'an u Babilonia. As ye' la potzan ex ta'n u k'axk'oe' uve' tul sti',
66018005	tan mama'la ve't ipaav u Babilonia kat ib'anlu vatz u Tiixhe'. As ye' la sotz ve't vipaave' sk'u'l u Tiixhe' uve' at tu almika'.
66018006	As la aq'pu ve't ich'exel ste, choob'al tetz u va'lexhe' uve' nib'ane'. As ka'pul la aq'pu ich'exel ste ti' jununil unq'a va'lexhe' uva' nib'ane'. As b'anaoj tuch vich'exele' uva' la aq'pu ste eche' ka'vo'j nimla picheel uk'a' uva' va'l chit ik'ayal eche' uva' kat taq' u Babilonia te unq'a tename'.
66018007	As kat ije'sa tib' u Babilonia. As kat toksa je' iq'ii ti' unq'a tetze' uva' je'nal chit ija'mil. Esti'e' la ul ve't u k'axk'oe' sti', tan ech ni tal je' ile' ste: «As xonle'l ve't in tzitza' eche' ixoneb' umaj tixqel umaj b'ooq'ol tenam tu vib'a'nla xonleb'ale'. As ye'xh jatu la b'uchlu ve't in, tan eche' in koj txakay ixoj,» ti'k u Babilonia tal je' ste.
66018008	Esti'e' uva' tu kuxh uma'l q'ii as la ul ve't unq'a k'axk'oe' ti' u Babilonia eche' u kamchile', tuk' oq'ele' tuk' ikuypu va'y. As la tz'e' ve'te' ta'n xamal, tan at iyak'il u Kub'aal Tiixhe' uva' la b'anon isuuchil u Babilonia.
66018009	As jank'al unq'a ijlenaale' vatz u tx'ava'e' uva' kat paavin k'atz u ixoje' ti' ib'anata' kam uva' ni tachva vichi'ole', as la oq' ve'te' ta'n txumu'm, tul la til ve't ije' visib'il u Babilonia.
66018010	As tul la til ve't tul u k'axk'oe' ti' u Babilonia, as la ijetz' ve't el tib' sk'atz ta'n xo'vichil. As la mox taq' je' tuul ivi'. Ech la tal ve't ile': ¡Oyeb' chit ivatz! ¡Oyeb' chit ivatz u nimla tename' uva' Babilonia! Tan a'e' u tename' uva' xo'veb'al chit talpe'. As tu kuxh uma'l oora kat ul u k'axk'oe' sti',  chaj unq'a ijlenaale' la tale'.
66018011	As echat la ib'an unq'a aak'a'ye' skajayil vatz u tx'ava'e', tan la oq' ve'te' ta'n txumu'm, tul la til u k'axk'oe' uva' la ul ti' u nimla tename', tan ye'xheb'il ati uva' la loq'on ve't vik'a'ye'
66018012	eche' unq'a b'a'nla q'an ch'ich'e', tuk' unq'a b'a'nla saj ch'ich'e', tuk' unq'a b'a'nla chaj k'ub'e', tuk' unq'a b'a'nla chaj kueentaxhe', tuk' unq'a b'a'nla chaj oksa'me', tan atik unq'a b'a'nla nu'kin ixb'u'je' uva' kaj tuk' mura't tilone'. As atik unq'a k'a'ye' uva' tx'umtx'ulla chaj tze', tuk' unq'a b'a'nla chaj aq'onb'ale' uva' marfil ib'ii, tuk' ka't unq'a b'a'nla chaj tze' uva' je'nal ija'mil, tuk' unq'a sula q'an ch'ich'e'. As atik u aq'onb'ale' uva' ch'ich', tuk' unq'a b'a'nla k'ub'e' uva' marmol ib'ii.
66018013	As atik unq'a k'a'ye' uva' kanela, tuk' ka't unq'a tx'umtx'ulla tze' uva' niku' xo'l unq'a echb'ub'ale', tuk' incienso, tuk' unq'a tx'umtx'ulla tz'akab'ale' uva' mirra ib'ii, tuk' vino, tuk' aceite, tuk' harina, tuk' trigo, tuk' unq'a txokope' tetz ijatz, tuk' unq'a kaneero'e', tuk' unq'a kaaye', tuk' unq'a kare'te' uva' qinimal ta'n unq'a kaaye', as tuk' unq'a uxhchile' uva' k'ayimal ve'te' ti' tok sk'amil.
66018014	As ech la tal ve't unq'a aak'a'y ile' ti' u tename': —As kat sotzyu ve't u chi'la chaj vatz tze'e' uve' achveb'al chit see. As ye'xh jatue' la eel ve't unq'a tx'iib'al aq'iie' uva' nik at'e'si eeb' stuk',— chaj ve't unq'a aak'a'ye' la tale'.
66018015	As jank'al unq'a aak'a'ye' uva' nik ik'ayine' as kat ok ve't stx'iol iq'iil ta'n vik'a'ye' tu u Babilonia, as la ijetz' ve't el tib' sk'atz ta'n xo'vichil, tul la til ve't u k'axk'oe' uva' ni tul ti' u nimla tename'. As la mox oq' ve'te' ta'n txumu'm. As la taq' je' tuul ivi'.
66018016	Ech la tal ve't ile': ¡Oyeb' chit ivatz! ¡Oyeb' chit ivatz u nimla tename' uva' Babilonia! Tan b'a'nla nu'kinla oksa'm uve' nik toksa, tan xolel chite' unq'a toksa'me' tuk' mura't tuk' kaj. As vejelik tib' ta'n unq'a b'a'nla q'an ch'ich'e' tuk' unq'a b'a'nla kueentaxhe' uva' b'a'nla k'ub' chittu'.
66018017	As tu kuxh uma'l oora as kat sotz ve't unq'a tx'iib'al iq'iie' skajayil,  chaj ve't unq'a aak'a'ye'. As jank'al unq'a olin tetz unq'a barco, tuk' unq'a aq'onvile', tuk' unq'a uxhchile' uva' ato'k tu unq'a barco uva' nixaan vi' u mar, as tuk' unq'a u vaa' ni taq'onve' ti' itxeyat unq'a txaye' xe' u mar, as la ijetz' ve't el tib' k'atz u k'axk'oe' uva' nik tul ti' u tename'.
66018018	As tul la til ve'te' uva' nije' ve't isib'il u tename' tul nik itz'e'e', as la sik'in ve'te'. As ech la tal ve't ile': —Ye'l uma'toj tenam la lejon ti' u nimla tename',— chaj la tale'.
66018019	As mama'la txumu'm la ok ve't xe' taama unq'a uxhchile' uva' atik vi' u mar. As saq'chib'al chit ve't toq'e'. As ech la mox tal ve't ile': «¡Oyeb' chit ivatz! ¡Oyeb' chit ivatz u nimla tename'! Tan tuk' u tx'iib'al iq'ii u nimla tename', as ok ve't unq'a ib'aal unq'a barco stx'iol iq'iil. As tu kuxh uma'l oora as kat sotz ve't u nimla tename',» chaj unq'a uxhchile' uva' at vi' u mar.
66018020	¡As jank'al ex uva' echen ex tu almika', as chiib'ojtaj ex ti' uve' kat ib'anlu u nimla tename'! ¡As txuq'txunojtaj ex, ex apóstol tuk' ex q'ajsan tetz viyol u Tiixhe' as tuk' ex uva' ex itenam u Tiixhe' sekajayil, tan tul kat taq' tzan Aak u k'axk'oe' ti' u Babilonia, as ich'exel kat ib'an Aak ste ti' u va'lexh uva' kat ib'an u tename' sete! ti'k u tuul vi'e' uva' vab'i.
66018021	As uma't u ángel uva' xo'veb'al chit iyak'il, as kat ixek ve't uma'l u nimla k'ub' eche' umaj ka'. As kat isuti ve't b'en xe' u mar. As ech tal ve't u ángel ile': As axh u nimla tename' uva' Babilonia, as ech asotze' tuk' yak'il eche' uva' kat ulb'el u nimla k'ub'e', tan techal la sotz ve't evatz vatz u tx'ava'e'.
66018022	As ye'l unpajtoj la ab'il iq'oop u arpa sexo'l. As mita'n u su'e'; as mita'n u trompeta. As ye' ve't aq'on la b'anchu ve't sexo'l. As ye'l unpajtoj la ab'il ve't iche'el u chanale' vatz u ka'e'.
66018023	As ye'l unpajtoj la ilax ve't itxijun umaj xamal sexo'l. As mita'n la ab'il ve't ichiib' umaj chelem naj tuk' umaj q'opo ixoj tul la teq'o tib'. As ech tuk ib'ane', tan ti' uva' ye'l uma'toj tenam vatz u tx'ava'e' uva' la lejon ti' unq'a aak'a'ye' uve' at sexo'l, tan tuk' unq'a etxumb'ale' uva' eche' unq'a b'anol tx'i'la'mile' as kat eyansa itxumb'al unq'a nimla tename' skajayil.
66018024	As sexo'l kat elkat vikajal unq'a niman tetz u Tiixhe' tuk' unq'a q'ajsan tetz viyol Aake' as tuk' unjoltu unq'a tename' skajayil uva' kat yatz'pu ve'te' vatz u tx'ava'e', ti'k u ángel uva' xo'veb'al chittu'.
66019001	Tul kat b'a'nxi, as kat vab'i uma'l u mam tuul vi' tu almika' uva' eche' tuul ivi' mama'la tenam. As ech nikat tal ile': ¡Qoksataj iq'ii u Kub'aal Tiixhe'! Tan Aake' kat q'alpun o'. As Aake' la qoksa iq'ii, tan ta'n Aake' uve' at iyak'il.
66019002	As jik chit itxumb'al Aak tul nib'an Aak isuuchil unq'a vee' skajayil, tan tuk' chit jikla yol nib'ankat Aak isuuchil. Tan kat taq'lu ve't b'en Aak u yana'sla ixoje' tu k'axk'oe', tan nik iyansa ixoj unq'a tename' skajayil tuk' vitxumb'ale'. As kat taq'lu ve't Aak ich'exel te u ixoje' ti' uva' kat iyatz' ixoj unq'a tename' uva' ni niman u Tiixhe', ti'k unq'a tuul vi'e'.
66019003	As ech kat tal ile' unpajte: ¡Qoksataj iq'ii u Tiixhe'! Tan nije' ve't visib'il u ixoje' ti' chit ib'ene', ti'k u mam tuul vi'e' tala.
66019004	As vinaj kajva'l unq'a q'esla chaj aamae' tuk' kajva't unq'a islich aama, as kat ku' ve't qaaloj vatz u Kub'aal Tiixhe' uva' xonle'l vi' u nimla xonleb'ale'. As ech tal ile': —¡An chite' ta'! ¡Tan ta'n axhe' ni toksal ve't aq'ii!— ti'ke.
66019005	As el ch'u'l uma't u tuul vi' tu vinimla xonleb'al u Tiixhe' uva' ech tal ile': ¡Etoksataj iq'ii u Tiixhe', jank'al chit ex uva' ni niman Aak, as ex uva' at etijle'm tuk' ex uva' ye'l etijle'm ati! As etoksataj iq'ii Aak ti' exo'vat Aak, ti'k u tuul vi'e'.
66019006	As vab'i ve't uma't tuul vi' uva' eche' tuul ivi' mama'la tenam uva' ech ivulune' eche' unq'a nimla a'e'. As ech ijinkab'ane' eche' unq'a q'ankooe'. As ech tal ile': —¡Qoksataj ve't iq'ii u Kub'aal Tiixhe'! Tan Aake' uva' nim talche' ti' unq'a vee' skajayil. As kat okyu ve't Aak ti' u tijle'me'.
66019007	¡As chiib'ojtaj o'! ¡As okoj u chiib'ichile' tu u qaanxelale'! ¡As qoksataj iq'ii Aak! Tan kat ilejlu ve't u q'iie' ti' teq'ot tib' u Kaneero' tuk' u tixqele'. As kat ib'anlu ve't u ixoje' tuche' ti' teq'ot tib' tuk' vitzumele'.
66019008	As kat aq'axyu ve't te u tixqele' ti' ivejat tib' tuk' unq'a b'a'nla chaj nu'kin oksa'me' uva' va'l chit ipolal. As va'l chit ilitz'lo'lane',—  ti'k u tuul vi'e'.
66019009	As tal ve't u ángele' sve: —Tz'ib'a u yola': «¡Tan achveb'al chit unq'a uxhchile' uva' kat molol ve'te' ti' u tx'a'o'me' tul ni teq'o tib' u Kaneero'e' tuk' u tixqele'!»— ti'ke. As tal unpajte: —A' unq'a yole' uva' alel ta'n u Tiixhe'. As jikla yol chite',— ti'k u ángele' tala.
66019010	As ku' ve't in qaaloj vatz u ángel ti' unnachat Tiixh svatz. As ech tal ve't ile' sve: —Ye' ab'an eche' u vee', tan in kuxh ik'am u Tiixhe' eche' axh tuk' unjoltu unq'a eetz'in aatzike' uva' ni niman unq'a yole' uva' kat ul tal u Jesús sete. ¡Pet a' u Tiixhe' la etoksa iq'ii! Tan a' unq'a yole' uva' tal u Jesús, as a'e' ni aq'on itxumb'al unq'a q'ajsan tetz viyol u Tiixhe',— ti'k u ángel.
66019011	As vila uva' jajlik ve't u almika'e'. As chee ve't uma'l u saji' kaay uva' atik je' uma'l u naj sti' uva' jikla k'ujleb'al k'u'l chit vib'iie', tan tu chit ijikil nib'an isuuchil unq'a tename' skajayil. As tu chit ijikil nib'an u ch'a'oe' unpajte.
66019012	As ech chit tilon u b'aq' ivatze' eche' taq' xamal. As nimal chit unq'a koroona atik je' ti' ivi'. As tz'ib'amalik uma'l u b'ii sti' uva' ye'xheb'il ootzin tetz. Pet Aak kuxh ootzin tetz.
66019013	As atik ok uma'l u toksa'm sta'n uva' matik ijilpik ku' xe' u kaje'. As vib'ii u uxhchile', as a'e' «k'uchul tetz u tijle'm u Tiixhe'.»
66019014	As nimal chit unq'a uxhchile' xekelik ti' Aak uva' atik tu almika'. As ech tilon unq'a uxhchile' eche' sol, tan atik je' ti' unq'a saji' kaaye'. As atik ok unq'a b'a'nla nu'kin oksa'me' sta'n uva' va'l chit ipolal.
66019015	As u naje' uva' atik je' ti' u saji' kaaye', as el ch'u'l uma'l u jutz' vi' ch'ich' titzi' uva' xi'le'l chit tee, tan tuk' u ch'ich'e' nik'axb'isakat ve't unq'a tename' skajayil. As la k'axb'isal unq'a tename' skajayil ta'n u naje' tuk' uma'l u b'aara uva' ch'ich' chittu'. As eche' ni tulb'el u uuvae' tul uva' nipoch'il u ta'le', as echat la tulb'e unq'a tename' skajayil ti' ik'axb'isale' tuk' vitx'i'tzi'l u Tiixhe' uva' nim talche' ti' unq'a vee' skajayil.
66019016	As tz'ib'amal ve't ib'ii u naje' ti' u toksa'me' uve' txala ikux. As ech vib'ii ile': Ine' in Ijlenaal ti' unq'a ijlenaale' skajayil. As ine' in B'ooq'ol ti' unq'a b'ooq'ole' skajayil.
66019017	As vil uma't u ángel uva' txaklik vi' u q'iie'. As sik'in ve'te' ti' imolat unq'a txooe' uva' nixich'an tu almika'. As ech tal ile': —¡Si'unaj! Emoltaj etib' ti' u nimla tx'a'o'me' uva' b'anel tuch ta'n u Tiixhe'.
66019018	As la echi' ve't vichib'il unq'a ijlenaale' tuk' unq'a ichib'il iq'esal unq'a sole', tuk' vichib'il unq'a sole' uve' atik je' ti' unq'a kaaye', tuk' vichib'il unq'a kaaye', tuk' vichib'il unq'a naje' uva' at tijle'm, as tuk' vichib'il unjoltu unq'a uxhchile', k'uxh k'am as k'uxh jit k'am, as k'uxh at tijle'm as k'uxh ye'l tijle'm ati,— ti'k u ángel tal te unq'a txooe'.
66019019	As kat vil ve't u txooe' uva' kat je' ch'u'l xe' u mar tuk' unq'a ijlenaale' skajayil vatz u tx'ava'e', tuk' unq'a isole'. As kat imol tib' chajnaj ti' ib'anat ch'a'o ti' u naje' uva' atik je' ti' u saji' kaaye' tuk' unq'a isole'.
66019020	As txeypu ve't u txooe' uva' je' ch'u'l xe' u mar tuk' u chulin yolla txooe' uva' je' ch'u'l tu tx'ava', uva' ma'tik ik'uchat ve't txoo uva' xo'veb'al chit unq'a k'uchb'al tetz u tijle'm u txooe' uva' ib'ana. As ma'tik imaxtib'et txoo unq'a uxhchile' uva' atik ve't ok u texhlal uma't u txooe' sti'. As ma'tik iqaaeb' unq'a uxhchile' vatz vivatzib'al u txooe'. As sutil ve't b'en txoo skaab'il tu u vee' eche' naab' uva' ni toypukat u nimla xamale' tuk' azufre.
66019021	As u naje' uva' atik je' ti' u saji' kaaye', as a'e' kat yatz'on ve't unq'a tename' ta'n u jutz' vi' ch'ich'e' uva' nik tel ch'u'l titzi'. As kat mox noo ve't unq'a txooe' skajayil uva' nixich'an tu almika' ti' ichi'at vichib'il unq'a kamnaje'.
66020001	As kat vil iku' ve't ch'u'l uma'l u ángel tu almika' uva' atik u laave tiq'ab' tetz u nimla tokkin jule' tuk' uma't u nimla kateena.
66020002	As itxey ve't u ángel u nimla tx'i'latxooe' uva' tx'i'lanaj ch'elel uva' Satanás ib'ii. As ik'al ve't u ángel u tx'i'lanaje' tu uma'l 1,000 yaab'.
66020003	As isuti ve't b'en u ángel u nimla tx'i'latxooe' tu nimla tokkin jule'. As ilaavi ve't itzi' u nimla tokkin jule'. As toksa ve't sello sti', ti' uva' ye' la uch ve't tel ch'u'l u nimla tx'i'latxooe' ti' iyansat itxumb'al unq'a tename'. As lanal tz'aj ve't uma'l 1,000 yaab'. As a'n la chajpul ve't u nimla tx'i'latxooe' unpajte. As unb'iit kuxh la ul ib'an ve'te'.
66020004	As vil unjoltu unq'a xonleb'ale' uva' xonlikkat unq'a uxhchile' uva' aq'ax ve't tijle'm. As vil ve't u taanxelal unq'a tename' uva' kat eesal ivi' ta'n ch'ich', tan ti' uva' nik inima unq'a yole' uva' ni tal u Jesús as tuk' unq'a itzaq'it u Tiixhe'. As a' unq'a tename' uva' ye' kat ku' qaaloj vatz u txooe' uva' kat je' ch'u'l xe' u mar as mita'n vatz vivatzib'al u txooe'. As ye' kat isa' ve't tok texhlal u txooe' xo'l ipala moj ti' iq'ab'. As kat ul ve't taama unq'a tename' uva' kat yatz'pi. As at ve't tijle'm k'atz u Cristoe' kat ib'ana tu uma'l 1,000 yaab'.
66020005	As a'e' u b'axa tuleb'al taama unq'a kamnaje'. Pet ech koj unjoltu unq'a kamnaje', tan ye' kat ul ve't taama. Pet lanal pal uma'l 1,000 yaab'. As a'n la ul ve't taama.
66020006	As achveb'al chit unq'a itenam u Tiixhe' uve' la ul taama b'axa, tan ye'l ve't tokeb'al ika'v u kamchile' sti'. As la aq'ax ve't u tijle'me' k'atz u Cristoe' tu uma'l 1,000 yaab'. As ok ve'te' ti' oksan iyol tenam vatz Tiixh, as vatz u Cristo unpajte.
66020007	As tul la tzojpu ve't uma'l 1,000 yaab', as la chajpul ve't el tzan u Satanás tu u nimla tokkin jule'.
66020008	As la b'en ve't u tx'i'lanaje' ti' b'en imaxtib'et unq'a tename' skajayil vatz u tx'ava'e', eche' u Gog tuk' u Magog, as ti' b'en imolat ve't unq'a isole' skajayil ti' ib'anat ch'a'o. As ech u tachul unq'a sole' eche' unq'a sanab'e' tzi' u mar.
66020009	As la ipaxi ve't tib' vatz u tx'ava'e'. As techal la isep ve't tib' unq'a sole' ti' u atinb'ale' uva' atkat vitenam u Tiixhe' tuk' ti' u tename' uva' xo'n chit ve't te Aak. As la ku' ve't ch'u'l xamal tu almika'. As la tz'e' ve't unq'a sole' skajayil.
66020010	As u tx'i'lanaje' uva' kat maxtib'en unq'a tename', as sutil ve't b'en tu uve' eche' naab' uva' nitoypukat u nimla xamale' tuk' azufre tu uva' ma'tik isutilkat b'en u txooe' uva' kat je' ch'u'l xe' u mar tuk' u uxhchil uva' kat toksa tib' q'ajsan tetz viyol u Tiixhe', as la ipaleb'ekat u k'axk'oe' sq'iil as aq'b'al ti' chit ib'ene'.
66020011	As kat vil uma'l u nimla xonleb'al uva' saj ti' uva' xonle'lkat uma'l u uxhchil. As sotz ve't u tx'ava'e' tuk' u almika'e' vatz u uxhchile'. As ye'xh katil kat ilpukat ve'te'.
66020012	As kat vil ve'te' uva' txaklik ve't ok unq'a uxhchile' uva' ma'tik ikame' skajayil vatz u nimla xonleb'ale', k'uxh atik tijle'm as moj ye'lik tijle'm. As jajpu ve't u u'uje' uva' tz'ib'amalkat vib'ii unq'a tename' uva' at itiichajil k'atz u Tiixhe'. As tul ye'xnik jajpu u u'uje', as kat jajpul ka't unq'a u'uj uva' tz'ib'alkat uva' kam ma'tik ib'anat unq'a uxhchile' uva' ma'tik ikame'. As kat b'anchu ve't isuuchil ti' unq'a vee' ma'tik ib'anata' kam uva' tz'ib'amalik kan tu unq'a u'uje'.
66020013	As jank'al unq'a uxhchile' uva' ma'tik ikame' uva' atik xe' u mar as tuk' unq'a uva' atik tu u atinb'ale' uva' atkat unq'a kamnaje', as ma'tik itxakeb' vatz u nimla xonleb'ale' ti' ib'anchu ve't isuuchil ti' unq'a uva' kam ma'tik ib'anata'.
66020014	As cheel ti' ib'ene' as ye'xheb'il la kam ve'te', as u atinb'ale' uva' atkat unq'a kamnaje', as kat sutil ve't b'en tu u nimla xamale' uva' eche' naab'. As a' ve't u ka'v kamchile'.
66020015	As jank'al chit unq'a uxhchile' uva' ye' kat chee vib'iie' tu u u'uje' uva' tz'ib'amalkat vib'ii unq'a tename' uva' at itiichajil k'atz u Tiixhe', as kat sutil ve't b'en tu u nimla xamale' uva' eche' naab'.
66021001	As kat vil ve't uma't u ak' almika' tuk' uma't u ak' tx'ava', tan ma'tik isotz ve't u almika'e' tuk' u tx'ava'e' uva' atik b'axa. As ma'tik isotz ve't u mar unpajte.
66021002	As kat vil iku' ch'u'l uma'l u tenam xe' u Tiixhe' tu almika'. As a'e' u ak' Jerusalén uva' vitenam u Tiixhe'. As b'anel ve't tuche' eche' umaj q'opo ixoj uva' vejel chit tib' ti' ik'ulat tib' tuk' vitzumele'.
66021003	As vab'i ve't uma't u tuul vi' uva' xo'veb'al chittu'. As a' elkat ch'u'l k'atz u nimla xonleb'ale'. As ech tal ile': —¡Jejle'l ve't u Tiixhe' xo'l unq'a tename'! Tan a'e' itenam Aak. As a' ve't u Tiixhe' la atin ve't sk'atz, tan Aak kuxh ve'te' iTiixh unq'a tename'.
66021004	As la iya'sa ve't Aak toq' vitename', tan ech la tulb'e Aake' eche' isuuat umaj uxhchil ta'l ivatz. As ye'l ve't txumu'm, ye'l ve't ch'o'm, ye'l ve't oq'el, as ye'l ve't kamchil la ib'ane', tan kat palyu ve't unq'a vee' skajayil uva' cheesamal ta'n Aak b'axa,— ti'k u tuul vi'e'.
66021005	As u uxhchile' uve' xonlik tu u nimla xonleb'ale', as ech tal ile': —¡Ak'nal ve'te' unq'a vee' skajayil sva'n!— ti'ke. As ech tal ve't ile' sve unpajte: —¡Tz'ib'a! Tan jik chit unq'a yole' uva' ni val see. As a'e' la uch ak'ujb'a't ak'u'l sti',— ti'ke.
66021006	As ech tal ve't uma't u yol ile' sve: —Kat b'a'nxiy ve't unq'a vee' skajayil. Tan ine' vixe'teb'ale'; as ine' vimoxteb'ale'. As ab'il uva' nitzaj itzi', as uloj uk'a'oj siinxe', tan oy kuxh vaq'at u a'e' ste uva' ni aq'on itiichajil.
66021007	As ab'il uva' ye' la iya'sa inimat in, as a'e' la etzin unq'a nimla b'a'nile' skajayil, tan ine' viTiixhe'. As a'e' me'al unk'aol.
66021008	Pet ech koj unq'a tename' uva' a' u k'axk'oe' nixo'va vatz u tx'ava'e' as ye' ninima u Tiixhe', tan a'e' niyan taama u Tiixhe' sta'n, eche' unq'a yatz'ol aamae', tuk' unq'a uva' niyansa tib' tuk' uma't uxhchil, tuk' unq'a b'anol tx'i'la aamaile', tuk' unq'a uxhchile' uva' niku' ve't qaaloj vatz unq'a tze' tiixhe', tuk' unq'a chulin yole' skajayil. As a' uxhchile' uva' ech ib'en tu uve' eche' naab' uva' nitoypukat u nimla xamale' tuk' azufre tu uva' la uchkat u ka'paj kamchile',— ti'k u yole' tal sve.
66021009	As jetz'en ve't ok uma'l u ángel sunk'atz. As a'e' uma'l xo'l u vujva'l unq'a ángele' uve' atik nimla picheel tiq'ab' uva' noonal ta'n vujva'l unq'a k'axk'oe' uva' kat ul ti' unq'a tename'. As ech ul tal ile' sve: —¡Si'u tzitza'! Tan tuk unk'uch ve't u q'opo ixoje' see uva' tuk' tixqeli u Kaneero'e',— ti'k u ángele' tal sve.
66021010	As yak kuxh k'uchpu sve ta'n u Tiixhla Espíritu unpajte. As kat teq'o ve't je' in u ángel vi' uma'l u vitz uva' nim chit at je'. As k'uchpu ve't u tename' sve uva' Jerusalén, vitenam u Tiixhe'. As nik iku' ve't ch'u'l u tename' xe' u Tiixhe' tu almika'.
66021011	As va'l chit ilitz'lo'lan iku' ch'u'l u tename' ta'n vib'a'nil u Tiixhe'. As ech tilone' eche' umaj b'a'nla k'ub' uva' jaspe ib'ii uva' yaklu pal kuvatz stuul.
66021012	Atik ok uma'l u nimla tapiaal ti' u tename'. As nim itxakeb' u tapiaale'. As kab'laval itzi' atike uva' tz'ib'amalik ve't ok vib'ii kab'laval unq'a ik'aol u Israel sti'. As atik uma'l ángel tzi' junun unq'a tapiaale'.
66021013	Atik oxva'l itzi' u tapiaale' tu u b'uuq'eb'al q'ii; as oxva't itzi' tu u tzaeb'al kajiq'; as oxva't itzi' tu u b'enab'al kajiq'; as oxva't itzi' tu u b'enab'al q'ii.
66021014	Atik kab'laval tz'aj jaq' u nimla tapiaale'. As atik ok vib'ii kab'laval unq'a apóstol sti' uva' txaael ta'n u Kaneero'e'.
66021015	As u ángel uva' nik iyolon sve, as eq'omalik uma'l u aa sta'n uva' b'a'nla q'an ch'ich' chittu'. As a'e' ni echan u tename', tuk' unq'a itzi' u tapiaale' as tuk' unq'a tapiaale'.
66021016	As kajva'l ixoob' u tename' atike. As eela kuxh u toje' tuk' vivatze'. As kat techa ve't u ángel u tename' ta'n u aae'. As vinaj o'l k'alal (500) i'l ich'ii u tename', tan eela u toje' tuk' vivatze' as tuk' vitxakeb'e' unpajte.
66021017	As techa ve't u ángel u tapiaale' ta'n u aae'. As vinaj b'elelaval (39) jaul itxakeb'e'. As a' ve't u echab'ale' nib'anb'e u ángel uve' nib'anb'e unq'a naje'.
66021018	As va'l chit itxilq'a'ch unq'a k'ub'e' uva' atik ok ti' u tapiaale'. As ech tilon u tename' eche' tilon u b'a'nla q'an ch'ich'e' as eche' b'a'nla kristaal uva' va'l chit inu'sal ti'.
66021019	As u tz'aje' uve' atik kan jaq' u tapiaale', as vejel chit ta'n unq'a achveb'alla k'ub'e'. As vib'axae' as jaspe atik ok sti'; vika've' as zafiro atik ok sti'; vitoxpae' as ágata atik ok sti'; vikajpae' as esmeralda atik ok sti';
66021020	vito'pae' as ónice atik ok sti'; vivajpa as cornalina atik ok sti'; vivujpa as crisólito atik ok sti'; vivaaxae' as berilo atik ok sti'; vib'elue' as topacio atik ok sti'; vilaapae' as crisopraso atik ok sti'; vijunlavale' as jacinto atik ok sti'; vikab'lavale' as amatista atik ok sti'.
66021021	As kab'laval unq'a itzi' u tapiaale' as b'a'nla chaj k'ub' chittu' uva' ech tilone' eche' kueentaxh, tan b'anel junun unq'a itzi' u tapiaale' ta'n uma'l u b'a'nla k'ub' uva' ech tilone' eche' kueentaxh. As u nimla b'eye' uve' at tu u tename', as b'a'nla q'an ch'ich' chittu' eche' umaj ilonb'al uva' yaklu pal kuvatz stuul.
66021022	As ye'l umaj kab'al uva' la nachpukat Tiixh kat vil tu u tename', tan an chit u Kub'aal Tiixhe' uva' nim talche' ti' unq'a vee' skajayil as u Kaneero'e', as a'e' ni b'anon ivaatzil u kab'ale' uva' ninachpukat Tiixh.
66021023	As ye'l ve't u q'iie' tuk' u ich'e' nik itxijun ve't ti' u tename', tan a' ve't u Tiixhe' nitxijun ve't ti' u tename'. As a' ve't u Kaneero'e' ni b'anon ivaatzil unq'a matxb'al kanteelae'.
66021024	As jank'al unq'a tename' uva' at vatz u tx'ava'e' skajayil, as la xaan ve't vatz u txijun tetz u tename'. As jank'al unq'a ijlenaale' uva' atik vatz u tx'ava'e', as la taq' ve't ok unq'a tx'iib'al q'iie' skajayil ste.
66021025	As ye'l ve't aq'b'al la ib'an tzitzi'. As ye'l ve't unq'a itzi' u tapiaale' la jupli.
66021026	As jank'al unq'a tx'iib'al iq'ii unq'a tename' skajayil tuk' unq'a uva' ni tok iq'ii sta'n, as la eq'ol ve't ok tu u tename'.
66021027	As ye'xh jatu la ok umaj txumb'al tu u tename' uva' va'lexh vatz u Tiixhe'. As ye' la uch tok umaj chulin yol as mita'n umaj uxhchil uva' nich'o'nsan taama Aak. Pet ta'n kuxh unq'a tename' la uch tok tu u tename' uva' tz'ib'amal ib'ii tu u u'uje' uva' tz'ib'amalkat ib'ii unq'a tename' uva' at itiichajil k'atz u Tiixhe' ta'n vib'a'nil u Kaneero'e'.
66022001	As kat ik'uch u ángel uma'l u nimla a' sve uva' nik tel ch'u'l tu u nimla xonleb'ale' uva' xonle'lkat u Tiixhe' tuk' u Kaneero'e'. As ech tilon ve't u a'e' eche' ilonb'al, tan va'l chit icha'xal. As a'e' ni aq'on u tiichajile'.
66022002	As nik ipal u nimla a'e' tipok'o'ch u nimla b'eye' tu u tename'. As atik u tze'e' tzi'aj u nimla a'e' uva' nik aq'on tiichajil. As jun ich' nivatzin u tze'e'. As kab'lapajul ni taq' tze' ivatz tu uma'l yaab'. As unq'a ixaj tze'e', as nib'anb'ele' ti' vitiichajil unq'a tename'.
66022003	As ye'l ve't umaj va'lexh la ul ti' u tename' ta'n u Tiixhe'. Pet la toksa ve't unq'a tename' iq'ii u Tiixhe'. As la oksal iq'ii u Kaneero'e' unpajte, tan at ve't u nimla xonleb'ale' tu u tename' uva' xonle'lkat u Tiixhe' tuk' u Kaneero'e'.
66022004	As la til ve't tib' u tename' tuk' u Tiixhe'. As at ve't ok vib'ii Aake' xo'l ipala unq'a tename'.
66022005	As ye'l ve't aq'b'al la ib'ane'. As ye' la txakon ve't u q'iie'. As mita'n umaj txijub'al la txakoni, tan a' ve't u Kub'aal Tiixhe' la txijun ve't u tename'. As at ve't tijle'm vitenam u Tiixhe' la ib'ane' ti' chit ib'ene'.
66022006	As ech tal ve't u ángel ile' sve: —Jank'al unq'a yole' uva' kat aab'i as tuk' unq'a vee' kat eela, as k'ujleb'al k'u'le', tan a'e' jik chittu', tan a' u Kub'aal Tiixhe' uva' kat alon isuuchil te unq'a q'ajsan tetz viyole', as Aake' kat chajon tzan u ángel uva' echen k'atz Aak ti' ik'uchat ve't visuuchil unq'a yole' te unq'a tename' uva' ni niman Aak ti' uva' kam tuk ib'ane',— ti'k ve't u ángel tal sve.
66022007	As ech ni tal u Jesús ile': —¡Tan il in vul ve'te'! ¡As achveb'al chit unq'a uxhchile' uve' ni niman ve't unq'a yole' uve' tz'ib'amal kan tu u u'uje'!— ti'k Aak.
66022008	Ine' in Xhun uva' kat ilon as kat ab'in unq'a txumb'ale'. As tul uva' kat vab'i as kat vila, as kat ku' ve't in qaaloj vatz u ángel ti' unnachata', tan ti' uva' ma'tik ik'uchat unq'a vee' sve skajayil.
66022009	As ech tal ve't u ángel ile' sve: —¡Ye' qaaeb' axh sunvatz! ¡Pet a' u Tiixhe' la qaaeb' axh svatz! Tan in kuxh ik'am Aake' eche' axh as eche' ib'an unjoltu unq'a eetz'in aatzike' uva' nik q'ajsan viyol u Tiixhe' as tuk' unq'a uxhchile' uva' ni niman kam uve' tz'ib'amal tu u'uje',— ti'k u ángel tala.
66022010	As tal u ángel uma't yol sve. Ech tal ile': —Ye' la amuj unq'a yole' uva' at tu u u'uje', tan najli ve't u q'iie' ti' itzojpisat Aak kam uva' alel ta'n Aak.
66022011	As ab'il uva' ni b'anon u va'lexhe', as ib'ane'n u va'lexhe'; as ab'il uva' niyansa tib' vatz u Tiixhe', as iyansan kuxh tib'; as ab'il uva' a' u b'a'ne' nib'ane', as aal la ib'an u b'a'ne'; as ab'il uve' jik chit itxumb'al, as aal chit la ijikb'a' vitxumb'ale',— ti'k u ángel tala.
66022012	Tan ech ni tal ve't u Jesús ile': —¡Il in vul ve'te'! As eq'omal ve't vetx'aja'me' sva'n ti' vaq'at sete sejununilaj ti' u b'a'ne' uva' kat eb'ana.
66022013	As ine' vixe'teb'ale'; as ine' vimoxteb'ale'; as ine' xe'tisan tetz; as ine' tzojpisan tetz,— ti'k Aak.
66022014	Ech tal ve't u ángel ile' sve: —As achveb'al chit unq'a uxhchile' uve' ni tx'aaon unq'a toksa'me', tan at ve't tokeb'al k'atz u tze'e' uva' ni aq'on itiichajil k'atz u Tiixhe'. As at ve't tokeb'al ti' tok tu kab'laval unq'a itzi' u tapiaale' uva' ato'k ti' u tename'.
66022015	Pet ech koj unq'a uxhchile' uva' ni b'anon u tx'i'la'mile', tuk' unq'a uva' niyansa tib' tuk' uma't uxhchil, tuk' unq'a yatz'ol aamae', tuk' unq'a uva' ni nachon unq'a tz'e' tiixhe', as tuk' unq'a uxhchile' uve' taama chit u chuli yole', as a'e' la kaa ti'e'l u tename' eche' ni tulb'el unq'a tx'i'e' uva' nikaa ti'e'l kab'al,— ti'k u ángel.
66022016	As ech ni tal u Jesús ile': —Ine' u Jesús uva' kat chajon u ángel uva' vetz ti' talat isuuchil unq'a yole' sete, ex uva' niman vetz tulaj unq'a tename'. As ine' in iB'aal u David; as ine' in tiaal unpajte. As ech ine' eche' u nimla tx'umile' uva' aaQ'ana'l,— ti'k u Jesús.
66022017	As ech ni tal u Tiixhla Espíritu ile', tuk' u tixqel u Kaneero'e': «¡Si'unaj!» taq'e' ni tale'. As ab'il uva' ni ab'in as: «¡Si'unaj!» chaj unpajte. As ab'iste ex uva' nitzaj etzi', as uloj etuk'a u a'e' uva' ni aq'on etiichajil, tan oy kuxh taq'ax sete.
66022018	As tuk val sete, jank'al ex uva' ni ab'in unq'a yole' uva' tz'ib'amal tu u u'uje', tan ab'il uva' la oksan itz'a'j u yole', as a' u Tiixhe' la aq'on tzan unq'a k'axk'oe' sti' uve' tz'ib'amal tu u u'uje'.
66022019	As ab'il uva' la eesan umaj viyol u Tiixhe' uva' tz'ib'amal tu u u'uje', as ye' la til ve't u uxhchile' unq'a b'a'nile' uva' tz'ib'amal tu u u'uje'. As ye'l ve't tetz k'atz u tze'e' uva' la aq'on itiichajil k'atz u Tiixhe' la ib'ane'. As ye'l ve't tokeb'al u uxhchile' ti' tok tu u tename' uva' atkat vitenam u Tiixhe'.
66022020	As u Jesucristo uva' ni alon isuuchil unq'a yole', as ech ni tal Aak ile': —¡An chite', il in vul ve'te'!— ti'k Aak. As ech qaltaj ve't ile', jank'al o' uva' o' niman tetz Aak: An chite'. Ech la ib'ane'. ¡Ulen ve'te', Kub'aal Jesús!
66022021	As a' vib'a'nil u Jesucristo la kaa ve't seti'aj sekajayil. An chite'.
