40001001	Yezu Krista nabaara bam kuri na nwoŋi mɛ to mo tento: Yezu Krista ye David dwi tu mo, ye wonto de ye Abaraham dwi tu.
40001002	Abaraham bu mo ye Isaaka. Isaaka ma lo Jakob. Jakob ma lo Judah de o nyaana de o zembaara.
40001003	Judah de o kaane Tamara ma lo Pɛreza de Zerah. Pɛreza ma lo Hezeron. Hezeron ma lo Aram.
40001004	Aram ma lo Aminadabi. Aminadabi ma lo Naason. Naason ma lo Salimon.
40001005	Salimon de o kaane Rahaba ma lo Bowaza. Bowaza de o kaane Ruf ma lo Obeda. Obeda ma lo Jesse.
40001006	Jesse ma lo David wolo na jigi pɛ to. David déem di kadeim wolo na ye Yuriah kaane to, ye ba lo Solomon.
40001007	Solomon ma lo Rehoboam. Rehoboam ma lo Abijah. Abijah ma lo Asaf.
40001008	Asaf ma lo Jehosafate. Jehosafate ma lo Joram. Joram ma lo Yuziah.
40001009	Yuziah ma lo Jotam. Jotam ma lo Ahaz. Ahaz ma lo Hezekiah.
40001010	Hezekiah ma lo Manasɛ. Manasɛ ma lo Amon. Amon ma lo Josiah.
40001011	Josiah ma lo Jekoniah de o nyaana. Jekoniah na wora to mo ba jaane Isarele tiina bam ba vo ba yage Babilon teo ne.
40001012	Isarele tiina bam viirim dem kwaga ne, Jekoniah ma lo Selateli. Selateli ma lo Zerubabel.
40001013	Zerubabel ma lo Abidu. Abidu ma lo Eliakim. Eliakim ma lo Azora.
40001014	Azora ma lo Zadoki. Zadoki ma lo Achim. Achim ma lo Elidu.
40001015	Elidu ma lo Eleaza. Eleaza ma lo Matan. Matan ma lo Jakob.
40001016	Jakob ma lo Josef, ye wonto ji Mary baro. Mary déem ma ba o lo Yezu wolo ba na bwoŋi we Wɛ Dam Tu Krista to.
40001017	Konto maa bere we, ko zege Abaraham ne mo ko vo ko yi David, ba dwi dem ye kuni fuga-bena mo. Ko maa zege David ne se ko vo ko yi maŋa kalo ba na kale Isarele tiina bam ba ja ba vo Babilon to, banto de dwi dem ye kuni fuga-bena mo. Ko maa zege maŋa kam konto ne se ko ba ko yi ba na loge Yezu Krista to, banto de dwi dem maa ye kuni fuga-bena.
40001018	Ba na loge Yezu Krista tei to mo tento. O nu Mary de Josef tiina maama déem ya sɛ se ba pa ba zo daane, ye Mary ta wo vei o baro wom tei. Maŋa kam konto ne o laam ma ba o ja puga Wɛ Sin-laao kom dam ŋwaane.
40001019	Josef wolo o na lage o zo to maa ye nɔn-ŋom. O maa ba lage se o pa chaveera ja o kaane wom nɔɔna maama yiga ne. O ma boŋe se o daane o yage-o.
40001020	O na maa boŋe konto to, Baŋa Wɛ maleka ma ba o tei o dendwɛ wone, ye ka ta ded-o ka we, “Josef, nmo na ye Pɛ David dwi tu to, yé pa se n wo chɔge se n kwei Mary n ma-n ji n kaane. O na jege puga kam to, ko ye Wɛ Sin-laao kom mo pɛ ko ke konto.
40001021	O lage o lo bakeira mo, se n pa o yere we Yezu, kolo ŋwaane o wó ba o jwoŋi o nɔɔna ba wɛleera wone o yage.”
40001022	Yezu lora kam déem seene ka tɔge konto dwoŋi mo se ko pa Baŋa Wɛ déem na tage kolo to ba ko ji chega. Faŋa faŋa to o tontoŋeno wodwoŋi déem tɔɔle o kwora kam o we,
40001023	“Kaane/bukɔ wolo na yeiri baaro to wó ba o ja puga o lo bakeira, Ba maa wó bwoŋi bu wom yere we Immanuel.” O yere dem konto kuri mo ye ‘Wɛ wora dedaane debam’.
40001024	Josef na dɔ o zaŋe to, o ma sɛ o ke Baŋa Wɛ maleka tu wom na tage we o ke tei to. O ma sɛ o di Mary o ja vo sɔŋɔ.
40001025	O maa wo peini ded-o kɔtaa se ko ba ko yi o na loge bu wom to. O laam ma pa o yere we Yezu.
40002001	Ba déem loge Yezu Judea teo kodwoŋi ne, ko yere mo Bɛtelehem. Ko maa ye maŋa kalo Herodi déem na ye pɛ to. Yi-poro tiina badaara déem ma nwoŋi wɛ-puli jei ne ba ba ba yi Jerusalem.
40002002	Ba laam ma bwei nɔɔna ba we, “Bu wom ba na loge se o ji Juu tiina pɛ to wo yei ne mo? Debam nam nɛ chalechoa kalo na bere o lora to na fuŋi bira-kwaga seeni. Debam nam tu se dé pa-o zula mo.”
40002003	Pɛ Herodi déem na nigi konto to, o wo ma tiini ko chɔge. Nɔɔna balo maama na wo Jerusalem ne to de wo ma chɔge.
40002004	O laam ma bwoŋi Juu tiina kaanem nakwa bam maama dedaane Wɛ nia zamsem tiina bam se ba ba ba la daane. O ma bwei-ba o we, “Ko ná ye Wɛ Dam Tu Krista wom, yei ne mo ba jege se ba lo-o?”
40002005	Ba ma leiri-o ba we, “Ko wó taa ye Bɛtelehem ne mo, Judea teo ne. Kolo ŋwaane faŋa faŋa Wɛ tontoŋeno wodwoŋi popone we,
40002006	‘Bɛtelehem, teo kolo na ye Judah dwi tiina bam nyem to dae teo kolo na muri Judah dedɛɛra bam tei ne to. Kokuri ba wó lo dedɛɛro wodwoŋi ba woli ko wone, ye wonto wó taa tei amo Wɛ nɔɔna balo na ye Isarele tiina to.’ ”
40002007	Herodi na nigi konto to, o ma daane o bwoŋi veira bam se ba ba o tei. O ma kwaane o bwei-ba se o lɔre dɛ dem chalechoa kam na bobo se ka fuŋi to.
40002008	O laam ma toŋe-ba se ba vo Bɛtelehem, ye o we, “Véi-na á kwaane á beeri bu wom jei, se á ná nɛ-o, se á pa-ne ni, amo de na lage se a vo a zuli-o to ŋwaane.”
40002009	Pɛ wom na tage konto de-ba to, ba laam ma zaŋe ba maa kɛa. Ba na maa kɛ konto to, ba ma pɔpɔ ba nɛ chalechoa kalo ya na maŋe ka fuŋi ye ba na to. Ka laam maa wo ba yiga ne ka via, ye ka vo ka zege ka maŋe de bu wom na wo mɛ to.
40002010	Ko ma pa ba tiini ba jege wopwolo lanyerane.
40002011	Ba ma vo ba zo sɔŋɔ kom wo. Ba ma na bu wom de o nu Mary. Ba ma kuni dwoona ba zuli-o. Ba laam ma bwoli ba zela ba le pɛɛra se ba pa-o. Ba pɛɛra yam nam ye sabu-seŋa, de talwoŋa kalo ba na zwɛ to, de terale nuga kalo yere na ye Mura to.
40002012	Tete ne Wɛ ma pa se ba lɔre ba dendwɛ wone we ba daa yé jwoori ba vo Herodi tei. Konto ma pa se ba tɔge chwo-gaa ba jwoori ba vo ba teo kom.
40002013	Veira bam na kɛ ba daare konto to, Baŋa Wɛ maleka ma pɔpɔ ka ba Josef tei o dendwɛ wone ye ka we, “Zaŋe n ja bu wom de o nu wom n ja n duri n vo Ejipti teo, se á ta-á zoore da se ko yi maŋa kam amo na wó pa abam ni se á nwoŋi to. Kokuri Herodi mo lage o zaŋe o beeri bu wom jei se o go-o.”
40002014	Josef na nigi konto to, o ma seene o zaŋe o ja bu wom de o nu wom o nwoŋi tete dem konto [ne] o vo Ejipti.
40002015	Ba ma zo da taa, ye ba cheigi maŋa kalo Herodi na wó te to. Ko déem ke konto mo se ko pa Baŋa Wɛ déem na tage kolo to ba ko ji chega. Faŋa faŋa to o déem pɛ se o tontoŋeno wodwoŋi tɔɔle o kwora o we, “Amo Wɛ bwoŋi a bu wom se o nwoŋi Ejipti ne mo o ba.”
40002016	Herodi déem na tu o lɔre we veira bam liisi o yiga ne to, o bane ma tiini de zaŋe. O ma pa ni se o nɔɔna vo Bɛtelehem de ko nawuura yam se ba go bakeiri-balɛ selo na yi bena yalei de balo na muri to maama. O nam ke konto se ko maŋe de chalechoa kam fuŋim dem maŋa kam o na lɔre veira bam tei ne to.
40002017	Bia bam gom dem ma pa se Wɛ sampwora Jeremiah na tage Wɛ kwora kalo faŋa faŋa to ba ka ji chega we,
40002018	“Sɔɔ mo zaŋe Ramah teo wone. Nɔɔna mo wora ba keera, ye ba chwoosa dedɛ. Racheli mo tiini o keera o bia ŋwaane, ba na tega ye ba daa tera to. O maa ba sɛ se nɔɔn-nɔɔno ja-o.”
40002019	Herodi déem ma ba o te, ye Josef daa ta wo Ejipti ne. Baŋa Wɛ maleka ma pɔpɔ ka ba Josef tei o dendwɛ wone ye ka we,
40002020	“Zaŋe n ja bu wom de o nu wom n jwoori n vo Isarele teo. Kokuri wolo ya na lage se o go bu wom to laam tega.”
40002021	Josef na lɔre konto to, o ma seene o zaŋe o ja bu wom de o nu wom o jwoori o vo Isarele [tiina] teo kom.
40002022	O laam ma ba o lɔre we Herodi bu Achelusa mo leiri o kwo wom yuu ne o di paare Judea teene dem baŋa ne. Ko ma pa o kɔre foone se o jwoori jei sem konto. Wɛ ma pa o dwɛ o lɔre kolo o na jege se o ke to, pa se o lɛɛre o yɔɔre Galili jei sem.
40002023	O laam ma vo o yi teo kodwoŋi, ko yere na ye Nazarete to, ye o zoore da. Konto ma pa se Wɛ tontoŋena bam na tɔɔle o kwora faŋa faŋa to ba ka ji chega we, “Ba wó bwoŋi-o we Nazarete tu.”
40003001	Nɔɔno wodwoŋi déem mo wora, o yere mo Jɔn. Wonto maa ye wolo na pae nɔɔna sɛɛm to. O déem ma ba o wo Judea ne o beeri kagoa yuu ne, ye o yɔɔre o bere nɔɔna Wɛ chega kam.
40003002	O maa yeini o tɛ o bere-ba se ba leiri ba wo Wɛ ŋwaane, se maŋa kam laam yia Wɛ te-laao paare dem na lage de ba o nɔɔna baŋa ne to.
40003003	Jɔn maa ye wolo Wɛ sampwora Isayah na maŋe o ŋɔɔne o taane faŋa faŋa to we, “Nɔɔno mo wora o na kaase o kwora kagoa yuu ne ye o we, ‘Zaŋe-na á fɔge á kwɛ dé Teiru wom chwoŋa kam o na lage o ba o tɔge da to. Pa-na se chwei selo o na lage o tɔge to fɔge se yɔɔre lanyerane.’ ”
40003004	Jɔn déem maa zoore gɔrɔ kolo ba na sɔge de kone koro to mo. O maa mae tankila o ma ja o teiŋa. O wodiu mo ye kayere de tooro.
40003005	Nɔɔna dedɛ maa yeini ba nwoŋi Jerusalem, de Judea teene dem maama, de Jɔdan buga ni jei sem, ba vei o tei.
40003006	Ba na tui o tei to, ba maa tɛ ba na ke ba tusi tei to. O laam maa pae se ba zoore Jɔdan buga kam wone se ba jwoŋi sɛɛm Wɛ ŋwaane.
40003007	Jɔn ma nɛ we Farisi tiina de Saduka tiina dedɛ maa yɔɔre ba tui o tei se ba jwoŋi sɛɛm. O ma ta de-ba o we, “Abam nye de basankwe na dura se se lu mini wone tei to. Wɔ mo bere abam se á kwaane á lu waarem delo wone Wɛ na lage o pa nabiina to?
40003008	Abam nam jege se á ta-á tɔge kikia yalo na wó bere we á seene á leiri á wo to mo.
40003009	Abam yé ta-á boŋa á pa á tete we, abam ye Abaraham dwi tiina, ye Wɛ bá pa á na waarem. A tɛ abam we konto dae kolokolo. Wɛ ná laga, o wó wane o pa se kandwa yanto de leiri ya ji Abaraham dwi tiina.
40003010	Nɔɔno nam maŋe o jege dwooru o jeŋa ne se o taa ma gwoni teeni dem o de tega ne. Tio kolo maama na ba leiri bu-ŋona to, o jege se o gwoni-ko mo o de tega ne, ye o kwei-ko o de mini wone se ko di. Mo Wɛ de nam na lage o ke nɔn-balwaaro tei.
40003011	Amo nam mɛ na mo a pa abam sɛɛm se ko bere we abam leiri á wo de á tusim dem. Ko daare wolo na lage o saŋe amo kwaga o ba to nam tiini o dwoi amo, ye amo wo maŋe se a zei o natera a pa-o. Wonto nam ná lage o pa abam jwoŋi sɛɛm, ko wó taa ye Wɛ Sin-laao kom mo o wó pa á jwoŋi, ye o daare o pa mini zwɛ abam.
40003012	Wonto maa zei da-lɔŋɔ [mo] se o ma fere o mumuna se o laam chaare ka maama o pɛ o ke o tula ne, ye o daare mumun-porro tem o zwɛ de mini delo na ba di de dwei to. Mo o na lage o pɔɔre nɔɔna daane o ke-ba tei.”
40003013	Jɔn déem na wo Jɔdan buga kam ni ne to, Yezu ma nwoŋi Galili teo ne o vo da se o de jwoŋi sɛɛm o tei ne.
40003014	Jɔn déem ma kwaane se o pipiri Yezu boboŋa, ye o ta ded-o o we, “Amo mo jege se a jwoŋi sɛɛm nmo tei ne. Ko ke tɛ mo ye nmo ba amo tei se n jwoŋi sɛɛm?”
40003015	Yezu ma leiri-o we, “Yage se ko taa ye konto leilei. Ko maŋe se dé ke konto se dé wane dé tɔge kolo maama na jege chega Wɛ tei ne to mo.” O laam ma sɛ.
40003016	Yezu na jwoŋi sɛɛm konto to, o ma yɔɔre o nwoŋi na bam wone. O laam ma na wɛyuu na pore o baŋa ne, ye o na Wɛ Sin-laao kom na nwoŋi da ko maa beene o baŋa, ye ko nye de kunkwoŋa tei.
40003017	Kwora laam ma ŋɔɔne Wɛ te-laao ne ka we, “Wonto mo ye amo bu-doa a na jege o swono to. Amo tiini a jege wopwolo ded-o.”
40004001	Wɛ Sin-laao kom déem na tu Yezu tei konto to, ko laam ma ja-o ko vo kagoa yuu ne se setaana pɛ maŋe-o o nii.
40004002	Yezu déem maa wora taa, da finna, ye o ba di wodiu wea de tete maama. Kana maa jege-o.
40004003	Setaana pɛ wom laam ma ba o tei, ye o ta ded-o o we, “Nmo ná seene n ye Baŋa Wɛ Bu, se n ta de kandwa yanto se ya ji wodiu se n di.”
40004004	Yezu ma leiri-o we, “Ko nam popone Wɛ tɔnɔ kom ne we, ‘Ko dae wodiu yerane mo pae se nabiina ŋwe, se ko ye Wɛ ni taane dem maama mo wó pa ŋwea.’ ”
40004005	Setaana pɛ wom laam ma ja-o o ja vo o zo Wɛ tete teo Jerusalem wo. O ma ja-o o vo o dii Wɛ di-kamunu kom yuu mɛ na dɔra to o zege-o da,
40004006	ye o we, “Nmo ná ye Wɛ Bu, se n faŋe n chu tega ne se de nii. Kokuri, ko popone Wɛ tɔnɔ kom ne we, ‘Wɛ wó ta de o malese tiina bam nmo ŋwaane, se ba ba ba ma ba jea ba loori-m, se n ye to tega ne n mage n naga de kandwɛ.’ ”
40004007	Yezu ma leiri-o we, “Ko ta popone we, ‘N ye zaŋe n maŋe n Teiru Baŋa Wɛ n nii.’ ”
40004008	Setaana pɛ wom daa ma ja-o o ja vo o dii peo kolo na tiini ko dɔra to yuu. O laam ma bere-o logo kom teene dem maama de wo-laaro telo maama na wora to.
40004009	O ma ta ded-o o we, “Nmo ná sɛ n kuni dwoona n zuli amo, amo wó pa se n ta-n tei wonnu tem maama.”
40004010	Yezu laam ma ta-o o we, “Setaana pɛ, vei dáa a tei ne! Se ko popone Wɛ tɔnɔ kom ne we, ‘Ko ye n Teiru Baŋa Wɛ yerane mo n jege se n kuni dwoona n zuli-o, ye n ke o boboŋa.’ ”
40004011	Setaana pɛ wom laam ma viiri o daare-o. Wɛ malese laam ma ba Yezu tei se woli-o de kolo o na lage to.
40004012	Yezu déem ma lɔre we ba jaane Jɔn ba ke peena diga ne. O na lɔre konto to, o ma zaŋe o jwoori Galili.
40004013	O maa daa ba zoore Nazarete ne, ye o kɛ o vo Galili teo kodwoŋi, ko yere mo Kaparenia, o zoore da. Teo kom konto wo naneo ni ne, ye ko ta wo jei selo Zɛbula dwi tiina de Nafitali dwi tiina ya na zoore to.
40004014	O na zoore da konto to, ko déem ma pa se Wɛ sampwora Isayah na maŋe o bere Wɛ kwora faŋa faŋa tei to ba ka ji chega.
40004015	O déem we, “Ko ná ye Zɛbula de Nafitali teene dem jei sem, de jei selo na wo naneo kom seeni to, de jei selo na wo Jɔdan buga kam bubɛ dedwoŋi dem kwaga ne to, de Galili jei selo dwi-gɛ tiina na zoore mɛ to,
40004016	jei sem konto tiina bam déem ya wo lim wone mo, ye ba laam ba ba na pwooni dedɛ, pa se ba yi poore lanyerane de Wɛ chega kam. Balo na zoore da to ya ba jege teena Wɛ tei ne, ye toone tei-ba. Wea laam ma nye ba baŋa ne pa se lim daa tera ba tei ne.”
40004017	Yezu na jwoori o vo o zoore Galili ne to, ko zege maŋa kam konto ne o déem maa wora o bere nɔɔna we ba jege se ba leiri ba wo, kolo ŋwaane maŋa kam laam yia Wɛ te-laao paare dem na lage de ba o nɔɔna baŋa ne to.
40004018	Yezu déem maa wo Galili naneo kom ni ne o via. O ma nɛ nɔɔna balei, ba na ye chorro to. Ba dedoa yere mo Simon, o yere dedwoŋi maa ye Piita. Wodwoŋi wom maa ye o nyaane, o yere mo Anduru. Ba ye ywon-jara mo, ye ba wo na bam wone ba dole chworu se ba ja ywona.
40004019	Yezu laam ma ta de-ba o we, “Zaŋe-na á ba á ta-á tɔge-ne. Amo wó pa se á ta-á lage nɔɔna mo se ba ba ba da amo kwaga, se ko taa nye de á na jaane ywona tei to.”
40004020	O na tage konto to, ba ma zaŋe lela ba yage ba chworu tem ye ba vo ba tɔge o kwaga.
40004021	Yezu na vei o maa kɛ to, o daa ma nɛ nɔɔna balei, ba de na ye chorro to. Ba kwo yere mo Zɛbadi. Ba dedoa yere maa ye Jemsi. Wodwoŋi wom maa ye o nyaane, o yere mo Jɔn. Banto balei de ba kwo Zɛbadi maa wo nabworo wone ba kwɛ ba chworu se ba ma ja ywona. O ma bwoŋi bia bam se ba ba ba taa tɔge-o.
40004022	O na bwoŋi-ba konto to, ba ma zaŋe lela ba yage ba kwo wom de nabworo kom ye ba vo ba tɔge-o.
40004023	Yezu déem maa tole Galili teene dem maama. O maa yeini o vei Juu tiina jeiro di sem se o taa bere nɔɔna Wɛ chega kam. O maa bere-ba Wɛ taan-ŋom dem de Wɛ na lage o di paare o nɔɔna baŋa ne to. O maa kwori o yɔɔre jaweena de jaweo kolo dwi maama na jege-ba to.
40004024	Nɔɔna ma ba ba ni o ŋwa jei sem konto ne de Siria teo kom maama ne. Ba maa yeini ba jaane jaweena dwi dwi ba tui, balo yera na tiini ya wɔe to, ko woli de balo setaana na daane-ba to, de balo na sae kɔɔro to, de gwaaro. Ba na tu Yezu tei konto to, o maa yeini o yɔɔre-ba.
40004025	Nɔn-kɔgɔ dedɛ ma ba ba tɔge-o. Ba déem nwoŋi Galili teene dem, de jei selo ba na bwoi we ‘Teene Fuga’ to, de Jerusalem, de Judea maama, de jei selo na wo Jɔdan buga kam bubɛ dedwoŋi dem ne to, ye ba tɔge ded-o ba beera.
40005001	Yezu déem ma nɛ nɔn-kɔgɔ na tɔge-o tei. O ma pwɛ o tete o vo o dii peo kodwoŋi o jeini da. O na jei to, o kwaga tɔgena bam ma ba o tei.
40005002	O laam ma bobo se o bere-ba we,
40005003	“Balo na yei we yiniga jege-ba Wɛ seeni to mo jege yu-ywoŋo, ba na tɔge ba di Wɛ te-laao paare dem to ŋwaane.
40005004	Balo wo na chɔge to mo jege yu-ywoŋo, Wɛ na wó pa ba bochara zuri to ŋwaane.
40005005	Balo na jege ban-peno to mo jege yu-ywoŋo, Wɛ na wó pa ba taa tei logo kom to ŋwaane.
40005006	Balo na pae se Wɛ chega kam tɔgem jege fera ba tei ne to mo jege yu-ywoŋo, Wɛ na wó pa se ba bochara peini de ba fera yam to ŋwaane.
40005007	Balo na jege nɔɔna ŋwaŋa to mo jege yu-ywoŋo, Wɛ na wó duri ba de ŋwaŋa to ŋwaane.
40005008	Balo bochara na lana to mo jege yu-ywoŋo, ba na wó ba ba nɛ Wɛ to ŋwaane.
40005009	Balo na pae se nɔɔna jege ywoni daane to mo jege yu-ywoŋo, Wɛ na wó taa bwoi-ba we o bia to ŋwaane.
40005010	Balo na tɔge Wɛ chega kam ye nɔɔna bɛɛse-ba to mo jege yu-ywoŋo, ba na tɔge ba di Wɛ te-laao paare dem to ŋwaane.
40005011	Nɔɔna ná jege abam ba yaala, ye ba ná bɛɛse abam, ye ba ná tɔge amo ŋwaane ba fɔ vwa ba tɛ wo-balwaaro dwi maama ba pa abam, á jege yu-ywoŋo mo.
40005012	Wɛ wó pa á na nyɔɔre dedɛ o tei ne. Konto to, ta-á jege-na wopwolo lanyerane. Ko ná ye Wɛ tontoŋena balo déem na dɛ abam yiga ba ba ba wora to, nɔɔna déem maŋe ba bɛɛse-ba konto mo.
40005013	Yɛ na kwɛ wodiu to, abam de nam ye konto mo de nabiina. Ko ye abam mo pae ywoni taa wora ba tei ne. Yɛ ni nam ná ti, n daa n bá-n wane n pa de jwoori de ja ni. Dento daa ba jege kuri, ye ba wó de-de ba yage, se nɔɔna taa nɔne de baŋa ne. Á ta-á yei se abam de wó ji konto mo.
40005014	Abam ye pwooni mo á pae nabiina. Teo kolo ba na lɔge peo yuu ne to tiini ko nae mo jaja.
40005015	Nɔɔn-nɔɔno bá sɛ o tɔre kanea o pu zoŋa kuri ne. O nam wó kwei-ka o pale wɛɛne, se ka pwooni taa wora nɔɔna maama tei ne diga kam wone.
40005016	Abam jege se á ta-á ye konto mo se ko pa á ji pwooni nɔɔna tei ne. Ba laam wó na wo-laaro telo á na ke to, ye ba zuli á Kwo Wɛ te-laao ne.
40005017	Abam nam yé ta-á boŋe we amo tu se a pa Wɛ tɔn-dwoŋo kom na bere kolo to ji kafɛ, de ko ná maŋe ko ye Wɛ nia yalo na tɔge Moses jeŋa to, naa o tontoŋena bam na bere tei faŋa faŋa to de. Amo tu se a pa ya tiini ya taa jege kuri mo lanyerane, ye ko dae we a lage a chɔge-ya mo.
40005018	A tɛ abam chega ŋwaane to, logo baŋa de wɛyuu na wora se ko taa vei maŋa kalo to, kolokolo bá wane ko le Wɛ ni-dwoora yam wone de fenfee de. Ya nam wó taa wora konto mo taa, se ko ba ko yi wonnu maama na wó ti maŋa kalo to.
40005019	Nɔɔno wolo maama ná pae se Wɛ nia yam dedoa ye kafɛ, ye o ná paale o soge o dwonna se ba chɔge-de, de ná maŋe de ye delo na muri to de, konto tu wó taa ye wolo na tiini o ye balaŋa Wɛ tei ne mo. Ko daare wolo maama ná yɔɔre o sɛ Wɛ nia yam, ye o daare o bere o dwonna se ba de ke konto, konto tu wó taa jege dam Wɛ te-laao paare dem wone.
40005020	Á nam ta-á yei we, abam ná ba tɔge chwoŋa se ko taa dwoi Wɛ ni-dwoora yam zamsem tiina bam de Farisi tiina bam, á bere á bá na chwoŋa se á tɔge á di Wɛ te-laao paare dem.
40005021	Abam yei we ba déem bere debam kwoa bam we, ‘Yé zaŋe n go n dwoŋi. Wolo nam ná ke konto, ba jege se ba di o taane mo.’
40005022	Ko daare amo laam na tɛ kolo de abam to mo ye, nɔɔno wolo ná jege ban-zɔŋɔ de o dwoŋi, ko maŋe se ba di konto tu de taane mo. Wolo ná tage o dwoŋi o we, o ba jege boboŋa, ko maŋe se debam nakwa bam mo di konto tu taane. Nɔɔno wolo de ná tage o dwoŋi o we, o wo tega, ko maŋe se konto tu na waarem de mini te-seŋa ne.
40005023	Mo kokuri, nmo ná lage n kwei n pɛɛra n pa Wɛ, ye n laam ná guli we n dwoŋi jege n ban-zɔŋɔ,
40005024	se n yage n pɛɛra yam n tiŋi, se n jwoori n vo n dwoŋi wom tei se á fɔge daane. Nmo ná ke konto, se n laam jwoori n ba n kwei n pɛɛra yam n pa Wɛ.
40005025	Ko daare nɔɔno nam ná jaane-m o vo o saŋe, se n ke lela n pa á fɔge daane ye á daa ta wo yi taane dim jei sem. Ko ná dae konto, o laam wó ke nmo taane dim tu wom jeŋa ne se o waare-m. Wonto de laam ma wó ke-m o tontoŋeno jeŋa ne se o ja-m o vo o ke peena diga ne.
40005026	A tɛ nmo chega ŋwaane to, nmo wó ta-n wora taa. Nmo ná wo ŋwe jene dem maama ye bi ba daare, ba bá yage-m.
40005027	Abam nam yei we ba maŋe ba ta ba we, ‘Yé zaŋe n ke kabwoŋa de nɔɔno kaane.’
40005028	Amo nam tɛ de abam we, nɔɔno wolo ná nɛ kaane ye o pa se o yi su-o, ko nye de o maŋe o ke kabwoŋa mo de o na jege o boboŋa tei to.
40005029	Konto to, nmo jazem yi ná pae n tusa, se n guri-de n yage. Nmo yera fenfee ná chɔge konto, ko lana ko pa-m ko dwoi n yera yam maama ná wora ye ba de-ya ba yage te-seŋa ne.
40005030	Ko woli da, nmo jazem ná pae n tusa, se n gwoni-ka n yage. Nmo yera fenfee ná chɔge, ko lana ko pa-m ko dwoi n yera yam maama ná zo te-seŋa ne.
40005031	Ba ta maŋe ba bere we, ‘Nɔɔno wolo ná yage o kaane, konto tu jege se o pa-o tɔnɔ kolo na bere we ba yage daane to.’
40005032	Amo nam tɛ a bere abam we, nɔɔno wolo ná yage o kaane ye ko dae we o chɔge, konto tu pae se kaane wom ke kabwoŋa mo de o daa na zo baro wodwoŋi to. Nɔɔno wolo maama nam ná di kaane wom konto dwoŋi, konto tu keim dem de kabwoŋa ye bedwe mo.
40005033	Ko woli da, abam yei we ba déem bere debam kwoa bam we, ‘Yé zaŋe n kwane n ni, se n nam ke kolo n na dugi n pa Baŋa Wɛ to.’
40005034	Amo nam lage a ta a bere abam se á ye zaŋe á du de kolokolo. Yé zaŋe á du duuri te-laao ŋwaane, kokuri dáane mo ye Wɛ jeiŋa jei.
40005035	Yé du-na de tega baŋa de, ka na ye o nɛ chwiim jei to ŋwaane. Ko nam ná ye Jerusalem, se á ye zaŋe á du de konto de, se konto ye Wɛ Pa-faro teo kom mo.
40005036	Nam ye zaŋe á du de á tete yuu, kolo ŋwaane á bá wane á pa á yuuyua dedoa tete leiri ka ji napwoŋo naa nazono.
40005037	Nam pa-na se á ná tage taane, se de taa ye ‘ɛɛ’ naa ‘aawo’ yerane, se á daa ye woli kolokolo da. Á nam ná dugi duuri á woli da, konto ye setaane nyem mo.
40005038	Abam ta yei we ba maŋe ba ta ba we, ‘Nɔɔno ná chugi n yi, se n de chu konto tu yi. Ko nam ná ye n yeili, se n de guri o yeili.’
40005039	Amo nam tɛ de abam we, nɔɔno ná ke-m lwaane, se n yage-o. Nɔɔno nam ná lɔge nmo jazem popɔŋɔ, se n pa o lɔ kodwoŋi kom de.
40005040	Nɔɔno nam ná saŋe-m se o jwoŋi n gare-bu o jene ŋwaane, se n pa o kwei n gare-bwora o woli da.
40005041	Dedɛɛro nam ná jaane-m se n zeŋe o zela n vo mɛɛle dedwe, se n zeŋe n vo mɛɛle dedwoŋi n woli da.
40005042	Nɔɔno nam ná lwoori woŋo n tei ne, se n kwaane n pa-o-ko. Nɔɔno nam ná lage se o jene woŋo n tei ne, se n ye ve-o.
40005043	Abam ta yei we ba maŋe ba ta ba we, ‘N jege se n ta-n swoi n dwi maama mo, se n daare n ta-n chuli n dona.’
40005044	Amo nam tɛ a bere abam se á ta-á swoi á dona mo. Ko nam ná ye balo na jege abam ba bɛɛse to, se á ta-á lwoori Wɛ á pa-ba.
40005045	Á ná ke konto dwoŋi, ko wó bere we á Kwo mo ye Baŋa Wɛ, de á na tɔge o kikia yam dwoŋi to. Wonto ba pɔɔre nɔɔna daane de o na pae se wea nye ba maama baŋa ne, ko ná ye nɔn-balwaaro naa nɔn-laaro de. O ta kwori o pae se doa nena ka pae balo na tɔge chwoŋa de balo na tɔge tusim to.
40005046	Abam nam ná swoi balo de na swoi abam to yerane, konto jege nyɔɔre Wɛ tei ne na? Lampwoo lara de yeini ba ke konto dwoŋi mo.
40005047	Abam nam ná ke lanyerane de á chorro yerane, ko ba bere kolokolo. Balo na yeiri Wɛ to de nam mo yeini ba ke konto dwoŋi.
40005048	Abam nam jege se á yɔɔre á ta-á tɔge chega, se ko maŋe de á Kwo Wɛ na yɔɔre o jege chega tei to.
40006001	Á ta-á yei se á yé ta-á bere á tete nɔɔna yiga ne de á na ke keim-laaro tei to. Á ná ke konto dwoŋi, ko bá pa á na nyɔɔre á Kwo Wɛ tei ne.
40006002	Konto to, á ná kwei woŋo á pa yiniga tu, se á ye kwaane á bere á tete á pa nɔɔna maama nii abam na ke kolo to. Balo na ye pipiri nyena to mo yeini ba bere ba tete konto ba jeiro di sem ne, de ba teo kom pwooni yiga ne, se ko pa nɔɔna taa zuli-ba. A tɛ abam chega ŋwaane to, banto maŋe ba na ba nyɔɔre ba ti.
40006003	Nmo nam ná lage n woli yiniga tu, se n ye pa nɔɔn-nɔɔno lɔre ko ni ne, nenɛɛne nɔɔno na kwei woŋo o pa de o jazem, ye o jagwia yeiri ko ni ne to.
40006004	N Kwo Wɛ nam nae kolo n na seigi n ke to, ye o wó pa se n na nyɔɔre ko ŋwaane.
40006005	Abam ná yeini á lage á ware Wɛ, se á ye zaŋe á ta-á bere á tete ne pipiri nyena bam na ke tei to. Banto swoi se ba taa zaŋe wɛɛne mo ba ware Wɛ ba jeiro di sem ne, de pwooni yiga ne, se nɔɔna maama taa na-ba. A tɛ abam chega ŋwaane to, banto maŋe ba na ba nyɔɔre ba ti.
40006006	Nmo nam ná lage n ware Wɛ, se n zo diga wo n ja ka ni n pe, se n laam ware n Kwo Wɛ na seigi nɔɔna yiga ne to. Wonto nam nae kolo n na seigi n ke to, ye o wó pa se n na nyɔɔre ko ŋwaane.
40006007	Abam ná wora á ware Wɛ, se á yé tiini á ma ta-yɔɔro nenɛɛne balo na yeiri Wɛ na yeini ba ke tei to. Banto yeini ba boŋe we, ba ná tiini ba ŋɔɔne ta-fare mo, Wɛ wó jwoŋi ba warem dem.
40006008	Abam nam ye zaŋe á ke ne banto na ke tei to. Kokuri á Kwo Wɛ maŋe o yei kolo abam na lage ye á ta wo lwoori-o ko ŋwaane.
40006009	Abam nam jege se á ta-á ware Wɛ tento dwoŋi mo: ‘Debam Kwo na wo te-laao ne, se n yere taa zaŋa,
40006010	se n paare ba de taa daga, se dé taa tɔge nmo boboŋa tega baŋa ne, ko maŋe de ba na ke tei te-laao ne to.
40006011	Pa debam wodiiru zem se te maŋe debam.
40006012	Yage dé wɛleera n ma n chɛ debam, se ko maŋe de debam de na yage wɛleera yalo dé dwonna na ke dé yuu ne ye dé ma chɛ-ba tei to.
40006013	Yé pa se dé na cham delo na wó soge dé boboŋa to. Ta-n cho debam wo-lwanno tu setaane jeŋa ne.’
40006014	Abam ná yage nɔɔna na ke tusim delo ba yage á yuu ne to á ma chɛ-ba, á Kwo Wɛ de wó yage á na ke kolo á tusi to o ma chɛ abam.
40006015	Ko daare, abam ná wo sɛ se á ke konto, á Kwo Wɛ de nam bá yage á na ke á tusi kolo to o ma chɛ abam.
40006016	Abam nam ná vɔge ni, se á ye nyɔne á yiga ne pipiri nyena bam na yeini ba ke tei to. Banto yeini ba pa ba yibia leiri se ko pa nɔɔna lɔre we ba vɔge ni mo. A tɛ abam chega ŋwaane to, banto maŋe ba na ba nyɔɔre ba ti.
40006017	Nmo nam ná vɔge ni, se n swɛ n yera se n daare n le n yuu lanyerane.
40006018	Konto mo wó pa nɔɔn-nɔɔno bá lɔre we n vɔge ni. Ko nam ye n Kwo Wɛ na seigi nɔɔna yiga ne to yerane mo yei. Wonto nam nae kolo n na seigi n ke to, ye o wó pa se n na nyɔɔre ko ŋwaane.
40006019	Nam ye zaŋe á kwaane se á na jejegero dedɛ logo baŋa ne. Á ná tiŋi jejegero tem konto, te wó ba te chɔge. Wonnu tedwonna wó di-te, ye te ta wó ba te pɔ maama. Ŋweena de ma wó bwori diga kam ba zo ba ŋɔ-te.
40006020	Abam nam jege se á ta-á ke kolo na wó pa se á na wo-laaro dedɛ Wɛ te-laao ne to mo. Dáane mo kolokolo daa bá wane ko chɔge á wo-laaro tem, ye ŋweena de bá wane ba ŋɔ-te.
40006021	Á ta-á ke konto bɛŋwaane á wonnu tem na wo mɛ maama, á boboŋa wó tiini ya taa tigi dáane mo.
40006022	Nɔɔno yia mo pae se pwooni wora o tei ne. Konto to, o yia ná lana, ko wó pa se o ŋwea maama taa tɔge pwooni mo.
40006023	O yia nam ná ba tɔge chwoŋa, ko pae se o ŋwea maama wo lim wone mo. Pwooni ná tera o tei ne ye ko ye lim yerane, ko bá taa tiini ko ye lɛɛro o tei ne na?
40006024	Nɔɔn-nɔɔno bá wane o kwei boboŋ-dedwe se o ma toŋe o pa o yuu tiina balei. O wó taa chuli dedoa kam ye o daare o swoi wodwoŋi wom, naa o wó taa nege dedoa kam ye o daare o gwooni wodwoŋi wom. Konto ŋwaane, abam bá wane á pa se Wɛ taa ye á tu, ye á daare á tɔge sabu-laga de.
40006025	Baŋa Wɛ nam na tei abam to, se á yé ta-á jege lwia de logo baŋa kolokolo, ko ná ye á ni-wodiu, naa á na wó zo gwaaro telo to. Kokuri á ŋwea jege kuri ka dwoi wodiu. Yera yalo Wɛ na pɛ abam to de maa jege kuri ya dwoi gwaaro.
40006026	Nam maane-na á nii zuna na ye tei to. Banto ba dua, ye ba ta ba zage mena ba ke tuli ne. Ko nam ye á Kwo Wɛ mo nii ba baŋa ne de ba ni-wodiu. Wɛ nam bá pa se abam ta-á jege kuri á dwoi zuna bam na?
40006027	Abam wolowolo bá wane o toŋi o ŋwea de fenfee de, de o na jege ka lwia tei to.
40006028	Ko nam ná ye gwaaro, á jege te lwia wo bɛ mo? Maane-na á nii gaao punnu tem na wora to. Tento nam ba ke totoŋa ye te ba sɔ gwaaro.
40006029	Nam ta-á yei-na we, tento jege lam te dwoi Pɛ Solomon déem na maŋe o zoore gare-nyenno telo to.
40006030	Ko nam ná ye gaaro tem konto, tento ba jege dɛ ye nɔɔna yeini ba zwɛ-te. De konto de Wɛ ta mo pae te jege lam konto dwoŋi. Konto ŋwaane ko ná ye abam, Wɛ bá tiini o nii abam baŋa ne mo na? Abam boboŋa muri Wɛ tei ne.
40006031	Konto ŋwaane, á yé ta-á jege lwia de á na wó ke tei se á na wodiu de gwaaro to.
40006032	Balo na yeiri Wɛ to tiini ba boŋe wonnu tem konto maama boboŋa. Abam Kwo Wɛ nam maŋe o yei á na lage-te tei to.
40006033	Kolo na ye wo-chɛɔ ko pa abam to ye se á pa á boboŋa mo yɔɔre ya taa tɔge Wɛ paare dem, se á daare á ta-á ke kolo na jege chega o tei ne to. Á ná ke konto dwoŋi, Wɛ laam wó woli abam de á logo baŋa wonnu tem maama.
40006034	Á nam ye pa lwia taa jege abam de kolo na lage ko ke dɛ dedwoŋi ne to. Yage-na se jwa dɛ dem tete taa jege de lwia, se dɛ maama tui de de cham mo.
40007001	Abam nam yé ta-á jege nɔɔna á yaala, se Wɛ de wó yaale abam.
40007002	Kokuri, abam na yaale á dwonna tei to, Wɛ wó tɔge konto dwoŋi mo o ma di á taane. Abam na ke á dwonna tei to, Wɛ wó ke abam de konto se ko taa mae daane.
40007003	Abam nye de nɔɔno mo ná nii o dwoŋi yi ne o nɛ weo balaŋa da, ye o yiga tera de o tete yi na jege da-lɔŋɔ to. Ko maŋe se ko taa ye konto na?
40007004	Nɔɔno wolo nam na jege da-lɔŋɔ o yi ne to wó taa jege chwoŋa se o ta de o dwoŋi we, ‘Pa se a le weo n yi ne’ na?
40007005	Abam ye pipiri nyena de á na ke á dwonna tei to. Abam nam jege se á le á tete yi da-lɔŋɔ kom mo, se á laam wane á nii lanyerane se á le á dwoŋi yi weo kom.
40007006	Ko nam ná ye nɔn-balwaaro, se á ye gare á bere-ba Wɛ chega kam. Konto nye de nɔɔno ná kwei woŋo kolo na tiini ko jege fera to o de o teira yiga ne. Ya ma nɔ-ko de ya nɛ, ye ya daare ya chiŋi kotu.
40007007	Á ta-á lwoori Wɛ, se á wó na kolo á na lage to. Beeri-na kolo á na lage to, se á wó na. Á ta-á dɔne manchwo-peena yam, se ba wó pore ba pa abam.
40007008	Kolo ŋwaane, wolo maama na lwoori Wɛ se o pa-o woŋo to wó jwoŋi. Wolo maama na beeri woŋo to wó na-ko. Ba wó pore ba pa wolo maama na dɔne manchwo-peena yam to.
40007009	Abam wolo ná jege bu, ye o ná lwoori bworobworo n tei ne, nmo wó sɛ n kwei kandwɛ n pa-o na?
40007010	O nam ná lwoori-m se n pa-o ywoni, n wó sɛ n pa-o basankwea na?
40007011	Aawo. Abam wo ba lana ye á ta yei se á pae á bia wo-laaro telo ba na lage to. Ko daare á Kwo Wɛ na gare abam to, wonto nam bá kwei wo-laaro dedɛ o pa balo na lwoori-o to mo na?
40007012	Á ta-á ke á dwonna lanyerane, se ko maŋe de á na lage se banto taa ke abam tei to. Konto mo ye chega kalo Wɛ tɔn-dwoŋo kom na maŋe ko bere to.
40007013	-
40007014	Á ta-á cho á tete se á wane á tɔge chwo-memena kam á vo á na ŋwea Wɛ tei ne. Nmo nam ná lage n tɔge chwoŋa kalo kweelim jeiga na ye chɔgem to, ka ni yala dedɛ ye ka tɔgem ye mɔle. Nɔɔna dedɛ mo yeini ba tɔge-ka. Ko daare, ko ná ye chwoŋa kalo nmo na wó tɔge da se n vo n jwoŋi ŋwea Wɛ tei ne to, ka ni ye memena mo ye ka peena. Nɔɔna fenfee yerane mo lɔre chwoŋa kam konto ni ne.
40007015	Á ta-á yei á tete de balo na bere we ba ye Wɛ tontoŋena ye ba dae to. Banto nye de wiira mo de ba na lage ba chɔge abam tei to, ye ba laam pa se ba nye de pei abam yiga ne.
40007016	Ba kikia nam mo wó pa se á lɔre ba na seene ba ye tei to. Kokuri, tio tera ko na wó wane ko le ko dwoŋi bia. N bá-n na sɔa sabara yuu ne.
40007017	Tei-ŋonno mo yeini te leiri bu-ŋona. Tei-jawone mo yeini te leiri bu-kokwaaro.
40007018	Ti-ŋoŋo tera ko na wó le bu-kokwaaro. Ti-jawona nam tera ko na wó le bu-ŋona.
40007019	Tio kolo maama na ba leiri bu-ŋona to, nɔɔna wó gwoni-ko mo ba de tega ne ba zwɛ de mini.
40007020	Ko nam wó tɔge konto mo se á seene á lɔre banto de ba na ke kolo to.
40007021	Ko dae we nɔɔno wolo maama na bwoŋi-ne o we, ‘Amo Teiru, amo Teiru’ to mo wó tɔge o woli amo Kwo Wɛ paare dem wone. Ko nam wó taa ye balo na seene ba tɔge amo Kwo Wɛ boboŋa to mo.
40007022	Borem dɛ dem ná yia, nɔɔna dedɛ wó ta de amo we, ‘Dé Teiru, dé tɔge nmo yere ŋwaane mo de tɔɔle Wɛ kwora kam, ye de ma nmo yere de zeili setaana nɔɔna tei ne, ye de daare de ma de ke wo-kenkagela dedɛ.’
40007023	Amo nam wó ta-ba we, ‘A yeiri abam kɔtaa. Abam ye nɔn-balwaaro mo. Konto to, vei dáa a tei ne.’
40007024	Ko na ye konto to, wolo maama ná jwoŋi a taane dem ye o daare o tɔge-de, konto tu nye de boboŋa tu wolo na chwi o sɔŋɔ kuri peo baŋa ne ye o laam lɔ to mo.
40007025	Doa ma ba ka ne pa se bwi su se wɛɛle. Vo-dɛɔ de ma ba ko mage sɔŋɔ kom. Ko ma wo to, ko kuri na chwi peo kom baŋa ne to ŋwaane.
40007026	Ko daare wolo maama nam na jwoŋi amo taane dem ye o ba tɔge-de to nye de nɔn-joro kolo na pɔpɔ ko lɔ ko sɔŋɔ kasolo baŋa ne to mo.
40007027	Doa ma ba ka ne pa se bwi su se wɛɛle, ye vo-dɛɔ de mage sɔŋɔ kom pa se ko tiini ko to tega ne buri buri.”
40007028	Yezu déem na tage wonnu tento maama o ti to, nɔn-kɔgɔ kolo na wora to ma tiini ba ye yaau de o berem dem.
40007029	O na bere-ba tei to mo pɛ se ba lɔre we o jege dam ko dwoi ba tete zamsem tiina bam.
40008001	Yezu laam ma zaŋe o tu peo kom yuu ne se o kɛ, ye nɔn-fɔrɔ tɔge o kwaga.
40008002	O na maa kɛ to, nayɔŋɔ kodwoŋi ma vo o tei, ye ko kuni dwoona o yiga ne ye ko lwoori-o we, “Amo tu, nmo ná laga, n wó wane n pa se a na yezura.”
40008003	Yezu ma seene o sɛ. O ma twe o jeŋa o dwei-o, ye o we, “A lage konto. Zaŋe de yezura.” O na tage konto bedwe baŋa ne to mo nɔɔno wom yera yam fɔge ya kwɛ fase.
40008004	Yezu laam ma ta ded-o o we, “Yé zaŋe n ta kolo na ke to n bere nɔɔn-nɔɔno. Nam yɔɔre n vo Wɛ kaanem tu wom tei se n pa o nii n yera yam, se n daare n ja pɛɛra n vo n ke Wɛ jeŋa ne se ko maŋe de Moses nia yam na bere tei to. Konto wó bere nɔɔna we n jaweo kom seene ko jei.”
40008005	Yezu laam ma vo o yi teo kodwoŋi, ko yere mo Kaparenia. Soja yiga-tu wodwoŋi déem maa wora.
40008006	O ma vo Yezu tei o lwoori-o we, “Amo tu, a jege sabeelo sɔŋɔ ne ye jaweo tiini ko chana o yera ne. O maa tigi tega ne ye o ware o zaŋe.”
40008007	Yezu ma leiri-o we, “Amo mo wó tɔge a vo se a pa o na yezura na?”
40008008	Soja yiga-tu wom ma leiri o we, “Amo tu, a muri se n ba n zo amo sɔŋɔ. Konto ŋwaane, nam ta-n ni we a sabeelo wom zaŋe, se o laam wó na yezura.
40008009	Amo yei we n jwoŋi dam Wɛ tei ne. Amo de ye nɔɔno wolo nɔɔna badwonna na jege dam amo baŋa ne to, ye amo de daa ta jege dam badaara baŋa ne. Amo ná tage we nɔɔno wolo vei, o jege se o vo mo. A nam daa ná we nɔɔno wolo ba, o de wó ba mo. Ko ta ná ye a sabeelo, a ná we o ke woŋo, o jege se o ke mo.”
40008010	Yezu na nigi konto to, ko ma tiini ko so-o. O ma ta de balo na tɔge ba wora to o we, “A tɛ abam chega ŋwaane to, amo wo nɛ nɔɔn-nɔɔno o na jege wo-dedoa de amo se ko yi nɔɔno wonto na jege tei to, ko ná maŋe ko ye Isarele dwi tiina bam wone de.
40008011	Á ta-á yei we nɔɔna dedɛ wó nwoŋi logo baŋa jei maama ne ba ba ba zo Wɛ woro kom wo. Dáane mo ba laam wó jeini de debam nabaara Abaraham de Isaaka de Jakob, ye ba di ywoni daane.
40008012	Ko daare Isarele dwi tiina balo Wɛ na tiŋi o paare dem se ba zo to, banto daa bá na chwoŋa se ba zo. Wɛ wó zeili-ba o yage lim jei ne, yaara na wora mɛ to, ye ba wó taa keera ye ba done ba nwa.”
40008013	Yezu laam ma ta de soja yiga-tu wom o we, “Nam vei. Nmo na ke n wo-dedoa de amo se a ke kolo to, Wɛ wó pa ko ke.” Ko ma seene ko ke. Maŋa kam konto ne nɔɔ mo sabeelo wom nɛ yezura.
40008014	Yezu laam ma vo Piita ba sɔŋɔ. O ma nɛ Piita tenkaane na tiga o weela. Ko ye paa mo jege-o.
40008015	Yezu ma vo o tei o ja o jeŋa, ye paa kam nwoŋi o yera ne. Kaane wom laam ma zaŋe, ye o ke wodiu o pa-o.
40008016	Tega na tu ka wora ka yi to, nɔɔna maa jaane setaana na daane balo to dedɛ ba tui Yezu tei. O maa yeini o pa o kwora-tɛa mo zeili setaana yam, ye o daare o pa jaweena maama na yezura.
40008017	O na ke tei konto to, ko ye se ko pa Wɛ sampwora Isayah na maŋe o ta kolo faŋa faŋa to mo ba ko ji chega, de o na we, “Wonto mo le jaweero de lwia yalo na jege debam to o yage.”
40008018	Yezu déem ma lɔre we nɔn-fɔrɔ tiini ko wora o tei ne. O ma pa o kwaga tɔgena bam ni se ba bɛ buga kam ni dedwoŋi dem.
40008019	Ba daa ta na wo kɛ to, Wɛ ni-dwoora yam zamsem tu wodwoŋi ma vo o tei, ye o ta ded-o o we, “Berem tu, nmo na lage n vo jei selo maama to, amo wó tɔge a vo.”
40008020	Yezu ma leiri-o we, “Ko ná ye yira, banto jege peiga jei. Zuna de jege pworu ba tigi da. Ko daare amo Nabiin-bu wom ba jege jei se a peini da a sii.”
40008021	Ko woli da, nɔɔno wodwoŋi de na ye o kwaga tɔgeno to ma ta ded-o o we, “Amo tu, yage se a ná ke a kwo lua, se a laam ba a tɔge nmo.”
40008022	Yezu ma leiri-o we, “Ta-n tɔge-ne, se n yage se balo na ba jege ŋwea Wɛ tei ne to taa ke ba tete lui.”
40008023	Yezu laam ma vo o zo nabworo, ye o kwaga tɔgena bam tɔge ded-o ba kɛ.
40008024	Vo-dɛɔ ma pɔpɔ ko zaŋe ko mage bworo kom pa se ko wora ko liri na se ko tu na bam kuri. Yezu maa tigi o dɔa.
40008025	O kwaga tɔgena bam ma vo ba dwei-o, ye ba we, “Debam tu, jwoŋi debam ŋwea, se de lage de te mo.”
40008026	O ma ta de-ba o we, “Abam fona konto wo bɛ mo? Abam boboŋa muri Wɛ tei ne na?” O laam ma zaŋe wɛɛne, ye o bage vio kom de na bam popɔgelem dem, pa se te maŋe da chemm.
40008027	Nɔɔna bam ma tiini ba ye yaau, ye ba tɛ ba we, “Nɔɔno wonto ke tɛ mo o ye konto? O dam dem pae se vio kom de na bam sɛ o ni.”
40008028	Ba laam ma vo ba bɛ buga kam ni dedwoŋi dem mɛ Gadara tiina na zoore da to. Nɔɔna balei maa wora setaana na daane-ba. Banto nam tigi yibeela jei ne mo, ye ba jege foone pa se nɔɔn-nɔɔno ware o tɔge chwoŋa kam konto o kɛ. Ba laam ma nwoŋi ba peiga jei sem ne ba vo ba jeeri Yezu.
40008029	Ba ma laare baŋa baŋa ba we, “Baŋa Wɛ Bu, nmo tu debam tei se n ke bɛ mo? Nmo tu se n waare debam ye Wɛ borem dɛ dem ta wo yi mo na?”
40008030	Jei sem konto ne teira dedɛ ya wora ya beeri ya wodiu se ya di.
40008031	Setaana yam ma gare ya lwoori Yezu ya we, “Nmo ná lage n zeili debam, se n pa de vo de taa tɔge teira yanto.”
40008032	O ma ta o we, ya vei. Ya ma seene ya nwoŋi nɔɔna bam tei ne ya vo ya tɔge teira yam. Teira yam kɔgɔ kom maama ma duri ya siseiri ya tu buga kam wo ya nyɔ na ya te.
40008033	Nɔɔna balo ya na nii teira yam baŋa ne to ma duri ba vo teo kom wo. Ba ma ta kolo maama na ke to, de Yezu na zeili setaana yam nɔɔna balei bam tei ne tei to.
40008034	Ko ma pa se teo kom nɔɔna bam maama ma nwoŋi ba vo se ba nii Yezu. Ba na nɛ-o to, ba ma lwoori-o se o nwoŋi ba teo kom ne o viiri.
40009001	Yezu laam ma jwoori o vo o zo nabworo kom. O ma bɛ buga kam ne o vo o yi o tete teo Kaparenia.
40009002	O na wora to, nɔɔna badwonna ma zeŋe gɔrɔ kolo na tigi sara baŋa ne to ba ba o tei. Yezu ma lɔre ba na tiini ba ke ba wo-dedoa ded-o tei. O ma ta de gɔrɔ kom o we, “A bu, poore n yera, se nmo wɛleera yam saare.”
40009003	Wɛ nia yam zamsem tiina badwonna maa wora, ye ba ŋɔɔne ba tete yera ne ba we, “Nɔɔno wonto pae se o de Wɛ ye bedwe mo.”
40009004	Yezu ma lɔre ba na boŋe kolo to. O ma bwei-ba o we, “Bɛ mo ye á jege wo-balwaaro tem konto á boboŋa ne?
40009005	Kɔ mo ye mɔle, a ná tage we gɔrɔ kom wɛleera yam saare, naa a ná tage we ko zaŋe ko taa via?
40009006	Amo nam wó pa se abam lɔre we amo wolo na ye Nabiin-bu wom to jege dam logo baŋa ne se a yage nɔɔno wɛleera a ma chɛ-o.” O laam ma ta de gɔrɔ kom o we, “Zaŋe wɛɛne se n kwei n sara kam n ja n vo sɔŋɔ.”
40009007	O na tage konto to, nɔɔno wom ma seene o zaŋe o viiri.
40009008	Nɔn-kɔgɔ kom maama na nɛ konto to, foone ma zo-ba. Ba ma zuli Wɛ de o na pɛ dam dem konto wo nabiinu jeŋa ne to.
40009009	Yezu laam ma kɛ. O na maa vei to, o ma nɛ nɔɔno wodwoŋi, o yere mo Matiyu. O déem jei mɛ seeni o na yeini o jwoŋi lampwoo nɔɔna tei ne to mo. Yezu ma ta ded-o o we, “Zaŋe n ta-n tɔge-ne.” O ma seene o zaŋe o tɔge o kwaga.
40009010	Yezu déem ma vo Matiyu sɔŋɔ se o di wodiu. O de o kwaga tɔgena bam na wora to, lampwoo lara de nɔn-chechɔgero dedɛ maa tɔge ba wora ba di wodiu de-ba.
40009011	Farisi tiina de maa tɔge ba wora. Banto ma nɛ Yezu na ke tei, ye ba vo ba ta de o kwaga tɔgena bam ba we, “Bɛ mo kea ye á berem tu wom di wodiu dedaane lampwoo lara de nɔn-chechɔgero tem konto?”
40009012	Yezu ma ni ba na tage kolo to. O laam ma ta o we, “Ko ná ye balo na jege ya-dɛɛra to, banto ba jege se ba vo dɔkta tu tei se o yɔɔre-ba. Ko daare balo na ba jege yezura to mo jege se ba vo se ba yɔɔre ba tete.
40009013	Wɛ tete maŋe o ta we, ‘Amo lage se nɔɔna mo taa jege ba dwonna swono, ye ko dae se ba taa mae ba wonnu mo ba kaane-ne.’ Véi-na á zamse taane dem konto kuri chekke. Amo na tu logo baŋa to, ko dae balo na maŋe ba ye nɔn-ŋona to ŋwaane, se a nam tu se a pa nɔn-chechɔgero mo tɔge chwoŋa.”
40009014	Jɔn kwaga tɔgena déem ma vo Yezu tei, ye ba bwei-o ba we, “Debam de Farisi tiina bam yeini de vɔ ni maŋa maama. Bɛ mo kea ye nmo kwaga tɔgena bam ba vɔ ni konto?”
40009015	Yezu ma leiri-ba o we, “Nɔɔno ná wora o ke kadiri, ye o dwonna ná wora se ba tɔge ba di, banto wó wane ba nyɔne ba yiga se ba ye di wodiu na? Kan-baro wom ta ná wora, ba bá sɛ ba ke konto. Ko nam wó ba ko yi maŋa kam ba laam na wó ja kan-baro wom ba viiri to. Maŋa kam konto ne mo o badwonna bam laam wó vɔ ni.
40009016	Nɔɔn-nɔɔno bá sɛ se o kwei gare-yi doore o ma feiri gare-dwoŋo kolo na kaare to. O nam ná ke konto, ko feirim dem laam wó vuuri gɔrɔ kom pa se ko tiini ko chɔge dedɛ.
40009017	Ko woli da, nɔɔn-nɔɔno bá sɛ o kwei sa-duura o lwo lɔ-dwoŋa wone. O ná ke konto ye sana bam ná lage ba keeri, lɔa kam wó bage mo. Sana bam ma wó lo, ye lɔa kam de chɔge. Nɔɔno nam wó kwei sa-duura o ke lɔ-doŋa wone, ye te maama wó maŋe daane.”
40009018	Yezu déem na wora o ŋɔɔne konto to, Juu tiina nakwe wodwoŋi ma ba o tei. O ma kuni dwoona o yiga ne ye o we, “Amo bukɔ mo tega leilei. Nam ba se n ma n jea n zi-o, se konto wó pa o jwoori o na ŋwea.”
40009019	Yezu ma seene o zaŋe o tɔge-o, de o kwaga tɔgena bam maama.
40009020	-
40009021	Ba na maa kɛ konto to, kaane wodwoŋi ma vo o tei. Kaane wom konto nam tiini o wɔe wo mo taa, bena fuga yalei. O maa boŋe o wone o we, “Amo ná dwei o gɔrɔ kom yerane, ko wó pa se a na yezura.” O ma ba Yezu kwaga ne ye o vo o dwei o gɔrɔ kom ni.
40009022	O na dwei-o konto to, o ma pipiri o na-o ye o we, “Amo bukɔ, poore n yera. Nmo na ke n wo-dedoa de amo tei to mo pɛ se n na yezura.” Maŋa kam konto ne nɔɔ mo kaane wom seene o na yezura.
40009023	Yezu laam ma vo o zo Juu tiina nakwe wom sɔŋɔ. O ma zo o nɛ balo na tu se ba leeni lua kam lei to, de nɔɔna dedɛ na wora ba fere ba tete to.
40009024	O ma ta de-ba o we, ba zaŋe ba viiri, se bu wom wo tege, se o tigi o dɔ mo. O na tage konto to, nɔɔna bam maa jege-o ba mɔna.
40009025	Ba na pɛ se kɔgɔ kom maama nwoŋi to, Yezu laam ma vo o zo diga kam bu wom na wora to. O ma ja o jeŋa pa se o zaŋe wɛɛne.
40009026	O keim dem konto ma jage de yi teo kom jei sem maama ne.
40009027	Yezu déem ma zaŋe o maa kɛa. O na maa vei to, lilwoa balei ma zaŋe ba tɔge o kwaga ye ba tɛ baŋa baŋa ba we, “Pɛ David dwi tu! Duri debam yiniga!”
40009028	O ma vo o zo sɔŋɔ kodwoŋi. Lilwa balei bam ma tɔge ba zo da. O laam ma bwei-ba o we, “Abam sɛ we amo wó wane a ke á na lage kolo to na?” Ba ma leiri-o ba we, “Debam tu, de sɛ.”
40009029	O laam ma dwei ba yia yam, ye o we, “Abam na ke á wo-dedoa de amo se a ke kolo to, Wɛ wó pa ko ke.”
40009030	O na tage konto to, ba yia yam ma seene ya jwoori ya nae. O ma kaane-ba se ba ye pa nɔɔn-nɔɔno lɔre ko ni ne.
40009031	O na tage-ba konto to, ba ta ma zaŋe ba kare ba tɛ o taane jei sem maama ne.
40009032	Nɔɔna bam konto na maa kɛ to, nɔɔna badwonna ma ja memaa ba ba Yezu tei. Ko maa ye setaane mo tɔge-o pa se o ware o ŋɔɔne.
40009033	Yezu ma zeili setaane dem o tei ne. Nɔɔno wom laam maa wae o ŋɔɔna. Ko ma so nɔn-kɔgɔ kom maama, ye ba tɛ ba we, “Debam wo fɔge de na wo-kenkagele dento dwoŋi ywo-seeni Isarele teo ne.”
40009034	Farisi tiina bam déem wo sɛ ye ba we, “Wonto na wae o zeili setaana to, ko ye setaana pɛ dam ŋwaane mo.”
40009035	Yezu déem maa kare nawuura yam maama wone o tola. O maa yeini o zoore Juu tiina jeiro di sem o bere-ba Wɛ taan-ŋom dem de Wɛ na lage o di paare o nɔɔna baŋa ne to. O ta maa yɔɔre nɔɔna de ba jaweero dwi dwi.
40009036	O déem ma na nɔn-kɔgɔ kom yaara yam na ye tei to. O ŋwaŋa ma zo-ba lanyerane, de ba na jege lwia ye ba yeiri ba na wó ke tei to. Ba maa nye de pei selo na ba jege nayero se o taa nii se baŋa ne to.
40009037	O laam ma ta de o kwaga tɔgena bam o we, “Ko nye de wodiu faao mo ke lanyerane, ye tontoŋena fenfee yerane mo wora se ba zage.
40009038	Nam lwoori-na faao totoŋa yam yuu-tu se o toŋe nɔɔna dedɛ se ba vo ba zage faao kom ba pa-o.”
40010001	Yezu déem ma bwoŋi o nɔɔna fuga-balei bam se ba ba o tei. O ma pa-ba dam se ba wane setaana ba zeili nɔɔna tei ne, se ba daare ba pa nɔɔna na yezura ba jaweero dwi maama wone.
40010002	O tontoŋena fuga-balei bam yera mo tento: Simon wolo yere dedwoŋi na ye Piita to mo ye boboa tu. Ko woli de Anduru wolo na ye Simon nyaane to, de Jemsi, de o nyaane Jɔn,balo na ye Zɛbadi bia to.
40010003	Filipi de Batoloma. Tomas de Matiyu wolo na ye lampwoo laro to. Jemsi wolo na ye Alafayu bu to, de Tadayus.
40010004	Simon wolo na nwoŋi Zɛlota tigisim wone to, de Judas Yisakara wolo na tu o yeigi Yezu o pa nɔɔna to.
40010005	Yezu laam ma toŋe banto fuga-balei bam se ba nwoŋi ba beeri. Ba na lage ba kɛ konto to, o ma pa-ba ni we, ba ye zaŋe ba vo dwi-gɛ tiina na zoore mɛ to, naa ba vo Samaria tiina teo.
40010006	“Á nam jege se á vo Isarele dwi tiina bam tei, se banto nye de pei selo na beeri kafɛ to mo.
40010007	Nam véi-na á bere-ba we maŋa kam yia Wɛ te-laao paare dem na lage de ba o nɔɔna baŋa to.
40010008	Véi-na á ta-á yɔɔre jaweena, se á daare á ta-á bi balo na tege to, se á pa naywanno jwoori te na yezura, se á daare á ta-á zeili setaana nɔɔna tei ne. Á nam jege se á zeini nɔɔna zɛɛra mo, á na jwoŋi á dam Wɛ tei ne zɛɛra to ŋwaane.
40010009	Á ná maa via, se á ye zaŋe á kwei sabu de sabu á ke ganlɔge ne á woli da.
40010010	Nam ye kwei-na tampɔgɔ kolo á na wó ta-á jwoŋi wodiu á ke da to, se á ta ye kwei gwaaro telei telei, naa natera, naa nacheiga á woli da. Kokuri, wolo na yeini o zeini nɔɔna to jege se o na o ni-wodiu mo ba tei ne.
40010011	Abam nam ná vei á yi teo kolo, se á lage wolo na ye nɔn-ŋom to, se á laam vo o sɔŋɔ á ta-á wora se ko ba ko yi á viirim maŋa.
40010012	Á nam ná vei á zo sɔŋɔ kolo, se á jɔɔne-ba.
40010013	Sɔŋɔ kom tiina nam ná jeeri abam lanyerane, se á lwoori Wɛ se yezura taa wo ba tei ne. Ko daare, ba ná wo ke abam lanyerane, Wɛ wó pa abam mo leiri ba yuu ne á na yezura.
40010014	Abam nam ná vei sɔŋɔ kolo naa teo kolo, ye ba ná wo sɛ se ba jeeri abam naa ba cheigi abam taane, se á yage jei sem konto. Á ná maa viira, se á kokɔge á nɛ fwogo kom á yage da.
40010015	A tɛ abam chega ŋwaane to, Wɛ borem dɛ dem ná yia, Sodom tiina de Gomorah tiina bá tiini ba na lɛɛro se ko maŋe de teo kom konto.
40010016	Nii-na, a na lage a toŋe abam tei to, á wó ta-á nye de pei na maa vei se se gwaare wiira wone tei to. Mo kokuri á jege se á ta-á yei á tete ne basankwɛ na jege se tete tei to, se á daare á pa á wo taa lana ne kunkona na ye tei to.
40010017	Ta-á cho-na á tete de nɔɔna na lage ba ke abam tei to. Badaara wó ja abam ba vo ba saŋe nakwa tei ne. Ba nam wó ja abam ba fere ba jeiro di sem wone.
40010018	Abam nam na tɔge amo to, ba wó ja abam ba vo ba saŋe dedɛɛra de pwa tei ne. Konto mo á wó wane á bere-ba Wɛ chega kam, ye á daare á bere dwi-gɛ tiina bam de.
40010019	Ba nam ná jaane abam konto, se á yé ta-á jege lwia de á na wó ta kolo, de á na wó leiri-ba tei to. Abam na wó ta-á zege ba yiga ne maŋa kalo to, Wɛ wó pa á lɔre á na wó ta kolo to.
40010020	Ko bá taa ye abam tete taane, se ko ye á Kwo Wɛ Sin-laao kom mo tɔge abam ŋwaane pa se á ŋɔɔne.
40010021	Nɔɔna badwonna wó ja ba tete chorro ba ke nɔɔna jeŋa ne se ba go-ba. Kwoa de wó ke ba bia konto dwoŋi. Bia de wó zaŋe ba tiina baŋa ne ye ba pa ba ja-ba ba go.
40010022	Nɔɔna maama wó taa chuli abam, á na ye amo nyem to ŋwaane. Wolo maama nam ná tiini o jege pu-dɛa se ko vo ko kweeli, Wɛ wó jwoŋi konto tu ŋwea.
40010023	Ba nam ná bɛɛse abam teo kolo ne, se á duri á vo kodwoŋi. A tɛ abam chega ŋwaane to, abam bá wane á tole teene delo maama na wo Isarele ne to á ti ye amo Nabiin-bu wom daa ta wo jwoori a ba.
40010024	Zenzamso nam tera o na dwoi o berem tu. Kabaa de nam tera ka na dwoi ka yuu-tu.
40010025	Zenzamso ná tu o na o berem tu wom na nɛ kolo to, konto mo lana ko pa-o. Kabaa de ná tu ka maŋe de ka yuu-tu wom dwoŋi, konto mo lana ko pa-ka. Ba ná jege sɔŋɔ tu ba bwoi we, ‘Setaana pɛ Bɛlzabula’, ba nam wó tiini ba twe o sɔŋɔ tiina bam se ko dwoni konto.
40010026	Á nam yé ta-á fona de nabiina. Woŋo kolo maama na seigi nɔɔna tei ne to laam wó ba ko lɔre jaja.
40010027	Amo na seigi a bere abam chega kalo maama to, á jege se á pa ka nwoŋi pwooni mo se á pa ba dii nayuu ba tɔɔle-ka.
40010028	Ko ná ye nabiina, banto wae ba goe á yera ye ba ware á jworru ba go. Konto ŋwaane, á yé ta-á kɔre foone de-ba. Á jege se á ta-á kɔre Wɛ mo, kokuri wonto wae o chɔge á yera de á jworru maama te-seŋa ne.
40010029	Ko ná ye zun-kabeili, ba yeini ba yeigi sento mɔle mo. Á Kwo Wɛ nam nii sento baŋa ne, ye se dedoa bá wane ka to tega ne ka te ye ko dae we o sɛ.
40010030	Ko nam ná ye abam, Wɛ maŋe o yei abam yu-ywei sem ni na ma tei to.
40010031	Konto ŋwaane, á yé ta-á kɔre foone, se abam dedoa dedoa tiini á jege fera á dwoi zun-kabeili dedɛ.
40010032	Nɔɔno wolo maama ná zege nabiina yiga ne o bere jaja we wonto ye amo nyem, amo de nam wó zege konto tu kwaga ne a bere we o ye a nyem a Kwo Wɛ yiga ne.
40010033	Ko daare nɔɔno wolo maama ná ve amo nabiina yiga ne, amo de wó ve konto tu a Kwo Wɛ yiga ne.
40010034	Amo na tu logo baŋa to, á yé ta-á boŋe we ko ye se a pa nɔɔna mo na ywoni daane. A nam tu se a de jara mo nabiina wone.
40010035	A tu se a pa nɔɔna de ba kwoa mo chɔge daane, se a daare a pa bukwa de ba niina de ke konto, ko daare se kaana de ba banna niina de chɔge daane.
40010036	Ko ma wó pa se nɔɔno de o tete sɔŋɔ tiina taa done daane.
40010037	Wolo ná swoi o tete kwo de o nu se ko dwoni amo, konto tu wo yi se o taa ye amo nyem, ko woli de wolo maama na swoi o bia o dwoi amo to.
40010038	Wolo maama ná wo sɛ se o tɔge amo kwaga ye o na yaara ne wolo na zeŋe dagara o maa vei o toone to tei, konto tu wo yi se o taa ye amo nyem.
40010039	Wolo na kwaana se o taa jege o tete ŋwea to wó ga-ka Wɛ tei ne. Ko daare wolo na gɛ o ŋwea amo ŋwaane to wó na ŋwea Wɛ tei ne.
40010040	Wolo nam ná jeeri abam lanyerane, konto tu jeeri amo mo. Wolo maa ná jeeri amo, konto tu jeeri Baŋa Wɛ wolo na toŋe-ne to mo.
40010041	Nɔɔno wolo maama ná jeeri Wɛ tontoŋeno lanyerane, de Wɛ na toŋe-o to ŋwaane, Wɛ wó pa konto tu tɔge o na nyɔɔre ne o tontoŋeno wom tei. Ko woli da, nɔɔno wolo ná jeeri nɔn-ŋom o nɔn-ŋonem dem ŋwaane, Wɛ wó pa konto tu tɔge o na nyɔɔre delo o na wó pa nɔɔno wom to.
40010042	A tɛ abam chega ŋwaane to, nɔɔno wolo ná nɛ amo nɔn-balaŋa dedoa, ye o ná pɛ-o na-zura se o nyɔ, o na ye amo tɔgeno to ŋwaane, konto tu wó tiini o na nyɔɔre Wɛ tei ne mo.”
40011001	Yezu déem na bere o kwaga tɔgena fuga-balei bam ye o pa-ba o ni dem konto to, o laam ma kɛ o vo jei sem konto teene dem wone o tola, se o taa bere nɔɔna ye o tɔɔle Wɛ kwora o pa-ba.
40011002	Jɔn wolo na pae nɔɔna sɛɛm to déem maa wo peena diga ne. O ma ba o lɔre Wɛ Dam Tu Yezu na ke kikia yalo to. O ma toŋe o kwaga tɔgena badwonna se ba vo ba nii-o,
40011003	se ba daare ba bwei-o ba we, “Nmo mo ye wolo Wɛ na bere debam we n wó ba to na, naa de ta teene nɔɔno wodwoŋi?”
40011004	Ba na bwei Yezu konto to, o ma leiri-ba o we, ba vei ba ta de Jɔn kolo maama ba na nɛ ye ba kwori ba ni to.
40011005	“Á taa á bere-o we lilwoa mo jwoori ba nae, gwaaro de wae te via, naywanno yera de maa kwɛ lanyerane, zwa-kwarro de zwa ni, toa de jwoori ba bi. Ko woli da, yiniga tiina de maa ni Wɛ taan-ŋom dem.
40011006	Wolo maama na ba jwoori Wɛ kwaga ne amo ŋwaane to mo ye yu-ywoŋo tu.”
40011007	Jɔn kwaga tɔgena bam ma zaŋe se ba viiri. Ba na maa kɛ to, Yezu laam ma ta Jɔn taane o bere nɔn-kɔgɔ kom. O ma ta de-ba o we, “Abam déem na vei Jɔn tei kagoa yuu ne to, á boŋe we á wó nɛ bɛ mo? Á vei se á nii gaaro telo vio na jege ko dole to mo na?
40011008	Aawo. Se bɛ mo? Á vei se á nii nɔn-yero na zo gare-nyenno to mo na? Aawo. Nɔn-yero nam wó taa zoore sɔ-fɔrɔ wone mo, se ko dae kagoa yuu ne.
40011009	Bɛ nam mo ye á vo? Á vei se á nɛ Wɛ tontoŋeno mo na? Ɛɛ, ko ye konto mo. Á nam na nɛ wolo to tiini o dwoi faŋa faŋa Wɛ tontoŋena bam na ye tei to.
40011010	Wɛ tɔnɔ kom nam maŋe ko ta wonto taane ko we, ‘Nii, amo Wɛ lage a toŋe a tontoŋeno mo, se o da nmo yiga o vo o kwɛ chwoŋa kalo nmo na wó tɔge da to.’
40011011	A tɛ abam chega ŋwaane to, nabiina balo ba na maŋe ba lo to wone nɔɔn-nɔɔno tera o na yi Wɛ tontoŋeno Jɔn na ye tei to. Ko daare leilei konto, nɔn-yɔɔ kolo maama na zo Wɛ woro kom wone to laam tu o dwoi Jɔn.
40011012	Ko zege maŋa kalo Jɔn déem na pɛ nɔɔna sɛɛm to, se ko ba ko yi zem to, Wɛ te-laao paare dem laam jage de yi yiga de dam. Balo na seene ba yia Wɛ paare dem ŋwaane to laam mo kwaane lanyerane se ba tɔge ba di o paare dem konto.
40011013	Ko ná ye faŋa faŋa Wɛ tontoŋena bam na bere tei to, ko woli de Moses nia yam na bere kolo to, banto déem maŋe ba bere Wɛ paare dem chega kam se ko ba ko yi maŋa kalo Jɔn laam na tu to.
40011014	Abam ná sɛ á jwoŋi ba na bere chega kalo to, á wó lɔre we Jɔn na tu o wora to, wonto mo ye Elijah wolo ba na ŋɔɔne o taane we o wó ba to.
40011015	Abam nam fɔge á cheigi amo taane dem.
40011016	Amo nam wó ke tɛ mo a maŋe zem nɔɔna bam kikia na ye tei to? Ba nye de bia na jei yaga kaporo ne ba kwɛɛra to mo. Ba maa tɛ de ba yuu dwonna ba we,
40011017	‘De mage gullu mo se á sa, ye á wo sage. De ma daare de leeni lu-sem de pa abam, ye á wo sɛ se á pa á yiga nyɔne.’
40011018	Zem nɔɔna bam de ye konto mo. Jɔn na tu to, o peene o kana mo ye o ba nyɔ sana. Nɔɔna na nɛ-o to, ba maa jege-o ba yaala we, ko ye setaane mo tɔge-o.
40011019	Ko daare amo Nabiin-bu wom nam na tu to, amo wo vɔge ni. Nɔɔna daa ta maa yaale amo de ye ba we, a ye nɔn-kwolo mo, ye a ye sa-nyɔro de. Ba daa ta maa we, a me de lampwoo lara de nɔn-chechɔgero mo. Abam nam wó ba á lɔre swa yalo na ye chekke to de ya na pae se nɔɔna tɔge kikia yalo to.”
40011020	Yezu na tage konto o ti to, o laam maa jege balo na nɛ o wo-kenkagela yam ye ba ta wo sɛ se ba leiri ba wo to taane o ŋɔɔna. O ma kaane balo na zoore teene delo o na ke wo-kenkagela dedɛ da to, ye o we,
40011021	“Abam Chorazin tiina, lɛɛro wo á tei ne! Ko woli de abam Bɛtasida tiina, lɛɛro wo á tei ne! Kokuri, wo-kenkagela yalo maama amo na ke abam tei ne to, ya dwoŋi ya ná kea Tura de Sidon tiina tei ne, banto ya wó ke lela ba leiri ba wo Wɛ ŋwaane, ye ba ya wó zo gwaaro telo na ye nyenyaaro to ye ba pupugi ba yera de tentwanno se ko bere we ba wo mo tiini ko chɔge dedɛ.
40011022	Ta-á yei-na we, Wɛ borem dɛ dem ná yia, Tura de Sidon tiina bá tiini ba na lɛɛro se ko maŋe de abam.
40011023	Ko nam ná ye abam Kaparenia tiina, á ga boŋe we Wɛ lage o zeiŋi abam wɛyuu ne mo na? Aawo. Abam nam wó to á zo tega kuri kuri ne mo. Kokuri, wo-kenkagela yalo maama amo na ke abam tei ne to, ya dwoŋi ya ná kea Sodom tiina tei ne, ba ya wó leiri ba wo pa se Wɛ ya bá chɔge ba teo kom.
40011024	Á ta-á yei we, Wɛ borem dɛ dem ná yia, Sodom teo kom bá tiini ko na lɛɛro se ko maŋe de abam.”
40011025	Maŋa kam Yezu na ŋɔɔne konto o ti to, o déem ma ke o Kwo Baŋa Wɛ lei ye o we, “A Kwo, nmo ye wolo na tei wɛyuu de tega baŋa maama. Nmo nam pɛ se n chega kam seigi swa tiina de yi-poro tiina tei ne, ye n daare n pa se balo boboŋa ta na wo bege to lɔre ka kuri.
40011026	A Kwo, a ke nmo lei. Nmo na ke konto to, ko ye n boboŋa na lage kolo to ŋwaane.
40011027	A Kwo Wɛ mo kwei wonnu maama o ke a jeŋa ne. Nɔɔn-nɔɔno bá wane o lɔre Wɛ Bu wom o ti, ko ná dae o Kwo yerane. Nɔɔn-nɔɔno daa ta bá lɔre a Kwo Wɛ, ko ná dae amo wolo na ye o Bu wom to yerane, ko woli de amo na boŋe se a pa nɔɔno wolo maama lɔre o na ye tei to.
40011028	Abam balo na wo cham dedɛ wone to, ye á yera chɛ de totoŋa pa se á laam bugi to, se á maama ba amo tei se a pa á na siu.
40011029	Ba-na á sale amo yera ne, nenɛɛne nabɛ na sale daane se vare tei to. Kokuri a ye nɔn-mɔlɔ mo ye a gwooni a tete. A ma wó pa á boboŋa taa tigi jeiga dedoa.
40011030	Á ná sale amo yera ne, a bá taa chana á baŋa ne, ye ko wó taa lana ko pa abam.”
40012001	Da yam konto ni ne Yezu déem ma tɔge kara wo o maa kɛa. Ko déem maa ye Juu tiina siu dɛ dem ne mo konto. O kwaga tɔgena bam de maa tɔge ba wora, ye kana jege-ba. Ba ma bobo se ba taa bwori mena ba yui ba dona.
40012002	Farisi tiina na tɔge ba wora to ma nɛ ba na ke kolo to. Ba laam ma ta de Yezu ba we, “Nii nmo kwaga tɔgena bam na ke kolo. Ko ye totoŋe delo na chɔge dé siu dɛ chullu tem to mo.”
40012003	Yezu ma leiri-ba o we, “Nam guli-na Wɛ tɔnɔ kom na bere Pɛ David taane tei to. Kana déem mo jege wonto de o nɔɔna.
40012004	O ma vo o zo diga kalo na ye Wɛ nyem to, ye o kwei bworobworo kolo na tigi da Wɛ ŋwaane to pa se o de o tɔgena bam di. Ko nam chula se banto ya di bworobworo kom, se ko ye Wɛ kaanem tiina yerane mo jege chwoŋa se ba di-ko.
40012005	Ko ta woli da, Wɛ tɔn-dwoŋo kom bere we Wɛ kaanem tiina yeini ba toŋe o diga kam totoŋa siu dɛ maama wone mo. Ba maa yeini ba toŋe konto ye ba ta jege bora ko wone. Ko bere we Wɛ diga kam fɔgem dwoi siu dɛ chullu tem.
40012006	Ko daare leilei konto, Nabiin-bu wom tu logo baŋa ye wonto dwoi Wɛ diga kam.
40012007	Wɛ tage o we, ‘Amo lage se nɔɔna mo taa jege ba dwonna swono, ye ko dae se ba taa mae ba wonnu ba kaane-ne.’ Abam ya ná lɔre taane dento kuri, á ya bá yaale balo na jege bora to.
40012008	Kokuri Nabiin-bu wom jege dam siu dɛ chullu tem baŋa ne.”
40012009	Yezu laam ma vo o kɛ. O ma vo o zo Juu tiina jeiro diga kadwoŋi jei sem konto ne.
40012010	Nɔɔno maa wora o jeŋa dedoa na tega. Nɔɔna badwonna de maa wora ba na lage chwoŋa se ba bere we Yezu ke o tusi. Ba ma bwei-o ba we, “Nɔɔno jege chwoŋa se o yɔɔre o dwoŋi siu dɛ dem ne na?”
40012011	Yezu ma leiri-ba o we, “Abam wolo ná jege pia, ye ka ná to gwoŋo wone siu dɛ dem ne, á bá nii ka baŋa ne se á le-ka na?
40012012	Nabiinu nam tiini o jege kuri o dwoi pia. Konto bere we nɔɔno jege chwoŋa se o ke o dwoŋi lanyerane siu dɛ dem ne.”
40012013	O na tage konto to, o laam ma ta de nɔɔno wolo jeŋa kam na tege to o we, “Twe n jeŋa kam.” Nɔɔno wom ma seene o ke konto, dedaane o jeŋa kam jwoori ka ke lanyerane ne o je-ŋoŋa kam tei.
40012014	Farisi tiina bam na nɛ konto to, ba ma nwoŋi ba vo ba ŋɔɔne daane se ba lage chwoŋa ba go Yezu.
40012015	Yezu déem ma lɔre ba na lage se ba chɔge-o tei to. O ma yage jei sem konto ye nɔn-kɔgɔ dedɛ déem tɔge-o. O ma yɔɔre ba maama ba jaweero wone,
40012016	ye o kaane-ba o we ba ye zaŋe ba pa nɔɔna lɔre o ni ne.
40012017	Yezu na ke tei konto to, ko ye se ko pa Wɛ sampwora Isayah na maŋe o ta kolo faŋa faŋa to mo ba ko ji chega, de o na we,
40012018	“Nii, wonto mo ye amo Wɛ tontoŋeno a na kuri to. O maa ye wolo a na swo-o ye a wo pwoli ded-o to. Amo wó pa se a Sin-laao kom ta wo o tei ne. O ma wó pa se dwi maama tiina ba ba lɔre amo chega kam na ye tei to.
40012019	O nam bá taa mage ni-kantɔgɔ naa o taa ke sɔɔ. O nam bá taa pae o kwora zaŋa teo pwooni ne.
40012020	Ko ná ye balo na tiini ba bwona tei maama, o ta bá yaale-ba, ye o ta jege ba ŋwaŋa. O maa wó taa ye konto mo se ko vo ko yi maŋa kalo o na wó pa amo Wɛ chega kam ba ka zaŋe nɔɔna maama baŋa ne to.
40012021	Wonto yere ŋwaane mo dwi maama tiina wó taa jege teena amo Wɛ tei ne.”
40012022	Nɔɔna badwonna déem ma ja lilwei wolo ta na ware o ŋɔɔne to ba ba Yezu tei. Ko maa ye setaane mo daane-o konto dwoŋi. Yezu ma yɔɔre nɔɔno wom pa se o yia jwoori ya nae ye o daare o wae o ŋɔɔne de.
40012023	Ko ma so nɔn-kɔgɔ kom maama, ye ba tɛ ba we, “Nɔɔno wonto mo wó taa ye Pɛ David dwi tu wolo Wɛ na lage o toŋe to na?”
40012024	Farisi tiina bam na nigi konto to, ba ma ta ba we, “Wonto na wae o zeili setaana to, ko ye o tɔge setaana pɛ Bɛlzabula dam ŋwaane mo o ke konto.”
40012025	Yezu ma lɔre ba boboŋa na ye tei to. O ma ta de-ba o we, “Teo kolo paare ná pɔɔre kuni belei pa ba jege daane, ko bá daane ko chɔge. Teo kolo maama naa sɔŋɔ kolo maama ná pɔɔre ko tete wone, konto wó to mo.
40012026	Ko ná seene ko ye chega we amo mae setaana pɛ dam mo a zeili setaana nɔɔna tei ne, konto wó bere we setaana pɛ dam dem pɔɔre kuni belei mo ye o paare dem bá daane de chɔge.
40012027	Ko ná seene ko ye amo tɔge Bɛlzabula dam ŋwaane mo a ma zeili setaana, abam nɔɔna bam de nam mae dam dem konto mo ba maa zeili-ya na? Á nam wó sɛ we ko ye konto na? Abam tete nɔɔna bam na ke tei to mo bere we chega tera á tei ne.
40012028	Ko nam na ye tei to, ko ye Wɛ Sin-laao kom dam ŋwaane mo a wae setaana a zeila, ye konto maa bere we Wɛ maŋe o ba se o di paare abam yuu ne.
40012029	Setaana pɛ nam nye de nɔn-babea na nii o sɔŋɔ tei to. Nɔɔno ná lage se o vo nɔn-babea sɔŋɔ o ŋɔ, o nam jege se o bobo o ja nɔn-babea kam mo o vɔ. O ná ke konto dwoŋi mo o laam wó wane wonnu tem o kwaleme.
40012030	Nɔɔno wolo maama nam na ba zege amo kwaga ne to ye amo dono mo. Nɔɔno wolo maama nam na ba tɔge o lae amo wonnu o pa-ne to boŋe se o jage-te mo.
40012031	Á ta-á yei we, keim-balwaaro telo maama nɔɔna na ke to, naa ta-balwaaro telo ba na ŋɔɔne to, Wɛ wae o yage-te o ma chɛ-ba. Ko daare nɔɔno wolo nam ná ŋɔɔne ta-balɔrɔ o pa Wɛ Sin-laao kom, Wɛ bá sɛ se o ma chɛ konto tu.
40012032	Nɔɔno wolo nam ná ŋɔɔne wo-balwaaro o pa Nabiin-bu wom, Wɛ wó sɛ se o ma chɛ konto tu. Nɔɔno wolo nam ná pɛ se Wɛ Sin-laao kom dam ye setaane nyem, Wɛ bá sɛ se o ma chɛ konto tu maŋa de maŋa se ko taa vei wuu.
40012033	Abam ná sɛ we amo kikia yam lana, á jege se á sɛ we amo dam dem nwoŋi Wɛ Sin-laao kom tei ne mo. Ko maa nye de ti-ŋoŋo na jege se ko taa leiri bu-ŋona tei to mo. Ti-jawona nam wó taa leiri bu-chechɔgero mo. Abam ná lage se á lɔre tio ná ye ti-ŋoŋo, á wó ma ko bia mo á lɔre.
40012034	Abam nye de basankwɛ mo. Á na ye nɔn-balwaaro to, á bá wane wo-laaro á ŋɔɔne. Nɔɔno na jege kolo maama ko su o boboŋa to mo wó siiri o ni taane wone.
40012035	Nɔn-ŋom wó taa jege wo-laaro mo o boboŋa ne pa se o jege-te o ŋɔɔna. Ko daare nɔn-balɔrɔ wó taa jege wo-balwaaro mo o boboŋa ne pa se o jege tento o ŋɔɔna.
40012036	Á ta-á yei we, Wɛ borem dɛ dem ne nɔɔno maama jege se o ta o ni o jwoŋi o tete de wo-yɔɔro telo maama o na tage to.
40012037	Ko wó taa ye abam tete ni taane mo wó bere we á jege bora naa á ba jega.”
40012038	Wɛ nia zamsem tiina badwonna de Farisi tiina badwonna déem ma zaŋe ba ta de Yezu ba we, “Berem tu, debam lage se n ke wo-kenkagele mo se ko taa ye maanem ko pa debam.”
40012039	O ma leiri-ba o we, “Zem nɔɔna ye nɔn-balwaaro mo ye ba yiga tera de Wɛ. Mo kokuri ba lage se a ke wo-kenkagele a bere-ba. Ba ma bá na, ko ná dae wo-kenkagele delo na maŋe de ke Wɛ tontoŋeno Jonah baŋa ne faŋa faŋa to.
40012040	Wonto déem ke da yatɔ wea de tete maama mo ywon-kamunu kana ne. Ko nam jege se ko ke amo Nabiin-bu wom konto dwoŋi mo, de amo na wó ke da yatɔ wea de tete maama tega wone to.
40012041	Jonah déem na vei Ninevɛ tiina tei o bere-ba Wɛ chega kam to, banto leiri ba wo. Wolo na dwoi Jonah to nam wora abam tei ne ye á wo sɛ konto tu. Mo kokuri Wɛ borem dɛ dem ná yia, Ninevɛ tiina laam wó zaŋe ba bere we abam ba jege chega.
40012042	Ko woli da, ka-pɛ wolo déem na tei Siiba faŋa faŋa to de wó zaŋe o bere konto. Wonto déem zaŋe o tete teo kolo na tiini ko ye yiga yiga to ne o ba Pɛ Solomon tei se o cheigi o swa yam na ye tei to. Wolo nam na dwoi Solomon to wora abam tei ne ye á yiga tera ded-o.
40012043	Setaane ná nwoŋi nɔɔno tei ne, o laam wó vo o beeri laŋa tetare ne mo na na tera mɛ to se o lage jei o sii da. O ma beeri o ga.
40012044	O laam maa we, ‘A jege se a jwoori a vo a na nwoŋi mɛ to mo a taa wora.’ O ma jwoori o vo nɔɔno wom tei, ye o lɔre we o jei sem fɔge se kwɛ lanyerane ye kolokolo wo leiri ko zo da.
40012045	O laam ma jwoori o vo o lage o dwonna barepɛ balo na maŋe ba ye balwaaro ba dwoi o tete to. Ba ma tɔge ded-o ba vo ba zoore da. Ko maama laam na kweeli tei to ye lɛɛro mo wó taa jege nɔɔno wom konto ko dwoi o boboa na maŋe ka ye tei to. Konto dwoŋi mo lage ko ke zem nɔn-balwaaro tem.”
40012046	Yezu déem ta na wora o ŋɔɔne de nɔn-kɔgɔ kom konto to, o nu de o nyaana ma ba ba zege sɔŋɔ kom pwooni ne, ye ba lage se ba ŋɔɔne ded-o.
40012047	Nɔɔno wodwoŋi ma ta de Yezu o we, “N nu de n nyaana tua, ye ba lage se ba nɛ nmo.”
40012048	Yezu ma ta de nɔɔno wom o we, “Banto yerane mo ye a nu de a nyaana na?”
40012049	O laam ma nii o kwaga tɔgena bam seeni ye o we, “Amo nu de a nyaana mo tento.
40012050	Kokuri wolo maama na ke a Kwo Wɛ boboŋa na lage tei to mo ye a nyaane de a nakɔ de a nu.”
40013001	Dɛ dem konto ne nɔɔ Yezu déem ma yage sɔŋɔ kom ye o vo naneo kom ni. O ma jeini tega ne se o bere nɔɔna.
40013002	O na wora konto to, nɔn-kɔgɔ ma ba ko gilimi-o. Konto ma pa se o zaŋe o vo o zo nabworo wo o jei da, ye kɔgɔ kom laam zege na bam ni ne se ba taa cheigi-o.
40013003	O ma bere-ba wonnu dedɛ te na ye memaŋa. O déem ma maŋe o we, “Valo déem mo wora. O ma zaŋe o vo o kara se o du.
40013004	O ma kare o dole o men-dwoa yam. Yadwonna ma to chwoŋa ni ne. Zuna ma ba ba twɛ-ya ba di.
40013005	Yadwonna ma to kandwa yuu ne teero na ba daga mɛ to. Teero na ba lira jei sem ne to, ya ma wo daane ya puli.
40013006	Wea ma ba ka baane ya maama. Ya bonno na wo zo tega to, ya laam ma te.
40013007	Ko daare men-dwoa yadwonna ma to sabare wone. Ya na puli to, sabare sem laam ma zaŋe se jujugi-ya.
40013008	Ko daare yadwonna ma to te-ŋoŋa baŋa ne, ye yanto maama nwoŋi ya ke bia lanyerane. Yadaara ke nenɛɛne bia bi bi. Yadaara ke nenɛɛne bia fuseredo fuseredo. Yadaara de maa jege nenɛɛne bia fintɔ fintɔ.
40013009	Á nam fɔge á cheigi a taane dem lanyerane.”
40013010	Yezu na maŋe memaŋe dem konto o ti to, o kwaga tɔgena bam laam ma vo ba yi o tei, ye ba bwei-o ba we, “Bɛ mo ye nmo yeini n maŋe memaŋa n bere nɔɔna bam?”
40013011	O ma leiri-ba o we, “Ko ná ye abam, Wɛ maŋe o pa se á lɔre o te-laao paare dem kuri na ye tei to, ye chega kam konto ya maŋe ka seigi mo. Ko daare nɔɔna badaara bam, Wɛ wo pɛ se ba lɔre konto.
40013012	Memaŋa yam na jege se ya zeini nɔɔna boboŋa tei to nye de nɔɔno ná maŋe o jege woŋo, o ta wó jwoŋi kodwoŋi o woli da se ko tiini ko gaale. Nɔɔno wolo nam na maŋe o ba jege kolokolo to laam wó ba o ga kolo fenfee o ya na jege to mo.
40013013	Amo na maŋe memaŋa a bere-ba kolo ŋwaane to mo ye banto yia mo nae amo na ke wonnu telo to, ye te ba pae ba maana. Ba ta maa ni amo berem dem, ye ba ba lɔre de kuri.
40013014	Banto na ye tei to mo bere we Wɛ sampwora Isayah na tage kolo faŋa faŋa to tu ko ji chega, de o na we, ‘Abam wó fɔge á ta-á cheigi Wɛ taane dem, ye á bá ni de kuri. Abam yia nam wó kwaane ya nii ye á na nɛ kolo to bá zo á yuu.
40013015	Kokuri nɔɔna bam konto boboŋa seene ya te mo. Ba zwa ma ba ya kware, ye ba daare ba pu ba yia. Ko ná dae konto, ba yia na nɛ kolo to jege se ko zo ba yuu mo. Ba zwa de ya jege se ya ni Wɛ taane dem, ye ba boboŋa de wó lɔre de kuri. Ba ya ná ke konto, ba ya wó pipiri ba sɛ amo Wɛ se a pa ba na fɔgem.’”
40013016	Yezu ta ma ta de o kwaga tɔgena bam o we, “Ko nam ná ye abam, á yia na nae tei to ye á zwa de ni tei to mo pae se á jege yu-ywoŋo Wɛ tei ne.
40013017	Chega ŋwaane to, faŋa faŋa Wɛ tontoŋena bam dedɛ de nɔn-laaro dedɛ déem jege teena se ba na kolo abam na nɛ to, ye ba wo wane ba na. Ba ta maa kwori ba jege teena se ba ni Wɛ taane delo abam na nigi to, ye ba wo wane ba ni-de.
40013018	Nam cheigi-na se a maŋe valo wom memaŋe dem kuri a bere abam.
40013019	Mena yalo na to chwoŋa kam ni ne to mo bere nɔɔna badwonna na ye tei to. Banto mo nigi Wɛ paare dem taane, ye ba wo lɔre de kuri. Wo-lwanno tu setaane laam ma ba o chaale-de pa de wo zo ba boboŋa.
40013020	Mena yalo na to kandwa yuu ne to de maa bere nɔɔna badwonna na ye tei to. Banto ma ni Wɛ taane dem ye ba jwoŋi-de lela de wopwolo.
40013021	Taane dem ma wo tiini de zo ba boboŋa, pa se ba yage-de lela. Yaara na tu ya bɛɛse-ba Wɛ chega kam ŋwaane to, ba ma yage-ka lela.
40013022	Mena yalo na to sabare sem wone to maa bere nɔɔna badwonna na ye tei to. Banto maa ye balo na nigi Wɛ taane dem ye ba ta jege lwia de logo baŋa wonnu to. Sabu-laga ma chɔge ba boboŋa pa se ba kwei Wɛ taane dem ba yage, ye de wo jaane kuri de pa-ba.
40013023	Ko daare mena yalo na to te-ŋoŋa jei sem ne to maa bere balo na nigi Wɛ taane dem ye ba pa de tiini de zo ba boboŋa to. Konto ma pa se Wɛ taane dem ja kuri de pa-ba, nenɛɛne mena na ke bia lanyerane se ko maŋe de bia bi bi, ye yadaara de ke bia fuseredo fuseredo, ye yadaara de ke bia fintɔ fintɔ to.”
40013024	Yezu déem ma maŋe memaŋe dedwoŋi o bere-ba o we, “Amo lage a bere abam Wɛ te-laao paare dem na wó ba de taa wo nɔɔna baŋa ne tei to mo. Valo wodwoŋi mo kwei men-ŋona o ja vo o kara o du.
40013025	O na dugi-ya konto to, o dono ma zaŋe pein-dɔa maŋa ne o ja kayale bia o vo o du o gwaare valo wom kara men-ŋona yam wone, ye o daare o jwoori sɔŋɔ.
40013026	Men-ŋona yam ma nwoŋi ya ji men-kweero. O dono wom na dugi yalo to ma nwoŋi ya ji men-kayale.
40013027	Sɔŋɔ tu wom tontoŋena laam ma vo ba ta ded-o ba we, ‘Debam tu, nmo na dugi n kara kam to, ko dae men-ŋona yerane mo n dugi na? Bɛ mo ye kayale laam zaŋe se gwaare da?’
40013028	O ma leiri-ba o we, ‘Ko ye amo dono mo ke konto.’ Ba laam ma bwei-o ba we, ‘De nam vei de gɔ kayale sem de yage na?’
40013029	O ma wo sɛ, ye o ta de-ba o we, ‘Abam ná ke konto, á wó kɛ á gɔ men-ŋona yam de mo á woli da.
40013030	Nam yage-na se ya maama taa wora se ko ba ko yi zagem maŋa. Kanto maŋa kam ne amo laam wó ta de men-zagena bam se ba pɔɔre kayale sem ba gɔ ba ke dáa ne, se ba laam pɛ ba zwɛ. Ba ná ke konto, se ba daare ba zage mena yam ba pɛ ba ke amo tuli ne.’”
40013031	Yezu daa ta ma maŋe memaŋe dedwoŋi o bere-ba o we, “Wɛ te-laao paare dem nye de nɔɔno na kwei tio-bu memeeno o vo o du o kara ne.
40013032	Tio-bu wom konto mo tiini o muri wo-bia maama wone. O ma nwoŋi, ye o ba o tiini o ji kamunu se ko dwoni dwoa-vɔɔro telo maama na wo o kara kam ne to. Ko laam maa ye kamunu dedɛ ye zuna tui ba sɔ ba pworu da.”
40013033	Yezu daa ta ma maŋe memaŋe dedwoŋi o bere-ba o we, “Wɛ te-laao paare dem nye de kaane wodwoŋi na kwei sabɔle o gwaare de bworobworo muni dedɛ tei to. De laam ma pa se bworobworo muni dem maama fole.”
40013034	Wonnu tem konto maama Yezu déem na bere nɔn-kɔgɔ kom to ye memaŋa yerane mo o ma seigi o bere-ba. O ma wo tage kolokolo de-ba ye ko dae memaŋe.
40013035	O nam ke konto se ko pa Wɛ tontoŋeno wodwoŋi taane mo ji chega, de o na we, “Amo ná lage a ŋɔɔne a bere-ba, ko wó taa ye memaŋa mo a ma bere-ba. Amo wó pa ba lɔre Wɛ chega kalo na seigi logo baŋa boboom maŋa ne se ko ba ko yi zem to.”
40013036	Yezu déem ma zaŋe o yage nɔn-kɔgɔ kom, ye o daare o jwoori sɔŋɔ kom. O kwaga tɔgena bam ma ba o tei ye ba we, “Ko ná ye men-kayale memaŋe dem, se n bere debam de kuri.”
40013037	O ma leiri-ba o we, “Sɔŋɔ tu wolo na dugi men-ŋona yam to mo bere Nabiin-bu wom na ke tei to.
40013038	O kara kam maa nye de logo baŋa. Men-ŋona yam maa nye de nɔɔna balo na ye Wɛ paare dem nyem to. Ko daare men-kayale sem maa nye de balo na ye wo-lwanno tu setaane nyem to,
40013039	ye dono wolo na dugi-se to maa nye de setaana pɛ wom tete. Zagem maŋa kam mo ye nenɛɛne logo baŋa na wó ba ko kweeli tei to, ye men-zagena bam maa nye de Wɛ malese sem.
40013040	Men-zagena bam na gɔge men-kayale sem ba pɛ ba zwɛ to, konto dwoŋi mo wó ke logo baŋa kweelim dɛ dem ne.
40013041	Ko na wó ke tei to ye amo Nabiin-bu wom wó toŋe a malese tiina bam se ba vo ba le kolo maama na pa se tusim wora to, de balo na ye wo-lwaan-kera to, se ba daa ye taa tɔge ba wora Wɛ paare dem wone.
40013042	Ba laam ma wó zeili-ba ba yage min-lɔŋɔ jei ne se de di-ba. Dáane mo ba laam wó taa wora ba keera ye ba done ba nwa.
40013043	Ko daare balo na jege chega Wɛ tei ne to laam wó pa pwooni tiini de taa wora ba Kwo Wɛ paare dem wone, ne wea na nye tei to. Á nam fɔge á cheigi amo taane dem lanyerane.
40013044	Wɛ te-laao paare dem daa ta nye de wo-ŋonno telo na ye lonne nyem ye te suli tega ne to mo. Nɔɔno wodwoŋi laam ma pɔpɔ o na-te. O ma jwoori o kwoli-te. O wo na tiini ko pwoli to, o ma vo o kwei o wonnu maama o yeigi sabu, ye o laam daare o yeigi tega kam konto se wo-ŋonno tem ji o nyem.
40013045	Wɛ te-laao paare dem daa ta maa nye de pipim-piinu na kare o lage kandwa ŋona se o yeigi.
40013046	O ma ba o na kandwɛ delo na tiini de jege lam o tei ne to. O laam ma jwoori o vo o kwei o wonnu maama o yeigi, ye o daare o yeigi kandwɛ dem konto yerane.
40013047	Wɛ te-laao paare dem na wó ba de taa wo nɔɔna baŋa ne tei to nye de chwogo ywon-jara na kwei ba de buga ne se ba ma ja ywona to. Ba na de-ko da to, ba ma ja ywona dwi maama.
40013048	Ko ma ba ko su lanyerane. Nɔɔna bam laam ma vaŋe-ko ba tuuri ba ja bɛ. Ba laam ma jeini tega ne se ba kuri ywon-ŋona yam ba ke ba lɔɔro wone. Ba ma daare ba kwei ywon-yɔɔro tem ba dole ba yage.
40013049	Ko nam wó ba ko taa ye konto mo logo baŋa kweelim dɛ dem ne. Wɛ malese wó nwoŋi se ba se se pɔɔre nɔn-balwaaro ye se le-ba balo na jege chega Wɛ tei ne to wone.
40013050	Se laam wó daare se zeili-ba se yage min-lɔŋɔ jei ne se de di-ba. Dáane mo ba laam wó taa wora ba keera ye ba done ba nwa.”
40013051	Yezu na ŋɔɔne o ti to, o laam ma bwei o kwaga tɔgena bam o we, ba nigi wonnu tem maama kuri na? Ba ma leiri-o ba we, ɛɛ.
40013052	O ma ta de-ba o we, “Tɔ. Wɛ ni-dwoora yam zamsem tu wolo maama laam na tu o zamse Wɛ te-laao paare dem chega kam to nye de sɔŋɔ tu wolo na nii Wɛ nɔɔna baŋa ne to ye o le wo-laaro o jejegero tem wone o pa-ba. Konto tu laam wae o le berem-doore o woli de berem-dwoori dem se o ma bere o nɔɔna bam.”
40013053	Yezu déem na maŋe o memaŋa yam konto o ti to, o laam ma yage jei sem konto.
40013054	O ma jwoori o vo o tete teo. O na wora to, o ma zo Juu tiina jeiro diga kam se o bere-ba. O na bere-ba tei to, ko déem so-ba lanyerane, pa ba we, “Nɔɔno wonto ke tɛ mo o jege swa yam konto dwoŋi? O nam ke tɛ mo o na dam pa o ma ke wo-kenkagela yanto dwoŋi?
40013055	Wonto mo dae kapɛnta tu wom bu na? O nu maa ye Mary. O nyaana maa ye Jemsi de Josef de Simon de Judas.
40013056	O nakɔa maama de ta wora debam tei ne mo. Wonto nam nɛ dam dem konto maama yei ne mo?”
40013057	Konto mo ba déem wo sɛ we Yezu seene o nwoŋi Wɛ tei. Yezu ma ta de-ba o we, “Nɔɔno ná ye Wɛ tontoŋeno, nɔɔna yeini ba pa-o zula lanyerane, se o tete teo tiina de o sɔŋɔ tiina nam maŋe ba ba nege-o.”
40013058	Ba déem na wo ke ba wo-dedoa se ba sɛ-o to, o ma wo tiini o ke wo-kenkagela dedɛ ba tei ne.
40014001	Pɛ wolo na tei Galili teene dem to déem ma ba o ni Yezu ŋwa. Pɛ wom yere mo Herodi.
40014002	O ma ta de o tontoŋena o we, “Wonto wó taa ye Jɔn wolo na ye sɛɛm tu to mo. Wonto nam mo jwoori o bi toone wone. Mo kokuri o jege dam pa o wae wo-kenkagela dedɛ o ke.”
40014003	-
40014004	Herodi déem tage konto dwoŋi kolo ŋwaane o déem ya wo ke Jɔn lanyerane, ye o ta pa ba go-o. O déem di kaane wodwoŋi mo, o yere mo Hɛrodisa. Kaane wom déem ye o zembaaro Filipi nyem mo. Jɔn ma ta o bere-o we, ko chula se o di o zembaaro kaane. Jɔn na bwɛ-o konto to, o ma pa ba ja-o ba vɔ peena diga ne ba yage da.
40014005	O ya maa boŋe se o go-o ye o laam kɔre teo kom nɔɔna bam, de ba na pɛ se Jɔn ye Wɛ tontoŋeno to ŋwaane.
40014006	Herodi lora maŋa laam ma ba ka yi. O ma bwoŋi nɔɔna dedɛ se ba ba ba tɔge ba di ywoni. Hɛrodisa bukɔ ma zaŋe o vo veira bam yiga o sa o bere-ba. O sɛ dem na lana konto to, ko ma pa Herodi wo pwoli.
40014007	O wo na pwoli to, o ma du o we, woŋo kolo maama o na lage to o wó pa-o.
40014008	Bukɔ wom nu ma ta o bere-o, ye o laam vo Herodi tei o we, “Woŋo kolo amo na lage to mo ye Jɔn yuu. Nmo ná gwoni-ko, se n ke zoŋ-tanlaŋa wone n pa-ne.”
40014009	Pɛ Herodi na nigi konto to, o wo ma chɔge lanyerane. O nam na dugi ye o veira bam ni to, o ma pa ni se ba ke konto ba pa-o.
40014010	O ma toŋe nɔɔna se ba vo peena diga kam ba gwoni Jɔn yuu kom.
40014011	Ba ma daare ba ke o yuu kom zoŋ-tanlaŋa wone ba ja nwoŋi ba pa bukɔ wom. O laam ma kwei-ko o ja vo o pa o nu Hɛrodisa.
40014012	Jɔn kwaga tɔgena bam ma zaŋe ba vo ba kwei o yera yam ba ja vo ba ke yibeeli wone. Ba laam ma vo ba ta de Yezu kolo na ke to.
40014013	Yezu déem na nigi kolo na ke Jɔn to, o ma zaŋe o vo o zo nabworo o kɛ o daare jei sem konto. O ma pwɛ o tete se o vo o bɛ buga kam, se o vo o taa wora jei selo na ye gaao wo to o yerane. Nɔɔna dedɛ ma ba ba maane o na wo jei selo ne to. Ba ma zaŋe ba nwoŋi ba teene dem ne, ye ba vo tega ne ba vo o tei.
40014014	Yezu ma nwoŋi nabworo kom wone. O laam ma nɛ nɔn-kɔgɔ kom na tu ko wora. O ŋwaŋa ma zo nɔɔna bam lanyerane, ye o yɔɔre balo na ba jege yezura to.
40014015	Tega na wora ka yi to, o kwaga tɔgena bam laam ma vo ba ta ded-o ba we, “Maŋa kam wora ka kɛa ye wodiu tera ywo-seeni se ba yeigi ba di. Konto ŋwaane nam pa se nɔɔna bam viiri ba vo sam wo se ba yeigi wodiu ba di.”
40014016	Yezu ma leiri-ba o we, “Ba ba jege se ba viiri. Abam tete mo wó pa-ba wodiu se ba di.”
40014017	Ba ma ta ba we, “Debam na jege kolo to mo ye bworobworo tenu de ywona yalei yerane.”
40014018	Yezu ma ta de-ba o we, ba ja ba ba pa-o.
40014019	O laam ma ta de nɔɔna bam maama se ba jeini tega ne. O ma kwei bworobworo tenu tem de ywona yalei yam, ye o kwoni o yuu wɛɛne o ke Wɛ lei te ŋwaane. O ma fɔ bworobworo kom o pa o kwaga tɔgena bam, ye banto de laam kwei-te ba pa nɔɔna bam.
40014020	Nɔɔna bam maama ma di ba su ba daare. Ba na di ba daare konto to, ba ma pɛ chicheeru telo na daare to ba su kayɛ fuga selei.
40014021	Nɔɔna balo déem na di konto to ye nenɛɛne baara morro tenu mo (5,000), ko woli de kaana de bia de.
40014022	Yezu laam ma pa o kwaga tɔgena bam vo ba zo nabworo kom se ba da yiga ba bɛ buga kam ni dedwoŋi dem. Ba na maa kɛ to, o ma pa kɔgɔ kom viiri.
40014023	O na ke konto to, o ma pwɛ o tete se o dii peero tem baŋa se o taa wora o yerane ye o ware Wɛ. Tega ma ba ka yi, ye o ta na wora o yerane to mo
40014024	nabworo kom maŋe ko kɛ naneo kom tetare yiga yiga. Vo-dɛɔ ma ba ko jeeri-ba pa se na bam popɔgele dedɛ ye ba tiini ba mage nabworo kom.
40014025	Tega na wora ka poore to, Yezu laam ma zaŋe o vei na bam baŋa ne mo o maa vei o kwaga tɔgena bam tei.
40014026	Ba na nɛ-o to, foone ma tiini de ja-ba, de o na wo na bam baŋa ne o vei to. Ba ma ta ba we, “Ko wó taa ye chiru mo!” Foone na zo-ba konto to, ko ma pa se ba laare baŋa baŋa.
40014027	O laam ma ŋɔɔne de-ba ye o we, “Pa-na á bochara ke dam, se ko ye amo mo. Yé pa-na foone taa jege abam.”
40014028	Piita ma leiri-o we, “Amo Teiru, ko ná seene ko ye nmo, se n bwoŋi-ne se a de vo na bam baŋa ne a ba nmo tei.”
40014029	Yezu maa we, o ba. Piita laam ma nwoŋi nabworo kom wone o tu na bam baŋa ne o vei o maa jeeri Yezu.
40014030	O ma ba o lɔre vio kom na tiini ko mage tei to pa se foone ja-o, ye o laam wora o tu na bam kuri. O na wora o tu to, o ma lwoori Yezu de kwor-dɛa o we, “Amo Teiru, jwoŋi amo ŋwea!”
40014031	Yezu laam ma taŋe o ja-o, ye o ta ded-o o we, “Nmo boboŋa muri Wɛ tei ne. Bɛŋwaane mo n jege boboŋa yalei ded-o?”
40014032	Ba maama laam ma vo ba dii ba zo nabworo kom wo. Vio kom ma kwori lela.
40014033	Nɔɔna balo na wo nabworo kom wone to ma pa Yezu zula. Ba maa tɛ ba we, o seene o ye Baŋa Wɛ Bu mo.
40014034	Ba ma vo ba bɛ ba yi bubɛ dedem dem. Ba na yi jei selo to yere mo Gɛnesara.
40014035	Teo kom konto tiina bam ma ba ba lɔre Yezu. Ba na lɔre-o to, ba laam ma toŋe ni ba pa nawuura yam maama, pa se balo na ba jege yezura to ba o tei se o yɔɔre-ba.
40014036	Ba ma lwoori-o se o pa jaweena bam chwoŋa se ba dwei o gɔrɔ kom ni yerane. Balo maama na dwei o gɔrɔ kom konto to déem tu ba na yezura.
40015001	Farisi tiina badaara de Wɛ nia zamsem tiina badaara déem ma nwoŋi Jerusalem ne ba vo Yezu tei. Ba ma vo ba bwei-o ba we,
40015002	“Bɛ mo ye n tɔgena bam yeini ba ve chullu telo de nabaara bam na pɛ debam to? Ba ná lage ba di wodiu, ba yeini ba ba sane ba jea se ko tɔge de chullu tem chwoŋa.”
40015003	Yezu ma leiri-ba o we, “Abam yeini á tɔge á tete boboŋa chullu mo, ye á daare á ve Wɛ tete ni dem. Bɛ mo ye á ke konto dwoŋi?
40015004	Wɛ ni dedwoŋi bere we, nɔɔno jege se o taa zuli o kwo de o nu. Wɛ daa ta bere we, nɔɔno ná ŋɔɔne ta-balɔrɔ o pa o nu naa o kwo, konto tu jege se o te mo.
40015005	Ko daare abam nam yeini á ja Wɛ taane dem á pipiri ye á we, ‘Nɔɔno ná jege woŋo kolo o ya na wó ma o woli o kwo de o nu to, ye o ná we, ko maŋe ko ye Wɛ nyem mo,
40015006	wonto daa ba jege se o kwei o ma zeini o kwo.’ Á na ke tei to bere we á ve Wɛ ni dem, ye á daare á tɔge á tete chwei mo.
40015007	Abam maa ye pipiri nyena mo. Isayah déem jege chega de o na wuuri o ta abam taane faŋa faŋa tei to.
40015008	O déem maa we, ‘Nɔɔna banto zuli amo Wɛ de ba ni mo, ye ba boboŋa tera amo tei ne.
40015009	Ba na pae amo zula tei to maama ye kafɛ mo. Ba yeini ba bere nabiina boboŋa chullu mo, ye ba pa se te ye amo berem dem.’ ”
40015010	Yezu laam ma bwoŋi nɔn-kɔgɔ kom pa se ba ba o tei, ye o de dendea de-ba o we, “Cheigi-na lanyerane se á ni amo taane dem kuri.
40015011	Nɔɔno ná kwei woŋo kolo maama o pa se ko tɔge o ni ko zo o wo, konto bá bere-o chɔgem. Ko daare kolo o na yeini o pa se ko nwoŋi o ni ne to mo bere-o chɔgem.”
40015012	Yezu kwaga tɔgena bam laam ma vo o tei, ye ba ta ded-o ba we, “Nmo wo lɔre we Farisi tiina bam boboŋa chɔge de nmo taane dem na?”
40015013	Yezu ma leiri-ba we, “Á nam yé ta-á nii banto. Amo Kwo Wɛ na wo jeiri tio kolo maama to jege se ko gɔ ko yage mo.
40015014	Yage-na ba boboŋa. Banto nam nye de lilwei vaŋena balo de na ba nae to mo. Lilwei nam ná lage o vaŋe o dwoŋi, ba maama wó to gwoŋo wone mo.”
40015015	Piita laam ma ta de Yezu se o bere-ba dendea kam kuri na ye tei to.
40015016	O ma ta de-ba o we, “Abam de swa ta wo pɔɔre na?
40015017	Á jege se á ta-á yei we, woŋo kolo maama na yeini ko zo nɔɔno ni to mo yeini ko tu o kana, ye o laam daare o tɔge-ko o yage.
40015018	Ko daare kolo na nwoŋi nɔɔno ni ne to yeini ko zege o boboŋa ne mo ko nwoŋi. Ko maa ye wonnu tem konto dwoŋi mo yeini te bere nɔɔna chɔgem.
40015019	Nɔɔno boboŋa mo pae se o lage wo-balwaaro tɔgem. Ya maa wae ya pae o go nɔɔna, ye ya taa pae o tɔge kabwoŋa keim de ka-laga wo-zɔɔna maama. Ya maa wae ya pae o ŋɔna, naa o fɔ vwa, ye o taa twe o dwonna.
40015020	Ko nam ye wonnu tento dwoŋi mo bere nɔɔna chɔgem. Ko daare, nɔɔno ná di wodiu ye o wo sane o jea, konto ware ko bere-o chɔgem.”
40015021	Yezu déem ma zaŋe o nwoŋi jei sem konto ne, ye o vo Tura de Sidon nawuura yam seeni.
40015022	Kaane wodwoŋi maa wora o na zoore jei sem konto ne, ye o ye dwi-gɛ tu. O ma vo Yezu tei ye o laare de kwor-dɛa o ta ded-o o we, “Amo tu, Pɛ David dwi tu, popo duri amo yiniga. Setaane mo jege amo bukɔ, ye de tiini de daane-o.”
40015023	Yezu maa chemm. O kwaga tɔgena bam ma vo o tei ba lwoori-o se o pa kaane wom viiri, o na tɔge-ba ye o ke sɔɔ to ŋwaane.
40015024	Yezu ma leiri-ba o we, “Wɛ toŋe-ne se a ba a zeini o tete nɔɔna Isarele dwi tiina bam, de ba na nye de pei selo na beeri kafɛ to mo.”
40015025	Kaane wom laam ma vo o kuni dwoona o yiga ne, ye o lwoori-o we, “Amo tu, zeini-ne!”
40015026	Yezu ma leiri-o we, “Ko wo maŋe se nɔɔno jwoŋi o bia wodiu o dole o pa kukuri.”
40015027	Kaane wom maa we, “Amo tu, n tage chega. Kukuri sento nam jege chwoŋa se se twɛ wodiu kolo se tu wom na di ye ko siiri tega ne to mo se di.”
40015028	Yezu laam ma leiri-o we, “Kaane, nmo tiini n ke n wo-dedoa de amo chekke. Konto to, nmo na lage kolo to, Wɛ wó pa ko ke.” Maŋa kam konto ne nɔɔ mo o bukɔ wom nɛ yezura.
40015029	Yezu laam ma kɛ o vo o tɔge Galili naneo kom ni, ye o daare o vo o dii peero tem baŋa o jeini da.
40015030	O na jeini da konto to, nɔn-fɔrɔ maa tui o tei, ye ba jaane jaweena dedɛ ba woli da ba tui. Badaara déem ye gwane, badaara de maa ye lilwoa, de gwaaro, de memaaro, ko woli de balo jaweero dwi dwi na jege-ba to. Ba maa jaane-ba ba vei ba tiŋi Yezu yiga ne, pa se o yɔɔre-ba.
40015031	O na ke tei to ma pa se nɔn-kɔgɔ kom ye yaau de ba na nɛ we memaaro yɔɔre te ŋɔɔna, ye gwane de fɔge se kwɛ, ye gwaaro de wae te via, ye lilwoa yia de jwoori ya nae. Ba na nɛ wo-kenkagela yam to, ko ma pa ba zuli Baŋa Wɛ o na ye Isarele tiina bam Teiru to.
40015032	Yezu laam ma bwoŋi o kwaga tɔgena bam, ye o ta de-ba o we, “Amo jege nɔɔna banto ŋwaŋa de ba na tu ba wo amo tei ne da yatɔ, ye ba laam daa ba jege wodiu se ba di to. Amo ba lage se a pa ba viiri ye ba wo di kolokolo. Ba ná lage ba viiri konto, kana wó pa ba beiri chwoŋa ne mo.”
40015033	O kwaga tɔgena bam ma bwei-o ba we, “Debam wó ke tɛ mo de na wodiu kagoa kanto yuu ne de pa nɔn-kɔgɔ konto di?”
40015034	O ma bwei-ba o we, “Abam jege bworobworo ko daga tetɛ mo?” Ba ma leiri-o ba we, “Terepɛ mo wora, de ywon-bia fenfee.”
40015035	Yezu laam ma ta de nɔn-fɔrɔ kom se ba maama jeini tega ne.
40015036	O ma daare o kwei bworobworo terepɛ tem de ywona yam ye o ke Wɛ lei te ŋwaane. O ma ja-te o fɔ fɔ o pa o kwaga tɔgena bam ye banto de laam kwei ba pa nɔɔna bam.
40015037	Nɔɔna bam maama déem ma di ba su ba daare. Ba laam ma twɛ chicheeru telo na daare to ba su kayɛ serepɛ.
40015038	Nɔɔna balo déem na di konto to ye nenɛɛne baara morro tena mo (4,000), ko woli de kaana de bia de.
40015039	Yezu laam ma pa se kɔgɔ kom viiri. O ma daare o vo o zo nabworo o bɛ o vo o yi jei sedwoŋi yere na ye Magadan to.
40016001	Farisi tiina badaara de Saduka tiina déem ma zaŋe ba vo Yezu tei. Ba maa lage se ba maŋe-o mo ba nii, ye ba ta ded-o we, o ke wo-kenkagele delo na wó bere-ba we o dam nwoŋi Wɛ tei ne to.
40016002	Yezu ma leiri-ba o we, “Abam yeini á wae á nii wɛyuu ne á lɔre tega kam yibia na wó taa ye tei to. Ko ná ye dedaan-ni ne, ye wɛyuu kom ná ke nasoŋo, á yeini á ta we, tega wó poore lanyerane.
40016003	Ko nam ná ye zezeŋa ne, ye wɛyuu kom ná ye liira liira, á yeini á we, doa mo lage ka ne. Bɛ nam mo ye á ware á lɔre we wonnu telo na wora te ke leilei to bere Wɛ na lage o ke wo-kamunnu telo to?
40016004	Zem nɔɔna bam ye nɔn-balwaaro mo ye ba yiga tera de Wɛ. Mo kokuri ba lage se a ke wo-kenkagele a bere-ba. Ba maa bá na, ko ná dae wo-kenkagele delo na maŋe de ke Jonah faŋa faŋa to.” O na tage de-ba konto to, o laam ma yage ba tei ye o kɛ.
40016005	Yezu kwaga tɔgena bam déem na vei ba bɛ buga kam ni dedwoŋi dem to, ba ya swei se ba ja bworobworo ba woli da.
40016006	Yezu ma ta de-ba o we, “Á fɔge á che á tete se á ye pa Farisi tiina bam de Saduka tiina bam de abam sabɔle.”
40016007	O na tage de-ba konto to, ba ma bane daane ba we, “Ko ye bworobworo taane mo o tɛa, ye debam wo jaane kodwoŋi de ba.”
40016008	Yezu ma maane ba na tɛ kolo to, ye o we, “Bɛ mo ye á pa lwia jege abam de á na ba jege bworobworo to? Abam boboŋa muri Wɛ tei ne.
40016009	Abam ta wo lɔre Wɛ na jege dam tei to na? Á nam swei we amo kwei bworobworo tenu mo a fɔ fɔ a pa nɔɔna morro tenu ye ba di na? Á nam ware á guli kayɛ segera á na twɛ wodiu kolo na daare á ke da to na?
40016010	Ko woli da, amo na kwei bworobworo terepɛ tem a pa nɔɔna morro tena ye ba di to, kayɛ segera mo á ta twɛ á su?
40016011	Tɔ. Ko nam dae bworobworo taane mo a ya tɛa. Á laam wo lɔre konto na? Á nam fɔge á che á tete se á ye pa Farisi tiina bam de Saduka tiina bam de abam sabɔle.”
40016012	O kwaga tɔgena bam laam ma lɔre we, ko ya dae sabɔle delo ba na ke bworobworo ne to taane mo o ŋɔɔne de-ba. Ko nam ye se ba yé pa Farisi tiina de Saduka tiina berem dem mo chɔge-ba.
40016013	Yezu déem ma vo o yi Kazaria Filipi nawuura yam. O na yi da to, o ma bwei o kwaga tɔgena bam o we, “Nɔɔna yeini ba tɛ amo Nabiin-bu wom taane ba we amo ye wɔ mo?”
40016014	Ba ma leiri-o ba we, “Badaara tɛ ba we, nmo ye Jɔn wolo na ye sɛɛm tu to mo. Badaara de maa tɛ ba we, nmo ye Elijah mo. Badaara de maa tɛ ba we, nmo ye Jeremiah naa faŋa faŋa Wɛ tontoŋeno wodwoŋi mo.”
40016015	O laam ma bwei-ba o we, “Ko nam ná ye abam, á boŋe se amo ye wɔ mo?”
40016016	Simon Piita ma leiri-o we, “Nmo ye Ŋwea Tu Baŋa Wɛ Bu Krista wolo o na toŋe to mo.”
40016017	Yezu ma leiri-o we, “Nmo, Jonah bu Simon na lɔre konto to, nmo ye yu-ywoŋo tu. Ko nam dae nabiina dam ŋwaane mo pɛ se n lɔre chega kam konto, se ko nam nwoŋi amo Kwo Wɛ tei ne mo.
40016018	Amo nam wó ta a bere-m nmo na ye tei to. Nmo yere mo Piita, ye yere dem kuri mo ye peo. Ko maa bere we amo wó bobo a kɔgɔ kom kuri peo kom konto baŋa ne mo. Toone de de dam maama maa bá wane-ko de chɔge.
40016019	Amo nam wó kwei Wɛ te-laao paare dem bworo-bia a ke nmo jeŋa ne, se n wane n ma n pore chwoŋa n pa nɔɔna taa tɔge da ba zoore Wɛ woro kom wo. Chwoŋa kalo maama nmo na chege se nɔɔna ye da da to, Wɛ wó zege nmo kwaga ne de konto. Nmo nam ná yage chwoŋa kalo maama, Wɛ daa ta wó zege nmo kwaga ne de konto.”
40016020	Yezu laam ma kaane o kwaga tɔgena bam se ba ye pa nɔɔn-nɔɔno lɔre we o seene o ye Wɛ Dam Tu Krista wom.
40016021	Ko zege kanto maŋa kam ne Yezu ma ŋɔɔne jaja de o kwaga tɔgena bam o bere-ba we o jege se o vo Jerusalem o na yaara dedɛ Juu tiina nakwa bam tei ne, de ba kaanem yiga-tiina bam de tei ne, de ba zamsem tiina bam tei ne, ye ba jege se ba go-o se o laam jwoori o bi toone wone da yatɔ dɛ ne.
40016022	Yezu na tage konto dwoŋi to, Piita ma ja-o o vo dáa, ye o bwɛ-o o we, “Amo Teiru, Wɛ bá sɛ se konto ke nmo.”
40016023	Yezu ma guni o nii Piita, ye o ta ded-o o we, “Setaana pɛ, vei dáa a tei ne! Nmo lage n pa a tusi mo. Nmo boboŋa yam ye nabiina nyem mo ye ya ba tɔge Wɛ na lage tei to.”
40016024	Yezu laam ma ta de o kwaga tɔgena bam o we, “Nɔɔno wolo maama ná lage se o taa tɔge amo kwaga, konto tu jege se o ve o tete boboŋa ye o sɛ yaara ne wolo na zeŋe dagara o maa vei o toone jei tei to, se o laam taa tɔge-ne.
40016025	Wolo maama nam ná lage se o jwoŋi o tete ŋwea, konto tu wó ga-ka mo. Ko daare wolo maama ná sɛ se o ga o ŋwea amo ŋwaane, konto tu wó na ŋwea Wɛ tei ne.
40016026	Nɔɔno nam ná kwaane o jwoŋi logo baŋa wonnu tem maama, ye o laam ná gɛ ŋwea Wɛ tei ne, bɛ ŋo nyɔɔre mo o nɛa? Kolokolo nam tera nɔɔno na wó wane o kwei o ma jwoŋi o ŋwea Wɛ tei ne.
40016027	Amo Nabiin-bu wom nam jege se a ba de nenɔŋ-fɔrɔ ne a Kwo Wɛ na jege tei, ye o malese sem de wó tɔge-ne. Kanto maŋa kam ne, amo laam wó pa se nɔɔno maama jwoŋi nyɔɔre delo na maŋe de o kikia to.
40016028	Chega ŋwaane to, nɔɔna balo zem na wo ywo-seeni to badaara bá te ye ba ta wo nɛ amo Nabiin-bu wom na maa beene de a paare dem to.”
40017001	Da yaredo déem ma ba ya kɛ. Yezu laam ma ja Piita ko woli de Jemsi de o nyaane Jɔn pa ba tɔge daane ba vo ba dii peo kamunu yuu. Ba maa wora ba yerane mo.
40017002	Ba na wora konto to, Yezu yibia ma leiri ba yiga ne. O yibia kam maa nye de wea na nyeene tei to mo. O gwaaro tem de maa tiini te nyeena pele pele.
40017003	Ba ma daare ba nɛ Moses de Elijah na wo Yezu tei ne, ye ba ŋɔɔne ded-o.
40017004	Piita laam ma ta de Yezu o we, “Amo Teiru, de na wo ywo-seeni to, ko tiini ko lana ko pa debam. Nmo nam ná sɛ, se n pa a pu vwoa yatɔ, se nmo de Moses de Elijah taa zoore da.”
40017005	Piita na wora o ŋɔɔne konto to, kunkoŋ-nyeno ma ba ko li-ba. Ba laam ma ni kwora na ŋɔɔne ko wone ka we, “Amo bu-doa mo tento ye a swo-o lanyerane. Amo tiini a jege wopwolo ded-o. Á nam ta-á cheigi o taane lanyerane.”
40017006	Yezu tɔgena batɔ bam na nigi kwora kam to, ba ma pu ba yibia tega ne, foone na tiini de zo-ba to ŋwaane.
40017007	Yezu laam ma vo ba tei o dwei-ba, ye o we, “Zaŋe-na, se á ye pa foone taa jege abam.”
40017008	Ba laam ma kwoni ba yuni wɛɛne, ye ba daa ta wo nɛ nɔɔn-nɔɔno, ko ná dae Yezu yerane.
40017009	Ba ma zaŋe peo kom yuu ne ba maa tua. Yezu laam ma kaane-ba o we, ba yé pa se nɔɔn-nɔɔno lɔre ba na nɛ kolo to, se ko taa nii maŋa kalo omo Nabiin-bu wom na wó bi toone wone to.
40017010	O kwaga tɔgena bam laam ma ta ded-o ba we, “Wɛ ni-dwoora yam zamsem tiina bam yeini ba tɛ ba we, Elijah mo jege se o ba yiga, se Wɛ Dam Tu wom laam da kwaga. Ko ye chega mo naa vwa mo?”
40017011	Yezu ma leiri-ba o we, “Ko ye chega mo. Elijah jege se o ba o kwɛ woŋo maama se Wɛ Dam Tu wom laam ba.
40017012	Á nam ta-á yei we, Elijah maŋe o ba ye nɔɔna wo wane ba lɔre-o. Ba nam tiini ba bɛɛse-o mo se ko yi ba boboŋa na lage tei to. Ko nam ná ye amo Nabiin-bu wom, ba daa ta wó bɛɛse amo de konto dwoŋi mo.”
40017013	O kwaga tɔgena bam laam ma lɔre we ko ye Jɔn wolo na ye sɛɛm tu to taane mo o ŋɔɔna.
40017014	Yezu de o kwaga tɔgena batɔ bam laam ma jwoori ba vo ba yi nɔn-kɔgɔ kom tei. Nɔɔno wodwoŋi ma vo o kuni dwoona Yezu yiga ne o ta ded-o o we,
40017015	“Amo tu, duri amo bu yiniga. O sae kinkiŋsa mo ye ko tiini ko chana o yera ne. O maa yeini o toe mini wone de na wone.
40017016	Amo nam jaane-o a ba nmo kwaga tɔgena bam tei mo se ba yɔɔre-o, ye ba wo wane.”
40017017	Yezu na nigi konto to, o ma ta o we, “Abam zem nɔɔna bam bere á ba jege wo-dedoa de amo, ye á ba sɛ se á tɔge chwoŋa. Ko fe mo se a tiini a daane abam tei ne na? A nam wó ke tɛ mo a zuri a bochare de abam? Ja-na bu wom á ba.”
40017018	Yezu laam ma bage setaane delo na daane bu wom to pa se de yage-o. O ma yɔɔre o na yezura maŋa kam konto ne nɔɔ.
40017019	Nɔn-kɔgɔ kom déem na viiri maama to, Yezu kwaga tɔgena bam laam ma vo o tei ba bwei-o ba we, “Bɛ mo ye debam ware setaane dem de zeili?”
40017020	O ma leiri-ba o we, “Ko ye abam na ba tiini á jege wo-dedoa de amo to ŋwaane mo. A tɛ abam chega ŋwaane to, nɔɔno ná jege wo-dedoa de amo, ye ko ná maŋe ko ye fenfee yerane se ko maŋe de tio-bu memeeno tei de, wonto wó wane o ma-ko o toŋe totoŋ-kamunnu. Wonto wó wane o ta de peo kamunu konto se ko zaŋe ko vo ko jeini jei-gɛ, ye ko wó seene ko ke. Kolokolo tera ko na wó cheiŋi wo-dedoa tu. ((
40017021	Setaane dento dwoŋi zeilim dana. Ko ná dae we á seene á yia á lwoori Wɛ ye á vɔ ni, ko ya bá wane.))”
40017022	Yezu kwaga tɔgena bam déem ma ba ba wora daane Galili ne. Yezu ma ta de-ba o we, “Leilei konto ba lage ba ja Nabiin-bu wom ba ke nɔɔna jeŋa ne,
40017023	ye ba laam wó go-o. Da yatɔ dɛ ne o ma wó jwoori o bi toone wone.” O taane dem konto ma tiini de chɔge ba wo.
40017024	Ba déem ma vo ba yi Kaparenia. Nɔɔna balo na yeini ba jwoŋi lampwoo Juu tiina Wɛ di-kamunu kom ŋwaane to ma vo Piita tei ye ba bwei-o ba we, “Abam berem tu Yezu yeini o ŋwe lampwoo na?”
40017025	Piita ma leiri o we, “O ŋwea.” O laam ma jwoori o vo o zo sɔŋɔ kolo ba na wora to. Yezu ma wuuri o bwei-o o we, “Simon, nmo boboŋa jaane tɛ mo? Logo baŋa pwa bam na yeini ba jwoŋi lampwoo tei to, ba yeini ba jwoŋi-ko nɔɔna bera tei ne mo? Ba yeini ba jwoŋi-ko ba tete sɔŋɔ tiina tei ne mo, naa balo na ye veira to tei ne mo?”
40017026	Piita ma leiri-o o we, “Ko ye veira bam tei ne mo.” Yezu laam ma ta o we, “Tɔ. Ko bere we de na ye Wɛ sɔŋɔ tiina to, de nam ba jege se de ŋwe.
40017027	De nam ba lage se de pa lampwoo lara bam boboŋa chɔge. Konto ŋwaane, nam zaŋe n vo buga kam se n de gwea n ma n ja ywoni. Nmo na bobo se n ja ywoni delo to, se n kaŋe de ni se n na sabu-dale da. Sabu-dale dem konto wó wane de yi Wɛ diga kam lampwoo kom kuri belei ŋweem. N ná le-de, se n ja n ba n ma n ŋwe n pa amo de n tete.”
40018001	Konto maŋa kam ne Yezu kwaga tɔgena bam ma vo o tei, ye ba bwei-o ba we, “Wɛ te-laao paare dem seeni wɔ mo wó taa ye nɔn-kamunu o dwoi maama?”
40018002	Yezu laam ma bwoŋi bu balaŋa pa se o ba o zege ba maama tetare ne.
40018003	O ma ta o we, “Chega ŋwaane to, abam ná wo leiri á boboŋa se ko pa á ji ne bu-balwa tei to, á bá na chwoŋa se á woli Wɛ te-laao paare dem wone.
40018004	Wolo na dwoi maama Wɛ te-laao paare dem seeni to mo ye wolo na gwooni o tete ye o ji nenɛɛne bu-balaŋa kanto to.
40018005	Ko woli da, wolo maama na wó zuli bu wonto dwoŋi lanyerane amo yere ŋwaane to, konto tu zuli amo mo.
40018006	Ko ná ye balo na ke ba wo-dedoa de amo, ye ba ná maŋe ba muri ne bu-balwa tei, nɔɔno wolo ná pɛ ba dedoa tusi Wɛ chwoŋa wone, konto tu tiini o chɔge mo dedɛ. Ba ná jaane nɔɔno wom konto ye ba le kandwɛ-kamunu o ba ne, ye ba de-o naneo kom wone se o te, konto gare waarem delo o na jege se o na Wɛ tei ne to.
40018007	Ko ye lɛɛro mo ko pae nabiina de wonnu telo na wo logo baŋa ne ye te pae nɔɔna tusi Wɛ chwoŋa wone to. Wonnu tem konto dwoŋi jege se te taa wora se te soge nɔɔna. Ko nam ná ye wolo maama na soge nɔɔna pa ba tusi to, lɛɛro wó tiini te yi konto tu dedɛ.
40018008	Nɔɔno jeŋa naa o naga ná pɛ se o tusi, ko maŋe se o gwoni-ka mo o yage. Nɔɔno ná gɛ o jeŋa naa o naga, ye o daare o na ŋwea Wɛ tei ne, konto gare o ná jege o yera yam maama ye ba laam de-o ba yage mini delo na bá fɔge de dwei to wone.
40018009	Nɔɔno yi nam ná pɛ se o tusi, ko maŋe se o le-de o dole o yage. Nɔɔno ná jege yi dedwe ye o na Wɛ ŋwea kam, ko gare o ná jege yia yalei ye ba laam de-o ba yage te-seŋa mini dem wone.
40018010	Á ta-á yei se á ye gwooni wolo maama na muri amo nɔɔna bam wone to. Nam lɔre we, Wɛ malese selo na nii banto baŋa ne to zege amo Kwo Wɛ tei ne te-laao ne maŋa maama. ((
40018011	Nabiin-bu wom na tu logo baŋa to, ko ye se o jwoŋi balo na jei to mo o ke Wɛ jeŋa ne.))
40018012	Tɔ. Nɔɔno ná jege pei bi (100), ye se dedoa ná jei, abam boŋe we o wó ke tɛ mo? O nam jege se o yage pei funogo nogo sem mo (99) se kaporo kom ne, ye o daare o nwoŋi o vo se o beeri pe-jia kam.
40018013	Chega ŋwaane to, o nam ná beeri o na-ka, o laam wó na wopwolo dedɛ kanto ŋwaane se ko dwoni pei selo na daare ye se wo jei to.
40018014	Ko nam ye bedwe mo de abam Kwo Wɛ na bá yage amo nɔɔna balo na muri to dedoa se o jei.
40018015	Nmo nu-bu ná ke tusim o yage nmo yuu ne, se n vo n kaane-o de o na ke kolo to, se ko taa ye abam yerane taane ye nɔɔn-nɔɔno tɔge o tera. O nam ná sɛ nmo na tage kolo to, ko bere we n jwoori n de-o Wɛ chwoŋa wone.
40018016	O nam ná wo sɛ se o cheigi nmo taane dem, se n lage nɔɔno dedoa naa nɔɔna balei se á tɔge daane á vo o tei, se ba bwei-o ba nii. Konto dwoŋi mo wó tɔge Wɛ tɔn-dwoŋo kom na bere tei ye ko we, ‘Nɔɔno ná jege taane de o dwoŋi, ko maŋe se nɔɔna balei naa batɔ mo zege o taane dem kwaga ne.’
40018017	Nɔɔno wom nam ta ná wo sɛ se o cheigi banto de, se n laam vo á Wɛ diga kɔgɔ kom yiga ne, se n ta taane dem n bere-ba. O nam daa ta ná wo sɛ se o cheigi á Wɛ diga kɔgɔ kom taane dem, se á laam ta-á ke-o nenɛɛne o ye nɔn-yɔɔ wolo na maŋe o yeiri Wɛ to.
40018018	A tɛ abam chega ŋwaane to, chwoŋa kalo maama abam na chege se nɔɔna ye da da to, Wɛ wó zege abam kwaga ne de konto. Abam nam ná yage chwoŋa kalo maama, Wɛ daa ta wó zege abam kwaga ne de konto.
40018019	Ko woli da, abam nɔɔna balei ná ke ni daane logo baŋa ne se á lwoori woŋo kolo maama amo Kwo Wɛ tei ne, wonto wó ke o pa abam.
40018020	Kokuri ŋwaane, nɔɔna balei naa batɔ ná jeini daane amo yere ŋwaane, amo wó taa wora ba tei ne.”
40018021	Piita laam ma vo Yezu tei, ye o bwei-o o we, “Amo Teiru, amo nu-bu ná tiini o ke tusim o yage amo yuu ne, ko wó taa ye kuni begera mo o daa ta wó ke ye a jege se a taa yage a ma chɛ-o? Ko jege se ko yi kuni berepɛ mo na?”
40018022	Yezu ma leiri-o o we, “Aawo, ko dae kuni berepɛ yerane, se ko nam jege se ko taa ye fuserepɛ kuni berepɛ mo.
40018023	Kokuri Wɛ paare dem na tɔge tei to, de nye de pɛ wodwoŋi na lage se o jeeli o sabu o nii o tontoŋena bam tei ne.
40018024	O na bobo se o jeeli konto to, ba laam ma ja o tontoŋeno wodwoŋi wolo na jege o jene dedɛ nenɛɛne sabu ywollu morro fuga to (10,000) ba ba o tei.
40018025	Nɔɔno wom konto maa ware se o ŋwe o jene dem. Pɛ wom laam ma pa ni se ba ja nɔɔno wom de o kaane de o bia ba yeigi, ko woli de o wonnu maama, se ba ma sabu kom konto ba ŋwe jene dem.
40018026	Tontoŋeno wom na nigi konto to, o ma vo o kuni dwoona pɛ wom yiga ne, ye o lwoori-o o we, ‘Amo tu, popo ja n bane de amo, se nmo ná pɛ-ne chwoŋa, amo laam wó ŋwe a jene dem maama a pa-m.’
40018027	Pɛ wom ma duri o ŋwaŋa pa se o yage jene dem o ma chɛ-o, ye o daa wo ke-o kolokolo.
40018028	Nɔɔno wom konto laam ma nwoŋi o vo o jeeri tontoŋeno wodwoŋi wolo na jege o jene fenfee nenɛɛne sabu yolo dedoa to. O laam ma sɔ nɔɔno wom ba, ye o fe-o se o ŋwe o jene dem.
40018029	Nɔɔno wom ma kuni dwoona o dwoŋi tontoŋeno wom yiga ne ye o lwoori-o o we, ‘Popo ja n bane de amo, se nmo ná pɛ-ne chwoŋa, amo laam wó ŋwe a jene dem a pa-m.’
40018030	O ma wo sɛ, ye o ja nɔɔno wom o vo o ke peena diga ne se ko vo ko yi maŋa kam o na wó ŋwe jene dem to.
40018031	Pɛ wom tontoŋena badwonna na nɛ konto to, ko ma pa ba wo tiini ko chɔge. Ba laam ma vo ba ta ba bere pɛ wom kolo maama na ke to.
40018032	Pɛ wom laam ma bwoŋi o tontoŋeno wom konto se o ba o tei. O ma ta ded-o o we, ‘Nmo ye nɔn-balɔrɔ mo. Amo nam yage nmo jen-fɔrɔ kom maama mo a ma chɛ-m, nmo na lwoori-ne to ŋwaane.
40018033	Ko ya maŋe se nmo duri n dwoŋi wom ŋwaŋa, nenɛɛne amo na duri nmo ŋwaŋa tei to.’
40018034	Pɛ wom bane ma tiini de zaŋe dedɛ de o tontoŋeno wom. O ma ke-o o nɔn-kachɛ jeŋa ne se ba taa pa-o waarem se ko vo ko yi maŋa kalo o na wó ŋwe o jene dem maama to.
40018035	Tɔ. Abam wolo maama ná wo yage o ma chɛ o nu-bu de o bochare maama, amo Kwo Wɛ de wó waare abam konto dwoŋi mo.”
40019001	Yezu déem na bere-ba wonnu tem konto maama o ti to, o laam ma zaŋe Galili ne o vo o yi Judea te-nia yam seeni Jɔdan buga kam ni dedwoŋi dem ne.
40019002	Nɔn-kɔgɔ ma tɔge-o ko vo, ye o yɔɔre-ba jei sem konto ne.
40019003	Farisi tiina badaara déem ma zaŋe ba vo Yezu tei. Ba maa lage se ba maŋe o boboŋa mo ba nii, ye ba bwei-o ba we, “Nɔɔno jege chwoŋa se o yage o kaane, ko ná maŋe ko ye kolo maama ŋwaane na?”
40019004	Yezu ma leiri-ba o we, “Ko popone Wɛ tɔnɔ kom ne we, boboa ne Wɛ na ke nabiina to, o ke-ba se ba taa ye baara de kaana mo. Abam nam maŋe á wo gage konto na?
40019005	Wɛ na ke-ba se ba taa ye konto dwoŋi to, nɔɔno ná di kaane, o jege se o pɔɔre o tete o kwo de o nu tei ne, se o daare o ba o pa se o de o kaane wom tane daane. Konto wó pa ba laam ji nɔɔno dedoa.
40019006	Ba daa maa dae nɔɔna balei, se ba ye ŋo dedoa mo. Wɛ na pɛ se ba kwaare daane to, nɔɔn-nɔɔno daa ba jege se o pɔɔre-ba daane.”
40019007	Farisi tiina bam daa ma bwei-o ba we, “Bɛ nam mo ye Moses déem pa ni we nɔɔno jege chwoŋa se o popone tɔnɔ o pa o kaane se ko bere we o yage-o?”
40019008	Yezu ma leiri-ba o we, “Moses na yage chwoŋa se abam ta-á ke á kaana konto to, ko ye á boboŋa na lira de o berem dem to ŋwaane mo. Ko zege boboa ne ko ya wo maŋe se nɔɔna yage ba kaana.
40019009	Amo nam tɛ abam we, nɔɔno kaane ná wo chɔge de baara lagem, ye o ná yage-o ye o daare o di kaane wodwoŋi, konto tu keim dem de kabwoŋa ye bedwe mo.”
40019010	Yezu na tage konto to, o kwaga tɔgena bam ma ta ded-o ba we, “Ko ná seene ko ye konto mo baaro de o kaane laŋa ne, ko ya lamma de nɔɔno ná maŋe o wo di kaane.”
40019011	O ma leiri-ba o we, “Ko nam dae nɔɔna maama mo wó wane berem dento ba jwoŋi ba ke ba yuu ne, se ko ye balo yerane Wɛ na zeini-ba se ba jwoŋi-de to mo.
40019012	Nɔɔna badaara wora ba na ba boŋe se ba di kaana, kokuri ba maŋe ba lo banto bakane mo. Badaara de maa wora ba na ba boŋe se ba di kaana, ye ko ye nɔɔna mo jaane-ba ba lwe. Ko daare badaara wora ba tete na ve se ba di kaana, ye ko ye ba na seene ba yia Wɛ te-laao paare dem ŋwaane to mo. Nɔɔno wolo ná wane berem dento o jwoŋi, se o taa tɔge-de.”
40019013	Nɔɔna badwonna déem ma ja bu-balwa ba vo Yezu tei se o zi o jea ba yuu ne se o ware Wɛ o pa-ba. O kwaga tɔgena bam ma zaŋe ba bwɛ-ba se ba ye taa ke konto.
40019014	Yezu laam ma ta o we, “Yage-na se bia bam taa tui a tei, se á ye zaŋe á che-ba. Kokuri banto dwi mo jege se ba woli Wɛ te-laao paare dem wone.”
40019015	O na tage konto to, o laam ma zi o jea ba yuu ne, ye o daare o viiri.
40019016	Dɛ dedwe nɔn-doŋo kodwoŋi déem ma zaŋe o vo Yezu tei. O ma bwei-o o we, “Berem tu, keim-laao kɔ mo a jege se a ke se ko pa a na ŋwea kalo na ba jege kweelim to Wɛ tei ne?”
40019017	Yezu ma leiri-o o we, “Ko ke tɛ mo ye n bwei amo se n lɔre woŋo kolo na lana se n ke to? Wɛ yerane mo ye lam tu. Nmo ná lage se n na ŋwea o tei ne, ko maŋe se n ta-n tɔge o nia yam mo.”
40019018	Nɔɔno wom ma bwei-o o we, “O nia yɔ mo konto?” Yezu ma leiri-o o we, “Yé go nɔɔn-nɔɔno. Yé zaŋe n ke kabwoŋa. Yé zaŋe n ŋɔ. Yé fɔ vwa n pa n dwoŋi.
40019019	Ta n zuli n kwo de n nu. Ta n so n dwoŋi se ko maŋe de n tete.”
40019020	Nɔn-doŋo kom laam ma ta o we, “Amo maŋe a tɔge nia yanto maama. Ko nam ta gɛ bɛ mo se a ke?”
40019021	Yezu ma ta ded-o o we, “Nmo ná lage se n ta-n tɔge chwoŋa fase, se n kwei kolo maama n na jege to n yeigi, se n laam kwei te sabu kom n ma n woli yiniga tiina. Konto wó pa se n wo-laaro tiini te puli Wɛ te-laao ne. Nmo ná ke konto, se n laam ba n ta-n tɔge-ne.”
40019022	Nɔn-doŋo kom na nigi konto to, ko ma pa o wo chɔge dedɛ, o jejegero tem na tiini te daga to ŋwaane. O ma yage Yezu tei o viiri.
40019023	Yezu laam ma ta de o kwaga tɔgena bam o we, “A tɛ abam chega ŋwaane to, nadum ná lage se o woli Wɛ te-laao paare dem wone, ko wó taa tiini ko wɔ-o lanyerane.
40019024	Á ta-á yei we, nadum ná lage se o zo Wɛ woro kom wone, ko wó taa chana ko dwoi kone ná lage se de da gare-lwei bɔɔne de nwoŋi tei to.”
40019025	O kwaga tɔgena bam na nigi konto to, ko ma tiini ko so-ba. Ba maa tɛ ba we, “Ko ná ye konto, nɔɔn-nɔɔno bá wane o na ŋwea Wɛ tei ne.”
40019026	Yezu ma nii-ba ye o we, “Nabiina tei ne mo ko bá wane ko ke. Ko daare Wɛ wae ŋo maama o ke.”
40019027	Piita laam ma ta o we, “Nii. Debam yage de woŋo maama mo ye de daare de tɔge nmo. De nam wó na bɛ mo Wɛ tei ne?”
40019028	Yezu ma ta de ba maama o we, “Chega ŋwaane to, abam balo na ye a tɔgena to wó ba á tɔge á di paare maŋa kalo Wɛ na wó fɔge o kwɛ wonnu maama to. Maŋa kam konto ne amo Nabiin-bu wom wó ba a jeini a paare yituŋu kom baŋa ne de dam-fɔrɔ, ye abam de wó jeini paare yitunnu fuga-telei baŋa ne, se á ta-á nii Isarele dwi tiina kuni fuga belei kom baŋa ne.
40019029	Nɔɔno wolo maama ná tɔge amo ŋwaane, ye o yage o sɔŋɔ, de o nu-bia, de o kwo, de o nu, de o bia, ko woli de o kare de, konto tu wó jwoŋi kolo maama o na yage to se ko maŋe de kuni bi mo Wɛ tei ne, ye o daare o na ŋwea kalo na ba jege kweelim to.
40019030	Ko daare balo na maŋe ba ye yiga-tiina to dedɛ wó jwoori ba ji kwaga tiina. Ko woli da, balo de na maŋe ba ye kwaga tiina to dedɛ wó ba ba ji yiga-tiina Wɛ paare dem seeni.”
40020001	Yezu daa ma daare o we, “Wɛ te-laao paare dem nam nye de nɔɔno wodwoŋi na jege o kara. O ma zaŋe o nwoŋi zezeŋa ne o vo se o lage nɔɔna balo na vare ba jwoŋi sabu to, se ba ba ba toŋe o kara kam ne.
40020002	O ma sɛ se o ŋwe sabu kolo ba na maŋe ba jwoŋi dɛ wone to. Ko maa ye sabu-pwon-dale dedoa mo. Ba na ŋɔɔne ba maŋe daane konto to, o ma toŋe-ba se ba vo o kara kam ba taa toŋa.
40020003	Wea na bege fee nenɛɛne luu nogo maŋa ne to, o daa ma vo yaga, ye o nɛ nɔɔna badwonna na wora ye ba ba jege totoŋa.
40020004	O ma ta de-ba o we, ‘Abam de ba á tɔge á toŋe amo kara ne, se amo wó ŋwe abam kolo na wó maŋe to.’
40020005	Ba ma sɛ ba vo. Wea tetare ne o daa ma jwoori o vo o lage nɔɔna badwonna o woli da. Wɛ-guni maŋa ne o ta ma vo o lage nɔɔna badwonna de.
40020006	Dedaan-ni ne o daa ma vo yaga o nɛ nɔɔna badwonna ta na zege da. O ma bwei-ba o we, ‘Bɛ mo ye abam zege ywo-seeni dɛ dem wone maama ye á ba ke kolokolo?’
40020007	Ba ma leiri-o ba we, ‘Nɔɔn-nɔɔno wo kwei debam se de toŋe de pa-o.’ O ma ta de banto de se ba vo ba tɔge ba toŋe o kara kam ne.
40020008	Tega na lage ka yi to, o laam ma ta de o totoŋa yiga-tu wom se o ta tontoŋena bam se ba zaŋe ba ba ba jwoŋi ba ŋweero. O ma ta-o se o bobo o ŋwe tontoŋena balo na tu ba kweeli to.
40020009	Nɔɔna balo na tu ba bobo totoŋa dedaan-ni ne to ma ba se ba jwoŋi ba ŋweero, ye ba dedoa dedoa laam jwoŋi sabu-pwon-dale dedoa dedoa mo.
40020010	Ko daare balo na bobo ba ba se ba toŋe to de laam ma ba se ba jwoŋi ba ŋweero. Ba maa boŋe we banto lage ba jwoŋi ŋweero dedɛ mo. Ba de ma jwoŋi sabu-pwon-dale dedoa dedoa kam mo.
40020011	Ba ma jwoŋi ba sabu ye ba daare ba poona de kara kam tu wom,
40020012	ye ba we, ‘Balo na tu kwaga to toŋe fenfee yerane, nenɛɛne awa dedoa mo. Debam ma ba de toŋe pa ko chɛ de yera ne wea yiga ne dɛ dem maama wone. Nmo nam ma pa se banto ŋweo yi debam na jwoŋi tei to.’
40020013	Kara kam tu wom ma leiri ba dedoa o we, ‘Amo badwoŋi, nii ywo. Amo nam wo pene nmo, kokuri nmo sɛ se n toŋe n jwoŋi sabu-pwon-dale dedoa mo dɛ wone.
40020014	Nam ja n sabu kom n viiri, se taane daa tera. Amo nam lage se a ŋwe nɔɔno wolo na tu kwaga o toŋe to se ko maŋe de nmo na jwoŋi tei to mo.
40020015	Amo nam jege chwoŋa se a kwei a sabu kom a ma ke kolo a na lage to. Nmo wo chɔge de amo na jege wo-yoŋo to mo na?’
40020016	Tɔ. Ko maa bere we balo na wo kwaga ne to wó ba ba ji yiga-tiina, ye balo na wo yiga ne to jwoori ba ji kwaga tiina.”
40020017	Yezu déem ma tole o maa kɛ Jerusalem. O na wo chwoŋa ne to, o ma pɔɔre o kwaga tɔgena fuga-balei bam kɔgɔ kom wone, pa se ba tɔge dáa ba via.
40020018	O ma ta de-ba o we, “Ta-á yei-na, de na maa vei Jerusalem to, dáane mo ba laam wó ja amo Nabiin-bu wom ba ke Juu tiina kaanem nakwa bam de ba zamsem tiina bam jeŋa ne. Nɔɔna bam konto ma wó di a taane se ko bere we a maŋe se a te mo.
40020019	Ba laam ma wó daare ba ke-ne dwi-gɛ tiina bam jeŋa ne. Banto de ma wó ke amo ba mɔne ye ba daare ba fere-ne. Ba laam ma wó ja-ne ba pa dagara baŋa ne ba go. Da yatɔ dɛ ne a ma wó jwoori a bi toone wone.”
40020020	Zɛbadi bia bam nu déem ma vo Yezu tei de o bia balei bam. O ma kuni dwoona o yiga ne se o lwoori-o woŋo.
40020021	Yezu ma bwei-o o we, “Nmo lage bɛ mo se a pa-m?” O ma leiri-o o we, “Popo ta n ni n pa-ne we, nmo ná zaŋe se n di n paare dem, se n pa amo bia balei banto jeini nmo tei ne, n jazem ne de n jagwia ne.”
40020022	Yezu ma ta de-ba o we, “Abam tete yeiri á na maŋe á lwoori kolo to. Abam wó wane á tɔge á yaare ne amo na lage a ba a na yaara yalo to na?” Ba ma leiri-o ba we, “Ɛɛ, dé wó wane.”
40020023	Yezu laam ma ta de-ba o we, “Abam nam wó seene á tɔge á yaare amo yaara yam dwoŋi. Ko daare ko ná ye amo paare dem dam jei sem, amo ba jege chwoŋa se a kuri nɔɔna se ba jeini da. Amo Kwo Wɛ mo maŋe o tiŋi jei sem konto se o pa balo na wó jeini da to.”
40020024	O tɔgena fuga bam na lɔre ba dwonna balei bam na lwoori kolo Yezu tei ne to, ba bane ma tiini de zaŋe de-ba.
40020025	Yezu laam ma bwoŋi ba maama, ye o ta de-ba o we, “Abam maŋe á yei logo baŋa pwa na yeini ba jege ba nɔɔna ba bɛɛse tei to, ye ba nakwa tiina mo di dam ba baŋa ne.
40020026	Ko nam ná ye abam, ko ba jege se ko taa ye konto á tei ne. Kokuri abam wolo ná boŋe se o ji nɔn-kamunu á wone, konto tu mo jege se o ji tontoŋeno o pa abam.
40020027	Wolo ná boŋe se o ji abam yiga-tu, konto tu mo jege se o ji á kabaa.
40020028	Ko ye konto dwoŋi mo de amo Nabiin-bu wom na wo tu se nɔɔna toŋe ba pa-ne to. Amo nam tu se a toŋe a pa nabiina, se a daare a kwei a ŋwea a ma leini nɔɔna dedɛ ŋwea Wɛ tei ne.”
40020029	Yezu de o kwaga tɔgena bam déem ma nwoŋi Jeriko ne ba maa kɛa. Ba na maa kɛ to, nɔn-kɔgɔ maa tɔge-ba.
40020030	Lilwa balei ya wora ba na jei chwoŋa kam ni ne. Ba ma lɔre we Yezu tɔge dáane o maa kɛa. Ba laam ma laare baŋa baŋa de kwor-dɛa ba we, “Debam tu! Pɛ David dwi tu! Duri debam yiniga!”
40020031	Nɔn-kɔgɔ kom ma bwɛ-ba se ba pu ba ni. Ba laam ma tiini ba ke sɔɔ dedɛ ye ba laare ba we, “Debam Tu! Pɛ David dwi tu! Duri debam yiniga!”
40020032	Yezu na nigi to, o ma zege ye o bwoŋi-ba o bwei o we, “Abam lage se a ke bɛ mo a pa abam?”
40020033	Ba ma leiri ba we, “Debam lage se n pa de yia mo jwoori ya taa nae.”
40020034	Yezu ma duri ba ŋwaŋa. O ma dwei ba yia yam, ye ya yɔɔre ya nae bedwe baŋa ne. Ba laam ma zaŋe ba tɔge o kwaga.
40021001	Yezu de o kwaga tɔgena bam déem ma vo ba twɛ Jerusalem. Ba ma vo ba yi teo kodwoŋi, ko yere mo Bɛtefage. Ko wo Olivi peo kom saŋa ne mo.
40021002	Yezu laam ma le o kwaga tɔgena balei ye o we, “Véi-na á vo á zo teo kolo na wo abam yiga ne to. Á ná yi da, á wó nɛ bonaga na leigi da, ye bona-pɔla de tɔge ka wora. Á ná nɛa, se á bwoli-se á ja ba á pa-ne.
40021003	Nɔɔno ná bwei abam taane, se á ta ded-o we, ko ye dé Teiru wom mo lage-se. Konto tu ma wó sɛ o yage-se o pa abam.”
40021004	Konto nam tu ko ke se ko pa Wɛ tontoŋeno wodwoŋi na bere tei faŋa faŋa to ji chega, de o na we,
40021005	“Véi-na á ta de Zion tiina bam we, ‘Nii-na á pɛ wom, o maa beene á tei. Wonto nam gwooni o tete mo ye o dii bonaga o maa beena. Ka maa ye bona-pɔla mo o diini ye ka nu ye varem wolo na zeŋe zela to mo.’ ”
40021006	Yezu kwaga tɔgena balei bam ma seene ba tɔge yiga ba vo ba ke kolo o na tage se ba ke to.
40021007	Ba ma ja bona-kweo kom de bona-pɔla kam ba ba, ye ba le ba gwaaro ba daŋe se baŋa ne. Yezu laam ma dii bona-pɔla kam, ye ba vei ba maa kɛa.
40021008	Ba na maa kɛ to, nɔn-fɔrɔ maa tɔge-ba, ye ba dedɛ le ba gwaaro ba lɔre chwoŋa kam ni ne se Yezu tɔge te baŋa o kɛ. Badaara de ma gwoni vɔɔro ba de chwoŋa kam ni ne se o tɔge te baŋa o kɛ.
40021009	Nɔn-kɔgɔ kolo na wo o yiga ne de o kwaga ne ba vei to maa laare ba tɛ ba we, “Hozaana! Zula taa wo Pɛ David dwi tu wom tei ne! Baŋa Wɛ wó swɛ wolo na tu o yere ŋwaane to swolim. Hozaana! Zula taa wo Baŋa Wɛ tei ne!”
40021010	Ba déem ma vo ba maa yi Jerusalem teo kom ni. Teo kom tiina bam maama ma zaŋe ba ye zulimaa jei sem maama. Ba maa bwei ba we, “Nɔɔno wɔ mo tento?”
40021011	Nɔn-kɔgɔ kolo na tɔge Yezu to maa tɛ ba we, “Wonto ye Wɛ tontoŋeno Yezu mo, o na nwoŋi Galili teo Nazarete to.”
40021012	Yezu déem ma vo o zo Wɛ di-kamunu kom wo. O ma nɛ nɔɔna na wora ka konkɔlɔ kom ne ba ke pipiu. O ma zeili-ba pa se ba nwoŋi. O ma vo o ja sabu-leinna bam tabollo tem o pipiri o pu tega ne pa ba sabia bam jage. O ma daare o yigi yitunnu telo nɔɔna badwonna na jei da ba yeigi kunkwon-puura to o de tega ne.
40021013	O na wora o zeili-ba konto to, o ma ta de-ba o we, “Ko popone Wɛ tɔnɔ kom ne we, ‘Amo Wɛ sɔŋɔ konto jege se ko taa ye jei selo nɔɔna na wó taa tui ba ware Wɛ da to mo.’ Abam nam pɛ se ko ji ŋweena tigisim jei.”
40021014	Lilwa de gwaaro déem ma ba Yezu tei Wɛ di-kamunu kom ne, ye o yɔɔre-ba.
40021015	Juu tiina kaanem nakwa bam de ba zamsem tiina bam ma nɛ wo-kenkagela yalo o na ke to, ye ba daare ba na bia na zege Wɛ diga konkɔlɔ kom ne ye ba laare ba we, “Hozaana! Zula/Tia taa wo Pɛ David dwi tu wom tei ne!” Ba na nɛ konto to, ba bane ma zaŋe dedɛ.
40021016	Ba ma ta de Yezu ba we, “Nii bia bam na wora ba tɛ nmo taane tei! N bá-n che-ba se ba yé taa tɛ konto na?” Yezu ma leiri-ba o we, “A yei ba na tɛ kolo to. Ko nam popone Wɛ tɔnɔ kom ne we, ‘Nmo Wɛ mo pɛ se bia de bu-sese zuli nmo de ba nia.’ Abam maŋe á wo gage konto na?”
40021017	O laam ma yage ba tei ye o viiri. O ma nwoŋi teo kom ne o vo Bɛtania, ye o peini dáane.
40021018	Tega na poore tetete to, o ma zaŋe se o jwoori Jerusalem. O na wo chwoŋa ne to, o kana maa wɔe.
40021019	O ma nɛ kaporo na zege chwoŋa kam dáa ne. O ma vo o nii, ye vɔɔro yerane mo wora, ye o wo nɛ mɔɔro se o di. O ma ta de kaporo kom o we, “Wɛ daa bá pa se n lei/lǝ bia maŋa de maŋa.” O na tage konto to, kaporo kom ma kwaare bedwe baŋa ne.
40021020	Yezu kwaga tɔgena bam na nɛ konto to, ko ma so-ba. Ba ma bwei ba we, “Ko ke tɛ mo ye kaporo kom kwaare lela konto?”
40021021	Yezu ma leiri-ba o we, “A tɛ abam chega ŋwaane to, á ná yɔɔre á ke á wo-dedoa de amo ye á ba jege bobwea, abam de wó wane á ke kaporo kom keim dento dwoŋi. Ko nam dae konto dwoŋi yerane, se á wó wane á ta de peo kamunu konto we, ko gɔ ko vo ko to naneo kom wone, ye Wɛ nam wó pa ko ke.
40021022	Ko woli da, abam ná lwoori woŋo kolo maama Wɛ tei ne, ye á jege boŋem-dɛɔ we á wó na, Wɛ wó pa á seene á jwoŋi-ko.”
40021023	Yezu déem ma jwoori o vo o zo Wɛ di-kamunu kom wo. O maa wora o bere nɔɔna bam. Juu tiina nakwa bam de ba kaanem yiga-tiina bam ma vo o tei ba bwei-o ba we, “Wɔ mo pɛ nmo chwoŋa se n ke wonnu telo maama n na ke to?”
40021024	O ma leiri-ba o we, “Yage-na se a bwei abam taane dedwe se, á ná leiri-de á pa-ne, se a laam bere abam a na ke tei a jege chwoŋa to.
40021025	A lage a bwei abam a nii, Jɔn na pɛ nɔɔna sɛɛm to, ko ye Wɛ mo pɛ-o chwoŋa naa nabiina mo?” O na bwei-ba konto to, ba maa wora ba bɛ daane se ba nii ba na wó ta kolo to, ye ba we, “Debam ná leiri de we, ko ye Wɛ mo, o laam wó bwei debam we, bɛ mo ye de nam wo sɛ Jɔn taane dem?
40021026	Ko daare, de ná we ko ye nabiina mo pɛ-o chwoŋa, nɔn-kɔgɔ kom wó pa se foone mo ja debam, de ba maama na pɛ se Jɔn ye Wɛ tontoŋeno to ŋwaane.”
40021027	Ba na bane daane ba ga konto to, ba ma leiri Yezu ba we, “De yeiri kotu.” Yezu laam ma ta de-ba o we, “Ko na ye konto to, amo de bá sɛ se a ta wolo wom na pɛ-ne chwoŋa se a taa toŋe to.”
40021028	Yezu laam ma ta o we, “A lage a ta taane a bere abam se á boŋe á nii. Nɔɔno mo wora de o bia balei. O ma vo o ta de bu-kwea kam o we, o vei o toŋe o kara ne zem dɛ dem ne.
40021029	Bu wom ma leiri-o o we, o bá vo. Ko na ke fee to, o ma jwoori o leiri o boboŋa ye o vo o toŋe.
40021030	Nɔɔno wom daa ma vo o bu balaŋa kam tei o ta-o se o de vo o kara o toŋe. Wonto ma leiri o we, ‘A kwo, a wó vo.’ O ma ta konto ye o laam wo vei.
40021031	Tɔ. Bia bam konto balei wone wɔ mo seene o ke ba kwo na lage kolo to?” Ba ma leiri-o ba we, ko ye bu nakwe wom mo. Ba na leiri konto to, Yezu laam ma ta de-ba o we, “Chega ŋwaane to, nɔn-chechɔgero mo wora te woli Wɛ paare dem wone te daare abam, te ná maŋe te ye lampwoo lara de ka-tole de.
40021032	Kokuri Jɔn na tu abam tei to, o déem bere abam chwoŋa kalo á na wó da se á na chega Wɛ tei ne, ye á wo sɛ o taane dem. Nɔn-chechɔgero tem nam sɛ-o ye te leiri te wo de te keim-balwaaro tem. Abam ma nɛ banto na ke tei to, ye á daa ta wo sɛ se á leiri á boboŋa se á sɛ o taane dem.”
40021033	Yezu daa ma ta de-ba o we, “Cheigi-na se a daa maŋe memaŋe dedwoŋi a bere abam. Sɔŋɔ tu wodwoŋi mo wora. O ma zaŋe o che gaare, ye o daare o du teeni bia badwonna da. O ma daare o lu bɔɔne te-dɛa jei ne se o ná gwori teeni bia bam, se o ke dáane o nɔ. O ma daare o chwi dapala se nɔɔno taa jei da o nii gaare dem. O na fɔge o che-de konto to, o laam ma kwei nɔɔna o yage da se ba taa toŋa, ye o daare o beeri o vo teo kodwoŋi.
40021034	Ko na yi tio-bia bam gworim maŋa to, o ma toŋe o tontoŋena se ba vo nɔɔna balo na nii o gaare dem baŋa ne to tei se ba pɔɔre tio-bia bam ba pa-o.
40021035	O tontoŋena bam na tu to, nɔɔna bam ma ja-ba. Ba ma mage dedoa lanyerane. Ba ma go wodwoŋi, ye ba daare ba dole dedoa de kandwa ba go.
40021036	Sɔŋɔ tu wom ta ma jwoori o toŋe o tontoŋena badwonna nɔɔna bam tei ne, ye banto kɔgɔ dwoi boboa nɔɔna bam. Nɔɔna bam ta ma ke banto de konto dwoŋi.
40021037	Ko kweelim ne to, o laam ma toŋe o tete bu nɔɔna bam tei ne, ye o boŋe we, ba wó nege wonto.
40021038	O bu wom na maa vei ye nɔɔna bam na-o to, ba maa ŋɔɔne daane ba we, ‘Mo gaare dem tu bu, ye wonto mo lage o ba o taa tei o kwo wom wonnu. Nam pa-na se de go-o, se de daare wonnu tem de taa tei.’
40021039	Ba laam ma ja-o ba vaŋe ba ja nwoŋi gaare dem ne, ye ba mage-o ba go.
40021040	Tɔ. Gaare dem tu wom laam ná tua, o nam wó ke nɔɔna bam konto bɛ mo?”
40021041	Yezu na bwei-ba konto to, ba laam ma leiri ba we, “O jege se o go nɔn-balwaaro tem konto mo, se o daare gaare dem o pa nɔɔna badwonna se ba taa nii-de, se tio-bia bam gworim maŋa ná yia, se ba taa pɔɔre o nyem ba pa-o.”
40021042	Yezu daa ma ta de-ba o we, “Ko popone Wɛ tɔnɔ kom ne we, ‘Kandwɛ delo lɔra na ve to laam mo jwoori de ba de ji kandwɛ delo na pae sɔŋɔ kom dana to. Konto ye Baŋa Wɛ keim mo, ye ko ye wo-kamunu ko pa debam.’ Abam maŋe á wo gage konto na?
40021043	Ko bere we Wɛ laam wó le abam o paare dem wone, á na ve o Bu wom to ŋwaane, ye o daare o pa se balo na sɛ o ni to na chwoŋa ba zo o woro kom wo. ((
40021044	Ko ná ye kandwɛ delo Wɛ na kuri to, nɔɔno wolo maama ná mage o tete dedaane de, konto tu wó tiini o chochoge o tete mo. Ko daare wolo maama kandwɛ dem ná to o baŋa ne, de wó meere konto tu mo.))”
40021045	Yezu déem na maŋe memaŋa yam konto maama to, kaanem nakwa bam de Farisi tiina bam ma lɔre we ko ye banto taane mo o tɛa.
40021046	Ba maa kwaane ba lage chwoŋa se ba ja-o, ye ba nam kɔre foone de nɔn-kɔgɔ kom, banto na pɛ se o ye Wɛ tontoŋeno to ŋwaane.
40022001	Yezu déem ma maŋe memaŋe dedwoŋi o bere nɔɔna bam ye o we,
40022002	“Wɛ te-laao paare dem nam nye de pɛ wodwoŋi na lage se o ke kadiri o pa o bu.
40022003	Pɛ wom ya tage nɔɔna badwonna mo se ba ba ba tɔge ba di kadiri dem. Dɛ dem na tu de yi to, o ma toŋe o tontoŋena se ba vo ba bwoŋi nɔɔna bam konto se ba ba. Ba ma wo sɛ se ba ba.
40022004	O laam ma jwoori o toŋe o tontoŋena badwonna se ba vo nɔɔna bam tei. O maa we ba ta de nɔɔna bam we, ‘Ba-na, se amo ti woŋo maama, ye a pa ba go na-bale de naane delo na nugi lanyerane to. Nam ba-na se de di kadiri dem.’
40022005	Nɔɔna balo ba na bwoŋi konto to yiga maa tera. Ba ma zaŋe ba vo ba boboŋa jei. Ba dedoa vei o kara mo. Dedoa ma vo se o ke o pipiu.
40022006	Nɔɔna badaara bam ma ja pɛ wom tontoŋena bam ba bɛɛse-ba ba go.
40022007	Pɛ wom bane ma tiini de zaŋe. O ma toŋe o babɛ pa se ba vo ba go nɔn-gora bam konto, ye ba daare ba zwɛ ba teo kom maama.
40022008	O laam ma ta de o tontoŋena bam o we, ‘Kadiri dem woŋo maama ti ko yiga se dé di. Amo nam na tage se nɔɔna balo ba ba tɔge ba di to nam dae nɔn-ŋona mo.
40022009	Nam nwoŋi-na á vo teo kom pwooni, se á ná nɛ nɔɔno wolo maama, se á bwoŋi-o se o ba o tɔge o di.’
40022010	O tontoŋena bam ma nwoŋi ba beeri teo kom maama ba la nɔɔna balo maama ba na nɛ to, ko ná ye nɔn-laaro naa nɔn-balwaaro de. Pɛ wom sɔŋɔ kom ma tiini ko su de nɔɔna bam.
40022011	Pɛ wom laam ma nwoŋi se o zaane nɔɔna bam. O ma nɛ nɔɔno dedoa na wora o na wo zo gare-ŋoŋo kolo na maŋe de kadiri dim to.
40022012	Pɛ wom ma bwei-o o we, ‘A badwoŋi, nmo ke tɛ mo n tɔge n wo ywo-seeni, ye nmo wo zo gɔrɔ kolo na lana to?’ Nɔɔno wom maa ba jege taane se o ta.
40022013	Pɛ wom laam ma ta de o tontoŋena o we, ‘Ja-na nɔɔno wonto á vɔ o jea de o nɛ se á ja-o á nwoŋi á de á yage lim jei ne, yaara na wora mɛ to, pa se o keeri ye o done o nwa.’
40022014	Tɔ. Ko bere we, Wɛ bwoŋi nɔɔna dedɛ se ba ba o tei, ye ba fenfee yerane mo o kuri o guuri o nɔɔna bam wone.”
40022015	Farisi tiina bam laam ma zaŋe ba vo se ba bane ba nii ba na wó ke tei ba pa Yezu ŋɔɔne o tusi se ba ja-o to.
40022016	Ba ma le ba tɔgena badwonna se ba tɔge de Pɛ Herodi kwaga nɔɔna badwonna se ba vo Yezu tei. Ba ma vo ba ta ded-o ba we, “Berem tu, de yei we nmo ye chega tu, ye n yeini n bere nɔɔna Wɛ chwoŋa chekke. Nmo yiga tera de nɔɔna na boŋe kolo ba pa nmo to, ye n ta ba pɔɔre nɔɔna daane de n na ke-ba tei to.
40022017	De nam lage se de bwei nmo de nii, debam Juu tiina ná ŋwe lampwoo de pa logo kom Pa-faro wom, ko chɔge debam chullu na?”
40022018	Yezu ma lɔre ba na jege boboŋ-balɔrɔ konto to, ye o leiri-ba o we, “Abam ye pipiri nyena mo. Bɛ nam mo ye á lage se á ja-ne?
40022019	Nam bere-ne sabu-dale delo de na yeini de ma ŋwe lampwoo to.” Ba ma le sabu-dale dem ba bere-o.
40022020	O ma nii ye o we, “Wɔ nyenyego de o yere mo popone de baŋa ne?”
40022021	Ba ma leiri-o ba we, “Ko ye Pa-faro wom mo.” O laam ma ta de-ba o we, “Ko lamma. Á nam ta-á ŋwe kolo na ye Pa-faro wom nyem to á pa-o, se á daare á ta-á pae Wɛ kolo de na ye o nyem to.”
40022022	O na leiri-ba konto to, ko ma so-ba dedɛ. Ba laam ma yage o tei ba viiri.
40022023	Dɛ dem konto ne, Saduka tiina badwonna déem ma zaŋe ba vo Yezu tei. Banto mo bere we, nɔɔno ná tega, o daa bá jwoori o bi.
40022024	Ba ma vo ba ta de Yezu ba we, “Berem tu, Moses déem bere we, nɔɔno ná tega ye o de o kaane ba jege bia, o nyaane mo jege se o di kadeim dem se ba lo bia o zembaaro wom ŋwaane.
40022025	Tɔ. Nu-bia barepɛ ya mo zoore debam teo ne. Ba nakwe wom ma di kaane ye o te o daare-o ye o wo loge bu. Wolo na saŋe to laam ma di kaane wom.
40022026	O de ma te, ye ko ke ba maama konto dwoŋi.
40022027	Ba maama na tege to, kaane wom de laam ma te.
40022028	De nam lage de bwei de nii, ba maama na di kaane wom to, ba laam ná tu ba bi toone wone, banto wɔ mo wó taa tei kaane wom?”
40022029	Yezu ma leiri-ba o we, “Abam tiini á tusi mo. Abam nam wo lɔre Wɛ tɔn-dwoŋo kom berem dem, ye á ta yeiri Wɛ dam dem na ye tei to.
40022030	Kokuri, nɔɔna ná tu ba bi toone wone, banto lage ba taa nye de Wɛ malese sem na ye tei to mo, ye ba ba di kaana, naa ba zo banna de.
40022031	Ko nam ná ye toa biim dem, abam maŋe á wo gage kolo Wɛ na tage o bere abam ye ko popone o tɔnɔ kom ne to na?
40022032	O nam tage we, ‘Amo ye Abaraham Wɛ, de Isaaka Wɛ, de Jakob Wɛ mo.’ Ko bere we banto daa ta jege ŋwea mo o tei ne, kolo ŋwaane Baŋa Wɛ ye ŋwea tiina nyem mo se o dae toa nyem.”
40022033	Nɔn-kɔgɔ kom na nigi Yezu berem dem na ye tei to, ko ma tiini ko ke-ba yaau.
40022034	Farisi tiina bam déem ma lɔre Yezu na ke tei ye o pa Saduka tiina bam daa ware taane ba ta to. Ba laam ma gwaane daane se ba na chwoŋa ba ja-o.
40022035	Ba wo dedoa na ye Wɛ ni-dwoora yam zamsem tu to ma zaŋe o bwei-o o we,
40022036	“Berem tu, Wɛ nia yam maama wone dɔ mo tiini de dana de dwoi?”
40022037	Yezu ma leiri-o o we, “Ta-n so n tu Baŋa Wɛ, de n bochare maama, de n wo maama, de n boboŋa maama.
40022038	Dento nam mo ye Wɛ ni delo na ye yiga-tu ye de dana to.
40022039	Delo na saŋe to de tɔge konto dwoŋi ye de we, Ta-n so n dwoŋi se ko maŋe de n tete.
40022040	Moses berem dem de faŋa faŋa Wɛ tontoŋena bam berem dem maama yɔɔre de zege nia yalei yanto yera ne mo.”
40022041	Farisi tiina badwonna déem ma ba ba gilimi daane. Yezu ma zaŋe o bwei-ba o we,
40022042	“Ko ná ye Wɛ Dam Tu Krista wom, abam boŋe we o jege se o taa ye wɔ dwi tu mo?” Ba ma leiri-o ba we, “O wó taa ye Pɛ David dwi tu mo.”
40022043	Yezu laam ma ta de-ba o we, “Ko nam wó ke tɛ mo ko taa ye konto? Wɛ Sin-laao kom pɛ se David ŋɔɔne Wɛ Dam Tu wom taane ye David bwoŋi-o we, o Teiru. Faŋa faŋa to David tage o we,
40022044	‘Yuu-tu Baŋa Wɛ tage de amo Teiru o we, Ba n jeini amo jazem seeni se a laam wane nmo dona maama a ke nmo dam kuri ne se n ta-n tei-ba.’
40022045	David nam na seene o bwoŋi Wɛ Dam Tu wom o we o Teiru to, dé nam wó ke tɛ mo ye dé daa ta bwo-o we David dwi tu mo?”
40022046	Yezu nam na tage konto to, nɔɔn-nɔɔno daa maa ware se o leiri kolokolo. Ko maa zege dɛ dem konto ne nɔɔna maama maa kɔre se ba daa bwei-o taane.
40023001	Yezu laam ma ŋɔɔne de o kwaga tɔgena bam de nɔn-kɔgɔ kom maama.
40023002	O ma ta de-ba o we, “Ko ná ye Farisi tiina bam de Wɛ nia zamsem tiina bam, banto mo tu ba leiri Moses yuu ne, ye ba jege chwoŋa se ba pa nɔɔna lɔre o berem dem na ye tei to.
40023003	Konto ŋwaane, á jege se á ta-á tɔge kolo maama ba na bere abam to. Ko nam ná ye ba kikia yam, se á ye zaŋe á ta-á lwoni-ya, kolo ŋwaane ba tete nam ba tɔge kolo ba na bere nɔɔna to.
40023004	Ba na ke tei to, ba yeini ba daane nɔɔna de wo-chɛɛro se ba taa tɔga. Ko maa nye de ba na fe-ba se ba zeŋe zela yalo dum na dwoi ba zeŋem to, ye ba yiga tera se ba twori zela yam fenfee de ba zeiŋi.
40023005	Ko ta woli da, ba yeini ba bere ba kikia mo jaja se nɔɔna maama taa nae. Ba yeini ba bere ba tete nɔɔna tei ne we ba jege Wɛ tɔnɔ kom swono, de ba na tiini ba vɔ-ko ba yera ne jaja mo. Ba maa tiini ba ke zɔgesa ba gwaaro yera ne se ko pa nɔɔna taa zuli-ba.
40023006	Ba ná yeini ba vo nɔɔno sɔŋɔ se ba di kuri, ko ye jei-laao jei ne mo ba lage se ba jeini da. Ba ná zo ba jeiro di sem, ba daa ta lage jei-kamunu mo se ba jeini yiga ne.
40023007	Ba ná vei yaga, ba lage se nɔɔna maama taa tui ba zuli-ba, ye ba ta lage se nɔɔna taa bwoi-ba we ‘Berem tu’.
40023008	Ko nam ná ye abam, á yé ta-á boŋe se nɔɔna taa bwoi abam we ‘Berem tu’, kolo ŋwaane á maama ye nu-bia mo daane, ye á jege Berem Tu dedoa mo.
40023009	Á na ye nu-bia logo baŋa ne to, se á yé ta-á jege á wolowolo á bwo-o we á ‘Kwo’. Abam maama ye Kwo dedoa mo, ye wonto mo ye Baŋa Wɛ.
40023010	Ko woli da, á yé ta-á boŋe se nɔɔna taa bwoi abam we ‘Yiga-tiina’, kokuri á Yiga-tu ye dedoa mo. Wonto maa ye Wɛ Dam Tu Krista wom.
40023011	Abam nɔn-kamunu mo ye wolo na ye sabeelo á wone to.
40023012	Wolo ná bere o tete kamunim, konto tu wó ba o ji nɔn-balaŋa mo. Wolo nam ná gwooni o tete, Wɛ wó zeiŋi konto tu nɔɔna yiga ne.
40023013	Wɛ nia zamsem tiina bam de Farisi tiina bam, lɛɛro wo á tei ne. Abam ye pipiri nyena mo. Á yeini á che chwoŋa pa se nɔɔna ware ba vo ba woli Wɛ te-laao paare dem wone. Abam tete ba sɛ se á vo á zo da, ye á daare á che balo maama na boŋe se ba zo da to chwoŋa. ((
40023014	Wɛ nia zamsem tiina bam de Farisi tiina bam, lɛɛro wo á tei ne. Abam ye pipiri nyena mo. Á yeini á gane kadeina se á jwoŋi wonnu ba tei ne. Á maa bere á tete de á na tiini á ware Wɛ tei to. Konto ŋwaane Wɛ wó tiini o waare abam se ko dwoi á dwonna.))
40023015	Wɛ nia zamsem tiina bam de Farisi tiina bam, lɛɛro wo á tei ne. Abam ye pipiri nyena mo. Á yeini á beeri logo jei maama mo se á nii, á wó wane á na dwi-gɛ tu dedoa se o ba o sɛ Wɛ na. Wonto nam ná tu o sɛ, á na wó bere-o á tete chullu tem tei to wó pa se o tiini o ji te-seŋa nyem se ko dwoni abam tete na ye tei to.
40023016	Lɛɛro wo á tei ne. Abam nye de lilwoa na vaŋe ba dwonna lilwoa to mo. Abam yeini á bere nɔɔna we, nɔɔno ná dugi duuri Wɛ di-kamunu kom ŋwaane, konto ba bere kolokolo. Á ma daare á bere we, nɔɔno nam ná dugi de sabu-seŋa kalo na wo Wɛ diga kam wone to, ko ye fefeo mo konto tu tei ne.
40023017	Abam ye jworru telo yia na ware wonnu ya lɔre to mo. Ko ye diga kam na ye Wɛ nyem to ŋwaane mo pa se sabu-seŋa kam de ye o nyem. Ko bere we tento wone kɔ mo dana ko dwoi?
40023018	Abam daa ta bere we, nɔɔno ná dugi de Wɛ kaanem bimbini dem, konto ba bere kolokolo. Á ma daare á bere we, nɔɔno ná dugi de kaanem wonnu telo maama na tigi bimbini dem baŋa ne to, ko ye fefeo mo ko pa konto tu.
40023019	Abam yia ware ya nɛ kolo na ye chega to. Ko ye bimbini dem na ye Wɛ nyem to mo pa se kaanem wonnu tem de ye Wɛ nyem. Tento wone kɔ mo dana ko dwoi?
40023020	Mo kokuri, nɔɔno wolo ná dugi de bimbini dem, ko bere we konto tu dugi de bimbini dem tete ko woli de woŋo kolo maama na tigi de baŋa ne to mo.
40023021	Wolo de na dugi de Wɛ diga kam to seene o du de Wɛ de mo, Wɛ na zoore ka wone to ŋwaane.
40023022	Nɔɔno wolo daa ta ná dugi de Wɛ te-laao kom, konto tu dugi de Wɛ paare dim jei mo. Wɛ tete na jeini dáane to, ko bere we konto tu dugi de Baŋa Wɛ de mo.
40023023	Wɛ nia zamsem tiina bam de Farisi tiina bam, lɛɛro wo á tei ne. Abam ye pipiri nyena mo. Ko ná ye dwoa wo-swooru, te ná maŋe te ye memeeno tei, á yeini á pɔɔre kolo na ye Wɛ nyem to á pa-o. Ko lana. Ko daare á yiga tera de Wɛ nia yadaara yalo na tiini ya dana to, nenɛɛne chega tɔgem, de da-ŋwaŋa durim, de wo-dedoa kikia. Ko ya maŋe se á ta-á ke wonnu tem konto mo á woli de tedaara tem.
40023024	Abam seene á nye de lilwoa balo na vaŋe ba dwonna lilwoa to mo. Abam ná yeini á lage á nyɔ na, á kwaane mo se á leeri-ba, se poŋo memeeno kolo ná wora, se á le á yage. Á yiga nam tera de wo-kamunu kolo á na lage á li to, ko ná maŋe ko ma de kone de.
40023025	Wɛ nia zamsem tiina bam de Farisi tiina bam, lɛɛro wo á tei ne. Abam ye pipiri nyena mo. Á ná lage á di wodiu, á yeini á tɔge á chullu tem á fɔge á se á zwe de á kabeili, ko ná maŋe ko ye se kɔɛ mo de. Ko daare wodiu kolo á na di se wone to maa ye kampena de puseŋa nyem mo.
40023026	Nmo, Farisi tu, nmo ba nae chega. Nmo jege se n bobo n pa nmo ni-wodiu kom mo taa ye keim-laaro nyem. Nmo zwe sem ná jege chega se wone konto dwoŋi, ko laam wó pa se se kwaga daa ba jege digiru.
40023027	Wɛ nia zamsem tiina bam de Farisi tiina bam, lɛɛro wo á tei ne. Abam ye pipiri nyena mo. Á nam nye de yibeela yalo ba na fɔge ya kwaga se ya taa lana nɔɔna yia ne to mo. Yibeela yam konto wo ma su de toa kui, ye ya tiini ya ye digiru yerane.
40023028	Abam de nam ye konto mo. Á pae á jege chega nɔɔna yia ne, ye lwaane yerane mo su á wo, dedaane pipiri nyena kikia.
40023029	Wɛ nia zamsem tiina bam de Farisi tiina bam, lɛɛro wo á tei ne. Abam ye pipiri nyena. Abam yeini á fɔge á ke faŋa faŋa Wɛ tontoŋena bam yibeela, ye á daare á pa se Wɛ nɔn-ŋona bam de yibeela yam tiini ya kwɛ lanyerane.
40023030	Á ma daare á bere we, á ya ná wora á kwoa nakwa bam maŋa kam ne, á bá sɛ á tɔge de-ba á go Wɛ tontoŋena bam.
40023031	Abam tete ni mo bere we á ye balo na go Wɛ tontoŋena bam to bia. Bia nam tɔge ba kwoa kikia mo.
40023032	Tɔ. Nam kwaane á toŋe á kwoa nakwa bam na ke wo-lwanno telo ba daare to se ko vo ko ti.
40023033	Abam nye de basankwɛ mo de á kwoa maama. Á bere á bá lu te-seŋa waarem dem wone.
40023034	Mo kokuri a lage a toŋe a tontoŋena abam tei ne, se badaara bere abam Wɛ kwora, ye badaara ye yeno tiina de Wɛ tɔnɔ zamsem tiina de. Abam wó ja ba badaara á go, ye ko wó taa ye dagara baŋa ne mo á wó go badaara de. Á ma wó ja badaara á jeiro di sem ne á fere, ye á daare á pu-ba á ja kaage teene.
40023035	Á na wó bɛɛse Wɛ nɔɔna konto to, Wɛ waarem dem wó ba á baŋa, nenɛɛne ko ye abam tete mo go nɔn-ŋona balo maama ba na maŋe ba go logo baŋa ne to. Konto maa zege Abel wolo na ye nɔn-ŋom ye Kain go-o to, se ko ba ko woli de Zekariah wolo na ye Barakiah bu to ye abam kwoa go-o Wɛ kaanem bimbini dem de o di-swono kom laŋa ne to.
40023036	A tɛ abam chega ŋwaane to, kikia yam konto waarem dem maama jege se de ba zem nɔɔna bam baŋa ne mo.
40023037	Ei! Jerusalem tiina bam, á yeini á go Wɛ tontoŋena balo o na toŋe abam tei ne to ye á dole-ba de kandwa. Kuni dedɛ mo a ya lage se a la abam nɔn-bia a ke daane se a taa nii á baŋa ne, nenɛɛne chworo na kukwori ko bia ko ke ko vɔna kuri ne tei to. Abam maa ba sɛa.
40023038	Tɔ. Wɛ laam wó dɔne o je abam teo kom baŋa ne se ko ji di-dwoonu.
40023039	Nam ta-á yei-na we, á daa bá na-ne se ko taa vei maŋa kalo á na wó ta we, ‘Baŋa Wɛ wó swɛ wolo na tu o yere ŋwaane to swolim.’ ”
40024001	Yezu laam ma nwoŋi Wɛ di-kamunu kom ne se o viiri. O na maa kɛ konto to, o kwaga tɔgena bam ma ba o tei se ba pa o maane Wɛ diga kam lɔɔm dem na ye tei to.
40024002	O ma ta de-ba o we, “Á seene á nae ka na ye tei to na? A tɛ abam chega ŋwaane to, ka maama wó ba ka na chɔgem ye ka to tega ne maama. Kandwɛ ma bá daare de dwoŋi baŋa ne.”
40024003	Yezu déem ma vo o jeini Olivi peo kom yuu ne. O na wora konto to, o kwaga tɔgena bam yerane ma vo o tei, ye ba bwei-o ba we, “Maŋa kɔ mo Wɛ diga kam lage ka ba ka chɔge konto? Bɛ mo lage ko ke maanem ko pa debam se de lɔre we nmo lage n jwoori logo baŋa, se Wɛ laam ba o pa woŋo maama ti?”
40024004	Yezu ma leiri-ba o we, “Á fɔge á che á tete se á ye pa nɔɔn-nɔɔno gane abam.
40024005	Kokuri nɔɔna dedɛ wó ba abam tei ye ba ma amo yere ba ta de abam we, banto mo ye Wɛ Dam Tu Krista wom. Konto dwoŋi mo ba wó gane nɔɔna dedɛ.
40024006	Ko ta woli da, á wó ba á na tigura na wora abam jei sem ne, ye á kwori á ni ka ŋwa teene dedwoŋi ne. Nam ye pa-na se lwia taa wo á tei ne, kokuri wonnu tem konto jege se te ke mo, se ko dae we ko yi logo tiim mo.
40024007	Dwi tiina wó zaŋe ba ke jara de ba dwonna dwi-gɛ tiina, ye teo de ko dwoŋi teo wó zaŋe te mage jara. Kana de maa wó ba ka taa wora jei dedɛ ne, ye tega de wó ziziŋi jei sedwonna ne.
40024008	Wonnu tem konto maama nam nye de kaane na bobo se o taa wɔe puga, ye cham daa ta wo kwaga ne to mo.
40024009	Konto maŋa kam ne nɔɔna wó ja abam ba ke dedɛɛra jeŋa ne se ba bɛɛse abam, ye ba daare ba go abam. Abam na ye amo nyem to ŋwaane, logo baŋa nɔɔna maama wó taa chuli abam.
40024010	Nɔɔna dedɛ wó ba ba za ba boboŋa de amo. Nɔɔna badaara ma wó ko da-kora ba bere daane, ye badwonna de wó taa chuli daane.
40024011	Nɔɔna dedɛ wó ba ba bere we ba ye Wɛ tontoŋena ye ba seene ba dae, ye ba gane nɔɔna dedɛ.
40024012	Wo-balwaaro ma wó ba te tiini te gaale, ye nɔɔna dedɛ swono chɔge.
40024013	Wolo maama nam ná jege pu-dɛa se ko vo ko kweeli, Wɛ wó jwoŋi konto tu ŋwea.
40024014	Ko woli da, nɔɔna wó beeri logo baŋa jei maama ba bere Wɛ taan-ŋom dem we Wɛ lage o di paare o nɔɔna baŋa ne, se ko taa ye maanem nabiina maama tei ne, se ko laam daare se logo baŋa ba ko ti.
40024015	Abam nam wó ba á na wo-lɔŋɔ na wó ba ko zege Wɛ tete di-kamunu kom ne ko chɔge-ka. Wɛ tontoŋeno Danyɛl maŋe o ta wo-lɔŋɔ kom konto taane.” (A tɛ abam wolo ná gaga, se n kwaane n ni ko kuri lanyerane.)
40024016	“Abam ná nɛ wo-lɔŋɔ kom konto, se abam balo na zoore Judea ne to ke lela á nwoŋi á duri á vo peero jei á seigi da.
40024017	Nɔɔno nam ná wo nayuu ne, se o ye tu o zege se o kwei o wonnu o diga wone.
40024018	Nɔɔno wolo nam ná wo kara ne, se o daa ye jwoori sɔŋɔ se o kwei o gare-laao o zo.
40024019	Kanto maŋa kam ne ko wó tiini ko taa ye lɛɛro kaana balo na jege pui to tei ne, de balo na jege bia ye ba ŋɔge yele to tei ne.
40024020	Nam ta-á lwoori-na Wɛ se cham durim dem konto ye ba doa nenem maŋa ne, naa á siu dɛ dem ne.
40024021	Kokuri yaara yalo na lage ya ba maŋa kam konto ne to wó taa tiini ya chamma ya dwoi yalo na maŋe ya ke boboa ne se ko ba ko yi zem to. Yanto nam ná kea, ya dwoŋi daa tera ya na wó ba konto dwoŋi.
40024022	Baŋa Wɛ ya ná wo pɛ se yaara yam da yam tere, nɔɔn-nɔɔno ya bá wori. Ko nam ye Wɛ tete nɔɔna bam o na kuri to ŋwaane mo o wó pa se yaara yam da yam tere.
40024023	Kanto maŋa kam ne, nɔɔno wolo maama ná tage de abam o we, ‘Nii Wɛ Dam Tu Krista wom, o wo ywo-seeni’, se á ye sɛ konto tu.
40024024	Nɔɔna badaara wó zaŋe ba bere we ba ye Wɛ Dam Tu Krista wom ye ba dae, ye badwonna de bere we banto mo ye Wɛ tontoŋena ye ba dae. Ba ma wó ke wo-kenkagela yalo na wó so nɔɔna to, ye chwoŋa ya ná wora, yanto ya wó wane ya soge Wɛ tete nɔɔna balo o na kuri to.
40024025	Nii-na, amo nam wuuri a ta a bere abam mo ye ka maŋa kam ta wo yi.
40024026	Ko woli da, nɔɔna ná tage de abam ba we, ‘Nii-na Wɛ Dam Tu wom na tu o wora kagoa yuu ne’, se á yé zaŋe á vo da. Ba nam daa ta ná we, ‘Nii-o da, o zo sɔŋɔ konto o seigi’, se á yé sɛ.
40024027	Kokuri amo Nabiin-bu wom ná seene a lage a ba logo baŋa dɛ delo ne, ko wó taa nye de doa na pepele wɛyuu ne se ko zege bira-kwaga ne se ko vo ko yi san-yiga to.
40024028	Nɔɔna maama wó taa yei ko ni ne, nenɛɛne wo-too na wo mɛ ye duura jege se ba taa wora to.
40024029	Yaara yam konto maŋa kam ná tu ka kɛ, ko bá daane ye wea kam laam ji nazonotim tim. Chana kam de daa bá fuŋi pwooni. Chalechwe sem de wó kwori wɛyuu ne se to, ye wɛ-baŋa de wó ziziŋi pa se ko wonnu maama leiri.
40024030	Nɔɔna laam wó nɛ wo-kenkagele wɛyuu ne se ko bere we Nabiin-bu wom maa beena. Logo baŋa dwi tiina maama maa wó taa keera de ba na nɛ Nabiin-bu wom na maa beene to. O wó taa wo wɛyuu ne, kunkwonnu baŋa ne o beena de dam, ye nenɔŋ-fɔrɔ tiini ko wo o tei ne.
40024031	Nabɔnɔ ma wó tiini ko taa wui ye o laam pa se o malese sem nwoŋi se ba se zege logo baŋa dɛ sena sem ne se la o nɔɔna balo Wɛ na kuri to jei maama ne se ke daane.
40024032	Nam maane-na á nii kaporo na ye tei to. Konto ná yeini ko wora ko kwi vɔɔro, á yeini á lɔre we ko twɛ yadɛ maŋa mo.
40024033	Ko maa ye bedwe mo de á ná nɛ wonnu telo maama amo na tage a bere abam to ná wora te ke, se á lɔre we maŋa kam laam twɛ ka ti mo.
40024034	A tɛ abam chega ŋwaane to, wonnu tem konto maama wó ba te ke ye abam dwi dem ta wo ti.
40024035	Wɛyuu de tega baŋa maama wó ba te jei, ye amo taane dem ta wó taa jege chega se ko taa vei wuu.
40024036	Nɔɔn-nɔɔno nam yeiri dɛ delo Nabiin-bu wom na lage o jwoori o ba to, ye nɔɔn-nɔɔno yeiri dɛ dem wone maŋa kam o na wó ba to, ko ná maŋe ko ye Wɛ malese sem naa o Bu wom tete de. Ko nam ye a Kwo Baŋa Wɛ yerane mo yei.
40024037	Nabiin-bu wom na wó ba to, ko dɛ dem wó pɔpɔ ko ba nɔɔna baŋa nenɛɛne ko déem na ke Nowah maŋa kam ne tei to mo.
40024038	Kanto maŋa kam ne ye na daa ta wo wɛɛle ba lim logo kom to, nɔɔna wora yɔɔ yerane mo. Ba maa yɔɔre ba di ba wodiiru, ye ba daare ba di kaana, ye kaana de zoore banna, se ko vo ko yi dɛ dem Nowah na zo nabworo kamunu kom to.
40024039	Ba ta ma wo lɔre woŋo kolo na lage ko ba ko ke to, ye na bam wɛɛlem dem laam pɔpɔ de ba de pɛ ba maama. Nabiin-bu wom de wó pɔpɔ o ba konto dwoŋi mo.
40024040	Kanto maŋa kam ne nɔɔna balei ná wo kara ne ba toŋa, Wɛ wó chaale ba dedoa o daare wodwoŋi wom.
40024041	Kaana balei de ná wora ba choe muni nɔŋɔ ne, Wɛ wó chaale ba dedoa o daare wodwoŋi wom.
40024042	Konto ŋwaane á fɔge á che á tete, se á yeiri dɛ dem á Teiru wom na wó ba to.
40024043	Á nam maŋe á yei we, sɔŋɔ tu ya ná lɔre maŋa kalo ŋweeno na lage o ba tete ne to, o ya wó taa nii o sɔŋɔ kom se ŋweeno wom ye na chwoŋa o ba o ŋɔ.
40024044	Konto ŋwaane abam jege se á che á tete mo, se Nabiin-bu wom lage o ba maŋa kam á na ba jege o teena to mo.
40024045	Abam jege se á ta-á tɔge chega de á boboŋ-dɛɛra, nenɛɛne tontoŋeno wolo yuu-tu na yage o totoŋa o pa-o ye o daare o beeri to. O tu wom ma le-o se o taa nii o dwonna tontoŋena bam baŋa ne se o daare o taa pa-ba ba ni-wodiu.
40024046	O sɔŋɔ tu wom ná jwoori o ba, de o ke kolo maama o na pɛ-o se o ke to, wopwolo laam wó taa wo tontoŋeno wom konto tei ne.
40024047	A tɛ abam chega ŋwaane to, o tu wom laam wó pa se o taa nii o jejegero maama baŋa ne mo.
40024048	O nam ná ye tontoŋeno balɔrɔ, wonto ya wó boŋe we omo tu wom wó daane ye o jwoori.
40024049	O ma wó taa jege o dwonna tontoŋena bam mo o maga, ye o daare o tɔge de sa-nyɔra o di ye o nyɔ sana de-ba.
40024050	Tontoŋeno wom konto tu wom laam wó jwoori o ba dɛ dem tontoŋeno wom na ba jege o teena de maŋa kalo o na wó ba o zo to.
40024051	O tu wom nam ná tu o peere-o konto, o laam wó zeili-o o sɔŋɔ kom wone, ye o daare o pa se o tɔge de pipiri nyena o na yaara dedɛ jei selo ne ba na wó taa keera ye ba done ba nwa to.
40025001	Kanto maŋa kam ne, Wɛ te-laao paare dem wó taa ye tento mo: bukwa fuga mo wora. Ba ma zaŋe ba vo se ba jeeri nɔɔno wodwoŋi na di kaane o jege o beena. Ba ma kwei ba min-zwonnu ba ja vo ba woli da.
40025002	Bukwa bam banu maa ye jworru, ye banu bam de jege swa.
40025003	Jwooru tem ma wo ke nuga ba woli da se ba taa ke ba min-zwonnu tem ne.
40025004	Ko daare swa tiina bam ma ke nuga wonnu wone ba zia.
40025005	Kan-baro wom ma tiini o daane ye o wo tu, pa se ba maama peini ba dɔ.
40025006	Tega na tu ka kweere to, nɔɔna maa tɔɔle ba we, ‘Kan-baro wom maa beena! Zaŋe-na á nwoŋi á jeeri-o.’
40025007	Bukwa bam ma zaŋe ba tɔre ba min-zwonnu tem.
40025008	Jwooru tenu tem min-zwonnu tem maa lage te dwei. Ba ma ta de ba dwonna swa tiina bam we ba ke nuga ba pa-ba, se ba min-zwonnu tem lage te dwei.
40025009	Swa tiina bam ma leiri ba we, ‘Nuga kam ba daga se ka yi debam maama. Konto ŋwaane, abam de vei nuga tiina tei á yeigi.’
40025010	Ba laam ma kɛ se ba yeigi. Ba na kɛ ba daare to mo kan-baro wom yia. Badaara bam na maŋe ba ti ba yiga to ma tɔge de kan-baro wom ba vo ba zo kadiri dim sɔŋɔ kom. Ba ma pe manchwoŋo kom ni.
40025011	Ko na ke fee to mo jworru tem laam tua ye ba bwoŋi kan-baro wom ba we, ‘Debam tu, nam pore se de zo!’
40025012	O ma leiri-ba o we, ‘Chega ŋwaane to, a yeiri abam kɔtaa.’
40025013	Tɔ. Mo kokuri á jege se á ta-á cho á tete, kolo ŋwaane á yeiri dɛ delo Nabiin-bu wom na wó jwoori o ba to, ye á ta yeiri dɛ dem wone maŋa kam o na wó yi to.
40025014	Ko woli da, Wɛ te-laao paare dem wó taa nye de sɔŋɔ tu wodwoŋi na lage o nwoŋi o beeri. O ma bwoŋi o tontoŋena ye o pɔɔre o wonnu o pa-ba se ba taa nia.
40025015	O ma pɔɔre sabu ywollu morro tenu (5,000) o pa ba dedoa, ye o daare o pa dedoa ywollu morro telei (2,000). O ma pa dedoa kam de ywollu moro dedoa (1,000). O nam pɛ-ba sabu kom se ko maŋe de ba boboŋa dam na mae tei to mo. O laam ma daare o viiri.
40025016	Tontoŋeno wolo na jwoŋi ywollu morro tenu tem to ma kwei o sabu kom o ma ke o pipiu, ye o na ywollu morro tenu nyɔɔre o woli da.
40025017	ywollu morro telei tu wom de ma na ywollu morro telei nyɔɔre o woli da.
40025018	Ko daare ywollu moro dedoa kam tu wom ma kwei sabu kolo o tu wom na pɛ-o to o ko gwoŋo o suli da.
40025019	Ko na daane to, sɔŋɔ tu wom ma jwoori. O laam ma bwoŋi o tontoŋena bam se ba jeeli o sabu kom ba nii.
40025020	ywollu morro tenu tem tu wom ma ja ywollu morro tenu nyɔɔre dem o woli da o vo o pa-o. O ma ta de o tu wom o we, ‘Amo tu, nii. Nmo pɛ-ne ywollu morro tenu mo ye a jege ywollu morro tenu se a woli da a pa nmo.’
40025021	O tu wom ma leiri-o o we, ‘Nmo ke chega ye n ta jege jawala de nmo na ke a boboŋa na lage tei to. Nmo seene n tɔge chwoŋa de nmo na wae n nii amo wonnu fenfee baŋa ne tei to. Amo laam wó pa se n ta-n nii amo wonnu dedɛ baŋa ne. Nam pa se de di ywoni daane.’
40025022	Ywollu morro telei tu wom de ma vo o tei, ye o ta ded-o o we, ‘Amo tu, nmo pɛ-ne ywollu morro telei mo, ye a na ywollu morro telei se a woli da a pa nmo.’
40025023	O tu wom ma leiri-o o we, ‘Nmo ke chega ye n ta jege jawala de nmo na ke a boboŋa na lage tei to. Nmo seene n tɔge chwoŋa de nmo na wae n nii amo wonnu fenfee baŋa ne tei to. Amo laam wó pa se n ta-n nii amo wonnu dedɛ baŋa ne. Nam pa se de di ywoni daane.’
40025024	Ywollu moro dedoa kam tu wom laam ma vo o ta de o tu wom o we, ‘Amo tu, amo yei we nmo ye kein-chan-nyeno mo. Nmo yeini n jwoŋi nyɔɔre wonnu telo nmo yera na wo chɛ te baŋa ne to, nenɛɛne nɔɔno na zage mena yalo o tete na wo dugi to.
40025025	Mo kokuri a kɔre foone de nmo, ye a kwei nmo sabu kom a vo a suli tega ne. Nam jwoŋi n sabu kom.’
40025026	O tu wom ma ta ded-o o we, ‘Nmo ye tontoŋeno balɔrɔ mo, ye n jege jawɔrɔ lanyerane. Nmo na boŋe we amo ye ken-chan-nyeno ye a lage nyɔɔre delo na dae a totoŋa nyem to,
40025027	ko ya maŋe se nmo kwei a sabu kom mo n pa sabu jenna. Nmo ya ná ke konto, amo ya wó ba a jwoŋi-ko de nyɔɔre.
40025028	Tɔ. Jwoŋi-na sabu ywollu moro dedoa kam o tei ne se á daare á pa-te wolo na jege ywollu morro fuga kam to.
40025029	Kokuri, nɔɔno ná maŋe o jege woŋo, o ta wó jwoŋi kodwoŋi o woli da se ko tiini ko gaale. Nɔɔno wolo nam na maŋe o ba jege kolokolo to laam wó ba o ga kolo fenfee o ya na jege to mo.
40025030	Ko nam ná ye tontoŋeno kayaa kanto, se á ja-o á nwoŋi á de á yage lim jei ne, mɛ yaara na tiini ya wora pa se nɔɔna keeri ye ba done ba nwa to.’
40025031	Tɔ. Nabiin-bu wom nam ná jwoori o ba de o dam-fɔrɔ kom, ye Wɛ malese sem maama tɔge se wora o tei ne, o laam wó ba o jeini o dam-fɔrɔ paare yituŋu kom baŋa ne.
40025032	Logo baŋa dwi tiina maama ma wó la daane o yiga ne. O laam ma wó pɔɔre-ba kuni belei, ne nayero na pɔɔre o pei de o bone daane tei to.
40025033	O wó pɔɔre pei sem mo pa se taa wo o jazem seeni, ye o daare o yage bone dem o jagwia seeni.
40025034	Nabiin-bu wom na ye Pɛ konto to, o ma wó ta de balo na wo o jazem seeni to o we, ‘Abam balo amo Kwo Wɛ na swɛ á swolim to, á ba-na á tɔge á di paare delo o na maŋe o tiŋi o pa abam ko zege logo baŋa boboa ne to.
40025035	Kolo ŋwaane, kana déem jaane amo ye á pa-ne wodiu ye a di. Na-nyɔm ma ja-ne ye á pa-ne na pa a nyɔ. Amo ma ba abam sam ye á ke-ne vero lanyerane.
40025036	Amo maa ba jege gɔrɔ se a zo ye á pa-ne gɔrɔ. Amo maa ba jege yezura ye á nii amo baŋa ne. Ba ma ke-ne peena diga ne ye á ba á woli-ne.’
40025037	Wɛ nɔn-ŋona bam laam wó zaŋe ba bwei-o ba we, ‘Dé Teiru, debam mo ke konto na? Maŋa kɔ mo debam nɛ kana jege nmo ye de pa n di wodiu, naa na-nyɔm jege-m ye de pa-m na?
40025038	Maŋa kɔ mo de ke nmo vero konto, naa de pa nmo gɔrɔ ye n zo,
40025039	naa maŋa kɔ mo nmo ba jege yezura, naa n wo peena diga ne ye de ba de woli-m konto?’
40025040	Pɛ wom laam ma wó leiri o ta-ba we, ‘A tɛ abam chega ŋwaane to, abam nam na ke konto dwoŋi á ma woli amo nɔɔna bam, ko ná maŋe ko ye wolo na tiini o muri ba maama wone to, ko ye amo mo á ke konto.’
40025041	O ma wó daare o ta de balo na wo o jagwia seeni to we, ‘Á vei dáa a tei ne, se abam mo ye balo Wɛ sɔla na wo á yuu ne to. Kɛ-na á vo mini delo wo Wɛ na maŋe o tiŋi se o pa setaana pɛ de o kwaga tɔgena se ba zo ye de bá dwei maŋa de maŋa to.
40025042	Kolo ŋwaane, kana déem jaane amo ye á wo pɛ-ne wodiu se a di. Na-nyɔm de ma ja-ne ye á wo pɛ-ne na se a nyɔ.
40025043	A ma ba á sam ye á wo ke-ne vero. A maa ba jege gɔrɔ ye á wo pɛ-ne kodwoŋi se a zo. A maa ba jege yezura ye ba ta ke-ne peena diga ne, ye á wo tu se á woli-ne.’
40025044	Ba ma wó leiri ba bwei-o we, ‘Dé Teiru, maŋa kɔ mo debam ke nmo konto? Maŋa kɔ mo de nɛ kana de na-nyɔm na jege nmo, naa n na ye veiru, naa n ba jege yezura, naa ba ke-m peena diga ne, ye debam wo zeini-m?’
40025045	O ma wó ta-ba o we, ‘A tɛ abam chega ŋwaane to, abam na ve se á woli amo nɔɔna bam, ko ná maŋe ko ye wolo na tiini o muri ba maama wone to, ko ye amo mo á ve se á woli.’
40025046	Banto laam ma wó kɛ ba vo cham delo na bá fɔge de ti to wone. Ko daare Wɛ nɔn-ŋona bam ma wó zo o tei ba na ŋwea kalo na ba jege kweelim to.”
40026001	Yezu déem na tage wonnu tem konto maama o ti to, o laam ma ta de o kwaga tɔgena bam o we,
40026002	“Abam yei we ko daare da yalei mo se Atɔgebabaŋa kuri dem ba de yi, ye ba laam wó ja amo Nabiin-bu wom ba ke dedɛɛra jea ne se ba pa-ne dagara baŋa ne ba go.”
40026003	Juu tiina nakwa bam de ba kaanem yiga-tiina bam ma jeini daane Kayafa sɔŋɔ ne. Wonto maa ye ba kaanem yuu-tu wom.
40026004	Ba ma bane daane se ba nii ba na wó ke swa yalo ba ma ja Yezu se ba pa o te to.
40026005	Ba na wora ba bɛa konto to, ba ma ta ba we, “De nam ba jege se de ja-o kuri dem maŋa ne, se ko wó pa jara taa wo nɔɔna bam tei ne.”
40026006	Yezu déem maa wo Bɛtania ne nɔɔno wodwoŋi o yere na ye Simon to sɔŋɔ ne. Wonto déem ya ye nayɔŋɔ mo.
40026007	Yezu na wora o di wodiu maŋa kalo to mo kaane wodwoŋi tu o tei. O maa jege kaboa ye ka su de terale nuga kalo sabu na daga to. O ma vo o lo nuga kam Yezu yuu ne se o ma ke-o zula.
40026008	Yezu kwaga tɔgena bam na nɛ konto to, ba maa ba jege wopwolo. Ba maa tɛ ba we, “Bɛ mo ye o chɔge nuga kam konto?
40026009	De ya wó wane de yeigi-ka de na sabu dedɛ se de ma woli yiniga tiina.”
40026010	Yezu ma lɔre ba na tɛ kolo to, ye o ta de-ba o we, “Bɛ mo ye á jege kaane wom á daana? O na ke-ne zula tei to nam ye keim-laao mo o ke o pa-ne.
40026011	Ko nam ná ye yiniga tiina, banto wó taa wora maŋa maama mo se abam taa pa-ba zeinim. Ko daare amo bá taa wora de abam taa taa.
40026012	Kaane wom na lwogi nuga kam amo yera ne tei to bere we o kwɛ amo yera yam mo se ba laam kwei-ne ba suli.
40026013	A tɛ abam chega ŋwaane to, ba ná bere amo taan-ŋom dem logo baŋa jei de jei ne, nɔɔna wó ta kaane wom konto taane se ba taa guli o gula.”
40026014	Yezu nɔɔna fuga-balei bam dedoa yere na ye Judas Yisakara to laam ma zaŋe o vo Juu tiina kaanem nakwa bam tei.
40026015	O ma bwei-ba o we, “Amo ná bere abam chwoŋa ye á ja Yezu, á wó ŋwe-ne bɛ mo?” Ba ma jwoŋi o taane dem ye ba ga sabu-pwon-dala yalo kwora na daga to fintɔ ba pa-o.
40026016	Ko nam zege maŋa kam konto ne o ma kwaane o lage chwoŋa se o ja Yezu o ke ba jeŋa ne.
40026017	Ko ma ba ko yi dɛ delo ba na bobo se ba di bworobworo kolo ba na wo ke sabɔle ko wone to. Yezu kwaga tɔgena bam ma vo ba bwei-o ba we, “Nmo lage se de di Atɔgebabaŋa kuri dem jeiga kɔ ne mo se de vo de kwɛ woŋo maama de pa nmo?”
40026018	O ma leiri-ba o we, “Zaŋe-na á vo teo kom wo Ajaŋwe tei se á ta ded-o we, Berem tu wom we o maŋa kam yia se o te. O nam lage o tɔge de o kwaga tɔgena bam o ba wonto sɔŋɔ mo se ba di Atɔgebabaŋa kuri dem wodiu.”
40026019	O kwaga tɔgena bam ma vo ba ke o na tage kolo to ye ba kwɛ kuri dem wonnu tem ba ti.
40026020	Tega ma ba ka yi. Yezu de o nɔɔna fuga-balei bam laam ma jeini se ba di wodiu kom.
40026021	Ba na wora ba di to, Yezu laam ma ta o we, “A tɛ abam chega ŋwaane to, abam dedoa lage o yeigi amo o pa nɔɔna.”
40026022	Ba na nigi konto to, ba wo ma chɔge dedɛ ye ba bobo se ba taa bwei-o ba saŋe daane we, “Amo Teiru, ko nam dae amo mo n tɛ konto, se wɔ mo nam?”
40026023	O ma leiri-ba o we, “Ko seene ko ye wolo na tɔge de amo o lu zoŋa dedoa wone to mo wó yeigi amo o pa nɔɔna.
40026024	Ko nam jege se Nabiin-bu wom vo o te se ko maŋe de Wɛ tɔnɔ kom na maŋe ko bere o taane tei to mo. Ko nam wó taa ye lɛɛro mo ko pa nɔɔno wolo na wó yeigi Nabiin-bu wom o pa to. Ba ya ná wo loge nɔɔno wom konto, ko ya wó taa lana ko pa-o.”
40026025	Judas wolo na lage o yeigi-o o pa to laam ma ta o we, “Berem tu, se ko nam dae amo mo n tɛa.” Yezu ma leiri-o o we, “Ko wo n tei ne.”
40026026	Ba na wora ba di maŋa kalo to Yezu ma kwei bworobworo ye o ke Wɛ lei ko ŋwaane. O ma daare o fɔ-ko o pa o kwaga tɔgena bam ye o we, “Jwoŋi-na á di, se konto ye a yera yam mo.”
40026027	O daa ma kwei zoŋa de ka wo sa-soŋo, ye o ke Wɛ lei ko ŋwaane. O ma kwei o pa-ba ye o we, “Abam maama jwoŋi-ba á nyɔ.
40026028	Banto mo ye amo jana balo na lage ba lu se ba jwoŋi nɔɔna dedɛ ba wɛleera wone to. Ko maa bere we Wɛ ke ni-sɛɛm se o yage nɔɔna wɛleera mo o ma chɛ-ba jana bam konto ŋwaane.
40026029	Ta-á yei-na we, amo daa bá nyɔ sana banto dwoŋi se ko taa vei maŋa kam abam na tɔge de amo á jeini amo Kwo Wɛ woro kom wone se de laam nyɔ sa-duura dáane to.”
40026030	Ba laam ma leeni ba zuli Wɛ, ye ba daare ba nwoŋi ba kɛ Olivi peo kom seeni.
40026031	Yezu laam ma ta de-ba o we, “Tete dento ne abam maama wó jwoori amo kwaga ne, ne Wɛ tɔnɔ kom na maŋe ko bere tei we, ‘Amo Wɛ wó chɔge nayero wom, pa se o pe-kɔgɔ kom maama jage.’
40026032	Ko daare, Wɛ ná jwoori o bi-ne, amo wó lwoori abam a vo Galili.”
40026033	Yezu na tage konto to, Piita ma ta ded-o o we, “Nɔɔna maama ná maŋe ba jwoori nmo kwaga ne, amo bá fɔge a ke konto.”
40026034	Yezu ma ta ded-o o we, “A tɛ nmo chega ŋwaane to, tete dento ye chebweɔ ta ná wo keeri, nmo wó fo kuni betɔ we n yeiri amo.”
40026035	Piita laam ma ta ded-o o we, “Amo bere a bá fo we a yeiri nmo, ko ná maŋe ko ye ba ná lage ba go amo de nmo maama de.” Yezu kwaga tɔgena bam maama de ma ta konto dwoŋi.
40026036	Yezu laam ma zaŋe o tɔge de o kwaga tɔgena bam o vo jei sedwoŋi gaare na wora ye ba bwoi-se we Gɛsemane to. O ma ta de-ba o we, “Á ta-á jei ywo se a vo dáa a ware Wɛ se a ba.”
40026037	O ma pa Piita de Zɛbadi bia balei bam tɔge-o ba vo. O wo ma tiini ko chɔge ye o yera sɔɔre.
40026038	O ma ta de nɔɔna batɔ bam o we, “Amo wo mo tiini ko chɔge se ko yi a toone. Á nam zege ywo á ta-á kogili-ne.”
40026039	O laam ma fofɔ o vo dáa. O ma vi o yiga tega ne o wora o lwoori Wɛ ye o we, “Amo Kwo, nmo ná sɛ, se n pa chanɛɛre delo na lage de ba amo baŋa ne to kɛ. Se nmo nam ke kolo na tɔge nmo boboŋa to, ye ko dae amo boboŋa to.”
40026040	O na ti to, o ma jwoori o vo o tɔgena batɔ bam tei. O ma nɛ we ba tigi ba dɔa. O ma zi-ba ye o ta de Piita o we, “Bɛ mo ye abam ware se á kogili amo se ko maŋe de awa dedoa yerane?
40026041	Fɔge-na á che á tete se á ta-á lwoori Wɛ, se setaana pɛ ye ba o soge abam. Á bochara sɛ Wɛ boboŋa ye á yera laam bwona lanyerane.”
40026042	Yezu daa ma jwoori o vo dáa, ye o lwoori Wɛ o we, “Amo Kwo, chanɛɛre dem ná bá wane de le amo baŋa ne de yage, ye de ná jege se de zo-ne maama, amo ta sɛ se ko ke nmo boboŋa yam na lage tei to.”
40026043	O daa ma jwoori o vo o nɛ de ba ta dɔa, dɔɔm na tiini de wae-ba to ŋwaane.
40026044	O ma jwoori o yage-ba ye o vo dáa se o lwoori Wɛ o ke kuni betɔ, ne o ya na maŋe o ta kolo to.
40026045	O daa ma jwoori o kwaga tɔgena bam tei ye o ta de-ba o we, “Á ta tigi á dɔa mo na? Nii-na! Maŋa kam yia se ba ja amo Nabiin-bu wom ye ba daare ba ke-ne nɔn-balwaaro jea ne.
40026046	Zaŋe-na se de vo. Nɔɔno wolo na lage o yeigi-ne o pa to maa beena.”
40026047	Yezu ta maa wora o ŋɔɔna konto ye Judas wolo na ye o nɔɔna fuga-balei bam wo dedoa to laam ma ba o yi. Nɔn-kɔgɔ ma tɔge ded-o ko ba, ye ba zei se-zɔɔro de da-lwanno. Ko maa ye Juu tiina nakwa bam de ba kaanem yiga-tiina bam mo toŋe-ba.
40026048	Judas ya maŋe o pa kɔgɔ kom maanem se ba ma ja Yezu ye o we, “Amo ná vei a kukwori nɔɔno wolo, se á vo á ja konto tu.”
40026049	O laam ma yɔɔre o yi Yezu tei o jɔɔne-o ye o we, “Berem tu, denlei naa”, ye o daare o kukwori-o lanyerane.
40026050	Yezu ma ta ded-o o we, “Amo badwoŋi, nam ke kolo nmo na lage n ke to.” Nɔɔna bam laam ma ba ba zi Yezu ba ja lanyerane.
40026051	Nɔɔna balo na maŋe ba wo Yezu tei ne to dedoa ma le o seo o ma zage kaanem yuu-tu wom sabeelo zwɛ o de tega ne.
40026052	Yezu ma ta ded-o o we, “Jwoori n ke n seo kom ko jei ne. Nɔɔno wolo ná swoi jara, konto tu wó te jara wone mo.
40026053	Ta-n yei we, amo ya ná lage nɔɔna se ba woli-ne, a ya wó ta de a Kwo mo, ye o pɔpɔ o toŋe malese kɔgɔ kuni fuga belei se se ba se woli-ne.
40026054	Konto nam ya ná kea, Wɛ tɔnɔ kom na bere we ko jege se ko ke amo tento to ya wó wane ko ba ko ji chega na?”
40026055	Yezu laam ma bwei kɔgɔ kom o we, “Abam na kwei seene de da-lwanno á ba se á ja amo to, amo ye ŋweeno mo na? Dɛ maama amo yeini a jei Wɛ di-kamunu kom ne mo a bere nɔɔna. Abam nam ma wo jaane-ne.
40026056	Tento maama nam ke se ko pa faŋa faŋa Wɛ tontoŋena bam na popone kolo Wɛ tɔnɔ kom ne to mo ba ko ji chega.” Yezu kwaga tɔgena bam na nigi konto to, ba ma duri ba viiri ba daare-o.
40026057	Nɔɔna balo na tu ba ja Yezu to ma ja-o ba vo ba kaanem yuu-tu Kayafa sɔŋɔ mɛ Wɛ nia zamsem tiina de ba nakwa bam na maŋe ba gilimi da to.
40026058	Piita ma dale o tɔge ba kwaga o da o vo o yi kaanem yuu-tu wom sɔŋɔ. O ma kɛ o zo konkɔlɔ kom o jeini de sɔŋɔ kom tontoŋena bam se o nii kolo na lage ko ke to.
40026059	Juu tiina kaanem yiga-tiina bam de ba nakwa kɔgɔ kom maama maa kwaane se ba na chwoŋa ba tɔge vwa ŋwaane ba ma saŋe Yezu, se ba laam pa o te.
40026060	Nɔɔna dedɛ ma zaŋe ba fɔ vwa ba pa-o, ye ba daa ta wo wane se ba na chwoŋa. Ko kwaga seeni mo nɔɔna balei ma zaŋe ba ba ye ba ta ba we,
40026061	“Nɔɔno wonto tage o we, omo wó wane o mage debam Wɛ di-kamunu kom maama o de tega ne, ye o jwoori o ma da yatɔ o lɔ-ka.”
40026062	Kaanem yuu-tu wom na nigi konto to, o laam ma zaŋe o bwei Yezu o we, “Nɔɔna banto balei na tage kolo ba pa nmo to, nmo ba jege taane se n leiri na?”
40026063	Yezu maa chemm. Kaanem yuu-tu wom laam ma ta ded-o o we, “A ke nmo de Ŋwea Tu Baŋa Wɛ daane se n ta-n bere debam nmo mo ye Wɛ Bu Krista wolo de na jege o teena se o ba to na?”
40026064	Yezu ma leiri-o o we, “Ko wo nmo tei ne. Nam ta-á yei-na we, ko zege leilei konto abam wó ba á nɛ Nabiin-bu wom o na jei Dam-fɔrɔ Tu Baŋa Wɛ jazem seeni, ye á ta daare á na-o o na nwoŋi Wɛ te-laao ne o maa beene de kunkwonnu.”
40026065	Kaanem yuu-tu wom na nigi konto to, o ma zaŋe o kaare o tete gwaaro se ko bere we o wo chɔge de Yezu taane dem. O ma ta o we, “Nii, wonto ŋɔɔne Wɛ o chɔge de o na pa se o ma de Wɛ to. De daa ba lage se nɔɔna zaŋe ba ŋɔɔne o taane, se abam maama maŋe á ni o na ŋɔɔne Wɛ o chɔge to.
40026066	Konto to, abam we bɛ mo?” Ba ma leiri-o ba we, “O maŋe se o te mo.”
40026067	Ba laam ma twe lileeru ba yage o yia ne, ye ba mage-o lanyerane. Badaara ma lɔ o popɔŋɔ,
40026068	ye ba we, “Nmo na ye Wɛ Dam Tu to, se n lɔre n bere debam wolo na mage-m to.”
40026069	Konto maŋa kam ne, Piita maa jei konkɔlɔ kom wone. Kaanem yuu-tu wom sɔŋɔ ka-nyaane ma vo o tei, ye o ta ded-o o we, “Nmo de tɔge de Yezu, Galili tu wom mo.”
40026070	O ma fo ba maama yiga ne o we, “Amo yeiri n taane dem kuri.”
40026071	O ma zaŋe o nwoŋi o vo manchwoŋo ni. Busankana kadwoŋi de ma na-o, ye o ta de nɔɔna balo na wora to o we, “Nɔɔno wonto tɔge de Nazarete tu Yezu mo.”
40026072	Piita ma du duuri ye o ta fo o we, “Amo bere a yeiri nɔɔno wom konto.”
40026073	Ko na ke fee to, nɔɔna badwonna ma vo ba ta de Piita ba we, “Nmo seene n ye ba kɔgɔ kom dedoa mo. Nmo ŋɔŋa kam na ye tei to mo bere we n seene n nwoŋi dáane.”
40026074	O laam ma sɔɔle o pa o tete se ko bere o chega ye o we, “Amo bere a yeiri nɔɔno wom konto.” O na tage konto to, chebweɔ laam ma pɔpɔ ko keeri.
40026075	Piita laam ma guli Yezu ya na tage kolo ded-o o we, “Nmo wó fo kuni betɔ we n yeiri amo, ye chebweɔ laam ba ko keeri.” O na guli konto to, o laam ma nwoŋi, ye o tiini o keeri lanyerane.
40027001	Tega na tu ka poore tetete to, Juu tiina kaanem yiga-tiina bam de ba teo kom nakwa bam maama ma ke ni daane se ba pa Yezu te.
40027002	Ba ma ja-o ba dagene, ye ba ja-o ba vo ba ke gɔmena tu wom jeŋa ne, o yere na ye Pilata to.
40027003	Judas wolo na yeigi Yezu o pa nɔɔna bam to ma lɔre we ba lage ba chɔge-o se ba pa o te. O wo laam ma chɔge de o na ke kolo to, ye o jwoori o kwei sabu-pwon-dala fintɔ kom se o pa kaanem yiga-tiina bam de nakwa bam.
40027004	O ma ta de-ba o we, “Amo ke wo-balɔrɔ, de a na yeigi nɔɔno wolo na wo ke kolokolo to a pa abam, ye o lage o te to.” Ba ma leiri-o ba we, “Debam yiga tera, se ko nam tɔge nmo mo.”
40027005	O laam ma kwei sabu kom o vo o de o yage Wɛ di-kamunu kom wone, ye o daare o viiri. O ma vo o kuuri o tete o go.
40027006	Kaanem yiga-tiina bam déem ma kwei sabu kom ye ba we, “Sabu konto ye jana nyem mo, ye ko nam chula se de gwaare-ko Wɛ diga kam sabia bam wone.”
40027007	Ba ma bɛ daane ye ba ma-ko ba yeigi tega kadwoŋi ka yere na ye ‘Kamɔ-mɔro tega’ to, se ba ma ke jei selo ba na wó taa suli veira toa da to.
40027008	Konto ŋwaane mo nɔɔna jege jei sem konto ba bwoi we ‘Jana tega’ se ko ba ko yi zem.
40027009	-
40027010	Konto ma pa se Wɛ tontoŋeno Jeremiah déem na bere kolo faŋa faŋa to ba ko ji chega de o na we, “Ba kwei sabu-pwon-dala fintɔ kom mo se ba ma yeigi kamɔ-mɔro tega kam, ne Baŋa Wɛ na pɛ-ne chwoŋa se a ke tei to. Ko maa ye sabu kolo Isarele dwi tiina na sɛ se ba ma leini nɔɔno wom to mo.”
40027011	Yezu ma zaŋe o zege gɔmena tu Pilata yiga ne. Gɔmena tu wom ma bwei-o o we, “Nmo mo ye Juu tiina bam pɛ na?” Yezu ma leiri-o o we, “Ko wo nmo tei ne.”
40027012	Ko daare Juu tiina kaanem yiga-tiina bam de ba nakwa bam na ŋɔɔne o taane ba pa-o to, o ma wo leiri kolokolo.
40027013	Pilata ma ta ded-o o we, “Nmo wo nigi ba na ŋɔɔne kolo maama ba pa nmo to na?”
40027014	Yezu ma wo sɛ se o leiri ba taane dem delodelo. Ko ma pa se gɔmena tu wom tiini o ye yaau ded-o.
40027015	Bene maama Juu tiina kuri maŋa ná yeini ka yi, gɔmena tu wom yeini o le peeno dedoa mo o pa nɔn-kɔgɔ kom, nenɛɛne banto na lage wolo to.
40027016	Kanto maŋa kam ne peeno wodwoŋi maa wora, ye nɔɔna maama yei o keim-balwaaro ni ne. O yere maa ye Barabas.
40027017	Nɔɔna bam na tu ba la daane to, Pilata ma bwei-ba o we, “Abam lage se amo yage banto wɔ mo a pa abam? Ko ye Barabas mo naa Yezu wolo ba na bwo-o we Krista to mo?”
40027018	O nam bwei konto kolo ŋwaane o yei we ko ye puseŋa ŋwaane mo ba jaane Yezu ba ke o jeŋa ne.
40027019	Pilata na jei o taane dim jei sem ne to, o kaane ma toŋe ni o pa-o o we, “Yé zaŋe n ke nɔɔno wom konto kolokolo, o na jege chega to ŋwaane. Amo zem tiini a na cham mo de nɔɔno wom konto dendwa.”
40027020	Juu tiina kaanem yiga-tiina bam de ba nakwa bam ma soge nɔn-kɔgɔ kom se ba ta de Pilata we o yage Barabas o pa-ba, se o daare o pa ba go Yezu.
40027021	Pilata daa ma jwoori o bwei-ba o we, “Nɔɔna banto balei wone abam lage se a yage wɔ mo a pa abam?” Ba ma leiri-o ba we, “Barabas.”
40027022	Pilata laam ma bwei-ba o we, “Ko nam ná ye Yezu wolo ba na bwo-o we Krista to, amo nam wó ke-o tɛ mo?” Ba maama ma ta ded-o ba we, “Pa-o dagara baŋa ne n go.”
40027023	O ma jwoori o bwei-ba o we, “Wonto chɔge bɛ mo?” Ba laam ma tiini ba laare baŋa baŋa ba we, “Pa-o dagara baŋa ne n go.”
40027024	Pilata ma lɔre we ko ba jege kuri se o taa ŋɔɔne taa taa, ko na lage ko ja bobɔga ko ba to ŋwaane. O ma jwoŋi na o sane o jea nɔn-kɔgɔ kom maama yiga ne, ye o we, “Amo yiga tɔge ka tera nɔɔno wonto toone dem baŋa ne. Ko nam ye abam yiga mo.”
40027025	Nɔn-kɔgɔ kom maama ma leiri-o ba we, “Yage se o toone dem taa wo debam de dé bia yuu ne.”
40027026	O laam ma yage Barabas o pa-ba. O ma pa ba fere Yezu, ye o pa-ba chwoŋa se ba ja-o ba pa dagara baŋa ne ba go.
40027027	Gɔmena tu wom soja tiina bam laam ma ja Yezu ba vo ba zo o sɔŋɔ kom konkɔlɔ. Soja tiina kɔgɔ kom maama ma gilimi-o da.
40027028	Ba ma le o gwaaro tem, ye ba daare ba zo-o gare-soŋo.
40027029	Ba ma kwei sabare ba ma sɔ yipuga ba ke o yuu ne. Ba ma kwei kasogo ba ma ji nacheiga ba ke o jazem ne. Ba laam ma ke-o sea ye ba vei ba kuni dwoona o yiga ne, ye ba tɛ ba we, “Juu tiina pɛ, denlei.”
40027030	Ba ma daare ba twe lileeru ba yage o yera ne, ye ba jege kasogo kom ba lɔe o yuu ne.
40027031	Ba na ke-o sea ba ti to, ba ma le gare-soŋo kom ye ba jwoori ba zo-o o tete gɔrɔ kom. Ba laam ma ja-o ba nwoŋi ba vo se ba pa-o dagara baŋa ne.
40027032	Ba na jege-o ba maa kɛ to, ba ma jeeri nɔɔno wodwoŋi, o yere na ye Simon ye o nwoŋi Kurene to. Soja tiina bam ma fe-o se o kwei dagara kam o zeŋe se ba vo.
40027033	Ba maama ma vo ba yi jei sedwoŋi ba na bwoi we ‘Goligota’ to. Yere dem konto kuri mo ‘Yukwoli champoŋo’.
40027034	Ba na yi da to, ba ma ke sana balo na gwaare de liri sedwoŋi se ni na chana to ba pa Yezu. O ma laŋe o nii ye o wo nyɔge.
40027035	Ba laam ma ja-o ba pa dagara kam baŋa ne. Ba na page-o konto to, ba ma kwei o gwaaro tem se ba pɔɔre-te ba pa daane. Ba ma ta jɔrɔ se ba nii wɔ mo wó twori kolo o na lage to.
40027036	Ba laam ma jeini se ba taa daane-o.
40027037	Ba déem ma meeli tɔnɔ dagara kam yuu ne se ko bere kolo o na chɔge ye ba go-o to. Ko déem popone we, WONTO YE YEZU, JUU TIINA PƐ.
40027038	Ba ma daare ba ja ŋweena balei ba pa dagare sedwonna baŋa ne. Ba ma chwi dedoa Yezu jazem ne. Wowom maa wo o jagwia ne.
40027039	Nɔɔna balo na tɔge da ba kɛ to maa nia ye ba dole ba yuni ba twe-o. Ba maa yaale-o,
40027040	ye ba we, “Nmo ya boŋe se n chɔge Wɛ di-kamunu kom mo n de tega ne, se n daare n ma da yatɔ n jwoori n fɔge n lɔ-ka. Tɔ. Nmo ná seene n ye Baŋa Wɛ Bu, se n laam vere n tete. Kwaane n tu da dagara kam yuu ne se dé nii.”
40027041	Juu tiina nakwa bam de ba kaanem yiga-tiina de ba zamsem tiina bam de maa ke-o ba mɔna konto, ye ba tɛ daane ba we,
40027042	“O yeini o jwoŋi nɔɔna ŋwea, ye o laam ware o tete ŋwea o jwoŋi. O maa bere we o ye Isarele dwi tiina pɛ. O nam tu dagara kam yuu ne leilei se de nii, se de ba de seene de sɛ-o.
40027043	O ta bere we o jege teena de Wɛ. Tɔ. Wɛ ná seene o lage-o, se o laam jwoŋi-o o yage, o na pa se o ye Wɛ Bu to ŋwaane.”
40027044	Ŋweena balo na tɔge ba pa dagare sem baŋa ne to de maa jege-o ba twea konto dwoŋi.
40027045	Ko ma vo ko yi maŋa kam wɛ na tu de wo yupare baŋa ne to. Logo kom maama ma ba ko ji lim se ko vo ko yi wɛ-guni maŋa ne.
40027046	Ko nam ke nenɛɛne awa batɔ mo, ye maŋa kam konto ne Yezu laam ma laare baŋa baŋa de kwor-dɛa o we, “Eli, Eli, lema sabaktani?” Taane dento kuri mo, “A Wɛ, a Wɛ, bɛ mo ke ye n yage a yera?”
40027047	Nɔɔna balo na zege da ye ba ni taane dem to ma pa se ko ye we, o bwoi Elijah mo se o ba.
40027048	Ba dedoa ma ke lela o duri o vo o kwei sɔsɔɔ. O ma de-ko sa-nyɔna wone, ye o daare o ke-ko kasogo ni ne o vo o tei o pa Yezu se o nyɔ.
40027049	Nɔɔna badaara bam na nɛ to, ba maa we, “Yage se de cheigi de nii, Elijah wó ba o jwoŋi-o o yage na?”
40027050	Yezu daa ma jwoori o laare de kwor-dɛa baŋa baŋa. O laam ma pa se o jworo kom nwoŋi o tei ne.
40027051	Yezu na tege konto to, gare-jale delo na leigi de che Wɛ di-swono kom to ma kaare belei, ko zege ko baŋa ne ko ba ko kwaare ko kuri ne. Tega kam maa ziziŋa ye peero bage te yare belei belei.
40027052	Yibeela yam ma lɔ. Ko daare Wɛ nɔn-laaro dedɛ balo ya na tege to ma jwoori ba bi toone wone,
40027053	ye ba nwoŋi ba yibeela wone. Yezu tete na tu o bi toone wone to kwaga ne, banto laam ma vo ba zo Wɛ teo Jerusalem pa se nɔɔna dedɛ nɛ-ba.
40027054	Soja tiina bam yiga-tu de o nɔɔna balo na wora ba daane Yezu to ma nɛ tega kam ziziŋim dem de kolo maama na ke to. Foone ma tiini de zo-ba, ye ba tɛ ba we, “Nɔɔno wonto seene o ya ye Baŋa Wɛ Bu mo.”
40027055	Kaana dedɛ de tɔge ba wora, ba na zege yiga yiga ye ba nia. Banto déem ya tɔge de Yezu mo ba nwoŋi Galili ba ba, ye ba yeini ba tɔge ba zeini-o.
40027056	Mary wolo ba na bwoi we Magadala to maa tɔge o wo kaana bam konto wone, dedaane Mary wodwoŋi wolo na ye Jemsi de Josef nu to, ko woli de Zɛbadi bia bam nu.
40027057	Nɔɔno wodwoŋi déem mo wora, o yere mo Josef, o na nwoŋi Arimatea ye o kwori o ye nadum. Wonto déem ya tu o ji Yezu tɔgeno. Tega déem na lage ka yi to,
40027058	o ma zaŋe o vo Pilata tei se o lwoori-o chwoŋa se o vo o kwei Yezu yera yam o suli. Pilata ma sɛ, ye o pa ni se ba kwei yera yam ba pa-o.
40027059	Josef laam ma vo o kwei Yezu yera yam o pipiri-ya de gare-jale delo na lana fase to.
40027060	O ma daare o kwei-ya o ja vo o tiŋi peo bɔɔne wone. Dento maŋe de ye o tete nyem mo, ye ba déem lugi-de peo yera ne mo. De maa ye yibeeli doore mo. O na tiŋi yera yam da to, o laam ma bibili kandwɛ para kamunu o ma pe bɔɔne dem ni, ye o daare o viiri.
40027061	O na wora o fɔge-de konto to, Mary Magadala de Mary wodwoŋi wom maa jei yibeeli dem ni seeni ba nia.
40027062	Dɛ dem Juu tiina na ti ba yiga de wone se ba siu dɛ dem laam ba to ma kɛ. Juu tiina kaanem nakwa bam de Farisi tiina bam laam ma zaŋe ba vo Pilata tei.
40027063	Ba ma ta ded-o ba we, “Debam tu, de maane we, vwa nyeno wom ta na wora maŋa kalo to, o déem tage o we, omo wó jwoori o bi da yatɔ dɛ ne.
40027064	Konto ŋwaane, nam pa ni se nɔɔna wuuri ba vo ba kwoni yibeeli dem ni se ba fɔge ba taa nia se ko vo ko yi da yatɔ yam. Ko ná dae konto, o tɔgena bam wó wane ba vo ba kwei-o ba ja viiri, ye ba daare ba ta de nɔɔna we, o bi toone wone mo. Konto ma wó pa se ba vwa yam tiini ya ji chega se ko dwoni boboa kam ne.”
40027065	Pilata ma sɛ ye o we, “Nam ja-na nɔɔna á vo se ba kwaane ba taa nia se ko maŋe de abam na yei tei to.”
40027066	Ba ma kɛ ba vo yibeeli dem ne, ye ba kwoni de ni kandwɛ-kamunu kom na pe to. Ba ma daare ba yage nɔɔna bam da se ba taa nii-de.
40028001	Ba siu dɛ dem na kɛ to, te-pora ni ne Mary Magadala de Mary wodwoŋi wom ma zaŋe ba vo yibeeli dem ne se ba nii.
40028002	Tega ma pɔpɔ ka ziziŋi dedɛ. Baŋa Wɛ maleka ma nwoŋi te-laao ne ka ba ka bibili kandwɛ-kamunu kom ka yage dáa ne, ye ka daare ka jeini ko baŋa ne.
40028003	Ka yibia maa tiini ya pepela, ye ka gwaaro tem de tiini te peere cha.
40028004	Nɔɔna balo na wora ba yere yibeeli dem to ma beiri de foone nenɛɛne ba tege tei.
40028005	Maleka kam laam ma ta de kaana bam ka we, “Á yé ta-á kɔre foone. A lɔre we abam lage se á na Yezu wolo ba na jaane ba pa dagara kam baŋa ne ba go to mo.
40028006	O nam tere ywo. Ko seene ko ke nenɛɛne o na maŋe o ta kolo we Wɛ wó bi-o to mo. Nam ba-na á nii o yera yam ya na tigi mɛ.
40028007	Abam nam ke lela á vo á ta de o kwaga tɔgena bam we, Wɛ bi-o toone wone, ye o laam wó tɔge yiga o vo Galili se á vo á na-o dáane. Mo kolo a na lage a ta a bere abam to.”
40028008	Maleka kam na tage konto to, kaana bam ma ke lela ba yage yibeeli dem ye ba kɛ de foone delo na jege-ba ye ba ta jege ywoni dedɛ to. Ba ma duri ba vo se ba ta de Yezu kwaga tɔgena bam kolo na ke to.
40028009	Ba na maa kɛ to, Yezu ma pɔpɔ o jeeri-ba, ye o ta de-ba o we, “Dálei na.” Ba ma vo ba yi o tei ba kuni dwoona ba ja o nɛ ye ba zuli-o.
40028010	Yezu ma ta de-ba o we, “Á yé ta-á kɔre foone. Véi-na amo nu-bia bam tei se á ta de-ba se ba vo Galili, se ba wó nɛ amo da.”
40028011	Kaana bam na yage yibeeli dem jei sem konto to, soja tiina balo na wora ba nii-de to badaara ma zaŋe ba jwoori teo kom wo, ye ba ta kolo maama na ke to ba bere Juu tiina kaanem yiga-tiina bam.
40028012	Kaanem yiga-tiina bam laam ma vo ba ŋɔɔne de teo kom nakwa bam. Ba ma ke ni daane ye ba kwei sabu-fɔrɔ ba pa soja tiina bam,
40028013	ye ba we, “Abam jege se á ta we, Yezu kwaga tɔgena bam mo tu tete ne ba ŋɔ-o ba ja viiri, ye abam dɔa.
40028014	Gɔmena tu wom nam ná tu o lɔre ye ko jege taane, debam wó ŋɔɔne de jwoŋi abam de yage se lwia ye taa wora á baŋa ne.”
40028015	Soja tiina bam ma jwoŋi sabu kom ye ba seene ba ke kolo ba na tage-ba se ba ke to. Mo konto mo Juu tiina bam jege ba tɛa de zem maama.
40028016	Yezu tɔgena fuga dedoa bam laam ma zaŋe ba vo Galili peo kolo seeni o na maŋe o ta-ba se ba vo to.
40028017	Ba ma seene ba vo ba na-o, ye ba kuni dwoona ba zuli-o. Badaara maa jege boboŋa yalei ded-o.
40028018	Yezu laam ma fɔɔre o yi ba tei, ye o ta de-ba o we, “Wɛ laam pɛ-ne dam se a taa tei te-laao de tega baŋa maama.
40028019	Konto ŋwaane nam véi-na logo baŋa dwi tiina maama tei, se á pa ba ji amo tɔgena, se á daare á pa ba jwoŋi sɛɛm amo Kwo Wɛ yere ŋwaane, ko woli de o Bu wom de o Sin-laao kom yere ŋwaane.
40028020	Ko woli da, se á ta-á bere-ba se ba taa tɔge kolo maama amo na pɛ abam se á ke to. Nam ta-á yei-na we, amo wó taa wora abam tei ne maŋa maama, se ko vo ko yi wonnu maama tiim dɛ dem ne.”
41001001	Amo lage a popone a bere abam Wɛ Bu Yezu Krista taan-ŋom dem na bobo tei to mo.
41001002	Ko tɔge Wɛ sampwora Isayah na maŋe o popone kolo faŋa faŋa ye o tɔɔle Wɛ kwora o we, “Nii, amo Wɛ lage a toŋe a tontoŋeno mo, se o da nmo yiga o vo o kwɛ chwoŋa kalo nmo na wó tɔge da to.”
41001003	“Nɔɔno mo wo kagoa yuu ne o na kaase o kwora ye o we, ‘Zaŋe-na á fɔge á kwɛ dé Teiru wom chwoŋa kam o na lage o ba o tɔge da to. Pa-na se chwei selo o na lage o tɔge to fɔge se yɔɔre lanyerane.’”
41001004	Ko déem seene ko ke konto dwoŋi mo. Nɔɔno wodwoŋi déem mo wora, o yere mo Jɔn. O maa wo kagoa ne ye o pa nɔɔna sɛɛm Wɛ ŋwaane. O maa yeini o tɔɔle Wɛ kwora o bere nɔɔna we ba jege se ba leiri ba wo Wɛ ŋwaane se ba daare ba jwoŋi sɛɛm, se Wɛ laam wó yage ba wɛleera o ma chɛ-ba.
41001005	Nɔɔna dedɛ maa yeini ba nwoŋi Judea te-bia bam maama de Jerusalem ba vei o tei. Ba na tui o tei to, ba maa tɛ ba na ke ba tusi tei to. O laam maa pae se ba zoore Jɔdan buga kam wone ye ba jwoŋi sɛɛm Wɛ ŋwaane.
41001006	Jɔn déem maa zoore gɔrɔ kolo ba na sɔge de kone koro to mo. O ma ma tankila o ja o teiŋa. O wodiu mo ye kayere de tooro.
41001007	O maa tɔɔle o bere nɔɔna o we, “Nɔɔno wodwoŋi wó saŋe amo kwaga o ba, ye wonto tiini o dwoi amo. Amo wo maŋe se a tiiri a le o nɛ natera a pa-o.
41001008	Amo ná yeini a pa abam sɛɛm, ko ye na mo a mae a ke. Wonto nam ná lage o pa abam jwoŋi sɛɛm, ko wó taa ye Wɛ Sin-laao kom mo o wó pa á jwoŋi.”
41001009	Maŋa kam konto ne, Yezu déem ma nwoŋi Galili teo kodwoŋi ne, ko yere mo Nazarete. O ma vo o yi Jɔn tei. Jɔn ma pa o zo Jɔdan buga kam wo ye o daare o pa-o sɛɛm.
41001010	Yezu laam na maa nwoŋi na bam wone to, o ma nɛ wɛyuu na pɔɔre belei, ye o nɛ Wɛ Sin-laao kom na nwoŋi da ko maa beene o baŋa, ye ko nye de kunkwoŋa tei.
41001011	O ma ni Wɛ kwora na ŋɔɔne te-laao ne ka we, “Nmo mo ye amo bu-doa a na jege nmo swono to. Amo tiini a jege wopwolo de nmo.”
41001012	Konto na ke bedwe baŋa ne to, Wɛ Sin-laao kom ma ja-o ko zo kagoa yuu ne.
41001013	O maa wo kagoa kam wone taa, da finna. O na wora to, setaana pɛ maa kwaane o maŋe-o o nii. O maa zoore de kago-vara, ye Wɛ malese de tui o tei se zeini-o.
41001014	Ba déem ma ja Jɔn ba ke peena diga ne. Konto kwaga ne, Yezu ma jwoori o vo Galili. O maa wora o tɔɔle Wɛ taan-ŋom dem o bere nɔɔna,
41001015	ye o we, “Maŋa kam laam yia Wɛ paare dem na lage de ba o nɔɔna baŋa ne to. Konto ŋwaane, leri-na á wo de á keim-balwaaro tem se á daare á sɛ Wɛ taan-ŋom dem.”
41001016	Yezu déem maa wo Galili naneo kom ni ne o via. O ma nɛ nɔɔna balei, ba na ye chorro to. Ba dedoa yere mo Simon. O nyaane yere mo Anduru. Ba ye ywon-jara mo. Ba maa wo na bam wone ba dole chworu se ba ja ywona.
41001017	Yezu ma ta de-ba o we, “Zaŋe-na á ba á ta-á tɔge amo. Amo wó pa se á ta-á lage nɔɔna mo se ba ba ba da amo kwaga, se ko ta nye de á na jaane ywona tei to.”
41001018	O na tage konto to, ba ma zaŋe lela ba yage ba chworu tem ye ba vo ba tɔge o kwaga.
41001019	O ma vo yiga fee. O daa ma nɛ nɔɔna balei. Ba dedoa yere mo Jemsi. O nyaane de maa wora, o yere mo Jɔn. Ba kwo yere mo Zɛbadi. Ba maa wo nabworo wone ba kwɛ ba chworu se ba ma ja ywona.
41001020	O laam ma bwoŋi-ba. O na bwoŋi-ba konto to, ba ma zaŋe lela ba yage ba kwo wom de o tontoŋena bam nabworo kom wone ye ba vo ba tɔge-o.
41001021	Ba ma tɔge daane ba vo ba zo teo kodwoŋi wo, ko yere mo Kaparenia. Juu tiina jege siu dɛ bakwɛ maama wone. Ba siu dɛ dedoa na yi to, Yezu ma vo o zo ba jeiro diga kam se o bere-ba.
41001022	O na bere-ba to, nɔɔna balo na wora to maa tiini ba ye yaau de o berem dem. O na bere-ba tei to mo pɛ se ba lɔre we o jege dam ko dwoi ba tete zamsem tiina bam.
41001023	Nɔɔno déem maa wo ba jeiro diga kam ne ye chichira mo daane-o. O ma zaŋe lela ye o kaase o we,
41001024	“Yezu, Nazarete tu, bɛ mo n lage debam tei ne? Nmo tu se n chɔge debam dwi mo na? A yei nmo na ye wolo. Nmo ye Wo-pwoŋo Tu wolo Wɛ na toŋe to mo.”
41001025	Yezu ma kaane chichira kam o we, “Cheigi sɔɔ, se n yage o yera se n viiri.”
41001026	O na tage konto to, chichira kam ma tiini ka ja nɔɔno wom ka su. Ka ma kaase de kwor-dɛa ye ka yage nɔɔno wom yera ye ka viiri.
41001027	Nɔɔna bam na nɛ konto to, ko ma so ba maama lanyerane ye ba bwei daane ba we, “Bɛ mo konto? O bere che-doŋa mo ye o berem dem jege dam. Nii o na tɛ chichiri we se viiri, ye se sɛ o ni.”
41001028	Nɔɔna balo maama na zoore Galili jei sem ne to déem ma ni Yezu ŋwa lela.
41001029	Yezu de o nɔɔna bam ma nwoŋi jeiro diga kam ne ba kɛ. Ba tɔge de Jemsi de Jɔn ba vo ba yi Simon de Anduru ba sɔŋɔ.
41001030	Simon tenkaane maa tigi tega ne ye paa jege-o. Ba ma ta ba bere Yezu ko na ke-o tei to.
41001031	O ma vo kaane wom tei o ja o jeŋa pa se o zaŋe o jeini. Paa kam ma yage o yera ne. O ma zaŋe o ke wodiu o pa-ba.
41001032	Wɛ na zo ye tega daare se ka yi to, nɔɔna maa jaane balo maama na ye jaweena to de setaana na daane balo maama to ba tui Yezu tei.
41001033	Teo kom nɔɔna bam maama ma vo ba gilimi Simon ba sɔŋɔ ni ne.
41001034	Yezu ma yɔɔre nɔɔna dedɛ de ba jaweero dwi dwi, ye o daare o zeili setaana dedɛ nɔɔna tei ne. O ma wo sɛ se setaana yam ŋɔɔne kolokolo, ya na maŋe ya yei o na ye wolo to ŋwaane.
41001035	Tega na poore tetete ye wɛ daa ta wo puli to, Yezu ma zaŋe o nwoŋi o vo jei selo nɔɔn-nɔɔno na tera to. O ma vo o ware Wɛ o yera ne.
41001036	Simon ba laam ma zaŋe ba nwoŋi se ba lage o jei.
41001037	Ba na nɛ-o to, ba ma ta ded-o ba we, “Nɔɔna bam maama lage se ba nɛ nmo.”
41001038	Yezu ma leiri-ba o we, “Zaŋe-na se de kɛ de vo jei sedwonna. Amo jege se a vo te-balwa selo na wo yoba seeni to se a tɔɔle Wɛ kwora kam. Ko ye konto ŋwaane mo a nwoŋi nabiina tetare ne.”
41001039	O laam ma beeri o tɔge Galili wo maama. O maa yeini o zoore Juu tiina jeiro di sem. O maa bere nɔɔna Wɛ chega kam ye o zeili setaana nɔɔna tei ne.
41001040	Nɔɔno wodwoŋi déem mo wora, o na ye nayɔŋɔ. O ma zaŋe o vo Yezu tei o kuni dwoona o yiga ne o lwoori-o o we, “Nmo ná laga, n wó wane n pa se a na yezura.”
41001041	O ŋwaŋa ma zo Yezu. O ma twe o jeŋa o dwei-o, ye o we, “A lage konto. Zaŋe de yezura.”
41001042	O na tage konto bedwe baŋa ne to mo jaweo kom yage nɔɔno wom yera ne ye ya fɔge ya kwɛ fase.
41001043	Yezu ma ta-o se o viiri lela ye o daare o kaane-o o we,
41001044	“Yé zaŋe n ta kolo na ke to n bere nɔɔn-nɔɔno. Nam yɔɔre n vo Wɛ kaanem tu wom tei se n pa o nii n yera yam, se n daare n kwei wonnu telo Moses nia yam na bere we te maŋe to n ma n kaane Wɛ. Konto wó bere nɔɔna we n jaweo kom seene ko jei.”
41001045	Yezu na tage konto to, nɔɔno wom ma nwoŋi ye o kare o ŋɔɔne kolo na ke to pa se nɔɔna maama lɔre ko ni ne. Konto ŋwaane Yezu daa ware o zo teo de teo wo ye o wo seigi o tete. O ma leeri o maŋe gaao wone nɔɔna na tera mɛ to. Nɔɔna maa yeini ba nwoŋi jei maama ba vei o tei.
41002001	Da fenfee na kɛ to, Yezu ma jwoori o vo o zo Kaparenia. Teo kom nɔɔna bam ma lɔre we o tua.
41002002	Ba dedɛ ma ba ba tigisi sɔŋɔ kom ne pa se laŋa daa tera ko ni ne de fenfee de. O maa wora o tɛ Wɛ kwora kam o bere-ba.
41002003	O na wora o bere-ba konto to, nɔɔna badwonna ya jege gɔrɔ ba beene o tei ye nɔɔna bana zeiŋi-o.
41002004	Ba na yi jei sem to, ba maa ware ba ja-o ba yi Yezu tei, kɔgɔ kom na daga to ŋwaane. Ba ma ja-o ba dii sɔŋɔ kom nayuu ba zage-ko ba puri ba maŋe de Yezu na wo mɛ to. Ba ma ke bɔɔne ye ba daare ba pa se sara kalo gɔrɔ kom na tigi ka baŋa ne to tɔge da ka tu diga kam wo.
41002005	Yezu ma lɔre we ba ke ba wo-dedoa ded-o. O ma ta de gɔrɔ kom o we, “A bu, nmo wɛleera yam saare.”
41002006	Wɛ nia zamsem tiina badaara ya wora. Ba maa jei ba bwɛ ba wone ba we,
41002007	“Bɛ mo ye o na chwoŋa se o ŋɔɔne konto dwoŋi? O pae se o de Wɛ ye bedwe mo. Nɔɔn-nɔɔno ba jege chwoŋa se o yage nɔɔno wɛleera o ma chɛ-o, ko ná dae Wɛ yerane.”
41002008	Yezu ma lɔre ba na jege boboŋa yalo ba wone to. O ma ta de-ba o we, “Bɛŋwaane mo á boŋe konto dwoŋi?
41002009	Kɔ mo ye mɔle, amo ná tage de gɔrɔ kom we o wɛleera yam saare, naa a ná tage ded-o we o zaŋe wɛɛne o kwei o sara kam o ta via?
41002010	Amo nam wó pa se abam lɔre we amo wolo na ye Nabiin-bu wom to jege dam logo baŋa ne se a yage nɔɔno wɛleera a ma chɛ-o.” O laam ma ta de gɔrɔ kom o we,
41002011	“A tɛ nmo, zaŋe wɛɛne se n kwei n sara kam n ja n vo sɔŋɔ.”
41002012	Yezu na tage konto to, nɔɔno wom ma seene o zaŋe ba maama yiga ne o kwei o sara kam o nwoŋi o viiri. Ba na nɛ konto to, ko ma ke ba maama yaau. Ba ma zuli Wɛ ye ba we, “De daa ta wo fɔge de nɛ keim dento dwoŋi.”
41002013	Yezu daa ma nwoŋi o vo o wora naneo ni ne. Kɔgɔ dedɛ ma ba o tei ko gilimi-o. O maa wora o bere-ba Wɛ chega kam.
41002014	O daa ma zaŋe o maa kɛa. O na maa vei to, o ma nɛ nɔɔno wodwoŋi, o yere mo Levi. O kwo yere mo Alafayu. O déem jei mɛ seeni o na yeini o jwoŋi lampwoo nɔɔna tei ne to mo. Yezu ma ta ded-o o we, “Zaŋe n ta n tɔge-ne.” O ma seene o zaŋe o tɔge o kwaga.
41002015	Yezu déem ma vo Levi sɔŋɔ se o di wodiu. O de o kwaga tɔgena bam na wora to, lampwoo lara de nɔn-chechɔgero dedɛ maa tɔge ba wora ba di wodiu de ba, kolo ŋwaane balo na tɔge-o to daga.
41002016	Wɛ nia zamsem tiina badaara na nwoŋi Farisi tiina kɔgɔ kom wone to maa tɔge ba wora. Ba na nɛ Yezu na jei o di wodiu de nɔn-chechɔgero de lampwoo lara konto to, ba ma bwei o kwaga tɔgena bam ba we, “Bɛ mo ke ye o di wodiu dedaane lampwoo lara de nɔn-chechɔgero tem konto?”
41002017	Yezu ma ni ba na tage kolo to. O laam ma ta de-ba o we, “Ko ná ye balo na jege ya-dɛɛra to, banto ba jege se ba vo dɔkta tu tei se o yɔɔre-ba. Ko daare balo na ba jege yezura to mo jege se ba vo se ba na yɔɔrem. Amo na tu logo baŋa to, ko dae balo na maŋe ba ye nɔn-ŋona to ŋwaane, se a nam tu se a pa nɔn-chechɔgero mo tɔge chwoŋa.”
41002018	Jɔn kwaga tɔgena bam de Farisi tiina bam déem yeini ba vɔ ni. Nɔɔna badwonna ma vo Yezu tei ba bwei-o ba we, “Bɛŋwaane mo Jɔn kwaga tɔgena bam de Farisi tiina tɔgena bam yeini ba vɔ ni ye nmo kwaga tɔgena bam ba vɔa?”
41002019	Yezu ma leiri-ba o we, “Nɔɔno ná wora o ke kadiri, ye o dwonna ná wora se ba tɔge ba di, banto wó wane ba vɔ ni mo na? Kan-baro wom ta ná wo ba tei ne, ba bá sɛ ba vɔ ni.
41002020	Ko nam wó ba ko yi maŋa kam ba na wó ja kan-baro wom ba viiri to. Dɛ dem konto ne ye o daa tera ba tei ne to mo ba laam wó vɔ ni wo-chechɔgɔ ŋwaane.
41002021	Nɔɔn-nɔɔno bá sɛ o kwei gare-yi doore o ma feiri gare-dwoŋo kolo na kaare to. O nam ná ke konto, gare-doŋo kom laam wó vuuri gare-dwoŋo kom pa se ko tiini ko chɔge dedɛ.
41002022	Nɔɔn-nɔɔno ta bá sɛ o kwei sa-duura o lwo o ke lɔ-dwoŋa wone. O ná ke konto, ye sana bam ná keeri, ba wó pa se lɔa kam bage mo. Lɔa kam wó chɔge ye sana bam de lwo. Konto ŋwaane nɔɔno jege se o kwei sa-duura o ke lɔ-doŋa wone.”
41002023	Juu tiina siu dɛ dedwoŋi na yi to, Yezu déem ma tɔge kara wo o maa kɛa. O kwaga tɔgena bam de maa tɔge ba via. Ba ma bobo se ba ta bwori mena ba yui ba dona.
41002024	Farisi tiina na tɔge ba wora to ma ta de Yezu ba we, “Nii ba na ke tei to. Bɛ mo ye ba ke totoŋe delo na chɔge de siu dɛ chullu tem to?”
41002025	Yezu ma leiri-ba o we, “Abam ta wo fɔge á ga Wɛ tɔnɔ kom na bere Pɛ David taane tei to na? Ko bere we kana déem jege wonto de o nɔɔna bam ye ba lage wodiu se ba di.
41002026	O ma vo o zo diga kalo na ye Wɛ nyem to, ye o kwei bworobworo kolo na tigi da Wɛ ŋwaane to o di. Bworobworo kom konto chula se nɔɔn-nɔɔno ye di, ko ná dae Wɛ kaanem tiina yerane mo. David déem di bworobworo kom ye o daare o pa o nɔɔna bam de tɔge ba di. O na ke konto to, o chɔge debam chullu tem. Keim dem konto ke maŋa kalo Abiata déem na ye Wɛ kaanem yuu-tu to.”
41002027	O daa ma ta de-ba o we, “Wɛ na ke nabiina o yage logo baŋa ne to, o tiŋi siu dɛ bakwɛ maama wone se ko ta jege wolim ko pa-ba. Ko nam dae we Wɛ ke nabiina siu dɛ chullu tɔgem ŋwaane mo.
41002028	Konto ŋwaane Nabiin-bu wom seene o jege dam siu dɛ chullu tem baŋa ne.”
41003001	Yezu daa ma jwoori o vo o zo ba jeiro diga kam. Nɔɔno maa wora o jeŋa dedoa na tega.
41003002	Balo na wora to nɔɔna badwonna maa lage chwoŋa se ba bere we Yezu ke o tusi. Konto ŋwaane ba jei ba yere Yezu se ba nii, o wó sɛ o yɔɔre nɔɔno wom siu dɛ ne naa o bá sɛ.
41003003	Yezu ma ta de nɔɔno wom o we, “Zaŋe n zege nɔɔna maama tetare ne.”
41003004	O laam ma bwei ba maama o we, “Chullu bere bɛ mo? Kɔ mo tɔge chwoŋa, nɔɔno ná ke o dwoŋi lanyerane siu dɛ dem ne, naa o ná ke-o lwaane? Kɔ mo lana, nɔɔno ná vere o dwoŋi ŋwea siu dɛ dem ne, naa o ná go-o?” O na bwei-ba konto to, ba maa chemm.
41003005	O ma nii ba maama ye o bane zaŋe. O wo ma chɔge dedɛ de ba na jege yi-dɛɛre tei to. O laam ma ta de nɔɔno wom o we, “Twe n jeŋa kam.” O ma seene o twe-ka, ye ka jwoori ka ke lanyerane.
41003006	Farisi tiina bam na nɛ o na ke tei to, ba ma nwoŋi ba vo ba ŋɔɔne de Pɛ Herodi kwaga nɔɔna se ba lage chwoŋa ba go Yezu.
41003007	Yezu de o kwaga tɔgena bam ma zaŋe ba kɛ. Ba ma vo ba yi naneo kom ni. Kɔgɔ dedɛ ma nwoŋi Galili jei sem ne ba tɔge o kwaga.
41003008	Nɔɔna badwonna de ma nwoŋi Jerusalem, de Judea maama, de Yidumia jei sem ne. Badaara de ma nwoŋi jei selo na wo Jɔdan buga kam bubɛ dedwoŋi dem ne to, de Tura de Sidon te-nia yam maama wone. Nɔn-fɔrɔ dedɛ ma vo Yezu tei, ba na lɔre o na ke kikia yalo maama to ŋwaane.
41003009	Ba kɔgɔ kom na daga ye ba kwaane ba peene-o dedɛ to, o ma ta de o kwaga tɔgena bam se ba ja nabworo ba ba ba ke da se o wane o zo ko wo.
41003010	O na maŋe o yɔɔre nɔɔna dedɛ to ma pa se jaweena maama maa yigi ba peene-o, ye ba kwaane se ba dwei o yera yam.
41003011	Maŋa maama chichiri sem ná yeini se na-o, se wó to o yiga ne ye se kaase se we, “Nmo mo ye Wɛ Bu wom.”
41003012	Chichiri sem ná yeini se tɛ konto dwoŋi, o yeini o kaane-se se se ye pa nɔɔn-nɔɔno lɔre o na ye wolo to.
41003013	Yezu laam ma zaŋe o vo o dii peo kodwoŋi yuu. O ma bwoŋi balo o na lage o kuri to pa se ba ba o tei. Ba na tu to,
41003014	o ma le nɔɔna fuga-balei ye o tiŋi-ba se ba ta ye o tontoŋena bam. O na kuri-ba to, ko ye se ba ta sale-o mo, se o wane o toŋe-ba nɔɔna tei ne se ba tɔɔle Wɛ kwora kam.
41003015	O ta ma pa-ba dam se ba wane setaana ba zeili.
41003016	Nɔɔna fuga-balei bam o na le to yera mo tento: Simon wolo Yezu na pɛ o yere we Piita to.
41003017	Jemsi wolo na ye Zɛbadi bu to, de o nyaane Jɔn. Yezu ma pa banto yere we Boanage, ko kuri mo ‘Doa bagem nyena’.
41003018	Anduru, Filipi, Batoloma, Matiyu, Tomas. Jemsi wolo na ye Alafayu bu to, de Tadayus. Simon wolo na nwoŋi Zɛlota tigisim wone to,
41003019	dedaane Judas Yisakara wolo na tu o yeigi Yezu o pa nɔɔna to.
41003020	Yezu ma jwoori o vo sɔŋɔ. Kɔgɔ dedɛ daa ta ma ba ko gilimi sɔŋɔ kom ni dem. Ko ma pa se Yezu de o kwaga tɔgena bam daa ware ba na laŋa se ba di wodiu de.
41003021	O sɔŋɔ tiina ma lɔre ko na ke-o tei to. Ba ma zaŋe ba nwoŋi se ba vo ba ja-o ba ke diga ne, kolo ŋwaane nɔɔna tɛ ba we o cho mo.
41003022	Wɛ nia zamsem tiina ya nwoŋi Jerusalem mo ba ba se ba nii. Ba maa tɛ ba we, “Setaana pɛ Bɛlzabula mo tei-o. Ko ye wonto dam ŋwaane mo o wae setaana o zeila.”
41003023	Yezu laam ma bwoŋi-ba se ba ba o tei ye o daare o maŋe memaŋa o bere-ba o we, “Nɔɔno wó wane o ma setaana pɛ dam o ma zeili setaana na?
41003024	Teo kolo paare ná pɔɔre kuni belei pa ba jege daane, ko jege se ko to mo.
41003025	Sɔŋɔ kolo maama ná pɔɔre ko tete wone, ko de jege se ko to mo.
41003026	Setaana pɛ ná zeili o tete nyena bam, ko bere we o pɔɔre belei mo ye o dam ti. O jege se o to mo.
41003027	Ko nam na ye tei to, setaana pɛ nye de nɔn-babea na nii o sɔŋɔ tei to. Nɔɔno ná lage se o zo nɔn-babea sɔŋɔ o ŋɔ, o jege se o bobo o ja nɔn-babea kam o vɔ. O ná ke konto yiga, o laam wó wane o kwaleme o jejegero tem o ja viiri.
41003028	A tɛ abam chega ŋwaane to, keim-balwaaro telo maama nɔɔna na ke to, naa ta-balwaaro telo ba na ŋɔɔne to, Wɛ wae o yage-te o ma chɛ-ba.
41003029	Ko daare wolo maama ná ŋɔɔne ta-balɔrɔ o pa Wɛ Sin-laao kom, Wɛ bá sɛ se o ma chɛ konto tu. O keim-balɔrɔ kom konto wó ta wo o yuu ne taa wuu, ye o bá na bora kɔtaa.”
41003030	Ba daa ta maa tɛ ba we chichira mo daane-o. Ko ye konto ŋwaane mo o tage de ba konto dwoŋi.
41003031	Yezu nu de o nyaana ma ba o na wo mɛ to. Ba maa zege sɔŋɔ kom pwooni ne, ye ba pa ni se ba bwoŋi-o.
41003032	Kɔgɔ dedɛ maa jei ba gilimi-o. Ba ma ta ded-o ba we, “N nu de n nyaana tua, ye ba lage nmo.”
41003033	O ma leiri-ba o we, “Banto yerane mo ye a nu de a nyaana na?”
41003034	O laam ma nii balo na jei ba gilimi-o to seeni ye o we, “Amo nu de a nyaana mo tento.
41003035	Wolo maama na ke Wɛ boboŋa na lage tei to mo ye a nyaane de a nakɔ de a nu.”
41004001	Yezu déem maa wo naneo kom ni ne ye o bere nɔɔna. Nɔɔna dedɛ ma ba ba gilimi-o. Ba kɔgɔ kom na daga to, o ma zaŋe o zo nabworo na bam wone ye o jeini se o bere-ba. Nɔɔna bam maama ma maŋe na bam ni ne se ba ta cheigi o taane dem.
41004002	O ma bere-ba wonnu dedɛ te na ye memaŋa. O déem ma maŋe o bere-ba o we,
41004003	“Cheigi-na. Valo déem mo wora. O ma zaŋe o vo o kara se o du.
41004004	O ma kare o dole o men-dwoa yam. Yadwonna ma to chwoŋa ni ne. Zuna ma ba ba twɛ-ya ba di.
41004005	Yadwonna ma to kandwa yuu ne teero na ba daga mɛ to. Teero na ba lira jei sem ne to, ya ma wo daane ya puli.
41004006	Wea ma ba ka baane ya maama. Ya bonno na wo zo tega to, ya laam ma te.
41004007	Ko daare men-dwoa yadwonna ma to sabare wone. Ya na puli to, sabare sem laam ma zaŋe se jujugi-ya, pa se ya daa wo ke bia.
41004008	Ko daare yadwonna ma to te-ŋoŋa baŋa ne, ye yanto maama nwoŋi ya puli ya ke bia lanyerane. Yadaara ke nenɛɛne bia fintɔ fintɔ. Yadaara ke nenɛɛne bia fuseredo fuseredo. Yadaara de maa ke nenɛɛne bia bi bi.”
41004009	Yezu ta ma ta o we, “Á nam fɔge á cheigi a taane dem lanyerane.”
41004010	Kɔgɔ kom na viiri ba daare Yezu o yerane to, nɔɔna balo ya na wo o tei ne to badaara ma tɔge de o nɔɔna fuga-balei bam ba vo ba bwei-o memaŋa yam taane.
41004011	O ma leiri-ba o we, “Ko ná ye abam, Wɛ maŋe o pa se á lɔre o paare dem kuri na ye tei to, ye chega kam konto ya maŋe ka seigi mo. Ko daare balo na dae amo kɔgɔ kom nɔɔna to, amo mae memaŋa yerane mo a bere-ba Wɛ chega kam.
41004012	Amo yeini a bere-ba konto dwoŋi pa se ‘Ba yia yam wó kwaane ya nii, ye ba na nɛ kolo to bá zo ba yuu. Ba ta wó fɔge ba ta cheigi Wɛ taane dem, ye ba bá ni de kuri. Ko ná dae konto, ba ya wó wane ba pipiri ba sɛ Wɛ, pa se o yage ba wɛleera o ma chɛ-ba.’”
41004013	Yezu laam ma bwei-ba o we, “Á wo nigi memaŋe dento kuri na? Konto to, á wó wane á ni memaŋa yadwonna kuri na?
41004014	Memaŋe dem kuri mo tento: Men-dwoa yalo valo wom na jege o du to mo bere Wɛ taane dem na ye tei to.
41004015	Nɔɔna badwonna nye de men-dwoa yalo na to chwoŋa kam ni ne to. Banto na nigi Wɛ taane dem to, setaana pɛ laam ma ba o chaale-de o le ba wone.
41004016	Nɔɔna badwonna nye de mena yalo na to kandwa yuu ne to. Banto ma ni Wɛ taane dem ye ba jwoŋi-de lela de wopwolo.
41004017	Taane dem ma wo tiini de zo ba boboŋa, pa se ba yage-de lela. Yaara ná tu ya bɛɛse-ba Wɛ chega kam ŋwaane, ba laam wó kwei-ka ba yage lela.
41004018	Nɔɔna badaara nye de mena yalo na to sabare sem wone to. Banto maa ye balo na nigi Wɛ taane dem
41004019	ye ba ta jege lwia de logo baŋa wonnu to. Sabu-laga ma chɔge ba boboŋa ye wo-yɔɔro fera jege-ba pa se ba kwei Wɛ taane dem ba yage, ye de wo jaane kuri de pa-ba.
41004020	Ko daare nɔɔna badaara nye de mena yalo na to te-ŋoŋa jei sem ne to. Banto maa ye balo na nigi Wɛ taane dem ye ba sɛ-de lanyerane to. Konto ma pa se Wɛ taane dem ja kuri de pa-ba, nenɛɛne mena na ke bia lanyerane se ko maŋe de bia fintɔ fintɔ, ye yadaara de ke bia fuseredo fuseredo, ye yadaara de ke bia bi bi to.”
41004021	Yezu daa ma maŋe o bere-ba o we, “Nɔɔno ná jege kanea, o bá sɛ o kwei-ka o pu zoŋa kuri ne, naa o zege-ka gadwogo kuri ne. O nam wó kwei-ka o pale wɛɛne mo.
41004022	Wɛ chega kalo maama zem na seigi nɔɔna tei ne to jege se ka ba ka lɔre ja. Kolo maama zem na pugi to jege se ko puri se nɔɔna maama lɔre-ko.
41004023	Á nam fɔge á cheigi a taane dem lanyerane.”
41004024	O daa ma ta o we, “Kwaane-na á pa se á na ni kolo to zo á boboŋa. Abam na ke á dwonna tei to, Wɛ wó ke abam de konto se ko ta mae daane, ye o ta ke o woli da.
41004025	Nɔɔno ná maŋe o jege woŋo, o ta wó jwoŋi kodwoŋi o woli da. Nɔɔno wolo nam na maŋe o ba jege kolokolo to wó ba o ga kolo fenfee o ya na jege to mo.”
41004026	O daa ma ta o we, “Amo lage a bere abam Wɛ paare dem na wó ba de ta wo nɔɔna baŋa ne tei to mo. Valo wodwoŋi mo kwei men-dwoa o dole o yage tega ne.
41004027	Dɛ maama o yeini o zaŋe. Tete ne o maa dɔa. Maŋa maama wea de tete mena yam wora ya pula ye ya bera, ye valo wom ta yeiri ya na ke tei ya ke.
41004028	Tega kam tete mo pae mena yam nwoŋi. Ya yeini ya nwoŋi mo yiga. Ya laam ma ke men-kweero, ye ya daare ya ke bia.
41004029	Mena yam ná bege ya ti, valo wom laam wó kwei o seo ye o vo o zage-ya, faao maŋa kam na yi to ŋwaane.”
41004030	O daa ta ma ta o we, “Amo wó ke tɛ mo a bere abam Wɛ paare dem na ye tei to? Amo wó ma memaŋe mo a bere abam se á lɔre lanyerane.
41004031	Wɛ paare dem nye de nɔɔno na kwei tio-bu wodwoŋi o du tega ne, ye tio-bu wom konto tiini o muri wo-bia maama wone.
41004032	Nɔɔno nam na dugi-o to, o laam ma nwoŋi o ji kamunu se ko dwoni dwoa-vɔɔro telo maama na wo o kara kam ne to. Tio kom ma ta nɛ kamuna kamuna pa se zuna tui ba sɔ ba pworu ko woro ne.”
41004033	Yezu maa mae memaŋa yanto dwoŋi dedɛ mo o tɛ Wɛ chega kam o bere nɔɔna bam. O maa yeini o bere-ba nenɛɛne ba na wó wane ba ni ko kuri tei to.
41004034	O maa mae memaŋa yerane mo o bere nɔɔna bam. Ko nam ná daare wonto de o kwaga tɔgena bam yerane, o maa tɛ wonnu maama kuri o bere-ba.
41004035	Dɛ dem konto wɛ-zoore maŋa ne to, Yezu ma ta de o kwaga tɔgena bam o we, “Pa-na dé kwei nabworo dé vo dé bɛ bubɛ dedwoŋi dem.”
41004036	O na jei nabworo kom wone konto to, ba ma kwei-o ba ja viiri ye ba daare kɔgɔ kom. Nabwooru tedwonna de maa tɔge-ba te via.
41004037	Vo-fɔrɔ laam ma zaŋe ko mage bworo kom lanyerane. Na bam ma popɔgele dedɛ pa se bworo kom wora ko liri na ye ko lage ko tu na bam kuri.
41004038	Yezu maa wo nabworo kom kwaga kam seeni o tigi pulu baŋa ne o dɔa. O kwaga tɔgena bam ma vo ba dwei-o pa o zaŋe. Ba ma ta ded-o ba we, “Berem tu, de lage de te mo ye n yiga tera.”
41004039	O laam ma zaŋe wɛɛne ye o bage vo-fɔrɔ kom we ko kwori! O ma ta de na bam popɔgelem dem we ka yage! O na tage konto to, vio kom ma seene ko yage ye na bam maŋe da chemm.
41004040	O ma ta de o kwaga tɔgena bam o we, “Bɛ mo ye á fomma konto? Abam ta wo ke á wo-dedoa de amo na?”
41004041	Foone ma tiini de ja-ba. Ba ma bwei daane ba we, “Wonto nam ye wɔ mo? O dam dem pae se vio kom de na bam sɛ o ni.”
41005001	Ba ma vo ba bɛ naneo kom ni dedwoŋi dem mɛ Gerasa tiina na zoore da to.
41005002	Yezu ma nwoŋi nabworo kom wone. Nɔɔno wodwoŋi maa wora chichira na jege-o ka daana.
41005003	-
41005004	O déem tigi yibeela jei ne mo. Kuni dedɛ ba yeini ba kwei chaponno ba ma vɔ o jea de o nɛ, ye o dana o dwoi-te. O maa yeini o vaŋe chaponno telo na wo o jea ne to o kɔ. O ma daare o mage luuru telo ba na ke o nɛ sem ne to o chɔge. O na tiini o dana to, nɔɔna daa ware ba ja-o ba vɔ, naa ba pa o wo zuri.
41005005	Maŋa maama wea de tete o beeri yibeela jei sem ne de peero yuu ne ye o kaasa. O maa yeini o kwei kandwa o ma kaare o tete.
41005006	O laam na nɛ Yezu yiga ne to, o ma nwoŋi yibeela wone o duri o vo o jeeri-o. O na yi o tei to, o ma kuni dwoona o yiga ne,
41005007	ye o kaase de kwor-dɛa o we, “Yezu, Yuu-tu Baŋa Wɛ Bu, n tu amo tei se n ke bɛ mo? Nam du de Wɛ we n bá-n waare-ne.”
41005008	O tage konto kolo ŋwaane Yezu maŋe o wora o tɛ de chichira kam se ka yage o yera.
41005009	Yezu laam ma bwei-o o we, “N yere mo bɛ?” O ma leiri o we, “A yere mo Akɔgɔ, kokuri mo dé daga dedɛ.”
41005010	Nɔɔno wom ma kwaane o lwoori Yezu kuni dedɛ we, o ye pa se chichiri sem nwoŋi jei sento ne se viiri.
41005011	Teira dedɛ déem maa bwola ye ya wora ya beeri ya wodiu peo kom teiŋa ne ya di. Teira yam kɔgɔ kom ye nenɛɛne morro telei (2,000).
41005012	Konto ŋwaane setaana yam ma lwoori Yezu ya we, “Popo, pa de vo tera yam wo de ta tɔge-ya.”
41005013	O ma pa setaana yam chwoŋa pa se ya yage nɔɔno wom ya vo tera yam tei ya tɔge-ya. Teira yam kɔgɔ kom maama laam ma duri ya siseiri ya tu buga kam wo ya nyɔ na ya te.
41005014	Nɔɔna balo ya na nii tera yam baŋa ne to ma duri ba kɛ. Ba ma ta kolo na ke to ba bere teo kom nɔɔna bam de balo na toŋe ba kare ne to. Nɔɔna bam ma nwoŋi ba vo se ba nii ko na ke tei.
41005015	Ba ma vo ba yi Yezu tei. Ba ma nɛ nɔɔno wolo setaana kɔgɔ kom ya na daane-o to. O maa jei da dedaane o boboŋa jwoori ya jeini ye o zo gwaaro. Ba na nɛ-o konto to, foone ma zo-ba.
41005016	Balo yi na nɛ ko maama to ma ta ba bere nɔɔna bam ko na ke nɔɔno wom tei to, de kolo na ke teira yam to de.
41005017	Teo kom nɔɔna bam laam ma kwaane ba lwoori Yezu se o nwoŋi ba teo kom ne o viiri.
41005018	Yezu ma vo se o jwoori o zo nabworo kom wo. Nɔɔno wolo setaana ya na jege-o ya daane to ma lwoori-o o we, “Popo, pa se a da a vo.”
41005019	O ma wo sɛ. O ma ta ded-o o we, “Véi sɔŋɔ se n ta de n sɔŋɔ tiina Baŋa Wɛ na ke-m lanyerane ye o duri nmo ŋwaŋa tei to.”
41005020	Nɔɔno wom laam ma kɛ jei selo ba na bwoŋi we ‘Teene Fuga’ to ye o wora o tɛ nɔɔna bam Yezu na ke kolo o pa-o to. Balo maama na nigi o taane dem to maa ye yaau.
41005021	Yezu déem ma jwoori o tɔge naneo kom wo o vo o bɛ bubɛ dedwoŋi dem. O na zege naneo kom ni ne to, nɔn-kɔgɔ ma ba o tei ba gilimi-o.
41005022	Nɔɔno wodwoŋi maa tɔge o wora, o yere mo Jarus. O maa ye jeiro diga kam yiga-tu. O na tu o nɛ Yezu to, o ma tiiri tega ne o yiga ne,
41005023	ye o tiini o lwoori-o o we, “Amo bukɔ balaŋa mo lage o te. Popo, a lwoori-m se n ba n zi n jea o baŋa ne, se konto wó pa o jaweo kom jei ye o jwoori o na ŋwea.”
41005024	Yezu ma sɛ ye o tɔge ded-o o vo. Kɔ-fɔrɔ de maa tɔge ba via ye ba jege-o ba peene dedɛ.
41005025	Kaane wodwoŋi maa tɔge o wora, o na tiini o wɔe wo mo taa, bena fuga yalei.
41005026	O déem yeini o vei dɔkta tiina dedɛ tei ye ba yaare-o lanyerane. O ya chɔge o sabu maama ba baŋa ne ye ko ta ba gare ko pa-o, ko fɔge ko jiri lɛɛro mo o yera ne.
41005027	O laam na nigi Yezu ŋwa to, o ma tɔge kɔgɔ kom wo o kɛ o kwaga o vo o dwei o gɔrɔ kom.
41005028	O maa boŋe we, “Amo ná maŋe a dwei o gɔrɔ yerane, amo wó na yezura.”
41005029	O na dwei-o konto to, jana bam ma kɔ. O ma lɔre we o jaweo kom seene ko jei o yera ne.
41005030	Bedwe baŋa ne mo Yezu maane we dam nwoŋi o yera ne. O maa zege kɔgɔ kom wone o pipiri o nii ye o bwei we, “Wɔ mo dwei a gɔrɔ?”
41005031	O kwaga tɔgena bam ma ta ded-o ba we, “Nmo wo nɛ nɔɔna bam maama na yigi ba peene nmo tei to na? Bɛ mo ye n bwei we, wɔ mo dwei-m?”
41005032	O daa ta maa fɔge o nii kɔgɔ kom wone se o lɔre wolo na dwei-o to.
41005033	Kaane wom na tu o yei kolo na ke-o ye o na yezura to, foone maa jege-o ye o yera sae. O ma ba Yezu tei o kuni dwoona o yiga ne ye o ta o chega maama o bere-o.
41005034	Yezu ma ta ded-o o we, “A bukɔ, nmo na ke n wo-dedoa de amo tei to mo pɛ se n na yezura. Wɛ wó woli-m se n sii de n jaweo kom.”
41005035	Yezu ta na wora o ŋɔɔne konto to, nɔɔna badwonna ma ba ba yi o tei. Ba ya nwoŋi Jarus sɔŋɔ mo ye ba ta ded-o ba we, “N bukɔ wom tega. Daa n ye ta n jege berem tu wom n daana.”
41005036	Yezu maa chemm, ye o ta de Jarus o we, “Yé ta n fona. Ke n wo-dedoa de amo.”
41005037	Yezu ma wo sɛ se nɔɔna ta tɔge ded-o ba vei Jarus sɔŋɔ kom, ko ná dae Piita de Jemsi de o nyaane Jɔn yerane.
41005038	Ba ma vo ba yi sɔŋɔ kom. Yezu ma maane we sɔɔ yerane mo wora bɔge bɔge, ye nɔɔna keera ye ba chwoosa.
41005039	O ma zo sɔŋɔ kom o ta de nɔɔna bam o we, “Bɛŋwaane mo á wora á ke sɔɔ ye á keera? Bu wom wo tege, o dɔ mo.”
41005040	O na tage konto to, ba ma mɔne-o. O ma zeili ba maama pa ba nwoŋi. O ma daare o ja bu wom kwo de o nu de o tete kwaga tɔgena batɔ na wo o tei ne to o vo o zo diga kalo bu wom na tigi da to.
41005041	O ma ja bu wom jeŋa ye o ta ded-o o we, “Talita, koum.” Taane dento kuri mo, “Busankana balaŋa, a tɛ nmo, zaŋe wɛɛne.”
41005042	O na tage konto to, busankana kam ma zaŋe wɛɛne ye o via. O bena déem ye fuga yalei mo. Ko na ke-o konto to, ko ma so-ba lanyerane.
41005043	Yezu laam ma kaane-ba o we, ba ye zaŋe ba pa nɔɔn-nɔɔno lɔre kolo na ke to. O ma daare o ta o we, ba ke wodiu ba pa bu wom se o di.
41006001	Yezu déem ma yage jei sem konto ye o jwoori o vo o tete teo. O kwaga tɔgena bam de tɔge-o ba vo.
41006002	Juu tiina siu dɛ na yi to, o ma vo o zo ba jeiro diga kam ye o bobo se o bere-ba Wɛ taane. Nɔɔna dedɛ maa wora ye ba cheigi o berem dem. Ba na nigi to, ko so-ba lanyerane. Ba ma ta ba we, “Nɔɔno wonto ke tɛ mo o lɔre wonnu tento dwoŋi? O jege swa ye o wae wo-kenkagela o ke. Ko nam ke tɛ mo?
41006003	O ye debam teo kom nɔɔno, kapɛnta tu. O nu maa ye Mary. Jemsi de Josef de Judas de Simon ye o nyaana mo. O nakɔa de ta wora debam tei ne.” Konto mo ba déem wo sɛ we Yezu seene o nwoŋi Wɛ tei.
41006004	O laam ma ta de-ba o we, “Nɔɔno ná ye Wɛ tontoŋeno, nɔɔna yeini ba pa-o zula lanyerane, se o tete teo tiina de o sɔŋɔ tiina de o chorro nam maŋe ba ba nege-o.”
41006005	O déem ware o ke wo-kenkagela ba tei ne. O nam maŋe o kwei o jeŋa o zi jaweena fenfee baŋa ne pa ba na yezura.
41006006	Ko ma ke Yezu yaau de ba na wo ke ba wo-dedoa se ba sɛ-o to. Yezu déem maa tole te-balwa bam o kare o bere nɔɔna Wɛ chega kam.
41006007	O laam ma bwoŋi o nɔɔna fuga-balei bam se ba ba o tei. O ma le-ba balei balei se o toŋe-ba, ye o pa-ba dam se ba wane ba zeili chichiri nɔɔna tei ne.
41006008	O ma pa-ba ni o we, “Á ná maa via, se á ye zaŋe á kwei kolokolo á woli da, ko ná dae nacheiga yerane. Á nam ye kwei wodiu, naa tampɔgɔ se á ma lwoori wodiu á ke da. Á ye kwei sabu á ke ganlɔge ne á woli da.
41006009	Zo-na natera, se á ye kwei gwaaro telei telei.
41006010	Á ná vei á zo sɔŋɔ kolo á peini da, se á ta-á wora se ko ba ko yi á viirim maŋa.
41006011	Ko daare á ná yi teo kolo, ye ba ná wo sɛ se ba jeeri abam naa ba cheigi abam taane, se á yage jei sem konto. Á ná maa viira, se á kokɔge á nɛ fwogo kom á yage da, se ko pa nɔɔna bam lɔre we ba wo ke lanyerane.”
41006012	O na tage konto de ba o ti to, ba laam ma nwoŋi ba vo ba tɔɔle Wɛ kwora ba bere nɔɔna we ba jege se ba leiri ba wo de ba keim-balwaaro tem.
41006013	Ba ma zeili setaana dedɛ nɔɔna tei ne. Ba ma kwori ba kwei nuga ba laŋe jaweena dedɛ yuni ne pa ba na yezura.
41006014	Pɛ wodwoŋi déem mo wora, o yere mo Herodi. O ma ba o ni Yezu ŋwa, nɔɔna dedɛ na jege o taane ba ŋɔɔne to ŋwaane. Nɔɔna badwonna maa tɛ ba we, “Ko ye Jɔn wolo na ye sɛɛm tu to mo jwoori o bi toone wone. Mo kokuri o jege dam pa o wae wo-kenkagela dedɛ o ke.”
41006015	Nɔɔna badaara maa we, “Ko ye Elijah mo tua.” Badaara de ta maa we, “O ye Wɛ tontoŋeno mo, nenɛɛne balo na tɔɔle Wɛ kwora faŋa faŋa to.”
41006016	Pɛ Herodi nam na nigi Yezu ŋwa to, o ma ta o we, “Ko wó taa ye Jɔn wolo amo na pɛ ba gwoni o yuu to mo jwoori o bi o na ŋwea.”
41006017	O déem tage konto bɛŋwaane o ya wo ke Jɔn lanyerane ye o pa ba ja-o ba vɔ ba ke peena diga ne. Ko déem ke tento dwoŋi mo: Herodi ya di kaane wodwoŋi, o yere mo Hɛrodisa. Kaane wom déem ye o zembaaro Filipi nyem mo.
41006018	Jɔn ma zaŋe o kwaane o ta ded-o we, ko chula se o di o zembaaro kaane.
41006019	Konto ŋwaane mo Hɛrodisa chuli Jɔn. O maa lage se ba go-o. O nam wo nɛ chwoŋa,
41006020	kolo ŋwaane Herodi fona de Jɔn. O maa yei we o ye chega tu wolo na kɔre Wɛ to. Konto ŋwaane o jege-o o choa se kolokolo ye ke-o. O maa yeini o cheigi o taane de wopwolo, ye ko pa o boboŋa vugimi.
41006021	Ko maa wora ko wora ye Hɛrodisa laam na chwoŋa se o chɔge Jɔn ŋwea. Pɛ Herodi lora maŋa ma ba ka yi. O ma ke kuri ye o bwoŋi teo kom dedɛɛra bam, de soja yiga-tiina, de naduna balo na zoore Galili ne to se ba tɔge ba di kuri dem.
41006022	Hɛrodisa bukɔ wom ma zo o sa veira bam tetare ne. Ko ma pa pɛ wom de o veira bam wo pwoli lanyerane. Pɛ wom ma ta de bukɔ wom o we, “Woŋo kolo maama nmo na lage amo tei ne to, amo wó pa-m.”
41006023	O ta ma ta o du o we, omo wó pa-o woŋo kolo maama o na lwoori o tei ne to. Ko ná maŋe ko ye o paare jejegero tem chichworo, o ta wó pa-o.
41006024	Bukɔ wom na nigi konto to, o ma nwoŋi o vo o nu tei o bwei-o o we, “Bɛ ŋo mo amo wó lwoori se a jwoŋi?” O ma leiri o we, “Véi n ta we n lage Jɔn yuu mo se o gwoni o pa-m.”
41006025	Bukɔ wom ma ke lela o jwoori o zo pɛ tei, ye o ta ded-o o we, “Amo na lage kolo to mo ye se n gwoni Jɔn yuu n ke-ko zoŋ-tanlaŋa wone n ja n ba n pa-ne leilei.”
41006026	Pɛ Herodi na nigi konto to, o wo ma chɔge dedɛ. O nam na dugi ye o veira bam ni to, o maa ba lage se o ve-o.
41006027	O ma ke lela o toŋe o nɔn-babea dedoa se o vo o gwoni Jɔn yuu kom o ja ba. Nɔɔno wom ma vo peena diga kam o vo o gwoni Jɔn yuu kom.
41006028	O ma kwei-ko o ke zoŋ-tanlaŋa wone o ja ba o pa bukɔ wom. Wonto ma jwoŋi o ja nwoŋi o vo o pa o nu.
41006029	Jɔn kwaga tɔgena bam na lɔre kolo na ke to, ba ma zaŋe ba vo ba kwei o yera yam ba ja vo ba ke yibeeli wone.
41006030	Yezu tontoŋena fuga-balei bam ma jwoori ba vo o tei. Ba ma ta ba bere-o kolo maama ba na ke de ba na bere nɔɔna Wɛ chega kam tei to.
41006031	Nɔɔna dedɛ maa yeini ba tui Yezu tei ye ba jwoori ba viira. Ba na daga konto to, Yezu de o nɔɔna bam daa ware ba na laŋa se ba di wodiu de. Konto ŋwaane o ma ta de-ba o we, “Abam nam ba á yerane se de vo gaao wo se á wane á sii fenfee.”
41006032	Ba ma pwɛ ba tete ba vo ba zo nabworo se ba vo jei selo na ye gaao wo to ba yerane.
41006033	Ba na maa kɛ to, nɔɔna dedɛ ma na-ba. Ba ma lɔre-ba. Ba ma zaŋe ba nwoŋi ba teene dem maama ne, ye ba vo tega ne ba duri ba vo ba yi jei sem ye banto ta wo yi.
41006034	Yezu ma nwoŋi nabworo kom wone. O laam ma nɛ nɔn-kɔgɔ kom na tu ko wora. O maa jege nɔɔna bam ŋwaŋa lanyerane, de ba na nye de pei selo na ba jege nayero se o ta nii se baŋa ne to. O laam ma bobo se o ta bere-ba wonnu dedɛ Wɛ ŋwaane.
41006035	Wɛ na wora de zoore to, o kwaga tɔgena bam ma vo ba ta ded-o ba we, “Maŋa kam wora ka kɛa ye wodiu tera ywo-seeni se ba yeigi ba di.
41006036	Konto ŋwaane nam pa se nɔɔna bam viiri ba vo sam de kare selo na bwola to se ba wane ba yeigi wodiu ba di.”
41006037	O ma leiri-ba o we, “Abam tete mo wó pa-ba wodiu se ba di.” Ba ma ta ba we, “De ná lage de yeigi bworobworo de pa ba maama se ba di, ko ya wó chɔge sabu dedɛ, nenɛɛne sabu-pwon-dala bia yalei mo (200). De vei de yeigi konto mo na?”
41006038	O ma bwei-ba o we, “Abam jege bworobworo ko daga tetɛ mo? Véi á nii.” Ba na vei ba na to, ba ma jwoori ye ba ta ba we, “Te ye tenu yerane mo, de ywona yalei.”
41006039	Yezu laam ma pa-ba ni se ba pa nɔɔna bam pɔɔre kɔgɔ kɔgɔ ba jeini tega ne.
41006040	Ba maama ma pɔɔre ye ba jeini, badaara kɔgɔ bi bi, badaara kɔgɔ finnu finnu.
41006041	O ma kwei bworobworo tenu tem de ywona yalei yam, ye o kwoni o yuu wɛɛne o ke Wɛ lei te ŋwaane. O ma fɔ fɔ bworobworo tem o pa o kwaga tɔgena bam se ba laam kwei-te ba vo ba pa nɔɔna bam. O ma daare o maŋe ywona yalei yam o pa ba maama se ba di.
41006042	Nɔɔna bam maama ma di ba su ba daare.
41006043	Ba na di ba daare konto to, Yezu kwaga tɔgena bam ma pɛ bworobworo de ywona chicheeru telo na daare to ba su kayɛ fuga selei.
41006044	Nɔɔna balo déem na di konto to ye baara morro tenu mo (5,000), ko woli de kaana de bia de.
41006045	Konto baŋa ne Yezu ma pa o kwaga tɔgena bam vo ba zo nabworo kom se ba da yiga ba bɛ naneo kom ba vo ba yi Bɛtasida. Ba na maa kɛ to, o ma pa kɔgɔ kom viiri.
41006046	O na yage-ba konto to, o ma vo o dii peero tem baŋa se o ta ware Wɛ.
41006047	Tega ma ba ka yi. Nabworo kom maa wo naneo kom tetare ne, ye Yezu ta wo o yerane tega ne.
41006048	O ma nɛ o nɔɔna bam na tiini ba kwaane se ba yɛ ye ko chɛ ba yera ne, vo-fɔrɔ na zaŋe ko jeeri-ba to ŋwaane. Tega na wora ka poore to, Yezu ma zaŋe o vei na bam baŋa ne mo o maa vei ba tei. O maa via ye o lage o gaale-ba o kɛ.
41006049	Ba nam na nɛ-o o na vei na bam baŋa ne to, ba ya boŋe we ko wó taa ye chiru mo. Ba ma laare baŋa baŋa,
41006050	kolo ŋwaane ba maama nɛ-o ye foone zo-ba dedɛ. Yezu laam ma ŋɔɔne de ba ye o we, “Pa-na á bochara ke dam, se ko ye amo mo. Á ye pa foone ta jege abam.”
41006051	O laam ma vo o dii o zo nabworo kom wo. O na yi ba tei konto to, vio kom ma kwori lela. Ko ma tiini ko ke-ba yaau,
41006052	kolo ŋwaane Yezu na maŋe bworobworo kom o pa nɔn-kɔgɔ kom pa ba di to, ba wo nigi keim dem konto kuri. Ba boboŋa muri se Yezu chega kam zo ba wo lanyerane.
41006053	Ba ma vo ba bɛ ba yi bubɛ dedem dem. Ba ma ja nabworo kom ba ja nwoŋi ba tigi da. Ba na yi jei selo to yere mo Gɛnesara.
41006054	Ba na nwoŋi nabworo kom wone to, nɔɔna ma ba ba lɔre Yezu.
41006055	Ba laam ma duri jei sem konto maama ne pa nɔɔna lɔre. Ba ma kwei balo na ba jege yezura to ba zeŋe ba ja vo o tei, mɛ maama ba na lɔre we o tu da to.
41006056	O ná yeini o vei jei selo maama, ko ná ye teo-balaŋa, naa teo-kamunu, naa kara, nɔɔna wó ja jaweena mo ba ja vo ba tiŋi yaga ni ne. Ba ma lwoori-o se o pa-ba chwoŋa se ba dwei o gɔrɔ kom ni yerane. Balo maama na dwei o gɔrɔ kom konto to déem tu ba na yezura.
41007001	Farisi tiina badaara de Wɛ nia zamsem tiina badaara déem ya nwoŋi Jerusalem ne, ye ba laam vo ba gilimi Yezu tei ne.
41007002	Ba ma nɛ o kwaga tɔgena badwonna na jei ba di wodiu ye ba wo sane ba jea se ko tɔge banto chullu tem chwoŋa.
41007003	Ko na ye tei to, Juu tiina bam maama ko fɔge ko dae Farisi tiina bam yeini ba fɔge ba sane ba jea mo ye ba daare ba di wodiu. Ba tɔge chullu telo ba nabaara bam na pɛ-ba to mo konto.
41007004	Ba ná yeigi wodiu yaga ne, ba wó zezage na mo ye ba laam daare ba di. Ba ta jege chullu dedɛ ba woli da ye ba tɔge-te. Ba yeini ba fɔge ba se ba zwe de ba kɔɔra de ba luu-kambi ye ba daare ba ke wodiu da.
41007005	Ko ye konto ŋwaane mo Farisi tiina bam de Wɛ nia zamsem tiina bam déem bwei Yezu ba we, “Bɛ mo ye n tɔgena bam yeini ba di wodiu ye ba wo sane ba jea ne de nabaara bam na pɛ debam chullu telo to?”
41007006	O ma leiri-ba o we, “Abam na ye pipiri nyena to, Isayah déem jege chega de o na wuuri o ta abam taane faŋa faŋa tei to. Ko popone Wɛ tɔnɔ kom ne we, ‘Nɔɔna banto zuli amo Wɛ de ba ni mo, ye ba boboŋa tera amo tei ne.
41007007	Ba na pae amo zula tei to maama ye kafɛ mo. Ba yeini ba bere nabiina boboŋa chullu mo, ye ba pa se te ye amo berem dem.’
41007008	Abam mo kwei Wɛ nia yam na bere tei to á yage, ye á daare á tɔge nabiina chullu.”
41007009	O daa ta ma ta de-ba o we, “Abam yeini á ve Wɛ nia yam ye á daare á jege á tete boboŋa chullu mo á tɔga. Konto jege swa na?
41007010	Faŋa faŋa to Moses déem bere Wɛ ni dem o we, nɔɔno jege se o ta zuli o kwo de o nu. O daa ta bere we, nɔɔno ná ŋɔɔne ta-balɔrɔ o pa o nu naa o kwo, konto tu jege se o te mo.
41007011	Ko daare abam nam yeini á ja Wɛ taane dem á pipiri ye á we, nɔɔno ná jege woŋo kolo o ya na wó ma o woli o kwo de o nu, ye o ná we, woŋo kom konto ye ‘Kɔban’ mo (ko kuri mo ko maŋe ko ye Wɛ nyem),
41007012	ko bere we wonto daa ba jege se o kwei woŋo kom o ma zeini o kwo de o nu.
41007013	Á na ke tei ye á bere nɔɔna se ba ta tɔge á tete chullu to pae se Wɛ ni dem daa ba jege kuri abam tei ne. Abam yeini á tɔge keim-balwaaro tento dwoŋi dedɛ.”
41007014	Yezu daa ta ma bwoŋi nɔn-kɔgɔ kom pa se ba ba o tei, ye o ta de-ba o we, “Abam maama cheigi lanyerane se á ni amo taane dem kuri.
41007015	Woŋo kolo maama nɔɔno na wó kwei o pa se ko zo o wo to bá wane ko bere-o chɔgem. Ko nam ye kolo na maŋe ko wo nɔɔno wone ye ko laam nwoŋi to mo wó bere-o chɔgem. ((
41007016	Á nam fɔge á cheigi a taane dem lanyerane.))”
41007017	O laam ma vo o zo sɔŋɔ o daare nɔn-kɔgɔ kom pwooni ne. O kwaga tɔgena bam ma ba o tei ba bwei-o taane dem kuri.
41007018	O ma ta de-ba o we, “Abam de boboŋa muri mo na? Á jege se á ta-á yei we, woŋo kolo maama nɔɔno na wó kwei o pa se ko zo o wo to bá wane ko bere-o chɔgem.
41007019	Kolo ŋwaane ko bá wane ko chɔge o bochare. Ko nam wó tu o kana yerane mo, ye o laam daare o tɔ-ko o yage.” (Yezu déem na tage chega kam konto to, o bere we wodiiru maama maŋe se nɔɔna ta di-te.)
41007020	O daa ta ma ta o we, “Ko ye kolo na maŋe ko wo nɔɔno wone ye ko laam nwoŋi to mo wó bere-o chɔgem.
41007021	Kolo ŋwaane ko ye nɔɔno bochare boboŋa mo pae se o lage wo-balwaaro tɔgem. Ya maa wae ya pae o tɔge kabwoŋa keim de ka-laga wo-zɔɔna maama. Ya maa wae ya pae o ŋɔna, naa o go nɔɔna.
41007022	Ya maa wae ya pae o yi sui wonnu dedɛ, naa o yaale nɔɔna, naa o gane nɔɔna. Ya ta maa wae ya pae o tɔge ka-laga wo-digiru kikia, naa o jege puseŋa, naa o ŋɔɔne o chɔge o dwoŋi yere, naa o bere o tete kamunim, naa o tɔge jworim kikia.
41007023	Wo-balwaaro tento maama nwoŋi nɔɔno wone mo ye te bere-o chɔgem.”
41007024	Yezu déem ma zaŋe o yage jei sem konto ye o daare o vo Tura nawuura yam seeni. O maa vo o zo sɔŋɔ kodwoŋi o maŋe da. O maa ba lage se nɔɔna lɔre o na wo mɛ to ye o ware o seigi o tete nɔɔna tei ne.
41007025	-
41007026	Kaane wodwoŋi maa wora, o na ye dwi-gɛ tu. Ba ya loge-o Siria ne mo, jei selo ba na bwoi we Fonikia to. Chichira maa jege o bukɔ ka daana. Konto ŋwaane, o na tu o ni Yezu ŋwa to, o ma ke lela o vo o tei ye o tiiri tega ne o yiga ne. O ma lwoori-o se o zeili setaane dem pa de yage o bukɔ wom yera.
41007027	O na lwoori konto to, Yezu ma ta ded-o o we, “Bia bam mo jege chwoŋa se ba da yiga ba di ba daare. Ko wo maŋe se nɔɔno jwoŋi o bia wodiu o dole o pa kukuri.”
41007028	Kaane wom maa we, “Amo tu, n tage chega. Kukuri selo na tigi tabolo kuri ne to nam jege chwoŋa se se twɛ wodiu kolo bia bam na di ye ko siiri tega ne to mo se di.”
41007029	O laam ma ta de kaane wom o we, “Nmo na leiri lanyerane konto to, amo sɛ n loro kom. Jwoori n vo sɔŋɔ. Setaane dem maŋe de yage n bukɔ wom yera.”
41007030	Kaane wom ma seene o vo sɔŋɔ. O ma nɛ o bukɔ wom dedaane o tigi da chemm ye setaane dem daa tera.
41007031	Yezu laam ma zaŋe o yage Tura nawuura yam seeni ye o daare o da Sidon o kɛ. O laam ma tɔge jei selo ba na bwoi we ‘Teene Fuga’ to o vo o yi Galili naneo kom jei sem.
41007032	Nɔɔno mo wora o na ye zɔ-kɔgɔ ye o wae o ŋɔɔne fenfee yerane. Nɔɔna ma ja-o ba vo Yezu tei. Ba ma lwoori-o se o kwei o jeŋa o zi nɔɔno wom baŋa ne se o yɔɔre-o.
41007033	Yezu ma ja-o o vo dáa o yerane o daare kɔgɔ kom. O ma kwei o noa o turi nɔɔno wom zwa ne ye o daare o twe lileeru o ke o noa ne o ma dwei o dindeilimi.
41007034	O ma kwoni o yuu wɛɛne o nii ye o kona. O ma ta de nɔɔno wom o we, “Effata”, ko kuri mo “Pore!”
41007035	O na tage konto to, o zwa yam seene ya pore ye o dindeilimi de wae de pipira. O maa wae o ŋɔɔne lanyerane.
41007036	Yezu ma kaane nɔɔna bam maama se ba ye ta kolo na ke to ba bere nɔɔn-nɔɔno. O na tiini o kaane-ba o woli da to, ba ma tiini ba ŋɔɔne ko taane ko ja gaale.
41007037	Balo maama na nigi to tiini ba ye yaau. Ba maa we, “Woŋo kolo maama o na ke to ye lanyerane. O maŋe o pae zɔ-kɔro jwoori te ni, ye memaaro de wae te ŋɔɔna.”
41008001	Kanto maŋa kam ne, kɔgɔ dedɛ daa ma jwoori ko gilimi daane Yezu tei ne. Ba maa ba jege kolokolo se ba di. Konto ŋwaane Yezu ma bwoŋi o kwaga tɔgena bam se ba ba o tei. O ma ta de-ba o we,
41008002	“Amo jege nɔɔna banto ŋwaŋa de ba na tu ba wo amo tei ne da yatɔ, ye ba laam daa ba jege wodiu se ba di.
41008003	Amo ná pɛ ba viiri ye ba wo di kolokolo, kana wó pa ba beiri chwoŋa ne, kolo ŋwaane ba badaara ya nwoŋi yiga yiga mo ba ba amo tei.”
41008004	O kwaga tɔgena bam ma leiri-o ba we, “De nam wó ke tɛ mo de na wodiu kagoa kanto yuu ne se ko maŋe de ba maama se ba di?”
41008005	O ma bwei-ba o we, “Abam jege bworobworo ko daga tetɛ mo?” Ba ma leiri ba we, “Te ye terepɛ mo.”
41008006	Yezu laam ma ta de kɔgɔ kom se ba maama jeini tega ne. O ma kwei bworobworo terepɛ tem ye o ke Wɛ lei te ŋwaane. O ma ja-te o fɔ fɔ o pa o kwaga tɔgena bam ye banto de laam kwei ba ja vo ba pa nɔɔna bam.
41008007	Ba déem jege ywona fenfee ba woli da. Yezu ma kwei-ya o ke Wɛ lei ye o daare o ta de o kwaga tɔgena bam se ba kwei yanto de ba maŋe ba pa nɔɔna bam maama.
41008008	Ba maama ma di ba su ba daare. Yezu kwaga tɔgena bam laam ma twɛ chicheeru telo na daare to ba su kayɛ serepɛ.
41008009	Balo na wora to déem maŋe de baara morro tena mo (4,000), ko woli de kaana de bia de. Yezu laam ma pa se kɔgɔ kom viiri.
41008010	O ma daare o vo o zo nabworo kom de o kwaga tɔgena bam. Ba ma vo ba yi jei sedwoŋi yere na ye Dalmanuta to.
41008011	Farisi tiina badwonna déem ma ba Yezu tei se ba ta ŋɔɔne ded-o, ye ba lage ba maŋe-o mo ba nii. Ba ma lwoori-o se o ke wo-kenkagele delo na wó bere-ba we o dam nwoŋi Wɛ tei ne to.
41008012	O ma tiini o suuri o wone ye o ta o we, “Bɛ mo ye zem nɔɔna bam lage se a ke wo-kenkagele a bere-ba? A tɛ abam chega ŋwaane to, a bá ke maanem a pa-ba.”
41008013	O na tage konto to, o ma yage ba tei ye o jwoori o vo o zo nabworo kom se ba vo ba bɛ bubɛ dedem dem.
41008014	Ba déem na wo nabworo kom wone ba maa vei ba bɛ to, Yezu kwaga tɔgena bam ma maane we ba ya swei se ba ja bworobworo ba woli da, ye dedoa yerane mo ba jega.
41008015	Yezu ma ta de-ba o we, “Ta-á yei-na se á ye pa Farisi tiina bam de abam sabɔle, de Pɛ Herodi de.”
41008016	O na tage de ba konto to, ba ma ŋɔɔne daane ba we, “Ko ye bworobworo taane mo o tɛa, de na ba jege to ŋwaane.”
41008017	Yezu ma maane ba na tɛ kolo to, ye o we, “Bɛ mo ye á pa lwia jege abam de bworobworo na tera to ŋwaane? Abam ta wo lɔre Wɛ na jege dam tei to na? Á boboŋa muri mo.
41008018	Á jege yia ye ya ba nae Wɛ chega kam. Á jege zwa ye á ba ni Wɛ taane dem kuri.
41008019	Á maŋe á swei amo na kwei bworobworo tenu mo a fɔ fɔ a pa nɔɔna morro tenu tem pa ba di. Ba na di ba ti to, abam twɛ chicheeru tem á su kayɛ segera mo?” Ba ma leiri-o ba we, “Kayɛ fuga selei mo.”
41008020	O daa ma bwei-ba o we, “Amo daa ta na kwei bworobworo terepɛ tem a fɔ fɔ a pa nɔɔna morro tena tem to, á twɛ chicheeru tem á su kayɛ segera mo?” Ba ma leiri-o ba we, “Kayɛ serepɛ mo.”
41008021	O laam ma ta de-ba o we, “Tɔ. Abam daa ta ba ni ko kuri mo na?”
41008022	Ba déem ma vo ba yi Bɛtasida. Nɔɔna badwonna ma ja lilwei ba ja vo Yezu tei ye ba lwoori-o se o kwei o jeŋa o dwei-o.
41008023	O ma ja lilwei wom jeŋa o vaŋe o ja nwoŋi teo kom dáa. O ma twe lileeru o ke o yia ne. O ma daare o kwei o jea o zi o baŋa ne. O laam ma bwei-o o we, “Nmo nae woŋo mo na?”
41008024	Lilwei wom ma zeiŋi o yuu o nii, ye o we, “Amo wae a nae nɔɔna na via. Ba nam nye de teeni mo ye ba via.”
41008025	Yezu daa ma kwei o jea o daŋe nɔɔno wom yia ne. O laam ma fi o yia yam, ye ya jwoori ya nae. O maa wae o nae woŋo maama lanyerane.
41008026	Yezu laam ma ta ded-o we, o yɔɔre o vo sɔŋɔ, se o daa ye jwoori o zo teo kom wo.
41008027	Yezu de o kwaga tɔgena bam daa ma kɛ ba vo ba yi Kazaria Filipi te-bia bam. Ba na maa vei to, o ma bwei-ba o we, “Nɔɔna yeini ba tɛ ba we amo ye wɔ mo?”
41008028	Ba ma leiri ba we, “Badaara tɛ ba we, nmo ye Jɔn wolo na ye sɛɛm tu to mo. Badaara de maa tɛ ba we, nmo ye Elijah mo. Badaara de maa tɛ ba we, nmo ye faŋa faŋa Wɛ tontoŋena bam dedoa mo.”
41008029	O laam ma bwei-ba o we, “Ko nam ná ye abam, á boŋe se amo ye wɔ mo?” Piita ma leiri-o o we, “Nmo ye Krista wolo Wɛ na toŋe to mo.”
41008030	Yezu laam ma ta-ba we, ba ye ta o chega kam konto ba bere nɔɔn-nɔɔno.
41008031	Ko zege kanto maŋa kam ne Yezu ma ŋɔɔne o bere-ba we Nabiin-bu wom jege se o na yaara dedɛ. O maa we, “Juu tiina nakwa bam, de ba kaanem yiga-tiina bam, de ba zamsem tiina bam mo wó chuli amo. Amo jege se ba kwei-ne ba go mo, se a laam jwoori a bi da yatɔ dɛ ne.”
41008032	O maa ŋɔɔne konto ja o bere-ba. Piita ma ja-o o vo dáa, ye o bwɛ-o o we o ye ta ŋɔɔne konto dwoŋi.
41008033	Yezu ma guni o nii o kwaga tɔgena bam seeni, ye o leiri o bwɛ Piita o we, “Setaana pɛ, vei dáa a tei ne! Nmo boboŋa yam ye nabiina nyem mo ye ya ba tɔge Wɛ na lage tei to.”
41008034	O laam ma bwoŋi nɔn-kɔgɔ kom maama de o kwaga tɔgena bam se ba ba o tei. O ma ta de-ba o we, “Nɔɔno wolo maama ná lage se o ta tɔge amo kwaga, konto tu jege se o ve o tete boboŋa ye o sɛ yaara ne wolo na zeŋe dagara o maa vei o toone jei tei to, se o laam ta tɔge-ne.
41008035	Wolo maama nam ná lage se o jwoŋi o tete ŋwea, konto tu wó ga-ka mo. Ko daare wolo maama ná sɛ se o ga o ŋwea amo ŋwaane de Wɛ taan-ŋom dem ŋwaane, konto tu wó jwoŋi ŋwea Wɛ tei ne.
41008036	Nɔɔno nam ná kwaane o jwoŋi logo baŋa wonnu tem maama, ye o laam ná gɛ ŋwea Wɛ tei ne, bɛ ŋo nyɔɔre mo o nɛa?
41008037	Kolokolo nam tera nɔɔno na wó wane o kwei o ma jwoŋi o ŋwea Wɛ tei ne.
41008038	Zem nɔɔna bam yiga tera de Wɛ ye ba ke ba tusi dedɛ. Konto to, wolo maama ná kɔre chaveera amo ŋwaane de a taane dem ŋwaane, amo Nabiin-bu wom de wó ta jege chaveera konto tu ŋwaane dɛ dem amo na wó jwoori a ba de nenɔŋ-fɔrɔ ne a Kwo Wɛ na jege tei to, ye Wɛ malese de wó tɔge-ne.”
41009001	O daa ta ma ta de-ba o we, “A tɛ abam chega ŋwaane to, nɔɔna balo zem na wo ywo-seeni to badaara bá te ye ba ta wo nɛ Wɛ paare dem na tu nɔɔna baŋa ne de dam to.”
41009002	Da yaredo déem ma ba ya kɛ. Yezu laam ma ja Piita ko woli de Jemsi de Jɔn pa ba tɔge daane ba vo ba dii peo kamunu yuu. Ba maa wora ba yerane mo. Ba na wora konto to, Yezu yibia ma leiri ba yiga ne.
41009003	O gwaaro tem ma peere pele pele ye te nyeena. Te peere te gaale nabiinu na bá wane o zare o gwaaro pa te peere tei to.
41009004	Elijah de Moses ma pɔpɔ ba nwoŋi ba yiga ne, ye ba ŋɔɔne de Yezu.
41009005	Piita laam ma ta de Yezu o we, “Berem tu, de na wo ywo-seeni to, ko tiini ko lana ko pa debam. Nam pa de pu vwoa yatɔ ywo-seeni, se nmo de Moses de Elijah ta zoore da.”
41009006	Foone déem zo-ba dedɛ. Konto ŋwaane mo o gare o ŋɔɔne konto dwoŋi.
41009007	Kunkoŋo laam ma ba ko li-ba. Ba ma ni kwora na ŋɔɔne ko wone ka we, “Amo bu-doa mo tento ye a swo-o lanyerane. Á nam ta-á cheigi o taane lanyerane.”
41009008	Ba ma kwaane ba nii lela, ye ba daa wo nɛ nɔɔn-nɔɔno jei sem ne, ko ná dae Yezu yerane.
41009009	Ba ma zaŋe peo kom yuu ne ba maa tua. Yezu laam ma kaane-ba we, ba ye ta kolo ba na nɛ to ba bere nɔɔn-nɔɔno, se ko ta nii maŋa kalo omo Nabiin-bu wom na wó bi toone wone to.
41009010	Ba ma sɛ ye ba ŋɔɔne ba yerane mo se ba nii toone wone biim taane dem kuri mo bɛ.
41009011	Ba laam ma bwei-o ba we, “Wɛ nia zamsem tiina bam yeini ba tɛ ba we, Elijah mo jege se o ba yiga, se Wɛ Dam Tu wom laam da kwaga. Ko ye chega mo naa vwa mo?”
41009012	Yezu ma leiri-ba o we, “Ko ye chega mo. Elijah jege se o da yiga o ba o kwɛ woŋo maama se Wɛ Dam Tu wom laam ba. Bɛ nam mo ye ko popone Wɛ tɔnɔ kom ne we, Nabiin-bu wom jege se o yaare dedɛ ye nɔɔna chuli-o?
41009013	Nam ta-á yei-na we, Elijah maŋe o ba, ye nɔɔna tiini ba bɛɛse-o mo se ko yi ba boboŋa na lage tei to, ne ko na maŋe ko popone o ŋwaane Wɛ tɔnɔ kom ne tei to.”
41009014	Yezu de o nɔɔna batɔ bam laam ma jwoori ba vo ba yi o kwaga tɔgena babam tei. Ba ma nɛ kɔgɔ dedɛ na gilimi-ba. Wɛ nia zamsem tiina badwonna maa wora ba mage ni-kantɔgɔ dedaane ba.
41009015	Nɔɔna bam maama na nɛ Yezu to, ba ye yaau lanyerane. Ba ma duri ba vo o tei ba jɔɔne-o.
41009016	O ma bwei-ba o we, “Á wora á mage ni-kantɔgɔ bɛ baŋa ne mo?”
41009017	Nɔɔno wodwoŋi maa wo kɔgɔ kom wone ye o leiri-o o we, “Berem tu, a ya jaane a bu mo a ba nmo tei se n yɔɔre-o. Chichira mo jege-o ka daana pa o ware o ŋɔɔne.
41009018	Maŋa maama, ka ná jaane-o, ka yeini ka yigi-o ka de tega ne mo. Lilei-puŋa nwoŋi o ni ne ye o done o yela. O yera yam maama maa yeini ya ko. Tɔ. A ma lwoori nmo kwaga tɔgena bam se ba zeili chichira kam se ka yage-o ye ba ware.”
41009019	Yezu na nigi konto to, o ma ta o we, “Abam zem nɔɔna bam bere á ba jege wo-dedoa de amo. Ko fe mo se a tiini a daane abam tei ne na? A nam wó ke tɛ mo a zuri a bochare de abam? Ja-na bu wom á ba.”
41009020	Ba ma ja-o ba vo o tei. Chichira kam na nɛ Yezu to, ka ma su bu wom pa o sa kinkiŋsa. O ma to tega ne ye o bibila. Lilei-puŋa maa nwoŋi o ni ne.
41009021	Yezu ma bwei bu wom kwo o we, “Maŋa kɔ mo ka bobo ka ja-o?” O ma leiri-o we, “O biini ne mo.
41009022	Kuni dedɛ chichira kam jaane-o ka de mini wone de na wone se ka chɔge-o. Nmo ná wó wane n ke kolo na wó woli debam to, popo se n kwaane n duri debam yiniga.”
41009023	Yezu ma ta-o o we, “Nmo tage n we, amo ná wó wane. Wolo maama nam ná jege wo-dedoa de amo, kolokolo tera Wɛ na bá wane o ke o pa konto tu.”
41009024	Bu wom kwo laam ma laare o we, “Amo seene a jege wo-dedoa de nmo. Nam woli-ne se a ta fɔge a jega.”
41009025	Yezu ma nɛ nɔn-kɔgɔ dedɛ na dura ko maa beene ba tei. O laam ma bage chichira kam ye o ta de ka we, “Nmo wolo na pae nɔɔna jiri memaaro de zɔ-kɔro to, a ta de nmo se n yage bu wom yera se n viiri se n daa n ye jwoori n daane-o.”
41009026	Yezu na tage konto to, chichira kam ma chwoosi ye ka tiini ka su bu wom pa o sa kinkiŋsa. Ka ma daare ka yage-o. Ka na yage-o to, bu wom ma ba o nye de too mo. Nɔɔna dedɛ maa we, “O tege mo.”
41009027	Yezu laam ma ja o jeŋa o pa o zaŋe wɛɛne ye o zega.
41009028	Yezu ma jwoori o vo sɔŋɔ. O na zo to, o kwaga tɔgena bam ma vo o tei ba yerane ye ba bwei-o ba we, “Bɛŋwaane mo debam ware de zeili chichira kam?”
41009029	O ma leiri-ba o we, “Chichira kanto dwoŋi zeilim dana. Ko ná dae we á seene á yia á lwoori Wɛ, ko ya bá wane.”
41009030	Ba déem ma yage jei sem konto ba vo ba tɔge Galili wo ba kɛ. Yezu maa ba lage se nɔɔn-nɔɔno lɔre ba jei,
41009031	o na jege o kwaga tɔgena bam o tei ne o bere-ba to ŋwaane. O maa tɛ de ba o we, “Leilei konto ba lage ba ja Nabiin-bu wom ba ke-o nɔɔna jeŋa ne, ye ba laam wó go-o. Da yatɔ dɛ ne o ma wó jwoori o bi.”
41009032	O kwaga tɔgena bam ma wo nigi o taane dem kuri, ye ba kɔre se ba bwei-o ba nii.
41009033	Ba ma vo ba yi Kaparenia. Ba ma vo sɔŋɔ. Ba na zo to, Yezu ma bwei o kwaga tɔgena bam o we, “De na wo chwoŋa ne de maa beene to, á ya wora á mage ni-kantɔgɔ daane. Ko ye bɛ ŋo ŋwaane mo?”
41009034	Ba maa chemm. Ba ya na maa beene to, ba ya ŋɔɔne daane se ba nii banto wɔ mo ye kamunu o dwoi maama.
41009035	Yezu ma jeini tega ne. O ma bwoŋi o nɔɔna fuga-balei bam se ba ba o tei. O ma ta de-ba o we, “Wolo ná lage se o ta ye nɔɔna yiga-tu, konto tu jege se o pa o ji ba maama kwaga tu, se o ta toŋe o pa ba maama.”
41009036	O ma ja bu balaŋa o pa o zege ba maama tetare ne. O ma kwei-o o ke o ja kukoro ne. O ma ta de-ba o we,
41009037	“Wolo maama na wó zuli bu-balwa banto dwoŋi dedoa lanyerane amo yere ŋwaane to zuli amo mo. Wolo nam ná zuli amo, ko dae amo yerane mo o ke konto, se ko ye o zuli Baŋa Wɛ wolo na toŋe-ne to de mo.”
41009038	Jɔn ma ta de Yezu o we, “Berem tu, de ya nɛ nɔɔno wodwoŋi o na tɔge nmo yere ŋwaane o zeili setaana nɔɔna tei ne. O nam na dae debam kɔgɔ kom nyem to, de ma ta ded-o we, o yage, o daa ye ta ke konto.”
41009039	Yezu ma leiri o we, “Á ya ba jege se á che-o. Nɔɔno wolo maama na tɔge amo yere ŋwaane o ke wo-kenkagele to bá wane o pipiri lela o ŋɔɔne ta-balɔrɔ o pa-ne.
41009040	Kolo ŋwaane wolo maama na ba chuli debam to ye debam nɔɔno mo.
41009041	A tɛ abam chega ŋwaane to, nɔɔno wolo ná nɛ abam, ye o ná dɛ amo yere ŋwaane o pa abam na se á nyɔ, á na ye amo Yezu Krista nyem to ŋwaane, konto tu wó tiini o na nyɔɔre Wɛ tei ne mo.
41009042	Ko ná ye balo na ke ba wo-dedoa de amo, ye ba ná maŋe ba muri ne bu-balwa tei, nɔɔno wolo ná pɛ ba dedoa tusi Wɛ chwoŋa wone, konto tu tiini o chɔge mo dedɛ. Ba ná jaane nɔɔno wom konto ye ba le kandwɛ-kamunu o ba ne, ye ba ná de-o naneo kom wone se o te, konto gare waarem delo o na jege se o na Wɛ tei ne to.
41009043	Nmo jeŋa ná pae n tusa, se n gwoni-ka n yage. Nmo ná gɛ n jeŋa, ye n daare n na ŋwea Wɛ tei ne, konto gare nmo ta ná jege n jea maama ye n vo te-seŋa, mɛ na ye mini delo na bá fɔge de dwei to. ((
41009044	Jei sem konto ne, ‘Kanzenzoa wó ta di ba yera ne ye ya fɔge ya bá te. Mini wó ta di-ba ye de fɔge de bá dwei.’))
41009045	Ko woli da, nmo naga ná pae n tusa, se n gwoni-ka n yage. Nmo ná ye gwana ye n na ŋwea Wɛ tei ne, konto gare nmo ta ná jege n nɛ sem maama ye ba laam de-m ba yage te-seŋa ne. ((
41009046	Jei sem konto ne, ‘Kanzenzoa wó ta di ba yera ne ye ya fɔge ya bá te. Mini wó ta di-ba ye de fɔge de bá dwei.’))
41009047	Nmo yi nam ná pae n tusa, se n guri-de n yage. Nmo ná ye yi-doa tu ye n vo n woli Wɛ paare dem wone, konto gare nmo ta ná jege yia yalei ye ba laam de-m ba yage te-seŋa ne.
41009048	Jei sem konto ne, ‘Kanzenzoa wó ta di ba yera ne ye ya fɔge ya bá te. Mini wó ta di-ba ye de fɔge de bá dwei.’
41009049	Nɔɔno maama jege se Wɛ kwei mini mo o ma faŋe-o o nii, se o pa o bochare fɔge de kwɛ.
41009050	Yɛ de lamma ye de wae de kwɛ wodiu. Yɛ ni nam ná ti, n daa n bá-n wane n pa de jwoori de ja ni. Ta-á jege-na ywoni á pa daane, ne yɛ na pae se wodiu yomma tei to.”
41010001	Yezu laam ma zaŋe o yage jei sem konto o vo o yi Judea te-nia yam seeni. O ma vo o bɛ Jɔdan buga kam ni dedwoŋi dem. Nɔn-kɔgɔ dedɛ daa ma ba ba gilimi-o. O daa ma bere-ba Wɛ chega kam, ne o na yeini o ke tei to.
41010002	Farisi tiina badaara déem ma zaŋe ba vo o tei se ba maŋe o boboŋa ba nii. Ba ma bwei-o ba we, “Nɔɔno jege chwoŋa se o yage o kaane na?”
41010003	O ma leiri-ba o we, “Moses déem pɛ abam ni se á ke tɛ mo?”
41010004	Ba ma leiri-o ba we, “Moses pɛ ni we nɔɔno jege chwoŋa se o popone tɔnɔ o pa o kaane se ko bere we o yage-o.”
41010005	Yezu ma leiri-ba o we, “Moses nam popone konto o pa abam, á boboŋa na lira de o berem dem to ŋwaane mo.
41010006	Boboa ne Wɛ na ke nabiina to, o ke-ba se ba ta ye baara de kaana mo.
41010007	Wɛ na ke-ba se ba ta ye konto dwoŋi to, nɔɔno ná di kaane, o jege se o pɔɔre o tete o kwo de o nu tei ne, se o daare o ba o pa se o de o kaane wom tane daane.
41010008	Konto wó pa ba laam ji nɔɔno dedoa. Ba daa maa dae nɔɔna balei, se ba ye ŋo dedoa mo.
41010009	Wɛ na pɛ se ba kwaare daane to, nɔɔn-nɔɔno daa ba jege se o pɔɔre-ba daane.”
41010010	Yezu de o kwaga tɔgena bam laam ma jwoori ba zo sɔŋɔ. Ba na zo to, ba ma bwei-o o taane dem bwia.
41010011	O ma ta de-ba o we, “Nɔɔno ná yage o kaane ye o daare o di kaane wodwoŋi, konto tu chɔge o kaane mo ye o keim dem de kabwoŋa ye bedwe.
41010012	Kaane de ná ve o baro ye o vo o zo baro wodwoŋi, o de keim dem de kabwoŋa ye bedwe mo.”
41010013	Nɔɔna badwonna maa jaane bia ba tui Yezu tei se o daŋe o jea ba baŋa ne. O kwaga tɔgena bam ma zaŋe ba bwɛ-ba se ba ye ta ke konto.
41010014	Yezu ma nɛ ba na ke tei to. O bane ma zaŋe ye o ta de-ba o we, “Yage-na se bia bam ta tui a tei, se á ye zaŋe á che-ba. Kokuri banto dwi mo jege se ba woli Wɛ paare dem wone.
41010015	Chega ŋwaane to, nɔɔno ná wo sɛ se Wɛ ta tei-o ne bu-balaŋa tei, o bá na chwoŋa se o zo Wɛ woro kom wone.”
41010016	Yezu na tage konto to, o laam ma kwei bia bam o ke o ja kukoro ne. O ma daŋe o jea ba baŋa ne ye o swɛ ba swolim.
41010017	Yezu ma zaŋe o maa kɛa. Nɔɔno wodwoŋi ma duri o vo o yi o tei. O ma kuni dwoona o yiga ne ye o we, “Berem tu, n ye nɔn-ŋom. Nam bere-ne kolo amo na wó ke se a wane a na ŋwea kalo na ba jege kweelim to Wɛ tei ne.”
41010018	Yezu ma ta ded-o o we, “Bɛŋwaane mo n ta n we, a ye nɔn-ŋom? Nɔɔn-nɔɔno tera o na ye nɔn-ŋom, ko ná dae Wɛ yerane.
41010019	Nmo maŋe n yei Wɛ nia yam na bere kolo to. Yé go nɔɔn-nɔɔno. Yé zaŋe n ke kabwoŋa. Yé zaŋe n ŋɔ. Yé fɔ vwa n pa n dwoŋi. Yé pene n dwoŋi. Ta-n zuli n kwo de n nu.”
41010020	Nɔɔno wom ma ta ded-o o we, “Berem tu, ko zege amo biini ne mo amo maŋe a tɔge nia yanto maama.”
41010021	Yezu ma nii-o ye o jege o swono. O ma ta ded-o o we, “Ko nam ta gɛ ŋo dedoa se n ke. Véi sɔŋɔ n vo n kwei woŋo kolo maama n na jege to n yeigi, se n laam kwei te sabu kom n ma n woli yiniga tiina. Konto wó pa se n wo-laaro tiini te puli Wɛ te-laao ne. Nmo ná ke konto, se n laam ba n ta n tɔge-ne.”
41010022	Nɔɔno wom na nigi konto to, o yiga ma nyɔne. O wo ma chɔge dedɛ, o jejegero tem na tiini te daga to ŋwaane. O ma yage Yezu tei ye o viiri.
41010023	Yezu laam ma pipiri o nii o kwaga tɔgena bam seeni ye o ta de-ba o we, “Naduna ná lage ba woli Wɛ paare dem wone, ko wó ta tiini ko wɔ-ba dedɛ.”
41010024	O kwaga tɔgena bam na nigi konto to, ko ma so-ba. Yezu daa ta ma ta de-ba o we, “A bia bam, n ná lage n woli Wɛ paare dem wone, ko wó ta tiini ko wɔ-m.
41010025	Nadum ná lage se o zo Wɛ woro kom wone, ko wó ta chana ko dwoi kone ná lage se de da gare-lwei bɔɔne de nwoŋi tei to.”
41010026	Yezu na tage konto to, ko ma tiini ko so o kwaga tɔgena bam dedɛ, ye ba tɛ daane ba we, “Ko ná ye konto, nɔɔn-nɔɔno bá wane o na ŋwea Wɛ tei ne.”
41010027	Yezu ma nii-ba ye o we, “Nabiina tei ne mo ko bá wane ko ke. Wɛ nam wó pa ko ke. Wɛ wae ŋo maama o ke.”
41010028	Piita laam ma ta ded-o o we, “Nii. Debam yage de woŋo maama mo ye de daare de tɔge nmo.”
41010029	Yezu ma ta de ba maama o we, “A tɛ abam chega ŋwaane to, nɔɔno wolo maama ná tɔge amo ŋwaane de amo taan-ŋom dem ŋwaane, ye o yage o sɔŋɔ de o nu-bia de o nu de o kwo de o bia, ko woli de o kare de,
41010030	konto tu wó seene o jwoŋi kolo maama o na yage to se ko maŋe de kuni bi mo Wɛ tei ne. Zem da yam ne mo o wó jwoŋi sam de nu-bia de niina de kare, ye o tɔge o na yaara o woli da. Ko daare maŋa kalo na wó ba to, konto tu wó na ŋwea kalo na ba jege kweelim to Wɛ tei ne.
41010031	Ko daare balo na maŋe ba ye yiga-tiina to dedɛ wó jwoori ba ji kwaga tiina. Balo de na maŋe ba ye kwaga tiina to wó ba ba ji yiga-tiina Wɛ paare dem seeni.”
41010032	Yezu de o nɔɔna bam maa wo chwoŋa ne ba vei Jerusalem. Yezu maa wo ba yiga ne o via. O kwaga tɔgena bam maa ye yaau. Nɔɔna balo de na tɔge ba kwaga to maa fomma. Yezu ma pɔɔre o nɔɔna fuga-balei bam kɔgɔ kom wone ye o ta o bere-ba kolo na lage ko ke-o Jerusalem ne to.
41010033	O maa we, “Ta-á yei-na, de na maa vei Jerusalem to, dáane mo ba laam wó ja amo Nabiin-bu wom ba ke Juu tiina kaanem yiga-tiina bam de ba zamsem tiina bam jeŋa ne. Nɔɔna bam konto ma wó di a taane se ko bere we a maŋe se a te mo. Ba laam wó kwei-ne ba ke dwi-gɛ tiina bam jeŋa ne.
41010034	Banto wó ke amo ba mɔne, ye ba twe lileeru ba yage a yera ne. Ba ma wó kwei kaasa ba ma fere-ne, ye ba laam daare ba go-ne. Da yatɔ dɛ ne a ma wó jwoori a bi toone wone.”
41010035	Zɛbadi bia bam, Jemsi de Jɔn, déem ma vo Yezu tei. Ba ma ta ded-o ba we, “Berem tu, de tu nmo tei mo. Popo, ke woŋo kolo de na lage to.”
41010036	Yezu ma bwei-ba o we, “Á lage se a ke bɛ mo a pa abam?”
41010037	Ba ma leiri-o ba we, “Nmo ná tu n ba n di paare, se n pa debam balei jeini nmo tei ne, n jazem ne de n jagwia ne.”
41010038	O ma ta de-ba o we, “Abam tete yeiri á na maŋe á lwoori kolo to. Abam wó wane á tɔge á zo yaara wo, ne amo na lage a ba a na yaara yalo to na? Á wó wane á te ne amo na lage a na toone delo to na?”
41010039	Ba ma leiri-o ba we, “Ɛɛ, dé wó wane.” Yezu laam ma ta de-ba o we, “Abam nam wó seene á tɔge á yaare amo yaara yam dwoŋi.
41010040	Ko daare ko ná ye amo paare dem dam jei sem, amo ba jege chwoŋa se a kuri nɔɔna se ba jeini da. Wɛ nam maŋe o tiŋi jei sem konto se o pa balo na wó jeini da to.”
41010041	O nɔɔna fuga bam na tu ba lɔre ba dwonna balei bam na lwoori kolo Yezu tei ne to, ba bane ma tiini de zaŋe de Jemsi de Jɔn.
41010042	Yezu laam ma bwoŋi ba maama, ye o ta de-ba o we, “Abam maŋe á yei ko na ke tei de balo logo baŋa dwi tiina na pae ba ye ba pwa to. Banto yeini ba jege ba nɔɔna ba bɛɛse mo, ye ba nakwa tiina mo di dam ba baŋa ne.
41010043	Ko nam ná ye abam, ko ba jege se ko ta ye konto á tei ne. Kokuri abam wolo ná boŋe se o ji nɔn-kamunu á wone, konto tu mo jege se o ji sabeelo o pa abam.
41010044	Wolo ná boŋe se o ji abam yiga-tu, konto tu mo jege se o ji abam maama kabaa.
41010045	Ko ná maŋe ko ye Nabiin-bu wom, amo wo tu se nɔɔna toŋe ba pa-ne. Amo nam tu se a toŋe a pa nabiina, se a daare a kwei a ŋwea a ma leini nɔɔna dedɛ ŋwea Wɛ tei ne.”
41010046	Yezu de o kwaga tɔgena bam ma vo ba yi teo kodwoŋi, ko yere mo Jeriko. Ba ma tɔge da ba nwoŋi ba maa kɛa. Ba na maa kɛ to, nɔn-kɔgɔ maa tɔge-ba. Nɔɔno wodwoŋi maa wora o na ye lilwei. O yere mo Batimayu, ko kuri mo Timayu bu. O maa jei chwoŋa kam ni ne ye o lwoora.
41010047	O ma lɔre we ko ye Nazarete tu Yezu mo tɔge dáane o maa kɛa. O laam ma bobo se o laare baŋa baŋa o we, “Yezu, Pɛ David dwi tu, duri amo yiniga!”
41010048	Nɔɔna dedɛ ma bwɛ-o se o pu o ni. O laam ma tiini o laare dedɛ ye o we, “Pɛ David dwi tu, duri amo yiniga!”
41010049	Yezu laam ma zege ye o ta we, ba bwoŋi-o se o ba. Ba ma bwoŋi-o ye ba ta ded-o ba we, “Zuri n yera se n zaŋe wɛɛne. O bwoi-m se n ba.”
41010050	Lilwei wom ma le o gare-bwora o faŋe wɛɛne o vo o yi Yezu tei.
41010051	Yezu ma bwei-o o we, “Nmo lage se a ke bɛ mo a pa nmo?” O ma leiri o we, “Berem tu, amo lage se a jwoori a ta nae.”
41010052	Yezu ma ta ded-o o we, “Nmo na ke n wo-dedoa de amo tei to mo pɛ se n na yezura. Nam vei sɔŋɔ.” Yezu na tage konto bedwe baŋa ne to mo lilwei wom yia jwoori ya nae. O maa tɔge Yezu kwaga chwoŋa kam ne.
41011001	Yezu de o nɔɔna bam déem ma vo ba twɛ Jerusalem. Ba ma vo ba yi te-balwa balei, ba yere mo Bɛtefage de Bɛtania. Jei sem konto wo Olivi peo kom saŋa ne mo. Yezu ma le nɔɔna balei o kwaga tɔgena bam wone,
41011002	ye o ta de-ba o we, “Véi-na á vo á zo teo kolo na wo abam yiga ne to. Á ná zo teo kom wo, á wó nɛ bona-pɔla na leigi da ye nɔɔn-nɔɔno daa ta wo diini ka baŋa. Véi-na á bwoli-ka á ja ba á pa-ne.
41011003	Nɔɔno ná bwei abam we, ‘Bɛ mo ye á wora á ke konto?’, se á ta ded-o we, ‘Ko ye dé Teiru wom mo lage-ka. O bá daane ye o pa ka jwoori ka ba.’”
41011004	Ba ma zaŋe ba vo se ba nii. Ba na yi teo kom to, ba ma seene ba nɛ bona-pɔla chwoŋa kam ni ne. Ka leigi mo diga kadwoŋi ni ne. Ba ma vo ba bwoli-ka.
41011005	Nɔɔna badwonna maa zege da. Ba ma ta de Yezu nɔɔna bam ba we, “Bɛ mo ye á lage á bwoli bona-pɔla kam?”
41011006	Ba ma leiri-ba ne Yezu na maŋe o ta tei to. Nɔɔna bam ma sɛ.
41011007	Ba ma kwei bona-pɔla kam ba ja vo ba yi Yezu tei. Ba laam ma le ba gwaaro ba daŋe ka baŋa ne. Yezu ma dii ka baŋa, ye ba vei ba maa kɛa.
41011008	Ba na maa kɛ to, nɔɔna dedɛ ma le ba gwaaro ba lɔre chwoŋa kam ni ne se Yezu tɔge te baŋa o kɛ. Nɔɔna badaara ma vo ba gwoni teeni nɛ de vɔɔro ba de chwoŋa kam ni ne se o tɔge te baŋa o kɛ.
41011009	Nɔɔna balo na wo o yiga ne de o kwaga ne ba vei to maa laare ba tɛ ba we, “Hozaana! Zula ta wo Wɛ tei ne! Baŋa Wɛ wó swɛ wolo na tu o yere ŋwaane to swolim.
41011010	Wonto wó ta tei o nɔɔna, nenɛɛne de kwo David déem na jege paaretei to mo. Wɛ wó swɛ o swolim. Hozaana! Zula ta wo Baŋa Wɛ tei ne!”
41011011	Yezu ma vo o zo Jerusalem teo kom wo. O ma vo o yi Wɛ di-kamunu kom o zo ko wo. O ma kare o nii woŋo maama na ye tei. Wɛ na lage de zo to, o ma jwoori o nwoŋi teo kom ne. O ma tɔge de o nɔɔna fuga-balei bam o vo Bɛtania.
41011012	Tega na poore to, ba ma zaŋe Bɛtania ne se ba jwoori Jerusalem. Yezu kana maa wɔe.
41011013	Ba na maa vei to, o ma nɛ kaporo na zege yiga yiga. Ko déem maŋe ko li de vɔɔro. O ma vo se o nii mɔɔro wora se o di na. O na yi to, o ma wo nɛ kolokolo se vɔɔro yerane, ko na wo yi ko lerim maŋa to ŋwaane.
41011014	O laam ma ta de kaporo kom o we, “Wɛ wó pa se nɔɔn-nɔɔno daa ye na mɔɔro nmo baŋa ne o di.” O kwaga tɔgena bam ma ni o na tage kolo to.
41011015	Ba ma vo ba yi Jerusalem. Yezu ma vo o zo Wɛ di-kamunu kom wo. O ma nɛ nɔɔna na wora ka konkɔlɔ kom ne ba ke pipiu. O ma bobo se o zeili-ba pa se ba nwoŋi. O ma vo o ja sabu-leinna bam tabollo tem o pipiri o pu tega ne pa se ba sabia bam jage. O ma daare o yigi yitunnu telo nɔɔna badwonna na jei da ba yeigi kunkwon-puura to o de tega ne.
41011016	O ma wo sɛ se pipim-piina ta zeŋe ba zela ba da konkɔlɔ kom wo ba kɛ.
41011017	O ma bere nɔɔna bam o we, “Ko popone Wɛ tɔnɔ kom ne we, ‘Amo Wɛ sɔŋɔ konto jege se ko ta ye jei selo logo baŋa dwi maama tiina na wó ta tui ba ware amo da to mo.’ Abam nam pɛ se ko ji ŋweena tigisim jei.”
41011018	Juu tiina kaanem yiga-tiina bam de ba zamsem tiina bam ma ni Yezu na tage kolo to. Ba laam ma kare ba lage chwoŋa se ba wane ba go-o. Ba ma kɔre foone ded-o, nɔn-kɔgɔ kom maama na ye yaau de o berem dem to ŋwaane.
41011019	Tega na lage ka yi to, Yezu de o nɔɔna bam ma nwoŋi teo kom ne.
41011020	Tega na poore to, ba maa vei ba maa kɛa. Ba ma nɛ kaporo kom na koga, de ko bonno maama.
41011021	Piita ma guli Yezu ya na tage tei to. O ma ta de Yezu o we, “Berem tu, nii kaporo kom nmo diim na sɔɔle n chɔge-ko to. Ko laam koga.”
41011022	Yezu ma ta de-ba o we, “Fɔge-na á ke á wo-dedoa de Wɛ.
41011023	Chega ŋwaane to, nmo ná tage de peo kamunu konto we, ko gɔ ko vo ko to naneo kom wone, Wɛ wó pa ko ke. Nmo ná jege boŋem-dɛɔ we nmo na tage kolo to wó seene ko ke, ye n ba jege bobwea, Wɛ wó ke o pa-m.
41011024	Mo kokuri, ta-á yei-na we, woŋo kolo maama á na wó lwoori Wɛ tei ne to, se á ta-á jege boŋem-dɛɔ we á wó seene á na-ko. Konto to, Wɛ wó pa á jwoŋi-ko.
41011025	Maŋa maama abam ná zega á ware Wɛ, ye taane ná wora abam de nɔɔno wodwoŋi laŋa ne, se á kwei á ma chɛ-o. Á Kwo Wɛ laam wó wane o yage á wɛleera o ma chɛ abam. ((
41011026	Ko daare abam ná wo sɛ se á yage nɔɔna wɛleera á ma chɛ-ba, á Kwo Wɛ de bá ke abam konto.))”
41011027	Ba daa ma vo ba yi Jerusalem. Yezu ma vo o zo Wɛ di-kamunu kom wo. O maa kare ka wone o beera. Juu tiina kaanem yiga-tiina bam de ba zamsem tiina bam de ba nakwa bam ma vo o tei.
41011028	Ba ma bwei-o ba we, “Wɔ mo pɛ nmo chwoŋa se n ke wonnu telo maama n na ke to?”
41011029	O ma leiri-ba o we, “Yage-na se a bwei abam taane dedwe se, á ná leri-de á pa-ne, se a laam bere abam a na ke tei a jege chwoŋa to.
41011030	A lage a bwei abam a nii, Jɔn na pɛ nɔɔna sɛɛm to, ko ye Wɛ mo pɛ-o chwoŋa naa nabiina mo?”
41011031	O na bwei-ba konto to, ba maa wora ba bɛ daane se ba nii ba na wó ta kolo to, ye ba we, “Debam ná leiri de we, ko ye Wɛ mo, o laam wó bwei debam we, bɛ mo ye de nam wo sɛ Jɔn taane dem?
41011032	Ko daare, de bá wane de ta we ko ye nabiina mo pɛ-o chwoŋa.” Ba tage konto kolo ŋwaane ba kɔre foone de nɔɔna bam, de ba maama na sɛ we Jɔn seene o ye Wɛ tontoŋeno to.
41011033	Konto ŋwaane ba ma leiri Yezu ba we, “De yeiri kotu.” Yezu laam ma ta de-ba o we, “Ko na ye konto to, amo de bá sɛ se a ta wolo wom na pɛ-ne chwoŋa se a ta toŋe to.”
41012001	Yezu daa ta ma maŋe memaŋe de ba o we, “Nɔɔno wodwoŋi mo wora. O ma zaŋe o che gaare, ye o daare o du teeni bia badwonna da. O ma daare o lu bɔɔne te-dɛa jei ne se o ná gwori teeni bia bam, se o ke da o ta nɔna. O ma daare o chwi dapala se nɔɔno ta jei da o nii gaare dem. O na fɔge o che-de konto to, o laam ma kwei nɔɔna o yage da se ba ta toŋa, ye o daare o beeri o vo teo kodwoŋi.
41012002	Tio-bia bam gworim maŋa ma yi. O ma toŋe o tontoŋeno se o vo vala bam tei se ba pɔɔre tio-bia bam ba pa-o.
41012003	Tontoŋeno wom na yi ba tei to, ba ma zi-o ba mage. Ba ma daare ba pa o viiri de je-yaara.
41012004	Nɔɔno wom daa ma toŋe o tontoŋeno wodwoŋi. O na yi ba tei to, ba ma mage o yuu ba kaare ye ba twe-o dedɛ.
41012005	O daa ta ma toŋe o tontoŋeno wodwoŋi o woli da. Wonto na yi ba tei to, ba ma mage-o ba go. Nɔɔno wom ma jwoori o toŋe o nɔɔna dedɛ. Vala bam ma mage ba badwonna. Ba ma go badwonna.
41012006	Ko na ti to, ko daare nɔɔno dedoa yerane. Wonto mo ye o bu. O maa jege o swono dedɛ. O ma toŋe-o ba tei o kweeli, ye o boŋe we, ba wó nege wonto.
41012007	Vala bam nam na nɛ-o to, ba maa ŋɔɔne daane ba we, ‘Mo gaare dem tu bu, ye wonto mo lage o ba o ta tei o kwo wom wonnu. Nam pa-na se de go-o, se de daare de ta tei o wonnu tem.’
41012008	Ba laam ma ja-o ba go, ye ba vaŋe-o ba ja nwoŋi gaare dem ne ba yage.
41012009	Tɔ. Gaare dem tu wom laam wó ke vala bam konto bɛ mo? O jege se o ba o go-ba, se o daare gaare dem o kwei o pa nɔɔna badwonna se ba ta nii-de.
41012010	Ko popone Wɛ tɔnɔ kom ne we, ‘Kandwɛ delo lɔra na ve to laam mo jwoori de ba de ji kandwɛ delo na pae sɔŋɔ kom dana to.
41012011	Konto ye Baŋa Wɛ keim mo, ye ko ye wo-kamunu ko pa debam.’ Abam maŋe á wo gage konto na?”
41012012	Juu tiina yiga-tiina bam na nigi konto to, ba ma lɔre we o maŋe memaŋe dem banto ŋwaane mo. Konto to, ba maa kwaane ba lage chwoŋa se ba ja-o. Ba maa ware, ba na kɔre foone de nɔn-kɔgɔ kom to ŋwaane. Ba ma yage-o ye ba daare ba viiri.
41012013	Juu tiina bam déem ma le Farisi tiina badwonna de Pɛ Herodi kwaga nɔɔna badwonna se ba vo Yezu tei. Ba maa lage se ba pa o ŋɔɔne o tusi se ba wane ba ja-o.
41012014	Ba ma yi o tei ye ba ta ded-o ba we, “Berem tu, de yei we nmo ye chega tu. Nmo yiga tera de nɔɔna na boŋe kolo ba pa nmo to, ye n ta ba pɔɔre nɔɔna daane de n na ke-ba tei to. Nmo nam yeini n bere nɔɔna Wɛ chwoŋa chekke. De lage de bwei de nii, debam Juu tiina ná ŋwe lampwoo de pa logo kom Pa-faro wom, ko chɔge debam chullu na?
41012015	De wó ŋwe naa de bá ŋwe?” Yezu maŋe o yei ba na ye pipiri nyena tei to. O ma ta de-ba o we, “Bɛ nam mo ye á lage se á ja-ne? Nam bere-ne sabu-pwon-dale se a nii.”
41012016	Ba ma le sabu-dale dem ba bere-o. O ma nii ye o bwei-ba o we, “Wɔ nyenyego de o yere mo popone de baŋa ne?” Ba ma leiri-o ba we, “Ko ye Pa-faro wom mo.”
41012017	Yezu laam ma ta de-ba o we, “Ko lamma. Á nam ta-á ŋwe kolo na ye Pa-faro wom nyem to á pa-o, se á daare á ta-á pae Wɛ kolo de na ye o nyem to.” O na leiri-ba konto to, ko ma so-ba dedɛ.
41012018	Saduka tiina badwonna déem ma zaŋe ba vo Yezu tei. Banto mo bere we, nɔɔno ná tega, o daa bá jwoori o bi.
41012019	Ba ma vo ba ta de Yezu ba we, “Berem tu, Moses déem na popone kolo o tiŋi o pa debam to, o bere we, nɔɔno zembaaro ná tega ye o daare kaane, ba ná wo loge bia, too wom nyaane mo jege se o di kaane wom se ba wane ba lo bia zembaaro wom ŋwaane.
41012020	Tɔ. Nu-bia barepɛ ya mo wora. Ba nakwe wom ma di kaane ye o te o daare-o ye o wo loge bu.
41012021	Wolo na saŋe to laam ma di kadeim dem. O de ma te o daare kaane wom ye bu tera. Ko ma ke batɔ tu wom bedwe mo.
41012022	Ba maama barepɛ di kaane wom, ye ba wo loge bia. Ba maama na tege to, kaane wom de laam ma te.
41012023	Ba maama barepɛ na di kaane wom to, ba laam ná tu ba bi toone wone, banto wɔ mo wó ta tei kaane wom?”
41012024	Yezu ma leiri-ba o we, “Abam tiini á tusi mo. Abam maŋe á wo lɔre Wɛ tɔn-dwoŋo kom berem dem, ye á ta yeiri Wɛ dam dem na ye tei to. Ko dae konto na?
41012025	Nɔɔna ná tu ba bi toone wone, banto lage ba ta nye de Wɛ malese sem na ye tei to mo, ye ba ba di kaana, naa ba zo banna de.
41012026	Ko nam ná ye toa na wó bi toone wone tei to, Moses na popone kolo o tiŋi to bere we nɔɔna wó seene ba bi. Abam maŋe á wo gage kolo Wɛ na tage de Moses o na bere o tete sabare wone maŋa kalo to na? Wɛ déem ma ta de Moses o we, ‘Amo ye Abaraham Wɛ, de Isaaka Wɛ, de Jakob Wɛ mo.’
41012027	Ko bere we banto daa ta jege ŋwea mo o tei ne, kolo ŋwaane Baŋa Wɛ ye ŋwea tiina nyem mo se o dae toa nyem. Mo kokuri, á tiini á tusi de á na boŋe tei to.”
41012028	Ba na wora ba ŋɔɔne daane konto to, Wɛ nia yam zamsem tu wodwoŋi ma ba ba tei. O ma ni ba taane dem. O ma lɔre we Yezu tiini o kwaane de o na leiri Saduka tiina bam tei to. O laam ma bwei Yezu o we, “Wɛ nia yam maama wone dɔ mo dana de dwoi?”
41012029	Yezu ma leiri-o o we, “Wɛ ni delo na ye wo-chɛɔ de dwoi maama to mo tento: ‘Isarele tiina bam, cheigi-na. De Yuu-tu Baŋa Wɛ ye debam Teiru, ko ye wonto yerane.
41012030	Ta-n so n tu Baŋa Wɛ, de n bochare maama, de n wo maama, de n boboŋa maama, de n dam maama.’
41012031	Wɛ ni delo na saŋe to mo tento: ‘Ta-n so n dwoŋi se ko maŋe de n tete.’ Wɛ ni dedwoŋi daa tera de na dana de dwoi nia yalei yam konto.”
41012032	Wɛ nia yam zamsem tu wom ma ta de Yezu o we, “Berem tu, n tage chega. Nmo na tage we Wɛ dedoa yerane mo wora ye o dwoŋi tera to, ko ye chega mo.
41012033	Ko maŋe se de ta swo-o de de wo maama, de de boboŋa maama, de de dam maama, ye de daare de ta swoi de dwonna se ko maŋe de de tete. De ná ke konto, de ke lanyerane ko dwoi de ná kwei vara naa wonnu maama de ma kaane Wɛ.”
41012034	Yezu ma lɔre we o leiri taane dem de boboŋ-dɛɛra. O laam ma ta ded-o o we, “Ko daare fenfee yerane se n woli Wɛ paare dem wone.” Ko maa zege maŋa kam konto ne nɔɔna maama maa kɔre se ba daa bwei-o taane.
41012035	Yezu déem maa wo Wɛ di-kamunu kom konkɔlɔ kom ne o bere nɔɔna, ye o ta o we, “Wɛ ni-dwoora yam zamsem tiina bam yeini ba bere we, Wɛ Dam Tu Krista ye Pɛ David dwi tu mo. Ko nam wó wane ko ta ye konto na?
41012036	Wɛ Sin-laao kom nam pɛ se David tete ta o we, ‘Yuu-tu Baŋa Wɛ tage de amo Teiru o we, Ba n jeini amo jazem seeni se a laam wane nmo dona maama a ke nmo dam kuri ne se n ta n tei-ba.’
41012037	David tete na seene o bwoŋi Wɛ Dam Tu wom o we o Teiru to, de nam wó ke tɛ mo ye de daa ta bwo-o we David dwi tu?” Yezu na bere Wɛ chega kam tei to ma pa se nɔn-kɔgɔ kolo na jei ba cheigi to wo pwoli dedɛ.
41012038	O daa ta ma bere-ba ye o we, “Ta-á yei-na á tete de Wɛ nia zamsem tiina bam. Banto swoi se ba zo gare-dedwaaro se ba ta beera ye nɔɔna nii-ba. Ba ná vei yaga, ba lage se nɔɔna maama ta tui ba zuli-ba.
41012039	Ba ná yeini ba zo ba jeiro di sem, ba wó ta lage jei-kamunu mo se ba jeini yiga ne. Ba ná vei nɔɔno sɔŋɔ se ba di kuri, ko ye jei-laao jei ne mo ba lage se ba jeini da.
41012040	Ba maa yeini ba gane kadeina se ba jwoŋi wonnu ba tei ne. Ba maa bere ba tete de ba na tiini ba ware Wɛ tei to. Konto ŋwaane Wɛ wó tiini o waare-ba dedɛ.”
41012041	Yezu ma vo o jeini tega ne Wɛ di-kamunu kom wone, jeiga kalo dakaa na wora ye nɔɔna de ba sabia da Wɛ ŋwaane to. O maa jei o nii nɔɔna bam na vei ba de ba sabia ka wone tei to. Naduna dedɛ ma ba ba de sabu-fɔrɔ ba yage da.
41012042	Kadeim wodwoŋi laam ma tɔge da o na ye yiniga tu. O ma ja sabu-dala balɛ selei o ja vo o de da. Ko maa ye sabu fenfee yerane mo.
41012043	Yezu na nɛ to, o ma bwoŋi o kwaga tɔgena bam se ba ba o tei, ye o ta o we, “A tɛ abam chega ŋwaane to, kadeim yiniga tu wonto de sabu ko dwoi nɔɔna balo maama na de da to.
41012044	Banto maama le ba sabu-daara wone ba pa Wɛ. Kadeim wom nam na ye yiniga tu to, o ma kwei woŋo kolo maama o na jege se o ma yeigi o ni-wodiu to o de da.”
41013001	Yezu laam ma zaŋe se o nwoŋi Wɛ di-kamunu kom wone. O na maa kɛ to, o kwaga tɔgena bam dedoa ma ta ded-o o we, “Berem tu, nii kandwa yanto ba na mɛ ba lɔ diga kam to na lana tei. Nii ka lɔɔm dem na dana tei to.”
41013002	Yezu ma leiri-o o we, “Nmo seene n nae diga kam na daga tei to na? Ka maama nam wó ba ka na chɔgem ye ka to tega ne maama. Kandwɛ ma bá daare de dwoŋi baŋa ne.”
41013003	Yezu déem ma vo o jeini Olivi peo kom yuu ne. Wɛ di-kamunu kom maa wo o yiga ne yiga yiga. O na jei konto to, Piita de Jemsi de Jɔn de Anduru yerane ma vo o tei, ye ba bwei-o ba we,
41013004	“Maŋa kɔ mo wonnu tento lage te ke ye Wɛ diga kam chɔge konto? Bɛ mo lage ko ke maanem ko pa debam se de lɔre we wonnu tento maama lage te ji chega?”
41013005	Yezu ma leiri-ba o we, “Á fɔge á che á tete se á ye pa nɔɔn-nɔɔno gane abam.
41013006	Nɔɔna dedɛ wó ba abam tei ye ba ma amo yere ba ta de abam we, banto mo ye amo, Wɛ Dam Tu wom. Konto dwoŋi mo ba wó gane nɔɔna dedɛ.
41013007	Á wó ba á na tigura na wora abam jei sem ne, ye á kwori á ni ka ŋwa teene dedwoŋi ne. Á nam ná lɔre konto, se á ye pa lwia ta wo á tei ne. Wonnu tem konto jege se te ke mo, se ko dae we ko yi logo tiim mo.
41013008	Dwi tiina wó zaŋe ba ke jara de ba dwonna dwi-gɛ tiina, ye teo de ko dwoŋi teo wó zaŋe te mage jara. Tega ma wó ziziŋi jei sedwonna ne, ye kana de wó ba ka ta wora jei dedɛ ne. Yaara yam konto maama nam nye de kaane na bobo se o ta wɔe puga, ye cham daa ta wo kwaga ne to mo.
41013009	Á fɔge á che á tete. Nɔɔna wó ja abam ba vo ba saŋe nakwa tei ne. Ba ta wó ja abam ba fere ba jeiro di sem wone. Abam nam na tɔge amo to, ba wó ja abam ba vo ba saŋe dedɛɛra de pwa tei ne. Konto mo á wó wane á bere-ba Wɛ chega kam.
41013010	Ko maŋe se a nɔɔna bam tɔɔle Wɛ taan-ŋom dem ba bere logo baŋa dwi maama tiina se wonnu maama laam ti.
41013011	Maŋa maama ba ná jaane abam ba ja vo ba saŋe ba nakwa yiga ne, á yé ta-á jege lwia de á na wó ta kolo to. Abam na wó ba á zege ba yiga ne maŋa kalo to, se á laam ŋɔɔne kolo Wɛ na wó pa abam to. Ko bá ta ye abam tete taane, se ko ye Wɛ Sin-laao kom mo wó pa á ŋɔɔne.
41013012	Nɔɔna badwonna wó ja ba tete chorro ba ke nɔɔna jeŋa ne se ba go-ba. Kwoa de wó ke ba bia konto dwoŋi. Bia de wó zaŋe ba tiina baŋa ne ye ba pa ba ja-ba ba go.
41013013	Nɔɔna maama wó ta chuli abam, á na ye amo nyem to ŋwaane. Wolo maama nam ná tiini o jege pu-dɛa se ko vo ko kweeli, Wɛ wó jwoŋi konto tu ŋwea.
41013014	Abam nam wó ba á na wo-lɔŋɔ na wó ba ko zege jei selo na wo maŋe se ko ta wora to.” (A tɛ abam wolo ná gaga, se n kwaane n ni ko kuri lanyerane.) “Abam ná nɛ wo-lɔŋɔ kom konto, se abam balo na zoore Judea ne to ke lela á nwoŋi á duri á vo peero jei á seigi da.
41013015	Nɔɔno nam ná wo nayuu ne, se o ye tu o zo diga wo se o kwei o wonnu o ja nwoŋi.
41013016	Nɔɔno wolo nam ná wo kara ne, se o daa ye jwoori sɔŋɔ se o kwei o gare-laao o zo.
41013017	Kanto maŋa kam ne ko wó tiini ko ta ye lɛɛro kaana balo na jege pui to tei ne, de balo na jege bia ye ba ŋɔge yele to tei ne.
41013018	Nam ta-á lwoori-na Wɛ se cham dem konto ye ba doa nenem maŋa ne.
41013019	Kokuri yaara yalo na lage ya ba da yanto ni ne to wó ta tiini ya chamma ya dwoi yalo na maŋe ya ke boboa ne ye Wɛ ke logo se ko ba ko yi zem to. Yanto nam ná kea, ya dwoŋi daa tera ya na wó ba konto dwoŋi.
41013020	Baŋa Wɛ ya ná wo pɛ se yaara yam da yam tere, nɔɔn-nɔɔno ya bá wori. Ko nam ye Wɛ tete nɔɔna balo o na kuri to ŋwaane mo o lage o pa se yaara yam da yam tere.
41013021	Kanto maŋa kam ne, nɔɔno wolo maama ná tage de abam o we, ‘Nii Wɛ Dam Tu Krista wom, o wo ywo-seeni’, se á ye sɛ konto tu.
41013022	Nɔɔna badaara wó zaŋe ba bere we ba ye Wɛ Dam Tu Krista wom ye ba dae, ye badwonna de bere we banto mo ye Wɛ tontoŋena ye ba dae. Ba ma wó ke wo-kenkagela de maana, ye chwoŋa ya ná wora, yanto ya wó wane ya soge Wɛ tete nɔɔna balo o na kuri to.
41013023	Á ta-á cho á tete. Amo wuuri a ta a bere abam wonnu tem maama mo ye te maŋa kam ta wo yi.
41013024	Yaara yam konto ná ke ya ti, da yanto wone ‘Wea kam laam wó ji nazono tim tim, chana kam de daa bá fuŋi pwooni.
41013025	Chalechwe sem de wó kwori wɛyuu ne se to, ye wɛ-baŋa de wó ziziŋipa se ko wonnu maama leiri.’
41013026	Maŋa kam konto ne nɔɔna wó nɛ Nabiin-bu wom na maa beene logo baŋa to. O wó ta wo kunkwonnu baŋa ne o beena de dam, ye nenɔŋ-fɔrɔ tiini ko wo o tei ne.
41013027	O laam wó pa se o malese sem nwoŋi se ba se zege logo baŋa dɛ sena sem ne se la o nɔɔna balo Wɛ na kuri to tega baŋa de wɛyuu jei maama ne se ke daane.
41013028	Nam maane-na á nii kaporo na ye tei to. Konto ná yeini ko wora ko kwi vɔɔro, á yeini á lɔre we ko twɛ yadɛ maŋa mo.
41013029	Ko maa ye bedwe mo de á ná nɛ wonnu telo amo na tage a bere abam to ná wora te ke, se á lɔre we maŋa kam laam twɛ ka ti mo.
41013030	A tɛ abam chega ŋwaane to, wonnu tem konto maama wó ba te ke ye abam dwi dem ta wo ti.
41013031	Wɛyuu de tega baŋa maama wó ba te jei, ye amo taane dem ta wó ta jege chega se ko ta vei wuu.
41013032	Nɔɔn-nɔɔno nam yeiri dɛ delo Nabiin-bu wom na lage o jwoori o ba to, ye nɔɔn-nɔɔno yeiri dɛ dem wone maŋa kam o na wó ba to, ko ná maŋe ko ye Wɛ malese sem naa o Bu wom tete de. Ko nam ye a Kwo Baŋa Wɛ yerane mo yei.
41013033	Á ta-á fɔge á cho á tete, se á yeiri maŋa kam ko na wó ke to.
41013034	Ko na wó taa ye tei to, ko nye de sɔŋɔ tu na nwoŋi se o beeri o vo yiga yiga tei to. O ma pa o tontoŋena bam ni se ba ta nii o sɔŋɔ kom baŋa ne. O ma pa ba maama dedoa dedoa ba totoŋe. O ma ta de ba dedoa se o ta wo manchwoŋo ni ne o fɔge o nia.
41013035	Abam de jege se á fɔge á ta-á nii konto dwoŋi mo. Á yeiri maŋa kalo sɔŋɔ tu wom na wó jwoori o ba to. O wó wane o ba dedaan-ni ne, naa tete kokoro ne, naa te-pora ni ne, naa wɛ-puli maŋa ne.
41013036	Konto to, o ná pɔpɔ o ba lela, á ye pa se o ba o peere abam ye á tigi á dɔa.
41013037	Amo tɛ de abam de nɔɔna maama we, á jege se á ta-á cho á tete.”
41014001	Ko déem daare da yalei mo se Atɔgebabaŋa kuri dem ba de yi. Ko maa ye Juu tiina bam na yeini ba di bworobworo kolo na ba jege sabɔle to kuri dem. Juu tiina kaanem yiga-tiina bam de ba zamsem tiina bam maa kwaane ba lage chwoŋa se ba ke swa ba ma ja Yezu se ba pa o te.
41014002	Ba maa we, “De nam ba jege se de ja-o kuri dem maŋa ne, se ko wó pa nɔɔna bam mage jara.”
41014003	Yezu déem maa wo Bɛtania ne nɔɔno wodwoŋi o yere na ye Simon to sɔŋɔ ne. Wonto déem ya ye nayɔŋɔ mo. Yezu maa wora o di wodiu ded-o. Kaane wodwoŋi ma ba o tei. O maa jege kaboa ye ka su de terale nuga kalo sabu na daga to. Ba mɛ nuga kalo yere na ye ‘naade’ ye ka tiini ka lana to ba ke terale dem konto. O ma kwei kaboa kam o lɔ ye o daare o lo nuga kam Yezu yuu ne se o ma ke-o zula.
41014004	Balo na tɔge ba wora to badwonna na nɛ konto to, ba maa ba jege wopwolo, ye ba tɛ daane ba we, “Bɛ mo ye o chɔge nuga kam konto?
41014005	De ya wó wane de yeigi-ka de na sabu-fɔrɔ, nenɛɛne ywollu bia yatɔ tei, se de ma woli yiniga tiina.” Ba ma tiini ba bwɛ kaane wom de o keim dem.
41014006	Yezu ma ta de-ba o we, “Á nam yage-o. Bɛ mo ye á jege-o á daana? O na ke-ne zula tei to nam ye keim-laao mo o ke o pa-ne.
41014007	Ko nam ná ye yiniga tiina, banto wó ta wora maŋa maama mo ye abam wae á ta-á pa-ba zeinim. Ko daare amo bá ta wora de abam taa taa.
41014008	Kaane wonto ke-ne nenɛɛne o na jege chwoŋa se o ke tei to. O na lwogi nuga kam amo yera ne tei to bere we o wuuri o kwɛ amo yera yam mo se ba laam kwei-ne ba suli.
41014009	A tɛ abam chega ŋwaane to, ba ná bere amo taan-ŋom dem logo baŋa jei de jei ne, nɔɔna wó ta kaane wom konto taane se ba ta guli o gula.”
41014010	Judas Yisakara laam ma zaŋe o nwoŋi. Wonto mo ye Yezu nɔɔna fuga-balei bam wo dedoa. O ma vo Juu tiina kaanem yiga-tiina bam tei se o bere-ba chwoŋa se ba wane ba ja Yezu.
41014011	Ba na nigi o na tage kolo to, ba wo ma pwoli dedɛ. Ba ma ke ni ded-o we, ba wó pa-o sabu. O laam maa kwaane o lage chwoŋa se o ja Yezu o ke ba jeŋa ne.
41014012	Ko ma ba ko yi dɛ delo ba na bobo se ba di bworobworo kolo na ba jege sabɔle ko wone to. Dɛ dem konto ne Juu tiina bam yeini ba goe pipeili mo ba di Atɔgebabaŋa kuri dem. Yezu kwaga tɔgena bam ma vo ba bwei-o ba we, “Nmo lage se de vo jeiga kɔ mo se de kwɛ woŋo maama de pa nmo se de di Atɔgebabaŋa kuri dem?”
41014013	O ma le o kwaga tɔgena bam balei se ba vo ba nii, ye o ta de-ba o we, “Zaŋe-na á vo teo kom wo. Á ná yi da, nɔɔno wodwoŋi wó jeeri abam o na zeŋe kɔɔro de na. Tɔge-na o kwaga.
41014014	O ná zo sɔŋɔ kolo, se á zo á ta de kotu we, ‘De Berem tu lage o bwei o nii, veira diga kalo omo na wó jeini da de o kwaga tɔgena bam se ba di Atɔgebabaŋa kuri dem wodiu to wo yei ne mo?’
41014015	Á ná bwei-o konto, o laam wó bere abam wɛyuu diga. Ka wó ta daga lanyerane, ye ka jege woŋo kolo maama de na lage to ka wone. Véi-na á kwɛ kuri dem wonnu tem á ti se de laam ba.”
41014016	O kwaga tɔgena balei bam laam ma zaŋe ba vo teo kom wo. Ba ma nɛ woŋo maama ne Yezu na maŋe o ta tei to. Ba ma kwɛ Atɔgebabaŋa kuri dem wodiu kom ba ti.
41014017	Tega ma ba ka yi. Yezu ma ba o zo diga kam, de o nɔɔna fuga-balei bam.
41014018	Ba ma jeini se ba di wodiu kom. Ba na wora ba di to, Yezu laam ma ta o we, “A tɛ abam chega ŋwaane to, abam dedoa lage o yeigi amo o pa nɔɔna. Ko ye abam balo na tɔge á di de amo to dedoa mo.”
41014019	Ba na nigi konto to, ko ma pa ba wo chɔge dedɛ. Ba maa bwei-o ba saŋe daane we, “Ko nam dae amo mo n tɛ konto, se wɔ mo nam?”
41014020	O ma leiri-ba o we, “Ko ye abam fuga-balei bam wo dedoa mo. Ko seene ko ye wolo na tɔge de amo o lu bworobworo zoŋa dedoa wone to mo.
41014021	Ko nam jege se Nabiin-bu wom vo o te se ko maŋe de Wɛ tɔnɔ kom na maŋe ko bere o taane tei to mo. Ko nam wó taa ye lɛɛro mo ko pa nɔɔno wolo na wó yeigi Nabiin-bu wom o pa to. Ba ya ná wo loge nɔɔno wom konto, ko ya wó ta lana ko pa-o.”
41014022	Ba na wora ba di maŋa kalo to Yezu ma kwei bworobworo ye o ke Wɛ lei ko ŋwaane. O ma daare o fɔ-ko o pa o kwaga tɔgena bam ye o we, “Jwoŋi-na, se konto ye a yera yam mo.”
41014023	O daa ma kwei zoŋa de ka wo sa-soŋo, ye o ke Wɛ lei ko ŋwaane. O ma kwei o pa-ba, ye ba maama nyɔ.
41014024	O maa we, “Banto mo ye a jana balo na lage ba lu se ba jwoŋi nɔɔna dedɛ ŋwea to.
41014025	A tɛ abam chega ŋwaane to, amo daa bá nyɔ sana banto dwoŋi se ko ta vei maŋa kam amo na wó jeini Wɛ woro kom wone se a laam nyɔ sa-duura dáane to.”
41014026	Ba laam ma leeni ba zuli Wɛ, ye ba daare ba nwoŋi ba kɛ Olivi peo kom seeni.
41014027	Yezu ma ta de-ba o we, “Abam maama wó jwoori amo kwaga ne, ne Wɛ tɔnɔ kom na maŋe ko bere tei we, ‘Amo Wɛ wó chɔge nayero wom, pa se o pei sem maama jage.’
41014028	Ko daare, Wɛ ná jwoori o bi-ne, amo wó lwoori abam a vo Galili.”
41014029	Yezu na tage konto to, Piita ma ta o we, “Nɔɔna maama ná maŋe ba jwoori nmo kwaga ne, amo bá fɔge a ke konto.”
41014030	Yezu ma leiri-o o we, “A tɛ nmo chega ŋwaane to, zem tete dento ye chebweɔ ta ná wo keeri kuni belei, nmo wó fo kuni betɔ we n yeiri amo.”
41014031	Piita laam ma fɔge o ta de baare o we, “Amo bere a bá fo we a yeiri nmo, ko ná maŋe ko ye ba ná lage ba go amo de nmo maama de.” Ba maama de ma ta konto dwoŋi.
41014032	Ba laam ma zaŋe ba vo jei sedwoŋi gaare na wora ye ba bwoi-se we Gɛsemane to. Yezu ma ta de o kwaga tɔgena bam o we, “Á ta-á jei ywo se a vo a ware Wɛ.”
41014033	O ma pa Piita de Jemsi de Jɔn tɔge-o ba vo. O wo ma chɔge dedɛ ye o yera sɔɔre.
41014034	O ma ta de-ba o we, “Amo wo mo tiini ko chɔge se ko yi a toone. Á nam zege ywo á ta-á nia.”
41014035	O laam ma fofɔ o vo dáa. O ma vi o yiga tega ne o wora o lwoori Wɛ we, o ná sɛ, o pa se yaara maŋa kam kɛ ka daare-o.
41014036	O ma lwoori Wɛ o we, “Amo Kwo, Baba, nmo wae woŋo maama n ke. Nam pa chanɛɛre delo na lage de ba amo baŋa ne to kɛ. Se nmo nam ke kolo na tɔge nmo boboŋa to, ye ko dae amo boboŋa to.”
41014037	O na ti to, o ma jwoori o vo o tɔgena batɔ bam tei. O ma nɛ we ba tigi ba dɔa. O ma ta de Piita o we, “Simon, n tigi n dɔ mo na? Bɛ mo ye n ware n ta n nia se ko maŋe de awa dedoa yerane?
41014038	Fɔge-na á che á tete se á ta-á lwoori Wɛ, se setaana pɛ ye ba o soge abam. Á bochara sɛ Wɛ boboŋa ye á yera laam bwona lanyerane.”
41014039	O ma jwoori o yage-ba, ye o vo o lwoori Wɛ ne o ya na maŋe o ta kolo to.
41014040	O daa ma jwoori o vo o nɛ de ba ta dɔa, dɔɔm na tiini de wae-ba to ŋwaane. Ba maa yeiri ba daa na wó ta kolo ba bere-o to.
41014041	O daa ma vo o lwoori Wɛ o ke kuni betɔ ye o jwoori ba tei. O laam ma ta de-ba o we, “Á ta tigi á dɔa mo na? Ko maŋe. Nii-na! Maŋa kam yia se ba ja Nabiin-bu wom ba ke nɔn-balwaaro jea ne.
41014042	Zaŋe-na se de vo. Nɔɔno wolo na lage o yeigi-ne o pa to maa beena.”
41014043	Yezu ta na wora o ŋɔɔne konto to, Judas wolo na ye o nɔɔna fuga-balei bam wo dedoa to laam ma ba o yi. Nɔn-kɔgɔ ma tɔge ded-o ko ba, ye ba zei se-zɔɔro de da-lwanno. Ko maa ye Juu tiina kaanem yiga-tiina bam de ba zamsem tiina bam de ba nakwa bam mo toŋe-ba.
41014044	Judas ya maŋe o pa kɔgɔ kom maanem se ba ma ja Yezu ye o we, “Amo ná vei a kukwori nɔɔno wolo, se á vo á ja konto tu ye á fɔge á che-o á ja viiri.”
41014045	O laam ma yɔɔre o vo o yi Yezu tei ye o we, “Berem tu.” O ma daare o kukor-o lanyerane.
41014046	Nɔɔna bam laam ma ba ba zi Yezu ba ja lanyerane.
41014047	Nɔɔna balo na tɔge ba wo Yezu tei ne to dedoa ma le o seo o ma zage kaanem yuu-tu wom sabeelo zwɛ o de tega ne.
41014048	Yezu laam ma bwei kɔgɔ kom o we, “Abam na kwei seene de da-lwanno á ba se á ja amo to, amo ye ŋweeno mo na?
41014049	Dɛ maama amo yeini a wo abam tei ne mo ye a bere nɔɔna Wɛ di-kamunu kom ne. Abam nam ma wo jaane-ne. Ko nam jege se ko ke tento dwoŋi se ko pa kolo na maŋe ko popone Wɛ tɔnɔ kom ne to ji chega.”
41014050	O nɔɔna bam maama na nigi konto to, ba ma duri ba viiri ba daare-o.
41014051	Nɔn-doŋo wodwoŋi maa wora, o na tɔge Yezu. O ma zo gare-jale yerane. Ba ma kwaane se ba ja-o.
41014052	O ma vere o tete o daare o gɔrɔ kom o yage, ye o duri o viiri kalambolo.
41014053	Ba ma ja Yezu ba vo kaanem yuu-tu wom sɔŋɔ. Juu tiina kaanem yiga-tiina bam de ba zamsem tiina de ba teo kom nakwa bam maama ma gilimi jeiga kam ne.
41014054	Piita ma dale o tɔge ba kwaga o da o vo o yi kaanem yuu-tu wom sɔŋɔ. O ma zo konkɔlɔ kom o vo o jeini de sɔŋɔ kom tontoŋena bam ye o tɔge o weeri mini.
41014055	Juu tiina kaanem yiga-tiina bam de ba nakwa kɔgɔ kom maama maa kwaane se ba lɔre chwoŋa kalo ba na wó da ba ma saŋe Yezu se ba laam pa o te to. Ba ma kwaane taa ba ga.
41014056	Nɔɔna dedɛ ma zaŋe ba fɔ vwa ba pa-o, ye ba na tage kolo to maama wo sɛ woŋo dedoa.
41014057	Ko kwaga seeni nɔɔna badaara ma zaŋe wɛɛne ye ba fɔ vwa ba pa Yezu ba we,
41014058	“De nigi nɔɔno wonto na tage o we, ‘Ko ná ye Wɛ di-kamunu konto nabiina na lɔge-ka to, amo wó mage-ka a de tega ne, ye a jwoori a ma da yatɔ a lɔ kadwoŋi ye kanto dae nabiina mo wó lɔ-ka.’”
41014059	Nɔɔna bam na maŋe ba ta konto to, ba daa ta wo wane ba sɛ woŋo dedoa.
41014060	Kaanem yuu-tu wom laam ma zaŋe ba maama tetare ne, ye o bwei Yezu o we, “Nɔɔna banto balei na tage kolo ba pa nmo to, nmo ba jege taane se n leiri na?”
41014061	Yezu maa chemm ye o wo leiri kolokolo. Kaanem yuu-tu wom ma jwoori o bwei-o o we, “Nmo mo ye Wɛ Dam Tu Krista na? Nmo mo ye Lam-fɔrɔ Tu Baŋa Wɛ Bu na?”
41014062	Yezu ma leiri o we, “Ɛɛ, amo mo konto. Nam ta-á yei-na we, á wó ba á na Nabiin-bu wom na jei Dam-fɔrɔ Tu Baŋa Wɛ jazem seeni, ye á ta daare á na-o o na nwoŋi Wɛ te-laao ne o maa beene de kunkwonnu.”
41014063	Kaanem yuu-tu wom na nigi konto to, o ma zaŋe o kaare o tete gwaaro se ko bere we o wo chɔge de Yezu taane dem. O ma ta o we, “De daa ba lage se nɔɔna zaŋe ba ŋɔɔne o taane.
41014064	Abam maama maŋe á ni o na ŋɔɔne Wɛ o chɔge de o na pa se o ma de Wɛ to. Konto to, abam we bɛ mo?” Ba maama ma sɛ we o maŋe se o te mo.
41014065	Nɔɔna badaara ma twe lileeru ba yage o yera ne. Ba ma kwei gɔrɔ ba pu o yia ye ba daare ba mage-o. Ba maa we, “Lɔre n bere debam wolo na mage-m to.” Soja tiina bam ma ja-o ye ba jege-o ba maga.
41014066	Piita ya daa ta wo konkɔlɔ kom ne o jei da. Kaanem yuu-tu wom sɔŋɔ ka-nyaane ma tɔge da o maa kɛa.
41014067	O ma nɛ Piita na jei o weeri mini. O ma fɔge o nii-o lanyerane, ye o we, “Nmo de tɔge de Nazarete tu Yezu mo.”
41014068	O ma fo o we, “Amo yeiri woŋo kolo n na tɛ to. A ba ni ko kuri.” O ma zaŋe o nwoŋi o vo manchwoŋo ni. Chebweɔ ma pɔpɔ ko keeri.
41014069	Ka-nyaane wom daa ma na-o. O daa ta ma ta de nɔɔna balo na zege da to o we, “Nɔɔno wonto tɔge o ye ba kɔgɔ kom wo dedoa mo.”
41014070	O daa ma fo we o dae. Ko na ke fee to, nɔɔna balo na zege da to ma ta de Piita ba we, “Nmo seene n ye ba wo dedoa. Nmo de ye Galili tu mo.”
41014071	O laam ma sɔɔle o pa o tete se ko bere o chega ye o we, “Amo bere a yeiri nɔɔno wolo á na tɛ o taane to.”
41014072	O na tage konto to, chebweɔ laam ma pɔpɔ ko keeri ko ke kuni belei. Piita laam ma guli Yezu ya na tage kolo ded-o o we, “Chebweɔ ta ná wo keeri kuni belei, nmo wó fo kuni betɔ we n yeiri amo.” O na guli konto to, o wo ma tiini ko chɔge dedɛ ye o keeri lanyerane.
41015001	Tega na tu ka poore tetete to, Juu tiina kaanem yiga-tiina bam de ba teo kom nakwa bam de ba zamsem tiina bam de ba kɔgɔ kom maama ma ba ba ke ni daane. Ba ma ja Yezu ba dagene, ye ba ja-o ba vo ba ke Pilata jeŋa ne.
41015002	Pilata ma bwei-o o we, “Nmo mo ye Juu tiina bam pɛ na?” Yezu ma leiri-o o we, “Ko wo nmo tei ne.”
41015003	Juu tiina kaanem yiga-tiina bam ma tiini ba ŋɔɔne o taane ba pa-o.
41015004	Pilata ma jwoori o bwei-o se o nii, ye o we, “Nmo ba lage n leiri ba taane dem na? Nmo wo nigi ba na ŋɔɔne taana dedɛ ba pa nmo to na?”
41015005	Yezu daa ta ma wo sɛ se o leiri ba taane dem delodelo. Pilata maa ye yaau ded-o.
41015006	Bene maama Juu tiina kuri maŋa ná yeini ka yi, ba yeini ba le peeno dedoa mo ba pa nɔɔna bam, nenɛɛne banto na lage wolo to.
41015007	Peeno wodwoŋi déem maa wora, o yere mo Barabas. Ba déem pe-o mo de balo na ke jara de ba teo kom dedɛɛra ye ba go nɔɔna to.
41015008	Nɔɔna bam ma ba ba la kɔgɔ ye ba ta de Pilata se o le peeno dedoa o pa-ba ne o na yeini o ke tei to.
41015009	Pilata ma bwei-ba o we, “Á lage se a le wolo na ye Juu tiina pɛ to a yage a pa abam na?”
41015010	O bwei-ba konto kolo ŋwaane o yei we ko ye puseŋa ŋwaane mo kaanem yiga-tiina bam ya jaane Yezu ba ke o jeŋa ne.
41015011	Kaanem yiga-tiina bam ma soge kɔgɔ kom pa se ba ta de Pilata we o jege se o yage Barabas mo o pa-ba.
41015012	Pilata laam ma bwei-ba o we, “Ko nam ná ye wolo á na bwo-o we Juu tiina pɛ to, amo nam wó ke-o tɛ mo?”
41015013	Ba ma laare baŋa baŋa ba we, “Pa-o dagara baŋa ne n go.”
41015014	O ma jwoori o bwei-ba o we, “Wonto chɔge bɛ mo?” Ba laam ma tiini ba laare baŋa baŋa ba we, “Pa-o dagara baŋa ne n go.”
41015015	Pilata maa lage se o pa kɔgɔ kom wo pwoli mo. Mo kokuri o ma le Barabas o yage o pa-ba. O ma pa ba fere Yezu, ye o pa-ba chwoŋa se ba ja-o ba pa dagara baŋa ne ba go.
41015016	Soja tiina bam laam ma ja Yezu ba vo ba zo gɔmena tu Pilata sɔŋɔ kom konkɔlɔ. Ba ma pa se soja tiina kɔgɔ kom maama gilimi da.
41015017	Ba ma pa o zo gare-soŋo. Ba ma daare ba kwei sabare ba ma sɔ yipuga ba ke o yuu ne.
41015018	Ba laam maa ke ne ba na zuli-o tei ye ba we, “Juu tiina pɛ, denlei.”
41015019	Ba maa jege kasogo mo ba lɔe o yuu ne kuni dedɛ, ye ba twe lileeru ba yage o yera ne. Ba ma kuni dwoona o yiga ne ye ba ke ne ba na zuli-o tei to.
41015020	Ba na ke-o sea ba ti to, ba ma le gare-soŋo kom ye ba jwoori ba zo-o o tete gɔrɔ kom. Ba laam ma ja-o ba nwoŋi ba vo se ba pa-o dagara baŋa ne.
41015021	Ba na maa kɛ to, ba ma nɛ nɔɔno wodwoŋi, o yere mo Simon. O nwoŋi Kurene mo. O maa ye Alɛzanda de Rufusi kwo. O déem ya nwoŋi gaao wo mo o ba o yi teo wo o maa kɛa. Soja tiina bam na nɛ-o to, ba ma fe-o se o kwei dagara kam o zeŋe se ba vo.
41015022	Ba ma ja Yezu ba vo ba yi jei sedwoŋi ba na bwoŋi we Goligota to. Yere dem konto kuri mo ‘Yukwoli champoŋo’.
41015023	Ba na yi da to, ba ma ke sana balo na gwaare de liri sedwoŋi, se yere mo Mura to, ba kwei ba pa Yezu. O ma wo sɛ se o nyɔ.
41015024	Ba laam ma ja-o ba pa dagara kam baŋa ne. Ba ma kwei o gwaaro tem se ba pɔɔre-te ba pa daane. Ba ma ta jɔrɔ se ba nii wɔ mo wó twori kolo o na lage to.
41015025	Ba na pag-o maŋa kalo to maŋe de wɛ na puli de peere tei to.
41015026	Ba ya popone tɔnɔ se ko bere kolo o na chɔge ye ba go-o to ba meeli da, ye ko we, JUU TIINA PƐ.
41015027	Ba ma ja ŋweena balei ba pa dagare sedwonna baŋa ne. Ba ma chwi dedoa Yezu jazem ne. Wowom maa wo o jagwia ne. ((
41015028	Konto to, kolo na popone Wɛ tɔnɔ kom ne to jigi chega de ko na we, “O tɔge de nɔn-balwaaro mo pa se nɔɔna tɛ ba we o ye nɔn-balɔrɔ.”))
41015029	Nɔɔna balo na tɔge da ba kɛ to maa nia ye ba dole ba yuni ba twe-o. Ba ma yaale-o ye ba we, “Nii. Nmo ye wolo ya na boŋe se n chɔge Wɛ di-kamunu kom mo n de tega ne, se n daare n ma da yatɔ n jwoori n fɔge n lɔ-ka.
41015030	Tɔ. Nam kwaane n tu da dagara kam yuu ne se n vere n tete.”
41015031	Juu tiina kaanem yiga-tiina bam de ba zamsem tiina bam de maa ke-o ba mɔna ba bere daane konto dwoŋi. Ba maa tɛ daane ba we, “O yeini o jwoŋi nɔɔna ŋwea, ye o laam ware o tete ŋwea o jwoŋi.
41015032	O bere o tete we o ye Wɛ Dam Tu Krista wom, de Isarele dwi tiina pɛ. O nam tu dagara kam yuu ne leilei se de nii. De ná nɛ konto, de laam wó sɛ-o.” Nɔɔna balo na tɔge ba pa dagare sem baŋa ne to de maa jege-o ba twea.
41015033	Ko ma vo ko yi maŋa kam wɛ na tu ka wo yupare baŋa ne to. Logo kom maama ma ba ko ji lim se ko vo ko yi wɛ-guni maŋa ne.
41015034	Ko ma ke konto nenɛɛne awa batɔ mo, ye Yezu laam ma laare baŋa baŋa de kwor-dɛa o we, “Eli, Eli, lema sabaktani?” Taane dento kuri mo, “A Wɛ, a Wɛ, bɛ mo ke ye n yage a yera?”
41015035	Nɔɔna balo na zege da ye ba ni taane dem to badaara maa we, “Cheigi-na. O lage o bwoŋi Elijah mo se o ba.”
41015036	Ba dedoa laam ma duri o vo o kwei sɔsɔɔ. O ma de-ko sa-nyɔna wone, ye o daare o ke-ko kasogo ni ne o vo o tei o pa Yezu se o nyɔ. O maa we, “Yage se de cheigi de nii, Elijah wó ba o woli-o se o tu da na?”
41015037	Yezu laam ma laare baŋa baŋa ye o daare o te.
41015038	Yezu na tege konto to, gare-jale delo na leigi de che Wɛ di-swono kom to ma kaare belei, ko zege ko baŋa ne ko ba ko kwaare ko kuri ne.
41015039	Soja tiina yiga-tu wolo na zege Yezu yiga ne to ma na o na laare ye o daare o te tei to. O na nɛ to, o maa we, “Nɔɔno wonto seene o ya ye Baŋa Wɛ Bu mo.”
41015040	Kaana badwonna maa tɔge ba wora, ba na zege yiga yiga ye ba nia. Mary wolo ba na bwoi we Magadala to maa wo ba wone, dedaane Mary wodwoŋi wolo na ye nɔn-doŋo Jemsi de Josef nu to. Salomi de maa tɔge o wora.
41015041	Kaana banto déem ya tɔge de Yezu Galili ne mo, ye ba yeini ba toŋe ba zeini-o. Kaana badaara dedɛ de maa wora, ba ya na tɔge ded-o ba ba Jerusalem.
41015042	-
41015043	Nɔɔno wodwoŋi déem mo wora, o yere mo Josef, o na nwoŋi Arimatea. O maa ye Juu tiina nakwa kɔgɔ kom yiga-tu, ye nɔɔna pa-o zula. O maa jege teena we Wɛ paare dem wó ba o nɔɔna baŋa. Dɛ dem ba na go Yezu to maa ye dɛ delo Juu tiina bam na jege se ba ti ba yiga ba siu dɛ dem ŋwaane to mo. Tega déem ma lage ka yi se ba siu dɛ dem laam yi. Konto ŋwaane Josef ma pa o bochare zuri ye o zaŋe o vo Pilata tei. O ma vo o lwoori-o chwoŋa se o vo o kwei Yezu yera yam o suli.
41015044	Pilata na lɔre we Yezu maŋe o te to mo ko so-o lanyerane. O ma toŋe nɔɔna se ba vo ba bwoŋi soja tiina yiga-tu wom se o ba. O na tu to, o ma bwei-o se o nii o seene o te na.
41015045	O na lɔre we o tege to, o ma sɛ se Josef vo o kwei o yera yam o ta tei.
41015046	Josef ma nwoŋi o vo o yeigi gare-jale delo na lana to. O ma vo o le Yezu yera yam dagara kam yuu ne. O ma kwei-ya o pipiri de gɔrɔ kom, ye o daare o ja vo o tiŋi-ya peo bɔɔne wone. Dento maa ye yibeeli ba déem na lugi-de peo yera ne mo. O laam ma bibili kandwɛ para o ma pe bɔɔne dem ni.
41015047	Mary Magadala de Mary wolo na ye Josef wodwoŋi nu to maa zege ba nii mɛ o na tiŋi Yezu yera yam to.
41016001	Ba siu dɛ dem ma ba de kɛ. Mary Magadala de Mary wolo na ye Jemsi nu to de Salomi ma zaŋe ba nwoŋi ba vo ba yeigi terale nuga se ba ma turi Yezu yera yam.
41016002	Wɛ na wora de puli dɛ dem na saŋe siu dɛ dem to, ba maa wo chwoŋa ne ba maa vei yibeeli dem tei.
41016003	Ba na maa vei to, ba ma bwei daane ba we, “Wɔ mo wó bibili kandwɛ para kam o yage o pa debam?”
41016004	De na maŋe de ye kandwɛ-kamunu mo pɛ ba ŋɔɔne konto. Ba na yi jei sem to, ba ma fɔge ba nii dedaane kandwɛ dem bibili de tigi dáa ne.
41016005	Ba ma vo ba zo bɔɔne dem wo. Ba na zo to, ba ma nɛ nɔn-doŋo na jei da ba jazem seeni. O déem zo gare-pwoŋo-dedɔrɔ mo. Ba na nɛ-o to, ko ma pa ba yera sɔɔre.
41016006	O ma ta de-ba o we, “Á yé ta-á kɔre foone. Abam lage se á na Nazarete tu Yezu wolo ba na jaane ba pa dagara kam baŋa ne ba go to mo. O nam tere ywo. Wɛ bi-o mo. Nii-na ba ya na tiŋi o yera yam mɛ to.
41016007	Nam véi-na á ta de Piita de o kwaga tɔgena bam maama we, o lage o tɔge yiga o vo Galili se á vo á na-o dáane. Ko wó ke ne o na maŋe o ta o bere abam tei to.”
41016008	Kaana bam na nigi konto to, ba yera maa sae de foone ye ba boboŋa vugimi. Ba ma nwoŋi bɔɔne dem wone ba duri ba kɛ. Foone na jege-ba konto to, ba na maa vei to, ba ma wo tage kolo na ke to ba bere nɔɔn-nɔɔno. [
41016009	Dɛ dem Yezu na bi tetete to maa ye dɛ delo na saŋe Juu tiina siu dɛ dem to. Wɛ na bi-o to, o ma bobo o bere o tete Mary Magadala tei ne mo. Wonto maa ye wolo o ya na zeili setaana yarepɛ o tei ne to mo.
41016010	Mary laam ma vo o ta o bere balo ya na tɔge de Yezu to. O tu ba tei de ba wo chɔge dedɛ ye ba keera.
41016011	Ba na nigi we Yezu jwoori o bi toone wone ye Mary na-o to, ba ma wo sɛ o taane dem.
41016012	Ko kwaga seeni, Yezu ma leiri o yibia ye o bere o tete o nɔɔna bam balei tei ne. Ba déem ya nwoŋi Jerusalem mo ba maa vei te-balaŋa kadwoŋi.
41016013	Ba na nɛ-o to, ba ma jwoori ba vo Jerusalem ba ta ba bere ba dwonna kwaga tɔgena bam. Banto daa ta wo sɛ we ko ye chega.
41016014	Ko maama na ke to, Yezu laam ma ba o bere o tete o nɔɔna fuga dedoa bam tei ne, ba na wora ba di wodiu maŋa kalo to. O ma bwɛ-ba de ba boboŋa na muri Wɛ tei ne, kolo ŋwaane ba ve se ba sɛ balo na tage ba bere-ba we wonto jwoori o bi ye ba na-o to.
41016015	O laam ma ta de-ba o we, “Zaŋe-na á vo logo baŋa jei maama se á tɔɔle Wɛ taan-ŋom dem á bere nabiina maama.
41016016	Wolo maama ná sɛ taane dem ye o daare o jwoŋi sɛɛm Wɛ ŋwaane, Wɛ wó jwoŋi konto tu ŋwea. Ko daare balo maama na ba sɛ to wó na chɔgem Wɛ tei ne.
41016017	Balo na sɛ amo to wó wane ba ta ke wo-kenkagela yalo na bere Wɛ dam to. Ba wó tɔge amo yere ŋwaane ba zeili setaana nɔɔna tei ne. Ba wó ta ŋɔɔne taan-gɛ.
41016018	Ba ná jaane basankwɛ de ba jea, se bá ke-ba kolokolo. Ba ta ná nyɔge chɔŋɔ kolo na goe nɔɔna to, konto de bá chɔge-ba. Ba wó wane ba daŋe ba jea jaweena baŋa ne pa se ba na yezura.”
41016019	Dé Teiru Yezu na ŋɔɔne o bere-ba konto to, Wɛ laam ma kwei-o o ja dii te-laao. O ma vo o jeini Baŋa Wɛ jazem seeni o wora.
41016020	O na diini te-laao konto to, o kwaga tɔgena bam ma nwoŋi ba vo ba beeri jei maama ne ba bere nɔɔna Wɛ chega kam. De Teiru wom maa wo ba tei ne o toŋa. O ma pa-ba dam se ba ta ke wo-kenkagela se ko bere we o taane delo ba na bere to seene de ye chega.]
42001001	-
42001003	Amo badwoŋi Teofila, amo boboŋa jaane se a popone tɔnɔ konto a pa nmo se n wane n lɔre kolo na ye chega to. Nmo maŋe n yei wo-kamunnu telo na ke debam tei ne to ni ne. Nɔɔna badwonna déem mo wora ye wo-kamunnu tento bobo se te ke. Ba nɛ kolo maama na ke to, ye ba beeri ba bere Wɛ kwora kam. Ba ma daare ba pa se debam lɔre kolo na ke to. Nɔɔna dedɛ maa kwaane se ba popone wonnu tento ba tiŋi. Mo kokuri amo boŋe we ko wó taa lamma se a popone-te lanyerane a pa nmo. Amo kwaane a zamse wonnu tem te boboa ne mo, ye a lɔre te kuri chekke.
42001004	Konto to, amo wó wane a popone wonnu tento na ke tei to chekke, se n wane n lɔre lanyerane we wonnu telo ba na tage ba bere nmo to seene te ye chega.
42001005	Maŋa kam Herodi déem na ye Judea pɛ to, nɔɔno wodwoŋi mo wora, o yere mo Zekariah. Wonto mo ye Wɛ kaanem tu. O nwoŋi Abijah dwi tiina wone mo. O kaane wom yere mo Elizabet. Wonto de déem nwoŋi Wɛ kaanem dwi tiina bam wone mo.
42001006	Banto maama ke lanyerane Wɛ yiga ne. Ba maa tɔge Wɛ nia yam maama, ye ba daa ta ba jege tusim Wɛ tei ne.
42001007	Elizabet déem ye kadega mo pa se o ba jege bu. Ba maama bena déem gaale.
42001008	Dɛ dem déem ma yi se Abijah dwi tiina bam zo Wɛ di-kamunu kom ba ta toŋe ba pa Wɛ. Zekariah maa tɔge o wora o toŋa.
42001009	Wɛ kaanem tiina bam yeini ba le ba wone dedoa mo se o zo Wɛ di-swono kom o zwɛ talwoŋa kalo lwom na yomma to o pa Wɛ. Dɛ dem konto na yi to, ba ma ta jɔrɔ se ba nii wɔ mo wó zo. Zekariah ma di.
42001010	O ma seene o zo se o zwɛ talwoŋa kam o pa Wɛ. Maŋa kam o na wo diga kam wone to, nɔn-kɔgɔ dedɛ déem maa wo konkɔlɔ kom ne ba zege ba ware Wɛ.
42001011	Baŋa Wɛ maleka laam ma pɔpɔ ka ba o tei ka zege wonnu zwɛɛm bimbini dem jazem ne.
42001012	Zekariah na nɛ-ka to, o maa ye yaau ye foone zo-o lanyerane.
42001013	Maleka kam ma ta ded-o ka we, “Zekariah, ye ta n kɔre foone. Wɛ nigi nmo na lwoori-o kolo to. Nmo kaane wom laam wó ja puga o lo bu o pa-m. Nmo jege se n pa o yere we Jɔn.
42001014	O lora kam wó pa se n di ywoni dedɛ. Nɔɔna dedɛ de wó tiini ba ta jege wopwolo de o lora kam,
42001015	kolo ŋwaane o wó taa ye nɔn-kamunu Baŋa Wɛ tei ne. O nam ye zaŋe o nyɔ sa-soŋo naa sa-dɛɛra. Wɛ Sin-laao kom wó ta wo o tei ne maŋa maama, ko zege maŋa kam ba na wó lo-o to.
42001016	O ma wó pa se Isarele dwi tiina dedɛ boboŋa jwoori ya ta tɔge ba Teiru Baŋa Wɛ.
42001017	O wó tɔge dé Teiru wom yiga ne, ye Wɛ Sin-laao kom dam wó ta wo o tei ne, se ko maŋe de Elijah déem na ye tei to. O wó pa se kwoa jwoori ba ta swoi ba bia, ye o kwori o pa yi-dɛɛre tiina jwoori ba ta jege nɔn-laaro boboŋa, se o fɔge o kwɛ dé Teiru wom nɔɔna bam yiga o pa-o, se o daare o ke-ba o jeŋa ne.”
42001018	Zekariah laam ma bwei maleka kam o we, “Bɛ mo wó pa se a lɔre we nmo taane dem ye chega? Amo ye nɔn-kwea mo, ye a kaane de bena gaale.”
42001019	Maleka kam ma leiri-o ka we, “Amo nam ye Gabiri mo, wolo na zege Wɛ tei ne to. O toŋe-ne se a ba a ŋɔɔne de nmo, se a ta taan-ŋom dem a bere-m.
42001020	Nmo nam na wo sɛ amo taane dem to, Wɛ wó pa se n ni meeri. Maŋa kam ná yia, wonnu telo a na tage a bere-m to wó seene te ke. Nam ta n yei we nmo bá wane n ŋɔɔne se ko ta vei maŋa kam wonnu tem na wó ke to.”
42001021	Konto maama na wora ko ke to, nɔn-kɔgɔ kom maa zege ba cheigi Zekariah se o nwoŋi Wɛ di-swono kom wone. Ba ma cheigi-o taa ba ga. Ko ma ke-ba yaau de o na daane tei to.
42001022	O laam ma nwoŋi, ye o ware o ŋɔɔne de-ba. O ni na meeri to, o maa mae o jea o maŋe o bere-ba. Ba ma maane we o nɛ wo-kenkagele mo Wɛ di-swono kom ne.
42001023	Da yalo o na jege se o ta toŋe Wɛ di-kamunu kom ne to ma ba ya kweeli. O ma jwoori o vo sɔŋɔ.
42001024	Ko maa wora ye o kaane wom laam ma ja puga. O maa wo sɔŋɔ ne taa, chane senu.
42001025	O na wora konto to, o maa boŋe o we, “Mo kolo Baŋa Wɛ na ke o pa-ne to. Leilei konto mo o laam nii amo baŋa ne. Amo daa bá ta jege chaveera nɔɔna tei ne.”
42001026	-
42001027	Busankana kadwoŋi déem mo wora, o yere mo Mary. O ta yeiri baaro. O sɔŋɔ tiina boboŋa déem ya jaane se o zo nɔɔno wodwoŋi, ye o daa ta wo zo-o. Nɔɔno wom yere mo Josef. O maa ye faŋa faŋa pɛ David dwi tu mo. Mary déem zoore Galili teo kodwoŋi ne mo, ko yere mo Nazarete. Maŋa kam Zekariah kaane Elizabet puga kam na yi nenɛɛne chane seredo to, Wɛ daa ma toŋe o maleka Gabiri se ka vo Mary tei.
42001028	Ka ma zo o tei ka jɔɔne-o ye ka we, “Baŋa Wɛ wo nmo tei ne ye o swɛ nmo swolim dedɛ.”
42001029	Mary na nigi o na tage kolo to, o bochare ma di. O ma boŋe o we, “Taane dento kuri mo bɛ?”
42001030	Maleka kam laam ma ta ka we, “Mary, ye ta n kɔre foone. Wɛ seene o fɔge nmo lanyerane de o zaane dem.
42001031	Nmo wó ba n ja puga n lo bakeira. Á nam pa o yere we Yezu.
42001032	Wonto wó taa ye nɔn-kamunu. Ba wó ta bwo-o we, Yuu-tu Baŋa Wɛ Bu. Dé Teiru Baŋa Wɛ wó pa se o di paare, ne o kwo nakwe David déem na di paare faŋa faŋa tei to.
42001033	O maa wó taa ye Jakob dwi tiina bam pɛ, se ko ta vei wuu. O paare dem daa bá ti maŋa de maŋa.”
42001034	Mary ma leiri maleka kam o we, “Konto wó ke tɛ mo ko ke, ye amo ta wo zo baro?”
42001035	Maleka kam ma leiri ka we, “Ko na wó taa ye tei to, Wɛ Sin-laao kom wó ba nmo tei pa se Yuu-tu Baŋa Wɛ tete dam-fɔrɔ kom ba ko kwoli nmo. Konto ŋwaane, wolo wom nmo na wó lo to wó taa ye Wɛ tete nyem, ye ba ta bwo-o we Wɛ Bu wom.
42001036	Maane n nii nmo choro Elizabet na ye tei. Wonto jaane puga mo se o lo bu, ye o bena gaale. Nɔɔna de ya pɛ se o ye kadega mo, ye o laam jege puga nenɛɛne chane seredo.
42001037	Kolokolo tera Wɛ na bá wane o ke.”
42001038	Mary ma ta o we, “Amo ye dé Teiru Wɛ nabwom mo. N ni ye Wɛ mo. Wɛ wó pa se ko ke.” Maleka kam laam ma viiri.
42001039	Da yam konto ni ne Mary ma zaŋe o ke lela o maa diini Judea teo kodwoŋi na wo peero jei ne.
42001040	O ma vo o yi Zekariah sɔŋɔ. O ma zo o nɛ o kaane Elizabet. O ma ke o peiga.
42001041	Maŋa kam Elizabet na nigi Mary na jɔɔne-o to, o bu wom maa tigi o wone o jaŋa. Wɛ Sin-laao kom ma ba o tei,
42001042	ye o ŋɔɔne baŋa baŋa de kwor-dɛa o we, “Wɛ tiini o swɛ nmo swolim se n ta n jege wopwolo kaana maama wone. Ko ná ye bu wolo na wo n wone to, Wɛ swɛ wonto de swolim dedɛ.
42001043	Nmo ye amo Teiru nu wom ye a muri se n ba amo tei.
42001044	N jɔɔnem dem na tu de to amo zwɛ ne to, bu wom na wo a wone to tigi o jaŋa mo, o na jege wopwolo to ŋwaane.
42001045	Nmo na sɛ we Baŋa Wɛ jege chega to, nmo ye yu-ywoŋo tu. Kolo maama Wɛ na tage o bere-m to wó seene ko ji chega.”
42001046	Mary laam ma ta o we, “Amo wó pa Baŋa Wɛ zula de a bochare maama.
42001047	Wonto na ye amo Vereno to pae se a na ywoni de a wo maama,
42001048	kolo ŋwaane amo ye Wɛ nabwom mo, ye o nii amo baŋa ne. Ko zege zem ko ta via, nɔɔna maama wó pa a ta ye yu-ywoŋo tu,
42001049	dedaane Dam-fɔrɔ Tu Baŋa Wɛ na ke wo-kamunnu o pa-ne to ŋwaane. Wonto maa ye wo-pwoŋo tu chekke.
42001050	Balo maama na kɔre-o to, o yeini o jege ba ŋwaŋa lanyerane taa wuu.
42001051	Nii Wɛ na ke tei. O kwei o jeŋa mo o ma ke wo-kenkagela. O maa pae se banegero nyena jage da-yiga ne de ba boboŋ-yɔɔro tem.
42001052	O jwoŋi balo na ye pwa to paare, ye o pa se balo na ye nabwona to zaŋe de zula.
42001053	O maa pae balo yiniga na jege-ba to wo-laaro dedɛ, ye o daare o pa naduna viiri de je-yaara.
42001054	O daa ta jege o ni dem o na gwoni de debam kwoa nakwa bam to. Isarele dwi tiina bam ye o tete nɔɔna mo, ye o daa ta jege ba ŋwaŋa.
42001055	O wo swei se o duri Abaraham ŋwaŋa de o dwi tiina maama ŋwaŋa se ko ta vei wuu.”
42001056	Mary déem ma maŋe Elizabet tei ne nenɛɛne chane setɔ. O laam ma jwoori sɔŋɔ.
42001057	Maŋa kam déem ma yi se Elizabet lo. O ma seene o lo bakeira.
42001058	O teo kom tiina de o chorro de ma lɔre kolo na ke-o ye Baŋa Wɛ tiini o duri o ŋwaŋa to. Ba maama ma tɔge ba di ywoni dedɛ.
42001059	Bu wom da na yi nana to, ba ma pa se ba gwoni o peini. Nɔɔna bam ma la daane se ba pa bu wom yere. Ba maa lage se ba pa o yere we Zekariah ne o kwo wom tei to.
42001060	O nu wom maa wo sɛ, ye o we, “Aawo. Á nam wó pa o yere we Jɔn.”
42001061	Ba ma leiri-o ba we, “Bɛ ŋwaane mo ye n ta konto? Nɔɔno maŋe o tera á sɔŋɔ ne o yere na ye Jɔn.”
42001062	Ba ma daare ba ma ba jea ba maŋe ba bere o kwo wom se ba nii o na lage se ba pa bu wom yere tei to.
42001063	O ma pa se ba kwei tɔnɔ ba pa-o se o popone o bere-ba. O ma popone tɔnɔ kom wone we, o yere mo Jɔn. Ko ma ke-ba yaau de o na popone kolo to.
42001064	O na popone konto to, o ni ma suri bedwe baŋa ne, ye o dindeilimi jwoori de pipiri. O maa ŋɔɔne o zuli Wɛ.
42001065	Foone déem ma ja ba teo kom nɔɔna bam maama. Balo maama déem na zoore Judea peero tem jei sem ne to de déem ma ni wonnu telo na ke to, ye ba jege te taane ba ŋɔɔna.
42001066	Ba maa jege kolo ba na nigi to ba bochara ne, ye ba tɛ ba we, “Bu wonto nam lage o ji wɔ mo?” Baŋa Wɛ dam dem maa wo bu wom tei ne pa se ko kagele-ba konto.
42001067	Bu wom kwo Zekariah déem ma na dam Wɛ Sin-laao kom tei ne, pa se o bere Wɛ kwora kam o we,
42001068	“Pa-na se dé zuli Baŋa Wɛ wolo na tei Isarele dwi tiina to, kolo ŋwaane o tu se o fɔge o nɔɔna bam mo, se o daare o jwoŋi-ba o yage.
42001069	O ma pa se wolo na ye faŋa faŋa Pɛ David dwi tu to zaŋe de wone, se o ba o ji debam Vereno.
42001070	Faŋa to Wɛ pɛ se o tontoŋena ba ba tɔɔle o kwora,
42001071	ye ba we Wɛ wó vere debam dé dona jeŋa ne, de balo maama na chuli debam to jeŋa ne.
42001072	O daa ta jege o ni-sɛɛm delo o na ke de dé kwoa nakwa se o duri ba ŋwaŋa to.
42001073	Faŋa faŋa to Wɛ dugi duuri o pa de kwo nakwe Abaraham o we,
42001074	omo wó jwoŋi debam dé dona jeŋa ne o yage, se o daare o pa dé ta ke o boboŋa na lage tei to, ye dé daa bá ta kɔre foone.
42001075	O maa we dé wó ta tɔge-o konto dé ŋwea maama wone, se dé ta zuli-o de dé boboŋ-laaro tem, ye dé ta jege chega o tei ne.
42001076	Amo bu, ko ná ye nmo, ba wó ta jege nmo ba bwoi we Yuu-tu Baŋa Wɛ tontoŋeno, kolo ŋwaane nmo wó da dé Teiru wom yiga, se n fɔge n kwɛ o chwoŋa kam o na lage o ba o tɔge da to.
42001077	Nmo ta wó pa se Wɛ nɔɔna bam lɔre we o wó jwoŋi-ba, de o na wó yage ba wɛleera yam o ma chɛ-ba to.
42001078	Wɛ maa jege debam ŋwaŋa lanyerane. O ma wó pa se o Bu wom nwoŋi te-laao ne o ba debam tei, ne wea na pɔpɔ ka nye te-pora ni ne tei to.
42001079	O daa ta wó pa se o pwooni dem konto ta wo balo na zoore lim wone to tei ne, de balo na kɔre toone to tei ne, se ko pa ba lɔre Wɛ na wó jwoŋi-ba tei to, ye o daare o pa se dé ta tɔge chwoŋa kalo na pae ywoni wora to.”
42001080	Zekariah bu Jɔn déem ma ke nɔɔno, ye o bochare be lanyerane. O déem maa zoore kagoa yuu ne taa, se ko ta vei dɛ dem o na wó nwoŋi Isarele tiina bam tetare ne o bere-ba to.
42002001	Maŋa kam konto ne logo kom Pa-faro wolo yere na ye Agusita to déem ma pa ni se ba ga o teo kom maama nɔn-bia bam se o lɔre ba ni.
42002002	Konto maa ye boboa garem dem, ye ko ke maŋa kalo Kwirini de déem na ye Siria teene dem yuu-tu to.
42002003	Garem dem na lage de bobo konto to, nɔɔno maama ma vo o tete teo se ba ga-o.
42002004	Josef de déem ma zaŋe o nwoŋi Nazarete kolo na ye Galili teo to. O ma vo Judea teo kodwoŋi, ko yere mo Bɛtelehem, ba na loge faŋa faŋa Pɛ David mɛ to. O déem vei dáane, o na ye David dwi tu to ŋwaane.
42002005	Mary wolo ba na sɛ se o ta ye Josef kaane to de ma tɔge ded-o o vo se ba ga-ba. O déem jege puga mo.
42002006	Ba na wo Bɛtelehem ne konto to, ko ma yi se o lo bu wom.
42002007	O ma lo bakeira. Mo o boboa bu. O ma kwei bu wom o kukuli de gwaaro o tiŋi vara wodiu tiŋim jei ne. Ba déem tigi vara diga ne mo, kolo ŋwaane veira mo su teo kom maama pa se ba wo nɛ diga se ba zo.
42002008	Dɛ dem konto tete ne nayera déem mo wora jei sem konto ne, ba na wo gaao ne ba nii ba vara baŋa ne.
42002009	Baŋa Wɛ maleka ma nwoŋi ba yia ne, ye Wɛ zeiŋi o nenɔŋ-fɔrɔ kom pwooni ba baŋa ne pa se de nyeene de gilimi-ba. Foone ma tiini de zo-ba dedɛ.
42002010	Maleka kam laam ma ta de-ba ka we, “Á yé ta-á kɔre foone. Ko ye wopwolo taane mo a tu se a ta a bere abam, ye de lage de pa Wɛ nɔɔna bam maama wo pwoli dedɛ.
42002011	Zem dɛ dem ne mo ba loge abam Vereno David teo Bɛtelehem ne. Wonto mo ye Wɛ Dam Tu Krista wom. O maa ye dé Teiru.
42002012	Á ná vei á nii, á wó nɛ bu-seseŋa ba na kukuli ba tiŋi vara wodiu tiŋim jei ne. Mo kolo na wó bere abam we ko ye chega mo a tɛa.”
42002013	Maleka kam na tage konto o ti to, Wɛ te-laao malese kɔgɔ dedɛ ma pɔpɔ ko nwoŋi ko woli de-ka. Se maama maa leena se seini Wɛ se we,
42002014	“Wɛ maŋe de zula te-laao ne. Ko daare tega baŋa ne, balo na tigi o bochare ne to wó ta zoore lanyerane de bochare-zuru.”
42002015	Malese sem laam ma jwoori te-laao. Se na kɛ to, nayera bam maa tɛ daane ba we, “Pa-na se de vo Bɛtelehem de nii kolo na ke da ye Wɛ pa se de lɔre to.”
42002016	Ba ma zaŋe lela ba kɛ teo kom wo. Ba ma vo ba nɛ Mary dedaane Josef. Ba ma nɛ bu wom na tigi vara diga ne.
42002017	Ba na nɛ-o konto to, ba ma ta maleka kam na maŋe o ta bu wom taane tei to.
42002018	Balo maama na nigi nayera bam na tage kolo to, ko ma ke-ba yaau.
42002019	Mary de na nigi wonnu telo na ke to, o maa tiini o jege te boboŋa o bochare ne.
42002020	Nayera bam ma jwoori ba viiri, ye ba leeni ba seini Wɛ de kolo ba na nɛ ye ba ta kwori ba ni to. Ko déem seene ko ke nenɛɛne maleka kam na tage o bere-ba tei to.
42002021	Bu wom na yi nenɛɛne da nana to, ba ma pa se ba gwoni o peini. Ba ma pa o yere we Yezu. Mo yere delo maleka kam na maŋe ka pa-o ye ba ta wo jaane o puga to.
42002022	Maŋa kam laam ma yi se Mary zare o digiru se o kwɛ o tete de Wɛ, se ko tɔge Wɛ nia yalo o na ke Moses jeŋa ne na bere tei to. Josef de Mary ma zaŋe ba ja bu wom ba vo Jerusalem, se ba vo ba zo Wɛ di-kamunu kom ba ke-o Baŋa Wɛ jeŋa ne.
42002023	Ba ke konto kolo ŋwaane ko ye Wɛ ni mo. Wɛ ni dem na bere tei to mo tento: “Bakeira kalo maama na ye o nu da-yiga bu to jege se o ta ye Baŋa Wɛ nyem mo.”
42002024	Ba ta ma vo se ba kaane Wɛ, ne o ni dem na bere tei to. O ni dem we ba jege se ba kwei kunkona yalei mo ba ma kaane-o, naa kunkwon-puura yalei ba ma kaane-o.
42002025	Nɔɔno wodwoŋi déem maa zoore Jerusalem teo kom wone, o yere mo Simeon. O ye nɔn-ŋom mo, ye o kɔre Wɛ lanyerane. O maa yɔɔre o pɔe dɛ dem Wɛ na wó ba o jwoŋi Isarele dwi tiina bam to. Wɛ Sin-laao kom maa wo o tei ne.
42002026	Ko déem ya pɛ se o lɔre we o bá te ye o wo nɛ Wɛ Dam Tu Krista wom o na lage o toŋe to.
42002027	Wɛ Sin-laao kom déem ma pa se Simian zaŋe o vo o zo Wɛ di-kamunu kom. O na wora konto to, Yezu kwo de o nu ma ja-o ba vo ba zo se ba ke kolo Wɛ ni dem na bere se ba ke o ŋwaane to.
42002028	Ba na jaane bu wom ba vo ba zo konto to, Simian ma vo o kwei bu wom o zia, ye o daare o zuli Wɛ o we,
42002029	“Yuu-tu Baŋa Wɛ, leilei konto a nɛ kolo nmo déem na tage we a wó na to. Konto ŋwaane, nmo laam wó wane n pa amo wolo na ye nmo kabaa to na chwoŋa se a yage logo baŋa a vo te-laao.
42002030	Amo yi nɛ wolo nmo na wó tɔge o ŋwaane n jwoŋi n nɔɔna to.
42002031	Nabiina maama logo baŋa ne wó lɔre nmo verem dem na ye tei to.
42002032	Ko wó pa se dwi maama tiina lɔre nmo chega kam, ne wea pwooni na nye ba baŋa ne tei to. Ko ta wó pa se nmo tete nɔɔna Isarele dwi tiina bam na zula.”
42002033	Simian na tage bu wom taane konto to, o kwo de o nu maa ye yaau de o taane dem.
42002034	Simeon daa ta ma ta de-ba o we, Wɛ wó swɛ ba swolim dedɛ. O ma daare o ta de bu wom nu Mary o we, “Nii, Wɛ seene o toŋe bu wom se o ba o pa Isarele tiina dedɛ to tega ne, ba na tusi to ŋwaane. O daa ta wó fɔge ba dedɛ pa se ba zaŋe wɛɛne. Wɛ wó pa o ta jege maana o pa nɔɔna, ye ba dedɛ wó ŋɔɔne ba chɔge o yiga.
42002035	Mo kokuri nɔɔna dedɛ boboŋa ya na seigi to wó ba ya lɔre jaja. Nmo tete tei ne, ko wó pa se n bochɔŋɔ chɛ ko di, ne se-lɔŋɔ na zo n wo tei to.”
42002036	-
42002037	Kaane wodwoŋi déem mo wora, o yere mo Ana. O kwo yere maa ye Fanwɛla, o na ye Asera dwi tu to. Ana déem ya zo baro. Ba maa wora daane bena yarepɛ, ye o baro wom te o daare-o. O daa ma wo zo baro. O maa tiini o kwe lanyerane, nenɛɛne bena funɔnɔ yana (84). O maa yeini o tɔɔle Wɛ kwora o bere nɔɔna. O maa zoore Wɛ di-kamunu kom wone maŋa maama. Wea de tete maama o maa zuli Wɛ de ni-vɔɔm de Wɛ-lworo.
42002038	Maŋa kam konto ne nɔɔ mo o vei o yi bu wom na wo mɛ to. O ma ke Wɛ lei, ye o wora o tɛ bu wom taane o bere balo maama na wora ye ba pɔe maŋa kalo Wɛ na wó ba o jwoŋi Isarele dwi tiina bam o yage to.
42002039	Yezu kwo de o nu déem ma ke kolo maama Baŋa Wɛ nia yam na bere se ba ke to. Ba na ti to, ba ma jwoori ba vo Nazarete kolo na ye ba tete teo to, ye ko wo Galili ne to.
42002040	Ba na jwoori ba vo ba wora to, bu wom ma ke nɔɔno de ya-dɛɛra. O yi daa ta ma poore lanyerane, Wɛ na pɛ-o o zaane dem to ŋwaane.
42002041	Juu tiina kuri delo yere na ye Atɔgebabaŋa to ma yi. Bene maama wuu Yezu kwo de o nu déem yeini ba vo Jerusalem se ba di kuri dem konto.
42002042	Yezu déem na yi bena fuga yalei to, ba daa ma vo kuri dem nenɛɛne ba na yeini ba vei ba di tei to.
42002043	Ba na di kuri dem ba ti to, ba ma zaŋe ba maa jwoori sɔŋɔ. Yezu ma maŋe Jerusalem ne, ye o kwo de o nu yeiri ko ni ne.
42002044	Ba ma vo taa, dɛ dedwe, ye ba boŋe we o wó ta wo ba kɔgɔ kom wone mo. Ba na wo nɛ-o ba tei ne to, ba laam ma bobo se ba beeri o jei ba nu-bia bam de ba badwonna bam tei ne.
42002045	Ba ma wo nɛ-o. Ba ma jwoori ba vo Jerusalem teo wo se ba beeri-o.
42002046	Ba ma beeri-o taa, da yatɔ, ye ba laam na-o Wɛ di-kamunu kom ne, o na jei zamsem tiina bam tetare ne. O na jei da konto to, o maa cheigi ba na bere tei to, ye o bwei-ba wonnu.
42002047	Balo maama na jei ba cheigi o taane dem to maa ye yaau de o na jege yi-poro de taane dem lerim tei to.
42002048	Yezu kwo de o nu na nɛ-o konto to, ko ma sɔɔre-ba. O nu wom ma ta ded-o o we, “A bu, bɛ mo ye n ke konto dedaane debam? Ta-n nii amo de nmo kwo na tiini de beeri nmo taa, ye lwia jege debam.”
42002049	Yezu ma leiri-ba o we, “Bɛ mo ye abam kare á beeri amo jei? Amo jege se a ta wo a Kwo sɔŋɔ ne mo. Abam yeiri konto na?”
42002050	O na tage konto to, ba ma wo nigi o taane dem kuri.
42002051	Yezu déem ma tɔge de ba o jwoori Nazarete, ye o sɛ ba ni. O nu wom maa jege wonnu tem konto maama o bochare ne.
42002052	Yezu yera de o bochare déem ma be lanyerane, ye o jege boboŋ-dɛɛra. Wɛ de nabiina maa tiini ba jege o swono ba bochara ne.
42003001	-
42003002	Ko déem na kɛ ye Tiberia ye logo kom Pa-faro wom ko maŋe de bena fuga yanu to mo Wɛ kwora déem tu Zekariah bu Jɔn tei. Konto maŋa kam ne Pɔntia Pilata mo ye Judea teene dem gɔmena tu o pa Pa-faro wom. Herodi maa ye Galili yuu-tu, ye o zembaaro Filipi de maa ye Yituria de Terakonia teene dem yuu-tu. Lusania de maa ye Abilena yuu-tu. Ko daare Anas de Kayafa déem maa ye Wɛ di-kamunu kom kaanem yuu tiina. Maŋa kam Wɛ kwora kam na tu Jɔn tei konto to, o déem wo kagoa yuu ne mo.
42003003	O ma zaŋe o tole Jɔdan buga ni teene dem maama, ye o tɔɔle Wɛ kwora kam o bere nɔɔna o we, ba jege se ba leiri ba wo Wɛ ŋwaane se ba daare ba jwoŋi sɛɛm, se Wɛ laam wó yage ba wɛleera o ma chɛ-ba.
42003004	Jɔn na tɔɔle Wɛ kwora kam konto to, ko ke nenɛɛne Wɛ sampwora Isayah déem na popone o tɔnɔ kom ne o ta tei to. Faŋa faŋa to o déem tage o we, “Nɔɔno mo wo kagoa yuu ne o na kaase o kwora ye o we, ‘Zaŋe-na á fɔge á kwɛ dé Teiru wom chwoŋa kam o na lage o ba o tɔge da to. Pa-na se chwei selo o na lage o tɔge to fɔge se yɔɔre lanyerane.
42003005	Jei selo maama na jege gwonnu to jege se te suuri mo, de jei selo maama na jege zwoonu de peero to jege se te guri mo te daare chwoŋa kam. Chwei selo maama na gugwoli to jege se se fɔge se yɔɔre mo. Chwei selo maama na ba lana to jege se se fɔge se kwɛ mo.
42003006	Nabiina maama laam wó na Wɛ na wó jwoŋi o nɔɔna tei to.’” Mo Isayah na ŋɔɔne Jɔn taane faŋa faŋa tei to.
42003007	Nɔɔna dedɛ déem ma zaŋe ba vo Jɔn tei se o pa ba jwoŋi sɛɛm Wɛ ŋwaane. Ba na tu o tei konto to, o ma ta de-ba o we, “Abam nye de basankwɛ na dura se se lu mini wone tei to. Wɔ mo bere abam se á kwaane á lu waarem delo Wɛ na lage o pa nabiina to wone?
42003008	Abam nam jege se á ta-á tɔge kikia yalo na wó bere we á seene á leiri á wo to mo. Abam nam ye gare á boŋe á pa á tete we, abam ye Abaraham dwi tiina mo ye Wɛ daa bá pa á na waarem. A tɛ abam we konto dae kolokolo. Wɛ ná laga, o wó wane o pa se kandwa yanto de leiri ya ji Abaraham dwi tiina.
42003009	Nɔɔno nam maŋe o jege dwooru o jeŋa ne mo se o ta ma gwoni teeni dem o de tega ne. Tio kolo maama na ba leiri bu-ŋona to, o jege se o gwoni-ko mo o de tega ne, ye o kwei-ko o de mini wone se ko di. Mo Wɛ de nam na lage o ke nɔn-balwaaro tei.”
42003010	Jɔn na tage konto to, nɔn-kɔgɔ kom ma bwei-o ba we, “De nam wó ke bɛ mo?”
42003011	O ma leiri-ba o we, “Abam balo na jege gwaaro telei telei to, á jege se á kwei dedoo mo á pa balo na ba jege kolokolo to. Ko daare abam balo na jege wodiiru to, á de jege se á kwei á pa nɔɔna konto dwoŋi mo.”
42003012	Lampwoo lara de déem ma ba se Jɔn pa ba jwoŋi sɛɛm Wɛ ŋwaane. Ba ma bwei-o ba we, “Berem tu, bɛ mo debam nam wó ke?”
42003013	O ma leiri-ba o we, “Abam ba jege se á la nɔɔno yuu se ko dwoni á na wó jwoŋi-o tei to.”
42003014	Soja tiina de daa ma ba ba bwei-o ba we, “Debam nam wó ke bɛ mo?” O ma leiri-ba o we, “Abam ba jege se á vere nɔɔn-nɔɔno sabu de dam, naa á gane-ba á jwoŋi. Ko daare, á ta-á jege wopwolo de á ŋweero tem na maŋe te ye tei de.”
42003015	Nɔɔna déem maa jege teena Wɛ tei ne lanyerane, ye ba maama bwɛ ba wone se ba lɔre Jɔn na ye wolo to. Ba maa we, “Wonto mo wó taa ye Wɛ Dam Tu Krista wom, Wɛ na lage o toŋe-o se o ba to na?”
42003016	Ba maama na boŋe konto to, Jɔn ma ta de-ba o we, “Á nii-na amo. A mɛ na mo a pa abam sɛɛm. Ko daare wolo na tiini o dwoi amo to lage o saŋe amo kwaga o ba. Amo wo maŋe se a bwoli wonto nɛ natera a pa-o. Wonto nam ná lage o pa abam jwoŋi sɛɛm, ko wó taa ye Wɛ Sin-laao kom mo o wó pa á jwoŋi, ye o daare o pa mini zwɛ abam.
42003017	Wonto maa zei da-lɔŋɔ mo se o ma fere o mumuna se o laam chaare-ka o pɛ o ke o tula ne, ye o daare mumun-porro tem o zwɛ de mini delo na ba di de dwei to. Mo o na lage o pɔɔre nɔɔna daane o ke-ba tei.”
42003018	Jɔn déem na wora o tɛ Wɛ taan-ŋom dem o bere nɔn-kɔgɔ kom to, o yeini o ŋɔɔne konto dwoŋi, ye o mae wonnu dwi dwi mo o bere-ba.
42003019	O déem ma kaane Herodi wolo na ye Galili yuu-tu to, de o na ke kolo de o zembaaro kaane Hɛrodisa to. O daa ta ma kaane-o de wo-balwaaro telo maama o na maŋe o ke to.
42003020	Herodi ma zaŋe o ja Jɔn o ke peena diga ne. Konto to, o daa ta ke wo-balɔrɔ mo o woli da.
42003021	Nɔn-kɔgɔ kom déem na tu Jɔn tei se o pa ba jwoŋi sɛɛm Wɛ ŋwaane to, Yezu de déem ma ba o tei se o pa o de jwoŋi sɛɛm. Yezu na jwoŋi sɛɛm konto to, o maa wora o ware Wɛ.
42003022	Wɛyuu laam ma pore pa se Wɛ Sin-laao kom tɔge da ko tu o baŋa, ye ko yera nye de kunkwoŋa tei. Kwora laam ma ŋɔɔne Wɛ te-laao ne we, “Nmo mo ye amo bu-doa a na jege nmo swono to. Amo tiini a jege wopwolo de nmo.”
42003023	Maŋa kam Yezu na zaŋe se o ta bere nɔɔna Wɛ chega kam to, o déem yi nenɛɛne bena fintɔ mo. Nɔɔna déem boŋe ba we o ye Josef bu mo. Josef kwo déem mo ye Heli.
42003024	Hɛli kwo déem maa ye Matati. Matati kwo déem maa ye Levi. Levi kwo déem maa ye Mɛlachi. Mɛlachi kwo déem maa ye Janae. Janae kwo déem maa ye Josef.
42003025	Josef kwo déem maa ye Matatia. Matatia kwo déem maa ye Amos. Amos kwo déem maa ye Nawum. Nawum kwo déem maa ye Yɛsali. Yɛsali kwo déem maa ye Nagae.
42003026	Nagae kwo déem maa ye Maata. Maata kwo déem maa ye Matatia. Matatia kwo déem maa ye Semeini. Semeini kwo déem maa ye Josɛcha. Josɛcha kwo déem maa ye Joda.
42003027	Joda kwo déem maa ye Joanan. Joanan kwo déem maa ye Resa. Resa kwo déem maa ye Zɛrubabela. Zɛrubabela kwo déem maa ye Selatiala. Selatiala kwo déem maa ye Nɛri.
42003028	Nɛri kwo déem maa ye Mɛlachi. Mɛlachi kwo déem maa ye Adi. Adi kwo déem maa ye Kɔsam. Kɔsam kwo déem maa ye Yɛlimada. Yɛlimada kwo déem maa ye Ara.
42003029	Ara kwo déem maa ye Josua. Josua kwo déem maa ye Yɛliaza. Yɛliaza kwo déem maa ye Jorim. Jorim kwo déem maa ye Matati. Matati kwo déem maa ye Levi.
42003030	Levi kwo déem maa ye Simian. Simian kwo déem maa ye Judah. Judah kwo déem maa ye Josef. Josef kwo déem maa ye Jonam. Jonam kwo déem maa ye Eliakim.
42003031	Yɛliakim kwo déem maa ye Mɛlea. Mɛlea kwo déem maa ye Mɛna. Mɛna kwo déem maa ye Matata. Matata kwo déem maa ye Natan. Natan kwo déem maa ye David.
42003032	David kwo déem maa ye Jesse. Jesse kwo déem maa ye Yobɛda. Yobɛda kwo déem maa ye Bowaza. Bowaza kwo déem maa ye Salimon. Salimon kwo déem maa ye Naason.
42003033	Naasona kwo déem maa ye Aminadabi. Aminadabi kwo déem maa ye Adimina. Adimina kwo déem maa ye Arani. Arani kwo déem maa ye Hezeron. Hezeron kwo déem maa ye Pɛreza. Pɛreza kwo déem maa ye Judah.
42003034	Judah kwo déem maa ye Jakob. Jakob kwo déem maa ye Isaaka. Isaaka kwo déem maa ye Abaraham. Abaraham kwo déem maa ye Terah. Terah kwo déem maa ye Rewu.
42003035	Rewu kwo déem maa ye Sɛruga. Sɛruga kwo déem maa ye Arawu. Arawu kwo déem maa ye Pɛlega. kwo déem maa ye Ebera. Ebera kwo déem maa ye Sɛla.
42003036	Sɛla kwo déem maa ye Kayinam. Kayinam kwo déem maa ye Afazada. Afazada kwo déem maa ye Sɛm. Sɛm kwo déem maa ye Nowah. Nowah kwo déem maa ye Lameka.
42003037	Lameka kwo déem maa ye Mɛtusala. Mɛtusala kwo déem maa ye Enoka. Enoka kwo déem maa ye Jaredi. Jaredi kwo déem maa ye Malalela. Malalela kwo déem maa ye Kayinam.
42003038	Kayinam kwo déem maa ye Anosa. Anosa kwo déem maa ye Sɛti Sɛti kwo déem maa ye Adama. Adama maa ye wolo Wɛ na ke to.
42004001	Yezu déem ma zege Jɔdan buga kam ni ne o yage da o maa kɛa. Wɛ Sin-laao kom maa tɔge-o de dam. Ko ma ja-o ko vo kagoa yuu ne.
42004002	O maa wora taa, da finna. O na wora to mo setaana pɛ tui o tei o sog-o se o ya ke o chɔge. Maŋa kam konto ne maama, o daa ba di kolokolo. Da finna yam na kɛ to, kana maa jege-o lanyerane.
42004003	Setaana pɛ laam ma ba o ta ded-o o we, “Nmo ná seene n ye Wɛ Bu, se n ta de kandwɛ dento se de ji wodiu se n di.”
42004004	Yezu ma leiri o we, “Ko nam popone Wɛ tɔnɔ kom ne we, ‘Ko dae wodiu yerane mo pae se nabiina ŋwe.’”
42004005	Setaana pɛ daa ma ja-o o ja vo o dii peo kolo na dɔra to yuu. O laam ma bere-o logo kom teene dem maama bedwe baŋa ne.
42004006	O daa ma ta o we, “Wo-laaro tento maama ye amo nyem mo. A nam wó wane a kwei-te a pa wolo maama a na lage to. Amo wó pa se n di dam te maama baŋa ne, se n ta n jege zula nɔɔna maama tei ne.
42004007	Nmo ná sɛ n kuni dwoona n zuli-ne, wonnu tento maama wó taa ye nmo nyem.”
42004008	Yezu ma leiri o we, “Ko popone Wɛ tɔnɔ kom ne we, ‘Ko ye n Teiru Baŋa Wɛ yerane mo n jege se n kuni dwoona n zuli-o ye n ke o boboŋa na lage tei to.’”
42004009	Setaana pɛ daa ma kwei-o o ja vo Jerusalem. O ma ja-o o ja vo o dii Wɛ di-kamunu kom yuu mɛ na dɔra to o zege-o da,
42004010	ye o we, “Nmo ná ye Wɛ Bu, se n faŋe n chu tega ne se de nii, se ko popone Wɛ tɔnɔ kom ne we, ‘Wɛ wó ta de o malese sem nmo ŋwaane, se se ta nii nmo baŋa ne.
42004011	O wó pa se ba se ma se jea se lwoori-m se n ye to tega ne n mage n naga de kandwɛ.’”
42004012	Yezu laam ma leiri o we, “Ko ta popone Wɛ tɔnɔ kom ne we, ‘N ye zaŋe n maŋe n Teiru Baŋa Wɛ n nii.’ ”
42004013	Setaana pɛ laam na maŋe Yezu wonnu maama wone o ga to, o ma yage-o se ko ke fenfee.
42004014	Yezu daa ta maa via, ye Wɛ Sin-laao kom dam wo o tei ne. O ma jwoori o vo Galili. Nɔɔna balo maama na zoore jei sem konto ne to ma ni o ŋwa.
42004015	O maa yeini o zo Juu tiina bam jeiro di sem o bere-ba Wɛ chega kam. Nɔɔna maama maa zuli-o lanyerane.
42004016	Yezu déem ma vo o yi teo kolo yere na ye Nazarete to. Ko ye teo kolo o na ke nɔɔno da to. Juu tiina siu dɛ maama o déem maa yeini o zo ba jeiro diga kam. Ba siu dɛ dedoa na yi to, o ma vo da. O na zo o wora to, o ma zaŋe wɛɛne se o ga Wɛ tɔnɔ o bere-ba.
42004017	Ba ma kwei tɔnɔ kolo Wɛ sampwora Isayah na popone faŋa faŋa to ba pa-o. O ma puri-ko o nii o na mɛ seeni ko na popone to. O na nɛ to, o ma bobo ko garem o we,
42004018	“Baŋa Wɛ toŋe o Sin-laao kom se ko ta wo amo tei ne. O ma pa-ne ni se a tɔɔle o taan-ŋom dem mo a bere yiniga tiina. O ta ma toŋe-ne balo yiga na chege to tei ne, se a tɔɔle o kwora kam a bere-ba we ba laam wó na chwoŋa, se a daare a bere lilwoa we ba yia wó ba ya puri. O daa ta toŋe-ne se a pa balo nɔɔna na bɛɛse-ba to jwoŋi siu,
42004019	se a daare a pa nɔɔna lɔre we maŋa kam yia se Baŋa Wɛ laam ba o fɔge o nɔɔna bam.”
42004020	Yezu na gage o ti to, o laam ma pu tɔnɔ kom ye o kwei o pa ba diga kam tontoŋeno. O ma jeini tega ne se o bere-ba. Nɔɔna bam maama maa nii o yia ne se ba cheigi.
42004021	O ma ta o we, “Zem dɛ dem ne, abam na nigi Wɛ tɔnɔ kom na bere kolo to jigi chega á tei ne.”
42004022	Ba maama maa zuli-o ye ba we, “O taane dem lamma.” O kwora kam na yomma to, ko ke-ba yaau. Ba daa ta maa we, “Ko dae Josef bu mo tento na?”
42004023	O ma ta de-ba o we, “Amo nam yei we abam wó ta sinseira de amo nenɛɛne, ‘Nmo wolo na yɔɔre nɔɔna to, se n yɔɔre n tete!’ Abam daa ta wó ta we, ‘De lɔre wonnu telo nmo na ke Kaparenia ne to. Konto ŋwaane daa n ke konto dwoŋi n tete teo wone yoba seeni.’”
42004024	O ta maa we, “A tɛ abam chega ŋwaane to, nɔɔno ná ye Wɛ tontoŋeno, o tete teo kom tiina yeini ba ba nege-o.
42004025	Ko seene ko ye chega mo. Maŋa kalo Wɛ tontoŋeno Elijah déem na wora to, doa déem tu ka ba ka wo nege taa, bena yatɔ de chane seredo mo. Konto ŋwaane kana déem maa wora logo kom maama wone. Kadeina maa daga dedɛ Isarele tiina bam wone,
42004026	ye Wɛ nam wo toŋe Elijah se o vo ba wolowolo tei. Wɛ déem nam toŋe-o kadeim wodwoŋi tei ne, o na zoore Zarepata teo wone to. Sidon logo ne mo konto.
42004027	Ko ta woli da, maŋa kalo Wɛ tontoŋeno Elisia déem na wora to, naywanno dedɛ déem wo Isarele tiina logo kom ne. Ba wolowolo de déem wo nɛ yezura ba wone. Elisia déem pɛ se Naaman yerane mo na yezura, ye wonto nwoŋi Siria logo ne.”
42004028	Nɔɔna balo maama na wo jeiro diga kam ne to ma ni Yezu na tage ba taane tei to. Ba bane ma zaŋe lanyerane.
42004029	Ba ma zaŋe ba zeili-o ba pa o nwoŋi teo kom wone. Teo kom déem wo peo yuu ne mo. Ba ma ja-o ba vo jeiga kalo na luuna de tega to se ba yigi-o ba de tega ne ba go.
42004030	Ba maa ware. Yezu ma pipiri o vo o tɔge ba tetare o nwoŋi o maa kɛa.
42004031	Yezu déem ma vo Galili teo kodwoŋi, ko yere mo Kaparenia. Juu tiina siu dɛ ma yi. O ma vo o zo ba jeiro diga kam se o bere nɔɔna bam da.
42004032	O na bere-ba to, ba maa tiini ba ye yaau de o berem dem, o ni taane na jege dam to ŋwaane.
42004033	Nɔɔno wodwoŋi déem maa wo ba jeiro diga kam wone ye chichira daane-o.
42004034	O ma chwoosi de kwor-dɛa ye o we, “Ei, Yezu, Nazarete tu, bɛ mo n lage debam tei ne? Nmo tu se n chɔge debam dwi mo na? A yei nmo na ye wolo. Nmo ye Wo-pwoŋo Tu wolo Wɛ na toŋe to mo.”
42004035	Yezu ma kaane chichira kam o we, “Cheigi sɔɔ, se n yage o yera se n viiri.” Setaane dem na nigi konto to, de ma yigi nɔɔno wom de de tega ne. De laam ma yage-o ye de wo ke-o kolokolo. Konto ma ke nɔɔna bam maama yia ne mo.
42004036	Ko ma so-ba lanyerane. Ba maama maa ŋɔɔne daane ba we, “Bɛ mo ye o wane o ta tento? Nii o na mae o dam o tɛ de chichiri sem pa se se sɛ o ni ye se viiri.”
42004037	Nɔɔna balo maama na zoore jei sem konto ne to laam ma ni Yezu ŋwa.
42004038	Yezu déem ma nwoŋi jeiro diga kam wone. O ma vo Simon ba sɔŋɔ. O na yi da to de paa mage Simon tenkaane lanyerane. Ba ma lwoori Yezu se o zeini kaane wom o jaweo kom baŋa ne.
42004039	O ma vo o zege kaane wom tei ne. O ma ta o bere paa kam se ka yage kaane wom. Ka ma seene ka yage-o. O laam ma zaŋe lela ye o ke wodiu o pa-ba.
42004040	Ko na tu ko yi wɛ-zoore maŋa ne to, ba ma ja nɔɔna balo maama na ba jege yezura to ba ba Yezu tei se o yɔɔre-ba. Ba déem jege jaweero dwi dwi mo. O ma zi o jea ba dedoa dedoa baŋa ne pa se ba maama na yezura.
42004041	Ko ta woli da, setaana de ma yage nɔɔna dedɛ ya na daane to yera. Ba maa yeini ba chwoosa mo ba we, “Nmo ye Baŋa Wɛ Bu!” Ba na yei we o seene o ye Wɛ Dam Tu Krista wom to, o ma bwɛ-ba se ba ye ta ŋɔɔne o taane.
42004042	Tega na poore tetete to Yezu daa ma nwoŋi o vo jei selo nɔɔn-nɔɔno na tera to. Teo kom nɔɔna bam ma zaŋe ba nwoŋi se ba beeri o jei. Ba laam ma na-o ye ba vo o tei. Ba ma kwaane se ba ja-o se ba pa o ye yage-ba o viiri.
42004043	O ma ta de-ba o we, “Amo nam jege se a vo a tole teene dedem mo a bere-ba Wɛ taan-ŋom dem we o lage o di paare o nɔɔna baŋa ne. Ko ye konto ŋwaane mo Wɛ toŋe-ne nabiina tei ne.”
42004044	O laam maa tole Judea teene dem. O maa yeini o zo ba jeiro di sem se o ta bere-ba Wɛ chega kam.
42005001	Dɛ dedwe mo Yezu déem vei o zege buga kamunu kodwoŋi ni ne, ka yere mo Gɛnesara. O na zege da konto to, nɔɔna ma ba o tei se ba ta cheigi Wɛ kwora. Ba ma peene daane ye ba yiga.
42005002	O ma nɛ nabwooru telei te tigi buga kam ni ne, ywon-jara na yage-te ye ba daare ba vo se ba zare ba chworu tem.
42005003	Nabworo dedoa maa ye Simon nyem mo. Yezu ma zo ko wone. O ma ta dedaane Simon o we, “Cho bworo kom n ja n vo yiga fenfee n pa-ne.” Ko na seene ko ke to, o laam maa jei nabworo kom wone o tɛ Wɛ taane o bere nɔn-kɔgɔ kom.
42005004	O na bere-ba o ti to, o ma ta de Simon o we, “Cho bworo kom n ja n vo na-luŋa kam jei, se abam de á chworu tem na bam kuri ne á ja ywona.”
42005005	O ma leiri-o o we, “Amo tu, debam maŋe de de chworu tem taa de ga. Tega poore ye de wo nɛ kolokolo. De nam bugi. Nmo nam na we de daa jwoori de ke to, amo wó pa ba de chworu tem se de nii.”
42005006	Ba ma vo ba yi na bam tetare jei sem ye ba de chworu tem da ba ja ywona dedɛ. Ywona yam maa tiini ya daga dedɛ pa se chworu tem lage te kaare.
42005007	Ba ma maŋe de ba jea ba bwoŋi ba dwonna bam se ba ba ba woli-ba. Banto de ma kwei nabworo kokom kom ba ja vo ba woli-ba. Bwooru tem telei maama ma su de ywona. Te ma ga fenfee se te misi na bam wone.
42005008	Simon wolo yere dedwoŋi na ye Piita to ma nɛ kolo na ke to. O ma vo o kuni dwoona Yezu yiga ne, ye o we, “Amo tu, vei dáa a tei ne, se amo mo ye nɔn-chechɔgɔ.”
42005009	Ba na jaane ywona dedɛ ye ya tiini ya daga to, ko ma kagele Simon dedaane nɔɔna balo na wo o tei ne to.
42005010	Ko ta kagele Zɛbadi bia balei na tɔge ba wora to. Ba dedoa yere mo Jemsi, o nyaane wom yere mo Jɔn. Banto déem yeini ba tɔge de Simon mo ba toŋa. Yezu daa ma ta de Simon o we, “Yé ta n kɔre foone. Ko zege zem dɛ dem ne ko ta via, nmo laam wó ta n lage nɔɔna mo n pa amo, ne nmo déem na yeini n lage ywona n jaane tei to.”
42005011	Ba ma jwoori ba ja nabwooru tem ba nwoŋi ba tiŋi buburu kom ni ne. Ba na ke konto ba ti to, ba yage ba wonnu maama ye ba laam daare ba tɔge Yezu.
42005012	Dɛ dedwe mo Yezu vei teo kodwoŋi. Nɔɔno ya wo teo kom konto ne o na ye nayɔŋɔ. O jaweo kom déem zo o yera lanyerane. O na nɛ Yezu to, o ma fɔɔre o yi o tei, ye o kuni dwoona o lwoori-o o we, “Amo tu, n ná lage se n yɔɔre-ne, n jege dam pa se a na yezura.”
42005013	Yezu ma twe o jeŋa o dwei-o ye o we, “A lage konto. Zaŋe de yezura.” O na tage konto to mo bedwe baŋa ne jaweo kom jei nɔɔno wom yera ne.
42005014	Yezu ma kaane-o o we, “Yé zaŋe n ta kolo na ke to n bere nɔɔn-nɔɔno. Yɔɔre Wɛ kaanem tu wom tei se n vo n bere-o n jaweo kom na jei tei n ye-daa ne. Ta daare n kwei wonnu n ma n kaane Wɛ, nenɛɛne Moses nia yam na bere tei to. Konto wó bere nɔɔna we n jaweo kom seene ko jei.”
42005015	Ko nam na ke tei to, nɔɔna dedɛ déem nigi Yezu ŋwa jei maama. Konto ŋwaane mo nɔn-kɔgɔ dedɛ vei o tei se ba taa cheigi o ni-botare sem, ye se ba daare ba na yezura.
42005016	O déem ná lage o ware Wɛ, o yeini o beeri mɛ seeni nɔɔna na tera to mo ye o ware Wɛ.
42005017	Dɛ dedoa mo Yezu déem wora o tɛ Wɛ taane o bere nɔɔna. Ba badaara déem ye Farisi tiina mo dedaane Wɛ nia zamsem tiina. Ba déem nwoŋi teene dwi dwi mo ba ba o tei. Jerusalem de teene delo maama na wo Galili ne de Judea ne to tiina maa wora. Ba déem maa jei Yezu tei ne, ye o wane o yɔɔre jaweena Baŋa Wɛ dam na wo o tei ne to ŋwaane.
42005018	O na wora o bere-ba konto to, nɔɔna badwonna ya zeŋe gɔrɔ de sara ba jege ba beena. Ba na yi jei selo Yezu na wora to, ba ya kwaane se ba ja gɔrɔ kom ba ja ba zo diga kam wo ba tiŋi Yezu yiga ne.
42005019	Ko ya ma ware, kɔgɔ kom na daga to ŋwaane. Ba wo nɛ chwoŋa se ba zo. Ba ma ja gɔrɔ kom ba dii nayuu. Ba laam puri bɔɔne ye ba daare ba pa sara kam tɔge da ka tu diga kam wo. Ko ma pa se gɔrɔ kom zo nɔɔna bam tetare ko peini Yezu yiga ne.
42005020	Yezu ma lɔre we ba ke ba wo-dedoa ded-o. O ma ta o we, “A badwoŋi, nmo wɛleera yam saare.”
42005021	O na tage konto to, zamsem tiina bam de Farisi tiina bam maa bwɛ ba wone ba we, “O bere o tete we o ye wɔ mo, ye o pae se o de Wɛ ye bedwe? Nɔɔno tera na jege chwoŋa se o yage o dwoŋi nɔɔno wɛleera o ma chɛ-o, ko ná dae Wɛ yerane.”
42005022	Yezu ma lɔre ba na bwɛ tei ba kana ne to ye o we, “Bɛŋwaane mo á jege boboŋe dem konto dwoŋi á wone?
42005023	Yage se a bwei abam a nii kɔ mo ye mɔle, amo ná tage nɔɔno wom we, o wɛleera yam saare, naa a ná tage-o a we, o zaŋe o taa via?
42005024	Amo nam wó pa se abam lɔre we amo wolo na ye Nabiin-bu wom to jege dam logo baŋa ne se a yage nɔɔno wɛleera a ma chɛ-o.” O laam ma ta gɔrɔ kom o we, “A tɛ nmo, zaŋe wɛɛne se n pɛ n sara kam n vo sɔŋɔ.”
42005025	Bedwe baŋa ne mo nɔɔno wom zaŋe ba maama yiga ne, ye o kwei o sara kam o ya na tigi ka baŋa ne to o zeŋe o maa vei sɔŋɔ. O na maa viiri to mo o tei Wɛ lanyerane.
42005026	Nɔɔna maama na nɛ kolo na ke to, ko ke-ba yaau. Foone ma ja-ba. Ba ma daare ba tei Wɛ, ye ba we, “De zem nɛ wo-kenkagele lanyerane!”
42005027	Konto maama na kɛ to, Yezu ma zaŋe o nwoŋi o maa kɛa. O na maa kɛ to mo o nɛ lampwoo laro wodwoŋi, o yere mo Levi. O déem jei mɛ seeni o na yeini o jei o jwoŋi lampwoo nɔɔna tei ne to. Yezu ma ta ded-o o we, “Zaŋe n ta n tɔge-ne.”
42005028	Levi ma zaŋe o yage o woŋo maama ye o tɔge o kwaga.
42005029	O ma vo sɔŋɔ o ke wodiiru dedɛ o ma ke kuri o pa Yezu. Nɔɔna dedɛ ma ba ba tɔge ba di, dedaane lampwoo lara dedɛ.
42005030	Farisi tiina de ba zamsem tiina de tɔge ba wora. Ba ma vo Yezu kwaga tɔgena bam tei ba ŋɔɔna ye ba poona ba we, “Bɛ mo ke ye abam di wodiu dedaane lampwoo lara de nɔn-chechɔgero tem konto?”
42005031	Yezu ma leiri-ba o we, “Ko ná ye balo na jege ya-dɛɛra to, banto ba jege se ba vo dɔkta tu tei se o yɔɔre-ba. Ko daare balo na ba jege yezura to mo jege se ba vo ba na yɔɔrem.
42005032	Amo na tu logo baŋa to, ko dae balo na maŋe ba ye nɔn-ŋona to ŋwaane, se a nam tu se a pa nɔn-chechɔgero mo leiri ba wo Wɛ ŋwaane.”
42005033	Ba daa ta ma ta de Yezu ba we, “Jɔn kwaga tɔgena bam yeini ba vɔ ni mo maŋa maama ye ba daare ba ware Wɛ. Farisi tiina tɔgena bam de yeini ba ke konto dwoŋi. Bɛ mo ye nmo kwaga tɔgena bam ba vɔ ni konto?”
42005034	O ma leiri-ba o we, “Nɔɔno ná wora o ke kadiri, ye o dwonna ná wora se ba tɔge ba di, n bá-n wane n pa ba vɔ ni ye kan-baro wom ta wo ba tei ne.
42005035	Ko nam wó ba ko yi maŋa kam ba na wó ja kan-baro wom ba viiri. Maŋa kam konto ne ye o daa tera ba tei ne mo ba nam wó vɔ ni wo-chechɔgɔ ŋwaane.”
42005036	Yezu daa ma maŋe memaŋa kadwoŋi o bere-ba o we, “Nɔɔn-nɔɔno bá sɛ o kwei gare-doŋo o kaare se o ma feiri gare-dwoŋo. O nam ná ke konto, o wó kaare gare-doŋo kom o chɔge mo, ye ko bá wane ko maŋe de gare-dwoŋo kom.
42005037	Nɔɔn-nɔɔno ta bá sɛ o kwei sa-doora o lwo o ke lɔ-dwoŋa wone. O ná ke konto, ye sana bam ná keeri, ba wó pa se lɔa kam bage mo. Konto ŋwaane sana bam wó lwo, ye lɔa kam de chɔge.
42005038	Sa-doora nam jege se n lo n ke lɔ-doŋa wone mo.
42005039	Nɔɔno nam ná nyɔge sa-keira o me, o daa bá taa lage se o nyɔ sa-doora. O nam wó ta we, sa-keira bam tiini ba lamma.”
42006001	Juu tiina siu dɛ dedwoŋi daa ma yi. Yezu de o kwaga tɔgena bam déem ma tɔge daane ba da kara wo ba maa kɛa. Ba na maa vei to, o kwaga tɔgena bam maa bwori mena ba yui ba dona.
42006002	Farisi tiina de tɔge ba wora. Ba ma bwei we, bɛ mo ye banto ke totoŋe delo na chɔge ba siu dɛ chullu tem to?
42006003	Yezu ma leiri-ba o we, “Abam ta wo fɔge á ga Wɛ tɔnɔ kom na bere Pɛ David taane tei to na? Ko bere we kana déem jege-o de o nɔɔna bam.
42006004	Konto ŋwaane o ma vo o zo diga kalo na ye Wɛ nyem to, ye o kwei bworobworo kolo na tigi da Wɛ ŋwaane to. Bworobworo kom konto chula se nɔɔno di-ko, ko ná dae Wɛ kaanem tiina yerane mo. David déem di bworobworo kom ye o daare o pa o nɔɔna bam de tɔge ba di.”
42006005	Yezu daa ta ma ta o we, “Konto to, Nabiin-bu wom jege dam siu dɛ chullu tem baŋa ne.”
42006006	Konto na kɛ to, siu dɛ dedem daa ma yi. Yezu déem ma vo o zo Juu tiina jeiro diga. O maa wora o bere-ba Wɛ taane. Nɔɔno wodwoŋi maa tɔge o wora, o jazem jeŋa kam na tega.
42006007	Wɛ nia zamsem tiina de Farisi tiina de maa wora. Banto maa kwaana ba lage chwoŋa se ba bere we Yezu ke o tusi. Konto ŋwaane ba déem jei ba yere-o se ba nii, o wó sɛ o yɔɔre nɔɔno siu dɛ dem ne naa o bá sɛ.
42006008	Yezu ma lɔre ba na boŋe tei to. O ma ta de je-tega kam tu o we, “Zaŋe wɛɛne n ba n zege nɔɔna maama tetare ne.” O ma zaŋe o nwoŋi o zege da.
42006009	Yezu ma bwei nɔɔna bam o we, “Chullu bere we bɛ mo? Kɔ mo tɔge chwoŋa, nɔɔno ná ke o dwoŋi lanyerane siu dɛ dem ne, naa o ná ke-o lwaane? Kɔ mo lana, nɔɔno ná vere o dwoŋi ŋwea siu dɛ dem ne, naa o ná go-o?”
42006010	O na tage konto to, o ma nii ba maama ye o daare o ŋɔɔne de je-tega kam tu o we, “Twe n jeŋa kam.” O na ke konto to, o jeŋa kam ma jwoori ka ke lanyerane.
42006011	Nɔɔna bam na nɛ konto to, ba ma fole dedaane Yezu, ye ba bane daane se ba nii, ba nam wó wane ba ke-o tɛ mo.
42006012	Da yanto yam ni ne, Yezu ma vo o dii peo kodwoŋi yuu se o ware Wɛ. Dɛ dem konto maama o wora o ware Wɛ taa, se ko ba ko yi te-pora.
42006013	Tega na poore ka ti to, o ma bwoŋi o kwaga tɔgena bam se ba ba o tei. O laam ma le nɔɔna fuga-balei ba wone, ye o tiŋi-ba se ba ta ye o tontoŋena bam.
42006014	Ba yera mo tento: Simon wolo Yezu na pɛ o yere we Piita to, Anduru wolo na ye Simon nyaane to, Jemsi, Jɔn, Filipi, Batoloma,
42006015	Matiyu, Tomas, Jemsi wolo na ye Alafayu bu to, Simon wolo ba na bwo-o we Zɛlota tigisim nyem to,
42006016	Judas wolo na ye Jemsi bu to, dedaane Judas Yisakara wolo déem na wó ba o yeigi Yezu o pa nɔɔna to.
42006017	Yezu ma tu peo kom yuu ne. O dedaane o tontoŋena fuga-balei bam ma vo ba yi tega kalo na mae daane to. O ma zege da, dedaane o kwaga tɔgena dedɛ de nɔn-kɔgɔ dedɛ maŋe ko gilimi ko su jei sem maama. Banto déem nwoŋi jei dwi dwi mo, Juu tiina teene dem maama wone. Badwonna nwoŋi Jerusalem. Badwonna de ma nwoŋi Tura de Sidon jei selo na wo naneo kom ni ne to.
42006018	Ba déem tu Yezu tei se ba cheigi o taane dem, se ba daare ba na yezura de ba jaweero tem. Nɔɔna badaara wora chichiri na jege-ba se daana. Ko ma gare banto de yera ne.
42006019	Nɔɔna bam maama maa kwaana se ba dwei-o, kolo ŋwaane o jege dam delo na wó pa ba maama na yezura to.
42006020	Yezu déem ma nii o tɔgena bam seeni ye o we, “Yiniga na jege abam balo to mo jege yu-ywoŋo, á na tɔge á di Wɛ paare dem to ŋwaane.
42006021	Kana na jege abam balo leilei to mo jege yu-ywoŋo, Wɛ na wó pa á bochara peini de á fera yam to ŋwaane. Abam balo yiga na nyɔne leilei to mo jege yu-ywoŋo, Wɛ na wó pa á ba á di ywoni to ŋwaane.
42006022	Nɔɔna ná chuli abam, ye ba ná vae abam, naa ba twe abam, naa ba ná jege abam ba yaala, á jege yu-ywoŋo mo. Ba ná ke abam konto dwoŋi, á na tɔge amo wolo na ye Nabiin-bu wom to ŋwaane,
42006023	se á ta-á jege wopwolo lanyerane dɛ dem konto ne. Ta-á yei-na we ba kwoa nakwa de déem ke faŋa faŋa Wɛ tontoŋena bam konto mo. Á faŋe á ta-á yei ko ni ne, se á wó na nyɔɔre dedɛ Wɛ tei ne.
42006024	Ko daare abam balo na ye naduna to, lɛɛro wo á tei ne, á na maŋe á na á wo-laaro tem ye á daa bá na to ŋwaane.
42006025	Abam balo na jege wo-faano á di leilei to, lɛɛro wo á tei ne, á na wó ba á yaare de kana to ŋwaane. Abam balo na di ywoni leilei to, lɛɛro wo á tei ne, á na wó ba á keeri ye á yi-na lu to ŋwaane.
42006026	Nɔɔna maama ná jege abam ba zula, lɛɛro wo á tei ne. Ta-á yei-na we ba kwoa nakwa de déem zuli balo na pae ba ye Wɛ tontoŋena ye ba dae to.”
42006027	Yezu daa ma ta o we, “Abam balo na cheigi-ne to nam nii-na. Ta-á swoi á dona. Ta-á ke balo na chuli abam to lanyerane.
42006028	Ko ná ye balo na sɔɔle ba chɔge abam to, se á swɛ ba swolim. Loori-na Wɛ á pa balo na jege abam ba twea to.
42006029	Nɔɔno ná lɔge nmo popɔŋɔ, se n guni kodwoŋi kom se o daa lɔ. Nɔɔno ná vere nmo gare-bwora o ja viiri, se n pa-o chwoŋa se o kwei n gare-bu o woli da.
42006030	Nɔɔno wolo maama ná lwoori woŋo nmo tei ne, se n pa-o. Nɔɔno ná kwei nmo woŋo o ja viiri, ye bwei ko bwia se n jwoŋi.
42006031	Nam ta-á ke-na á dwonna lanyerane, se ko maŋe de á na lage se banto ta ke abam tei to.
42006032	Abam nam ná swoi balo de na swoi abam to yerane, á wó na nyɔɔre na? Nɔn-chechɔgero de maŋe ba swoi konto dwoŋi mo.
42006033	Abam ná ke lanyerane de balo na ke abam lanyerane to yerane, á wó na nyɔɔre na? Nɔn-chechɔgero de maŋe ba ke konto dwoŋi mo.
42006034	Abam ná jene sabu á pa balo yerane na wó wane ba jwoori ba ŋwe to, á wó na nyɔɔre na? Nɔn-chechɔgero de yeini ba jena ba pa ba dwonna se ba jwoori ba jwoŋi ko ni ne.
42006035	Abam nam jege se á ta-á swoi á dona, ye á ta-á ke-ba lanyerane. Abam nam ta-á jene sabu á pa nɔɔna, ye á yage teenem. Yuu-tu Baŋa Wɛ mo yeini o zeini banegero nyena de nɔn-balwaaro mo. Á ná yeini á ke konto dwoŋi, á wó na nyɔɔre dedɛ Wɛ tei ne de á na bere we á ye o bia to ŋwaane.
42006036	Á ta-á duri nɔɔna ŋwaŋa, ne á Kwo Wɛ na ye tei to.
42006037	Abam nam ye zaŋe á ŋɔɔne á dwonna taane, se á ye pa Wɛ ŋɔɔne abam de taane. Yé ta-á jege nɔɔna á yaala, se á ye pa Wɛ yaale abam de. Nam yage-na á ma chɛ á dwonna, se Wɛ laam wó yage abam de wɛleera o ma chɛ abam.
42006038	Á ta-á pae nɔɔna wolim, se Wɛ wó woli abam de konto. Wɛ wó pa á na wolim lanyerane, ne ba na kwei baŋa kamunu ba maŋe ba vuuri ka ni ye ka siiri to. Abam na ke á dwonna tei to, Wɛ wó ke abam de konto se ko ta mae daane.”
42006039	Yezu laam ma maŋe memaŋa o bere-ba o we, “Lilwei wó wane o vaŋe o dwoŋi lilwei mo na? Ba ná ke konto, ba maama bá to gwoŋo wone na?
42006040	Zenzamso bá wane o dwoni wolo na bere-o to. Ko daare zenzamso ná zamse o ti maama, o de wolo na bere-o to wae ba ye bedwe.
42006041	Abam nye de nɔɔno ná nii o dwoŋi yi ne o nɛ weo balaŋa da, ye o yiga tera de o tete yi na jege da-lɔŋɔ to. Ko maŋe se ko ta ye konto na?
42006042	Nɔɔno wolo nam na wo maane we o jege da-lɔŋɔ o yi ne to wó ta jege chwoŋa se o ta de o dwoŋi we, ‘A badwoŋi, pa se a le weo n yi ne’ na? Abam ye pipiri nyena de á na ke á dwonna tei to. Abam nam jege se á le á tete yi da-lɔŋɔ kom mo, se á laam wane á nii lanyerane se á le á dwoŋi yi weo kom.
42006043	Nɔɔno kikia wó pa á lɔre o na seene o ye tei to. Ti-ŋoŋo tera ko na wó le bu-kokwaaro. Ti-jawona nam tera ko na wó le bu-ŋona.
42006044	Abam ná lage se á lɔre tio maama na ye kolo to, á wó ma ko bia mo á lɔre. Nmo bá na mɔɔro sabara yuu ne, naa n na sɔa kangogo kuri ne n twɛ.
42006045	Nɔn-ŋom wó ta jege wo-laaro mo o boboŋa ne pa se o jege-te o ŋɔɔna. Ko daare nɔn-balɔrɔ wó ta jege wo-balwaaro mo o boboŋa ne pa se o jege tento o ŋɔɔna. Nɔɔno na jege kolo maama ko su o boboŋa to mo wó siiri o ni taane wone.
42006046	Bɛŋwaane mo á yeini á zuli-ne ye á bwoi amo we, ‘Amo Teiru, amo Teiru’, ye á ta ba sɛ amo ni?
42006047	Wolo maama ná tu amo tei o jwoŋi a taane dem ye o daare o tɔge-de, amo wó bere abam konto tu na nye tei to.
42006048	Wonto nye de nɔɔno wolo na lage o lɔ o sɔŋɔ to. O ma ko gwoŋo o yi peo, ye o laam chwi sɔŋɔ kom kuri peo kom baŋa ne. Buga ma su ka wɛɛle ka mage sɔŋɔ kom, ye na bam wo wane ba chwoori-ko, o na lɔge-ko lanyerane ye ko dana to ŋwaane.
42006049	Ko daare wolo maama nam na jwoŋi amo taane dem ye o ba tɔge-de to nye de nɔɔno wolo na pɔpɔ o lɔ o sɔŋɔ kasolo baŋa ne, ye o wo koge gwoŋo se o ma chwi-ko to. Buga ma su ka wɛɛle ka mage sɔŋɔ kom ka gwɛɛne, pa na bam chwoori ko maama.”
42007001	Yezu déem na bere nɔn-kɔgɔ kom o memaŋa yam o ti to, o daa ma vo Kaparenia.
42007002	Soja yiga-tu wodwoŋi déem mo wora, o na jege sabeelo. O maa swo-o dedɛ. O sabeelo wom déem maa weela lanyerane ye o lage o te.
42007003	Soja tu wom ma ba o ni Yezu ŋwa. O ma toŋe Juu tiina nakwa o tei ne se ba pa o ba o jwoŋi o sabeelo wom ŋwea.
42007004	Juu tiina nakwa bam ma vo Yezu tei ba tiini ba lwoori-o se o ba o jwoŋi ba dedɛɛro wom sabeelo wom ŋwea. Ba ma ta ded-o ba we, “O ye nɔn-ŋom.
42007005	O swoi debam balo na ye Juu tiina to, ye o daare o lɔ jeiro diga o pa debam. Konto ŋwaane, kwaane se n duri o yiniga.”
42007006	Yezu ma sɛ. O ma tɔge dedaane ba o maa vei soja tu wom sɔŋɔ. O ma twɛ sɔŋɔ kom, dedaane soja tu wom daa toŋe ni o tei ne o we, “Amo tu, ye yaare n tete n ba. A muri se n ba n zo amo sɔŋɔ.
42007007	Konto ŋwaane mo pɛ se amo tete wo tu nmo tei. Nam ta n ni we a sabeelo wom zaŋe, se o laam wó na yezura.
42007008	Amo yei we n jwoŋi dam Wɛ tei ne. Amo de ye nɔɔno wolo nɔɔna badwonna na jege dam amo baŋa ne to, ye amo de daa ta jege dam badaara baŋa ne. A ná tage we nɔɔno wolo vei, o jege se o vo mo. A nam daa ná we nɔɔno wolo ba, o de wó ba mo. Ko ta ná ye a sabeelo, a ná we o ke woŋo, o jege se o ke mo.”
42007009	Yezu na nigi konto to, ko ma so-o. O ma pipiri o nii kɔgɔ kolo na tɔge-o to, ye o ta o we, “A tɛ abam, amo wo nɛ nɔɔn-nɔɔno o na jege wo-dedoa de amo se ko yi wonto na jege wo-dedoa tei to, ko ná maŋe ko ye Isarele dwi tiina bam wone de.”
42007010	Soja tu wom tontoŋena bam laam ma jwoori sɔŋɔ. Ba na yi da to, ba nɛ de sabeelo wom jege yezura.
42007011	Konto na kɛ to, Yezu daa ma zaŋe o vo teo kodwoŋi, ko yere mo Nayin. O na maa vei to, o kwaga tɔgena bam dedaane nɔn-kɔgɔ kamunu mo tɔge-o ba via.
42007012	O na yi teo kom ni to, o ma jeeri nɔɔna na zeŋe too de gandwa ba maa nwoŋa. Too wom nu ye kadeim mo. Mo o bu-doa. Teo kom kɔgɔ kamunu de maa tɔge too wom kwaga.
42007013	Dé Teiru Yezu na nɛ kadeim dem to, o ŋwaŋa ma zo-o. O ma ta ded-o o we, “Yé ta n keera.”
42007014	O ma vo o dwei gandwa yam. O na ke konto to, balo na zeŋe too wom to ma zege. Yezu ma ta de too wom o we, “Amo badwoŋi, a tɛ nmo se n zaŋe wɛɛne!”
42007015	O na tage konto to, too wom ma seene o zaŋe ye o bobo ŋɔŋa. Yezu ma jwoŋi-o o pa o nu wom.
42007016	Nɔɔna bam maama na nɛ konto to, ba ma kɔre Wɛ lanyerane, ye ba dage-o ba we, “De ke Wɛ lei! Wɛ tontoŋeno kamunu nam chuga de tei ne. Wɛ tu se o jwoŋi o nɔɔna bam mo.”
42007017	Juu tiina teene dem maama, de jei sem maama laam ma ni Yezu ŋwa.
42007018	Jɔn de déem ma ni Yezu ŋwa. O kwaga tɔgena bam ma ta ba bere-o Yezu na ke kolo maama to. O laam ma le o kwaga tɔgena bam balei,
42007019	ye o toŋe-ba dé Teiru Yezu tei ne, se ba bwei-o ba nii, wonto mo ye wolo Wɛ na bere-ba we o wó ba to naa ba ta teene nɔɔno wodwoŋi.
42007020	Nɔɔna bam ma vo Yezu tei ba ta ded-o ba we, “Debam tu Jɔn wolo na pae nɔɔna sɛɛm to mo toŋe debam nmo tei ne, se de ba de bwei de nii, nmo mo ye wolo Wɛ na bere debam we n wó ba to naa de ta teene nɔɔno wodwoŋi?”
42007021	Kanto maŋa kam ne nɔɔ mo Yezu déem yɔɔre nɔɔna dedɛ de ba jaweero dwi dwi. O ma yɔɔre chichiri na daane nɔɔna balo to, ye o daare o pa lilwoa dedɛ yia puri.
42007022	O laam ma leiri Jɔn tontoŋena bam o we, “Véi-na á ta de Jɔn kolo maama á na nɛ to, ye á kwori á ni to. Á ta á bere-o we lilwoa mo jwoori ba nae, gwaaro de wae te via, naywanno yera de kwɛ lanyerane, zɔ-kɔro de zwa ni, toa de jwoori ba bi. Ko woli da, yiniga tiina de maa ni Wɛ taan-ŋom dem.
42007023	Wolo maama na ba jwoori Wɛ kwaga ne amo ŋwaane to mo ye yu-ywoŋo tu.”
42007024	Jɔn tontoŋena bam ma jwoori ba viiri. Yezu laam ma ta Jɔn taane o bere nɔn-kɔgɔ kom. O ma ta de-ba o we, “Abam déem na vei Jɔn tei kagoa yuu ne to, á boŋe we á wó nɛ bɛ mo? Á vei se á nii gaaro telo vio na jege ko dole to mo na?
42007025	Aawo. Se bɛ mo? Á vei se á nii nɔn-yero na zo gare-nyenno to mo na? Aawo. Nɔn-yero nam wó ta zoore sɔ-fɔrɔ wone mo ye o di o ni, se ko dae kagoa yuu ne.
42007026	Bɛ nam mo ye á vo? Á vei se á nɛ Wɛ tontoŋeno mo na? Ɛɛ, ko ye konto mo. Á nam na nɛ wolo to tiini o dwoi faŋa faŋa Wɛ tontoŋena bam na ye tei to.
42007027	Wɛ tɔnɔ kom nam maŋe ko ta wonto taane ko we, ‘Nii, amo Wɛ lage a toŋe a tontoŋeno mo, se o da nmo yiga o vo o kwɛ chwoŋa kalo nmo na wó tɔge da to.’
42007028	A tɛ abam we, nabiina balo maama ba na maŋe ba lo to wone nɔɔn-nɔɔno tera o na yi Jɔn na ye tei to. Ko daare leilei konto, nɔn-yɔɔ kolo maama na zo Wɛ woro kom wone to laam tu o dwoi Jɔn.”
42007029	Nɔɔna bam maama dedaane lampwoo lara bam de na nigi konto to, ba ma sɛ we Wɛ jege chega, de ba na maŋe ba jwoŋi sɛɛm Jɔn tei ne to ŋwaane.
42007030	Ko daare Farisi tiina bam dedaane Wɛ nia zamsem tiina bam déem wo sɛ se ba jwoŋi sɛɛm Jɔn tei ne, ye ba tɔne de Wɛ na boŋe kolo se o ke o pa-ba to.
42007031	Yezu daa ma ta o we, “Amo nam wó ke tɛ mo a maŋe zem nɔɔna bam kikia na ye tei to? Ba maa nye de bɛ mo?
42007032	Zem nɔɔna bam nye nenɛɛne bia na jei yaga kaporo ne ba kwɛɛra to mo. Ba maa tɛ ba pa daane ba we, ‘De mage gullu mo se á sa, ye á wo sage. De ma daare de leeni luseim de pa abam, ye á wo sɛ se á pa á yiga nyɔne.’
42007033	Zem nɔɔna bam de ye konto mo. Jɔn na tu to, o déem peene o kana mo, ye o kwori o ba nyɔ sana. Abam na nɛ-o to, á maa jege-o á yaala we, ko ye setaane mo tɔge-o.
42007034	Ko daare amo Nabiin-bu wom nam na tu to, amo wo vɔge ni. Abam daa ta maa yaale amo de ye á we, a ye nɔn-kwolo mo, ye a ye sa-nyɔro de. Á daa ta maa we, a me de lampwoo lara de nɔn-chechɔgero mo.
42007035	Balo maama nam na jege swa chekke to mo sɛ we Wɛ jege chega.”
42007036	Farisi tu dedoa déem mo wora, o yere mo Simon. O ma bwoŋi Yezu se o da o vo o sɔŋɔ o di wodiu. Yezu ma vo o zo o sɔŋɔ kom o jeini se o di.
42007037	Ka-chechɔgɔ maa wora teo kom konto ne. O ma lɔre we Yezu wo Farisi tu wom sɔŋɔ ne o di wodiu. O ma kwei kaboa na su de terale nuga to o ja vo Yezu tei.
42007038	O ma vo o zege o kwaga ne, ye o keera. O yi-na maa lura pae Yezu nɛ wora se buga. O ma tiiri o ma o yu-ywei o guguni o yi-na bam, ye o ma o ni o duuri Yezu nɛ sem. O ma daare o pore terale nuga kam o lo o ke da.
42007039	Farisi tu wolo na bwoŋi Yezu o sɔŋɔ ne to ma nɛ kolo na ke to. O laam ma boŋe o tete ne o we, “Nɔɔno wonto ya ná ye Wɛ tontoŋeno mo, o ya wó lɔre kaane wonto kikia na ye tei, ye o lɔre we kaane wolo na jege-o o dwei to ye ka-chechɔgɔ mo.”
42007040	Yezu ma ta ded-o o we, “Simon, a lage a ta woŋo de nmo.” O maa we, “Berem tu, nam ta.”
42007041	Yezu laam ma maŋe memaŋe o we, “Ko nye de nɔɔna balei na jege sabu-jenno jene tei to mo. Ba dedoa jege jene nenɛɛne ywollu bia yanu mo (500), wodwoŋi wom maa jege ywollu finnu (50).
42007042	Ba ma ware ba ŋwe jene dem, pa se o yage o ma chɛ ba maama. Tɔ. Ta n bere-ne, banto wone wɔ mo wó ta swo-o ko dwoi?”
42007043	Simon ma leiri-o o we, “Amo boŋe we o na mɛ o chɛ wolo wom dedɛ to mo.” Yezu ma ta o we, “N pɔɔre chega mo.”
42007044	O laam ma pipiri kaane wom seeni, ye o ta de Simon o we, “Nmo nɛ kaane wonto na? Amo na tu a zo n sɔŋɔ kom to, nmo wo pɛ-ne na se a ma se a nɛ. Ko daare kaane wonto bugi a nɛ sem dedaane o yi-na, ye o daare o guguni-se dedaane o yu-ywei.
42007045	Amo na tu to, nmo wo sɛ se n jeeri-ne lanyerane de ni-duurim. Ko daare kaane wom duuri a nɛ mo taa, ko zege maŋa kam a na tu to.
42007046	A na tu nmo tei to, n wo sɛ se n kwei nuga n ke a yuu ne se ko pa-ne zula. Ko daare kaane wom mo kwei terale nuga o lo o ke a nɛ yera ne.
42007047	O kikia yam bere we o wo-balwaaro dedɛ tem mo saare. O swono kom dedɛ mo bere konto. Ko daare wolo Wɛ na saare o wɛleera fenfee yerane to mo jege swono fenfee yerane.”
42007048	Yezu laam ma daare o ta de kaane wom o we, “Nmo wɛleera yam saare.”
42007049	O na tage konto to, nɔɔna balo de na tɔge ba wora to ma ŋɔɔne daane ba we, “Wonto nam bere o tete we o ye wɔ mo ye o yage nɔɔno wɛleera o ma chɛ-o?”
42007050	O laam ma ta de kaane wom o we, “Nmo na ke n wo-dedoa de amo to mo pɛ se Wɛ jwoŋi n ŋwea. Véi, se Wɛ wó woli-m.”
42008001	Konto kwaga ne, Yezu déem maa beeri o tole teene kamunnu de te-bia maama ye o tɔɔle Wɛ taan-ŋom dem we o lage o di paare o nɔɔna baŋa ne. O nɔɔna fuga-balei bam de déem tɔge-o ba beera.
42008002	Kaana badwonna de tɔge ba wo o tei ne. Banto ye balo chichiri de jaweero dwi dwi ya na daane-ba ye Yezu yɔɔre-ba to. Ba dedoa yere mo Mary, wolo ba na bwoi we Magadala to. Wonto mo Yezu ya zeili chichiri serepɛ o tei ne.
42008003	Wodwoŋi yere mo Joana. Wonto mo ye Chuza wolo na ye Herodi sɔŋɔ tu to kaane. Wodwoŋi de yere mo Suzana. Kaana dedɛ de tɔge ba wora. Kaana banto maama déem yeini ba maŋe kolo ba na jege to ba maa woli Yezu de o tɔgena bam.
42008004	Nɔɔna dedɛ déem nwoŋi teene dedɛ ba vo Yezu tei, pa se kɔgɔ kamunu gilimi-o. O laam ma maŋe memaŋe o bere-ba o we,
42008005	“Valo déem mo wora. O ma zaŋe o vo o kara se o du. O ma kare o dole o men-dwoa yam. Yadwonna ma to chwoŋa ni ne. Nɔɔna maa nɔna ya baŋa ne ba kɛa. Zuna ma na-ya ba twɛ ba di.
42008006	Yadaara ma to pi-saao yuu ne. Tega kam na ba zura to, ya ma nwoŋi ye ya kwaare ya te lela.
42008007	Men-dwoa yadaara ma to sabare wone. Ya na puli to, sabare sem ma tɔge se zaŋe se jujugi-ya se go.
42008008	Ko daare yadaara ma to te-ŋoŋa baŋa ne. Ya ma nwoŋi ya ke bia lanyerane nenɛɛne bia bi bi.” Yezu na tage konto o ti to, o laam ma ta o we, “Á nam fɔge á cheigi a taane dem lanyerane.”
42008009	Yezu kwaga tɔgena bam laam ma bwei-o ba we, “Memaŋe dento kuri mo bɛ?”
42008010	O ma leiri-ba o we, “Ko ná ye abam, Wɛ maŋe o pa se á lɔre o paare dem kuri na ye tei to, ye chega kam konto ya maŋe ka seigi mo. Ko daare nɔɔna badaara, amo yeini a maŋe memaŋa mo a bere-ba, se ba yia ta nae amo na ke kolo to, ye ko ba pae ba maana, se ba daare ba ta ni amo berem dem, ye ba ba ni de kuri.
42008011	Memaŋe dem kuri mo tento: Men-dwoa yam bere Wɛ taane dem na ye tei to mo.
42008012	Yalo na to chwoŋa kam ni ne to nye de nɔɔna balo na ni Wɛ taane dem, ye setaana pɛ laam ba o chaale-de pa de wo zo ba boboŋa. O ke konto se ba ye sɛ Wɛ ni se o jwoŋi-ba.
42008013	Yalo na to pi-saao yuu ne to maa nye de nɔɔna balo na ni Wɛ taane dem, ye ba jwoŋi-de de wopwolo. Taane dem ma wo tiini de zo ba boboŋa, ye ko ná ke fenfee, ba daa ba sɛa. Cham maŋa ná yia, ba laam wó kwei ba yage mo.
42008014	Men-dwoa yalo na to sabare sem wone to maa bere nɔɔna balo na ni Wɛ taane dem, ye ba zaŋe ba to chwoŋa ne ba maa kɛa. Ba maa jege lwia de ba ŋwea wonnu, ye sabu-laga de logo baŋa ywoni chɔge ba boboŋa, ne sabare sem na jujugi mena yam tei to. Banto boboŋa daa bá kweere de Wɛ chega kam tɔgem.
42008015	Men-dwoa yalo nam na to te-ŋoŋa jei sem ne to bere balo na ni Wɛ taane dem, ye ba jwoŋi-de lanyerane ba ke ba bochara ne to. Banto mo jege boboŋ-laaro ye ba vɔ ba wo de Wɛ chega kam tɔgem. Wɛ taane dem ma ja kuri de pa-ba, ne mena yalo na ke bia dedɛ to.”
42008016	Yezu daa ma ta o we, “Nɔɔno ná jege kanea, o bá sɛ se o tɔre-ka o pu zoŋa wone, naa o zege-ka gadwogo kuri ne. O nam wó kwei-ka o pale wɛɛne mo, se ka ta jege pwooni ka pae balo na lage ba zo diga kam wo to.
42008017	Wɛ chega kalo maama zem na seigi nɔɔna tei ne to wó ba ka lɔre ja mo. Kolo maama zem na pugi to wó puri mo se nɔɔna lɔre ko kuri na ye tei.
42008018	Kwaane-na á pa se á na ni kolo to zo á boboŋa. Nɔɔno ná maŋe o jege woŋo, o ta wó jwoŋi kodwoŋi o woli da. Nɔɔno wolo nam na maŋe o ba jege kolokolo to wó ba o ga kolo fenfee o ya na boŋe we o jege to mo.”
42008019	Yezu nu de o nyaana ma ba o tei se ba na-o. Ba ma ware ba yi o tei, kɔgɔ kom na daga to ŋwaane.
42008020	Nɔɔno wodwoŋi ma ta de Yezu o we, “N nu de n nyaana mo tu ba zege pwooni ne, ye ba lage se ba na-m.”
42008021	O ma leiri-ba o we, “Balo maama na ni Wɛ taane dem ye ba tɔge o boboŋa to mo ye amo nu de a nyaana.”
42008022	Dɛ dedwe Yezu de o kwaga tɔgena bam ma zo nabworo. O ma ta de-ba o we, “Pa se de bɛ buga kam ni dedwoŋi dem.” Ba ma bobo se ba yɛ ba kɛ.
42008023	Ba na maa kɛ to, Yezu ma to dɔɔm ne. Vo-fɔrɔ ma pɔpɔ ko zaŋe ko ba buga kam baŋa ko mage bworo kom pa se ko wora ko liri na se ko tu na bam kuri. Ba déem maa wo cham wone.
42008024	Ba ma vo ba dwei Yezu pa o zaŋe, ye ba we, “De Tu, nii, de lage de nyɔ na de te.” O laam ma zaŋe wɛɛne. O ma bage vio kom de na bam popɔgelem dem se te yage. Vio kom laam ma yage ye na bam de maŋe da chemm.
42008025	O ma bwei o kwaga tɔgena bam o we, “Bɛ mo ye á ba jege wo-dedoa de amo?” Foone ma ja-ba, ye ko ke-ba yaau. Ba ma bwei daane ba we, “Wonto nam ye wɔ mo? O bage vio kom de na bam ye te sɛ o ni.”
42008026	Ba ma yɛ ba vo ba bɛ buga kam. Ba ma yi Gerasa tiina na zoore mɛ to. Buga kam tigi jei sem konto de Galili tetare laŋa ne mo.
42008027	Yezu ma nwoŋi nabworo kom wone. Teo kom nɔɔno dedoa ma ba o jeeri-o. Setaana mo jege nɔɔno wom konto ya daana ko zege faŋa faŋa. O ma wo zo kolokolo, ye o ba zoore sɔŋɔ ne. O yeini o tigi yibeela jei ne mo.
42008028	O na nɛ Yezu to, o ma bobo se o chwoosi wɛ wɛ. O ma vo o to Yezu yiga ne, ye o kaase de kwor-dɛa o we, “Yezu, Yuu-tu Baŋa Wɛ Bu, nmo tu amo tei se n ke bɛ mo? Popo, ye waare-ne.”
42008029	O tage konto kolo ŋwaane Yezu maŋe o pa chichira kam ni se ka yage nɔɔno wom yera. Kuni dedɛ chichira kam déem yeini ka ja-o. Konto mo pɛ se ba yeini ba kwei chaponno ba ma vɔ o jea de o nɛ, se ba ta yere-o. Ba ná yeini ba ke-o konto, o yeini o kɔ-te mo. Setaane dem laam wó zeili-o pa se o duri o vo kagoa wo.
42008030	Yezu laam ma bwei-o o we, “N yere mo bɛ?” O ma leiri o we, “A yere mo Akɔgɔ”, kolo ŋwaane setaana dedɛ mo tɔge-o.
42008031	Setaana yam ma tiini ya lwoori Yezu se o ye zeili-ya pa ya zo chira jei tega kuri ne.
42008032	Teira kɔgɔ dedɛ déem maa wora jei sem ne ya beeri ya wodiu peo teiŋa ne ya di. Setaana yam ma lwoori Yezu se o pa-ya chwoŋa se ya vo tera yam wo ya ta tɔge-ya. O ma sɛ.
42008033	Setaana yam laam ma yage nɔɔno wom yera ya vo ya tɔge tera yam. Teira yam maama ma duri ya siseiri ya tu buga kam wo ya nyɔ na ya te.
42008034	Nɔɔna balo ya na nii tera yam baŋa ne to ma nɛ ko na ke tei to. Ba ma duri ba vo ba ta kolo na ke to ba bere teo kom nɔɔna bam de balo na toŋe ba kare ne to.
42008035	Nɔɔna bam ma nwoŋi ba vo se ba nii ko na ke tei. Ba ma vo ba yi Yezu tei. Ba ma nɛ nɔɔno wolo setaana yam na yage-o to. O maa jei Yezu tei ne dedaane o boboŋa jwoori ya ba, ye o zo gwaaro. Ba na nɛ-o konto to, foone ma zo-ba.
42008036	Balo yi na nɛ ko maama to ma ta ba bere nɔɔna bam ko na ke tei ye setaana yam yage nɔɔno wom yera to.
42008037	Gerasa tiina teo kom de ko nawuura yam maama nɔɔna bam ma lwoori Yezu se o viiri, kolo ŋwaane foone tiini de jege-ba. Yezu laam ma jwoori o vo o zo nabworo kom se o kɛ.
42008038	O na maa viiri to, nɔɔno wolo setaana yam na yage-o to ma lwoori-o se o pa o da o vo. Yezu ma wo sɛ.
42008039	O ma ta de nɔɔno wom o we, “Jwoori n vo sɔŋɔ se n ta kolo Wɛ na ke o pa nmo to n bere-ba.” Nɔɔno wom ma kɛ o vo o tole teo kom maama o ta kolo maama Yezu na ke o pa-o to.
42008040	Yezu déem ma jwoori o bɛ buga kam ni dedwoŋi dem. O na nwoŋi nabworo kom wone to, dedaane kɔgɔ dedɛ mo maŋe ko gilimi daane ko pɔ-o. Ba na nɛ-o to mo ba jeeri-o lanyerane.
42008041	Nɔɔno wodwoŋi maa tɔge o wora, o yere mo Jarus. O maa ye Juu tiina jeiro diga kam yiga-tu. O ma vo Yezu tei o tiiri tega ne o yiga ne o lwoori-o o we, “Popo, ba debam sɔŋɔ.”
42008042	O tage konto kolo ŋwaane o jege bu dedoa yerane mo ye o lage o te. Bu wom ye busankana mo, nenɛɛne bena fuga yalei tei. Yezu ma sɛ se o vo. O na maa kɛ to, kɔgɔ kom tiini ko peene-o.
42008043	Kaane wodwoŋi maa tɔge o wora, o na tiini o wɔe wo mo taa, bena fuga yalei. Nɔɔn-nɔɔno maa ware o yɔɔre-o.
42008044	O ma kɛ Yezu kwaga o vo o laare o dwei o gɔrɔ kom ni. O na dwei-o konto to, jana bam ma kɔ bedwe baŋa ne.
42008045	Yezu ma bwei o we, “Wɔ mo konto ye o dwei amo?” Ba maama ma fo. Piita de balo na wo o tei ne to ma ta ba we, “De Tu, nmo wo nɛ nɔɔna bam na tiini ba daga ye ba yigi ba peene nmo tei to na?”
42008046	Yezu ma leiri o we, “Ko ye nɔɔno mo dwei-ne. Amo yei we a dam nwoŋi a yera ne.”
42008047	Kaane wom ma lɔre we o bá lu. Foone maa jege-o ye o yera sae. O ma vo Yezu tei o tiiri tega ne o yiga ne. O ma ta ded-o kolo maama na pɛ se o dwei-o konto to, de o na nɛ yezura bedwe baŋa ne tei to. Kɔgɔ kom maama ma ni o na tage kolo to.
42008048	Yezu laam ma ta ded-o o we, “A bukɔ, nmo na ke n wo-dedoa de amo tei to mo pɛ se n na yezura. Véi, se Wɛ wó woli-m.”
42008049	Yezu ta na wora o ŋɔɔne konto to, nɔɔno wodwoŋi ma ba o yi o tei, o na nwoŋi yiga-tu Jarus sɔŋɔ to. O ma ba o ta ded-o o we, “N bukɔ wom tega. Daa n ye ta n daane berem tu wom.”
42008050	Yezu na nigi konto to, o ma ta de Jarus o we, “Yé ta n fona. Ke n wo-dedoa de amo, se ko wó gare bu wom yera ne.”
42008051	Ba ma vo ba yi sɔŋɔ kom. Yezu ma zo. O ma wo sɛ se nɔɔna da-o ba zo, ko ná dae Piita de Jɔn de Jemsi, de bu wom kwo de o nu yerane.
42008052	Balo maama na maŋe ba wo sɔŋɔ kom wone to maa chwoosa, ye ba keera busankana kam ŋwaane. Yezu ma ta de-ba o we, “Á yé ta-á keera. O wo tege, o dɔ mo.”
42008053	O na tage konto to, ba maama ma mɔne-o, kolo ŋwaane ba yei we bu wom seene o te.
42008054	Yezu laam ma vo o ja busankana kam jeŋa, ye o ta ded-o o we, “A bu, zaŋe wɛɛne.”
42008055	O na tage konto to, o ŋwea ma jwoori. O ma zaŋe wɛɛne bedwe baŋa ne. Yezu ma ta-ba se ba ke wodiu ba pa bu wom se o di.
42008056	Ko ma so bu wom kwo de o nu lanyerane. Yezu ma kaane-ba o we, ba ye zaŋe ba ta ba bere nɔɔn-nɔɔno woŋo kolo na ke to.
42009001	Yezu déem ma bwoŋi o nɔɔna fuga-balei bam se ba jeeri daane jeiga dedoa. O ma pa-ba dam se ba wane setaana maama ba zeili nɔɔna tei ne, se ba daare ba pa nɔɔna na yezura ba jaweero wone.
42009002	O ma toŋe-ba se ba vo ba tɔɔle Wɛ kwora kam we o lage o di paare o nɔɔna baŋa ne, se ba daare ba yɔɔre jaweena de.
42009003	O ma ta-ba o we, “Á ná maa via, á ye zaŋe á kwei kolokolo á woli da á ja vo. Á ye kwei nacheiga, naa tampɔgɔ, naa wodiu, naa sabu. Á ye kwei gwaaro telei telei de á woli da.
42009004	Á ná vei á zo sɔŋɔ kolo maama á peini da, se á ta-á zoore dáane se ko ba ko yi á viirim maŋa.
42009005	Ba nam daa ná wo sɛ se ba jeeri abam lanyerane, se á nwoŋi teo kom konto ne. Á ná maa viira, se á kokɔge á nɛ fwogo kom á yage da, se ko pa nɔɔna bam lɔre we ba wo ke lanyerane.”
42009006	Yezu na tage konto de ba o ti to, ba laam ma nwoŋi ba tole te-bia bam maama. Jei selo maama ba na vei to, ba bere Wɛ taan-ŋom dem ye ba yɔɔre jaweena.
42009007	Galili pɛ Herodi déem nigi kolo maama Yezu de o nɔɔna bam na wora ba ke to. Ko ma pa se o boboŋa vugimi daane, kolo ŋwaane nɔɔna badaara tɛ ba we Jɔn mo jwoori o bi toone wone.
42009008	Badaara maa tɛ ba we Elijah mo jwoori o ba logo baŋa. Badaara de ta maa we ko ye faŋa faŋa Wɛ tontoŋena bam dedoa mo jwoori o bi.
42009009	Herodi maa boŋe o we, “Ko nam ná ye Jɔn, amo maŋe a pa ba gwoni o yuu. Nɔɔno wonto nam ye wɔ mo ye o ke wo-kenkagela yanto maama a na ni ya ŋwa to?” O maa kwaana se o nɛ wolo na ke tento maama to.
42009010	Yezu tontoŋena bam déem ma jwoori ba vo o tei. Ba ma ta ba bere-o ba na ke kolo maama to. O ma pa ba tɔge ded-o ba vo jeiga kadwoŋi ba yerane, ye ba daare nɔn-kɔgɔ kom. Jega kam bwola de teo kodwoŋi, ko yere mo Bɛtasida.
42009011	Nɔn-kɔgɔ kom ma lɔre Yezu de o tontoŋena bam na vei mɛ. Ba laam ma tɔge ba kwaga. Ba ma vo ba yi Yezu tei. O ma zaane-ba de wopwolo. O ma ŋɔɔne o bere-ba Wɛ paare dem chega kam, ye o daare o yɔɔre balo maama na lage yezura to.
42009012	Maŋa kalo wɛ na wora de zoore to, Yezu nɔɔna fuga-balei bam ma ba o tei ba we, “Wodiu tera ywo-seeni se nɔɔna bam yeigi ba di. Konto ŋwaane nam pa se ba viiri ba vo sam wone ba lage wodiu ba di, de peiga jei ba peini.”
42009013	O ma ta de-ba o we, “Abam tete mo wó pa-ba wodiu se ba di.” Ba ma leiri ba we, “Ei! De jege bworobworo tenu de ywona yalei yerane mo. De vei de yeigi wodiu de woli da de pa nɔɔna banto maama mo na? Ko nam bá wane.”
42009014	Kɔgɔ kom déem ye nenɛɛne baara morro tenu mo (5,000), ko woli de kaana de bia de. Yezu ma ta de o kwaga tɔgena bam o we, ba pa nɔɔna bam pɔɔre finnu finnu ba jeini tega ne.
42009015	Ba ma ke konto. Nɔɔna bam maama ma jeini tega ne.
42009016	Yezu laam ma kwei bworobworo tenu tem de ywona yalei yam, ye o kwoni o yuu wɛɛne o ke Wɛ lei te ŋwaane. O ma fɔ fɔ wodiiru tem, ye o daare o maŋe o pa o kwaga tɔgena bam, se ba kwei-te ba vo ba pa nɔɔna bam.
42009017	Nɔɔna bam maama ma di ba su ba daare. Ba na di ba daare konto to, ba ma pɛ chicheeru telo na daare to ba su kayɛ fuga selei.
42009018	Dɛ dedwe mo Yezu déem wora o ware Wɛ o yerane. O kwaga tɔgena bam de maa wora jeiga kam konto ne. O ma bwei-ba o we, “Nɔɔna bam maama yeini ba tɛ ba we amo ye wɔ mo?”
42009019	Ba ma leiri ba we, “Badaara tɛ ba we, nmo ye Jɔn wolo déem na pɛ nɔɔna sɛɛm to mo. Badaara de maa tɛ ba we, nmo ye Elijah mo. Badaara de maa tɛ ba we, nmo ye faŋa faŋa Wɛ tontoŋena bam dedoa mo ye n jwoori n bi toone wone.”
42009020	O laam ma bwei-ba o we, “Ko nam na ye abam, á boŋe se amo ye wɔ mo?” Piita ma leiri-o o we, “Nmo ye Wɛ Dam Tu Krista wolo o na toŋe to mo.”
42009021	Yezu laam ma tiini o kaane-ba se ba ye ta konto ba bere nɔɔn-nɔɔno.
42009022	O daa ma ta o we, “Ko fe mo se amo Nabiin-bu wom na yaara dedɛ. Juu tiina nakwa bam, de ba kaanem yiga-tiina bam, de ba zamsem tiina bam mo wó chuli amo. Ba jege se ba go-ne mo, se a laam jwoori a bi da yatɔ dɛ ne.”
42009023	Yezu laam ma ta de nɔɔna bam maama o we, “Nɔɔno wolo maama ná lage se o ta tɔge amo kwaga, konto tu jege se o ve o tete boboŋa, se dɛ maama o sɛ yaara ne wolo na zeŋe dagara o maa vei o toone jei tei to.
42009024	Wolo maama nam ná lage se o jwoŋi o tete ŋwea, konto tu wó ga-ka mo. Ko daare, wolo maama ná sɛ se o ga o ŋwea amo ŋwaane, konto tu wó jwoŋi ŋwea Wɛ tei ne.
42009025	Nɔɔno nam ná kwaane o jwoŋi logo baŋa wonnu tem maama, ye o laam ná gɛ ŋwea Wɛ tei ne, ko jege bɛ ŋo nyɔɔre mo ko pa-o?
42009026	Wolo maama ná kɔre chaveera amo ŋwaane de a taane dem ŋwaane, chaveera wó ta jege amo Nabiin-bu wom konto tu ŋwaane dɛ dem a na wó jwoori a ba logo baŋa de nenɔŋ-fɔrɔ ne a Kwo Wɛ de o malese sem na jege tei to.
42009027	A tɛ abam chega ŋwaane to, nɔɔna balo zem na wo ywo-seeni to badaara bá te ye ba ta wo nɛ Wɛ paare dem na tu nɔɔna baŋa tei to.”
42009028	Yezu na tage konto to, ko maŋe de da nana na kɛ to, o laam ma ja Piita de Jɔn de Jemsi o vo o dii peo yuu se o ware Wɛ.
42009029	Maŋa kam o na wora o ware Wɛ to, ba ma nɛ we o yibia leiri. O gwaaro tem de maa peere cha, ye te nyeena.
42009030	-
42009031	Nɔɔna balei ma pɔpɔ ba nwoŋi ba yiga ne, ba na tiini ba jege nenɔŋa lanyerane. Banto maa ye Moses de Elijah. Ba maa zege ba ŋɔɔne de Yezu. Ba maa tɛ kolo na lage ko ke-o Jerusalem ne, de o na wó te tei to.
42009032	Piita de o dwonna bam ma chɛ de dɔɔm. Ba laam na dɔ ba zaŋe to mo ba nɛ Yezu na jege nenɔŋa ko gaale tei. Ba ma daare ba nɛ nɔɔna balei bam na zege o tei ne.
42009033	Maŋa kam nɔɔna balei bam na lage ba viiri to, Piita ma ta de Yezu o we, “De Tu, de na wo ywo-seeni to, ko tiini ko lana ko pa debam. Nam pa se de pu vwoa yatɔ se nmo de Moses de Elijah ta zoore da.” O déem gare o ŋɔɔne mo se o yeiri kolo o na jege o tɛ to.
42009034	O na wora o ŋɔɔne konto to mo kunkwoŋo tu ko ba ko li ba maama. Ko na kwoli-ba to, foone ma ja Piita ba lanyerane.
42009035	Ba ma ni kwora na ŋɔɔne kunkwoŋo kom wone ka we, “Mo amo Bu wom a na kuri to. Á nam ta-á cheigi o taane lanyerane.”
42009036	Kwora kam na ŋɔɔne ka ti to, ba ma daa wo nɛ nɔɔn-nɔɔno ba woli Yezu ne. Da yam konto ni ne, ba ŋɔɔne kolo na ke to ba yerane mo. Ba ma wo tage kolo ba na nɛ to ba bere nɔɔn-nɔɔno.
42009037	Tega na poore to, Yezu ma tu peo kom yuu ne de o nɔɔna bam. Nɔn-kɔgɔ dedɛ ma jeeri-o.
42009038	Nɔɔno wodwoŋi maa tɔge o wo kɔgɔ kom wone. O ma ta baŋa baŋa o we, “Berem tu, popo, ba n nii amo bu wom baŋa ne. Mo amo bu dedoa ye chichira laam tɔge-o.
42009039	Maŋa maama chichira kam yeini ka zi-o, ye o pɔpɔ o ke sɔɔ mo. Ka maa pae se bu wom yera sae pɔm-pɔm, ye lilei-puŋa nwoŋi o ni ne. Ka maa tiini ka yaare-o maŋa maama, ye ka ba sɛ se ka yage-o de fenfee de.
42009040	Konto ŋwaane mo a lwoori nmo kwaga tɔgena bam se ba zeili-ka o tei ne, ye ba ware.”
42009041	Yezu ma leiri o we, “Abam zem nɔɔna bam bere á ba jege wo-dedoa de amo, ye á ba sɛ se á tɔge chwoŋa. Ko fe mo se a tiini a daane abam tei ne, ye a zuri a bochare de abam na?” O daa ma ta de nɔɔno wom o we, “Ja n bu wom n ba.”
42009042	Bu wom na maa vei o tei konto to, setaane dem daa ta ma zi-o de de tega ne, ye de pa se o yera sae pɔm-pɔm. Yezu ma bage chichira kam pa se ka yage-o. O ma yɔɔre bu wom pa o na yezura. O laam ma jwoori o ke-o o kwo jeŋa ne.
42009043	Nɔɔna bam maama ma na Wɛ dam dem na gaale tei, ye ko so-ba dedɛ. Nɔɔna maama déem ye yaau de kolo maama Yezu na ke to. O laam ma ta de o kwaga tɔgena bam o we,
42009044	“Cheigi-na taane delo a na tɛ de abam to, se de ye abam nyem mo. Leilei konto ba lage ba ja Nabiin-bu wom ba ke-o nɔɔna jeŋa ne.”
42009045	Ba ma wo nigi o taane dem kuri. De ma seigi ba tei ne, pa se ba ware ba jwoŋi-de. Ba ma kɔre se ba bwei-o ba nii.
42009046	Ni-kantɔgɔ déem ma ba Yezu kwaga tɔgena bam wo. Ba déem lage ba nii banto wɔ mo wó taa ye nɔn-kamunu o dwoi maama.
42009047	Yezu ma lɔre ba na jege kolo ba boboŋa ne to. O ma ja bu balaŋa o pa o zege o tei ne.
42009048	O laam ma ta de-ba o we, “Wolo maama na wó zuli bu wonto dwoŋi lanyerane amo yere ŋwaane to, konto tu zuli amo mo. Wolo maama nam na wó zuli amo to, ko ye o zuli Baŋa Wɛ wolo na toŋe-ne to de mo. Wolo nam na muri abam maama wone to mo ye nɔn-kamunu chekke o dwoi maama.”
42009049	Jɔn ma ta o we, “De Tu, de ya nɛ nɔɔno na tɔge nmo yere ŋwaane mo o zeili setaana nɔɔna tei ne. O nam na dae debam kɔgɔ kom nyem to, de ma kwaane se de che-o se o daa ye ta ke konto.”
42009050	Yezu ma leiri o we, “Á ya ba jege se á che-o. Wolo maama na ba chuli abam to ye abam nɔɔno mo.”
42009051	Maŋa kam déem ma ba ka twɛ se Wɛ kwei Yezu o ja dii te-laao. Yezu boboŋa ma ja se o yɔɔre o kwei chwoŋa o vo Jerusalem.
42009052	O ma toŋe nɔɔna se ba da o yiga ba vo. Ba ma vo ba yi Samaria tiina teo kodwoŋi, se ba ti woŋo maama yiga se o laam ba.
42009053	Teo kom nɔɔna bam ma wo sɛ se ba jeeri-o, ba na lɔre we o to chwoŋa ne o maa vei Jerusalem to ŋwaane.
42009054	O kwaga tɔgena bam balei Jemsi de Jɔn na nɛ konto to, ba ma ta ba we, “Dé Teiru, nmo ná sɛ, dé wó pa mini nwoŋi wɛyuu ne de ba de chɔge-ba.”
42009055	Yezu ma pipiri o nii ba seeni, ye o bwɛ-ba lanyerane.
42009056	Ba maama daa ma yɔɔre ba vo teo kodwoŋi.
42009057	Dɛ dedwe ba na wo chwoŋa ne ba maa kɛ to, nɔɔno wodwoŋi ma ta de Yezu o we, “Nmo na lage n vo jei selo maama to, amo wó tɔge a vo.”
42009058	Yezu ma leiri-o o we, “Ko ná ye yira, banto jege peiga jei. Zuna de jege pworu ba tigi da. Ko daare Nabiin-bu wom ba jege jei se o peini da o sii.”
42009059	Yezu daa ma ta de nɔɔno wodwoŋi o we, “Zaŋe n ta n tɔge-ne.” Nɔɔno wom ma ta o we, “Amo Teiru, yage se a ná ke a kwo lua, se a laam ba a tɔge nmo.”
42009060	Yezu ma leiri o we, “Nam yage se balo na ba jege ŋwea Wɛ tei ne to ta ke ba tete lui, se nmo daare n beeri n tɔɔle Wɛ kwora kam we o lage o di paare o nɔɔna baŋa ne.”
42009061	Nɔɔno wodwoŋi de ma ta ded-o o we, “Amo Teiru, amo wó ba a ta tɔge nmo. Nam pa-ne chwoŋa se a vo a bane a sɔŋɔ tiina se a laam jwoori a ba.”
42009062	Yezu ma ta ded-o o we, “Nɔɔno wolo ná jege naan-vɔrɔ o maa vara, ye o ná guni o nii o kwaga ne, ko bere we konto tu boboŋa pɔɔre belei. Nɔɔno konto dwoŋi bá wane Wɛ paare dem totoŋa o ke.”
42010001	Ko kwaga ne, dé Teiru Yezu daa ta ma le nɔɔna fuserepɛ balei (72), se o toŋe-ba balei balei se ba da yiga ba vo mɛ maama o na lage o vo to.
42010002	O na lage o toŋe-ba konto to mo o tage de ba o we, “Ko nye de wodiu faao mo ke lanyerane, ye tontoŋena fenfee yerane mo wora se ba zage. Nam lwoori-na faao totoŋa yam yuu-tu wom se o toŋe nɔɔna dedɛ se ba vo ba zage faao kom ba pa-o.”
42010003	O ma daare o we, “Amo na lage a toŋe abam jei sem konto ne tei to, á wó ta nye de pipeili na maa vei se se gwaare wiira wone tei to.
42010004	Á ná maa via, á ye kwei sabia ganlɔge, naa á kwei tampɔgɔ, naa á ta-á jege natera á woli da. Yé zege-na chwoŋa ne á daane nɔɔn-nɔɔno peiga.
42010005	Á nam ná yi sɔŋɔ kolo maama á na lage á zo to, se á ta de sɔŋɔ kom tiina we, ‘Wɛ wó pa abam zaane.’
42010006	Wɛ zaane nyem ná wora, wonto wó seene o na zaane ne á na tage tei to. Wɛ zaane nyem nam ná tera, abam tete mo wó jwoori á jwoŋi.
42010007	Ta-á zoore-na sɔŋɔ kom konto wone, se ko ta vei maŋa kam á na wó viiri to. Wodiu kolo maama ba ná ke ba pa abam, se á ta-á di konto. Tontoŋeno maŋe se o ta jwoŋi o ŋweero mo. Á ye zaŋe á vo sɔŋɔ kodwoŋi á ta-á zoore da.
42010008	Á ná zo teo kolo maama ye ba ná jeeri abam lanyerane, se á ta-á di wodiu kolo maama ba na ke ba pa abam to.
42010009	Á ná wora, yɔɔre-na balo na ba jege yezura, ye á daare á ta-ba we, Wɛ tete fɔɔre o twɛ ba tei se o di paare ba baŋa ne.
42010010	Ko daare, á ná zo teo kolo maama ye ba ná wo sɛ se ba jeeri abam, se á nwoŋi teo kom pwooni ye á ta-ba we,
42010011	‘Abam teo fwogo kom na taare debam nɛ sem to, nii-na de kokɔge-ko de yage da, se ko bere we abam wo ke lanyerane. Nam ta-á yei-na we, Wɛ tete fɔɔre o twɛ se o di paare o nɔɔna baŋa ne.’
42010012	Amo nam tɛ abam, Wɛ borem dɛ dem ná yia, Sodom tiina bá tiini ba na lɛɛro se ko maŋe de teo kom konto.
42010013	Abam Chorazin tiina, lɛɛro wo á tei ne! Ko woli de abam Bɛtasida tiina, lɛɛro wo á tei ne! Kokuri, wo-kenkagela yalo maama amo na ke abam tei ne to, ya dwonna ya ná ke Tura de Sidon tiina tei ne, banto ya wó ke lela ba leiri ba wo Wɛ ŋwaane, ye ba ya wó zo gwaaro telo na ye nyenyaaro to ye ba jeini tentwanno baŋa ne, se ko bere we ba wo mo tiini ko chɔge dedɛ.
42010014	Wɛ borem dɛ dem ná yia, Tura de Sidon tiina bá tiini ba na lɛɛro se ko maŋe de abam.
42010015	Ko nam ná ye abam Kaparenia tiina, á ga boŋe we Wɛ lage o zeiŋi abam wɛyuu ne mo na? Aawo. Abam nam wó to á zo tega kuri kuri ne mo.”
42010016	Yezu daa ma ta de o nɔɔna bam o we, “Wolo maama ná jwoŋi abam taane, konto tu jwoŋi amo taane mo. Wolo maama nam ná tɔne de abam, kotu tɔne de amo mo. Wolo maama na tɔne de amo to tɔne de Baŋa Wɛ wolo na toŋe-ne to mo.” Yezu na tage konto to, o laam ma toŋe-ba se ba kɛ.
42010017	Ko na ke fee to, nɔɔna fuserepɛ balei bam déem ma jwoori Yezu tei de wopwolo. Ba ma ta ded-o ba we, “Debam Teiru, setaana tete dɛ nmo yere kɔrɔ ŋwaane ya kɔre debam.”
42010018	O ma leiri-ba o we, “Amo nɛ setaana pɛ na kwori wɛyuu ne o to tega ne, ne doa na pepela ka baga ka tu ka kwaare tega tei to.
42010019	Nii-na, a pɛ abam dam se á wane basankwɛ á ta nɔna, de nwaano, se á wane setaana pɛ de o dam maama, ye te kolokolo bá wane te ke abam woŋo.
42010020	Á na jege dam dem konto to, á nam yé ta-á jege wopwolo de chichiri na kɔre abam to ŋwaane. Nam ta-á jege-na wopwolo dedɛ de á yera na popone Wɛ te-laao ŋwe-doŋa kam tɔnɔ kom wone to ŋwaane.”
42010021	Maŋa kam konto ne, Wɛ Sin-laao kom déem pɛ Yezu na wopwolo lanyerane. O laam ma ke o Kwo Baŋa Wɛ lei ye o we, “A Kwo, nmo ye wolo na tei wɛyuu de tega baŋa maama. Nmo nam pɛ se n chega kam seigi swa tiina de yi-poro tiina tei ne, ye n daare n pa se balo boboŋa ta na wo bege to lɔre ka kuri. A Kwo, a ke nmo lei. Nmo na ke konto to, ko ye n boboŋa na lage kolo to ŋwaane.
42010022	A Kwo mo kwei wonnu maama o ke a jeŋa ne. Nɔɔn-nɔɔno bá wane o lɔre Wɛ Bu wom na ye tei, ko ná dae o Kwo yerane. Nɔɔn-nɔɔno daa ta bá lɔre a Kwo Wɛ na ye tei, ko ná dae amo wolo na ye o Bu wom to yerane, ko woli de amo na boŋe se a pa nɔɔno wolo maama lɔre o na ye tei to.”
42010023	O laam ma pipiri o nii o kwaga tɔgena bam seeni, ye o ŋɔɔne de banto ba yerane o we, “Á jege yu-ywoŋo de á yi na nae wo-kamunnu telo to.
42010024	Lɔre-na we, faŋa faŋa Wɛ tontoŋena dedɛ de pwa dedɛ déem jege teena se ba na kolo maama abam na nae leilei to, ye ba wo wane ba na. Ba maa jege teena se ba ni Wɛ taane delo abam na nigi to, ye ba wo wane ba ni-de.”
42010025	Wɛ ni-dwoora yam zamsem tu dedoa déem zaŋe Yezu tei ne se o maŋe-o o nii o swa na ye tei. O ma bwei-o o we, “Berem tu, amo nam wó ke tɛ mo se a jwoŋi ŋwea kalo na ba jege kweelim to Wɛ tei ne?”
42010026	Yezu ma ta ded-o o we, “Bɛ mo popone Wɛ nia tɔnɔ kom wone? Bɛ mo n yeini n gare da?”
42010027	Nɔɔno wom ma leiri o we, “Ko popone we, ta n so n tu Baŋa Wɛ de n bochare maama, de n wo maama, de n dam maama, de n boboŋa maama, se n kwori n ta n so n dwoŋi se ko maŋe de n tete.”
42010028	Yezu ma leiri o we, “N pɔɔre chega. Nam ta n ke konto, se n wó na ŋwea Wɛ tei ne.”
42010029	Nɔɔno wom maa lage se o ta jege bora. O ma pipiri o taane dem, ye o bwei Yezu o we, “Amo dwoŋi mo wɔ?”
42010030	Yezu déem ma maŋe memaŋe o ma leiri-o tento: “Nɔɔno wodwoŋi mo zege Jerusalem ne o nwoŋi o maa vei teo kodwoŋi, ko yere mo Jeriko. O ma vo o maŋe de venverena. Venverena bam ma zi-o ba vere o gwaaro de o wonnu maama. Ba ma mage-o lanyerane pa se o da toone tei o kɛ, ye ba daare ba duri ba viiri.
42010031	O na tigi da konto to, Wɛ kaanem tu dedoa de ya wo chwoŋa kam konto ne o maa via. O na maa vei to, o ma nɛ nɔɔno wom na tigi o yiga ne. O ma lɛɛne o tɔge dáa o kɛ.
42010032	Wɛ diga tontoŋeno wolo na ye Levi dwi tu to de maa tɔge da o maa kɛa. O na yi jei sem to, o ma nɛ nɔɔno wom na tiga. O de daa ma lɛɛne o tɔge dáa o kɛ.
42010033	Samaria tu wodwoŋi de déem maa wo bera ne. O ma vo o yi nɔɔno wom na tigi mɛ to. O na nɛ-o to, o ŋwaŋa ma zo-o.
42010034	O ma vo o tei. O ma kwei nuga de sana o ma zare o fufwollu tem, ye o daare o vɔ-te. O laam ma kwei-o o daŋe o tete bonaga baŋa ne o ja vo nɔɔno wodwoŋi veira diga. Ba na yi da to, o maa jege-o o nii lanyerane.
42010035	Tega na poore to, Samaria tu wom ma zaŋe se o kɛ. O ma le sabu-dala yalei o pa wolo na tei veira diga kam to. O ma ta ded-o o we, ‘Ta-n nii nɔɔno wom baŋa ne n pa-ne. Sabu kom ná wo yi, maŋa kalo amo na wó jwoori to a nam wó ŋwe kolo maama n na wó ke n woli da to.’
42010036	Tɔ. Nam ta n bere-ne, nɔɔna batɔ bam wone wɔ mo bere we o ye wolo venverena bam na vere to dwoŋi chekke?”
42010037	Zamsem tu wom maa we, “Wolo wom na jege o ŋwaŋa to.” Yezu laam ma ta ded-o o we, “Nam vei n lwoni n ta n ke konto dwoŋi.”
42010038	Yezu de o kwaga tɔgena bam daa maa wo chwoŋa ne ba via. O ma vo o yi teo kodwoŋi. Kaane wodwoŋi maa wora, o yere mo Marita. O ma jeeri Yezu lanyerane ba sɔŋɔ ne.
42010039	Marita nyaane de maa wora, o yere mo Mary. O ma jeini tega ne Yezu tei ne, ye o cheigi o taane dem maama.
42010040	Mary na jei konto to, Marita déem tiini o chɛ totoŋa ne mo de boboŋ-fara. O ma vo Yezu tei ye o we, “Amo tu, nii amo na zege a toŋa a yerane, ye a nyaane wom chemm. Nmo yiga tera na? Ta n bere-o se o zaŋe o woli-ne.”
42010041	Dé Teiru Yezu ma leiri-o o we, “Marita, n boboŋa dedɛ yam mo jege-m ya daana.
42010042	Woŋo kodwoŋi yerane mo daare. Mary mo le kolo na lana to se o ke, ye nɔɔn-nɔɔno bá wane o che-ko.”
42011001	Dɛ dedwe mo Yezu déem vei jei sedwoŋi se o ware Wɛ. O na ware Wɛ o ti to, o kwaga tɔgena bam dedoa ma ta ded-o o we, “Debam Teiru, bere debam de na wó ke tei se de ta ware Wɛ, ne Jɔn de na bere o tɔgena bam se ba ta ke tei to.”
42011002	Yezu ma ta de-ba o we, “Abam ná lage á ware Wɛ, se á ta tento dwoŋi: ‘Debam Kwo, se n yere ta zaŋa, se n paare ba de ta daga.
42011003	Ta-n pae debam wodiiru dɛ dɛ se te maŋe debam.
42011004	Yage dé wɛleera n ma n chɛ debam, se debam de yeini dé ma chɛ wolo maama na ke o chɔge debam yuu ne. Yé pa se dé na cham delo na wó soge dé boboŋa to.’ ”
42011005	Yezu daa ma ta de o tɔgena bam o we, “Wɛ-lworo nye de nmo na jege n badwoŋi n ke tei. Nmo ma-n zaŋe tete kokoro ne n vo o tei n ta ded-o we, ‘A badwoŋi, popo a lwoori-m se n pa-ne bworobworo tetɔ,
42011006	se veiru mo nwoŋi yiga yiga o ba a tei, ye a ba jege kolokolo se a pa-o se o di.’
42011007	Nmo badwoŋi wom maa zege diga kam wone o ta de nmo o we, ‘Yé ta n jege-ne n daana, se manchwo-peena yam pe ye amo de a bia maama tigi de dɔa. Amo bá wane a zaŋe a woli-m.’
42011008	Tɔ. N badwoŋi wom wó wane o ta konto dwoŋi na? Dɛ delo á badwoŋo kom bá pa o sɛ o zaŋe o pa nmo wodiu kom. Nmo nam ná zege da taa n lwoori-o de baare, o laam wó sɛ o zaŋe o pa nmo kolo maama n na lage to.
42011009	Mo kokuri, ta-á lwoori-na Wɛ, se á wó na kolo á na lage to. Beeri-na kolo á na lage to, se á wó na. Á ta-á dɔne manchwo-peena yam, se ba wó pore ba pa abam.
42011010	Kolo ŋwaane, wolo maama na lwoori Wɛ se o pa-o woŋo to wó jwoŋi. Wolo maama na beeri woŋo to wó na-ko. Ba wó pore ba pa wolo maama na dɔne manchwo-peena yam to.
42011011	Abam wolo ná jege bu, ye o ná lwoori-m se n pa-o ywoni, nmo wó sɛ n pa-o basankwea na?
42011012	O ná lwoori chechare nmo tei ne, nmo wó sɛ n kwei nɔŋɔ n pa-o na?
42011013	Aawo. Abam wo ba lana ye á ta yei se á pae á bia wo-laaro telo ba na lage to. Ko daare á Kwo Wɛ na gare abam to, wonto nam bá kwei o Sin-laao kom o pa balo na lwoori-o to mo na?”
42011014	Dɛ dedoa mo Yezu déem zeili setaane nɔɔno wodwoŋi tei ne. Setaane dem ya pɛ se nɔɔno wom ji memaa mo. De na yage o yera to, o laam maa ŋɔɔna. Ko ma so nɔn-kɔgɔ kom lanyerane.
42011015	Nɔɔna badaara nam na nɛ to, ba maa we, “O na wae o zeili setaana to, ko ye setaana pɛ Bɛlzabula dam ŋwaane mo.”
42011016	Ba badaara maa kwaane ba maŋe o dam ba nii, ye ba we o jege se o ke wo-kenkagele delo na wó bere-ba we o seene o nwoŋi Wɛ tei to mo.
42011017	Yezu ma lɔre ba boboŋa na ye tei to. O ma ta de-ba o we, “Teo kolo maama paare ná pɔɔre belei pa ba jege daane, ko bá daane ko chɔge. Sɔŋɔ kolo maama ná pɔɔre ko tete wone, ko jege se ko to mo.
42011018	Setaana pɛ dam dem ná seene de pɔɔre belei, o paare dem bá daane de chɔge. Abam na tɛ we ko ye Bɛlzabula dam ŋwaane mo a wae a zeili setaana to mo pɛ a ta konto dwoŋi.
42011019	Ko ná seene ko ye amo tɔge Bɛlzabula dam ŋwaane mo a maa zeili setaana, abam nɔɔna bam de nam mae dam dem konto mo ba maa zeili-ya na? Abam tete nɔɔna bam na ke tei to mo bere we chega tera á tei ne.
42011020	Ko nam na ye tei to, ko ye Wɛ tete dam ŋwaane mo a wae setaana a zeila. Konto maa bere we Wɛ maŋe o ba abam tei se o di paare o nɔɔna baŋa ne.
42011021	Setaana pɛ nam nye de nɔn-babea na jege taŋa de chena o maa nii o sɔŋɔ tei to. O ta ná zege da konto, o jejegero tem bá jei.
42011022	Nɔɔno wodwoŋi nam ná tua, ye o dam ná dwoi nɔn-babea kam, konto tu wó ja nɔn-babea kam o mage-o o wane. O laam wó vere o jara wonnu tem, o ya na jega ye te pa-o dam to. O laam wó wane o wonnu tem maama o kwaleme ye o maŋe-te o pa nɔɔna.
42011023	Nɔɔno wolo maama nam na ba zege amo kwaga ne to ye amo dono mo. Nɔɔno wolo maama nam na ba tɔge o lae amo wonnu o pa-ne to boŋe se o jage-te mo.
42011024	Setaane ná nwoŋi nɔɔno tei ne, o laam wó vo o beeri mɛ seeni na na tera to se o lage jei o sii da. O ma beeri o ga. O laam maa we, ‘A jege se a jwoori a vo a na nwoŋi mɛ to mo a ta wora.’
42011025	O ma jwoori o vo nɔɔno wom tei, ye o lɔre we o jei sem fɔge se kwɛ lanyerane.
42011026	O laam ma jwoori o vo o lage o dwonna barepɛ balo na maŋe ba ye balwaaro ba dwoi o tete to. Ba ma tɔge daane ba vo ba zoore da. Ko maama laam na kweeli tei to ye lɛɛro mo wó ta jege nɔɔno wom konto ko dwoi o boboa na maŋe ka ye tei to.”
42011027	Yezu na zege o ŋɔɔne konto to, kaane wodwoŋi na tɔge o wo kɔgɔ kom wone to ma ta baŋa baŋa o we, “Kaane wolo na loge-m ye n ŋɔge o yele to mo ye yu-ywoŋo tu.”
42011028	Yezu ma leiri o we, “Se balo na ni Wɛ kwora kam ye ba sɛ o ni to mo jege yu-ywoŋo ko ja gaale.”
42011029	Nɔn-kɔgɔ kom ma tiini ko peene daane. Yezu daa ma ta o we, “Zem nɔɔna ye nɔn-balwaaro mo. Ba lage se a ke wo-kenkagele mo a bere-ba se ko ta ye maanem ko pa-ba. Ba nam bá na, ko ná dae wo-kenkagele delo na maŋe de ke Jonah baŋa ne faŋa faŋa to.
42011030	Wonto déem bere Wɛ dam Ninevɛ tiina tei ne se ko ta ye maanem ko pa-ba. Amo wolo na ye Nabiin-bu wom to de wó ji maanem zem nɔɔna bam tei ne, ne ko déem na ke Jonah tei to.
42011031	Wɛ borem dɛ dem ná yia, ka-pɛ wolo déem na tei Siiba faŋa faŋa to wó zaŋe o bere we abam ba jege chega. Wonto déem zaŋe o tete teo kolo na tiini ko ye yiga yiga to ne o ba Pɛ Solomon tei se o cheigi o swa yam na ye tei to. Wolo nam na dwoi Solomon to wo abam tei ne ye á yiga tera ded-o.
42011032	Ninevɛ tiina de wó zaŋe dɛ dem konto ne ba bere we abam ba jege chega, kolo ŋwaane Jonah na vei ba tei o bere-ba Wɛ chega kam to, ba leiri ba wo. Wolo na dwoi Jonah to nam wo abam tei ne ye á wo sɛ konto tu.
42011033	Nɔɔno ná jege kanea, o bá sɛ o tɔre-ka o zege gugworo wone, naa o pu-ka zoŋa kuri ne. O nam wó kwei-ka o pale wɛɛne mo, se balo na zo diga kam wo to ta nae pwooni dem.
42011034	Nmo yia mo pae se pwooni wora n tei ne. Konto to, nmo yia ná lana, ko pae se n ŋwea maama ta tɔge pwooni mo. Ya nam ná ba tɔge chwoŋa, ko pae se n ŋwea maama wo lim wone.
42011035	Konto ŋwaane ta n yei n tete, se n pa pwooni dem seene de ta wo n tei ne, ye ko dae lim yerane.
42011036	Konto to, pwooni yerane ná wo n tei ne, ye lim tera de fenfee de, nmo ŋwea maama wó ta jege pwooni chekke, ko maŋe de kanea na pae se pwooni wo n tei ne tei to.”
42011037	Yezu déem na ŋɔɔne wonnu tem konto o ti to, Farisi tu dedoa ma bwoŋi-o se o da o vo o sɔŋɔ o di wodiu. O ma vo o zo sɔŋɔ kom o jeini se o di.
42011038	Farisi tu wom ma na we Yezu wo sane o jea se ko tɔge ba chullu tem chwoŋa. Ko ma so-o.
42011039	Dé Teiru Yezu ma ta ded-o o we, “Ei! Abam Farisi tiina ná lage á di wodiu, á yeini á tɔge á chullu tem á fɔge á se á zwe de á kabeili, ko ná maŋe ko ye se kɔɛ de. Ko daare abam tete nam su de digiru. Á ye kampen-nyena ye á tɔge wo-zɔɔna kikia.
42011040	Abam ye jworru mo. Wɛ nam wo ke wonnu maama kɔɛ de te yiga na?
42011041	Á nam jege se á kwei wodiiru telo á na jege á zwe sem wone to á maŋe á pa yiniga tiina. Á ná ke konto, á woŋo maama bá ta jege digiru.
42011042	Abam Farisi tiina bam, lɛɛro wo á tei ne. Ko ná ye dwoa wo-swooru dwi maama, te ná maŋe te ye memeeno tei, á yeini á pɔɔre kolo na ye Wɛ nyem to á pa-o. Ko lana. Ko daare abam yiga tera de chega tɔgem de Wɛ swono. Ko ya maŋe se á ta-á tɔge keim-laaro tem konto maama, se á ye yage tedaara.
42011043	Abam Farisi tiina bam, lɛɛro wo á tei ne. Á ná zo á jeiro di sem, á lage jei-kamunnu mo se á jeini yiga ne. Á ná vei yaga, á lage se nɔɔna maama ta tui ba zuli abam.
42011044	Lɛɛro wo á tei ne. Á nye de yibeela yalo na saare ya daare tega pa se nɔɔna tɔge ya baŋa ba kɛ ye ba ta yeiri ya ni ne to mo.”
42011045	Wɛ ni-dwoora yam zamsem tu dedoa laam ma zaŋe o ta de Yezu o we, “Berem tu, nmo na jege wonnu telo n ŋɔɔne to pa se n twe debam de mo.”
42011046	Yezu ma leiri o we, “Abam balo na ye Wɛ ni-dwoora yam zamsem tiina to, lɛɛro wo á tei ne. Abam yeini á daane nɔɔna de wo-chɛɛro se ba ta tɔga. Ko maa nye de á na pa ba zeŋe zela yalo dum na dwoi ba zeŋem to, ye abam tete ba sɛ se á twori zela yam fenfee de á zeiŋi.
42011047	Lɛɛro wo á tei ne. Abam yeini á fɔge á ke faŋa faŋa Wɛ tontoŋena bam yibeela. Ko nam ye á kwoa nakwa mo go-ba.
42011048	Á kikia yam bere we á sɛ keim-lwanno telo á kwoa nakwa bam na ke to. Banto déem go Wɛ tontoŋena bam, ye abam tete laam fɔge á kwɛ ba yibeela yam.
42011049	Abam na tɔge á kwoa kikia konto to, Wɛ dɛ o swa ŋwaane ye o we, ‘Amo wó toŋe a tontoŋena ba tei ne. Ba ma wó ja ba badaara ba go, ye ba pa ba badaara na yaara.’
42011050	Konto ŋwaane Wɛ waarem dem wó ba á baŋa, ne ko ye abam tete mo go Wɛ tontoŋena balo maama ba na go boboa ne se ko ba ko yi zem to.
42011051	Konto maa zege Abel ne, se ko ba ko woli de Zekariah wolo ba na go Wɛ kaanem bimbini dem de o di-swono kom laŋa ne to. A tɛ abam chega ŋwaane to, keim-lwanno tem konto maama wó ta wo zem nɔɔna bam yuu ne.
42011052	Wɛ ni-dwoora yam zamsem tiina bam, lɛɛro wo á tei ne. Á yeini á che nɔɔna se ba ye jwoŋi yeno chekke. Abam tete wo sɛ se á jwoŋi-ko, ye á daare á wo pɛ balo na lage ba jwoŋi-ko to chwoŋa se ba jwoŋi.”
42011053	Yezu laam ma yage jei sem konto ye o viiri. Wɛ nia zamsem tiina bam de Farisi tiina bam maa ba lage o taane kɔtaa. Ba maa daane-o ye ba bwei-o wonnu dedɛ.
42011054	Ba maa lage se ba pa o ŋɔɔne o tusi se ba wane ba ja-o.
42012001	Maŋa kam konto ne, kɔ-fɔrɔ dedɛ ya lage daane Yezu tei ne. Ba déem yi nenɛɛne morro dedɛ ye ba peene daane pa se ba wora ba nɔne daane. Yezu ma bobo o ta de o kwaga tɔgena bam o we, “Á fɔge á che á tete se á ye pa Farisi tiina bam de abam sabɔle, de ba na ye pipiri nyena ye ba seigi ba ke wo-lwanno tei to.
42012002	Woŋo kolo maama na seigi nɔɔna tei ne to laam wó ba ko lɔre jaja.
42012003	Konto to, abam na seigi á ta kolo maama to jege se ko nwoŋi pwooni mo se nɔɔna dii nayuu ba tɔɔle-ko.
42012004	A badwonna bam, a tɛ abam se á yé ta-á kɔre foone de nabiina. Ba wae ba goe á yera yam ye ko kwaga seeni ba daa ware ba ke abam kolokolo.
42012005	Amo nam wó bere abam á na wó ta-á kɔre wolo to. Á jege se á ta-á kɔre Wɛ mo, kokuri wonto jege dam se o go abam ye o daare o dole abam o yage te-seŋa jei ne. A tɛ abam we wonto mo á jege se á ta-á kɔra.
42012006	Ko ná ye zun-kabeili, ba yeini ba yeigi sento mɔle mo. Wɛ nam ba swei se maama ni ne, de se dedoa de.
42012007	Wɛ maŋe o yei abam tete yu-ywei sem ni na ma tei to. Á yé ta-á kɔre foone, se abam dedoa dedoa tiini á jege fera á dwoi zun-kabeili dedɛ.
42012008	A tɛ abam we, nɔɔno wolo maama ná zege nabiina yiga ne o bere jaja we o ye amo nyem, amo Nabiin-bu wom de wó zege konto tu kwaga ne a bere we o ye a nyem Wɛ malese sem yiga ne.
42012009	Ko daare wolo maama ná ve amo nabiina yiga ne, amo de wó ve konto tu Wɛ malese sem yiga ne.
42012010	Wolo maama ná ŋɔɔne wo-balwaaro o pa Nabiin-bu wom, Wɛ wó sɛ se o ma chɛ konto tu. Wolo nam ná ŋɔɔne ta-balɔrɔ o pa Wɛ Sin-laao kom, Wɛ bá sɛ se o ma chɛ konto tu.
42012011	Nɔɔna wó ja abam ba vo ba saŋe Juu tiina nakwa tei ne, de teo kom yiga-tiina tei ne, de dedɛɛra tei ne. Ba ná ke abam konto, se á yé ta-á jege lwia de á na wó ŋɔɔne kolo se á ma jwoŋi á tete, de á na wó tole taane dem tei to.
42012012	Kanto maŋa kam ne Wɛ Sin-laao kom wó pa á lɔre á na jege se á ta kolo to.”
42012013	Nɔɔno dedoa na tɔge o wo kɔgɔ kom wone to ma ta de Yezu o we, “Berem tu, a lwoori-m se n ta a zembaaro wom se o kwei wonnu telo debam kwo na tege o daare to o pɔɔre amo nyem o pa-ne.”
42012014	Yezu ma leiri-o o we, “A nɔɔno, amo jege chwoŋa se a bore abam taane na?”
42012015	O laam ma ta de ba maama o we, “Á ta-á yei á tete se á ye pa á yi ta sui wonnu dedɛ. Nɔɔno jejegero tem ná daga tei, te bá wane o ŋwea te ke, o ná maŋe o ye nadum tei maama.”
42012016	Yezu laam ma maŋe memaŋe o bere-ba o we, “Nadum mo wora. O kare sem ma ke wodiiru dedɛ se pa-o.
42012017	O ma boŋe o we, ‘Amo nam wó ke tɛ mo? Jei daa tera se a ke a wodiiru tem maama da.’
42012018	O boboŋa laam ma ja ye o we, ‘Amo na wó ke tei to, a wó yigi a tuli sem maama mo a de tega ne, se a daare a lɔ tuli-zɛ se a wane a pɛ a wodiiru tem de a wonnu maama a ke da.
42012019	A laam wó ta de a tete we, “A ye yu-ywoŋo tu mo. A jege wonnu telo maama a na lage to se ko maŋe de bena kɔgɔ kɔgɔ. Lwia daa bá ja-ne. Amo wó ta ke a boboŋa na lage tei, ye a di a ni ye a kwɛɛra.”’
42012020	Wɛ ma ta ded-o o we, ‘Nmo ye jworo mo. Tete dento wone n ŋwea jege se ka ti. Konto to, nmo tete wó wane n di wonnu tento maama n na ke n pa n tete to na?’
42012021	Tɔ. Wolo maama ná tiŋi jejegero dedɛ o tete tei ne ye o ba jege kolokolo Wɛ tei ne, ko wó ke-o konto dwoŋi mo.”
42012022	Yezu daa ta ma ta de o kwaga tɔgena bam o we, “Konto ŋwaane mo a tɛ abam se á yé ta-á jege lwia de logo baŋa kolokolo, ko ná ye á ni-wodiu, naa á na wó zo gwaaro telo to.
42012023	Kokuri á ŋwea gare wodiiru. Yera yalo Wɛ na pɛ abam to de ma gare gwaaro.
42012024	Nam maane-na á nii bachangaaro na ye tei to. Te ba dua, ye te ta ba zage mena. Te ba jege tuli de tikeiri se te ke wodiiru da. Ko nam ye Wɛ mo nii te baŋa ne de te ni-wodiu. Abam nam tiini á jege kuri á dwoi zuna bam.
42012025	Abam wolowolo bá wane o toŋi o ŋwea de fenfee de, o na maŋe o jege ka lwia tei de.
42012026	Abam na ware konto fenfee á ke to, bɛ mo ye á jege lwia de wonnu telo maama na daare to?
42012027	Maane-na á nii gaao punnu tem na ye tei to. Tento nam ba ke totoŋa ye te ba sɔ gwaaro. Nam ta-á yei-na we, tento jege lam te dwoi Pɛ Solomon déem na maŋe o zoore gare-nyenno telo to.
42012028	Ko nam ná ye gaaro tem konto, tento ba jege dɛ ye nɔɔna yeini ba zwɛ-te. De konto de Wɛ ta mo pae te jege lam konto dwoŋi. Konto ŋwaane ko ná ye abam, Wɛ wó tiini o nii abam baŋa ne. Abam boboŋa muri Wɛ tei ne.
42012029	Abam yé ta-á jege boboŋ-fara de á na wó ke tei se á na wodiu á di to. Á yé ta-á jege lwia konto seeni.
42012030	Logo baŋa dwi tiina balo na yeiri Wɛ to mo tiini ba boŋe wonnu tem konto maama boboŋa. Abam Kwo Wɛ nam maŋe o yei á na lage-te tei to.
42012031	Abam jege se á pa á boboŋa ta tɔge Wɛ paare dem mo. Á ná ke konto, Wɛ laam wó woli abam de á logo baŋa wonnu tem.
42012032	Amo kɔgɔ fenfee, ye pa-na foone ta jege abam. Abam Kwo Wɛ boboŋa mo lage se o pa abam tɔge á di o paare dem.
42012033	Kwei-na á jejegero tem á yeigi se á daare á maŋe te sabu kom á ma woli yiniga tiina. Konto mo á wó kwei á jejegero á tiŋi Wɛ te-laao ne, sabia ganlɔga na bá chɔge mɛ to. Á ná tiŋi wo-laaro Wɛ tei ne, te daa bá ba te muri. Ŋweena daa bá wane ba ŋɔ-te. Kolokolo bá wane ko done-te ko chɔge.
42012034	Á ta-á ke konto bɛŋwaane á wonnu tem na wo mɛ maama, á boboŋa wó tiini ya ta tigi dáane mo.”
42012035	-
42012036	Yezu ta ma ta o we, “Á ta-á fɔge á cho á tete ne nɔɔna balo tu wom na nwoŋi o vo se o di kadiri ye ba jege o teena se o jwoori o ba to. Ba ma fɔge ba vɔ ba gwaaro lanyerane, ye ba tɔre ba min-zwonnu ba zege ba tei ne. Ba tu wom ná tu o yi manchwo-peena, ba laam wó wane ba zaŋe lela ba pore ba pa-o.
42012037	Sɔŋɔ tu wom ná jwoori o ba, ye o sabeela ta ná jege ba tete ba nia, wopwolo wó ta wo ba tei ne. A tɛ abam chega ŋwaane to, sɔŋɔ tu wom laam wó pa ba jeini se ba di wodiu. O ma wó kwɛ o tete se o kwei wodiu kom o vo o tiŋi pa ba di.
42012038	O nam ná jwoori o ba tete kokoro ne de, ye o sabeela bam ta ná jege ba tete ye ba ba dɔa, wopwolo wó ta wo ba tei ne.
42012039	Á ta-á yei we, sɔŋɔ tu wom ya ná lɔre maŋa kalo ŋweeno na lage o ba to, o ya bá pa ŋweeno wom na chwoŋa o zo o ŋɔ.
42012040	Konto ŋwaane abam jege se á che á tete mo, se Nabiin-bu wom lage o ba maŋa kam á na ba jege o teena to.”
42012041	Piita ma bwei Yezu o we, “Dé Teiru, nmo na maŋe memaŋe dem to, ko ye debam ŋwaane mo naa nɔɔna maama ŋwaane mo?”
42012042	Dé Teiru Yezu ma leiri o we, “Abam jege se á ta-á tɔge chega de á boboŋ-dɛɛra, nenɛɛne tontoŋeno wolo yuu-tu na yage o totoŋa o pa-o ye o daare o beeri to. O tu wom ma le-o se o ta nii o dwonna tontoŋena bam baŋa ne se o daare o ta pa-ba ba ni-wodiu dɛ maama.
42012043	O sɔŋɔ tu wom ná jwoori o ba, ye o ke kolo maama o na pɛ-o se o ke to, wopwolo laam wó ta wo tontoŋeno wom konto tei ne.
42012044	A tɛ abam chega ŋwaane to, o tu wom laam wó pa se o ta nii o jejegero maama baŋa ne mo.
42012045	Tontoŋeno wom nam ná boŋe we omo tu wom daane dedɛ ye o ta wo tu, ko wó ke-o tɛ mo? O ma wó ta jege o dwonna tontoŋena bam mo o maga, baara bam de kaana bam de. O maa di wodiiru o chɔga, ye o nyɔ sana o sui.
42012046	Tontoŋeno wom konto tu wom laam wó jwoori o ba dɛ dem tontoŋeno wom na ba jege o teena de maŋa kalo o na wó ba o zo to. O tu wom nam ná tu o peere-o konto, o laam wó zeili-o o sɔŋɔ kom wone, ye o daare o pa se o tɔge de balo na ve Wɛ chega kam to o na waarem.
42012047	Tontoŋeno wolo maama ná lɔre o tu wom boboŋa na lage se o ke kolo to, ye o ná wo sɛ se o ja o tete o ke konto, konto tu wó na waarem dedɛ.
42012048	Ko daare wolo ná yeiri o tu wom na lage se o ke kolo to, ye o ná ke kolo na maŋe se o na waarem to, konto tu wó na waarem fenfee yerane mo. Wolo maama ná jege Wɛ yeno dedɛ, Wɛ wó jeeli se o na wo-laaro dedɛ konto tu tei ne. Nɔɔno wolo ná jwoŋi wonnu dedɛ se o ta nii te baŋa ne, Wɛ wó jeeli se o jwoŋi dedɛ wonto tei ne ko ja gaale.”
42012049	Yezu daa ta ma ta o we, “Amo na tu logo baŋa to, ko ye se a tɔre mini a ma zwɛ-ko mo. Mini dem ya ná maŋe de tɔre, ko ya jege a wopwolo mo.
42012050	Amo nam jege se a zo yaara wo. Ko maa pae se a boboŋa chɔge se ko ta nii maŋa kam ko na wó ke ko kɛ to.
42012051	Amo na tu logo baŋa to, á boŋe we ko ye se a pa nɔɔna fɔge daane mo na? Aawo. A tu se a pa nɔɔna pɔɔre daane mo.
42012052	Ko zege zem ko ta via, sɔŋɔ dedoa wone nɔɔna banu wó pɔɔre mo, batɔ de balei.
42012053	Kwo de o bu wó chɔge daane. Nu de o bukɔ de wó chɔge daane. Kaane de o baro nu de ma wó chɔge daane.”
42012054	Yezu laam ma ta de nɔn-kɔgɔ kom o we, “Abam yeini á wae á nii wɛyuu de tega baŋa á ma lɔre tega kam yibia na wó taa ye tei to. Á ná nɛ kunkwonnu na wora te zaŋa mɛ seeni doa na zege da ka nene to, á yeini á ta lela we doa lage ka ne, ye ka wó seene ka ne.
42012055	Ko daare gungun-korro vio ná wora ko maga, á yeini á we lon-wea maa beena, ye ko seene ko ke konto.
42012056	Abam ye pipiri nyena mo! Abam wae á nii wɛyuu de tega baŋa ye á lɔre te na bere tei to chekke. Bɛ nam mo ye á ware á lɔre wonnu telo na wora te ke leilei to kuri?
42012057	Bɛŋwaane mo abam ba sɛ se á pɔɔre kolo na lana se á ta-á ke to?
42012058	Ko nye de nɔɔno ná jaane-m o vo o saŋe kɔɔte ne. Abam ta ná wo chwoŋa ne á via, se n kwaane n pa á fɔge daane. Ko ná dae konto, o laam wó ja nmo o ke taane dim tu wom jeŋa ne se o waare-m. Wonto de laam ma wó ke nmo o tontoŋeno jeŋa ne, se o ke nmo peena diga ne.
42012059	A tɛ nmo, nmo wó ta n wora taa. Nmo ná wo ŋwe jene dem maama ye bi ba daare, ba bá yage-m.”
42013001	Kanto maŋa kam ne nɔɔna badwonna maa wora ye ba vo ba ta ba bere Yezu Galili tiina badwonna taane. Gɔmena tu Pilata ya jaane banto o go maŋa kalo ba na wora ba kaane Wɛ to, pa se ba jana bam nwoŋi ba gwaare de vara jana.
42013002	Yezu ma leiri nɔɔna bam o we, “Galili tiina banto bam na tiini ba na cham konto dwoŋi to, á boŋe we ko ye ba na tiini ba ye nɔn-balwaaro ba dwoi ba dwonna bam to ŋwaane mo na?
42013003	Aawo, ko dae konto. Abam tete de ná wo leiri á wo de á keim-balwaaro tem, abam maama de wó na chɔgem.
42013004	Ko ta ná ye nɔɔna fuga nana balo ya na tege Siloa ne maŋa kam wɛyuu diga na to ba baŋa ne to, á boŋe we ko ye ba na maŋe de chɔgem se ko dwoni ba dwonna Jerusalem tiina to ŋwaane mo na?
42013005	Aawo, ko dae konto. Abam tete ná wo leiri á wo Wɛ ŋwaane, abam maama de wó na chɔgem.”
42013006	Yezu laam ma maŋe memaŋe o bere-ba o we, “Nɔɔno mo wora. O maa jege kaporo o gaare wone. O ma vo se o nii o wó na ko bia o gwori na. O ma wo nɛ.
42013007	Ko na ba leiri bia to, o ma ta de o gaare tontoŋeno wom o we, ‘Dɔɔm jege bena yatɔ mo amo na tui a lage ko bia ye a ba nae kolokolo. Nam gwoni-ko n de tega ne. Ko zege da kafɛ mo.’
42013008	Tontoŋeno wom ma leiri-o o we, ‘Amo tu, yage se ko daa ke bene dedoa. Amo wó ko gwoŋo a gilimi ko maama ye a ke popɔnɔ da.
42013009	Ko ná yi bene dedoa ye ko ná leigi bia, ko wó ta lana. Ko nam ta ná wo leigi, de laam wó gwoni-ko de de tega ne.’”
42013010	Juu tiina siu dɛ dedwoŋi déem ma yi. Yezu maa wo ba jeiro diga kam ne o bere-ba Wɛ taane.
42013011	Kaane wodwoŋi maa tɔge o wora, chichira na jege-o ka daana taa, bena fuga nana, pa se o ye gɔrɔ. Kaane wom maa tiiri tega ne ye o daa ware o kwoni o tete.
42013012	Yezu na nɛ-o to, o ma ta ded-o se o ba o tei. O laam ma ta ded-o o we, “A nakɔ, Wɛ wó pa n sii de n yaara yam.”
42013013	O na tage konto to, o ma daŋe o jea o baŋa ne. Bedwe baŋa ne mo kaane wom kwoni wɛɛne. O laam na dana to, o ma tei Wɛ.
42013014	Jeera diga kam yuu-tu wom na nɛ Yezu na ke tei ba siu dɛ dem ne ye o yɔɔre kaane wom to, o bane ma zaŋe. O ma ta de nɔɔna balo na wo diga kam wone to o we, “Wɛ pɛ debam da yaredo mo se de ta maa toŋe totoŋa. Konto to, á jege se á ta-á tui da yam konto ne mo se á na yɔɔrem, se ko dae siu dɛ dem ne.”
42013015	Dé Teiru Yezu ma leiri-o o we, “Abam ye pipiri nyena mo! Abam wolo ná jege nabɛa naa bonaga, n bá-n sɛ n bwoli-ka n ja n vo buga se ka nyɔ na á siu dɛ dem ne na?
42013016	Konto to, ko chula se a pa kaane wonto sii de o yaara yam siu dɛ dem ne na? Wonto maa ye Abaraham dwi tu ye setaana pɛ ya jege-o o peene taa, bena fuga nana. Ko ya chula se a bwoli-o a yage na?”
42013017	O na tage konto to, ko ma pa balo na ve-o to na ba chaveera. Ko daare nɔn-kɔgɔ kom maa jege wopwolo dedɛ de wo-kenkagela yalo maama o na ke to.
42013018	Yezu daa ma ta o we, “Wɛ paare dem ye tɛ ta mo? Amo wó ke tɛ mo a maŋe de na ye tei to a bere abam?
42013019	Wɛ paare dem nye de nɔɔno na kwei tio-bu memeeno o vo o du o kara ne. Tio-bu wom konto ma nwoŋi, ye tio kom tiini ko ji kamunu. Zuna laam ma ba ba sɔ ba pworu da.”
42013020	Yezu daa ta ma ta o we, “Amo ta wó ke tɛ mo a maŋe Wɛ paare dem na ye tei to a bere abam?
42013021	De nye de kaane wodwoŋi na kwei sabɔle o gwaare de bworobworo muni dedɛ tei to. De laam ma pa se bworobworo muni dem maama fole.”
42013022	Yezu déem wo chwoŋa ne o maa vei Jerusalem. O na maa vei to, o tole teene dem maama ye o bere Wɛ taane.
42013023	Nɔɔno wodwoŋi ma bwei-o o we, “Amo tu, nɔɔna fenfee yerane mo wó na verem na?” Yezu ma ta de nɔɔna bam o we,
42013024	“Á ta-á cho á tete se á kwaane á da ni delo na peene to á zo Wɛ woro kom wo. A tɛ abam, nɔɔna dedɛ wó kwaane se ba zo, ye ba bá wane ba na chwoŋa.
42013025	Maŋa kam wó yi, ye sɔŋɔ tu wom zaŋe o pe manchwoŋo kom. Abam laam wó ba á zege pwooni ne á dɔne dɛ sem ye á lwoori-o á we, ‘Debam tu, popo, pore n pa debam.’ O laam wó leiri o we, ‘Amo nam yeiri abam kɔtaa.’
42013026	Abam ma wó ta we, ‘Debam ya tɔge de nmo de jeini de di wodiu ye de nyɔa. Ko ye debam teo kom pwooni mo n zege da n bere Wɛ taane.’
42013027	O nam ta wó leiri abam o we, ‘Amo nam yeiri abam kɔtaa. Lage-na jei! Abam maama ye keim-balwaaro tiina mo.’
42013028	Ko ná ke abam konto, á wó nɛ Abaraham de Isaaka de Jakob na jeini Wɛ woro kom wone ko woli de Wɛ tontoŋena bam maama. Abam tete nam bá na chwoŋa se á zo. Abam wó maŋe dáa ne, yaara na wora ye nɔɔna keera ye ba done ba nwa mɛ to.
42013029	Nɔɔna wó nwoŋi logo baŋa jei maama ne ba ba ba zo Wɛ woro kom wo, ye ba jeini ba di ywoni daane.
42013030	Á ta-á yei we, nɔɔna badaara zem na ye kwaga tiina to wó ba ba ji yiga-tiina. Badaara de na maŋe ba ye yiga-tiina to wó jwoori ba ji kwaga tiina.”
42013031	Maŋa kam konto ne mo Farisi tiina badwonna ma vo Yezu tei ye ba ta ded-o ba we, “Yage ywo-seeni se n vo jei sedwoŋi. Pɛ Herodi lage se o pa ba go nmo.”
42013032	O ma leiri-ba o we, “Wonto ye swa nasea mo! Véi-na á ta á bere-o we zem da yanto ne amo jege se a ta zeili setaana ye a kwori a yɔɔre nɔɔna jaweero. Da yatɔ ná kɛ, amo laam wó yi a kweelim jeiga.
42013033	Amo nam jege se a daa kwei a chwoŋa a ta kɛa se ko ke da yatɔ, kolo ŋwaane ko bá wane se wolo na ye Wɛ tontoŋeno to ga o ŋwea ye ko dae Jerusalem ne.
42013034	Ei! Jerusalem tiina bam, á yeini á go Wɛ tontoŋena balo o na toŋe abam tei ne to ye á dole-ba de kandwa. Kuni dedɛ mo a ya lage se a la abam nɔn-bia a ke daane se a ta nii á baŋa ne, nenɛɛne chworo na kukwori ko bia ko ke ko vɔna kuri ne tei to. Abam maa ba sɛa.
42013035	Tɔ. Wɛ laam wó dɔne o jea abam teo kom baŋa ne se ko ji di-dwoonu. Á ta-á yei we, á daa bá na-ne se ko ta vei maŋa kalo á na wó ta we, ‘Baŋa Wɛ wó swɛ wolo na tu o yere ŋwaane to swolim.’”
42014001	Siu dɛ dedwoŋi déem ma yi. Yezu ma vo Farisi tiina nadum sɔŋɔ o zo se o di wodiu. O na wora to, nɔɔna maa kwaane ba yere-o se ba nii o na wó ke tei to.
42014002	Na-dea tu maa tɔge o jei da.
42014003	Yezu na nɛ-o to, o ma bwei Wɛ nia zamsem tiina bam de Farisi tiina bam o we, “Nɔɔno jege chwoŋa se o yɔɔre o dwoŋi siu dɛ dem ne naa ko chula?”
42014004	Ba maa chemm. O laam ma ja nɔɔno wom o pa o na yezura ye o yage-o se o viiri.
42014005	O laam ma bwei-ba o we, “Abam wolo bu ná to vole wone siu dɛ dem ne, n bá-n ke lela n vo n vaŋe-o n le na? Ko ná ye n nabɛa de, n bá-n ke konto na?”
42014006	Ba maa ware ba leiri-o kolokolo.
42014007	Nɔɔna balo na tu se ba tɔge ba di wodiu Farisi tu wom sɔŋɔ ne to ma zo ba lage jeŋa jei. Yezu ma nɛ we ko ye jei-laao jei ne mo ba lage se ba jeini da. O na nɛ konto to, o ma maŋe memaŋe o bere-ba o we,
42014008	“Nɔɔno ná ke kadiri ye o bwoŋi-m se n ba n di, ye kwaane n jeini nɔn-kamuna jeŋa jei ne. Nmo ná ke konto, ye nɔn-kɔrɔ ná tua,
42014009	ko laam wó pa se n na n chaveera mo. Sɔŋɔ tu wolo na bwoŋi abam maama to wó ba o ta de nmo o we, ‘Zaŋe se n daare jei n pa nɔn-kɔrɔ konto.’ Nmo laam wó nwoŋi n vo n jeini kwaga kwaga de n chaveera yam.
42014010	Ko daare, ba ná bwoŋi-m se n vo n di, vei n jeini kwaga kwaga. Nmo ná ke konto, ye sɔŋɔ tu wom ná tu o na-m, o laam wó ta we, ‘A badwoŋi, zaŋe n ba yiga n jeini.’ Konto wó pa se n na zula nɔɔna bam maama yiga ne.
42014011	Kolo ŋwaane wolo ná bere o tete kamunim, konto tu wó ba o ji nɔn-balaŋa mo. Wolo nam ná gwooni o tete, Wɛ wó zeiŋi konto tu nɔɔna yiga ne.”
42014012	Yezu laam ma ta de sɔŋɔ tu wom o we, “Nmo ná lage n ke wodi-fɔrɔ n pa nɔɔna, se n ye bwoŋi n badwonna bam, de n chorro tem, de n dwonna naduna bam se ba ba ba di. Nmo ná ke konto, banto wó wane ba jwoori ba ke-m konto dwoŋi ba ŋwe jene dem.
42014013	Nmo nam ná lage n ke kuri, se n bwoŋi balo na ye yiniga tiina, de gwaaro, de gwane, de lilwoa se ba ba ba di.
42014014	Nmo ná ke konto, nmo wó ta n jege yu-ywoŋo. Nɔɔna banto dwoŋi bá wane ba jwoori ba ŋwe nmo jene dem. Maŋa kam Wɛ na wó pa nɔn-laaro bi toone wone to, nmo nam wó jwoŋi n keim dem kwora.”
42014015	Nɔɔno wodwoŋi na tɔge o jei Yezu tei ne o di to ma ni o na tage kolo to. O ma ta ded-o o we, “Nɔɔno wolo maama na zo Wɛ woro kom wo o jeini o di ywoni dáane to mo ye yu-ywoŋo tu.”
42014016	Yezu ma ma memaŋe o leiri o we, “Nɔɔno wodwoŋi ya wora o na lage o ke wodi-fɔrɔ o pa o dwonna. O ma bwoŋi nɔɔna dedɛ se ba ba ba di.
42014017	Kuri dem maŋa na yi to, o ma toŋe o tontoŋeno pa se o vo o ta de balo o na bwoŋi to o we, woŋo maama ti ko yiga se ba laam ba.
42014018	Nɔɔna bam na nigi konto to, ba maama maa wora ba lwoori chwoŋa o tei ne. Ba dedoa maa we, ‘Leilei konto a nɛ kara mo se a va. Amo jege se a vo dáane mo. Popo, pa-ne chwoŋa.’
42014019	Nɔɔno wodwoŋi de maa we, ‘Leilei konto a yeigi nabɛ fuga mo se a ma va. Amo wo chwoŋa ne mo se a vo a ke a nii. Popo, pa-ne chwoŋa.’
42014020	Nɔɔno wodwoŋi de ma ta o we, ‘Leilei konto a di kaane mo. Amo daa bá wane a ba.’
42014021	Tontoŋeno wom laam ma jwoori sɔŋɔ o vo o ta de o tu wom ko na ke tei to. Sɔŋɔ tu wom na nigi to, o bane ma zaŋe. O ma ta de o tontoŋeno wom o we, o nwoŋi lela o vo teo kom pwooni jei maama o la yiniga tiina, de gwaaro, de lilwoa, de gwane o pa ba ba ba di.
42014022	Tontoŋeno wom na ke konto to, o ma ta o we, ‘Amo tu, a ke kolo maama nmo na tage to, ye laŋa daa ta daare se nɔɔna jeini da.’
42014023	Sɔŋɔ tu wom daa ma ta ded-o o we, ‘Noŋi teo kom wo n vo n beeri kare sem wone de gaao chwei sem maama ni ne, se n pa balo na wora to ba ba zo a sɔŋɔ kom se laŋa daa ye daare.
42014024	Amo tɛ abam we, ko ná ye nɔɔna balo a ya na bwoŋi ye ba ve to, banto wolowolo bá na jeiga amo sɔŋɔ ne se ba tɔge ba di.’”
42014025	Yezu na wo chwoŋa ne o maa vei to, nɔn-kɔgɔ dedɛ maa tɔge o kwaga. O ma pipiri o nii ba seeni ye o we,
42014026	“Nɔɔno wolo ná tu amo tei, ye o ná wo ve o kwo, de o nu, de o kaane, de o bia, de o zembaara, de o nyaana, de o nakɔa, ye o ná wo ve o tete boboŋa de, konto tu bá wane o ji amo kwaga tɔgeno.
42014027	Wolo maama ná tɔge amo kwaga ye o ná wo sɛ se o na yaara ne wolo na zeŋe dagara o maa vei o toone tei to, konto tu bá wane o ji amo kwaga tɔgeno.
42014028	Abam wolo ná boŋe se n lɔ wɛyuu di-kamunu, nmo laam wó bobo n jeini n jeeli n nii, sabu kom wó wane diga kam ko lɔ ko ti naa ko bá wane. Ko dae konto na?
42014029	N ná wo ke konto, ye n ná chwi diga kam kuri ye ko daa ware ko guri, balo maama na lɔre to wó ta mɔne-m,
42014030	ye ba we, ‘Nɔɔno wonto bobo diga lɔɔm ye o ware se o daa guri-ka.’
42014031	Ko woli da, pɛ ná lage o ke jara de pɛ wodwoŋi, o laam wó bobo o jeini o bwɛ o nii, nɔɔna morro fuga (10,000) balo na wo o kwaga ne to wó wane ba jeeri nɔɔna morro finlei (20,000) balo na wo pɛ wodwoŋi wom kwaga ne to naa ba bá wane. Ko dae chega na?
42014032	O nam ná bá wane, pɛ wodwoŋi wom ta ná wo yiga yiga o beena, o wó toŋe tontoŋena o tei ne se ba koor-o se o yage jara yam.
42014033	Tɔ. Ko ye bedwe mo de abam wolo maama na wo kwei o woŋo maama o yage dáa ne to na bá wane o ji amo kwaga tɔgeno tei to.
42014034	Yɛ lamma ye de wae de kwɛ wodiu. Yɛ ni nam ná ti, n daa n bá-n wane n pa de jwoori de ja ni.
42014035	Dento daa ba jege kuri. N bá-n wane n ke-de n kaduga ne, naa n ma n ke popɔnɔ. Nmo jege se n lwo-de n yage mo. Abam nam fɔge á cheigi amo taane dem.”
42015001	Dɛ dedwe lampwoo lara de nɔn-chechɔgero dedɛ ma fɔɔre ba yi Yezu tei se ba ta cheigi-o.
42015002	Farisi tiina de Wɛ nia zamsem tiina na nɛ konto to, ba maa poona ba we, “Ta-á nii nɔɔno wonto na yeini o jeeri nɔn-chechɔgero lanyerane ye o ta kwori o di wodiu de ba.”
42015003	Yezu laam ma maŋe memaŋe o bere-ba o we,
42015004	“Abam wolo ná jege pei bi (100), ye se dedoa ná jei, o bá yage pei funogo nogo sem (99) gaao ne ye o daare o vo o beeri pe-jia kam na?
42015005	O nam ná beeri o na-ka, o laam wó kwei-ka o daŋe o bakala baŋa ne de wopwolo
42015006	o ja vo sɔŋɔ. O ná tu o yi sɔŋɔ, o wó bwoŋi o badwonna de o sɔŋɔ tiina maama ye o ta de-ba o we, ‘Á pa se de di ywoni daane, amo na nɛ a pia kalo ya na jei to ŋwaane.’
42015007	Tɔ. A tɛ abam we, ko ye bedwe mo de nɔn-chechɔgɔ dedoa ná leiri o wo Wɛ ŋwaane, ko wó pa se wopwolo ta daga Wɛ te-laao ne. Ba wó ta jege wopwolo dedɛ ded-o se ko dwoni nɔn-laaro funogo nogo (99) na ba boŋe se ba leiri ba wo Wɛ ŋwaane to.
42015008	Ko woli da, kaane ná jege sabu-dala fuga, ye dedoa ná jei, o bá tɔre kanea ye o zuri o yera o zɔre sɔŋɔ kom wo maama se o nii o wó na-de na?
42015009	O nam ná nɛ-de, o laam wó bwoŋi o badwonna de o sɔŋɔ tiina maama ye o ta de-ba o we, ‘Á pa se de di ywoni daane, amo na nɛ sabu-dale delo ya na jei to ŋwaane.’
42015010	Tɔ. A tɛ abam chega ŋwaane to, nɔn-chechɔgɔ dedoa ná leiri o wo Wɛ ŋwaane, ko pa se wopwolo dedɛ wora Wɛ malese sem tei ne.”
42015011	Yezu daa ta ma ta o we, “Nɔɔno mo wora o na jege bakeiri selei.
42015012	Dɛ dedwe nyaane wom ma zaŋe o ta de o kwo o we, ‘Amo kwo, a lwoori-m se n pɔɔre amo teiri nmo wonnu tem wone n pa-ne leilei konto.’ O kwo ma sɛ. O ma pɔɔre o jejegero tem o pa-ba.
42015013	Ko na ke da yalei to, nyaane wom ma zaŋe o kwaleme o wonnu maama o ja nwoŋi o vo teo yiga yiga. O maa zoore da ye o ke poweeni yerane. O maa jege o wonnu tem o chɔge yɔɔ yɔɔ.
42015014	O wonnu tem laam ma ba te chɔge te ti maama. Kana ma tiini ka zo teo kom ye o daa ba jege kolokolo.
42015015	O ma vo teo kom nɔɔno dedoa tei o lwoori-o wolim. Nɔɔno wom ma pa se o vo o tɔge o tera gaao ne.
42015016	Kana na tiini ka chɛ o yera ne to, o ma boŋe se o tɔge o di tera yam so-porro tem. Nɔɔn-nɔɔno maa ba pa-o kolokolo se o di.
42015017	O boboŋa laam ma jwoori. O ma bwɛ o tete ne o we, ‘Amo kwo yeini o pae o tontoŋena bam maama wodiiru dedɛ pa se ba di ba daara. Ko daare amo wo ywo-seeni ye kana wora ka go-ne.
42015018	Amo jege se a zaŋe a jwoori a vo a kwo tei ye a ta ded-o we, “Amo kwo, a tusi Wɛ yiga ne, ye a ta ke a chɔge nmo wo.
42015019	Konto to, amo daa ba jege kuri se n ke-ne ne nmo bu tei. Nam pa se a ta tɔge a ye nmo tontoŋena bam dedoa.” ’
42015020	O na boŋe konto to, o laam ma zaŋe o maa vei o kwo tei. O ta na wo yiga yiga to mo o kwo wom nɛ-o. O na nɛ-o to, o ŋwaŋa ma zo-o. O ma zaŋe o duri o vo o jeeri o bu wom o kukor-o de wopwolo dedɛ.
42015021	Bu wom laam ma ta ded-o o we, ‘Amo kwo, a tusi Wɛ yiga ne, ye a ta ke a chɔge nmo wo. Konto to, amo daa ba jege kuri se n ke-ne ne nmo bu tei.’
42015022	O kwo wom ma ta de o tontoŋena bam o we, ‘Á ke lela á zo á kwei gare-dedɔrɔ kolo na tiini ko lana to á ja ba á zo-o. Kwei-na jafolo á ke o jeŋa ne se á kwei natera á pa o zo.
42015023	Véi-na á ja na-paale kamunu kom á ja ba á go se de ma ke wodi-fɔrɔ de di se de kwɛɛre.
42015024	Kolo ŋwaane amo bu wonto ya tege mo ye o laam jwoori o bi. O ya jei mo ye a laam na-o.’ Ba ma bobo wodiiru tem dim ye ba kwɛɛra.
42015025	Maŋa kalo nyaane wom na tu o yi sɔŋɔ konto to, o zembaaro wom ya wo kara ne mo o vara. O na nwoŋi kara kam ne o maa beene sɔŋɔ to mo o nigi ba na mage wonnu ye ba sae.
42015026	O ma bwoŋi o kwo tontoŋena bam dedoa o bwei-o woŋo kolo na ke ye ba kwɛɛre to.
42015027	Tontoŋeno wom ma leiri-o o we, ‘Nmo nyaane wom mo tua. Nmo kwo ma ja na-paale kamunu kom o go se ba di, o na nɛ-o ye o ŋwe de yezura to ŋwaane.’
42015028	Bu-kwea kam na nigi konto to, o bane ma zaŋe. O maa ba lage se o zo diga. O kwo wom ma nwoŋi o vo o koor-o se o zo.
42015029	O ma ta de o kwo wom o we, ‘Ta-n nii, bena yanto maama amo tiini a toŋe dedɛ a pa nmo. Amo yeini a sɛ nmo ni maŋa maama. Nmo nam wo pɛ-ne varem se a go, se amo de a badwonna ma di ywoni daane, de bo-bala de.
42015030	Ko daare nmo bu wonto na tu to, n jaane na-paale kamunu kom n go n pa-o, ye o ye wolo na kwei nmo wonnu tem o vo o chɔge ka-bwooru baŋa ne ye o laam jwoori o ba to.’
42015031	O kwo wom ma leiri-o o we, ‘Amo bu, nmo maŋe n wo amo tei ne maŋa maama. Wonnu telo maama amo na jege to ye nmo nyem.
42015032	De zem nam jege se de di ywoni ye de kwɛɛre, kolo ŋwaane nmo nyaane wom ya tege mo ye o jwoori o bi. O ya jei mo ye de daa na-o.’”
42016001	Yezu daa ta ma ta de o kwaga tɔgena bam o we, “Nadum mo wora o na jege o tontoŋeno. O tontoŋeno wom mo nii o wonnu maama baŋa ne. Nɔɔna badwonna ma vo ba ta de nadum wom ba we o tontoŋeno wom jege o wonnu tem o chɔga.
42016002	O ma bwoŋi o tontoŋeno wom ye o ta ded-o o we, ‘Amo nigi nmo na ke tei to. Nmo nam wó ta bɛ mo? Nam vei n jeeli nmo na ke tei de a wonnu tem se n ba n bere-ne. Nmo daa n bá-n wane n ta-n ye amo tontoŋeno.’
42016003	Tontoŋeno wom ma bwɛ o tete ne o we, ‘Amo nam wó ke tɛ mo? Amo tu wom lage o le-ne o totoŋa yam ne. Amo ba dana se a wane a va. Chaveera maa jege-ne se a ta kare a lwoora.
42016004	Amo nam yei a na wó ke tei se, o ná le-ne a totoŋe dem ne, se nɔɔna ta jeeri-ne lanyerane ba sam ne to.’
42016005	O na boŋe konto to, o ma bwoŋi balo na jege o tu wom jene to dedoa dedoa pa se ba ba o tei. O ma bwei boboa nɔɔno wom o we, ‘Nmo jege amo tu wom jene ko maŋe tɛ ta mo?’
42016006	Nɔɔno wom ma leiri o we, ‘Ko ye nuga garewɛ bi mo (100).’ Tontoŋeno wom ma ta-o we, ‘Nii tɔnɔ kolo nmo jene dem na popone da to. Nam ke lela n kwei n ja n vo n jeini n popone we garewɛ finnu (50).’
42016007	O daa ta ma bwei nɔɔno wodwoŋi o we, ‘Nmo jege amo tu wom jene ko maŋe tɛ ta mo?’ O ma leiri o we, ‘Ko ye men-ywoolu bi mo (100).’ Tontoŋeno wom ma ta-o we, ‘Kwei tɔnɔ kom n popone we ywollu funɔnɔ (80).’
42016008	Nadum wom na lɔre o tontoŋeno balɔrɔ kom na ke tei to, o maa we o tiini o kwaane dedɛ de o na mɛ o swa o lɔre o na wó ke tei to. Kokuri mo, balo na jege kugu jei logo baŋa ne to yeini ba ma swa mo de ba na ke ba dwonna tei to se ko dwoni balo na ye Wɛ pwooni dem nyem to na ke tei.
42016009	Amo tɛ abam we, á jege se á kwei logo baŋa sabu á ma woli nɔɔna se ko pa á di badwoŋo daane. Á ná ke konto, ye á sabu kom ta ná ba jege kuri ko pa abam, ba laam wó jeeri abam lanyerane Wɛ sɔŋɔ ne se á ta-á wora taa wuu.
42016010	Nɔɔno wolo na tɔge chega de woŋo fenfee to wó ta tɔge chega de wo-kamunnu mo. Ko daare wolo na ba tɔge chega de woŋo fenfee to bá ta tɔge chega de wo-kamunnu.
42016011	Konto to, abam ná ware á tɔge chega de logo baŋa sabu, Wɛ bá sɛ se o kwei jejegero telo na ye chekke to o ke abam jeŋa ne.
42016012	Abam ná ware á tɔge chega de wonnu telo ba na kwei ba ke abam jeŋa ne se á nii te baŋa ne to, Wɛ bá sɛ se o pa abam wonnu telo na wó taa ye abam tete nyem to.
42016013	Tontoŋeno bá wane o kwei boboŋ-dedwe se o ma toŋe o pa o yuu tiina balei. O wó ta chuli dedoa kam ye o daare o swoi wodwoŋi wom, naa o wó ta nege dedoa kam ye o daare o gwooni wodwoŋi wom. Konto ŋwaane, abam bá wane á pa se Wɛ ta ye á tu, ye á daare á tɔge sabu-laga de.”
42016014	Farisi tiina na wora to ma ni Yezu na tage kolo maama to. Ba na ye sabu-lagena to, ba maa jege-o ba mɔna.
42016015	O ma ta de-ba o we, “Abam mo lage se á bere á tete nɔɔna yiga ne we á jege chega. Wɛ nam yei á bochara na ye tei to. Woŋo kolo nɔɔna na pae ko ye wo-kamunnu to mo ye wo-zɔɔne Wɛ tei ne.
42016016	Wɛ sɛɛm tu Jɔn ta na wo tu to, nɔɔna déem jege Moses nia yam de faŋa faŋa Wɛ tontoŋena bam na bere kolo to mo ba tɔga. Ko zege maŋa kalo Jɔn na tu to, ko ye Wɛ taan-ŋom dem mo wora se nɔɔna sɛ-de. Dento maa bere Wɛ na lage o di paare o nɔɔna baŋa ne tei to, ye nɔɔna maama tiini ba kwaane se ba tɔge ba zo o woro kom wo.
42016017	Wɛyuu de tega baŋa ná lage te jei, konto wó taa ye mɔle ko dwoi woŋo fenfee ná lage ko le Wɛ ni-dwoora yam wone.
42016018	Nɔɔno wolo ná yage o kaane ye o daare o di kaane wodwoŋi, konto tu keim dem de kabwoŋa ye bedwe mo. Nɔɔno wolo ná zaŋe o di kaane wolo o tete baro na yage-o to, konto tu keim dem de kabwoŋa de ye bedwe mo.”
42016019	Yezu ta ma ta o we, “Nadum mo wora. O maa yeini o zo gare-nyenno telo na tiini te lana to. Dɛ maama mo o nae ywoni ye o di o ni.
42016020	Yiniga tu de maa wora, o yere mo Lazaru. O yera yam maama jege ŋɔna. Nɔɔna maa yeini ba ja-o ba vo ba tiŋi nadum wom sɔŋɔ woro ne se o ta lwoora.
42016021	O maa lage se o ta di wodiu kolo nadum wom na di ye ko siiri tega ne to mo. Kukuri de maa tui se deilimi o ŋɔna yam.
42016022	Yiniga tu wom laam ma ba o te. Wɛ malese ma ba se kwei-o se ja vo te-laao pa se o jeini Abaraham takeiri ne. Nadum wom de ma te. Ba ma kwei-o ba suli.
42016023	O ma vo o zo tega kuri mini jeiga. O maa wora o yaare dedɛ. O ma kwoni o yuu wɛɛne o nɛ Abaraham na wo yiga yiga ye Lazaru jei o takeiri ne.
42016024	O ma laare o ta ded-o o we, ‘Amo kwo Abaraham, popo duri amo ŋwaŋa. Mini dem mo pae se amo yera chɛ de yaara. Konto ŋwaane a lwoori-m se n pa Lazaru vo o ma o noa o laŋe na o ba o ma bugi amo dindeilimi.’
42016025	Abaraham ma leiri-o o we, ‘Amo bu, nam guli nmo déem na ŋwe ye n nae wo-laaro telo maama n na lage to. Lazaru maa yeini o nae yaara yerane. Ko daare leilei konto, wonto bochare laam peini ye nmo tete yera chɛ de yaara.
42016026	Ko woli da, gwoŋo chanluŋu mo tigi debam tetare laŋa ne ko che. Nɔɔn-nɔɔno bá wane o zege ywo o vo o bɛ o yi abam tei. Nɔɔn-nɔɔno de bá wane o zege abam seeni o bɛ o yi debam tei.’
42016027	Nadum wom ma ta o we, ‘Amo kwo, ko na ye konto to, a lwoori-m se n toŋe Lazaru se o vo amo kwo sɔŋɔ.
42016028	A jege nyaana banu mo ye a ba lage se ba tɔge ba ba yaara jei sento. Nam toŋe-o se o vo o kaane-ba.’
42016029	Abaraham ma ta ded-o o we, ‘Ba maŋe ba jege twanno telo Moses de Wɛ tontoŋena badaara na popone to se ba ta tɔga. Ba nam jege se ba sɛ berem dento mo.’
42016030	O ma leiri o we, ‘Amo kwo Abaraham, ba bá sɛ konto. Nɔɔno nam ná bi toone wone ye o vo ba tei o bere-ba, ba laam wó leiri ba wo Wɛ ŋwaane.’
42016031	Abaraham ma leiri nadum wom o we, ‘Ba ná wo sɛ Moses de Wɛ tontoŋena bam maama berem dem, nɔɔno ná maŋe o bi toone wone, ba ta bá sɛ we o taane dem ye chega.’”
42017001	Yezu déem ma ta de o kwaga tɔgena bam o we, “Wonnu telo na soge nɔɔna pa se ba tusi Wɛ chwoŋa wone to jege se te ta wora mo. Ko nam ná ye wolo na soge nɔɔna pa se ba tusi to, lɛɛro wo o tei ne.
42017002	Ba ya ná jaane nɔɔno wom konto ye ba le kandwɛ-kamunu o ba ne ye ba dole-o ba yage naneo kom wone pa se o te, konto gare waarem delo o na wó na Wɛ tei ne de o na pɛ se Wɛ bu-balwa dedoa tusi to.
42017003	Konto to, á ta-á yei á tete. Nmo nu-bu ná ke tusim, se n kaane-o de o na ke kolo to. O nam ná sɛ ye o leiri o wo, se n ma n chɛ-o.
42017004	O ná maŋe o ke tusim o yage nmo yuu ne kuni berepɛ dɛ wone, ye o ná jwoori o ba nmo tei kuni berepɛ ye o sɛ we o ke o chɔge, nmo ta jege se n ma n chɛ-o mo.”
42017005	Dé Teiru Yezu tontoŋena bam ma ta ded-o ba we, “Woli debam pa se de tiini de ta jege wo-dedoa de nmo.”
42017006	Yezu ma leiri-ba o we, “Á ná jege wo-dedoa de amo, ye ko ná maŋe ko ye fenfee yerane se ko maŋe de tio-bu memeeno tei de, á wó wane á ma-ko á toŋe totoŋ-kamunnu. Á wó wane á ta de tio kamunu konto we ko gɔ ko vo ko jeiri naneo kom wone, ye ko wó sɛ á ni.”
42017007	Yezu daa ta ma ta o we, “Nmo wolo ná jege tontoŋeno, ye o ná wora o vare o pa nmo, naa o ná tɔge nmo pei gaao ne, ye wonto ná ti o totoŋa ye o ba o yi sɔŋɔ, nmo wó ta bɛ mo ded-o? Nmo wó ta ded-o we o ba o jeini o di wodiu de nmo na?
42017008	Aawo. Nmo nam wó ta ded-o we, ‘Véi n ke wodiu se n laam kwɛ n tete n ja wodiu kom n ba n pa-ne pa a di. Amo ná di a ti, se n laam vo n di n tete nyem.’
42017009	Nmo bá ke n tontoŋeno wom lei de o na ke kolo nmo na pɛ-o ni se o ke to.
42017010	Ko ye bedwe mo de abam de. Abam ná ke kolo maama Wɛ na pɛ abam ni se á ke to, á jege se á ta we, ‘Debam maŋe de ye tontoŋena mo. De ba jwoŋi teem. De ke kolo na maŋe se de ke to yerane.’”
42017011	Yezu déem maa wo chwoŋa ne o maa vei Jerusalem. O ma da Samaria de Galili tetare o maa kɛa.
42017012	O ma vo se o zo teo kodwoŋi. O na lage o zo ko wo to mo naywanno fuga jeeri-o chwoŋa ne. Ba ma zege yiga yiga,
42017013	ye ba laare de kwor-dɛa ba we, “Debam tu Yezu, popo duri debam yiniga.”
42017014	Yezu na nɛ-ba to, o ma ta de-ba o we, “Véi-na Wɛ kaanem tu wom tei se á pa o nii á yera yam.” O na tage konto ye ba maa vei to mo ba yera yam fɔge ya kwɛ fase.
42017015	Ba wo dedoa na nɛ we o jaweo kom jei to, o ma pipiri o jwoori Yezu tei ye o tiini o zuli Wɛ de kwor-dɛa.
42017016	O ma vo o to Yezu yiga ne ye o ke o lei. Wolo na ke konto to ye Samaria tu mo.
42017017	Yezu ma bwei o we, “Ko dae nɔɔna fuga kam maama yera yam mo fɔge ya kwɛ na? Nogo kom nam bɛ?
42017018	Ba wolowolo wo jwoori o ba se o ke Wɛ lei, ko ná dae dwi-gɛ tu wonto yerane na?”
42017019	O laam ma ta de nɔɔno wom o we, “Nmo na ke n wo-dedoa de amo tei to mo pɛ se n na yezura. Nam zaŋe n viiri.”
42017020	Farisi tiina déem ma bwei Yezu se ba lɔre maŋa kalo Wɛ na wó di paare o nɔɔna baŋa ne to. O ma leiri-ba o we, “Wɛ paare dem maŋa kam ná yia, á bá wane á ma á yia á lɔre de ni ne.
42017021	Nɔɔna bá ta we, ‘Nii-na ywo-seeni’, naa ba we, ‘Nii jei sento ne’, kolo ŋwaane Wɛ paare dem maŋe de wo abam wone.”
42017022	Yezu ma ta de o kwaga tɔgena bam o we, “Maŋa wó ba ye á wó tiini á ta-á lage se Nabiin-bu wom ba o ta tei nɔɔna, se á wane á sii de á yaara yam, ko ná maŋe ko ye dɛ dedwe yerane. Á nam bá na.
42017023	Kanto maŋa kam ne, nɔɔna wó ta de abam ba we, ‘Nii-na, o wo ywo-seeni.’ Á nam ye sɛ ba taane dem á vo á nii.
42017024	Kokuri dɛ dem amo Nabiin-bu wom na lage a ba to ná yia, ko wó ta nye de doa na pepele wɛyuu ka lɛɛne ka pae pwooni logo baŋa jei maama ne tei to mo.
42017025	Da-yiga ye konto ta wo ke to, ko fe mo se amo Nabiin-bu wom na yaara dedɛ ye zem nɔɔna bam chuli-ne.
42017026	Amo Nabiin-bu wom na wó ba maŋa kalo to wó taa ye nenɛɛne ko déem na ke Nowah da yam ne tei to.
42017027	Kanto maŋa kam ne nɔɔna déem wora yɔɔ yerane mo. Ba maa di ba wodiiru, ye ba daare ba di kaana, ye kaana de zoore banna, se ko vo ko yi dɛ dem Nowah na zo nabworo kamunu kom wo to. Na laam ma ba ba wɛɛle ba lim logo kom ba chɔge ba maama.
42017028	Maŋa kalo Lot déem na wora to, ko de maŋe ko ye konto mo. Nɔɔna déem wora ba di ba wodiiru, ye ba daare ba ke pipiu, ye ba vara ye ba lɔ sam.
42017029	Ko ma ba ko yi dɛ dem Lot na duri o nwoŋi Sodom ne to. Dɛ dem konto ne, mini de chilibugu ma nwoŋi wɛyuu ne te to tega ne te chɔge teo kom nɔɔna bam maama.
42017030	Dɛ dem Wɛ na lage o pa Nabiin-bu wom jwoori o nwoŋi nabiina tetare ne to wó pɔpɔ de ba nɔɔna baŋa konto dwoŋi mo.
42017031	Dɛ dem konto ne, nɔɔno wolo ná wo nayuu ne ye o wonnu ná wo diga wone, konto tu ye tu o zege se o kwei o wonnu tem o ja duri. Nɔɔno wolo nam ná wo kara ne, se o daa ye jwoori sɔŋɔ.
42017032	Guli-na ko déem na ke Lot kaane tei to.
42017033	Wolo maama ná lage se o ta jege o tete ŋwea, konto tu wó ga-ka mo. Wolo maama nam ná sɛ se o ga o ŋwea, konto tu wó ta jege ŋwea Wɛ tei ne.
42017034	A tɛ abam we, dɛ dem konto ne nɔɔna balei ná peini tete ne diga dedoa wone, Wɛ wó chaale ba dedoa o daare wodwoŋi wom.
42017035	Kaana balei de ná tɔge daane ba choe muni, Wɛ wó chaale ba dedoa o daare wodwoŋi wom. ((
42017036	Nɔɔna balei de ná wo kara ne ba toŋa, Wɛ wó chaale ba dedoa o daare wodwoŋi wom.))”
42017037	Yezu na tage konto to, ba ma bwei-o ba we, “Debam Teiru, ko nam wó ke yei ne mo?” O ma leiri-ba o we, “Nɔɔna maama wó taa yei ko ni ne, nenɛɛne wo-too na wo mɛ ye duura de jege se ba taa wora to.”
42018001	Yezu déem ma maŋe memaŋe o bere o kwaga tɔgena bam we ba jege se ba ta lwoori Wɛ taa ye ba ye yage teenem.
42018002	O ma maŋe o bere-ba o we, “Teo kodwoŋi ne mo pɛ wodwoŋi ya wora ye o ba kɔre Wɛ. O maa ba jege nɔɔna ŋwaŋa.
42018003	Kadeim wodwoŋi da maa wora teo kom konto ne. O maa yeini o vei pɛ wom tei maŋa maama ye o lwoori wolim o tei ne o we, ‘Nam pa se a di bora a dono wom tei ne.’
42018004	Pɛ wom maa ba sɛ o taane dem. Ko maa wora ko wora ye o laam boŋe o tete ne o we, ‘Amo ba kɔre Wɛ ye a ba jege nɔɔna ŋwaŋa.
42018005	Ko daare kadeim wonto nam jege-ne o daana. Konto ŋwaane mo a jege se a bore bora a pa-o. Ko ná dae konto, o wó ta tui a tei mo taa se ko ta nii a toone.’”
42018006	Dé Teiru wom laam ma ta o we, “Nii-na pɛ balɔrɔ kom na boŋe se o sɛ kadeim wom na lwoori-o kolo to.
42018007	Ko daare ko ná ye Wɛ, o bá sɛ se o woli o tete nɔɔna balo o na kuri to pa se ba di bora na? Ba ná tiini ba lwoori-o maŋa maama wea de tete, o bá ke lela o woli-ba na?
42018008	A tɛ abam we, o wó pa se ba di bora ye o bá daane. Ko daare Nabiin-bu wom ná jwoori o ba logo baŋa, nɔɔna ta wó ta jege wo-dedoa ded-o na?”
42018009	Yezu daa ma maŋe memaŋe dedwoŋi se o bere balo na boŋe ba pa ba tete we ba jege chega Wɛ tei ne ye ba gwooni ba dwonna to.
42018010	O ma maŋe o bere-ba o we, “Nɔɔna balei mo wora. Ba dedoa ye Farisi tu mo. Wodwoŋi wom maa ye lampwoo laro. Ba ma zaŋe ba vo Wɛ di-kamunu kom se ba ware Wɛ.
42018011	Ba na zo to, Farisi tu wom ma zege o ware Wɛ o tete ne ye o we, ‘Wɛ, a ke nmo lei de amo na dae nɔn-balɔrɔ ne nɔɔna badwonna na ye tei to. Banto ye ŋweena, de wo-lwaan-kera, de ka-lagena. A ke nmo lei de a na dae nenɛɛne lampwoo laro wonto.
42018012	Amo nam yeini a vɔ ni mo da yalei bakwɛ maama wone. Wonnu telo maama a na nɛ to, a yeini a le nmo teiri te wone a pa nmo.’
42018013	Ko daare lampwoo laro wom maa zege dáa ne o ware Wɛ. O maa ba lage se o kwoni o yuu wɛɛne, ye o mage o takeiri o we, ‘Wɛ, amo ye nɔn-chechɔgɔ. Nam duri amo ŋwaŋa.’
42018014	Tɔ. Nɔɔna banto balei na ware Wɛ ba ti ye ba laam jwoori sɔŋɔ to, ko ye lampwoo laro wom mo nɛ chega Wɛ tei ne, ye ko dae Farisi tu wom. Kolo ŋwaane wolo ná bere o tete kamunim, konto tu wó ba o ji nɔn-balaŋa mo. Wolo nam ná gwooni o tete, Wɛ wó zeiŋi konto tu nɔɔna yiga ne.”
42018015	Nɔɔna badwonna maa jaane ba bu-balwa ba tui Yezu tei se o daŋe o jea ba baŋa ne. O kwaga tɔgena bam na nɛ ba na ke tei to, ba ma zaŋe ba bwɛ-ba se ba ye ta ke konto.
42018016	Yezu laam ma bwoŋi bia bam pa se ba ba o tei, ye o we, “Yage-na se bia bam ta tui a tei, se á ye zaŋe á che-ba. Kokuri banto dwi mo jege se ba woli Wɛ paare dem wone.
42018017	Chega ŋwaane to, nɔɔno ná wo sɛ se Wɛ ta tei-o ne bu-balaŋa tei, o bá na chwoŋa se o zo Wɛ woro kom wone.”
42018018	Juu tiina yiga-tu wodwoŋi déem ma bwei Yezu o we, “Berem tu, n ye nɔn-ŋom. Nam bere-ne kolo amo na wó ke se a wane a na ŋwea kalo na ba jege kweelim to Wɛ tei ne.”
42018019	Yezu ma ta ded-o o we, “Bɛŋwaane mo n ta n we, a ye nɔn-ŋom? Nɔɔn-nɔɔno tera o na ye nɔn-ŋom, ko ná dae Wɛ yerane.
42018020	Nmo maŋe n yei Wɛ nia yam na bere kolo to. Yé zaŋe n ke kabwoŋa. Yé go nɔɔn-nɔɔno. Yé zaŋe n ŋɔ. Yé fɔ vwa n pa n dwoŋi. Ta-n zuli n kwo de n nu.”
42018021	Nɔɔno wom ma ta o we, “Ko zege amo biini ne mo amo maŋe a tɔge nia yanto maama.”
42018022	Yezu na nigi o na tage kolo to, o ma ta ded-o o we, “Ko nam ta gɛ ŋo dedoa se n ke. Kwei wonnu telo maama n na jege to n yeigi, se n laam maŋe te sabu kom n pa yiniga tiina. Konto wó pa se n wo-laaro tiini te puli Wɛ te-laao ne. Nmo ná ke konto, se n laam ba n ta n tɔge-ne.”
42018023	Nɔɔno wom na nigi konto to, o wo ma chɔge dedɛ, o na ye jejegero dedɛ tu to ŋwaane.
42018024	Yezu ma lɔre ko na ke-o tei to. O ma ta o we, “Naduna ná lage ba woli Wɛ paare dem wone, ko wó ta tiini ko wɔ-ba dedɛ.
42018025	Ko wó ta chana ko pa-ba ko dwoi kone ná lage se de da gare-lwei bɔɔne de kɛ tei to.”
42018026	Nɔɔna balo na nigi kolo Yezu na tage to ma bwei-o ba we, “Ko na ye konto to, nɔɔn-nɔɔno bá wane o na ŋwea Wɛ tei ne.”
42018027	O ma leiri-ba o we, “Kekea yalo nabiina na bá wane ba ke to mo Wɛ wae o ke-ya.”
42018028	Piita laam ma ta o we, “Nii. Debam yage de tete wonnu mo ye de daare de tɔge nmo.”
42018029	Yezu ma ta de-ba o we, “A tɛ abam chega ŋwaane to, nɔɔno wolo maama ná tɔge Wɛ paare dem ŋwaane ye o yage o sɔŋɔ de o kaane de o nu-bia de o kwo de o nu de o bia,
42018030	konto tu wó seene o jwoŋi kolo maama o na yage to se ko maŋe de kuni dedɛ dedɛ mo Wɛ tei ne. Zem da yam ne mo o wó jwoŋi konto. Ko daare maŋa kalo na wó ba to, konto tu wó na ŋwea kalo na ba jege kweelim to Wɛ tei ne.”
42018031	Yezu déem ma pɔɔre o nɔɔna fuga-balei bam kɔgɔ kom wone, ye o ta de-ba o we, “Ta-á yei-na we, de na maa vei Jerusalem to, wonnu telo maama faŋa faŋa Wɛ tontoŋena bam na popone Nabiin-bu wom ŋwaane to jege se te ji chega mo.
42018032	Ba wó ja amo ba ke dwi-gɛ tiina bam jeŋa ne. Ba wó ke amo ba mɔne, ye ba twe-ne. Ba ma wó twe lileeru ba yage a yera ne,
42018033	ye ba kwei kaasa ba ma fere-ne, ye ba laam daare ba go-ne. Da yatɔ dɛ ne a ma wó jwoori a bi toone wone.”
42018034	Yezu na tage konto to, ba wo nigi o taane dem kuri. Ba maa yeiri o na jege kolo o ŋɔɔne to, de kuri na seigi ba tei ne to ŋwaane.
42018035	Yezu déem ma vo o twɛ teo kodwoŋi, ko yere mo Jeriko. Lilwei maa jei chwoŋa kam ni ne ye o lwoora.
42018036	O ma ni nɔn-kɔgɔ na tɔge da ko maa kɛa. O ma bwei se o lɔre ko na ye kolo to.
42018037	Ba ma ta ba bere-o we ko ye Nazarete tu Yezu mo tɔge dáane o maa kɛa.
42018038	O ma laare baŋa baŋa o we, “Yezu, Pɛ David dwi tu, duri amo yiniga!”
42018039	Nɔɔna balo na wo kɔgɔ kom yiga ne ba maa vei to ma bwɛ-o se o pu o ni. O laam ma tiini o laare dedɛ ye o we, “Pɛ David dwi tu, duri amo yiniga!”
42018040	Yezu ma zege ye o pa se ba vaŋe lilwei wom ba ja ba o tei. O na yi o tei to, Yezu ma bwei-o o we,
42018041	“Nmo lage se a ke bɛ mo a pa nmo?” O ma leiri o we, “Amo tu, amo lage se a jwoori a ta nae.”
42018042	Yezu ma ta ded-o o we, “Ta-n nae. Nmo na ke n wo-dedoa de amo tei to mo pɛ se n na yezura.”
42018043	Yezu na tage konto bedwe baŋa ne to mo lilwei wom yia jwoori ya nae. O ma zaŋe o tɔge Yezu ye o zuli Wɛ lanyerane. Nɔɔna bam maama na nɛ kolo na ke to, ba de maa tei Wɛ.
42019001	Yezu ma vo o zo Jeriko teo wo o tole o maa kɛa.
42019002	Nɔɔno wodwoŋi mo wora teo kom ne, o yere mo Zakiyas. O maa ye lampwoo lara yiga-tu, ye o jejegero tem daga.
42019003	O déem maa lage se o lɔre Yezu na ye wolo to. O ma kwaane o ga, o na ye nɔn-kukula ye kɔgɔ kom daga to ŋwaane.
42019004	O ma duri o kɛ kɔgɔ kom yiga o vo o dii kaporo yuu se o kwaane o nɛ Yezu, o na lage o tɔge da to ŋwaane.
42019005	Yezu ma vo o yi jei sem. O ma kwoni o yuu wɛɛne o nii, ye o we, “Zakiyas, ke lela n tu tega, se zem amo jege se a ba a peini nmo sɔŋɔ ne mo.”
42019006	Zakiyas na nigi konto to, o ma ke lela o tu tega, ye o vo o jeeri Yezu lanyerane o sɔŋɔ ne de wopwolo.
42019007	Nɔɔna bam na nɛ Yezu na ke tei to, ba maama maa poona ba we, “Ta-á nii o na vei o zo nɔn-chechɔgɔ sɔŋɔ mo se o ta ye o veiru.”
42019008	Zakiyas laam ma zaŋe wɛɛne o ta de dé Teiru Yezu o we, “Amo Tu, nii amo na wó ke tei. Amo wó pɔɔre a jejegero tem chichworo mo a maŋe a pa yiniga tiina. Amo nam na pene wolo maama se a jwoŋi lampwoo dedɛ o tei ne to, amo wó jwoori a ŋwe kuni bena mo a pa kotu.”
42019009	Yezu ma ta ded-o o we, “Zem dɛ dem ne sɔŋɔ konto tiina nɛ ba verem, kolo ŋwaane nɔɔno wonto bere we o de tɔge o ye Abaraham dwi tu chekke.
42019010	Nabiin-bu wom na tu logo baŋa to, ko ye se o beeri balo na jei to mo se o daare o jwoŋi-ba o ke Wɛ jeŋa ne.”
42019011	Nɔɔna bam ta na wora ba cheigi Yezu taane konto to, o daa ma maŋe memaŋe o bere-ba. O na tu o twɛ Jerusalem to, ba maa boŋe we Wɛ wó ke lela o pa o paare dem ta nae jaja nɔɔna tei ne.
42019012	Konto ŋwaane o ma maŋe o bere-ba o we, “Nɔɔno wodwoŋi mo wora, o na nwoŋi nadum sɔŋɔ. Dɛ dedwe o ma zaŋe se o vo teo yiga yiga se ba tiŋi-o pɛ se o laam jwoori o ba.
42019013	O ma bwoŋi o tontoŋena fuga ye o kwei sabu ywollu fuga o pa-ba ye o we, ‘Kwei-na sabu kom á ta-á maa pipia se ko ta vei maŋa kalo amo na wó jwoori to.’
42019014	O teo kom tiina nam ba lag-o kɔtaa. Ba ma toŋe nɔɔna se ba da o kwaga ba vo ba ta we, ba bá sɛ se nɔɔno wom ta ye ba pɛ.
42019015	De ko de, ba ta tiŋi nɔɔno wom pɛ. O ma jwoori o tete teo kom. O laam ma pa ba bwoŋi o tontoŋena balo o ya na pɛ-ba sabu kom to se ba ba o tei ba bere-o nyɔɔre delo ba na nɛ ko baŋa ne to.
42019016	Boboa nɔɔno wom ma ba o ta ded-o o we, ‘Amo tu, a kwei sabu yolo nmo na pɛ-ne to a ma na ywollu fuga nyɔɔre a woli da.’
42019017	O tu wom ma leiri-o o we, ‘Nmo ke chega ye n ta jege jawala de nmo na ke a boboŋa na lage tei to. Nmo na ke chega de wonnu fenfee amo na ke n jeŋa ne to, amo laam wó pa se n ta n tei teene fuga.’
42019018	Balei tu wom ma ba o ta de o tu wom o we, ‘Amo tu, amo kwei sabu yolo kom a ma na ywollu tenu nyɔɔre mo.’
42019019	O tu wom ma leiri-o o we, ‘Amo laam wó pa se n ta n tei teene denu.’
42019020	Ko daare tontoŋeno wodwoŋi de daa ma ba o ta ded-o o we, ‘Amo tu, nam jwoŋi nmo sabu yolo kom. Amo kwei-ko mo a kukuli de gare-bu a tiŋi,
42019021	a na yei we nmo ye ken-chan-nyeno ye a kɔre foone de nmo to ŋwaane. Nmo yeini n jwoŋi nyɔɔre wonnu telo nmo yera na wo chɛ te baŋa ne to, ne nɔɔno na zage mena yalo o tete na wo dugi to.’
42019022	O tu wom laam ma ta ded-o o we, ‘Nmo ye tontoŋeno balɔrɔ mo. Amo wó pa se n tete ni taane dem bere-m we n ba jege bora. Nmo na boŋe we amo ye ken-chan-nyeno ye a lage nyɔɔre delo na dae a totoŋa nyem to,
42019023	ko ya maŋe se n kwei a sabu kom mo n pa sabu-jenna. Nmo ya ná ke konto, amo ya wó jwoŋi-ko de nyɔɔre.’
42019024	O laam ma ta de balo na zege da to o we, ‘Jwoŋi-na sabu yolo kom o tei ne á pa wolo na nɛ ywollu fuga kam to.’
42019025	Ba ma ta ded-o ba we, ‘De tu, wonto maŋe o jege ywollu fuga.’
42019026	O ma leiri o we, ‘A nam tɛ abam we, wolo maama ná maŋe o jege woŋo, o ta wó jwoŋi kodwoŋi o woli da. Wolo nam na maŋe o ba jege kolokolo to laam wó ba o ga kolo fenfee o ya na jege to mo.
42019027	Ko daare ko ná ye balo na ba sɛ se a ta ye ba pɛ to, á ja-ba á ba ywo-seeni, ye á go-ba amo tei ne.’”
42019028	Yezu déem na tage wonnu tem konto maama o ti to, o ma zaŋe o kwei o chwoŋa o tɔge o nɔɔna bam yiga o maa vei Jerusalem.
42019029	Ba ma vo ba yi te-balwa balei, ba yere mo Bɛtefage de Bɛtania. Jei sem konto wo peo kodwoŋi saŋa ne mo, ko yere mo Olivi peo. Yezu ma le nɔɔna balei o kwaga tɔgena bam wone,
42019030	ye o ta o we, “Véi-na á vo á zo teo kolo na wo abam yiga ne to. Á ná zo ko wo, á wó nɛ bona-pɔla na leigi da ye nɔɔn-nɔɔno daa ta wo diini ka baŋa. Véi-na á bwoli-ka á ja ba á pa-ne.
42019031	Nɔɔno nam ná bwei abam o we, ‘Bɛ mo ye á bwoli-ka?’ se á ta ded-o we, ‘Ko ye dé Teiru wom mo lage-ka.’”
42019032	Nɔɔna balei bam o na toŋe to ma zaŋe ba vo se ba nii. Ba ma seene ba nɛ we ko ye ne o na tage tei to.
42019033	Ba na wora ba bwoli bona-pɔla kam to, ka tiina ma bwei-ba ba we, “Bɛŋwaane mo á lage á bwoli-ka?”
42019034	Ba ma leiri ba we, “Ko ye dé Teiru wom mo lage-ka.”
42019035	Ba ma ja-ka ba ja vo Yezu tei. Ba laam ma le ba gwaaro ba kwei ba daŋe ka baŋa ne. Yezu ma dii ka baŋa,
42019036	ye o vei o maa kɛa. O na maa kɛ to, nɔɔna ma le ba gwaaro ba lɔre chwoŋa kam ni ne se o tɔge te baŋa o kɛ.
42019037	Ko gɛ fenfee se o vo o yi Jerusalem. O ma da chwoŋa kalo na kwei ka tu Olivi peo kom seeni to. O kwaga kɔgɔ kom maama laam ma bobo se ba ta zuli Wɛ de kwor-dɛa. Ba maa tei Wɛ de wopwolo ye ba ke-o lei de wo-kamunnu dedɛ o na ke ye ba na-te to,
42019038	ye ba we, “Baŋa Wɛ wó swɛ pɛ wolo na tu o yere ŋwaane to swolim. Ywoni ta wo Wɛ te-laao ne. Zula ta wo Baŋa Wɛ tei ne.”
42019039	Farisi tiina badwonna na tɔge ba wo kɔgɔ kom wone to ma ta de Yezu ba we, “Berem tu, nam bwɛ n kwaga tɔgena bam se ba ye ta tɛ konto dwoŋi.”
42019040	O ma leiri-ba o we, “Amo nam tɛ abam we, banto ná chemm, kandwa yam tete wó laare de kwor-dɛa.”
42019041	Yezu ma vo o twɛ Jerusalem. O na nɛ teo kom to, o ma keeri o pa-ko,
42019042	ye o we, “Jerusalem tiina bam, á ya ná yei zem dɛ dem ne wonnu telo ya na wó pa se á ta-á zoore de ywoni to, ko ya wó ta lana. Wo-laaro tem konto laam seigi abam tei ne.
42019043	Ta-á yei-na we maŋa wó ba, ye á dona wó ba ba gilimi á teo kom maama. Ba wó che ko nia yam maama pa se nɔɔn-nɔɔno daa ye wane o nwoŋi ko wone.
42019044	Ba laam wó tiini ba chɔge teo kom dedaane abam balo na zoore ko wone to. Ba ná ke ba ti, teo kom kandwɛ daa bá daare de dwoŋi baŋa ne. Ko ye abam na wo lɔre we maŋa kam yia se Wɛ ba o vere abam to ŋwaane mo wonnu tem konto maama wó ke abam baŋa ne.”
42019045	Yezu ma vo o zo Wɛ di-kamunu kom wo. O ma nɛ balo na wora ba yeigi wonnu ba pa nɔɔna. O ma bobo se o zeili-ba pa se ba nwoŋi.
42019046	O ma ta de-ba o we, “Ko popone Wɛ tɔnɔ kom ne we, ‘Amo Wɛ sɔŋɔ konto wó taa ye jei selo nɔɔna na wó ta tui ba ware amo da to mo.’ Abam nam pɛ se ko ji ŋweena tigisim jei.”
42019047	Dɛ maama Yezu maa wo Wɛ di-kamunu kom ne ye o bere nɔɔna Wɛ chega kam. Ko daare Juu tiina kaanem yiga-tiina de ba zamsem tiina bam de teo kom dedɛɛra bam maa kwaane se ba na chwoŋa ba go-o.
42019048	Ba maa yeiri ba na wó ke tei, kolo ŋwaane nɔɔna bam maama tiini ba cheigi o taane dem mo.
42020001	Dɛ dedwe mo Yezu déem wo Wɛ di-kamunu kom ne o tɛ Wɛ taan-ŋom dem o bere nɔɔna. Juu tiina kaanem yiga-tiina de ba zamsem tiina bam de ba teo kom nakwa bam ma vo ba yi o tei.
42020002	Ba ma ta ded-o ba we, “Ta n bere debam, wɔ mo pɛ nmo chwoŋa se n ke wonnu telo maama n na ke to?”
42020003	O ma leiri-ba o we, “Yage-na se a bwei abam taane dedwe se á leri-de á pa-ne.
42020004	Jɔn na pɛ nɔɔna sɛɛm to, ko ye Wɛ mo pɛ-o chwoŋa naa nabiina mo?”
42020005	O na bwei-ba konto to, ba maa wora ba bɛ daane se ba nii ba na wó ta kolo to, ye ba we, “Debam ná leiri de we, ko ye Wɛ mo, o laam wó bwei debam we, bɛ mo ye de wo sɛ Jɔn taane dem?
42020006	Ko daare, de ná we, ko ye nabiina mo pɛ-o chwoŋa, nɔɔna bam maama wó dole debam de kandwa ba go, kolo ŋwaane ba maama pae se Jɔn ye Wɛ tontoŋeno mo.”
42020007	Konto ŋwaane ba ma leiri Yezu we ba yeiri wolo na pɛ Jɔn chwoŋa to.
42020008	Yezu laam ma ta de-ba o we, “Ko na ye konto to, amo de bá sɛ se a ta wolo wom na pɛ-ne chwoŋa se a ta toŋe to.”
42020009	Yezu daa ta ma maŋe memaŋe dedwoŋi o bere nɔɔna bam o we, “Nɔɔno wodwoŋi mo wora. O ma zaŋe o che gaare, ye o daare o du teeni bia badwonna da. O laam ma kwei nɔɔna o yage da se ba ta toŋa, ye o daare o beeri o vo teo kodwoŋi o daane da.
42020010	Tio-bia bam gworim maŋa ma yi. O ma toŋe o tontoŋeno se o vo vala bam tei se ba pɔɔre tio-bia bam ba pa-o. Tontoŋeno wom na yi ba tei to, ba ma mage-o. Ba ma daare ba pa o viiri de je-yaara.
42020011	Nɔɔno wom daa ma toŋe o tontoŋeno wodwoŋi. Ba ma mage wonto de ye ba twe-o dedɛ. Ba ma pa se o de viiri de je-yaara.
42020012	O daa ma toŋe tontoŋeno wodwoŋi o ke kuni betɔ. Ba ma ja wonto de ba mage ba kaare o yera, ye ba zeili-o gaare dem wone.
42020013	Gaare dem tu wom laam ma boŋe o we, ‘Amo nam wó ke tɛ mo? Amo na wó ke tei to, a wó toŋe a tete bu, a na jege o swono to. Ko ná ye wonto, ba wó nege-o.’
42020014	Vala bam na nɛ-o to, ba ma bɛ daane ba we, ‘Mo gaare dem tu bu, ye wonto mo lage o ba o ta tei o kwo wom wonnu. Pa-na se de go-o, se de daare de ta tei o wonnu tem.’
42020015	Ba laam ma vaŋe-o ba ja nwoŋi gaare dem wone, ye ba mage-o ba go. Tɔ. Gaare dem tu laam wó ke vala bam konto bɛ mo?
42020016	O jege se o ba o go-ba, se o daare gaare dem o kwei o pa nɔɔna badwonna se ba ta nii-de.” Nɔɔna bam na nigi konto to, ba ma ta ba we, “Wɛ bá sɛ.”
42020017	Yezu ma yɔɔre o nii ba seeni ye o we, “Ko ná dae konto, bɛ mo ye ko popone Wɛ tɔnɔ kom ne we, ‘Kandwɛ delo lɔra na ve to laam mo jwoori de ba de ji kandwɛ delo na pae sɔŋɔ kom dana to’?
42020018	Ko ná ye kandwɛ delo Wɛ na kuri to, nɔɔno wolo maama na mage o tete dedaane de to wó tiini o chochoge o tete mo. Ko daare wolo maama kandwɛ dem ná to o baŋa ne, de wó meere konto tu mo.”
42020019	Yezu na tage wonnu tem konto to, Juu tiina kaanem yiga-tiina bam de ba zamsem tiina bam ma lɔre we o maŋe memaŋe dem banto ŋwaane mo. Konto to, ba ma kwaane ba lage chwoŋa se ba ja-o lela. Ba maa ware, ba na kɔre foone de nɔɔna bam to ŋwaane.
42020020	Juu tiina yiga-tiina bam déem ma yere Yezu se ba daa ta nii o na wó ta kolo to. Ba maa lage chwoŋa se ba bere we o tusi, se ba wane ba ja-o ye ba daare ba ke-o gɔmena tu wom jeŋa ne se o waare-o. Ba ma le nɔɔna se ba ke nenɛɛne ba ye nɔn-ŋona mo tei, ye ba nam wó kwaane se ba ja-o de o taane dem.
42020021	Banto ma vo Yezu tei ba bwei-o ba we, “Berem tu, de yei we taane delo nmo na yeini n tɛ n bere nɔɔna to jege chega. Nmo ba pɔɔre nɔɔna daane de n na ke-ba tei to. Nmo nam yeini n bere nɔɔna Wɛ chwoŋa chekke.
42020022	De lage de bwei de nii, debam Juu tiina ná ŋwe lampwoo de pa logo kom Pa-faro wom, ko chɔge debam chullu na?”
42020023	Yezu ma lɔre ba na ke sea ded-o tei, ye o ta de-ba o we,
42020024	“Nam kwei sabu-pwon-dale á bere-ne. De nam jege wɔ nyenyego de o yere mo de baŋa ne?”
42020025	Ba ma leiri-o ba we, “Ko ye Pa-faro wom mo.” O laam ma ta de-ba o we, “Ko lamma. Á nam ta-á ŋwe kolo na ye Pa-faro wom nyem to á pa-o, se á daare á ta-á pae Wɛ kolo de na ye o nyem to.”
42020026	Yezu na tage konto de ba to, ba ma ware ba ja-o nɔɔna bam maama yiga ne de o na tage kolo to. O na leiri-ba tei to so-ba dedɛ ye ba chemm.
42020027	Saduka tiina badwonna déem ma zaŋe ba vo Yezu tei. Banto mo bere we, nɔɔno ná tega, o daa bá jwoori o bi.
42020028	Ba ma vo ba bwei-o ba we, “Berem tu, Moses déem na popone kolo o tiŋi o pa debam to, o bere we, nɔɔno zembaaro ná tega ye o daare kaane ye ba ná wo loge bia, too wom nyaane mo jege se o di kaane wom se ba wane ba lo bia zembaaro wom ŋwaane.
42020029	Konto to, nu-bia barepɛ ya mo wora. Ba nakwe wom ma di kaane ye o te o daare-o ye ba ba jege bia.
42020030	Wolo na saŋe to ma di kadeim dem.
42020031	O de ma te o daare-o, ye batɔ tu wom laam di-o. Ko ma ke ba maama konto dwoŋi. Ba maama barepɛ ma te, ye ba wo loge bia.
42020032	Ba maama na tege to, kaane wom de laam ma te.
42020033	Konto to, ba maama barepɛ na di kaane wom to, ba laam ná tu ba bi toone wone, banto wɔ mo wó ta tei kaane wom?”
42020034	Yezu ma leiri-ba o we, “Ko ná ye zem logo baŋa nɔn-bia mo, baara di kaana, ye kaana de zoore banna.
42020035	Ko daare nɔɔna balo na maŋe se ba bi toone wone ye ba daare ba ta zoore Wɛ lo-doŋo kom ne to, banto bá di kaana naa ba zo banna.
42020036	Ba daa bá wane ba te, ba na wó ta nye de Wɛ malese sem to ŋwaane. Ba na maŋe se ba bi toone wone to, ba maa ye Wɛ tete bia.
42020037	Ko nam ná ye toa biim, Moses maŋe o bere we nɔɔna wó seene ba bi. O déem popone maŋa kalo Wɛ na bere o tete sabare wone ye o ta kolo to. Moses ma bere we Yuu-tu Baŋa Wɛ ye Abaraham Wɛ, de Isaaka Wɛ, de Jakob Wɛ mo.
42020038	Ko bere we banto daa ta jege ŋwea mo Wɛ tei ne, kolo ŋwaane Wɛ ye ŋwea tiina nyem mo se o dae toa nyem. Wɛ tei ne, nɔɔna maama ta jege ŋwea, de balo na tege to de.”
42020039	Wɛ nia zamsem tiina badwonna na nigi konto to, ba maa we, “Berem tu, n tage chega.”
42020040	Nɔɔna maama déem maa kɔre se ba daa bwei-o taane.
42020041	Yezu laam ma ta de-ba o we, “Nɔɔna yeini ba bere we, Wɛ Dam Tu Krista ye Pɛ David dwi tu mo. Ko nam wó wane ko ta ye konto na?
42020042	David tete nam popone Wɛ senim lei tɔnɔ kom ne o we, ‘Yuu-tu Baŋa Wɛ tage de amo Teiru o we, Ba n jeini amo jazem seeni
42020043	se a laam wane nmo dona maama a ke nmo dam kuri ne se n ta n tei-ba.’
42020044	Konto to, David tete na seene o bwoŋi Wɛ Dam tu wom o we o Teiru to, ko wó ke tɛ mo ye de daa ta bwo-o we David dwi tu?”
42020045	Nɔɔna bam maama ta na wora ba cheigi o taane konto to, o ma ta de o kwaga tɔgena bam o we,
42020046	“Ta-á yei-na á tete de Wɛ nia zamsem tiina bam. Banto swoi se ba zo gare-dedwaaro se ba ta beera ye nɔɔna nii-ba. Ba ná vei yaga, ba swoi se nɔɔna maama ta tui ba zuli-ba. Ba ná yeini ba zo ba jeiro di sem, ba wó ta lage jei-kamunu mo se ba jeini yiga ne. Ba ná vei nɔɔno sɔŋɔ se ba di kuri, ko ye jei-laao jei ne mo ba lage se ba jeini da.
42020047	Ba nam yeini ba gane kadeina se ba jwoŋi wonnu ba tei ne. Ba maa bere ba tete de ba na tiini ba ware Wɛ tei to. Konto ŋwaane Wɛ wó tiini o waare-ba dedɛ.”
42021001	Yezu déem na wo Wɛ di-kamunu kom wone o bere nɔɔna konto to, o ma kwoni o yuu wɛɛne o nii jei maama. O ma nii o nɛ naduna na vei ba de ba sabia dakaa kalo na zega da Wɛ pɛɛra ŋwaane to wone.
42021002	O daa ta ma nɛ kadeim wodwoŋi na tɔge da ye o ye yiniga tu mo. Wonto ma ja sabu-dala balɛ selei yerane mo o ja vo o de dakaa kam wone.
42021003	Yezu na nɛ to, o ma ta o we, “Chega ŋwaane to, kadeim yiniga tu wonto de sabu ko dwoi balo maama na de da to.
42021004	Banto maama le ba sabu-daara wone mo ba woli Wɛ pɛɛra yam wone. Kadeim wom nam na ye yiniga tu to, o ma kwei woŋo kolo maama o na jege se o ma yeigi o ni-wodiu to o de da.”
42021005	Nɔɔna badwonna déem maa tɛ Wɛ di-kamunu kom taane ye ba we, “Nii-na kandwa yam ba na mɛ ba lɔ-ka to na tiini ya lana ye ka fɔge de Wɛ pɛɛra lanyerane tei to.” Yezu ma leiri-ba o we,
42021006	“Ko ná ye wonnu tento á na nae to, ko nam wó ba ko yi maŋa kam ko maama na wó ba ko na chɔgem ye ka to tega ne maama. Kandwɛ ma bá daare de dwoŋi baŋa ne.”
42021007	Ba ma bwei-o ba we, “Berem tu, maŋa kɔ mo wonnu tento lage te ke ye Wɛ diga kam chɔge konto? Bɛ mo lage ko ke maanem ko pa debam se de lɔre we wonnu tento lage te ke?”
42021008	Yezu ma leiri-ba o we, “Á fɔge á che á tete se á ye pa nɔɔna gane abam. Nɔɔna dedɛ wó ba abam tei ye ba ma amo yere ba ta de abam we, banto mo ye amo, Wɛ Dam Tu wom, ye ba daare ba we, maŋa kam yia. Á nam ye sɛ á tɔge banto kwaga.
42021009	Á wó ba á lɔre tigura de jara na tu nɔɔna wone. Á nam ye pa á kɔre foone. Wonnu tem konto jege se te ke mo yiga, se ko dae we logo baŋa tiim mo wó ba lela.”
42021010	O daa ta ma ta de-ba o we, “Dwi tiina wó zaŋe ba ke jara de ba dwonna dwi-gɛ tiina, ye teo de ko dwoŋi teo wó zaŋe te mage jara.
42021011	Tega ma wó ziziŋi dedɛ. Kana de wó ba ka ta wora jei sedwonna ne, ye jaweero de wó chɔge nɔɔna dedɛ. Wɛ wó pa se wo-kenkagela yalo na bere o dam to ta ke wɛyuu ne, ye foone wó ja nɔɔna ya ŋwaane.
42021012	Da-yiga ye wonnu tem konto ta wo ke to, nɔɔna wó ja abam de dam ye ba pa á na yaara. Ba wó ja abam ba vo ba saŋe ba jeiro di sem nakwa tei ne, ye ba ke abam peena diga ne. Abam nam na tɔge amo to, ba wó ja abam ba pa á zege pwa de dedɛɛra tei ne.
42021013	Ko nam wó pa á na chwoŋa se á bere-ba Wɛ chega kam.
42021014	Ta-á yei-na konto ni ne se á pa á bochara ke dam. Á yé ta-á jege lwia de á na wó ta kolo á ma leiri ba taane dem to.
42021015	Bɛŋwaane amo wó pa abam boboŋ-dɛɛra de ni taane, pa se á dona bá wane ba tɔne de á na tɛ kolo to.
42021016	Abam tete tiina de á chorro de á badwonna mo wó ja abam ba ke dedɛɛra jeŋa ne. Ba wó pa se ba go abam badwonna.
42021017	Nɔɔna maama wó ta chuli abam, á na ye amo nyem to ŋwaane.
42021018	Ba wó ke abam konto ye Wɛ ta nii á baŋa ne pa se á ba lage á yu-ywei sem dedoa tete á ga.
42021019	Abam nam ná kwaane á ke pu-dɛa, á wó na ŋwea Wɛ tei ne.
42021020	Abam nam wó ba á nɛ soja tiina na gilimi Jerusalem teo kom maama ba pu. Á ná nɛ konto, á wó wane á lɔre we maŋa kam yia se ba chɔge-ko.
42021021	Maŋa kam konto ne, abam balo na zoore Judea ne to jege se á ke lela á nwoŋi á duri á vo peero jei á seigi da. Balo na wo teo kom wone to jege se á nwoŋi lela. Balo de na wo ba kare ne to daa ye vo ba zo teo kom wo.
42021022	Maŋa kam konto ne mo yaara jege se ya ba ya waare nɔɔna, ne ko na maŋe ko popone Wɛ tɔnɔ kom ne tei to maama.
42021023	Kanto maŋa kam ne ko wó tiini ko ta ye lɛɛro kaana balo na jege pui to tei ne, de balo na jege bia ye ba ŋɔge yele to tei ne. Yaara dedɛ wó ba Juu tiina bam de ba teene dem maama baŋa, ye Wɛ wó waare-ba lanyerane.
42021024	Ba ma wó go ba badwonna de se-zɔɔro, ye ba daare ba ja ba badwonna ba vɔ ba ja vo dwi tiina maama jei sem ba pe-ba da. Dwi-gɛ tiina laam wó zo Jerusalem teo kom wo ye ba kare ba nɔne ko wonnu ba chɔge taa, se ko vo ko yi banto da yam de na wó ba ya kweeli to.
42021025	Maŋa wó ba ye Wɛ laam pa se wo-kenkagela yalo na bere o dam to ta ke wea kam yera ne de chana kam de chalechwe sem yera ne. Tega baŋa ne mo lwia wó ja dwi tiina maama ye ba boboŋa vugimi de ko na ke tei ye naneo kom popɔgele dedɛ to.
42021026	Nɔɔna na wó ta jege boboŋa dedɛ de kolo na lage ko ke ko chɔge logo baŋa to, foone wó tiini de ja-ba pa se ba to ba beiri, kolo ŋwaane wɛ-baŋa wó ziziŋi pa se ko wonnu maama leiri.
42021027	Maŋa kam konto ne nɔɔna wó nɛ Nabiin-bu wom na maa beene logo baŋa. O wó ta wo kunkwoŋo baŋa ne o beena de dam, ye nenɔŋ-fɔrɔ tiini ko wo o tei ne dedɛ.
42021028	Á ná nɛ we wonnu tem konto lage te ke, se á zaŋe á zege lanyerane ye á kwoni á yuni wɛɛne, kolo ŋwaane maŋa kam twɛ se Wɛ jwoŋi á ŋwea.”
42021029	Yezu laam ma maŋe memaŋe o bere-ba o we, “Maane-na á nii kaporo de teeni maama na ye tei to.
42021030	Á ná nɛ we teeni wora de kwi vɔɔro, abam wae á lɔre we ko twɛ yadɛ maŋa mo.
42021031	Ko maa ye bedwe mo de á ná nɛ wonnu telo amo na tage a bere abam to ná wora te ke, se á lɔre we maŋa kam laam yia Wɛ paare dem na lage de ba o nɔɔna baŋa ne to.
42021032	A tɛ abam chega ŋwaane to, wonnu tem maama wó ba te ke ye abam dwi dem ta wo ti.
42021033	Wɛyuu de tega baŋa maama wó ba te jei, ye amo taane dem ta wó ta jege chega se ko ta vei wuu.
42021034	Á ta-á fɔge á cho á tete se á ye pa á boboŋa zo logo baŋa wonnu tem. Á yé ta-á boŋe wodi-fɔrɔ dim na sana nyɔɔm boboŋa, naa á ta-á jege lwia de á ŋwea wonnu. Á ná jege boboŋa konto dwoŋi, Wɛ borem dɛ dem wó wane de pɔpɔ de ba abam baŋa, ne kalanchogo na jaane abam tei to.
42021035	Nɔɔn-nɔɔno tera logo baŋa ne o na wó wane o lu dɛ dem konto wonnu tem wone.
42021036	Konto to, á ta-á jege á tete á nia maŋa maama ye á lwoori Wɛ se o pa abam dam se á wane á nwoŋi yaara yalo maama na lage ya ba to wone, se á daare á vo á zege Nabiin-bu wom yiga ne.”
42021037	Dɛ maama Yezu déem yeini o wo Wɛ di-kamunu kom wone o bere nɔɔna Wɛ chega kam. Tega ná yeini ka yi, o yeini o nwoŋi teo kom wo o vo Olivi peo kom seeni o peini da.
42021038	Ko daare tega ná yeini ka poore, nɔɔna bam maama yeini ba zaŋe lela ba vei Wɛ di-kamunu kom se ba ta cheigi o taane dem.
42022001	Ko déem daare fenfee yerane se Juu tiina bam di ba kuri delo yere na ye Atɔgebabaŋa to. Kuri dem konto ne ba yeini ba di bworobworo kolo na ba jege sabɔle ko wone to.
42022002	Juu tiina kaanem yiga-tiina bam de ba zamsem tiina bam maa kwaane ba lage chwoŋa se ba ja Yezu ba pa o te. Ba nam yeiri ba na wó ke tei to, ba na kɔre foone de nɔɔna bam to ŋwaane.
42022003	Setaane laam ma zo Judas bochare. Wonto yere dedwoŋi maa ye Yisakara, ye o ye Yezu nɔɔna fuga-balei bam wo dedoa mo.
42022004	O ma vo Juu tiina kaanem yiga-tiina bam de Wɛ di-kamunu kom soja tiina dedɛɛra bam tei se ba bane ba nii o na wó ke tei o bere-ba chwoŋa se ba wane ba ja Yezu.
42022005	Ba na nigi to, ba wo ma pwoli dedɛ. Ba ma ke ni-sɛɛm ded-o we, ba wó pa-o sabu.
42022006	O ma sɛ. O laam maa lage chwoŋa se o ja Yezu o ke ba jeŋa ne ye nɔn-kɔgɔ tera.
42022007	Ko ma ba ko yi dɛ delo ba na bobo se ba di bworobworo kolo na ba jege sabɔle ko wone to. Dɛ dem konto ne Juu tiina bam yeini ba goe pipeili mo ba di Atɔgebabaŋa kuri dem.
42022008	Yezu ma le Piita de Jɔn ye o ta de-ba o we, “Véi-na á kwɛ woŋo maama á pa debam se de ba de di Atɔgebabaŋa kuri dem.”
42022009	Ba ma bwei-o ba we, “Nmo lage se de vo jeiga kɔ mo se de ke konto?”
42022010	O ma leiri-ba o we, “Á ná vei á maa zoore teo kom wo, nɔɔno wodwoŋi wó jeeri abam o na zeŋe kɔɔro de na. Tɔge-na o kwaga á vo á zo sɔŋɔ kolo o na wó zo to.
42022011	Á ná zoa, se á ta de sɔŋɔ kom tu we, ‘De Berem tu lage o bwei nmo o nii, veira diga kalo omo na wó jeini da de o kwaga tɔgena bam se ba di Atɔgebabaŋa kuri dem wodiu to wo yei ne mo?’
42022012	Á ná bwei-o konto, o laam wó bere abam wɛyuu diga. Ka wó ta daga lanyerane, ye ka jege woŋo kolo maama de na lage to ka wone. Véi-na á kwɛ kuri dem wonnu tem á ti se de laam ba.”
42022013	Ba ma zaŋe ba vo, ye ba nɛ woŋo maama ne Yezu na maŋe o ta tei to. Ba ma kwɛ Atɔgebabaŋa kuri dem wodiu kom ba ti.
42022014	Wodiiru dim maŋa na seene ka yi to, Yezu ma jeini de o tontoŋena bam se ba di wodiu kom.
42022015	O laam ma ta de-ba o we, “Amo ya tiini a lage se a di kuri dento de abam se a laam daare a yaare a te.
42022016	Amo nam tɛ abam we, amo daa bá di kuri dem konto se ko ta vei maŋa kam de na wó di kuri dem chekke Wɛ paare dem wone to.”
42022017	Yezu na tage konto o ti to, o laam ma jwoŋi zoŋa de ka wo sa-soŋo, ye o ke Wɛ lei ba ŋwaane. O ma ta de-ba o we, “Jwoŋi-na banto á nyɔ á daare á pa daane.
42022018	Amo nam tɛ abam we, ko zege zem amo daa bá nyɔ sana banto se ko ta vei maŋa kam Wɛ paare dem na wó ba o nɔɔna baŋa to.”
42022019	O laam ma kwei bworobworo ye o ke Wɛ lei ko ŋwaane. O ma daare o fɔ-ko o pa o tontoŋena bam ye o we, “Amo yera yam mo tento, amo na lage a kwei a pa abam to. Ta-á ke-na konto dwoŋi se á ta-á ma guli amo gula.”
42022020	Ba na di ba ti to, o daa ma kwei zoŋa ye o ta ke konto dwoŋi, ye o we, “Zoŋa kam wo sana banto bere we Wɛ tiŋi ni-doore dedaane nabiina mo amo jana bam ŋwaane. Amo jana bam konto lage ba lu se ba jwoŋi abam mo.
42022021	Nam ta-á nii-na, nɔɔno wolo na lage o yeigi amo o pa nɔɔna to tɔge o jei de amo o di ywo-seeni.
42022022	Ko nam jege se Nabiin-bu wom vo o te ne Wɛ na maŋe o boŋe tei to mo. Ko nam wó taa ye lɛɛro mo ko pa nɔɔno wolo na wó yeigi-o o pa to.”
42022023	Ba na nigi o na tage kolo to, ba ma bobo se ba ta bwei daane ba nii banto wone wɔ mo wó wane o ke konto.
42022024	Ni-kantɔgɔ déem ma ba Yezu nɔɔna bam wone se ba nii banto wɔ mo ye kamunu nɔɔna tei ne o dwoi maama.
42022025	Yezu ma ta de-ba o we, “Ko ná ye logo baŋa dwi tiina pwa mo, banto yeini ba jege ba nɔɔna ba bɛɛsa. Balo na di dam nɔɔna baŋa ne to, ba yeini ba bwoi-ba we ‘fɔgena’.
42022026	Abam nam ba jege se á ta-á ye konto dwoŋi. Wolo na ye nɔn-kamunu abam wone to jege se o ji ne á nyaane mo tei. Wolo de na ye abam yuu-tu to jege se o ji ne á tontoŋeno mo tei.
42022027	Ko ná ye wolo na jeini se o di wodiu to de wolo na kwei wodiu kom o tiŋi o pa-o to, banto wɔ mo ye kamunu? Ko dae wolo na jeini o di to mo na? Ko nam ná ye amo, amo wo abam wone ye a ke nenɛɛne wolo na ye á tontoŋeno mo tei.
42022028	Abam nam ye balo na tɔge de amo a cham maama wone ye á wo yage a kwaga.
42022029	Amo wó pa se abam tɔge á di paare, ne amo Kwo Wɛ na pɛ se a di paare tei to.
42022030	Konto to, á wó ba á zo amo woro kom wo ye á tɔge de amo á jeini á di ywoni dedɛ. Á wó ba á jeini paare yitunnu baŋa ne, se á ta-á tei Isarele dwi tiina kuni fuga-balei kom.”
42022031	Yezu laam ma ta de Simon Piita o we, “Simon, Simon, setaana pɛ seene o na chwoŋa se o maŋe abam o nii, ne nɔɔno na kwei yɔlɔ o jege o maa zezɛ wonnu tei to.
42022032	Amo nam lwoori Wɛ a pa nmo we n ta wó ta n jege wo-dedoa de amo ye n bá-n yage. Nmo nam ná tusi, ye n boboŋa ná jwoori ya tɔge amo, se n pa n nu-bia na dam se ba fɔge ba zege lanyerane.”
42022033	Piita laam ma ta ded-o o we, “Amo tu, ba ná lage ba ke amo de nmo peena diga ne, naa ba ná lage ba go debam, amo ta bá sɛ se a jwoori nmo kwaga ne.”
42022034	Yezu ma leiri-o o we, “Piita, a tɛ nmo we, chebweɔ daa ta ná wo keeri zem, nmo wó fo kuni betɔ we n yeiri amo.”
42022035	O laam ma ta de ba maama o we, “Amo daama na toŋe abam se á tole teene ye á ba jege sabia ganlɔge de tampɔgɔ de natera to, á gɛ wonnu na?” Ba ma leiri ba we, “Aawo, de wo gɛ kolokolo.”
42022036	O ma ta de-ba o we, “Ko daare leilei konto, wolo ná jege sabia ganlɔge, konto tu jege se o kwei-de mo. Wolo de na jege tampɔgɔ to jege se o kwei-ko. Wolo maama ná ba jege se-zɔɔ, konto tu jege se o kwei o gɔrɔ mo o yeigi o ma yeigi ko dwoŋi.
42022037	Amo nam tɛ abam we kolo na popone Wɛ tɔnɔ kom ne amo ŋwaane to jege se ko ji chega amo tei ne de ko na we, ‘O tɔge de nɔn-balwaaro mo pa se nɔɔna tɛ ba we o ye nɔn-balɔrɔ.’ Kolo maama na popone Wɛ tɔnɔ kom ne amo ŋwaane to laam wó ji chega leilei.”
42022038	Yezu kwaga tɔgena bam ma ta ded-o ba we, “De tu, nii se-zɔɔro telei mo de jega.” O ma leiri-ba o we, “Yage se ko maŋe.”
42022039	Yezu déem ma nwoŋi teo kom wone o vo Olivi peo kom seeni ne o na yeini o ke tei to. O kwaga tɔgena bam de ma tɔge-o ba vo.
42022040	Ba na yi jei selo ba na maa vei to, Yezu ma ta de-ba o we, “Á ta-á lwoori Wɛ se o ye pa á na cham delo na wó soge á boboŋa to.”
42022041	O laam ma fɔɔre ba tei ne o vo o zege dáa ne. O ma kuni dwoona o lwoori Wɛ o we,
42022042	“Amo Kwo, nmo ná sɛ, se n pa cham delo na lage de ba amo baŋa ne to kɛ. Se nmo nam ke kolo na tɔge nmo boboŋa to ye ko dae amo boboŋa na lage kolo to.”
42022043	O na lwoori Wɛ konto to, Wɛ maleka ma nwoŋi te-laao ne ka ba o tei ye ka woli-o de dam.
42022044	O wo na tiini ko chɔge dedɛ to ma pa se o tiini o lwoori Wɛ de o bochare maama. O luluŋu ma ji nenɛɛne jana mo tei ye ko lura tega ne.
42022045	O na lwoori Wɛ o ti to, o ma zaŋe o jwoori o vo o kwaga tɔgena bam tei. O ma nɛ we ba tigi ba dɔa, wo-chechɔgɔ ŋwaane.
42022046	O ma ta de-ba o we, “Bɛ mo ye á dɔa? Zaŋe-na se á ta-á lwoori Wɛ, se setaana pɛ ye ba o soge abam.”
42022047	Yezu ta na wora o ŋɔɔne konto to, nɔn-kɔgɔ laam ma ba ko yi o tei. Judas wolo na ye o nɔɔna fuga-balei bam wo dedoa to ma tɔge ba yiga. O ma fɔɔre o yi Yezu tei se o kukor-o lanyerane.
42022048	Yezu ma ta ded-o o we, “Judas, n tu se n pa ba ja Nabiin-bu wom, ye n ta lage n kukwori-ne mo na?”
42022049	Yezu tɔgena balo na wo o tei ne to ma na ko na lage ko ke-o tei to. Ba ma bwei-o ba we, “Dé Teiru, de le de se-zɔɔro tem de mage-ba na?”
42022050	Ba wo dedoa ma le o seo kom o ma zage kaanem yuu-tu wom sabeelo jazem zwɛ o de tega ne.
42022051	Yezu na nɛ konto to, o ma ta o we, ba yage. O ma vo o dwei nɔɔno wom zwɛ dem, ye de jwoori de kwɛ lanyerane.
42022052	O ma daare o ta de Juu tiina kaanem yiga-tiina bam de ba nakwa bam de Wɛ di-kamunu kom soja tiina dedɛɛra balo na tu se ba ja-o to o we, “Abam na kwei seene de da-lwanno á ba se á ja amo to, amo ye ŋweeno mo na?
42022053	Dɛ maama amo yeini a wo abam tei ne Wɛ di-kamunu kom ne, ye á wo kwaane se á ja-ne. Ko nam na ye tei to, maŋa kam laam yi se á ke á boboŋa na lage kolo to. Setaana pɛ maa pae se lim tei nɔɔna logo baŋa ne.”
42022054	Ba laam ma zi Yezu ye ba ja-o ba kɛ. Ba ma vo ba yi kaanem yuu-tu wom sɔŋɔ. Piita ma dale o tɔge ba kwaga o da o vo.
42022055	Ba ya tɔre mini mo ba tiŋi sɔŋɔ kom konkɔlɔ tetare ne. Nɔɔna bam ma vo ba jeini ba weeri mini. Piita de ma tɔge o vo o jeini ba wone.
42022056	O na jei da mini dem pwooni yiga ne konto to, sɔŋɔ kom ka-nyaane wodwoŋi ma yɔɔre o nii o yibia ne ye o we, “Nɔɔno wonto de tɔge o wo Yezu tei ne mo.”
42022057	Piita ma fo ye o we, “A nakɔ, a yeiri-o.”
42022058	Ko na ke fee to, nɔɔno wodwoŋi de daa ma na-o, ye o we, “Nmo tɔge n ye ba kɔgɔ kom wo dedoa mo.” Piita ma leiri o we, “A nɔɔno, amo tɔge a dae.”
42022059	Ko daa na ke fee nenɛɛne awa dedoa to, nɔɔno wodwoŋi de ma kwaane o ta o we, “Nɔɔno wonto seene o tɔge ded-o. O de ye Galili tu mo.”
42022060	Piita ma leiri-o o we, “A nɔɔno, amo yeiri n taane dem kuri.” O ta na wora o ŋɔɔne konto to, chebweɔ ma pɔpɔ ko keeri.
42022061	Dé Teiru Yezu laam ma pipiri o nii Piita seeni. Piita ma guli Yezu ya na tage kolo ded-o o we, “Chebweɔ ta ná wo keeri zem, nmo wó fo kuni betɔ we n yeiri amo.”
42022062	O na guli konto to, o laam ma nwoŋi ye o tiini o keeri lanyerane.
42022063	Nɔɔna balo déem na yere Yezu to maa jege-o ba ke ba mɔna ye ba kwori ba mage-o.
42022064	Ba ma kwei gɔrɔ ba pu o yia ye ba daare ba mage-o. Ba maa we, “Lɔre n bere debam wolo na mage-m to.”
42022065	Ba ta maa ŋɔɔne wonnu dwi dwi ba ma chɔge o yuu ye ba twe-o dedɛ.
42022066	Tega déem na tu ka poore to, Juu tiina nakwa kɔgɔ kom maama ma la daane, de ba kaanem yiga-tiina bam de ba zamsem tiina maama. Ba laam ma pa se Yezu nwoŋi o ba o zege ba yiga ne.
42022067	Ba ma ta ded-o ba we, “Nmo ná seene n ye Wɛ Dam Tu Krista wom, se n ta n bere debam.” Yezu ma leiri-ba o we, “Amo ya ná tage konto a bere abam, á ta bá sɛ amo ni.
42022068	Amo daa ná bwei abam taane, abam bá sɛ se á leiri á pa-ne.
42022069	Ko nam zege leilei konto, Nabiin-bu wom wó vo o jeini Dam-fɔrɔ Tu Baŋa Wɛ jazem seeni.”
42022070	Ba maama laam ma bwei-o ba we, “Konto to, nmo nam seene n ye Wɛ Bu wom na?” Yezu ma leiri-ba o we, “Abam tete mo tɛ á we amo ye konto.”
42022071	Ba laam ma ŋɔɔne o taane dem ba we, “Debam tete laam mo nigi o kwora kam na bere o tete chɔgem. De daa ba lage se nɔɔna zaŋe ba ŋɔɔne o taane.”
42023001	Juu tiina nakwa kɔgɔ kom maama déem ma zaŋe ba ja Yezu ba ja vo gɔmena tu Pilata tei.
42023002	Ba ma bobo se ba ta ŋɔɔne taane dem ba pa-o ye ba we, “Debam nɛ nɔɔno wonto na jege de teo kom nɔɔna mo o gane-ba pa ba tusi. O maa bere-ba we ba ye ta lae lampwoo ba pae logo kom Pa-faro wom. O maa kwori o bere o tete we o ye pɛ mo, Krista wom.”
42023003	Pilata na nigi konto to, o ma bwei-o o we, “Nmo mo ye Juu tiina bam pɛ na?” Yezu ma leiri-o o we, “Ko wo nmo tei ne.”
42023004	Pilata ma ta de Juu tiina kaanem yiga-tiina bam de nɔn-kɔgɔ kom maama o we, “Amo wo nɛ nɔɔno wonto na ke kolo o chɔge to se a bwei-o se o leiri.”
42023005	Ba ma tiini ba ŋɔɔne taane dem ye ba kwaane ba ta ba we, “O nam yeini o tole Judea teene dem maama o bere nɔɔna bam se ba ye ta sɛ ba teo kom dedɛɛra ni. O déem bobo o ke konto dwoŋi Galili ne mo ye o laam yi ywo-seeni.”
42023006	Pilata na nigi konto to, o ma bwei-ba se o nii nɔɔno wom ye Galili tu mo na.
42023007	O na tu o lɔre we Yezu nwoŋi teo kolo Herodi na tei to, o ma pa se ba ja-o ba vo wonto tei se o di taane dem, kolo ŋwaane Herodi de tɔge o wo Jerusalem ne maŋa kam konto ne.
42023008	Herodi na nɛ Yezu to, o maa jege wopwolo dedɛ, kolo ŋwaane o ya maŋe o ni o ŋwa ye o tiini o lage se o na-o. O maa lage se o nii Yezu wó ke wo-kenkagele o bere-o na.
42023009	O ma kwaane o bwei-o wonnu dedɛ. Yezu ma wo sɛ se o leiri-o kolokolo.
42023010	Juu tiina kaanem yiga-tiina bam de ba zamsem tiina bam maa tɔge ba zege da ye ba tiini ba ŋɔɔne taane dem de baare ba pa-o.
42023011	Herodi de o soja tiina bam laam ma twe Yezu dedɛ ye ba jege-o ba mɔna. Ba ma pa o zo gare-nyenno, ye ba daare ba pa se o jwoori o vo Pilata tei.
42023012	Dɛ dem konto ne Herodi de Pilata ma di badwoŋo daane, ye ba déem ya chuli daane mo.
42023013	Pilata ma pa se Juu tiina kaanem yiga-tiina bam de ba nakwa bam de nɔɔna bam maama la daane o tei ne.
42023014	O ma ta de-ba o we, “Abam na saŋe nɔɔno wonto amo tei ne to, á tɛ á we o ye wolo na gane á teo kom nɔɔna bam pa ba tusi to. Amo nam bwei-o mo abam tei ne se a nii, ye a wo nɛ kolo o na ke o chɔge ye á ja-o ko ŋwaane to.
42023015	Herodi de wo nɛ kolo o na chɔge to. Mo kokuri o pɛ se o jwoori o ba debam tei. Á ta-á yei we kolokolo tera ko na wó pa se ba ja-o ba go.
42023016	Konto ŋwaane amo wó pa se o na waarem mo ye a daare a yage-o.” ((
42023017	Pilata déem nam jege se o le peeno dedoa o pa-ba ba kuri dem ŋwaane.))
42023018	Nɔn-kɔgɔ kom maama laam ma laare de kwor-dɛa ba we, “Ko ná ye nɔɔno wonto, ja-o n go. De nam lage se n le Barabas n yage n pa debam.”
42023019	Barabas maa ye wolo ba déem na ke peena diga ne o na ke jara de ba teo kom dedɛɛra ye o go nɔɔna to ŋwaane.
42023020	Pilata maa lage se o le Yezu o yage. O daa ma ta de nɔɔna bam se ba sɛ konto.
42023021	Ba maa chemm, ye ba tiini ba laare baŋa baŋa ba we, “Nam pa-o dagara baŋa ne n go.”
42023022	O daa ta ma ta de-ba o ke betɔ o we, “Bɛŋwaane mo? Bɛ wo-lɔŋɔ mo o kea? Amo wo nɛ kolo o na ke o chɔge pa se ko maŋe se de go-o to. Konto to, amo wó pa se o na waarem ye a daare a yage-o.”
42023023	Ba daa ta maa tiini ba kwaana ba laare de kwor-dɛa ye ba tɛ de baare ba we, ba jege se ba pa-o dagara baŋa ne mo ba go. Ba na tiini ba ŋɔɔne de ni-dɛɛre konto to,
42023024	ko ma pa se Pilata sɛ se o ke kolo ba na lage to.
42023025	O ma pa ni we ba le nɔɔno wolo ba na lage se o yage o pa-ba to. Wonto mo ye wolo ba ya na jaane ba ke peena diga ne o na ke jara de ba teo kom dedɛɛra ye o go nɔɔna to ŋwaane. O ma daare o ke Yezu ba jeŋa ne se ba wane ba ke-o ne ba boboŋa na lage tei to.
42023026	Soja tiina laam ma ja Yezu ba maa kɛa. Ba na maa vei to, ba ma nɛ nɔɔno wodwoŋi, o yere mo Simon. O nwoŋi Kurene mo. O déem ya nwoŋi gaao mo o ba o yi teo wo o maa kɛa. Ba ma zi-o ye ba daare ba daŋe dagara kam o bakala baŋa ne pa se o zeŋe-ka o tɔge Yezu kwaga o ja vo.
42023027	Teo kom nɔn-fɔrɔ déem maa tɔge Yezu kwaga. Kaana de maa tɔge ba wora ye ba tiini ba keeri dedɛ o ŋwaane.
42023028	Yezu ma pipiri o nii-ba ye o we, “Jerusalem kaana bam, yé ta-á keeri-na amo ŋwaane. Á nam ta-á keeri á pae á tete de á bia.
42023029	Ko nam wó ba ko yi maŋa kam á na wó ta we, ‘Kaane wolo maama na ye kadega to ye yu-ywoŋo tu mo. Wolo na maŋe o wo loge bu pa o ŋɔge yele to jege yu-ywoŋo dedɛ.’
42023030	Yaara maŋa kam konto ná yia, nɔɔna wó lwoori peero we te to ba baŋa ne te kwoli-ba.
42023031	Ta-á nii ba na ke wo-lwanno tei leilei konto. Mini na jege da-lɛa de di konto to, ko ná tu ko ye da-kora, ko bá tiini ko ta ye lɛɛro ko dwoi konto na?”
42023032	Ba déem ma ja ŋweena balei ba vo se ba woli de Yezu ba go.
42023033	Ba ma vo ba yi jei selo yere na ye ‘Yukwoli champoŋo’ to. Ba laam ma ja Yezu ba pa dagara kam baŋa ne. Ba ma ja ŋweena bam de ba pa dagare sedwonna baŋa ne. Ba ma chwi dedoa Yezu jazem ne. Wowom maa wo o jagwia ne.
42023034	Ba na page Yezu dagara kam baŋa ne konto to, o ma lwoori Wɛ o we, “Amo Kwo, yage n ma n chɛ-ba, se ba yeiri woŋo kolo ba na ke to.” Ba ma kwei o gwaaro tem se ba pɔɔre ba pa daane. Ba ma ta jɔrɔ se ba nii wɔ mo wó twori kolo o na lage to.
42023035	Nɔn-kɔgɔ kom maa zege da ba nia. Juu tiina nakwa bam nam ke-o ba mɔna ye ba we, “O yeini o jwoŋi nɔɔna ŋwea. O ná seene o ye Wɛ Dam Tu Krista wolo o na kuri to, o nam jege se o jwoŋi o tete ŋwea mo.”
42023036	Soja tiina bam de maa ke-o ba mɔna, ye ba jege sa-nyɔna ba suŋi o yiga ne.
42023037	Ba maa we, “Nmo ná seene n ye Juu tiina bam pɛ, se n jwoŋi n tete ŋwea se de nii.”
42023038	Ba déem ya popone tɔnɔ se ko bere kolo o na chɔge ye ba go-o to ba meeli o baŋa ne, ye ko we, WONTO YE JUU TIINA PƐ.
42023039	Ŋweena balo na tɔge ba page da to dedoa maa jege Yezu o twea ye o we, “Ko dae we nmo mo ye Wɛ Dam Tu Krista na? Nam jwoŋi n tete ŋwea se n daare n jwoŋi debam de n woli da.”
42023040	Ŋweeno wodwoŋi wom ma kaane o badwoŋi wom o we, “Nmo ba kɔre Wɛ na? Debam maama jege waarem dedwe mo se de te.
42023041	Ko ná ye debam, de waarem dem jege chega, kolo ŋwaane keim-balwaaro telo de na ke to, ko maŋe se de te mo. Ko daare nɔɔno wonto wo ke kolokolo o chɔge.”
42023042	O ma daare o ta de Yezu o we, “Nmo ná tu n ba de n paare dem, se n guli amo gula.”
42023043	Yezu ma leiri-o o we, “A tɛ nmo chega ŋwaane to, zem dɛ dem ne nmo wó ta wo amo tei ne Wɛ jei-laao kom ne.”
42023044	Ko ma vo ko yi maŋa kam wɛ na tu de wo yupare baŋa ne to. Logo kom maama ma ba ko ji lim se ko vo ko yi wɛ-guni maŋa ne.
42023045	Wea kam daa ba jege pwooni. Gare-jale delo na leigi de che Wɛ di-swono kom to ma kaare belei.
42023046	Yezu laam ma laare de kwor-dɛa o we, “Amo Kwo, a kwei a jworo a ke nmo jeŋa ne.” O na tage konto to, o ma daare o te.
42023047	Soja tiina bam yiga-tu na nɛ kolo na ke to, o ma tei Wɛ ye o we, “Nɔɔno wonto seene o ye nɔn-ŋom mo chekke.”
42023048	Nɔɔna balo maama na tu ba la daane se ba nii kolo na lage ko ke to de ma nɛ ko na ke tei to. Ba na nɛ to, ba ma jwoori ba viiri ye ba wo chɔge dedɛ.
42023049	Ko daare balo maama na maŋe ba yei-o to de kaana balo ya na tɔge ded-o ba nwoŋi Galili ba ba to maa zege dáa ne ba nia.
42023050	-
42023051	Nɔɔno wodwoŋi déem mo wora, o yere mo Josef. O nwoŋi Judea teo kodwoŋi, ko yere mo Arimatea. O maa ye Juu tiina nakwa kɔgɔ kom nɔɔno. O maa kwori o ye nɔn-ŋom ye o tɔge chega Wɛ tei ne. Ba kɔgɔ kom ya na ke ni daane se ba ja Yezu to, o wo sɛ ba na boŋe se ba ke-o kolo to. O maa jege teena we Wɛ paare dem wó ba o nɔɔna baŋa.
42023052	O ma zaŋe o vo Pilata tei o lwoori chwoŋa se o vo o kwei Yezu yera yam o suli.
42023053	Pilata na sɛ to, Josef ma vo o le Yezu yera yam dagara kam yuu ne. O ma kwei gare-jale o ma pipiri o yera yam, ye o daare o ja vo o tiŋi-ya peo bɔɔne wone. Dento maa ye yibeeli ba déem na lugi-de peo yera ne ye ba maŋe ba wo ke nɔɔno da to.
42023054	Dɛ dem Josef na ke konto to maa ye dɛ delo Juu tiina bam na jege se ba ti ba yiga ba siu dɛ dem ŋwaane to. Tega lage ka yi pa se ba siu dɛ dem laam bobo.
42023055	Kaana balo ya na tɔge de Yezu ba nwoŋi Galili to déem ma da Josef kwaga ba vo ba nɛ yibeeli dem jei de o na tiŋi Yezu yera yam da tei to.
42023056	Ba na nɛ konto to, ba ma jwoori ba vo sɔŋɔ. Ba ma vo ba lage terale nuga dwi dwi se ba ma turi Yezu yera yam. Ba siu dɛ dem laam na yi to, ba ma sii de ba totoŋa yam, ne Wɛ ni dem na bere tei to.
42024001	Wɛ na wora de puli dɛ dem na saŋe siu dɛ dem to, kaana bam ma zaŋe ba gwoni tega ba vo yibeeli dem jei sem. Ba maa jege terale nui selo ba na lage ba ma turi Yezu yera yam to.
42024002	Ba na yi jei sem to, ba ma nɛ we kandwɛ delo ya na pe bɔɔne dem ni to bibili de tigi dáa ne.
42024003	Ba ma vo ba zo bɔɔne dem wo. Ba ma wo nɛ dé Teiru Yezu yera yam da.
42024004	Ba boboŋa ma vugimi de ba na wó ke tei. Ba na zege da konto to, nɔɔna balei ma pɔpɔ ba nwoŋi ba zege ba tei ne, ye ba zo gwaaro telo na nyeene pele pele to.
42024005	Foone ma ja kaana bam. Ba ma tiiri ba chɔɔle ba yuni tega ne. Nɔɔna bam laam ma ta de-ba ba we, “Bɛŋwaane mo á kare á beeri wolo na ŋwe to twa wone?
42024006	O nam tere ywo. Wɛ bi-o mo. Guli-na kolo o déem na tage de abam maŋa kalo o ta na wo Galili ne to,
42024007	ye o we, ba jege se ba ja omo Nabiin-bu wom ba ke nɔn-balwaaro jeŋa ne, se ba daare ba pa-o dagara baŋa ne ba go ye o laam jwoori o bi da yatɔ dɛ ne.”
42024008	Nɔɔna bam na tage konto to, kaana bam laam ma guli Yezu ya na tage kolo to.
42024009	Ba ma zege yibeeli dem jei sem ne ba jwoori ba vo ba ta de Yezu nɔɔna fuga dedoa kam de balo maama na tɔge ba wora to.
42024010	Kaana bam konto mo ye Mary Magadala de Joana de Mary wolo na ye Jemsi nu to ko woli de kaana balo na tɔge de ba to. Banto maama maa wora ba tɛ kolo na ke to ba bere Yezu tontoŋena bam.
42024011	Nɔɔna bam na nigi to, ba ma wo pɛ se kaana bam taane dem jege kuri, ye ba wo sɛ ba ni.
42024012	Ko daare Piita ma zaŋe lela o duri o vo yibeeli dem jei sem se o nii. O na yi da to, o ma tiiri o nii bɔɔne dem wone ye o nɛ gare-jale dem yerane na tigi da. O ma jwoori o viiri ye ko ke-o yaau de kolo na ke to.
42024013	Dɛ dem konto ne mo Yezu tɔgena bam balei maa wo chwoŋa ne ba maa vei teo kodwoŋi, ko yere mo Ɛmayus. Teo kom konto ye nenɛɛne mɛɛla yarepɛ mo de Jerusalem.
42024014	Ba na maa vei to, ba maa ŋɔɔne kolo maama na ke to.
42024015	Ba na ŋɔɔne ye ba bɛ daane konto to, Yezu ma to ba wone o tɔge de ba o via.
42024016	Ba na tɔge daane konto to, ba yia ma pugimi pa se ba wo lɔre-o.
42024017	Yezu ma bwei-ba o we, “Bɛ wonnu mo á jege á ŋɔɔna ye á via?” Ba na nigi konto to, ba ma zege ye ba yiga nyɔne.
42024018	Ba dedoa yere mo Kaleopa. O ma ta de Yezu o we, “Nɔɔna balo maama na zoore Jerusalem ne to maŋe ba lɔre wo-kamunnu telo na ke da leilei konto to. Bɛ nam mo ye nmo yerane wo nigi?”
42024019	O ma bwei-ba o we, “Bɛ wonnu mo konto?” Ba ma leiri ba we, “Ko ye kolo na ke Nazarete tu Yezu to mo. O ye Wɛ tontoŋeno mo ye Wɛ dam wo o tei ne. Nɔɔna bam maama pɛ se o kikia de o ni taane maama ta jege dam, ye Wɛ de bere we konto ye chega.
42024020	Debam kaanem yiga-tiina bam de de teo kom nakwa bam ma zaŋe ba ja-o ba saŋe pa se ba ve o bora ye ba we o maŋe se o te. Ba laam ma daare ba pa-o dagara baŋa ne ba go.
42024021	Debam nam ya jege teena we wonto mo ye wolo na lage o vere Isarele dwi tiina bam o yage to. De konto maama, zem mo jege da yatɔ konto na ke to.
42024022	Kolo na daare to mo ye debam kɔgɔ kom kaana badwonna vei o yibeeli dem jei sem ba nɛ kolo na sɔɔre debam to. Ba ma vo tetete
42024023	ye ba wo nɛ o yera yam da. Ba ma jwoori ba ba ba ta ba bere debam we ba nɛ wo-kenkagele mo. Ba ma nɛ Wɛ malese, ye se ta de-ba we Yezu daa ta ŋwe mo.
42024024	Debam nɔɔna bam badwonna de ma zaŋe ba vo yibeeli dem ne. Ba ma nɛ we ko seene ko ye nenɛɛne kaana bam na tage tei to. Ko daare Yezu tete mo ba wo nɛ.”
42024025	Yezu laam ma ta de nɔɔna bam o we, “Á boboŋa tera na? Bɛ mo ye á ware á sɛ Wɛ kwora kalo o tontoŋena bam na yeini ba tɔɔle faŋa faŋa to?
42024026	Ko dae mo Wɛ Dam Tu Krista wom na jege se o ya nɛ cham delo dwoŋi ye o daare o dii Wɛ te-laao o jwoŋi paare to na?”
42024027	O laam ma maŋe kolo Wɛ tontoŋena bam maama na popone o ŋwaane ba tiŋi Wɛ tɔnɔ kom ne to o bere-ba. O ma bobo o pa ba lɔre Moses berem dem kuri, ye o daare o bere-ba faŋa faŋa Wɛ tontoŋena bam berem dem kuri na ye tei to.
42024028	Ba na maa vei to, ba ma vo ba twɛ teo kolo ba na lage ba vo to. Yezu ma ke ne o na maa kɛ yiga mo tei.
42024029	Nɔɔna bam ma wo sɛ ye ba koor-o ba we, “Tega lage ka yi. Nam zo n peini debam tei ne.” O ma sɛ ye o da o zo.
42024030	O ma jeini se o di wodiu de ba. O ma kwei bworobworo ye o ke Wɛ lei ko ŋwaane. O laam ma fɔ fɔ bworobworo kom o maŋe o pa-ba.
42024031	O na ke konto to, ba yia daa wo pugimi ye ba laam lɔre-o. Ba na lɔre-o to, o ma pɔpɔ o jei ba yiga ne ye ba daa wo nɛ-o.
42024032	Ba laam ma ta daane ba we, “Nmo wo nɛ na? De na tɔge daane chwoŋa ne ye o ŋɔɔne o bere debam Wɛ tɔnɔ kom wonnu tem kuri na ye tei to, de ya ba tiini de jege wopwolo na?”
42024033	Ba ma zaŋe lela ba jwoori ba vo Jerusalem teo kom wo. Ba na yi da to, ba ma nɛ o nɔɔna fuga dedoa kam de nɔɔna badwonna bam na lage daane jeiga dedoa.
42024034	Banto maa tɛ ba we, “Ko ye chega mo. Dé Teiru Yezu seene o bi toone wone. O tu o bere o tete de Simon mo.”
42024035	Nɔɔna balei bam de ma maŋe kolo na ke chwoŋa ne to ba bere-ba. Ba ma daare ba maŋe Yezu na fɔge bworobworo kom ye ba laam lɔre-o tei to.
42024036	Yezu tɔgena bam ta na wora ba ŋɔɔne konto to, o ma pɔpɔ o ba o zege ba tetare ne. O ma ta de-ba o we, “Yezura ta wo á tei ne.”
42024037	Ba bochare ma di ye foone ja-ba dedɛ. Ba ma boŋe we ba nɛ chiru mo.
42024038	O ma ta de-ba o we, “Bɛŋwaane mo á yera sae konto? Bɛ mo ye á jege bobwea amo ŋwaane?
42024039	Fɔge-na á nii amo jea de a nɛ na ye tei to. Ko seene ko ye amo. Taane-na amo á nii. Chira ba jege ya-nɔna de kui ne á na nae amo na ye tei to.”
42024040	O na tage konto to, o ma bere-ba o jataala de o nɛ.
42024041	Ko na tiini ko jege wopwolo ko pa-ba to, ba ta ware ba sɛ we ko ye chega ye ba ja ba nia. O ma bwei-ba o we, “Á jege wodiu ywo-seeni se de di na?”
42024042	Ba ma twori ywon-saŋe ba pa-o.
42024043	O ma jwoŋi-de o di ba yibia ne.
42024044	O laam ma ta de-ba o we, “Wonnu telo na ke amo to tɔge taane delo amo na maŋe a ta a bere abam maŋa kalo a ta na wo abam wone to. Amo déem tage we kolo maama na popone amo ŋwaane Wɛ tɔn-dwoŋo kom ne to jege se ko ji chega, ko ná ye kolo Moses de faŋa faŋa Wɛ tontoŋena bam na popone to, de kolo na popone Wɛ senim lei tɔnɔ kom ne to maama.”
42024045	O ma daare o pa se ba wo poore se ba wane ba lɔre Wɛ tɔnɔ kom na bere kolo to kuri.
42024046	O ma ta o bere-ba o we, “Ba popone Wɛ tɔnɔ kom ne ba we, Wɛ Dam Tu Krista wom lage o na yaara dedɛ mo o te ye o laam jwoori o bi toone wone da yatɔ dɛ ne.
42024047	Ba daa ta popone we o tɔgena wó vo logo baŋa dwi tiina maama tei ye ba da o yere ŋwaane ba bere nɔɔna we ba jege se ba leiri ba wo mo se Wɛ laam yage ba wɛleera o ma chɛ-ba. Á nam jege se á bobo Jerusalem ne mo á ta-á tɔɔle Wɛ kwora kam konto.
42024048	Abam ye balo na nɛ kolo maama na ke to, ye á jege se á zege chega kam konto kwaga ne á bere nɔɔna.
42024049	Amo nam wó toŋe wolo wom amo Kwo na tiŋi ni o ŋwaane to se o ba abam tei. Wonto wó pa se á na dam delo na nwoŋi Wɛ tei to. Á nam ta ta-á wora teo kom wone, se á wó jwoŋi dam dem konto.”
42024050	Yezu laam ma ja-ba o nwoŋi teo kom wone o ja vo o yi Bɛtania seeni. O ma zeiŋi o jea wɛyuu ne ye o swɛ ba swolim.
42024051	O na wora o fɔge-ba de Wɛ konto to, o ma yage ba tei ye Wɛ kwei-o o ja dii te-laao.
42024052	Ba ma kuni dwoona ba zuli-o ye ba laam daare ba jwoori Jerusalem de wopwolo dedɛ.
42024053	Ba na wora to, ba wo fɔge ba kwɛ Wɛ di-kamunu kom veŋa, ye ba ke Wɛ lei maŋa maama.
43001001	Boboa ne to, Botara kam maŋe ka wora mo, ye logo baŋa daa ta tera. Ka maŋe ka wo Wɛ tei ne. Wolo na ye Botara kam to de Wɛ maama ye bedwe mo.
43001002	O maŋe o wo Wɛ tei ne mo boboa ne.
43001003	Baŋa Wɛ déem dɛ wonto ŋwaane mo o ke wonnu maama. Kolokolo nam tera Wɛ na kea, ye ko wo zege wonto yera ne.
43001004	Wonto mo pae nabiina na ŋwea Wɛ tei ne. Ŋwea kam konto nam mo pae nabiina na pwooni.
43001005	Pwooni dem konto na tu to, de zeili lim. Lim daa ware pwooni dem konto de zeili.
43001006	Nɔɔno wodwoŋi déem mo wora Wɛ na toŋe-o, o yere mo Jɔn.
43001007	O déem tu se o ta wolo na ye pwooni dem to taane mo o bere nɔɔna, se nabiina maama wane ba lɔre-o se ba daare ba sɛ-o.
43001008	Jɔn tete dae pwooni dem. O nam tu se o ta wonto taane mo o bere nɔɔna.
43001009	Jɔn na wora konto to, wolo wom na ye pwooni dem chekke to déem lage o nwoŋi Wɛ tei mo o ba logo baŋa. Wonto mo pae nabiina maama na pwooni se ba wane ba lɔre Wɛ.
43001010	O déem ma ba logo baŋa o wora. Wɛ ya dɛ o ŋwaane mo o ke logo baŋa. De konto de, nabiina daa ta wo lɔre-o.
43001011	O ma ba o tete teo, ye o dwi tiina wo jeeri-o lanyerane.
43001012	Ko daare balo maama na sɛ-o to, o ma pa-ba chwoŋa se ba ji Wɛ bia. Banto ye balo na dɛ o yere ŋwaane ba ke ba wo-dedoa ded-o to mo.
43001013	Ba na jigi Wɛ bia konto to, ko dae nabiina mo loge-ba, ye ko dae ka-laga ŋwaane, naa nabiina boboŋa ŋwaane. Ko ye Wɛ tete boboŋa ŋwaane mo ba jigi Wɛ bia.
43001014	Konto to, Botara kam déem jigi nabiinu. O ma ba o zoore debam nabiina wone. Dé ma na o dam na mae tei. O dam dem daga lanyerane, o na ye dé Kwo Wɛ Bu-doa kam to ŋwaane. Wɛ zaane de chega maama tiini ka wo o tei ne.
43001015	Jɔn déem ŋɔɔne wonto taane, ye o ta de kwor-dɛa o we, “Mo wolo wom amo na maŋe a ta o taane a we, Nɔɔno wodwoŋi wó saŋe amo kwaga o ba. Wonto ye kamunu o dwoi amo, kolo ŋwaane o maŋe o wora ye amo ta tera.”
43001016	Wɛ Bu wom tiini o jege Wɛ zaane lanyerane, ye o daare o pae debam maama zeinim taa taa.
43001017	Ko ná ye Wɛ nia yam, o déem pɛ ya tɔge Moses jeŋa mo ya ba debam tei. Ko nam ná ye Wɛ zaane de o chega kam, o pɛ ka tɔge o Bu Yezu Krista jeŋa mo ka ba.
43001018	Nɔɔn-nɔɔno ta wo maŋe o na Baŋa Wɛ. Ko daare o Bu-doa kam mo pɛ se dé lɔre-o. Wonto ye Wɛ. O maa wo dé Kwo Baŋa Wɛ takeiri ne.
43001019	Jɔn déem na pɛ se nɔɔna lɔre Yezu tei to mo tento. Juu tiina balo na zoore Jerusalem ne to ma toŋe ba kaanem yiga-tiina de Levi dwi tiina se ba vo Jɔn tei. Ba ma vo ba bwei-o ba we, “Nmo bere we n ye wɔ mo?”
43001020	Jɔn ma kwaane o leiri-ba o we, “Ko dae amo mo ye Wɛ Dam Tu Krista wom.”
43001021	Ba ta ma jwoori ba bwei-o ba we, “Nmo nam bere n tete we n ye wɔ mo? Nmo ye Elijah mo na?” O ma leiri-ba o we, omo dae. Ba daa ma bwei-o ba we, “Nmo ye Wɛ tontoŋeno wolo ya na maŋe se o ba to mo na?” O maa we, “Aawo.”
43001022	Ba laam ma ta ba we, “Nam ta n bere debam nmo na ye wolo to. Dé jege se dé ja nmo ni taane mo dé vo dé ta dé bere balo na toŋe debam to. Nmo lage n ta n tete taane we bɛ mo?”
43001023	Ba na bwei-o konto to, Jɔn ma da Isayah taane dem ŋwaane o leiri-ba o we, “Amo ye wolo na kaase a kwora kagoa yuu ne we, ‘Zaŋe-na á fɔge á lɔ chwoŋa kalo dé Teiru wom na lage o ba o tɔge da to.’ ”
43001024	Nɔɔna badwonna de tɔge ba wora, ba na nwoŋi Farisi tiina kɔgɔ kom wone.
43001025	Ba ma bwei Jɔn ba we, “Nmo nam ná seene n dae Wɛ Dam Tu Krista wom, naa Elijah, naa Wɛ tontoŋeno wolo ya na maŋe se o ba to, wɔ mo pɛ nmo chwoŋa se n pa nɔɔna sɛɛm?”
43001026	Jɔn ma leiri-ba o we, “Ko ná ye amo, a yeini a ma na mo a pa nɔɔna sɛɛm. Abam nam na zege to, nɔɔno wo á wone ye á yeiri-o.
43001027	Wonto lage o saŋe amo kwaga o ba, ye amo wo maŋe se a le o nɛ natera a pa-o.”
43001028	Konto maama déem ke Bɛtania ne, Jɔdan buga kam bubɛ ne mɛ Jɔn na pae nɔɔna sɛɛm Wɛ ŋwaane to.
43001029	Tega na poore to, Jɔn ma na Yezu na vei o maa beene o tei. O ma ta de balo na wora to o we, “Nii-na Wɛ Pipeila kalo na saare nabiina wɛleera to.
43001030	Amo ya tage a we, ‘Nɔɔno wó saŋe amo kwaga o ba, ye o ye kamunu o dwoi amo, kolo ŋwaane o maŋe o wora ye amo ta tera.’ Ko nam ye wonto taane mo a tɛa.
43001031	Amo tete déem maŋe a yeiri-o, ye a laam ba a lɔre-o. Amo nam tu se a pa amo dwonna Isarele dwi tiina bam mo lɔre-o. Konto ŋwaane mo a yeini a kwei na a pa nɔɔna sɛɛm Wɛ ŋwaane.”
43001032	-
43001033	Jɔn daa ta ma ŋɔɔne Yezu yera taane o bere-ba o we, “Amo ya yeiri Wɛ Bu wom na ye wolo to. Wɛ nam mo toŋe-ne se a ba a ma na a pa nɔɔna sɛɛm. O na toŋe-ne to, o ma ta o we, amo ná nɛ Sin-laao kom tu ko wo nɔɔno wolo baŋa ne, wonto mo ye wolo na wó kwei Sin-laao kom o ma pa nɔɔna jwoŋi sɛɛm Wɛ ŋwaane to. Amo laam nɛ Wɛ Sin-laao kom na nwoŋi wɛyuu ne ko tu ko ba ko wo Yezu baŋa ne, ye ko nye de kunkwoŋa tei.
43001034	Amo seene a na kolo Wɛ na tage to, ye a tɛ abam chekke we Yezu mo ye Wɛ Bu wom.”
43001035	Tega na poore to, Jɔn de o tɔgena balei daa ta maa wora.
43001036	Jɔn ma na Yezu na vei o maa kɛa. O ma ta o we, “Nii-na Wɛ Pipeila kam.”
43001037	Jɔn tɔgena balei bam ma ni o na tage kolo to. Ba ma pɛ ba pu Yezu kwaga.
43001038	Yezu ma pipiri o nii o na ba na tɔge-o to. O ma bwei-ba o we, “Á beene amo tei mo na?” Ba ma leiri ba we, “Ɛɛ, Rabi, n zoore yei ne mo?” (‘Rabi’ kuri mo ‘Berem tu’.)
43001039	O ma leiri-ba o we, “Ba-na á nii.” Ba ma tɔge ded-o ba vo ba na mɛ o na zoore da to. Ko ye dedaan-ni ne mo. Ba ma maŋe o tei ne ba ti dɛ dem.
43001040	Nɔɔna banto dedoa yere mo Anduru. O ye Simon Piita nyaane mo. Anduru de o dwoŋi ya nigi Jɔn na tage Yezu taane tei, ye ba daare ba tɔge Yezu.
43001041	Ba na jwoori to, Anduru ma ke lela o vo o zembaaro Simon tei. O ma ta ded-o o we, “Debam nɛ Wɛ Dam Tu wom.” (Yere dem konto de ‘Krista’ ye bedwe mo.)
43001042	O laam ma ja-o o vo Yezu tei. Yezu ma nii o yibia ne ye o we, “Nmo ye Simon wolo na ye Jɔn bu to mo. Nmo yere laam wó taa ye Kefa mo.” (Yere dem konto de Piita ye bedwe mo, ye de kuri mo ‘Apeo’.)
43001043	Tega déem na poore to, Yezu ma ja boboŋa se o vo Galili. O ma vo o na Filipi, ye o ta ded-o o we, “Ba n ta-n tɔge amo.”
43001044	Filipi déem nwoŋi Bɛtasida mo, teo kolo Anduru de Piita na zoore da to.
43001045	O laam ma zaŋe o vo o na nɔɔno wodwoŋi, o yere mo Natanayel. O ma ta ded-o o we, “Debam nɛ wolo wom Moses na popone o taane faŋa faŋa Wɛ nia tɔnɔ kom ne to, ye Wɛ tontoŋena de déem popone ba ta o taane to. Wonto ye Yezu mo. O maa ye Josef bu. O nwoŋi Nazarete mo.”
43001046	Natanayel ma ta ded-o o we, “Wo-laao tera ko na wó nwoŋi Nazarete ne. A fɔ vwa na?” Filipi ma ta o we, “Nam ba se dé vo dé nii.”
43001047	Ba na maa vei to, Yezu ma na Natanayel na maa beene o tei. O ma ta o taane o we, “Wonto seene o ye Juu tu mo chekke, ye o wo lana.”
43001048	Natanayel ma bwei-o o we, “Nmo ke tɛ mo n yei amo?” O ma leiri-o o we, “A ya nɛ nmo maŋa kam nmo na wo kaporo kom kuri ne ye Filipi laam ba o bwoŋi-m to mo.”
43001049	Natanayel ma leiri-o o we, “Berem tu, nmo ye Wɛ Bu mo, ye n ta ye Juu tiina Pɛ.”
43001050	Yezu ma ta ded-o o we, “Nmo na sɛ amo konto to, ko ye amo na tage a we, a nɛ nmo kaporo kom kuri ne to ŋwaane mo na? Nmo nam wó na wo-kenkagela yalo na tiini ya dana ya dwoi konto to.”
43001051	O laam ma ta o we, “A tɛ abam chega ŋwaane to, abam wó na Nabiin-bu wom na zege wɛyuu de tega baŋa laŋa ne tei to. Abam ta wó na Wɛ te-laao ni na pore, ye Wɛ malese tɔge da se diini wɛ, ye se kwori se tu se tui tega baŋa.”
43002001	Da yalei déem na kɛ to, ba maa wora ba ke kadiri Galili teo kodwoŋi ne, ko yere mo Kana. Yezu nu maa tɔge o wora.
43002002	Ba déem bwoŋi Yezu de o kwaga tɔgena bam se ba ba.
43002003	Ba na wora to, sa-soŋo kom ba na jege ba nyɔ to ma ti. Yezu nu ma ta ded-o o we, “Ba daa ba jege sana se ba nyɔ.”
43002004	Yezu ma leiri o we, “A nu, nam yage a yera. Amo maŋa kam ta wo yi.”
43002005	O nu wom laam ma ta de wodiu keira bam o we, “O ná tage kolo maama, se á ke.”
43002006	Kambi-zɛ seredo déem maa zege da. Kikeiri-bia finlei mo wó su se dedoa. Se ya maŋe se zege da mo se nɔɔna taa ma se wo na bam ba se ba jea de ba nɛ, ne Juu tiina chullu tem na bere tei to.
43002007	Yezu ma ta de wodiu keira bam se ba mɔ na ba su kambi sem ni. Ba ma mɔ ba pɛɛle se ni.
43002008	O daa ma ta-ba o we, ba laam mɔ kambi sem wone ba pa wolo na nii kuri dem baŋa ne to. Ba ma seene ba mɔ ba pa-o.
43002009	O ma nyɔ na bam, dedaane ba maŋe ba ji sa-soŋo mo. O ma yeiri sana bam konto na nwoŋi mɛ, ye wodiu keira balo na mɔɔne na bam to mo yei. Nɔɔno wolo na nii kuri dem baŋa ne to laam ma bwoŋi kan-baro wom o ta ded-o o we,
43002010	“Nɔɔno maama yeini o pa sa-ŋona mo yiga ye ba nyɔ. Ba laam ná yeini ba nyɔ ba su, o ma pa-ba sa-yɔɔ se ba nyɔ. Nmo nam kwei sa-ŋona bam n zege, se n laam daare n kwei n pa debam kwaga ne. Ko kuri mo bɛ?”
43002011	Mo Yezu na dɛ yiga o ke wo-kenkagele delo. O déem ke-de Galili teo Kana wone mo, se ko bere nɔɔna o na ye wolo to. Ko ma pa se nɔɔna lɔre o dam na ye tei to. O kwaga tɔgena bam na nɛ to, ba ma ke ba wo-dedoa ded-o.
43002012	Konto déem na kɛ to, Yezu de o nu de o nyaana de o kwaga tɔgena bam ma vo Kaparenia ba ke da fenfee da.
43002013	Ko déem ma daare fee se Juu tiina di ba kuri delo yere na ye Atɔgebabaŋa to. Yezu ma zaŋe o vo Jerusalem.
43002014	O na yi da to, o ma vo o zo Wɛ di-kamunu kom. O ma na nɔɔna na jege naane, de pei, de kunkwon-puura ba yeiga ka konkɔlɔ kom ne. Nɔɔna balo na leini sabia to de maa jei da.
43002015	O ma kwei ŋone o ma ke fena, ye o daare o zeili pei sem de naane dem maama pa de nwoŋi lela. O ma ja sabu-leinna bam tabollo tem o pipiri o de tega ne pa se ba sabu-mumugu kom jage.
43002016	O ma daare o ta nɔɔna balo de na yeigi kunkwon-puura yam to o we, “Nam kwei-ya á ja á nwoŋi ywo-seeni. Amo bá sɛ se á pa amo Kwo Wɛ diga kam taa ye pipiu jeiga.”
43002017	Yezu na ke tei konto to, o kwaga tɔgena bam ma guli ko na popone Wɛ tɔnɔ kom ne tei ko we, “Amo tiini a toŋe de yi-seena se a kwɛ nmo Wɛ di-kamunu kom.”
43002018	Juu tiina bam laam ma bwei Yezu ba we, “Bɛ ŋo wo-kenkagele mo nmo wó ke se ko pa dé maane we nmo jege chwoŋa se n zeili nɔɔna bam konto?”
43002019	Yezu ma leiri-ba o we, “Abam ná mage Wɛ diga kanto maama á de tega ne, amo wó jwoori a kwei da yatɔ mo a ma lɔ-ka a zege.”
43002020	Ba laam ma ta ba we, “Ba mɛ bena finna-yaredo mo (46) ba lɔ Wɛ di-kamunu konto ba ti. Nmo nam lage n ke tɛ mo n ma da yatɔ yerane n ma-n pa ka zege?”
43002021	Yezu nam na ŋɔɔne Wɛ diga kam taane konto to, ko ye o tete yera yam taane mo o taga.
43002022	Ko déem na tu ko yi maŋa kam Yezu na tega, ye o jwoori o bi da yatɔ dɛ ne to, o kwaga tɔgena bam laam guli o na tage tei to. Ba ma sɛ kolo na popone Wɛ tɔnɔ kom ne to de Yezu ni taane dem.
43002023	Yezu déem ma maŋe Jerusalem ne se o tɔge o di Atɔgebabaŋa kuri dem o ti. Nɔɔna dedɛ ma na wo-kenkagela yalo o na ke to, pa se ba da o yere ŋwaane ba ke ba wo-dedoa ded-o.
43002024	Yezu déem nam wo yage o wo o pa-ba, kolo ŋwaane o yei nɔɔna maama na ye tei to.
43002025	O maa ba lage se nɔɔn-nɔɔno bere-o nabiina na ye tei to, o na maŋe o yei kolo na wo nabiinu maama bochare ne to ŋwaane.
43003001	Nɔɔno wodwoŋi déem mo wora, o yere mo Nikodema. O nwoŋi Farisi tiina kɔgɔ kom wone mo. O maa tɔge o ye Juu tiina bam yiga-tu dedoa.
43003002	Dɛ dedwe o ma zaŋe o vo Yezu tei tete ne, ye o ta ded-o o we, “Berem tu, dé yei we Wɛ mo toŋe nmo se n ba n bere nɔɔna o chega kam. Dé nɛ wo-kenkagela yalo nmo na ke to. Ko ma pa dé lɔre we Wɛ mo seene o wo nmo tei ne, pa nmo wae wo-kenkagela yam n ke.”
43003003	Yezu ma leiri-o o we, “A tɛ nmo chega ŋwaane to, ba ná wo jwoori ba lo nɔɔno wolo, konto tu bere o bá lɔre Wɛ paare dem na ye tei to.”
43003004	Nikodema ma bwei-o o we, “Nɔɔno ná ye nɔn-kweo, ba wó ke tɛ mo ba lo-o? O nam bá wane o jwoori o zo o nu wo se o lo-o.”
43003005	Yezu ma leiri-o o we, “Chega ŋwaane to, ba ná wo dɛ na baŋa ba lo nɔɔno wolo, ye ba kwori ba wo dɛ Wɛ Sin-laao kom baŋa ba lo-o, konto tu bá wane o woli Wɛ paare dem wone.
43003006	Nabiina ná yeini ba lo nɔɔno, ko ye logo baŋa momwɛ mo o jega. Ko daare ko ná ye Wɛ Sin-laao kom, konto mo pae nɔɔno jege Wɛ te-laao ŋwe-doŋa kam.
43003007	Yé ta-n ye yaau de amo na tage kolo we, abam jege se ba jwoori ba lo abam to.
43003008	Ko ná ye vio, ko yeini ko dole mɛ de mɛ ko na lage to mo. N ma-n yeini n ni ko sɔɔ kom, ye n yeiri ko na nwoŋi mɛ de ko na maa vei mɛ to. Ko ye bedwe mo de Wɛ Sin-laao kom na pɛ wolo maama ŋwea Wɛ tei ne to.”
43003009	Nikodema ma bwei o we, “Ko wó ke tɛ mo ko taa ye konto?”
43003010	Yezu ma leiri-o o we, “Nmo ye wolo na zamse Juu tiina bam to mo. Bɛ mo ye n yeiri tento?
43003011	Chega ŋwaane to, dé yeini dé ta wonnu telo dé na yei to mo, ye dé kwori dé ŋɔɔne kolo dé na nɛ to dé bere nɔɔna. De konto de, á ta ba sɛ debam berem dem.
43003012	Amo tage logo baŋa wonnu taane a bere abam, ye á ba sɛ amo ni. Konto to, amo ná ŋɔɔne Wɛ te-laao wonnu taane a bere abam, á wó ke tɛ mo á sɛ amo ni?
43003013	Nɔɔn-nɔɔno tera o na diini Wɛ te-laao, ko ná dae wolo wom na maŋe o tu o ba to yerane. Ko ye Nabiin-bu wom mo konto.
43003014	Moses déem na wo kagoa wone faŋa faŋa to, o ma pale channa basankwea daa yuu ne ye o zeiŋi-ka wɛɛne se o nɔɔna yé na chɔgem. Ba nam jege se ba kwei Nabiin-bu wom de ba zeiŋi wɛyuu ne konto mo,
43003015	se ko pa nɔɔno wolo maama na ke o wo-dedoa ded-o to na ŋwea kalo na ba jege kweelim to Wɛ tei ne.”
43003016	Wɛ tiini o jege nabiina swono ye o toŋe o Bu-doa se o ba logo baŋa, se wolo maama na ke o wo-dedoa ded-o to daa yé na chɔgem, se o daare o na ŋwea kalo na ba jege kweelim to Wɛ tei ne.
43003017	Wɛ na toŋe o Bu wom se o ba logo baŋa konto to, ko dae se o di nabiina taane o chɔge-ba, se ko nam ye se o jwoŋi-ba o yage mo.
43003018	Wolo maama na ke o wo-dedoa de Wɛ Bu wom to bá to de o bora. Ko daare wolo maama na ba lage se o sɛ-o to maŋe o to mo, o na ve Wɛ Bu-doa kam to ŋwaane.
43003019	Wɛ na di nabiina taane tei to mo tento: Wɛ pɛ se wolo na ye pwooni tu to ba logo baŋa o wora. Nabiina nam swoi lim ba dwoi pwooni dem, kolo ŋwaane ba kikia ba lana.
43003020	Nɔɔno wolo maama na ke keim-balwaaro to wó chuli pwooni dem mo, ye o bá sɛ se o nwoŋi de yiga ne, se o keim-balwaaro tem ba te nae jaja.
43003021	Wolo maama na tɔge chega chwoŋa to nam wó nwoŋi pwooni dem yiga ne, se nɔɔna lɔre we o kikia maama tɔge Wɛ boboŋa mo.
43003022	Konto déem na kɛ to, Yezu de o kwaga tɔgena bam ma vo ba beeri Judea te-balwa bam wone. O ma daane de ba jei sem konto ne, ye o pa nɔɔna sɛɛm Wɛ yere ŋwaane.
43003023	Jɔn maa wo Ayinon seeni. Teo kom konto bwola dedaane Salim. O na wora to mo o pae nɔɔna sɛɛm, na na daga jei sem konto ne to ŋwaane. Nɔɔna dedɛ déem yeini ba tui o tei maŋa maama se ba jwoŋi sɛɛm.
43003024	Maŋa kam konto ne ba ta wo jaane Jɔn ba pe.
43003025	Jɔn tɔgena badwonna déem ma mage ni-kantɔgɔ de Juu tu wodwoŋi de nɔɔna na jege se ba zare ba tete tei se ko tɔge ba chullu tem chekke to.
43003026	Ba ma vo Jɔn tei ba ta ded-o ba we, “Berem tu, de nɛ nɔɔno wolo dɛɛm na wo nmo tei ne ye n wo Jɔdan buga kam bubɛ dedwoŋi dem ne to. Nmo tage o taane n bere debam. Leilei konto o laam wora o pa nɔɔna sɛɛm, ye nɔɔna dedɛ tiini ba vei o tei ba daare debam. Ko lana na?”
43003027	Jɔn ma leiri-ba o we, “Ko wo chɔge. Nɔɔno ná tɔge chwoŋa kalo, ko ye Wɛ mo tiŋi-ka o pa-o.
43003028	Abam tete wó zege amo kwaga ne de a na tage a we, amo dae Wɛ Dam Tu wom, se ko ye Wɛ mo toŋe-ne se a tɔge o Bu wom yiga a ba.
43003029	Ko nye de nɔɔno ná di kaane, ko ye kan-baro wom tete mo tei kaane wom. O yiŋinu wom wó taa zege dáa ne ye o cheiga. O laam ná nigi kan-baro wom kwora, o wó taa jege wopwolo lanyerane. Tɔ. Amo de jege wopwolo de Yezu na tu ye a ni o kwora to. Amo tiini a jege wopwolo se ko ja gaale.
43003030	Yezu nam jege se o ji nɔn-kamunu mo, se amo daare a ji nɔn-balaŋa.
43003031	Wolo wom na nwoŋi Wɛ tei o ba to mo ye nɔn-kamunu o dwoi nɔɔno maama. Ko daare wolo na nwoŋi logo baŋa to ye logo baŋa nyem mo. O ni taane de maa ye logo baŋa nyem. Wolo wom na nwoŋi Wɛ te-laao to nam mo dwoi maama.
43003032	O yeini o tɛ kolo o na lɔre Wɛ tei ne to mo o bere nɔɔna. De konto de, nɔɔna ba sɛ o berem dem.
43003033	Nɔɔno wolo nam ná sɛ o berem dem, konto tu sɛ we Wɛ ye chega mo.
43003034	Kolo ŋwaane, ko ná ye wolo wom Wɛ na toŋe to, Wɛ pɛ-o o Sin-laao kom mo se ko tiini ko gaale, pa se ko ye Wɛ tete ni taane mo o tɛa.
43003035	Baŋa Wɛ swoi o Bu wom. O ma pa se woŋo maama dam wo o jeŋa ne.
43003036	Nɔɔno wolo na ke o wo-dedoa de Wɛ Bu wom to jege ŋwea kalo na ba jege kweelim to. Ko daare nɔɔno wolo na ve Wɛ Bu wom to bá fɔge o na ŋwea Wɛ tei ne. Wɛ ban-zɔŋɔ nam wó taa wo o baŋa ne taa.”
43004001	Farisi tiina bam déem ma ni we Yezu wora o pae nɔɔna dedɛ tɔge o kwaga ko dwoi Jɔn, ye o ta kwori o pa-ba sɛɛm Wɛ ŋwaane.
43004002	Ko nam dae Yezu tete mo pɛ ba jwoŋi sɛɛm, se ko ye o kwaga tɔgena bam mo ke konto.
43004003	Yezu na maane we Farisi tiina bam lɔre konto to, o ma zaŋe Judea ne o jwoori o maa vei Galili.
43004004	O na maa vei konto to, o jege se o tɔge Samaria wo mo o kɛ.
43004005	O ma vo o yi Samaria teo kodwoŋi, ko yere mo Suchare. Ko bwola de tega kalo Jakob déem na kwei o pa o bu Josef faŋa faŋa to.
43004006	Jakob déem jege vole jei sem konto ne. De ta maa wora de zem maama. Yezu na vei taa konto to, o ma bugi. O ma vo o jeini vole dem ni ne. Ko ye wea tetare ne mo.
43004007	-
43004008	Yezu maa jei da konto, ye o kwaga tɔgena bam ya maŋe ba kɛ teo kom wo se ba yeigi wodiu. Samaria tiina kaane wodwoŋi laam ma ba se o mɔ na. Yezu ma ta ded-o o we, o ke na o pa-o se o nyɔ.
43004009	Kaane wom ma ta de Yezu o we, “Nmo ye Juu tu mo, ye amo ye Samaria tiina kaane. Bɛ mo ye n ta we, a ke na a pa-m?” Kaane wom tage konto kolo ŋwaane ko ke-o yaau mo, kokuri Juu tiina de Samaria tiina ware daane.
43004010	Yezu ma leiri-o o we, “Nmo nam yeiri pɛɛre delo Wɛ na lage o pa nmo to. Amo taga se n ke na n pa-ne, ye n yeiri amo na ye wolo to. Nmo ya ná yei, nmo tete ya wó bwei amo, ye a pa nmo na balo na jege jworo ba pae nabiina to.”
43004011	Kaane wom ma ta ded-o o we, “Amo tu, nmo ba jege gwoŋo ye vole dem luuna. Nmo nam wó ke tɛ mo n mɔ na balo na jege jworo ba pae nabiina to?
43004012	Nmo nam bá wane n ta-n dwoi dé nabaaro Jakob wolo déem na koge vole dento o pa debam to. Wonto tete, de o bia, de o vara maama déem mɔɔne na ywo-seeni mo faŋa faŋa ye ba nyɔa.”
43004013	O ma leiri-o o we, “Ko ná ye vole dento na bam, nɔɔno wolo maama ná nyɔge-ba, na-nyɔm ta wó ja konto tu mo.
43004014	Ko nam ná ye na balo amo na wó pa to, na-nyɔm daa bá ja wolo na nyɔge-ba to. Na bam a na wó pa to wó ji buli-yi o yera ne, ye de wó taa bura na balo na wó pa-o ŋwea Wɛ tei ne to.”
43004015	Kaane wom daa ma ta ded-o o we, “Amo tu, pa-ne na bam konto dwoŋi, se na-nyɔm daa yé ja-ne se a taa tui ywo a mɔɔne na.”
43004016	Yezu ma ta-o o we, o véi o bwoŋi o baro se o da o ba.
43004017	Kaane wom ma leiri we, omo ba jege baro. O ma ta o we, “Nmo na tage kolo to ye chega mo.
43004018	Nmo nam zo banna banu mo, ye nmo na wo nɔɔno wolo tei ne leilei to seene o dae n baro. Ko ye chega mo n tage n bere-ne.”
43004019	Kaane wom ma ta ded-o o we, “Amo tu, amo lɔre we n ye Wɛ sampwora mo.
43004020	Debam Samaria tiina nabaara bam déem tui peo konto yuu mo ba ware Wɛ. Ko daare abam Juu tiina bere we, ko maŋe se nɔɔna taa ware Wɛ Jerusalem ne mo.”
43004021	Yezu laam ma ta ded-o o we, “Kaane, jwoŋi a taane dem. Maŋa wó ba ye nɔɔna ná lage ba ware dé Kwo Wɛ, ko bá taa ye peo kom yuu ne, naa Jerusalem ne.
43004022	Abam Samaria tiina yeiri wolo á na zuli to. Debam Juu tiina nam yei wolo de na zuli to, kolo ŋwaane Wɛ yeini o da Juu tiina bam jeŋa mo o vere nabiina.
43004023	Ko daare maŋa maa beena leilei konto, ye balo na seene ba zuli dé Kwo Wɛ chekke to wó tɔge o Sin-laao kom ŋwaane mo ba zuli-o de ba bochara de chega. Mo dé Kwo Wɛ na lage se nabiina taa zuli-o tei to.
43004024	Wɛ ye siu mo. Balo maama na lage ba pa-o zula to jege se ba tɔge o Sin-laao kom ŋwaane ba zuli-o de ba bochara de chega.”
43004025	Kaane wom ma ta o we, “Amo yei we Wɛ Dam Tu wolo yere na ye Krista to mo wó ba. O nam ná tua, o wó ta Wɛ chega kam maama o bere debam.”
43004026	Yezu ma leiri-o o we, “Ko ye amo mo konto, a zege a ŋɔɔne de nmo.”
43004027	Yezu kwaga tɔgena bam laam ma jwoori ba ba. Ba na nɛ Yezu na zege o ŋɔɔne de kaane konto to, ko ma tiini ko ke-ba yaau. De konto de, ba wolowolo nam wo bwei ba we, “Bɛ mo nmo laga?” naa “Bɛ mo ye n ŋɔɔne de kaane wom?”
43004028	Kaane wom laam ma yage o kɔɔro wom ye o daare o vo teo kom wo. O na yi da to, o ma ta de nɔɔna bam o we,
43004029	“Ba-na á nii nɔɔno, o na tage amo na ke kolo maama to o bere-ne. A yeiri wonto mo wó taa ye Wɛ Dam Tu wom naa wɔ mo.”
43004030	O na tage o bere-ba konto to, ba ma nwoŋi teo kom wone ba maa vei Yezu tei.
43004031	Konto déem na wora ko ke to, Yezu kwaga tɔgena bam ma lwoori-o se o di wodiu.
43004032	O ma leiri-ba o we, “Amo maŋe a jege wodiu se a di, ye abam yeiri ko ni ne.”
43004033	O kwaga tɔgena bam laam ma bwei daane ba we, “Nɔɔno ga mo jaane wodiu o ba o pa-o na?”
43004034	Yezu ma ta de-ba o we, “Ko ná ye amo ni wodiu, ko ye se a tɔge wolo wom na toŋe-ne to boboŋa mo, se a toŋe o totoŋa yam a ti.
43004035	Abam yeini á tɛ á we, ‘Ko daare chane sena mo se dé zage mena.’ Amo nam tɛ abam se á fɔge á nii kadwi sem na ye tei. Se nye de se mena yam bege ya ti, ye ya laam daare zagem mo.
43004036	Maŋa kam yia se nɔɔna vo ba zage mena yam, se ba jwoŋi ba ŋweero. Wodiiru telo ba na jege se ba la ba ke daane to mo ye nɔɔna balo Wɛ na jwoŋi pa se ba na ŋwea kalo na ba jege kweelim to. Konto to, nɔɔno wolo na dugi mena yam to de wolo na zage-ya to maama wó tɔge daane ba taa jege wopwolo.
43004037	Taane dento ye chega mo: ‘Nɔɔno mo dugi mena, wodwoŋi laam ma zage.’
43004038	Amo toŋe abam se á vo á la nɔɔna á pa Wɛ. Ko ye nenɛɛne abam wo vage mena yam, ye á laam wó vo á zage-ya. Nɔɔna badwonna mo vage-ya, ye abam di nyɔɔre ba totoŋa yam baŋa ne.”
43004039	Samaria tiina kaane wom déem na tage o bere o teo kom tiina we, Yezu tage omo na ke kolo maama to o bere omo to, ko ma pa Samaria tiina dedɛ ke ba wo-dedoa de Yezu.
43004040	Samaria tiina bam ma vo Yezu tei ba lwoori-o se o maŋe ba tei ne. O ma ke da yalei de ba.
43004041	Nɔɔna dedɛ daa ta ma ke ba wo-dedoa ded-o, o ni taane dem ŋwaane.
43004042	Ba ma ta de kaane wom ba we, “Dé laam ke dé wo-dedoa ded-o, ye ko dae nmo na tage kolo n bere debam to ŋwaane, se debam tete nigi o taane, ye dé kwori dé lɔre we wonto mo seene o ye nabiina Vereno wom.”
43004043	Da yalei yam déem na kɛ konto to, Yezu ma zaŋe o maa vei o tete teo Galili.
43004044	Yezu tete nam mo yeini o tɛ o we, ba ba nege Wɛ tontoŋeno o tete teo ne.
43004045	Yezu na vei o yi Galili to, nɔɔna ma jeeri-o lanyerane, kolo ŋwaane ba ya na vei Jerusalem se ba di Atɔgebabaŋa kuri dem to, ba nɛ wo-kenkagela yalo maama o na ke da to.
43004046	Yezu laam ma jwoori o vo Galili teo kodwoŋi, ko yere mo Kana. Ko maa ye jei selo o na pɛ na bam ji sa-soŋo da to. O na yi da to, dedɛɛro wodwoŋi maa wora o na nwoŋi Kaparenia, ye o bu laam daare sɔŋɔ ne, o ba jege yezura.
43004047	O na lɔre we Yezu nwoŋi Judea ne o ba Galili to, o ma vo o tei o lwoori-o se o vo Kaparenia o yɔɔre o bu wom, o na lage o te to ŋwaane.
43004048	Yezu ma ta ded-o o we, “Abam ná wo nɛ wo-kenkagela yalo na bere we Wɛ toŋe-ne to, abam bá fɔge á sɛ amo.”
43004049	Dedɛɛro wom daa ma ta o we, “Amo tu, pa se dé vo lela ye amo bu wom daa ta wo tege.”
43004050	Yezu laam ma ta ded-o o we, “Véi, se n bu wom daa bá te.” Nɔɔno wom ma ke o wo-dedoa de Yezu na tage tei to, ye o zaŋe o viiri.
43004051	O ta na wo chwoŋa ne o maa vei sɔŋɔ to mo o tontoŋena jeeri-o, ye ba ta ba we, “N bu wom yera yam gara.”
43004052	O ma bwei-ba o we, “Maŋa kɔ mo ko gare bu wom yera ne?” Ba ma ta ba we, “Ko ye diim, wea tetare ne mo, o paa kam yage-o.”
43004053	Ba na tage konto to, nɔɔno wom ma guli we ko ye maŋa kam konto ne nɔɔ mo Yezu tage o we, o bu wom daa bá te. O de o sɔŋɔ tiina maama laam ma ke ba wo-dedoa de Wɛ.
43004054	Yezu na nwoŋi Judea ne o jwoori o ba Galili ye o ke wo-kenkagele delo to mo ke kuni belei.
43005001	Dɛ dedwe Yezu ma zaŋe o vo Jerusalem se o tɔge o di Juu tiina kuri dedwoŋi.
43005002	Buga kadwoŋi mo wora, ka na bwola de teo kom ni delo yere na ye ‘Pei Ni dem’ to. Ka yere de Juu tiina taane dem mo ye Bɛtezada. Ba déem tei pwei senu mo buga kam ni ne.
43005003	Jaweena dedɛ déem yeini ba tigi pwei sem kuri ne. Badaara ye lilwoa, de gwane, de gwaaro. [Ba tigi da ba cheiga se Wɛ maleka mo ba o popɔgele na bam.
43005004	Na bam ná popɔgele konto dwoŋi, jaweeno wolo na wó lwoori yiga o tu na bam wone to wó na yezura de jaweo kolo maama na jege-o to.]
43005005	Nɔɔno wodwoŋi mo wora o na ba jege yezura nenɛɛne bena fintɔ-nana (38).
43005006	Yezu ma na o na tigi da to, ye o maane we o weele ko dááne. O ma ta de nɔɔno wom o we, “Nmo lage se n na yezura na?”
43005007	Jaweeno wom ma leiri-o o we, “Amo tu, buga kam na bam ná yeini ba popɔgele konto dwoŋi, amo ba jege nɔɔno wolo na wó kwei-ne o ja tu na bam wone to. Amo ná yeini a kwaane se a tu, nɔɔno mo wó tu lela o daare amo.”
43005008	Yezu ma ta ded-o o we, “Zaŋe wɛɛne se n kwei n sara kam n ta-n via.”
43005009	O na tage konto to, nɔɔno wom ma seene o na yezura bedwe baŋa ne, ye o kwei o sara kam o maa via. Ko ye Juu tiina siu dɛ ne mo konto kea.
43005010	Konto ŋwaane Juu tiina dedɛɛra bam ma ta de nɔɔno wom ba we, “Zem ye debam siu dɛ mo, ye ko chula se nɔɔno taa toŋe totoŋa. Konto ŋwaane, yé ta-n zei n sara kam.”
43005011	O ma leiri-ba o we, “Nɔɔno wolo na pɛ amo na yezura to mo tage we, a kwei a sara kam a taa via.”
43005012	Ba ma bwei-o ba we, “Nɔɔno wom konto ye wɔ mo, ye o ta konto?”
43005013	O maa yeiri wolo na pɛ o na yezura yam to, kolo ŋwaane Yezu zo nɔn-kɔgɔ kom wo pa o daa wo nɛ-o.
43005014	Ko na ke fee to, Yezu ma vo Wɛ di-kamunu kom o na-o da. O ma ta ded-o o we, “Nii, nmo laam nɛ yezura. Nam daa n yé ke wɛleere. Ko ná dae konto, wo-lɔŋɔ kolo na dwoi konto to daa wó ke nmo.”
43005015	Nɔɔno wom laam ma vo o ta de Juu tiina dedɛɛra bam o we, ko ye Yezu ya mo yɔɔre omo.
43005016	Juu tiina dedɛɛra bam déem maa wora ba daane Yezu de o na yɔɔre jaweeno ba siu dɛ dem ne to ŋwaane.
43005017	Yezu ma ta-ba o we, “Amo Kwo Wɛ yeini o ke kolo o boboŋa na lage to mo maŋa maama, ko woli de zem de. Amo de nam jege se a ke konto mo.”
43005018	O na tage konto to, ko ma pa Juu tiina dedɛɛra bam tiini ba boŋe o gom. Ko nam dae we o na chɔge ba siu dɛ chullu tem yerane to ŋwaane, se ko ye o na tage we, Wɛ ye omo tete Kwo mo to. O keim dem konto ma pa se o de Wɛ ye bedwe mo.
43005019	Yezu ma ta-ba o we, “A tɛ abam chega ŋwaane to, amo na ye Wɛ Bu wom to, a bá wane a ke kolokolo a tete ne, se kolo yerane a na nae a Kwo tei ne to mo a ke. A Kwo na ke kolo to mo amo de wó ke.
43005020	Kokuri Baŋa Wɛ swoi o Bu wom, ye o maa bere-o kolo maama o tete na ke to. O nam wó bere-o wo-kamunnu telo na dwoi tento to se o ke, pa se ko ke abam yaau.
43005021	Baŋa Wɛ na bi nɔɔna toone wone ye o pa-ba ŋwea tei to, konto dwoŋi o Bu wom de wó pa balo o na lage to na ŋwea o Kwo Wɛ tei ne.
43005022	Ko woli da, Baŋa Wɛ tete bá bore nɔɔn-nɔɔno bora. O nam seene o pa o Bu wom chwoŋa se o taa bore nɔɔna bora.
43005023	Konto wó pa se nɔɔna maama zuli Wɛ Bu wom ne ba na zuli o Kwo tete tei to. Wolo maama na ba zuli Wɛ Bu wom to ta ba zuli o Kwo na toŋe-o to de.”
43005024	Yezu ta ma ta o we, “A tɛ abam chega ŋwaane to, wolo maama na nigi amo taane ye o daare o ke o wo-dedoa de wolo na toŋe-ne to jege ŋwea kalo na ba jege kweelim to. O daa bá to borem dɛ dem ne. O maŋe o jege ŋwea mo Wɛ tei ne, ye toone daa bá wane de ja-o Wɛ yiga ne.
43005025	Chega ŋwaane to, maŋa maa beena leilei konto, ye balo na ba jege ŋwea Wɛ tei ne to wó ni amo kwora. Balo na sɛ-ka to wó daare ba na Wɛ ŋwe-doŋa kam.
43005026	Wɛ na ye ŋwea tu tei to, o ma pa se amo wolo na ye o Bu wom to de ji ŋwea tu.
43005027	O ma kwori o pa-ne chwoŋa se a taa bore nabiina bora, amo na ye Nabiin-bu wom to ŋwaane.
43005028	Yé pa se ko ke abam yaau de amo na tage kolo to. Maŋa maa beena, ye toa balo maama na wo ba yibeela wone to wó ni amo kwora,
43005029	ye ba zaŋe ba nwoŋi ba yibeela yam wone. Balo maama na ke lanyerane to wó bi ba taa ŋwe Wɛ tei ne. Ko daare balo maama na ke wo-balwaaro to wó bi, ye ba laam na chɔgem Wɛ tei ne.
43005030	Amo bá wane a ke kolokolo amo tete ne. Amo tɔge a Kwo ni mo a maa bore nɔɔna bora. Konto ŋwaane a borem dem yɔɔre de ye chega mo, kolo ŋwaane amo ba kwaane se a ke tei amo tete boboŋa na lage to. Baŋa Wɛ nam toŋe-ne, ye a ke kolo o na lage to mo.”
43005031	Yezu ta ma ta de Juu tiina dedɛɛra bam o we, “Amo tete yerane ya ná bere a chega kam, ko bá bere we a taane dem seene de ye chega.
43005032	Nɔɔno wodwoŋi nam zege amo chega kam kwaga ne, ye a yei we wonto jege chega de o na tɛ amo taane tei to.
43005033	Abam ya toŋe nɔɔna Jɔn tei ne. O ma ta chega o bere-ba amo ŋwaane.
43005034	Ko ná ye amo, a ya ba lage se nɔɔn-nɔɔno zaŋe o bere we a jege chega. Amo nam tage Jɔn taane abam ŋwaane mo, se ko wane ko woli abam se á na verem.
43005035	Jɔn déem nye de kanea na jege mini ye ka pae pwooni tei to. Abam ma sɛ se á ta-á tɔge o berem dem de wopwolo, ne nɔɔna na swoi mini pwooni tei to, ye á laam yage.
43005036	Amo nam jege woŋo kolo na wó bere we a jege chega to ye ko dwoi Jɔn na tage tei to. Totoŋa yam amo Kwo Wɛ na pɛ-ne se a toŋe a ti to, ko ye yanto mo a jege a ke, ye yanto mo pa-ne chega we Wɛ mo seene o toŋe-ne.
43005037	Ko woli da, amo Kwo Wɛ tete de zege amo chega kam kwaga ne mo. Abam nam wo fɔge á ni o kwora, naa á nɛ o na nye tei to.
43005038	Abam wo jwoŋi o taane dem á ke á bochara ne, kolo ŋwaane á wo sɛ wolo wom o na toŋe to.
43005039	Abam yeini á kwaane á zamse Wɛ twanno tem, kolo ŋwaane á boŋe we á wó na ŋwea Wɛ tei ne tento ŋwaane mo. Ko nam ye amo taane mo twanno tem konto tete na tɛa.
43005040	Abam nam ta ba sɛ se á ba amo tei, se ko pa á na ŋwea Wɛ tei ne.
43005041	Amo nam ba boŋe se nabiina pa amo zula.
43005042	Ko ná ye abam, amo yei á wo. A yei we Wɛ swono tera á bochara ne.
43005043	Amo nam jaane a Kwo yere mo a ba, ye abam nam ve se á jeeri-ne. Nɔɔno wolo nam ná jaane o tete yere o ba, á wó jeeri konto tu.
43005044	Abam nam lage se á ta-á jwoŋi zula mo da-tei ne, ye á ba lage se á ke kolo na wó pa á na zula Wɛ wolo na ba jege dwoŋi to tei ne. Konto mo á ve se á sɛ Wɛ.
43005045	Ko dae we amo mo wó saŋe abam a Kwo Wɛ tei ne. Ko ye Moses mo lage o saŋe abam, ye abam ya boŋe we á wó na ŋwea Wɛ tei ne wonto ŋwaane mo.
43005046	Abam ya ná seene á sɛ Moses na tage tei to, á ya wó sɛ amo de, kolo ŋwaane wonto popone amo yera taane mo.
43005047	Abam nam maŋe á wo sɛ o na popone tei to. Konto to, abam bere á bá sɛ amo na tage kolo to.”
43006001	Dɛ dedwe Yezu ma zaŋe o vo o bɛ naneo kolo yere na ye Galili to. Nɔɔna badaara bwoi-ko we Tiberia mo.
43006002	Nɔn-kɔgɔ dedɛ maa tɔge o kwaga, kolo ŋwaane ba nɛ wo-kenkagela yalo o na ke o yɔɔre jaweena to.
43006003	-
43006004	Ko ma daare fenfee se Juu tiina di ba kuri delo yere na ye Atɔgebabaŋa to. Yezu ma vo o dii peo yuu o jeini da de o tɔgena bam.
43006005	O ma dole o yuu o nii jei maama o na we kɔgɔ dedɛ mo maa beene o tei. O ma ta de Filipi o we, “Dé wó ke tɛ mo dé na wodiu se dé yeigi dé pa nɔɔna banto maama se ba di?”
43006006	O na tage konto to, ko ye se o maŋe Filipi boboŋa mo o nii. O maŋe o yei o na wó ke kolo to.
43006007	Filipi ma leiri-o o we, “Dé ná lage se dé yeigi bworobworo se nɔɔno maama na fenfee o di, ko sabu kom wó dwoni nɔɔno dedoa chane seredo ŋweero mo.”
43006008	O tɔgena bam dedoa, Anduru wolo na ye Simon Piita nyaane to ma ta o we,
43006009	“Nii bu wodwoŋi mo wo ywo-seeni, o jege bworobworo-balɛ senu de ywona yalei. Tento nam bá wane te yi nɔɔna banto maama.”
43006010	Yezu laam ma ta de-ba o we, “Á nam pa se nɔɔna bam jeini tega ne.” Gaaro tiini te wora jei sem ne. Nɔɔna bam maama ma jeini tega ne. Ba yi nenɛɛne baara morro tenu (5,000), ko woli de kaana de bia.
43006011	Yezu ma kwei bworobworo-balɛ sem ye o ke Wɛ lei. O ma daare o maŋe-te o pa nɔɔna bam na jei tega ne to. O ma ke ywona yam de konto dwoŋi. Nɔɔna bam maama ma di ne ba na lage tei to.
43006012	Ba ma di ba su ba daare. Yezu ma ta de o tɔgena bam o we, “Véi-na á twɛ mumuga yalo na daare to, se á yé pa dé yage kolokolo.”
43006013	Ba ma twɛ te maama ba su kayɛ fuga selei. Bworobworo tenu tem ba na di ba daare to mumuga yerane mo konto.
43006014	Nɔɔna bam na wora ye ba na wo-kenkagele dem Yezu na ke to ma ta ba we, “Ko seene ko ye chega mo, Wɛ tontoŋeno wolo ya na maŋe se o ba logo baŋa to mo konto.”
43006015	Yezu laam ma lɔre we ba lage ba ma dam mo ba ja-o ba pa o ji ba pɛ. O na lɔre konto to, o ma zaŋe o jwoori o vo o dii peo yuu o wora o yerane.
43006016	Tega na yi to, Yezu kwaga tɔgena bam ma vo ba yi naneo kom ni.
43006017	Ba ma zo nabworo ba tɔge naneo kom wo ba maa vei Kaparenia. Tega maa fɔge ka yia ye Yezu daa ta wo tu ba tei.
43006018	Vo-dɛɔ laam ma zaŋe ko fula ye ko mage na bam.
43006019	Yezu tɔgena bam ma yuŋi nabworo kom ba vo ba yi nenɛɛne mɛɛla yatɔ. Ba laam ma na Yezu na vei na bam baŋa ne o maa beene ba tei. Foone ma zo-ba.
43006020	Yezu ma ta-ba o we, “Á yé ta-á kɔre foone, se ko ye amo mo.”
43006021	Ba ma boŋe se ba pa Yezu zo nabworo kom, de ba pɔpɔ ba yi bubɛ jei selo ba na maa vei to.
43006022	Tega na poore to, nɔn-kɔgɔ kolo na maŋe naneo kom bubɛ dedwoŋi dem ne to ma maane we nabworo dedoa yerane ya mo wora. Ba maa yei we Yezu kwaga tɔgena bam kɛ ba daare-o mo, ye o wo tɔge o zo ba nabworo kom o kɛ.
43006023	Nabwooru tedwonna na nwoŋi Tiberia te ba to laam ma yi bubɛ delo nɔn-kɔgɔ kom na wora to. Ko maa ye jei selo dé Teiru Yezu ya na ke Wɛ lei wodiiru tem ŋwaane ye o daare o pa nɔɔna bam di to.
43006024	Nɔɔna bam na lɔre we Yezu de o kwaga tɔgena bam daa tera to, ba ma zo nabwooru tem wo ba maa vei Kaparenia se ba beeri-o.
43006025	Nɔɔna bam na bɛ naneo kom to, ba ma na Yezu. Ba ma bwei-o ba we, “Berem tu, maŋa kɔ mo n tu ywoba?”
43006026	Yezu ma leiri-ba o we, “A tɛ abam chega ŋwaane to, abam na kare á beeri amo tei to, ko dae á na nɛ wo-kenkagela yalo na bere we Wɛ toŋe-ne to ŋwaane. Ko nam ye á na di wodiiru tem á daare to ŋwaane mo á lage amo.
43006027	Abam nam yé ta-á toŋe-na á lage wodiu kolo na wó ba ko chɔge to yerane. Ko daare, ta-á ke kolo na wó pa á na ŋwea kalo na ba jege kweelim to Wɛ tei ne. Amo wolo na ye Nabiin-bu wom to wó bere abam á na wó ke tei á toŋe konto, kolo ŋwaane a Kwo Wɛ mo tiŋi-ne se a taa toŋa a pa-o.”
43006028	Ba laam ma bwei-o ba we, “Debam nam wó ke tɛ mo se dé taa toŋe Wɛ totoŋa?”
43006029	O ma leiri-ba o we, “Wɛ lage se abam toŋe totoŋe dento mo: O lage se á sɛ wolo wom o na toŋe to mo.”
43006030	Ba ma ta ded-o ba we, “Wo-kenkagele dɔ mo nmo wó ke se dé wane dé lɔre we Wɛ seene o toŋe nmo, se dé laam sɛ nmo? Nmo wó ke bɛ mo?
43006031	Faŋa faŋa to, debam nabaara déem na wo kagoa yuu ne maŋa kalo to, ba di wodiu kolo yere na ye ‘Mana’ to, ne Wɛ tɔnɔ kom na tage tei ko we, ‘O pɛ-ba wodiu kolo na nwoŋi Wɛte-laao ne to pa ba di.’ ”
43006032	Yezu ma leiri-ba o we, “A tɛ abam chega ŋwaane to, ko dae Moses mo pɛ abam wodiu kolo na nwoŋi Wɛ te-laao ne to. Ko nam ye amo Kwo Wɛ mo pae abam wodiu chekke kolo na seene ko nwoŋi te-laao ne to.
43006033	Wɛ wodiu kom ye kolo na nwoŋi te-laao ne ye ko tu logo baŋa ko pae nabiina ŋwea Wɛ tei ne to.”
43006034	Ba ma ta ded-o ba we, “Debam tu, ta-n pae debam wodiu kom konto maŋa maama.”
43006035	Yezu ma ta-ba o we, “Amo mo ye wodiu kolo na pae nɔɔna ŋwea Wɛ tei ne to. Wolo maama ná sɛ se o ba amo tei, kana daa bá ja konto tu. Wolo maama ná ke o wo-dedoa de amo, na-nyɔm daa bá ja konto tu.
43006036	Amo maŋe a ta a bere abam we, á yia nɛ-ne ye á ta ba sɛ-ne.
43006037	Ko daare wolo maama amo Kwo Wɛ na ke amo jeŋa ne to wó ba a tei. Wolo maama nam ná tu amo tei, a bá fɔge a zeili konto tu.
43006038	Kolo ŋwaane amo nwoŋi Wɛ te-laao ne a ba se a ke wolo wom na toŋe-ne to boboŋa mo, se ko dae amo tete boboŋa.
43006039	Wolo wom na toŋe-ne to boboŋa na lage kolo to mo ye se a yé yage pa balo maama o na ke amo jeŋa ne to wolowolo jei, se a daare a pa ba maama bi logo baŋa kweelim dɛ dem ne.
43006040	Amo Kwo Wɛ boboŋa lage se wolo maama ná jege teena o Bu wom tei ne ye o ke o wo-dedoa ded-o, se konto tu na ŋwea kalo na ba jege kweelim to o tei ne. Amo wó seene a bi konto tu logo baŋa kweelim dɛ dem ne pa se o na Wɛ ŋwe-doŋa kam konto.”
43006041	Yezu na tage konto to, Juu tiina dedɛɛra bam maa jege-o ba poona de o na tage o we, omo mo ye wodiu kolo na nwoŋi Wɛ te-laao ne to.
43006042	Ba maa tɛ ba we, “Nɔɔno wonto dae Yezu wolo na ye Josef bu to mo na? Dé yei o kwo de o nu. Bɛ mo ye o wane o ta we, o nwoŋi Wɛ te-laao ne mo o ba?”
43006043	Yezu ma leiri-ba o we, “Yage-na á na pwooni kolo to.
43006044	Nɔɔn-nɔɔno bá wane o ba amo tei, ye ko dae we amo Kwo Wɛ mo wó vaŋe konto tu jeŋa se o ba amo tei. Amo wó bi konto tu logo baŋa kweelim dɛ dem ne.
43006045	Ko popone faŋa faŋa Wɛ tontoŋena tɔnɔ kom ne ko we, ‘Ba maama wó zamse Wɛ tete tei ne.’ Wolo maama nam na jwoŋi a Kwo Wɛ taane dem ye o kwori o zamse-de to wó ba amo tei.
43006046	Ko nam dae we nɔɔno mo nɛ amo Kwo Wɛ, se amo wolo na nwoŋi o tei to yerane mo nɛ-o.
43006047	A tɛ abam chega ŋwaane to, wolo na ke o wo-dedoa de amo to mo jege ŋwea Wɛ tei ne.
43006048	Amo ye wodiu kolo na pae nɔɔna ŋwea Wɛ tei ne to.
43006049	Faŋa faŋa to, abam nabaara déem na wo kagoa kam wone to, ba di wodiu kolo yere na ye ‘Mana’ to mo, ye ba ta wo lugi toone wone.
43006050	Ko daare ko ná ye wodiu kolo na seene ko nwoŋi Wɛ te-laao ne to, wolo ná di-ko, toone daa bá ja konto tu Wɛ yiga ne.
43006051	Amo ye wodiu kolo na nwoŋi Wɛ te-laao ne ye ko jege jworo ko pae nabiina to. Wolo maama na di wodiu kom konto to wó na ŋwea Wɛ tei ne se ko taa vei wuu. Wodiu kolo amo na wó kwei a pa nɔɔna to ye a yera yam mo, se ko pa nabiina taa jege ŋwea Wɛ tei ne.”
43006052	Yezu na tage konto to, Juu tiina dedɛɛra bam laam ma tiini ba mage ni-kantɔgɔ daane ba we, “Nɔɔno wonto wó ke tɛ mo o pa debam o yera yam se dé di?”
43006053	Yezu ma ta de-ba o we, “A tɛ abam chega ŋwaane to, abam wolo ná wo di amo Nabiin-bu wom yera yam, ye á daare á nyɔ a jana bam, Wɛ ŋwe-doŋa kam bá zo á bochara.
43006054	Wolo nam ná di a yera yam, ye o daare o nyɔ a jana bam, konto tu jege ŋwea Wɛ tei ne. Amo wó bi konto tu logo baŋa kweelim dɛ dem ne.
43006055	Amo yera yam mo ye wodiu kolo na ye chekke to, de a jana bam de.
43006056	Wolo na di amo yera yam, ye o daare o nyɔ a jana bam to me de amo, ye amo tigi konto tu bochare ne.
43006057	Amo Kwo Wɛ na ye ŋwea tu to mo toŋe-ne. Ko nam ye wonto ŋwaane mo amo de jege ŋwea. Ko nam ye bedwe mo de wolo ná di amo yera yam, konto tu wó taa ŋwe amo ŋwaane.
43006058	Konto mo seene ko ye wodiu kolo na nwoŋi Wɛ te-laao ne to. Konto nam ba nye de wodiu kolo abam nabaara bam na di ye ba ta te to. Wolo maama na di wodiu kom konto to wó na ŋwea Wɛ tei ne se ko ta vei wuu.”
43006059	Mo Yezu déem na tage tei Kaparenia ne o bere balo na wo ba jeiro diga kam wone to.
43006060	Yezu kwaga tɔgena bam dedɛ na nigi konto to, ba ma ta ba we, “O taane dem tiini de dana. Nɔɔn-nɔɔno bá wane o jwoŋi-de.”
43006061	Yezu ma lɔre o kwaga tɔgena bam na poona de o taane dem tei. O laam ma ta de-ba o we, “A taane dem konto pɛ abam boboŋa chɔge mo na?
43006062	Ko na ye konto to, á ná nɛ Nabiin-bu wom na maa jwoori o diini Wɛ te-laao o na maŋe o nwoŋi mɛ to, abam wó wane á sɛ konto na?
43006063	Ko ye Wɛ Sin-laao kom mo pae nɔɔna ŋwea o tei ne. Ko daare nabiina dam bá wane kolokolo de ke. Amo na tage taane delo de abam to bere Wɛ na wó fɔge nabiina bochara de o ŋwe-doŋa kam tei to.
43006064	De konto de, abam badaara ta wo sɛ.” Yezu tage konto kolo ŋwaane boboa ne mo o maŋe o yei balo na bá sɛ-o to, de wolo na wó ba o yeigi-o o pa nɔɔna to.
43006065	O daa ma ta o we, “Konto ŋwaane mo amo tage a bere abam we, nɔɔn-nɔɔno bá wane o ba amo tei, ye ko dae we amo Kwo Wɛ mo tiŋi chwoŋa o pa-o.”
43006066	Konto na ke to, o tɔgena dedɛ ma jwoori o kwaga ne, ye ba daa ba tɔge-o.
43006067	Yezu laam ma ta de o tontoŋena fuga-balei bam o we, “Abam de wó taa lage se á yage amo na?”
43006068	Simon Piita ma leiri-o o we, “Amo tu, se dé laam vo wɔ tei? Nmo mo ŋɔɔne taane delo na pae nɔɔna ŋwea Wɛ tei ne to.
43006069	Debam laam sɛ nmo, ye dé ba dé lɔre we nmo ye Wo-pwoŋo Tu wolo Wɛ na toŋe to mo.”
43006070	Yezu ma ta de-ba o we, “Amo le abam fuga-balei bam, abam dedoa nam ye setaane tu mo.”
43006071	O na tage konto to, ko ye Judas wolo na ye Simon Yisakara bu to taane mo. Wonto tɔge o wo tontoŋena fuga-balei bam wone, ye o laam wó ba o yeigi Yezu o pa nɔɔna.
43007001	Yezu déem maa wo Galili ne o tola. O déem maa ba lage se o vo Judea o beeri da, kolo ŋwaane Juu tiina balo na wo dáane to lage chwoŋa mo se ba go-o.
43007002	Ko déem ma daare fee se Juu tiina di ba kuri delo yere na ye ‘Vwoa chwiim kuri’ to.
43007003	Yezu nyaana ma ta ded-o ba we, o yage Galili jei sem se o daare o vo Judea se o kwaga tɔgena bam wane ba na totoŋa yalo o na jege o ke to.
43007004	Ba ta maa we, “Nɔɔno wolo na lage se ba taa yei-o lanyerane to ba seigi kolo o na ke to. Konto ŋwaane, nmo ná lage n ke wonnu tento, n jege se n ta-n ke-te jaja nabiina maama yiga ne mo, se n yé seigi-te.”
43007005	Ba na tage tei to bere we ba tete ta wo ke ba wo-dedoa ded-o.
43007006	Yezu ma ta de-ba o we, “Amo maŋa kam ta wo yi se a vo a di kuri dem. Ko nam ná ye abam, maŋa maama lana ka pa abam mo.
43007007	Nabiina bá wane ba taa chuli abam. Ba nam chuli amo, kolo ŋwaane amo yɔɔre a tɛ-ba jaja mo we ba kikia ba tɔge chwoŋa.
43007008	Abam nam véi-na á di kuri dem, se amo ta bá vo leilei, kolo ŋwaane amo maŋa kam ta wo yi ka ti se a bere a tete jaja.”
43007009	O na tage konto to, o ma maŋe Galili ne.
43007010	Yezu nyaana bam na kɛ ba daare-o to, o de laam ma zaŋe o vo kuri dem. O na vei konto to, o maa wo vei jaja se nɔɔna lɔre ko ni ne.
43007011	Juu tiina balo na wo kuri dem ne to maa kare ba beeri-o ye ba we, “O wo yei ne mo?”
43007012	Nɔn-kɔgɔ kom na wora to maa tiini ba jege o taane ba waasa. Nɔɔna badwonna maa tɛ ba we, “O ye nɔn-ŋom mo.” Badaara maa tɛ ba we, “Aawo, o dae konto, se o jege nɔɔna bam o gane mo.”
43007013	Nɔɔn-nɔɔno nam wo tage o taane jaja, kolo ŋwaane ba kɔre Juu tiina dedɛɛra bam mo.
43007014	Ba na di kuri dem ba yi de da yam tetare to, Yezu laam ma vo o zo Wɛ di-kamunu kom o wora o bere nɔɔna.
43007015	Juu tiina dedɛɛra bam maa tiini ba ye yaau. Ba maa tɛ ba we, “Nɔɔno wonto nam wo zamse tɔnɔ nɔɔn-nɔɔno tei ne, ye o yi ke tɛ mo de poore de yei Wɛ tɔnɔ kom konto dwoŋi?”
43007016	Yezu ma leiri-ba o we, “Amo na bere tei to dae amo tete nyem, se ko ye wolo na toŋe-ne to nyem mo.
43007017	Wolo nam ná boŋe se o ke Wɛ boboŋa na lage kolo to, konto tu wó lɔre amo berem dem kuri na nwoŋi mɛ to, de ná ye Wɛ nyem mo naa ko ná ye amo tete dam mo a maa bera.
43007018	Nɔɔno wolo ná ŋɔɔne de o tete dam, konto tu kwaane se o na yere mo o pa o tete. Ko daare wolo nam ná kwaane se o lage yere o pa wolo na toŋe-o to, konto tu mo ye wolo na jege chega, ye o ba jege tusim kolokolo baŋa ne.
43007019	Moses nam maŋe o pa abam lɔre Wɛ nia yam. Abam wolowolo nam ba tɔge-ya. Bɛ mo ye abam kwaane á lage chwoŋa se á go amo?”
43007020	Ba ma leiri-o ba we, “N yirisi mo. Nɔɔn-nɔɔno ba lage nmo gom.”
43007021	Yezu ma leiri-ba o we, “Amo ke totoŋ-kamunu dedoo siu dɛ ne, ye abam ye yaau.
43007022	Moses déem pɛ abam ni se á ta-á gwoni á bia peina. Ko nam maŋe ko dae we Moses mo pɛ se ko bobo. Ko nam ye abam nabaara mo bobo-ko. Moses na pɛ abam ni dem konto to, abam wae á gwoni á bia peina siu dɛ dem ne, se ko yé pa á chɔge ni dem konto.
43007023	Abam na jege chwoŋa se á ke konto dwoŋi siu dɛ dem ne to, bɛ mo ye abam jege ban-zɔŋɔ de amo na yɔɔre jaweeno siu dɛ dem ne pa o na yezura to ŋwaane?
43007024	Abam yé ta-á gare á yaale nɔɔno keim. Á nam jege se á boŋe mo á nii kolo amo na ke to se á laam daare á bore chega bora.”
43007025	Nɔɔna balo na zoore Jerusalem ne to badaara laam maa tɛ Yezu taane ba we, “Ko dae nɔɔno wonto mo ba kwaane se ba go na?
43007026	Nii-na o na ke tei. O zege o ŋɔɔne mo jaja, ye nɔɔn-nɔɔno nam ba tɛ kolokolo se ba che-o. Debam dedɛɛra bam daa wo boŋe we wonto mo ye Wɛ Dam Tu Krista wom naa bɛ mo?
43007027	Debam maama yei wonto na nwoŋi mɛ to. Ko nam ná ye Wɛ Dam Tu wom, nɔɔn-nɔɔno bá taa yei o na nwoŋi mɛ.”
43007028	Yezu déem na wo Wɛ di-kamunu kom wone o bere nɔɔna to, o ŋɔɔne de kwor-dɛa mo o we, “Ko ye chega mo, abam yei amo, ye á kwori á yei amo na nwoŋi mɛ to. Amo nam wo tu a tete ne, se ko ye nɔɔno mo toŋe-ne, ye wonto ye chekke mo. Abam nam yeiri-o.
43007029	Amo mo yei-o, kolo ŋwaane a nwoŋi o tei mo, ye wonto nam mo toŋe-ne.”
43007030	Yezu na tage konto to, ba laam ma kwaane se ba ja-o. O maŋa kam ta na wo yi to, nɔɔn-nɔɔno ba jege chwoŋa se o ke-o kolokolo.
43007031	Ko daare nɔn-kɔgɔ kom wo nɔɔna dedɛ ma ke ba wo-dedoa ded-o, ye ba tɛ ba we, “Wɛ Dam Tu wom ná tua, o bá wane o ke wo-kenkagela dedɛ se ko dwoni wonto na maŋe o ke tei to.”
43007032	Farisi tiina bam ma ni nɔn-kɔgɔ kom na waasa wonnu tento ba tɛ Yezu taane tei to. Ba de Wɛ kaanem yiga-tiina bam laam ma toŋe ba nɔɔna se ba vo ba ja Yezu.
43007033	Yezu laam ma ta o we, “Amo bá tiini a dááne abam tei ne. Ko ná ke fee, amo wó jwoori a vo wolo wom na toŋe-ne to tei.
43007034	Abam nam wó beeri amo jei á ga, kolo ŋwaane amo na wo mɛ to, abam bá wane da á vo.”
43007035	O na tage konto to, Juu tiina dedɛɛra bam maa ŋɔɔne daane ba we, “O boŋe se o vo yei ne mo ye debam bá na-o? O ga boŋe se o vo Juu tiina balo na zoore Girisi tiina teene dem ne to tei mo, se o taa bere-ba na?
43007036	Dé yeiri o taane dem kuri de o na tage o we, debam wó beeri omo jei dé ga, ye o ta we, omo na wo mɛ to, debam bá wane da dé vo.”
43007037	Ko déem ma ba ko yi kuri dem tiim dɛ. Dɛ dem konto mo ye kuri dem dɛ-kamunu. Dɛ dem konto ne Yezu maa zege da o ŋɔɔne de kwor-dɛa o we, “Na-nyɔm ná jege wolo maama, se o ba amo tei o nyɔ.
43007038	Kokuri, wolo maama na ke o wo-dedoa de amo to wó na ŋwe-doŋa Wɛ tei ne, nenɛɛne Wɛ tɔnɔ kom na maŋe ko bere tei ye ko we, ‘Na balo na jege jworo ba pae nabiina to wó taa buri konto tu bochare ne.’
43007039	Yezu na tage na bam taane konto to, ko ye se o bere Wɛ na wó ke o Sin-laao kom balo na sɛ omo to bochara ne tei to. Kanto maŋa ne Wɛ Sin-laao kom nam daa ta wo tu ba tei, kolo ŋwaane Yezu daa ta wo jwoori o bi o na nenɔŋ-fɔrɔ Wɛ tei ne.
43007040	Nɔn-kɔgɔ kom déem na nigi Yezu na tage tei to, nɔɔna badaara maa tɛ ba we, “Nɔɔno wonto seene o ye Wɛ tontoŋeno wolo ya na maŋe se o ba to mo.”
43007041	Badaara de maa tɛ ba we, “O ye Wɛ Dam Tu Krista mo.” Ko daare badaara maa tɛ we, “Ko dae-o. Wɛ Dam Tu wom ná tua, o bá nwoŋi Galili.
43007042	Wɛ tɔnɔ kom bere we Wɛ Dam Tu wom wó taa ye Pɛ David dwi tu mo, ye o nwoŋi Bɛtelehem, teo kolo David déem na zoore da to.”
43007043	Konto baŋa ne, popɔra déem ma ba nɔn-kɔgɔ kom wo Yezu ŋwaane.
43007044	Badaara lage se ba ja-o, ye nɔɔn-nɔɔno nam wo nɛ chwoŋa se ba ke-o kolokolo.
43007045	Wɛ kaanem yiga-tiina bam de Farisi tiina bam na toŋe nɔɔna balo to ma jwoori ba vo ba tei. Ba ma bwei-ba ba we, “Bɛ mo ye á wo jaane-o á ba?”
43007046	Nɔɔna bam ma leiri-ba ba we, “Nɔɔn-nɔɔno wo fɔge o ŋɔɔne se ko maŋe de nɔɔno wom konto na ŋɔɔne tei to.”
43007047	Farisi tiina bam ma ta-ba ba we, “Abam pɛ se o gane abam de mo na?
43007048	Debam de dé dedɛɛra bam wolowolo wo sɛ-o. Abam yeiri konto na?
43007049	Ko nam ná ye nɔn-kɔgɔ kom konto, banto yeiri Wɛ nia yam Moses déem na tiŋi o pa debam to. Konto ŋwaane, ba bora tera Wɛ tei ne.”
43007050	Farisi tiina bam nɔɔno dedoa déem maa tɔge o wora, o yere mo Nikodema. Wonto mo ye wolo ya na maŋe o vo Yezu tei to. O ma zaŋe o ta de o dwonna bam o we,
43007051	“Ko ná ye nia yam Moses na tiŋi o pa debam to, ya bere we ko chula se dé chɔge nɔɔno, ye dé ta wo bwei-o dé nii o na ke kolo to.”
43007052	Ba laam ma leiri ba we, “Nmo de ye Galili tu mo na? Boŋe n nii se n na we Wɛ tontoŋeno tera o na wó nwoŋi Galili ne.” [
43007053	Ba maama ma jage ba vo sam.
43008001	Ko daare Yezu déem ma vo Olivi peo kom yuu.
43008002	Tega na poore tetete to, Yezu ma jwoori o vo o zo Wɛ di-kamunu kom wo. Nɔn-kɔgɔ kom maama ma ba ko gilimi-o. O ma jeini tega ne o wora o bere-ba.
43008003	Wɛ nia zamsem tiina bam de Farisi tiina bam ma ja kaane wolo ba na peere-o ye o wora o ke kabwoŋa to ba ba ba zege ba maama yiga ne.
43008004	Ba ma ta de Yezu ba we, “Berem tu, debam peere kaane wonto mo ye o wora o ke kabwoŋa.
43008005	Moses na tiŋi Wɛ nia yam o pa debam to, o pɛ debam ni se, kaane ná ke keim dento dwoŋi, se dé dole-o dé go. Ko nam ná ye nmo, n we dé ke tɛ mo?”
43008006	Ba na bwei-o konto to, ba lage se ba maŋe Yezu mo ba nii, ba wó wane ba ja-o na, se ba laam saŋe-o. Yezu ma tiiri o ma o noa o la tega ne.
43008007	Ba maa zege da ba tiini ba bwei-o taane. O laam ma kwoni wɛɛne ye o ta-ba o we, “Abam wolo na wo ke wɛleere to wae o tɔge yiga o kwei kandwɛ o ma dole kaane wom.”
43008008	O laam ma jwoori o tiiri o wora o la tega ne de o noa.
43008009	Ba na nigi o na tage tei to, ba nakwa bam mo dɛ yiga ba nwoŋi dedoa dedoa ba viiri. Ba maama ma nwoŋi ba daare Yezu yerane, ye kaane wom daa ta zege da.
43008010	O ma kwoni wɛɛne, ye o bwei kaane wom o we, “Ba vei yei ne mo? Nɔɔn-nɔɔno wo daare se o ŋɔɔne o chɔge nmo na?”
43008011	O ma leiri o we, “Amo tu, ba wolowolo daa wo daare.” Yezu ma ta o we, “Amo de nam bá ŋɔɔne a chɔge-m. Véi, se ko zege zem se n yage n wo-balwaaro kikia yam.”]
43008012	Yezu déem ma ta de nɔn-kɔgɔ kom o we, “Amo mo ye pwooni a pae nabiina maama. Wolo nam ná tɔge amo, konto tu daa bá beeri lim wone. Konto tu na nɛ ŋwea chekke to, pwooni wó taa wo o tei ne.”
43008013	Farisi tiina bam ma ta ded-o ba we, “Nmo na di chega n pa n tete to bere we n taane dem dae chega.”
43008014	O ma leiri-ba o we, “Amo ni taane dem ye chega mo. Amo ná maŋe a di chega a pa a tete, ko ta ye chega mo kolo ŋwaane amo yei we Wɛ mo toŋe-ne. Abam nam yeiri amo na nwoŋi mɛ, de mɛ amo na wó vo to.
43008015	Abam ná bore nɔɔna daane, á yeini á ma nabiina boboŋa mo, ye ko dae Wɛ boboŋa. Amo nam ba bore nɔɔn-nɔɔno bora.
43008016	Ko daare, amo ná bore nɔɔna bora, amo borem dem wó taa ye chega, kolo ŋwaane a Kwo mo toŋe-ne ye o zege a kwaga ne. Ko dae amo yerane mo wó bore nɔɔna bora.
43008017	Ko popone Moses nia twanno tem wone we, nɔɔna balei ná jege ni dedwe, ye ba ná tage kolo, ko ye chega mo.
43008018	Amo ye wolo na di chega a pa a tete, ye amo Kwo na toŋe-ne to de zege a kwaga ne o ŋɔɔna, ye dé jege ni dedwe.”
43008019	Ba ma bwei-o ba we, “N kwo wom bɛ?” O ma leiri-ba o we, “Abam yeiri amo na ye wolo to, de amo Kwo wom de. Á ya ná yei amo, á ya wó lɔre amo Kwo wom de.”
43008020	Yezu déem tage wonnu tento o bere nɔɔna Wɛ di-kamunu kom wone, jei selo ne nɔɔna na vei da se ba tiŋi sabu ba pa Wɛ to. O na tage konto o ti to, nɔɔn-nɔɔno maa wo nɛ chwoŋa se o ja-o, o maŋa kam ta na wo yi to ŋwaane.
43008021	Yezu daa ma ta de nɔn-kɔgɔ kom o we, “Amo wó viiri a daare abam, ye á nam wó beeri amo jei á ga, kolo ŋwaane abam wɛleera yam wó taa wo á yuu ne taa, se ko vo ko yi á toone maŋa. Amo na wó vo mɛ to, abam bá wane da á vo.”
43008022	Juu tiina bam maa tɛ ba we, “O na tage o we, debam bá wane de vo o na wó vo mɛ to, ko bere we o lage o go o tete mo na?”
43008023	O ma ta de-ba o we, “Abam ye logo baŋa nɔɔna mo, amo nam nwoŋi wɛyuu mo. Abam kugu jei ye logo konto mo. Amo kugu jei nam dae logo konto.
43008024	Konto ŋwaane mo amo tage a bere abam we, á wɛleera yam wó taa wo á yuu ne taa, se ko vo ko yi á toone maŋa. Abam ná wo sɛ we, amo mo seene a ye wolo na wora taa to, á wó te ye á wɛleera yam ta wo á yuu ne.”
43008025	Ba ma bwei-o ba we, “Nmo ye wɔ mo?” O ma ta-ba o we, “Ko ye kolo amo na maŋe a ta a bere abam to mo.
43008026	Amo jege wonnu dedɛ se a maa ŋɔɔne abam taane a chɔge abam. Wolo wom na toŋe-ne to nam tiini o ye chega tu mo. Amo na nigi kolo o tei ne to yerane mo a tɛ a bere nabiina.”
43008027	Yezu na tage wonnu tem konto to, ba wo lɔre we ko ye o Kwo Baŋa Wɛ taane mo o ŋɔɔne de ba.
43008028	O laam ma ta de-ba o we, “Maŋa wó ba ye á kwei amo wolo na ye Nabiin-bu wom to á zeiŋi wɛɛne. Á laam wó lɔre we amo seene a ye wolo na wora taa to. Abam ta wó lɔre we amo ba ke kolokolo a tete ne. Amo nam yeini a tɛ wonnu telo amo Kwo wom na bere-ne to yerane mo a bere nɔɔna.
43008029	Wolo wom na toŋe-ne to wo amo tei ne, ye o wo yage-ne a yerane, kolo ŋwaane a yeini a ke kolo na pwoli o wo to mo.”
43008030	Yezu déem na wora o ŋɔɔna konto dwoŋi to, nɔɔna dedɛ laam ma ke ba wo-dedoa ded-o.
43008031	Yezu laam ma ta de Juu tiina balo na sɛ-o to o we, “Abam ná tɔge amo berem dem ye á wo yage, á wó yɔɔre á ta-á ye amo tɔgena mo.
43008032	Abam laam wó ba á lɔre chega, ye chega kam wó jwoŋi abam ka yage se á ta-á tei á tete.”
43008033	Ba ma leiri-o ba we, “Debam ye Abaraham dwi tiina mo, ye dé nam wo fɔge dé ji nɔɔn-nɔɔno kabɛ. Bɛ ŋwaane mo ye n ta n we, dé wó taa tei dé tete?”
43008034	O ma ta de-ba o we, “A tɛ abam chega ŋwaane to, wolo maama na paale o ke wɛleera to ye wɛleera kabaa mo.
43008035	Ko nam ná ye kabaa, ka yeini ka ba zoore ka tu sɔŋɔ ne taa taa. Ko nam ná ye sɔŋɔ kom bu, wonto jege kugu jei se ko taa vei wuu.
43008036	Konto ŋwaane, Wɛ Bu wom ná jwoŋi abam o yage, á wó seene á ta-á tei á tete.
43008037	Amo yei we abam seene á ye Abaraham dwi tiina mo. Abam nam ta maa kwaane se á go amo, kolo ŋwaane amo berem dem tera á bochara ne.
43008038	Amo déem na wo a Kwo tei ne ye a lɔre wonnu telo to mo a yeini a ŋɔɔna. Abam nam yeini á ke kolo abam kwo na pɛ á lɔre to mo.”
43008039	Ba ma leiri-o ba we, “Debam kwo mo Abaraham.” O ma ta-ba o we, “Abam ya ná seene á ye Abaraham bia, á ya wó ta-á ke kikia yalo Abaraham déem na ke to mo.
43008040	Ko nam na ye tei to, abam kwaane se á go-ne, ye amo mo ye wolo na tɛ chega kalo a na nigi Wɛ tei ne ye a bere abam to. Abaraham nam wo ke abam keim dem dwoŋi.
43008041	Abam yeini á ke kikia yalo á kwo na ke to mo.” Ba ma leiri-o ba we, “Debam dae nɔn-tampira. Wɛ tete yerane mo ye debam Kwo.”
43008042	O ma ta de-ba o we, “Baŋa Wɛ ya ná ye abam Kwo, á wó ta-á swoi amo, kolo ŋwaane amo nwoŋi Wɛ tei mo, ye a laam wora de abam. Amo wo tu a tete ne. Wɛ nam mo toŋe-ne.
43008043	Bɛ mo ye abam ba lɔra amo taane dem? Ko nam na ye tei to, á boboŋa mo ware ya tɔge amo berem dem.
43008044	Abam nam ye á kwo setaane nyem mo. Á ma-á lage se á ta-á ke o boboŋa na lage tei to. Boboa ne to o maŋe o ye nɔn-goro mo. O ba fɔge o tɔge chega chwoŋa, kolo ŋwaane chega tera o bochare ne. O ná yeini o fɔ vwa, ko ye mo o boboŋa na maŋe ya ye tei. O ye vwa fɔro mo. Wonto nam mo ye vwa nyena kwo.
43008045	Ko ná ye amo, a yeini a tɛ chega mo. Konto ŋwaane mo abam ba sɛ amo.
43008046	Abam wɔ mo wó wane o bere we amo ke a chɔge? Amo na ŋɔɔne chega to, bɛ mo ye á ba sɛ-ne?
43008047	Wolo na ye Wɛ nyem to cheigi Wɛ botare mo. Abam nam na dae Wɛ nɔɔna to mo pae á ba cheiga.”
43008048	Juu tiina dedɛɛra bam ma ta de Yezu ba we, “Nmo seene n ye Samaria tu. N nam yirisi mo. Vwa mo dé fɔ na?”
43008049	O ma leiri-ba o we, “A ba yirisa. Amo pae a Kwo wom mo zula. Ko daare abam yiga nam tera amo wone.
43008050	Amo ba kwaana se a na yere a pa a tete. Wɛ nam mo lage konto, ye wonto mo bore nɔɔna daane.
43008051	A tɛ abam chega ŋwaane to, wolo maama ná ke amo berem dem o bochare ne, toone daa bá ja konto tu.”
43008052	Juu tiina bam laam ma ta ded-o ba we, “N taane dem nmo na tage to pɛ se dé lɔre we n yirisi mo. Abaraham déem tega, ye Wɛ tontoŋena bam de maama te. Nmo nam ta tage n we, wolo ná ke nmo berem dem o bochare ne, toone daa bá ja konto tu.
43008053	Nmo ye nɔn-kamunu n dwoi debam kwo Abaraham mo na? Wonto nam tega. Wɛ tontoŋena bam de ma te. Nmo boŋe we n ye wɔ mo?”
43008054	O ma leiri-ba o we, “Amo ya ná lage yere a pa a tete, konto ya ye kafɛ mo. Ko ye amo Kwo Wɛ mo zeiŋi a yere, ye ko nam ye wonto ŋwaane mo abam yeini á mage á nyɔɔna á tɛ we, Wɛ delo á na sɛ to.
43008055	Abam nam yeiri-o, ye amo yei-o. Amo ya ná tage a we, a yeiri-o, a ya wó taa ye vwa nyem mo, nenɛɛne abam tei. Amo nam seene a yei-o, ye a ke o taane dem a bochare ne.
43008056	Abam kwo Abaraham déem jege wopwolo se o na da yam amo na wó taa wora to. O nam seene o na-ya, ye o wo pwoli.”
43008057	Ba ma ta ded-o ba we, “Nmo nam ta wo yi bena finnu. Nmo ke tɛ mo n na Abaraham?”
43008058	O ma leiri-ba o we, “A tɛ abam chega ŋwaane to, ba déem ta na wo loge Abaraham to, amo maŋe a wora mo.”
43008059	Yezu na tage konto to, Juu tiina dedɛɛra bam laam ma kwei kandwa se ba ma dole-o ba go. O laam ma seigi o nwoŋi Wɛ di-kamunu kom wone.
43009001	Yezu déem ma vo o maa kɛa. O ma na nɔɔno wodwoŋi ba na maŋe ba lo-o ye o ye lilwei to.
43009002	O kwaga tɔgena bam ma bwei-o ba we, “Berem tu, wɔ keim-balwaaro mo pɛ ba lo nɔɔno wom ye o ye lilwei? Ko ye o tete keim-balwaaro mo naa o tiina keim-balwaaro mo tei konto?”
43009003	Yezu ma leiri-ba o we, “O na ye lilwei to, ko dae o tete mo ke wo-balwaaro naa o tiina mo kea. Ko nam ye se nɔɔna mo wane ba lɔre lanyerane we Wɛ jege dam, de o na wó ke wo-kenkagele o pa-o tei to.
43009004	Wɛ mo toŋe-ne. Debam nam jege se dé taa ke o totoŋa yam mo ye wea ta wora. Maŋa daare fenfee yerane se de taa toŋa. Tega lage ka yi, ye nɔɔn-nɔɔno daa bá wane o toŋe Wɛ totoŋa yam.
43009005	Amo ye pwooni tu mo. Amo ta ná wo logo baŋa ne, pwooni wó taa wo nabiina tei ne.”
43009006	O na tage konto o ti to, o laam ma twe lileeru o de tega ne. O ma viiri teero de-te, ye o daare o ke-te nɔɔno wom yia ne o pupugi.
43009007	O ma ta de nɔɔno wom o we, o vei o su o yia yam Siloa buga kam ne. (Buga kam yere dem kuri mo ‘Atoŋe’.) Nɔɔno wom ma vo o su o yia yam. O ma jwoori o ba ye o laam nae fase.
43009008	Balo na maŋe ba yei-o ye o ye lwooru to ma na-o, ye ba tɛ ba we, “Ko dae nɔɔno wonto mo yeini o jei o lwoori to na?”
43009009	Badaara maa tɛ ba we, “Ko ye wonto mo.” Badaara maa we, “Ko dae wonto, se ba nye daane mo.” Nɔɔno wom tete ma ta o we, “Amo mo konto.”
43009010	Ba ma bwei-o ba we, “Nmo yia yam ke tɛ mo ya puri?”
43009011	O ma leiri o we, “Nɔɔno wolo yere na ye Yezu to mo ke teero o ma pupugi amo yia yam, ye o ta-ne o we, a véi Siloa buga kam a su a yia yam. A ma vo a su, ye a laam nae.”
43009012	Ba ma bwei-o ba we, “Konto nɔɔno wom bɛ?” O ma leiri-ba o we, “Amo yeiri o jei.”
43009013	Ba laam ma ja nɔɔno wolo ya na ye lilwei to ba ja vo Farisi tiina bam tei.
43009014	Dɛ dem Yezu déem na ke teero tem o ma puri nɔɔno wom yia yam to ya ye Juu tiina siu dɛ mo.
43009015	Konto ŋwaane Farisi tiina bam daa ma bwei nɔɔno wom ba we, o yia yam ke tɛ mo ya puri? O ma ta-ba o we, “O ke teero mo a yia ne. A ma su-ya, ye a laam nae.”
43009016	Farisi tiina bam badaara ma ta ba we, “Nɔɔno wom na ke konto to, o wo nwoŋi Wɛ tei, kolo ŋwaane o ba tɔge siu dɛ chullu tem.” Badaara de maa tɛ ba we, “O nam na ke wo-kenkagela yanto dwoŋi to, o bá wane o taa ye wo-balwaaro tu. Wɛ wo o tei ne.” Konto ma pa popɔra ba ba wone.
43009017	Ba laam ma jwoori ba bwei nɔɔno wom ba we, “O nam na pɛ nmo yia yam puri to, nmo nam tɛ o taane n we bɛ mo?” O ma leiri o we, “O ye Wɛ tontoŋeno mo.”
43009018	Juu tiina dedɛɛra bam maa ba lage se ba sɛ we nɔɔno wom ya maŋe o ye lilwei mo, ye o laam ba o nae. Konto ŋwaane, ba ma bwoŋi nɔɔno wom tiina se ba bwei ba nii.
43009019	Ba ma bwei-ba ba we, “Abam bu mo tento na? Ba loge-o lilwei mo na? O nam ke tɛ mo o nae leilei konto?”
43009020	Nɔɔno wom tiina bam ma leiri ba we, “Debam yei we o ye debam bu mo. De ta yei we ba loge-o lilwei mo.
43009021	De nam yeiri o laam na ke tei o nae, ye de ta yeiri wolo na puri o yia yam. Abam nam bwei-na o tete, se o ye nɔn-kweo mo. O tete wó wane o leiri abam.”
43009022	O tiina bam na tage konto to, ba déem kɔre Juu tiina dedɛɛra bam mo. Banto ya maŋe ba ke ni dedwe se nɔɔno wolo ná sɛ we Yezu mo ye Wɛ Dam Tu wom, se ba le konto tu ba jeiro diga kam ne.
43009023	Mo kokuri o tiina bam chem, ye ba ta ba we, ba bwei o tete, se o ye nɔn-kweo mo.
43009024	Ba ma jwoori ba bwoŋi nɔɔno wom ba na loge-o lilwei to, ye ba ta ded-o ba we, “Nam kɔre Wɛ se n ta chega. Debam yei we nɔɔno wom konto ye nɔn-balɔrɔ mo.”
43009025	O ma leiri-ba o we, “Amo yeiri nɔɔno wom konto ye nɔn-balɔrɔ naa o dae. Kolo yerane amo na yei to mo ye a déem ye lilwei mo, ye a laam ba a nae.”
43009026	Ba ma bwei-o ba we, “O ke tɛ mo o puri nmo yia yam?”
43009027	Nɔɔno wom ma leiri o we, “Amo maŋe a ta a bere abam, ye á wo sɛ se á cheigi. Bɛ mo ye abam daa lage se á bwei á nii? Abam de ga wó ta-á lage se á ta-á tɔge Yezu kwaga mo na?”
43009028	O na tage konto to, ba ma twe-o ye ba we, “Ko ye nmo mo tɔge o kwaga. Ko dae debam mo tɔge-o. Debam nam tɔge Moses ni mo.
43009029	Dé yei we Wɛ déem ŋɔɔne de Moses. Ko daare ko ná ye nɔɔno wonto, dé maŋe dé yeiri o na nwoŋi mɛ to.”
43009030	O ma leiri-ba o we, “Aaa. Ko ye wo-kenkagele amo tei ne! Abam yeiri o na nwoŋi mɛ, ye wonto mo puri amo yia yam.
43009031	Dé yei we Wɛ ba jwoŋi nɔn-balwaaro taane. Ko ye nɔɔna balo na nege-o ye ba kikia tɔge o boboŋa na lage tei to mo o jwoŋa.
43009032	Ko zege logo baŋa boboa ne se ko ba ko yi zem to, nɔɔn-nɔɔno ta wo puri wolo ba na loge-o lilwei to yia kɔtaa.
43009033	Nɔɔno wonto ya bá wane o ke wo-kenkagele dento dwoŋi, ko ná dae we o seene o nwoŋi Wɛ tei.”
43009034	Ba ma jwoori ba leiri-o ba we, “Bɛ mo ye n boŋe se n kwaane n bere debam? Ba loge nmo ye n maŋe n ye wo-balwaaro tu mo.” Ba laam ma zeili-o se o daa yé tɔge o zo ba jeiro diga kam.
43009035	Yezu déem ma ni we ba le nɔɔno wom ba jeiro diga kam wone. O ma vo o na nɔɔno wom, ye o bwei-o o we, “Nmo sɛ Nabiin-bu wom de n wo maama na?”
43009036	Nɔɔno wom ma leiri o we, “Amo tu, ta n bere-ne o na ye wolo to, se a wane a sɛ-o.”
43009037	O ma ta ded-o o we, “Nmo maŋe n na-o. Amo mo ye Nabiin-bu wom, a zege a ŋɔɔne de nmo.”
43009038	O laam ma ta o we, “Amo tu, a sɛ.” O ma kuni dwoona Yezu yiga ne o zuli-o.
43009039	Yezu ma ta o we, “Amo tu logo konto baŋa se a lɔre nɔɔna bochara na ye tei to mo. Balo na ye lilwoa to yia wó ba ya poore. Balo nam na jege yi-poro to yia wó ba ya dwei.”
43009040	Farisi tiina badaara na wora to ma ni o na tage tei to. Ba ma bwei-o ba we, “Nmo lage n bere we debam ye lilwoa mo na? Dé yi nam poore.”
43009041	Yezu ma leiri-ba o we, “Abam ya ná yeiri Wɛ taane dem, á wɛleera ya bá taa wo á yuu ne. Ko daare á nam na bere we á jege yi-poro to, á wɛleera ta wo á yuu ne mo.”
43010001	Yezu déem ma maŋe memaŋe o bere nɔɔna bam o we, “A tɛ abam chega ŋwaane to, nɔɔno wolo ná zo nabwoo se o pore pei, ye o ná wo dɛ manchwoŋo ni o zo ye o tɔge jei sedwoŋi o chu o zo, konto tu ye ŋweeno mo.
43010002	Ko daare ko ná ye pei-kɔgɔ nayero wom tete, konto tu wó tɔge manchwoŋo ni dem mo o zo se o pore pei sem.
43010003	O ná lage o zo, ba wó pore ba pa-o. Pei sem wó lɔre o kwora. O ma wó bwoŋi o tete pei sem yera, ye o ja-se o nwoŋi.
43010004	O ná jaane-se o nwoŋi, o maa tɔge se yiga, ye pei sem tɔge o kwaga, kolo ŋwaane se yei o kwora.
43010005	Ko nam ná ye nɔn-gaa, se bá sɛ se tɔge-o. Se nam wó duri se viiri mo, kolo ŋwaane se yeiri o kwora.”
43010006	Yezu na tage konto o bere-ba to, ba maa wo lɔre ko kuri.
43010007	Yezu daa ma ta o we, “A tɛ abam chega ŋwaane to, amo mo ye ni delo pei sem na tɔge da to.
43010008	Balo maama na dɛ yiga ba ba se ba vere nɔɔna ye ba lwoori amo to nye de ŋweena de venverena mo. Pei sem maa wo sɛ ba ni.
43010009	Amo mo ye manchwoŋo ni dem. Wolo maama ná tɔge amo o zo Wɛ woro kom wo, konto tu wó na verem. O nam wó na ŋwea kalo na yomma to, ne pei na tɔge manchwoŋo ni dem se nwoŋi se na ga-lɛɛro se di ye se laam jwoori sɔŋɔ tei to.
43010010	Ŋweeno ná tu o zo, o lage se o ŋɔ mo o go o di o daare o ja o chɔge. Ko nam ná ye amo, a tu se a pa nabiina mo na ŋwea de ka ywoni maama.
43010011	Amo mo ye nayero chekke ye a swoi a nɔɔna. Nayero chekke wó sɛ se o te o pei sem ŋwaane.
43010012	Ko daare ko ná ye wolo na yere pei sem o jwoŋi sabu to, wonto dae nayero wolo na tei pei sem to. Wonto ná nɛ wiiru na maa beena, o wó duri mo o daare pei sem. Wiiru wom wó zo pei sem wo pa se jage.
43010013	Wolo wom na tɔge pei sem o jwoŋi sabu to yiga tera se wone. Konto ŋwaane mo o wó duri o viiri.
43010014	Amo mo ye nayero wom chekke. Amo yei a nɔɔna bam, ye ba de yei amo,
43010015	nenɛɛne amo Kwo na yei-ne, ye amo de yei-o tei to. Amo maa sɛ se a te a nɔɔna bam ŋwaane, ne nayero chekke na wó te o pei sem ŋwaane tei to.
43010016	Amo pei sem sedaara wora, se na tere Juu tiina kɔgɔ kom wone. Amo nam jege se a vo a kale-se mo a ja ba a ke daane. Pei sento de wó ni amo kwora. Konto to, a pei sem maama wó taa ye pei-kɔgɔ dedoa ye nayero dedoa nii-se.
43010017	A Kwo Wɛ swoi amo, de a na sɛ se a te a pa a nɔɔna bam, se a daare a bi a na ŋwea to ŋwaane.
43010018	Nɔɔn-nɔɔno nam bá wane o pa se a ga a ŋwea. Amo tete nam mo wó ga-ka de a boboŋa. A jege chwoŋa se a ga a ŋwea kam. A nam ta jege chwoŋa se a jwoori a bi a daa na-ka. Mo ni delo amo Kwo na pɛ-ne se a ke to.”
43010019	Yezu na tage konto o ti to, popɔra daa ma ba Juu tiina bam wo o taane dem ŋwaane.
43010020	Ba dedɛ maa tɛ ba we, “Setaane mo tɔge-o ye o yuu tera. Bɛ mo ye á cheigi o taane?”
43010021	Ko daare badaara maa tɛ ba we, “Setaane na tɔge nɔɔno wolo to bá wane o ta konto dwoŋi. Setaane nyem bá wane o puri lilwei yia.”
43010022	Ko déem ma yi se Juu tiina di ba kuri delo yere na ye ‘Apɛwɛ’ to Jerusalem ne. Ko maa ye yadɛ mo.
43010023	Yezu déem ma vo Wɛ di-kamunu kom. O maa wo Solomon konkɔlɔ kom ne o kaaga.
43010024	Juu tiina badaara laam ma ba ba zege ba gilimi-o, ye ba bwei-o ba we, “Nmo ye Wɛ Dam Tu wom mo na? Bɛ mo ye n pa dé jege boboŋa taa taa? Ta chega n bere debam se dé kɔ ko jworo.”
43010025	O ma leiri-ba o we, “Amo maŋe a ta a bere abam, ye á ba sɛ a ni. Totoŋa yalo amo Kwo Wɛ na pɛ-ne se a taa ke to mo bere we a jege chega.
43010026	Abam nam ba sɛ amo ni, kolo ŋwaane abam dae amo nyem. Abam dae amo pei sem.
43010027	Amo pei sem yei amo kwora. Amo maa yei-se, ye se tɔge-ne.
43010028	Amo pae a nɔɔna bam na ŋwea Wɛ tei ne, ye ba dwi bá ti maŋa de maŋa. Nɔɔn-nɔɔno bá wane o vere-ba amo tei ne.
43010029	Ko ye amo Kwo Wɛ mo kwei-ba o ke a jeŋa ne. Wonto nam dwoi woŋo maama. Nɔɔn-nɔɔno bá wane o vere-ba o tei ne.
43010030	Amo de a Kwo Wɛ ye bedwe mo.”
43010031	Yezu na tage konto to, Juu tiina bam daa ma kwei kandwa se ba ma dole-o ba go.
43010032	O ma ta de-ba o we, “Amo Kwo toŋe-ne se a ke totoŋ-laaro dedɛ a bere abam. Totoŋa yanto wone dɔ tete mo pɛ se á kwaane se á go-ne?”
43010033	Ba ma leiri-o ba we, “Ko dae keim-laaro ŋwaane mo dé lage dé dole-m dé go. Ko ye nmo na yaale Wɛ yere tei to mo. Nmo ye nabiinu mo, ye n bere we n ye Wɛ.”
43010034	O ma leiri-ba o we, “Wɛ nia tɔnɔ kolo o na tiŋi o pa abam to wone mo ko popone we, Wɛ tage de nɔɔna badwonna o we, ‘Abam dedoa dedoa ye wɛ mo.’
43010035	Kolo na popone Wɛ tɔnɔ kom ne to bá wane ko taa ye kafɛ. Ko bere we Wɛ déem toŋe o kwora o pa nɔɔna banto, ye o bwoŋi-ba we, ‘wa’.
43010036	Amo nam ye wolo a Kwo Wɛ na le se a ke o boboŋa, ye o daare o toŋe-ne se a ba logo baŋa to. Konto to, a na tage we amo ye Wɛ Bu wom to, bɛ mo ye á ba sɛ konto? Bɛ mo ye á bere-ne we a yaale Wɛ yere?
43010037	-
43010038	Abam ná maŋe á ba sɛ amo, maane-na á nii a totoŋa yam na ye tei to. Ko ná dae a Kwo Wɛ totoŋa mo a toŋa, se á yé sɛ-ne. Ko nam ná ye Wɛ totoŋa, se á sɛ totoŋa yam na bere tei to. Á ná sɛ totoŋa yam konto, á wó seene á lɔre we amo de a Kwo Wɛ me daane chekke.”
43010039	O na tage konto to, ba daa maa lage se ba ja-o. O ma lu ba jeŋa ne o viiri.
43010040	Yezu déem ma jwoori o vo o bɛ Jɔdan buga kam. O ma vo jei selo Jɔn déem na yeini o pa nɔɔna sɛɛm to, o zoore dáane.
43010041	Nɔɔna dedɛ déem maa tui o tei. Ba maa yeini ba tɛ ba we, “Jɔn nam wo ke wo-kenkagela. Ko daare o na tage kolo maama Yezu ŋwaane to ye chega mo.”
43010042	Jei sem konto ne nɔɔna dedɛ ma ke ba wo-dedoa de Yezu.
43011001	-
43011002	Nɔɔno déem mo wora, o yere mo Lazaru. O maa zoore Bɛtania ne. Konto mo ye teo kolo Mary de o zembaaro Marita na zoore da to. Mary wonto mo ye wolo déem na kwei terale nuga o lwo dé Teiru wom nɛ yera ne, ye o daare o ma o yu-ywei o guguni-se to. Wonto nabɔ mo Lazaru, ye o ba o weela.
43011003	Mary dedaane Marita ma toŋe ni ba pa Yezu ba we, “Debam Tu, nmo badwoŋ-swono kom weela.”
43011004	Yezu na nigi konto to, o maa we, “Jaweo konto kweelim jei bá taa ye o toone. Ko nam ke se ko pa Wɛ mo na zula. Ko maa wó pa amo Wɛ Bu wom de na zula ko ŋwaane.”
43011005	Yezu maa jege Marita de o nyaane wom de Lazaru swono lanyerane.
43011006	O na nigi we Lazaru weele to, o ma ke da yalei o na maŋe o zoore mɛ to,
43011007	ye o laam daare o ta de o kwaga tɔgena bam o we, “Pa-na dé jwoori dé vo Judea.”
43011008	O kwaga tɔgena bam ma ta ded-o ba we, “Berem tu, Juu tiina bam daama na lage se ba dole-m ba go to, n swei mo na? Bɛ mo ye n daa ta lage se n jwoori n vo da?”
43011009	Yezu ma leiri-ba o we, “Ko nam jege se a vo mo. Awa fuga-yalei mo wora wea ne. Ko dae konto na? Nɔɔno ná vei wea ne, o daa ba chɔɔle o toe, kolo ŋwaane logo kom konto pwooni dem pae o nae.
43011010	O nam ná vei tete ne, o yɔɔre o chɔɔle o to mo, kolo ŋwaane pwooni tera o tei ne.”
43011011	Yezu na tage konto to, o daa ma ta o woli da o we, “Debam badwoŋi Lazaru wo dɔɔm ne. Amo nam maa vei se a pa o zaŋe.”
43011012	O kwaga tɔgena bam ma ta ded-o ba we, “Debam tu, o ná dɔa, ko wó gare o yera ne.”
43011013	Yezu nam na tage tei to, o bere we Lazaru tege mo. Banto maa boŋe we ko bere we o dɔ dɔɔm tete mo.
43011014	Yezu laam ma ta de-ba jaja o we, “Lazaru tege mo.
43011015	Amo na tere o tei ne to mo pae a jege wopwolo. Ko wó wane ko pa á ke á wo-dedoa á sɛ-ne. Nam pa-na se dé vo o tei.”
43011016	Tomas wolo ba na bwoŋi we ‘Yuywɛ’ to ma ta de o dwonna bam o we, “Nam pa-na se dé maama tɔge dé vo. Dé maama wó te mo.”
43011017	-
43011018	Yezu ma vo o yi Bɛtania. Ko bwola dedaane Jerusalem nenɛɛne mɛɛla yalei mo. O na yi da to, o ma na we ba na kwei Lazaru ba ke to jege da yana mo.
43011019	Juu tiina dedɛ déem ya tu se ba ke Marita de Mary lei de ba nabɔ wom toone dem.
43011020	Marita na nigi we Yezu maa beene to, o ma nwoŋi o vo se o jeeri-o. Mary ma maŋe sɔŋɔ ne.
43011021	Marita na yi Yezu tei to, o ma ta o we, “Amo tu, nmo ya ná wo ywo, amo nabɔ wom ya bá te.
43011022	De konto de, a yei we nmo ná lwoori kolo maama Wɛ tei ne, o wó ke o pa nmo.”
43011023	Yezu ma ta ded-o o we, “N nabɔ wom wó bi o taa ŋwe.”
43011024	Marita ma leiri-o o we, “Amo yei we o wó jwoori o bi dɛ dem Wɛ na wó bi toa to mo.”
43011025	Yezu ma ta ded-o o we, “Amo mo ye toa biim de ŋwea tu. Wolo ná ke o wo-dedoa de amo, o ná tega naa o ná ŋwe, konto tu ta wó na ŋwea.
43011026	Ko woli da, wolo maama ná ŋwe, ye o ná ke o wo-dedoa de amo, toone daa bá ja konto tu Wɛ yiga ne. Nmo nam sɛ konto na?”
43011027	O ma leiri-o o we, “Ɛɛ. Amo tu, a sɛ we nmo mo ye Wɛ Dam Tu Krista wom, ye n kwori n ye Wɛ Bu wolo ya na lage o ba logo baŋa to.”
43011028	Marita na tage konto o ti to, o ma jwoori o vo o na Mary o yerane, ye o bwoŋi-o o we, “Berem tu wom tua, ye o lage se o na-m.”
43011029	Mary na nigi konto to, o ma zaŋe o ke lela o nwoŋi o vo se o jeeri-o.
43011030	Yezu daa ta wo jei selo Marita na jeeri-o da to mo. O ta wo yi teo kom wo.
43011031	Juu tiina balo na wo sɔŋɔ kom ne ye ba lare de Mary to ma na o na ke lela o zaŋe o nwoŋi. Ba ma zaŋe ba tɔge-o, ye ba boŋe we o lage o vo yibeeli dem mo o keeri.
43011032	Mary na vei o na Yezu na wo mɛ to, o ma to o yiga ne ye o we, “Amo tu, nmo ya ná wo ywo, a nabɔ wom ya bá te.”
43011033	Yezu ma na o na keera, ye Juu tiina balo na tɔge ded-o ba ba to de keera. O wo ma chɔge, ye o yera sɔɔre.
43011034	O ma bwei-ba o we, “Abam ke-o yei ne mo?” Ba ma leiri ba we, “Debam tu, ba n nii-o da.”
43011035	Yezu ma ka yi-na.
43011036	Juu tiina bam na nɛ konto to, ba ma ta ba we, “Nii o na swo-o tei.”
43011037	Ko daare badaara ma ta ba we, “Wonto nam mo puri lilwei wom yia. Ko nam ke tɛ mo ye o wo chege Lazaru toone dem?”
43011038	Yezu ma vo yibeeli dem ni, ye o wo daa chɔge dedɛ. Yibeeli dem déem wo peo yera ne mo, ye ba ma kandwɛ ba pe de ni.
43011039	Yezu ma ta se ba kwei kandwɛ dem ba yage dáa ne. Too wom nakɔ Marita ma leiri o we, “Amo tu, ba na kwei-o ba ke to jege da yana mo zem. Konto to, o wó taa tiini o lwoi.”
43011040	Yezu ma ta ded-o o we, “A maŋe a ta de nmo we, nmo ná ke n wo-dedoa de amo, nmo wó na Wɛ na jege dam tei to.”
43011041	Ba ma kwei kandwɛ dem ba yage dáa ne. Yezu ma kwoni o yuu wɛɛne, ye o ta o we, “Amo Kwo, de n lei de nmo na cheigi amo taane to.
43011042	A maŋe a yei we nmo yeini n cheigi amo taane maŋa maama. Amo nam tage konto nɔn-kɔgɔ kolo na zege ywo to ŋwaane mo, se ko pa ba sɛ we nmo mo toŋe-ne.”
43011043	O na tage konto o ti to, o ma bwoŋi baŋa baŋa de kwor-dɛa ye o we, “Lazaru, zaŋe n nwoŋi!”
43011044	Too wom ma zaŋe o nwoŋi, de gare-yia mo ba ya mɛ ba ba o jea de o nɛ, ye gɔrɔ de kekare o yibia. Yezu ma ta de-ba o we, ba bwoli-o ba yage.
43011045	Juu tiina balo ya na tu Mary tei to ma na Yezu na bi Lazaru tei to. Ba dedɛ ma ke ba wo-dedoa ded-o.
43011046	Ba badaara ma jwoori ba vo Farisi tiina bam tei, ye ba daare ba ta de-ba Yezu na ke kolo to.
43011047	Wɛ kaanem yiga-tiina bam de Farisi tiina bam laam ma la daane de ba nakwa kɔgɔ kom. Ba ma bwɛ daane ba we, “Nii-na nɔɔno wonto na ke wo-kenkagela yalo maama to, ye dé nam ba ke kolokolo.
43011048	Dé ná yage-o se o taa ke konto, nɔɔna maama wó ba ba sɛ-o mo. Konto maa wó pa se Rom dedɛɛra bam laam ba ba chɔge wara-jei sento de dé teo kom maama.”
43011049	Balo na bwɛ daane konto to dedoa yere mo Kayafa. Wonto mo ba kuri se o taa ye ba Wɛ kaanem yuu-tu wom bene dem konto wone. O ma ta de-ba o we, “Abam yeiri kolokolo.
43011050	De ná pɛ nɔɔno dedoa te debam nɔɔna bam maama ŋwaane, ko wó taa lana ko pa debam ko gare dé teo kom maama ná chɔge. A fɔ vwa na?”
43011051	Kayafa na tage konto to, ko dae o tete boboŋa mo o mɛ o ta. O nam na ye Wɛ kaanem yuu-tu to mo pɛ o pworisi we, Yezu lage o te Juu tiina dwi dem maama ŋwaane mo.
43011052	Ko nam dae we o lage o te banto dwi dem yerane ŋwaane. Ko nam daa ta ye Wɛ bia bam na jage jei maama to ŋwaane mo, se ba wane ba ke daane ba taa ye kɔgɔ dedoa.
43011053	Ko nam zege dɛ dem konto ne to, Juu tiina dedɛɛra bam ma ke ni daane se ba go Yezu.
43011054	Konto ma pa Yezu daa ba beeri jaja Judea ne. O ma yage dáane o vo jei selo na bwola de kagoa ni to. Ko ye Efrayim ne mo o vei o zoore da de o kwaga tɔgena bam.
43011055	Juu tiina kuri delo yere na ye ‘Atɔgebabaŋa’ to déem ma daare fee se de yi. Nɔɔna dedɛ ma zaŋe teo kom jei maama ne ba vo Jerusalem se ba fɔge ba tete de Wɛ ye kuri dem ta wo yi.
43011056	Nɔɔna bam ma beeri Yezu jei. Ba ma la daane Wɛ di-kamunu kom ne, ye ba bwei daane ba we, “O lage o ke tɛ mo? O wó ba o di kuri dem na?”
43011057	Wɛ kaanem yiga-tiina bam de Farisi tiina bam déem ya pɛ ni we, nɔɔno wolo ná yei Yezu na wo mɛ to, o jege se o ta o bere-ba mo se ba wane ba ja-o.
43012001	Da yaredo déem na daare se ko yi Atɔgebabaŋa kuri dem to, Yezu ma vo o yi Bɛtania. Ko ye dáane mo Lazaru zoore da. Wonto mo ye nɔɔno wolo Yezu na bi toone wone to.
43012002	Ba ma ke wodiu ba pa-o jei sem konto ne. Marita maa wora o ke wodiiru tem. Lazaru mo tɔge o jeini o wora o di de Yezu.
43012003	Mary laam ma kwei terale nuga kalo yere na ye ‘naade’ to. Ka déem ye kunkwolo yi mo, ye ka tiini ka lana. Nuga kam konto yeilo chana dedɛ. O ma kwei-ka o ma turi Yezu nɛ. O ma daare o ma o yu-ywei o guguni o nɛ sem. Terale nuga kam lwom dem ma su sɔŋɔ kom ni maama.
43012004	Yezu kwaga tɔgena bam dedoa wolo yere na ye Judas Yisakara to de tɔge o wora. Wonto mo ye wolo na wó ba o yeigi Yezu o pa nɔɔna to.
43012005	O na nɛ Mary na ke tei to, o ma ta o we, “Bɛ mo ye o ke konto? Dé ya wó wane dé kwei terale nuga kam dé yeigi se dé chɛ dé pa yiniga tiina. Ka sabu kom ya wó yi nɔɔno bene dedoa ŋweero mo.”
43012006	O na tage konto to, ko dae we o jege yiniga tiina ŋwaŋa. O nam ye ŋweeno mo. Wonto mo nii ba kɔgɔ kom sabu kom baŋa ne, ye o yeini o ŋɔne-ko o lea.
43012007	Yezu laam ma leiri o we, “Yage o yera. Ko maŋe se o tiŋi nuga kanto mo se ko taa vei a toone dɛ ne, se o ma turi a yera.
43012008	Yiniga tiina bá ti abam tei ne. Amo nam bá taa wo abam tei ne taa taa.”
43012009	Juu tiina kɔgɔ dedɛ ma lɔre we Yezu wo Bɛtania ne. Ba ma zaŋe ba vo da. Ba na vei to, ko dae Yezu yerane ŋwaane, se ko nam ye se ba na Lazaru wolo Yezu na bi toone wone to mo.
43012010	Wɛ kaanem yiga-tiina bam laam ma ke ni daane se ba go Lazaru de,
43012011	kolo ŋwaane Lazaru biim dem mo tei pa Juu tiina dedɛ jwoori ba yiga-tiina bam kwaga ne, ye ba daare ba sɛ Yezu.
43012012	Tega déem ma poore. Nɔn-kɔgɔ kolo na tu Jerusalem se ba di ba kuri dem to ma lɔre we Yezu maa beena.
43012013	Ba ma vo ba kaare konkɔ-vɔɔro, ye ba nwoŋi ba maa vei se ba jeeri-o. Ba na maa vei to, ba maa seini-o ba we, “Hozaana! Dé ke Wɛ lei! Baŋa Wɛ wó swɛ wolo na tu o yere ŋwaane to swolim. Wonto mo ye Isarele dwi tiina bam Pɛ.”
43012014	Yezu ma vo o na bonaga o dii, ne Wɛ tɔnɔ kom na maŋe ko ta tei we,
43012015	“Abam balo na zoore Zion teo kom ne to, á yé ta-á kɔre foone. Nii-na á Pɛ wom, o diini bona-pɔla mo o maa beena.”
43012016	Maŋa kam konto ne, Yezu kwaga tɔgena bam ya maa wo lɔre wonnu tem konto kuri. Ko daare maŋa kam Yezu na nɛ nenɔŋ-fɔrɔ Wɛ tei ne to mo ba laam guli Wɛ tɔnɔ kom na tage o taane tei to de nɔn-kɔgɔ kom na ke kolo ba zuli-o to.
43012017	Nɔɔna balo déem na wo Yezu tei ne ye o bi Lazaru toone wone to ya maŋe ba ta ba bere teo kom nɔɔna bam o na ke tei o bwoŋi Lazaru se o nwoŋi yibeeli dem wone to.
43012018	Ko ye konto ŋwaane mo nɔn-kɔgɔ kom nwoŋi teo kom ne ba jeeri-o, ba na nigi we o ke wo-kenkagele dem konto to ŋwaane.
43012019	Farisi tiina bam laam maa tɛ daane ba we, “Á nɛa, debam bere dé bá na kolokolo. Nii-na! Logo kom nɔɔna bam maama mo tɔge o kwaga.”
43012020	Girisi tiina balo déem na tɔge ba vo Jerusalem se ba di kuri dem ba zuli Wɛ to badaara déem ma vo Filipi tei.
43012021	Wonto nwoŋi Galili teo kolo yere na ye Bɛtasida to mo. Ba ma ta ded-o ba we, “Debam lage se dé na Yezu mo.”
43012022	Filipi ma sɛ ye o vo o ta o bere Anduru. Banto balei ma vo ba ta ba bere Yezu.
43012023	Yezu ma ta de-ba o we, “Maŋa kam laam yia se Wɛ pa Nabiin-bu wom na nenɔŋ-fɔrɔ.
43012024	A tɛ abam chega ŋwaane to, nmo ná jege men-dui, ye n ná dugi-de tega ne, de wó nwoŋi de ke de bia dedɛ. Nmo nam ná jege-de ye n wo dugi, de ta wó taa ye dedwe yerane mo taa. Nmo ná wo sɛ se n ke-de tega ne, n bá-n na nyɔɔre de baŋa ne.
43012025	Wolo ná swoi o tete ŋwea, konto tu bá na ŋwea Wɛ tei ne. Wolo nam ná ve o ŋwea logo konto ne, kotu wó taa jege ŋwea Wɛ tei ne se ko ta vei wuu.
43012026	Wolo maama ná lage se o toŋe amo totoŋa, konto tu jege se o tɔge amo kwaga mo. Konto wó pa se amo na wo mɛ to, se a tontoŋeno wom de taa tɔge o wora. Wolo maama ná toŋe amo totoŋa, amo Kwo wó pa kotu na zula.”
43012027	Yezu ta ma ta o we, “Amo bochare mo maga. Amo nam wó ta bɛ mo? A nam wó lwoori a Kwo se o che amo a toone dento wone na? Aawo. Ko ye konto ŋwaane mo amo maŋe a ba se a na toone dem konto.
43012028	A nam wó lwoori a Kwo se o pa o yere zaŋe de zula.” Kwora laam ma ŋɔɔne Wɛ te-laao ne ka we, “Amo maŋe a pa a yere dem zaŋe de zula, ye a nam ta wó ke konto.”
43012029	Nɔn-kɔgɔ kolo na zege da to ma ni kwora kam, ye ba ta ba we, doa mo mumuna. Badaara maa we, ko ye maleka mo ŋɔɔne de Yezu.
43012030	Yezu ma ta de-ba o we, “Ko dae amo ŋwaane mo kwora kanto ŋɔɔne, se ko ye abam ŋwaane mo.
43012031	Maŋa kam yia se Wɛ bore nabiina bora. Ba maa wó zeili logo baŋa dedɛɛro wom.
43012032	Ko nam ná ye amo, ba ná kwei-ne ba zeiŋi wɛɛne, amo wó pa se nabiina maama ba amo tei.”
43012033	O na tage konto to, o bere o na lage o te cham toone tei to mo.
43012034	Kɔgɔ kom nɔɔna ma leiri-o ba we, “Ko ná ye Wɛ Dam Tu Krista wom, nia yalo Wɛ na tiŋi o pa debam to bere we o jege se o taa wora mo taa wuu. Bɛ nam mo ye n ta n we, ba jege se ba kwei Nabiin-bu wom ba zeiŋi wɛɛne? Nmo na tage Nabiin-bu wom taane to, wɔ mo konto?”
43012035	Yezu ma ta o tete taane o leiri-ba o we, “Pwooni bá tiini de dááne abam tei ne. Pwooni dem ta na wo á tei ne to, se á ta-á via, se lim dem yé ba de yi abam. Wolo na vei lim wone to yeiri o na lage o vo mɛ to.
43012036	Pwooni dem ta na wo á tei ne to, se á sɛ wolo wom na ye pwooni dem to se á daare á ta-á ye pwooni dem nyem.” Yezu déem na tage wonnu tem konto o ti to, o ma vo o seigi o tete ba tei ne.
43012037	O déem ya ke wo-kenkagela dedɛ ba yibia ne. De konto de, ba ta wo sɛ-o.
43012038	Konto ma pa se kolo Wɛ sampwora Isayah déem na tage to ji chega. O déem tage faŋa faŋa o we, “Yuu-tu Baŋa Wɛ, nɔɔn-nɔɔno wo sɛ dé na tage taane delo dé bere-ba to. Nɔɔn-nɔɔno nam wo lɔre dé Teiru wom dam dem na ye tei to.”
43012039	Konto ŋwaane mo ba wo wane ba sɛ Yezu taane dem. Mo kokuri Isayah ta tage o we,
43012040	“Wonto mo dwei ba yia, ye o pa ba boboŋa ji boboŋ-kwale, se ba yia yam yé wane ya taa nae, ye ba boboŋa yam de yé wane ya lɔre Wɛ taane dem, se ba yé pipiri ba sɛ Wɛ se o pa ba na fɔgem.”
43012041	Isayah déem tage dé Teiru wom taane konto, kolo ŋwaane o wuuri o lɔre Yezu dam na ye tei ye o ta wo tu logo baŋa to.
43012042	De konto de, Juu tiina yiga-tiina dedɛ ke ba wo-dedoa de Yezu. Farisi tiina bam ŋwaane pɛ se ba wo ŋɔɔne-ko jaja, ba na wó zeili-ba ba jeiro diga kam ne to ŋwaane.
43012043	Ba na ke tei to bere we ba swoi se nabiina taa zuli-ba se ko dwoni Wɛ.
43012044	Yezu déem ma ta de kwor-dɛa o we, “Wolo na ke o wo-dedoa de amo to, ko dae we o sɛ amo yerane mo, se ko ye wolo wom na toŋe-ne to mo o sɛ.
43012045	Wolo na nɛ amo to nɛ wolo wom na toŋe-ne to mo de.
43012046	Amo tu logo baŋa ye a jege pwooni a pae nabiina, se wolo maama na sɛ amo to daa yé taa zoore lim wone.
43012047	Wolo ná nigi amo taane dem ye o ba sɛ o toŋe o tɔge-de, amo tete bá chɔge konto tu, kolo ŋwaane amo na tu to, ko dae se a di nabiina taane a chɔge-ba. Ko nam ye se a vere-ba a yage mo.
43012048	Wolo ná ve amo ye o ba jwoŋi amo taane dem, konto tu jege wolo wom na wó chɔge-o to. Taane delo amo na ŋɔɔne a bere nɔɔna to mo wó zaŋe logo baŋa kweelim dɛ dem ne de bere we konto tu ba jege bora.
43012049	Ko nam dae amo tete boboŋa mo a ŋɔɔna. A Kwo wolo na toŋe-ne to nam mo pɛ-ne ni se a wane a ta kolo o boboŋa na lage to, ye o ta bere-ne a na wó ŋɔɔne-ko tei to.
43012050	Amo nam yei we balo na tɔge ni delo a Kwo Wɛ na pɛ-ne se a ŋɔɔne to wó na ŋwe-doŋa o tei ne. Amo na yeini a ŋɔɔne tei maama mo ye a Kwo na tage kolo o bere-ne to.”
43013001	Dɛ dedwe na daare se ba di Atɔgebabaŋa kuri dem to, Yezu déem maa yei we o maŋa kam yia se o yage logo baŋa se o daare o vo o Kwo tei. O maa swoi balo na ye o nyem logo baŋa ne to, ye o ta tiini o swo-ba se ko ba ko ti.
43013002	Yezu de o kwaga tɔgena bam ya maa jei ba di wodiu. Setaana pɛ boboŋa ma maŋe ya ja se o pa Judas wolo na ye Simon Yisakara bu to yeigi Yezu o pa nɔɔna.
43013003	Yezu maa yei we o Kwo mo pɛ-o dam wonnu maama baŋa ne, ye o ta yei we o nwoŋi Wɛ tei mo, ye o ta wó jwoori o vo Wɛ tei.
43013004	Konto to, o ma zaŋe wodiu kom baŋa ne. O ma le o na zo gɔrɔ kolo o daŋe to, ye o daare o vɔ pepaao o teiŋa ne.
43013005	O ma ke na kanchua wone o wora o maa zare o tɔgena bam nɛ, ye o ma pepaao kom o guguni-se.
43013006	O ma ba o yi Simon Piita tei. Wonto ma ta ded-o o we, “Amo tu, nmo mo wó zare amo nɛ na?”
43013007	Yezu ma leiri-o o we, “Nmo bá lɔre amo na wora a ke kolo to kuri leilei, ye n laam wó ba n lɔre ko kuri.”
43013008	Piita ma ta o we, “N bere n bá-n zare a nɛ maŋa de maŋa.” Yezu ma leiri-o o we, “Amo ná wo zare n nɛ sem, n daa n bá ta-n ye amo nɔɔno.”
43013009	Simon Piita ma ta ded-o o we, “Amo tu, yé zare amo nɛ yerane, zare a jea de a yuu de n woli da.”
43013010	Yezu laam ma ta ded-o o we, “A nam bá ke konto. Wolo na swɛ o yera to daa ba jege digiru, ye o daa ba jege se o zare o yera, ko ná dae o nɛ yerane. Abam ba jege digiru, ye ko dae abam maama.”
43013011	Yezu maŋe o yei wolo na lage o yeigi-o o pa nɔɔna to. Mo kokuri o tage o we, ko dae ba maama mo ba jege digiru.
43013012	Yezu na zare ba nɛ sem o ti to, o ma jwoori o zo o gɔrɔ kom ye o vo o jeini o jeiŋa kam jei ne. O laam ma bwei-ba o we, “Abam lɔre kolo amo na ke de abam to kuri na?
43013013	Abam yeini á bwoi amo we, Berem tu, de abam Teiru. Abam na ke konto to, ko maŋe, kolo ŋwaane amo seene a ye konto mo.
43013014	Amo na ye abam Teiru de á Berem tu ye a zare abam nɛ sem to, ko maŋe se abam de laam zuli daane ye á zare da-nɛ mo.
43013015	Amo nam ke a bere abam se á lwoni amo na ke abam tei to mo.
43013016	A tɛ abam chega ŋwaane to, kabaa tera ka na dwoi ka tu wom. Tontoŋeno nam tera o na dwoi wolo na toŋe-o to.
43013017	Abam laam na lɔre konto to, á ná seene á ke konto dwoŋi, á wó ta-á jege wopwolo lanyerane.
43013018	Ko nam dae abam maama taane mo a tɛa. Amo yei balo a na kuri to. Ko daare kolo na popone Wɛ tɔnɔ kom ne to jege se ko ji chega mo, ko we, ‘Wolo na jeini o di wodiu de amo to mo jwoori o zege amo zega.’
43013019	Amo nam wuuri a ta a bere abam mo ye ko ta wo ke, se ko ná tu ko ke, se á wane á sɛ we amo ye wolo Wɛ na toŋe to.
43013020	Chega ŋwaane to, nɔɔno ná jeeri wolo maama amo na toŋe to, konto tu jeeri amo mo. Ko woli da, wolo maama ná jeeri amo, kotu jeeri wolo wom na toŋe-ne to mo.”
43013021	Yezu na tage konto o ti to, o wo ma tiini ko chɔge pa se o ŋɔɔne jaja o we, “A tɛ abam chega ŋwaane to, abam dedoa mo lage o yeigi amo o pa nɔɔna.”
43013022	O na tage konto to, o kwaga tɔgena bam maa nii daane, ye ba boboŋa vugimi de o na tɛ banto wolo tete taane to.
43013023	Wolo Yezu na swoi lanyerane ba wone to maa jei o takeiri ne.
43013024	Simon Piita ma veese o jeŋa o bere wonto se o bwei Yezu o nii ko ye wɔ taane mo o tɛa.
43013025	Nɔɔno wom ma fɔɔre o yi Yezu o sale-o, ye o bwei o we, “Amo Teiru, ko ye wɔ mo?”
43013026	Yezu ma leiri o we, “Amo wó fɔ bworobworo a lu dwoa wone a pa konto tu.” O laam ma fɔ bworobworo kom o ma lu o pa Judas wolo na ye Simon Yisakara bu to.
43013027	Judas na jwoŋi bworobworo kom to, setaane ma zo o bochare. Yezu ma ta ded-o o we, “Ke lela se n ke kolo nmo na jege se n ke to.”
43013028	Balo maama na jei ba di to wolowolo ma wo lɔre Yezu na tage kolo ded-o to kuri.
43013029	Judas nam na nii ba kɔgɔ kom sabu kom baŋa ne to, ba badaara maa boŋe we Yezu toŋe-o se o vo o yeigi wodiu mo se ba ma di kuri dem, naa o ga toŋe-o se o vo o pa yiniga tiina wonnu mo .
43013030	Judas na seene o jwoŋi bworobworo kom to, o ma nwoŋi pwooni. Ko déem ye tete ne mo.
43013031	Judas na nwoŋi o daare konto to, Yezu ma ta o we, “Leilei konto Nabiin-bu wom lage o na nenɔŋ-fɔrɔ. Wɛ tete de wó na zula amo ŋwaane.
43013032	Wɛ na nɛ zula amo ŋwaane to, o laam wó pa a na nenɔŋ-fɔrɔ o tete tei ne. Wɛ nam wó ke lela o ke konto.
43013033	A bia bam, amo daa bá tiini a dááne abam tei ne. Abam nam wó beeri amo jei. Amo nam lage a ta a bere abam kolo amo na maŋe a ta a bere Juu tiina bam a we, amo na lage a vo mɛ to, abam bá wane da á vo.
43013034	Ko nam ye ni-doore mo a lage a pa abam. Ta-á jege-na da-swono. Amo na swoi abam tei to, se abam de taa swoi daane konto.
43013035	Á ná jege da-swono konto dwoŋi, nɔɔna maama wó lɔre we abam ye amo kwaga tɔgena mo.”
43013036	Simon Piita ma bwei Yezu o we, “Amo tu, yei ne mo n lage n vo?” Yezu ma leiri o we, “Amo na lage a vo mɛ to, nmo bá wane n tɔge n vo leilei konto. Maŋa kadwoŋi ne mo nmo laam wó wane n tɔge-ne n vo.”
43013037	Piita ma ta o we, “Amo tu, bɛ mo ye a bá wane a tɔge nmo leilei konto? Amo wó sɛ se a te nmo ŋwaane.”
43013038	Yezu ma leiri-o o we, “Nmo wó seene n sɛ se n te amo ŋwaane na? A tɛ nmo chega ŋwaane to, nmo wó fo kuni betɔ we n yeiri amo, ye chebweɔ laam keeri.”
43014001	Yezu laam ma ta o we, “Á yé ta-á pa á bochara taa maga. Ta-á ke-na á wo-dedoa de Wɛ, se á ke á wo-dedoa de amo de.
43014002	Amo Kwo wom sɔŋɔ ne, di daga da dedɛ. Amo nam lage a vo da a kwɛ jei mo a pa abam. Ko ya ná dae konto, a ya bá ta konto de abam.
43014003	Amo ná vei a kwɛ jei sem a ti a pa abam, a laam wó jwoori a ba a ja abam se á tɔge á vo á ta-á wo amo na wo mɛ to.
43014004	Abam nam yei chwoŋa kalo na vei mɛ amo na lage a vo to.”
43014005	Tomas ma ta ded-o o we, “Amo tu, debam yeiri nmo na lage n vo mɛ to. Dé nam wó ke tɛ mo dé lɔre chwoŋa kam konto?”
43014006	Yezu ma ta ded-o o we, “Amo mo ye chwoŋa kam, de chega kam, de ŋwea kam. Nɔɔn-nɔɔno bá wane o vo amo Kwo wom tei ye o wo dɛ amo ŋwaane.
43014007	Abam ná maŋe á yei amo, á laam wó ta-á yei amo Kwo wom de. Leilei konto abam yei-o, ye á nam ta na-o de.”
43014008	Filipi ma ta o we, “Amo tu, pa se dé na n Kwo wom, se konto wó maŋe debam.”
43014009	Yezu ma leiri o we, “Filipi, amo dááne abam tei ne ye nmo ta yeiri amo na? Wolo maama na nɛ amo to nɛ amo Kwo wom mo. Bɛŋwaane mo ye n ta n we, a pa se á na a Kwo wom?
43014010	Amo tigi a Kwo bochare ne ye dé me daane. Nmo nam ba sɛ konto na? Taane delo amo na tage a bere abam to dae amo nyem. Ko nam na ye tei to, amo Kwo wom me de amo, ye o da amo ŋwaane o ke o totoŋa.
43014011	Ta-á jege-na wo-dedoa de amo we, amo tigi a Kwo wom bochare ne ye dé me daane. Ko ná dae konto, se á ke á wo-dedoa de amo, totoŋa yalo amo na toŋe to ŋwaane.
43014012	A tɛ abam chega ŋwaane to, wolo na ke o wo-dedoa de amo to wó ke kikia yalo dwoŋi amo na ke to. O nam wó ke totoŋ-kamunnu se ko taa dwoi amo na ke tei to, amo na lage a vo a Kwo tei to ŋwaane.
43014013	Amo wó ke kolo maama abam na wó lwoori amo yere ŋwaane to. Amo keim dem konto wó pa se a Kwo Wɛ na zula.
43014014	Abam ná lwoori woŋo kolo maama amo yere ŋwaane, amo wó ke-ko a pa abam.
43014015	Kokuri, abam ná swoi amo, á wó sɛ a nia yam.
43014016	Amo nam wó ta de a Kwo wom se o pa abam Wolim Tu wodwoŋi. Wonto wó taa wo abam tei ne se ko taa vei wuu.
43014017	Wonto mo ye Wɛ Sin-laao kom. O maa ye chega tu. Nɔɔna balo kugu jei na wo logo baŋa ne to nam ware ba sɛ-o, kolo ŋwaane ba ware ba na-o, ye ba ta yeiri-o de. Ko daare abam nam yei-o, kolo ŋwaane o me de abam, ye o lage o taa wo á bochara ne.
43014018	Amo bá kwei abam a yage á yerane. A nam wó jwoori a ba abam tei.
43014019	Ko ná ke fee, logo baŋa nɔɔna daa bá na amo. Abam nam wó na-ne. Amo na jege ŋwea Wɛ tei ne to, abam de wó na ŋwea Wɛ tei ne.
43014020	Abam ná nɛ ŋwea kam konto dwoŋi, dɛ dem konto ne á wó lɔre we amo de a Kwo me daane. Abam ta wó lɔre we á tigi amo bochare ne, ye amo de me de abam.
43014021	Nɔɔno wolo maama na sɛ amo nia yam ye o tɔge-ya to mo ye wolo na jege amo swono to. Amo Kwo Wɛ wó taa jege wolo na swoi amo to swono. Amo de nam wó taa swo-o, ye a kwori a pa o lɔre amo wo na ye tei to.”
43014022	Yezu na tage konto to, nɔɔno wodwoŋi de yere na ye Judas ye ko dae Yisakara bu wom to ma leiri o we, “Amo tu, nmo wó ke tɛ mo n pa se debam lɔre nmo wo na ye tei, ye logo kom nɔɔna bam bá lɔre?”
43014023	Yezu ma leiri-o o we, “Wolo na swoi amo to wó taa tɔge chega kalo amo na bere to. Amo Kwo wó taa jege konto tu swono, ye amo de a Kwo wó ba o tei dé me ded-o.
43014024	Wolo maama nam na ba swoi amo to ba cheigi amo berem dem. Amo ni taane delo abam na nigi to nam dae amo nyem, se de nwoŋi amo Kwo wolo na toŋe-ne to tei mo.
43014025	Amo maŋe a ta a bere abam wonnu tem konto maŋa kam a ta na wo abam tei ne to.
43014026	Ko daare se Wolim Tu wom laam mo ba abam tei. Wonto mo ye Wɛ Sin-laao kom, a Kwo Wɛ na wó toŋe-o se o ba amo yere ŋwaane to. Wonto wó ta wonnu maama o bere abam. O maa wó pa se á guli kolo maama amo na maŋe a ta a bere abam to gula.
43014027	Amo yage bochare-zuru mo a pa abam. Ko ye amo tete nyem mo a kwei a pa abam. Amo na lage a pa abam bochare-zuru kolo to, logo baŋa nɔɔna nam yeiri ko dwoŋi. Á yé pa se á wo taa di. Á nam yé ta-á jege lwia de.
43014028	Abam maŋe á ni amo na tage de abam we, a lage a viiri, ye a ta wó jwoori a ba á tei. Abam ya ná swoi amo, á wó ta-á jege wopwolo dedaane amo na lage a vo a Kwo Wɛ tei to, o na dwoi amo to ŋwaane.
43014029	Amo nam tage tento a bere abam leilei konto ye a ta wo yage logo baŋa. Konto to, ko laam ná seene ko ke, á wó sɛ amo taane dem.
43014030	Amo daa bá na chwoŋa se a ŋɔɔne taane dedɛ de abam, logo baŋa dedɛɛro wom na lage o ba to ŋwaane. Wonto nam bá wane o chɔge kolo na wo amo bochare ne to.
43014031	Amo nam jege se a pa balo na jege kugu jei logo baŋa ne to lɔre we amo jege a Kwo wom swono. Konto ŋwaane mo a ke kolo maama a Kwo na pɛ-ne ni se a ke to. Á zaŋe se dé nwoŋi.”
43015001	Yezu ta ma ta o we, “Amo ye ti-ŋoŋo kolo na ye chekke to. Ko ná ye balo na tɔge-ne to, amo Kwo wom wó ke-ba nenɛɛne valo na fɔge o nii o tio kom baŋa ne tei to.
43015002	Naga kalo na nwoŋi tio kom yera ne ye ka ba leiri bia to, o wó bwori-ka o yage mo. Ko daare naga kalo na leiri bia to, o wó kwɛ-ka se ka taa lana se ka taa fɔge ka leiri bia dedɛ.
43015003	Abam bochara nam maŋe ya kwɛ lanyerane, de á na tɔge ni taane delo amo na ŋɔɔne a bere abam to.
43015004	Me-na de amo, se amo de wó taa tigi abam bochara ne. Tio naga bá wane ka taa leiri bia ka tete yerane. Ka jege se ka taa wo tio kom yera ne mo se ka laam wane bia ka lei. Ko nam ye bedwe mo de abam. Abam jege se á me de amo, se á laam wane á ta-á ke keim-laaro.
43015005	Amo mo ye tio kom, ye abam ye ko nɛ sem. Wolo maama de amo na me daane to nye de naga kalo na leiri bia dedɛ to mo. Amo nam ná tera á bochara ne, á bá wane kolokolo á ke.
43015006	Wolo na wo me de amo to nye de tio naga kalo ba na gwoni ba yage ye ka ko to mo. Tio nɛ selo na koge konto dwoŋi to, ba laam wó la se maama ba de mini ne mo.
43015007	Abam nam ná me de amo, ye amo taane dem ná wo á bochara ne, á wó wane á lwoori kolo maama á boboŋa na lage to, ye á wó na-ko.
43015008	Abam ná yeini á ke keim-laaro, ne tio na leiri bu-ŋona dedɛ tei to, á wó seene á ta-á ye amo kwaga tɔgena, ye konto wó pa a Kwo wom na zula.
43015009	Amo tiini a jege abam swono ne amo Kwo wom na swoi-ne tei to mo. Ta-á jege-na amo swono kom á bochara ne.
43015010	Abam ná sɛ amo nia yam, á wó wane á ta-á jege amo swono kom konto. Ko ye bedwe mo de amo na sɛ a Kwo nia yam ye a jege o swono kom a bochare ne tei to.
43015011	Amo lage se wopwolo kolo amo na jege to taa wo abam tei ne, se ko pa á ta-á jege wopwolo ko ja gaale. Konto ŋwaane mo a bere abam wonnu tento.
43015012	Amo ni dem nam mo tento: Á ta-á swoi daane, se ko maŋe de amo na swoi abam tei to.
43015013	Nɔɔno ná sɛ se o te o dwonna ŋwaane, kotu tiini o jege ba swono mo se ko ja gaale.
43015014	Abam nam ná ke á tɔge amo ni dem, á wó ta-á ye a badwonna mo.
43015015	Konto ŋwaane, amo daa bá taa bwoi abam we, amo sabeela. Ko ná ye sabeelo, o yeiri kolo o tu na lage se o ke to. Ko nam ná ye abam, amo tage kolo maama a na lɔre a Kwo wom tei ne to a bere abam. Konto ŋwaane mo amo laam bwoi abam we, a badwonna.
43015016	Ko nam dae abam mo kuri amo se á ta-á tɔge-ne. Amo nam mo kuri abam, ye a daare a tiŋi abam se á ta-á ke keim-laaro. Keim-laaro tem konto wó taa wora taa taa. Abam ná toŋe keim-laaro tem konto dwoŋi, a Kwo wom wó pa abam kolo maama á na wó lwoori o tei ne amo yere ŋwaane to.
43015017	Kolo a na pɛ abam ni se á ke to mo tento: Á ta-á swoi daane.”
43015018	Yezu daa ta ma ta o we, “Ko ná ye balo na jege kugu jei logo baŋa ne to, ba ná chuli abam, se á guli we ba maŋe ba da yiga ba chuli amo mo .
43015019	Abam ya ná ye logo baŋa nyem, ko nɔɔna bam ya wó taa swoi abam, á na ye ba dwonna to ŋwaane. Ko nam na ye tei to, amo mo kuri abam logo nɔɔna bam wone, ye á daa dae ba nyem. Konto ŋwaane mo balo na jege kugu jei logo baŋa ne to wó taa chuli abam balo na ye Wɛ nyem to.
43015020	Guli-na amo na maŋe a ta kolo a bere abam we, kabaa tera ka na dwoi ka tu to. Ba ná jaane amo ba yaare, ba wó yaare abam de mo. Ba nam ná sɛ amo ni taane, ba wó sɛ abam de nyem.
43015021	Ba nam wó ke abam konto maama amo ŋwaane, kolo ŋwaane ba yeiri wolo wom na toŋe-ne to.
43015022	Amo ya ná wo tu a ŋɔɔne chega a bere-ba, wɛleera ya bá taa wo ba yuu ne. Ko nam na ye tei to, ba daa bá wane ba bere we ba jege bora.
43015023	Wolo maama ná chuli amo, konto tu chuli amo Kwo wom de mo.
43015024	Amo ke totoŋ-laaro a pa-ba, ye nɔɔn-nɔɔno ta wo fɔge o ke totoŋa yanto dwoŋi. Amo ya ná wo ke a pa-ba, wɛleera ya bá taa wo ba yuu ne. Ba nam nɛ amo na ke kolo to, ye ba ta chuli amo de a Kwo wom maama.
43015025	Ko nam ke se kolo na popone Wɛ nia tɔnɔ kom wone to mo ji chega we, ‘Ba chuli-ne kafɛ ŋwaane.’
43015026	Wolim Tu wom nam wó ba. Wonto mo ye Wɛ Sin-laao kom. O maa ye chega tu, ye o nwoŋi a Kwo wom tei. A nam wó toŋe-o se o nwoŋi a Kwo wom tei o ba abam tei. O laam wó ŋɔɔne amo chega kam o bere nɔɔna.
43015027	Abam de nam wó ŋɔɔne amo chega kam taane, kolo ŋwaane abam maŋe á wora de amo ko zege boboa ne mo.”
43016001	Yezu daa ta ma ta de o kwaga tɔgena bam o we, “Amo nam ŋɔɔne wonnu tento a bere abam se ko pa á yé ta-á tusi Wɛ chwoŋa kam ne.
43016002	Ba nam wó le abam ba jeiro di sem ne. Maŋa lage ka ba ye nɔɔno wolo ná go abam, konto tu wó boŋe we o ke totoŋ-laao mo o pa Wɛ.
43016003	Ba nam wó ke abam wonnu tem konto, kolo ŋwaane ba yeiri amo Kwo wom, ye ba ta yeiri amo de.
43016004	Amo tɛ wonnu tento maama se te maŋa kam ná yia, se á wane á guli we amo maŋe a ta te taane a bere abam. Amo wo tage wonnu tem konto a bere abam boboa ne, kolo ŋwaane amo ya wo abam tei ne.
43016005	Ko daare leilei konto amo lage a vo wolo wom na toŋe-ne to tei. Abam wolowolo nam wo bwei-ne we, ‘Nmo lage n vo yei ne mo?’
43016006	Amo nam tage a bere abam kolo na lage ko ke to, ye ko pɛ á wo tiini ko chɔge.
43016007	Ko daare a laam tɛ abam chega mo we, amo ná viiri, ko wó taa lana ko pa abam. Kolo ŋwaane amo ná wo viiri, Wolim Tu wom bá ba abam tei. Ko daare amo nam ná viiri, a laam wó toŋe-o se o ba abam tei.
43016008	O ná tua, o wó pa se logo baŋa nɔɔna lɔre we ba tusi de ba ya na boŋe we wɛleera ye tei to, de Wɛ chwo-laao kom, de Wɛ na wó bore nɔɔna bora tei to.
43016009	O wó bere-ba we ba tusi wɛleera seeni de ba na wo sɛ amo to.
43016010	O ta wó bere-ba we ba tusi Wɛ chwo-laao kom seeni, kolo ŋwaane a lage a vo a Kwo Wɛ tei, ye á daa bá na-ne.
43016011	O ta wó bere-ba we ba tusi borem dem seeni, kolo ŋwaane logo baŋa dedɛɛro wom maŋe o to de o bora.
43016012	Amo jege wonnu dedɛ se a ta a bere abam, ye ko nam wó taa tiini ko chamma dedɛ ko pa abam.
43016013	Ko daare Wɛ Sin-laao kom ye chega tu mo. O ná tua, o laam wó pa se á ba á lɔre chega kam maama. Ko nam dae o tete nyem mo o lage o ŋɔɔne. O wó ŋɔɔne kolo o na nigi Wɛ tei ne to mo, o ma daare o ta wonnu telo na lage te ba to o bere abam.
43016014	O nam wó zeiŋi amo yere, kolo ŋwaane o wó kwei amo chega kam mo o bere abam.
43016015	Amo Kwo wom na jege kolo maama to ye amo de nyem mo. Mo kokuri a tage a we, o Sin-laao kom wó kwei amo nyem dem o ma bere abam.
43016016	Ko ná ke fee, abam daa bá na amo, ye ko daa ta ná ke fee, á daa wó na-ne.”
43016017	Yezu na tage konto to, o kwaga tɔgena badaara maa tɛ daane ba we, “O na tage o we, ko ná ke fee dé daa bá na-o, ye ko daa ta ná ke fee dé daa wó na-o to, konto kuri mo bɛ? O nam ta tage o we, ko ye o na lage o vo o Kwo tei to ŋwaane mo. Dé yeiri ko kuri.”
43016018	Ba ta maa tiini ba bwɛ ba we, “O na tage o we, ‘ko ná ke fee’ to, ko kuri mo bɛ? De yeiri o na tɛ kolo to kuri.”
43016019	Yezu maa yei we ba lage se ba bwei-o taane. O ma ta de-ba o we, “Á na bwɛ daane tei to, ko ye amo na tage a we, ‘ko ná ke fee á daa bá na-ne, ye ko daa ná ke fee á wó na-ne’ to ŋwaane mo na?
43016020	A tɛ abam chega ŋwaane to, abam wó ba á keeri dedɛ. Ko daare logo baŋa nɔɔna bam wó taa jege wopwolo. Abam wo maa wó chɔge, ye á wo-chechɔgɔ kom laam wó pipiri ko ji wopwolo.
43016021	Ko na ye tei to, kaane ná lage o lo bu, o wó taa jege lwia mo, kolo ŋwaane o chanɛɛre maŋa yia. O nam ná loge bu wom, o laam wó swei o chanɛɛre dem ni ne, ye o jege wopwolo de o na loge bu ye yezura wo ba tei ne to.
43016022	Ko nam ye konto mo de abam de. Leilei konto á jege lwia. Amo nam daa wó jwoori a na abam pa se á tiini á na wopwolo, ye nɔɔn-nɔɔno daa bá wane-ko o chɔge.
43016023	Dɛ dem konto ná yia, abam bá bwei kolokolo amo tei ne. A tɛ abam chega ŋwaane to, amo Kwo wom wó pa abam kolo maama abam na wó lwoori amo yere ŋwaane to.
43016024	De leilei konto de, á maŋe á ta wo lwoori kolokolo amo yere ŋwaane. Nam lwoori-na, se á wó na, se ko pa abam wopwolo kom tiini ko gaale.
43016025	Amo na tage wonnu tento a bere abam to, ko ye memaŋa mo a mɛ a ta. Maŋa nam wó ba ye amo daa bá maŋe memaŋa a ma bere abam. Amo nam wó ba a ŋɔɔne a Kwo Wɛ taane jaja mo a bere abam.
43016026	Dɛ dem konto ne, amo bá taa jege se a lwoori a Kwo Wɛ abam ŋwaane. Abam mo wó lwoori-o amo yere ŋwaane,
43016027	kolo ŋwaane Wɛ tete maŋe o jege abam swono, abam na swoi amo ye á kwori á sɛ we a nwoŋi o tei ne to ŋwaane.
43016028	Amo seene a nwoŋi a Kwo Baŋa Wɛ tei mo a ba logo baŋa. Leilei konto a lage a yage logo baŋa se a jwoori a vo o tei.”
43016029	Yezu na tage konto to, o kwaga tɔgena bam laam ma ta ded-o ba we, “Nii, nmo laam tiini n ŋɔɔne jaja mo, ye n daa n ba maŋe memaŋa.
43016030	Leilei konto dé laam lɔre we nmo yei wonnu maama. Nmo daa n ba lage se nɔɔn-nɔɔno bwei-m taane. Konto nam pɛ se debam sɛ we nmo seene n nwoŋi Wɛ tei mo.”
43016031	Yezu ma leiri-ba o we, “Abam laam sɛ na?
43016032	Nii-na, maŋa lage ka yi leilei konto, ye abam wó jage. Abam dedoa dedoa maa wó jwoori o kwei o chwoŋa o daare amo yerane. Amo nam bá seene a taa ye a yerane, kolo ŋwaane a Kwo wom wó taa wo a tei ne.
43016033	Amo tage wonnu tento a bere abam se ko pa á na bochare-zuru amo ŋwaane. Logo baŋa ne á wó na yaara. Nam ta-á jege-na pu-dɛa. Amo maŋe a wane logo baŋa kam.”
43017001	Yezu na tage taane dem konto o ti to, o ma kwoni o yuu wɛɛne ye o we, “Amo Kwo, amo toone maŋa kam laam yia. Amo ye nmo Bu mo. Nam pa se a na zula, se amo de wó pa n na zula.
43017002	Kolo ŋwaane nmo pɛ-ne dam nabiina maama baŋa ne se a wane a pa balo maama nmo na pɛ-ne to jwoŋi ŋwea kalo na ba jege kweelim to.
43017003	Ŋwea kalo na ba jege kweelim to mo ye se nabiina taa yei nmo wolo yerane na ye chega tu Baŋa Wɛ to, se ba daare ba taa yei amo, Yezu Krista wolo nmo na toŋe to.
43017004	Amo pɛ se nmo na zula logo baŋa ne, de amo na ti totoŋe dem nmo na pɛ-ne se a ke to.
43017005	Amo Kwo, pa se a na nenɔŋ-fɔrɔ nmo tei ne leilei konto, se ko maŋe de nenɔŋ-fɔrɔ kolo a na maŋe a jege de nmo ye logo baŋa ta tera to.
43017006	Amo pɛ se nɔɔna balo nmo na kuri logo baŋa nɔɔna wone n ke amo jeŋa ne to lɔre nmo na ye wolo to. Banto ye nmo nyem mo, ye n kwei-ba n ke amo jeŋa ne. Ba nam sɛ nmo ni taane dem.
43017007	Leilei konto ba yei we kolo maama nmo na pɛ amo to nwoŋi nmo tei mo.
43017008	Nmo na pɛ-ne kwora kalo to mo a pɛ-ba, ye ba sɛ-ka. Ba nam yei lanyerane we amo nwoŋi nmo tei mo, ye ba ta sɛ we nmo mo toŋe-ne.
43017009	Amo nam lwoori nmo banto ŋwaane mo, se a ba lwoori nmo a pa logo baŋa nɔɔna maama. Ko nam ye balo nmo na ke a jeŋa ne to, kolo ŋwaane banto ye nmo nyem mo.
43017010	Woŋo kolo maama amo na jege to ye nmo nyem, ye nmo de na jege woŋo kolo maama to ye amo nyem mo. Balo na ye nmo nyem ye n ke-ba amo jeŋa ne to ŋwaane mo pɛ a yere zaŋe de zula.
43017011	Leilei konto amo daa bá taa wora logo baŋa ne, ye banto ta wora mo. Amo laam maa beene nmo tei mo. Amo Kwo, Wo-pwoŋo Tu Baŋa Wɛ, nmo yere dem ye amo de nyem mo, ye dento bere nmo dam dem na ye tei to. Ta-n mae n dam dem konto n nii n nɔɔna baŋa ne, se ko pa ba taa ye bedwe, ne nmo de amo na ye bedwe tei to.
43017012	Amo ya na wo ba tei ne to, a mɛ nmo dam dem mo a nii ba baŋa ne. Amo ma che-ba se ba yé ywori nmo chwoŋa kam wone. Ba wolowolo wo jei, ko ná dae wolo wom na maŋe se o na chɔgem to yerane. Nmo tɔnɔ kom bere we wonto jege se o na chɔgem mo.
43017013	Leilei konto amo maa beene nmo tei. Amo nam tage wonnu tento logo baŋa ne mo se ko pa nmo nɔɔna bam taa jege amo wopwolo kom dwoŋi ba bochara ne se ko tiini ko gaale.
43017014	A ma ke nmo ni taane dem ba jeŋa ne. Balo kugu jei na wo logo baŋa ne to ma chuli-ba, ba na dae logo baŋa nyem to ŋwaane, ne amo de na dae logo baŋa nyem tei to.
43017015	Ko nam dae we a lwoori nmo se n le-ba logo baŋa kam wone. A nam lwoori nmo se n che-ba wo-lwanno tu setaane tei ne mo.
43017016	Ba dae logo baŋa nyem, ne amo de na dae logo baŋa nyem tei to.
43017017	Fɔge n kwɛ-ba de n chega kam se ba taa ye nmo nyem. Nmo ni taane dem ye chega mo.
43017018	Amo toŋe-ba a yage logo baŋa ne, ne nmo na toŋe amo de n yage logo baŋa ne tei to mo.
43017019	Ko nam ye banto ŋwaane mo amo kwei a tete a ke nmo jeŋa ne, se ko pa banto de wane ba taa ye nmo nyem, nmo chega kam ŋwaane.
43017020	Amo nam ba lwoori nmo a pae banto yerane, se ko ye balo de na sɛ amo banto taane dem ŋwaane to.
43017021	Amo nam lwoori nmo se ko pa ba maama taa ye bedwe mo. Amo Kwo, nmo me de amo, ye amo tigi nmo bochare ne. Nam pa se banto me de debam konto dwoŋi. Konto wó wane ko pa se logo baŋa nɔɔna sɛ we, nmo mo toŋe-ne.
43017022	Amo pɛ-ba nenɔŋ-fɔrɔ kolo dwoŋi nmo na pɛ-ne to, se ba wane ba ji bedwe, ne amo de nmo na ye bedwe tei to.
43017023	Amo me de-ba, ye nmo me de amo, se ko pa ba taa tiini ba ye bedwe, se logo baŋa nɔɔna wane ba lɔre we nmo mo toŋe-ne, ye nmo jege nmo nɔɔna bam swono, nenɛɛne nmo na swoi amo tei to.
43017024	Amo Kwo, a lage se balo nmo na ke a jeŋa ne to taa tɔge ba wo amo na wo mɛ to, se ko pa ba na amo na jege nenɔŋ-fɔrɔ tei to. Ko ye nmo na maŋe n jege amo swono ye logo baŋa daa ta wo ke to ŋwaane mo n pɛ-ne nenɔŋ-fɔrɔ kom konto.
43017025	Amo Kwo, Chega Tu, logo baŋa nɔɔna bam nam yeiri nmo. Ko daare amo yei nmo, ye a nɔɔna bam yei we nmo mo toŋe-ne.
43017026	Amo nam pɛ se ba lɔre nmo na ye wolo to, ye a nam wó taa ke konto mo se ko pa nmo na jege amo swono tei to taa wo banto de tei ne. Amo tete de maa wó me de-ba.”
43018001	Yezu déem na tage wonnu tem konto o ti to, o de o tɔgena bam ma zaŋe ba nwoŋi se ba kɛ. Ba ma vo ba bɛ nabara kadwoŋi kalo yere na ye Kidoron to. Gaare maa wo jei sem konto ne. Ba ma vo ba zo.
43018002	Yezu de o kwaga tɔgena bam déem yeini ba jeeri daane gaare dem konto ne mo. Konto ma pa se Judas wolo na lage o yeigi Yezu o pa to yei ko jei.
43018003	Judas ma tɔge de soja tiina kɔgɔ o vo jeiga kam konto. Wɛ kaanem yiga-tiina bam de Farisi tiina bam de toŋe ba nɔɔna pa ba tɔge ba vo. Ba déem jege ba jara zela, dedaane min-zwonnu, de mɔɔla.
43018004	Yezu maa yei kolo maama na lage ko ke-o to. O ma nwoŋi o zege laŋa ne, ye o ta de-ba o we, “Wɔ mo abam laga?”
43018005	Ba ma leiri-o ba we, “Yezu wolo na ye Nazarete tu to mo dé laga.” Yezu ma ta o we, “Ko ye amo mo konto.” Judas de maa tɔga o zege de-ba.
43018006	Yezu ya na tage de-ba o we, omo mo konto to, ba ma titwoni ba jwoori kwaga ba to tega ne.
43018007	O ma jwoori o bwei-ba o we, “Wɔ mo abam laga?” Ba ma ta ba we, “Yezu wolo na ye Nazarete tu to mo dé laga.”
43018008	Yezu ma ta de-ba o we, “Amo maŋe a ta a bere abam we amo mo konto. Ko nam ná ye amo mo á laga, se á yage banto se ba viiri.”
43018009	O tage konto se ko pa o na maŋe o ta taane delo to mo ji chega de o na we, “Amo Kwo, amo wo pɛ balo maama nmo na ke amo jeŋa ne to de dedoa de jei.”
43018010	Simon Piita maa jege se-zɔɔ. O ma le-ko o zage Wɛ kaanem yuu-tu sabeelo wom jazem zwɛ o pere. Sabeelo wom yere mo Malacha.
43018011	Yezu ma ta de Piita o we, “Jwoori n ke n se-zɔɔ kom ko jeiga ne. Amo jege se a na chanɛɛre delo a Kwo na pɛ-ne to mo. Nmo nam boŋe se a lu mo na?”
43018012	Soja tiina bam kɔgɔ kom de ba dedɛɛro wom de Juu tiina bam nɔɔna bam ma ja Yezu ba vɔ.
43018013	Ba ma ja-o ba da yiga ba vo Anas tei. O maa ye Kayafa tembaaro mo. Kayafa mo ye Wɛ kaanem yuu-tu wom bene dem konto ne.
43018014	Wonto déem ya tage de Juu tiina bam we, ko maŋe se nɔɔno dedoa te nɔɔna bam maama ŋwaane.
43018015	Simon Piita de o dwoŋi tɔgeno dedoa ma tɔge Yezu kwaga. Tɔgeno wom konto de Wɛ kaanem yuu-tu wom yei daane lanyerane. O ma tɔge de Yezu o zo kaanem yuu-tu wom sɔŋɔ konkɔlɔ.
43018016	Piita ma maŋe manchwoŋo ni ne o zege da. Yezu tɔgeno wolo wom de kaanem yuu-tu wom na yei daane to ma jwoori o nwoŋi o ta de busankana kalo na nii manchwoŋo ni dem baŋa ne to, ye o daare o ja Piita o zo.
43018017	Busankana kam ma bwei Piita o we, “Nmo tɔge n ye Yezu kwaga tɔgeno mo na?” O ma leiri o we, “Amo dae.”
43018018	Waaro déem mo wora. Konto ŋwaane sabeela bam de Juu tiina dedɛɛra bam ma dwei mini ba zege da ba weera. Piita de ma vo o tɔge o zege da o weeri mini dem.
43018019	Wɛ kaanem yuu-tu wom laam ma bwei Yezu o tɔgena bam taane, de o berem dem na ye tei to.
43018020	Yezu ma leiri-o o we, “Amo yeini a ŋɔɔne jaja mo a bere nɔɔna maama. Amo na yeini a bere nɔɔna to, ko ye ba jeiro di sem ne mo, de Wɛ di-kamunu kom ne, mɛ Juu tiina bam maama na yeini ba jeeri daane to. Amo wo fɔge a seigi a ta kolokolo.
43018021	Bɛ nam mo ye n bwei amo se n nii? Nam bwei balo na cheigi amo taane dem to n nii amo na tage kolo de-ba to, se banto mo yei amo na tage kolo to.”
43018022	Yezu na tage konto to, dedɛɛra bam dedoa na wora to ma lɔ o popɔŋɔ, ye o ta o we, “Bɛ mo ye n ŋɔɔne konto dwoŋi de Wɛ kaanem yuu-tu wom?”
43018023	Yezu ma leiri-o o we, “Amo ná tage woŋo a chɔge, se n ta ko na ye kolo to se dé lɔre. Ko nam ná ye chega mo a taga, bɛ mo ye n mage-ne?”
43018024	Anas laam ma pa se ba ja-o ba vo Kayafa wolo de na ye Wɛ kaanem yuu-tu to tei, ye ba ta wo bwoli-o.
43018025	Simon Piita daa ta maa zege da o weeri mini dem. Ba ma bwei-o ba we, “Nmo tɔge n ye nɔɔno wonto kwaga tɔgeno mo na?” Piita ma fo o we, omo dae.
43018026	Wɛ kaanem yuu-tu wom sabeelo dedoa wolo choro Piita na zage o zwɛ o pere to ma ta ded-o o we, “Amo wo nɛ nmo ded-o gaare dem ne na?”
43018027	Piita daa ta ma fo. Chebweɔ ma da ko keeri.
43018028	Ba laam ma ja Yezu ba nwoŋi Kayafa sɔŋɔ ne ba vo teo kom gɔmena tu wom sɔŋɔ. Ko déem ye tetete mo. Juu tiina bam maa wo dɛ ba zo sɔŋɔ kom wo ba chullu tem ŋwaane. Ba jege se ba che ba tete de digiru se ba wane ba na chwoŋa ba di Atɔgebabaŋa kuri dem.
43018029	Gɔmena tu Pilata ma nwoŋi ba tei, ye o bwei-ba o we, “Bɛ mo ye abam saŋe nɔɔno wonto?”
43018030	Ba ma leiri-o ba we, “Nɔɔno wonto ya ná wo ke o chɔge, dé ya bá ja-o dé ba nmo tei.”
43018031	O ma ta de-ba o we, “Nam yage! Abam tete nam jwoŋi-o se á bwei á nii, se ko tɔge abam chullu tem na ye tei to.” Juu tiina bam ma leiri ba we, “Debam ba jege chwoŋa se de go nɔɔn-nɔɔno.”
43018032	Konto nam ke se Yezu na tage kolo to mo ji chega, ne o na wó te toone delo dwi to.
43018033	Pilata laam ma jwoori o zo sɔŋɔ kom wo o bwoŋi Yezu, ye o bwei-o o we, “Nmo ye Juu tiina pɛ mo na?”
43018034	Yezu de daa ma jwoori o bwei-o o we, “Nmo na tage konto to, ko ye nmo tete boboŋa taane mo naa nɔɔna badwonna mo tage amo taane de nmo?”
43018035	O ma leiri o we, “Amo dae Juu tu. Ko ye nmo tete Juu tiina de ba kaanem yiga-tiina bam mo jaane nmo ba ba ba ke amo jeŋa ne. Kɔ mo n kea?”
43018036	Yezu ma leiri o we, “Amo paare dem wo nwoŋi logo baŋa, se de ya ná ye logo baŋa nyem, amo nɔɔna bam ya wó ke jara se ba vere amo Juu tiina bam jeŋa ne. Ko nam na ye tei to, amo paare dem ye jeiga kadwoŋi nyem mo.”
43018037	Pilata ma bwei-o o we, “Konto ŋwaane, nmo ye pɛ mo na?” Yezu ma leiri o we, “Nmo tete mo tage n we, a ye pɛ. A tu se a ŋɔɔne chega kam mo a bere nɔɔna logo baŋa ne. Konto ŋwaane mo ba loge amo. Wolo maama na ye chega nɔɔno to mo cheigi amo taane.”
43018038	O ma ta ded-o o we, “Bɛ mo ye chega?” Pilata na tage konto to, o laam ma jwoori o nwoŋi pwooni o ta de Juu tiina bam o we, “Amo wo nɛ o na ke kolo o chɔge to se a bwei-o se o leiri.
43018039	Abam nam yeini á jege keim dedwoŋi. Atɔgebabaŋa kuri dem maŋa ne amo yeini a le peeno dedoa a yage a pa abam se o viiri. Abam nam lage se a yage Juu tiina pɛ wom mo na?”
43018040	Ba ma laare de kwor-dɛa ba we, “Kɔtaa. Ko dae wonto, se Barabas mo dé laga se n yage.” Barabas ya ye venvereno mo.
43019001	Pilata laam ma pa se ba yɔɔre ba ja Yezu ba fere.
43019002	Soja tiina bam ma kwei sabare ba ma sɔ yipuga ba pu o yuu ne. Ba ma kwei gare-soŋo dedɔrɔ ba zo-o ne o ye pɛ mo tei, ye ba mɔne-o.
43019003	Ba maa vei o tei kuni dedɛ, ye ba tɛ ded-o ba we, “Juu tiina Pɛ, de n lei”. Ba maa lɔe o popwaano.
43019004	Pilata daa ta ma jwoori o nwoŋi pwooni, ye o ta de kɔgɔ kom o we, “Nii-na, amo wó pa se nɔɔno wom nwoŋi o ba o zege abam yiga ne se á wane á lɔre we amo wo nɛ o na ke kolo o chɔge to.”
43019005	Yezu ma nwoŋi de o yuu sabare yipuga kam de o gare-soŋo kom. Pilata ma ta de-ba o we, “Nii-na nɔɔno wom.”
43019006	Kaanem yiga-tiina bam de ba nɔɔna bam na nɛ-o to, ba maa tɛ de kwor-dɛa ba we, “Go-o! Pa-o dagara baŋa ne n go!” O ma ta de-ba o we, “Abam tete nam ja-o á pa dagara baŋa ne, se amo wo nɛ kolo o na ke o chɔge se a ma di o taane to.”
43019007	Juu tiina bam ma jwoori ba leiri-o ba we, “Debam jege Wɛ ni delo na bere we o jege se o te to, kolo ŋwaane o bere o tete we o ye Wɛ Bu.”
43019008	Pilata na nigi ba na tage konto to, foone ma tiini de zo-o.
43019009	O ma jwoori o zo sɔŋɔ kom wo, ye o bwei Yezu o we, “Nmo nwoŋi yei ne mo?” Yezu maa chemm.
43019010	O ma ta ded-o o we, “Nmo chemm mo de amo na? Ta-n yei we amo jege dam se a yage nmo, naa se a pa ba pa nmo dagara baŋa ne ba go.”
43019011	Yezu ma leiri-o o we, “Nmo ya bá ta-n jege dam amo baŋa ne, ko ná dae Wɛ mo pɛ-m. Konto ŋwaane, nɔɔno wolo na kwei amo o ke nmo jeŋa ne to mo fɔge o ke wo-lɔŋɔ o dwoni nmo.”
43019012	Maŋa kam Pilata na nigi konto to, o maa kwaane o lage chwoŋa se ba yage Yezu. Ko daare Juu tiina bam maa tiini ba tɛ de kwor-dɛa ba we, “Nmo ná yage nɔɔno wonto, ko wó bere we n chuli logo kom Pa-faro wom mo. Nɔɔno wolo ná pɛ o tete paare, konto tu boŋe se o chɔge Pa-faro wom mo.”
43019013	Pilata na nigi konto to, o ma ja Yezu o nwoŋi, ye o daare o jeini taane dim jeiŋa kam jei ne. Ba bwoi jei sem konto we, ‘Kandwa-pelwaro jeiga’ mo. Ko yere de Juu tiina bam taane mo ye ‘Gabata’.
43019014	Ko déem ye wea tetare ne mo, dɛ dem tega na wó poore se Atɔgebabaŋa kuri dem di to. Pilata laam ma ta de Juu tiina bam o we, “Nii-na á pɛ wom.”
43019015	Ba ma jwoori ba laare baŋa baŋa ba we, “Ja-o n pa dagara baŋa ne n go!” O ma bwei-ba o we, “O ye abam pɛ wom ye á lage se a pa ba go-o na?” Kaanem yiga-tiina bam ma leiri ba we, “Debam ba jege pɛ wodwoŋi, ko ná dae logo kom Pa-faro wom yerane.”
43019016	Pilata laam ma kwei Yezu o ke ba jeŋa ne se ba pa-o dagara baŋa ne ba go. Soja tiina bam laam ma ja Yezu,
43019017	ye ba pa o zeŋe dagara kalo ba na lage ba pa-o ka baŋa ne to. O ma vo o yi jei selo ba na bwoi we, ‘Yu-kwoli- champoa Peo’ to. Ko yere de Juu tiina taane dem mo ye ‘Goligota’.
43019018	Ko ye dáane mo ba jaane-o ba pa dagara kam baŋa ne. Ba ma ja nɔɔna balei de ba pa dagare baŋa ne. Yezu maa wo banto balei tetare ne.
43019019	Pilata ma popone maanem tɔn-kamunu ye o pa ba ke-ko dagara kam yuu ne. Ko poponem dem we, YEZU, NAZARETE TU, JUU TIINA PƐ.
43019020	Juu tiina bam dedɛ déem ma ga tɔnɔ kom, kolo ŋwaane jeiga kalo ba na page Yezu da to bwola de teo kom. Ko ma popone de Juu tiina taane, de Rom tiina taane, de Girisi tiina taane de.
43019021	Juu tiina kaanem yiga-tiina bam na nɛ to, ba ma vo ba ta de Pilata ba we, “Ko wo maŋe se n popone we, ‘Juu tiina Pɛ’. Nam popone we, ‘Nɔɔno wonto mo bere o tete we o ye Juu tiina Pɛ.’ ”
43019022	O ma leiri-ba o we, “Amo na popone tei to maŋe.”
43019023	Soja tiina bam na page Yezu dagara kam baŋa ne ba ti to, ba laam ma kwei o gwaaro tem ba pɔɔre-te kuni bena, se soja tu maama kwei o nyem. Ba ma kwei o gare-bu wom de. Ko maama déem sɔge puna mo, ko ba jege twoŋim jei.
43019024	Ko na ye konto to, ba ma ta daane ba we, “Yé pa-na se dé kaare-ko. Nam pa-na dé ta jɔrɔ se dé nii wolo na wó jwoŋi-ko to.” Ko déem ke konto mo se ko pa kolo na popone Wɛ tɔnɔ kom wone to mo ji chega de ko na we, “Ba pɔɔre amo gwaaro ba pa daane, ye ba daare ba ta jɔrɔ amo gare-bu wom ŋwaane.” Soja tiina bam ma seene ba ke konto.
43019025	Balo déem na zega ba bwola de Yezu dagara kam to mo ye o nu wom, de o nu nyaane, de Mary wolo na ye Kalopa kaane to, de Mary wolo na ye Magadala tu to.
43019026	Yezu na nɛ o nu wom de o kwaga tɔgeno wolo o na jege o swono lanyerane to, ye ba zege da to, o ma ta de o nu wom o we, “A nu, nii nmo bu wom da.”
43019027	O ma daare o ta de o kwaga tɔgeno wom o we, “Nii n nu da.” Ko zege maŋa kam konto ne o kwaga tɔgeno wom jaane Yezu nu wom o pa o zoore o sɔŋɔ ne.
43019028	Konto kwaga ne Yezu maa yei we woŋo maama ke ko ti. O na lage se Wɛ tɔnɔ kom seene ko ji chega to, o laam ma ta o we, na-nyɔm jege-o.
43019029	Zoŋa déem mo zege da, ye ka ni su de sana balo na nyɔna to. Ba ma kwei sɔsɔɔ ba de sana bam wone, ye ba vɔ-ko daa ni ne ba tei wɛɛne ba pa se ko yi o ni.
43019030	Yezu ma nyɔ sa-nyɔna bam, ye o ta o we, “Ko laam ke ko ti.” O ma daare o chɔɔle o yuu tega ne, ye o laam pa o jworo kom nwoŋi o tei ne.
43019031	Ko déem ye dɛ delo Juu tiina maama na yeini ba ti ba yiga se ba siu dɛ dem laam yi to mo. Tega na wó poore se ko taa ye ba siu dɛ-kamunu kom to, ba maa ba lage se nɔɔna bam yera yam taa wo dagare sem yera ne dɛ dem konto ne. Konto ŋwaane Juu tiina badwonna ma vo Pilata tei ba ta ded-o se o pa chwoŋa se ba bwori nɔɔna bam nɛ se ba daare ba pare ba yera yam.
43019032	Konto ŋwaane, soja tiina bam ma vo balo ba na go ba woli de Yezu to tei, ye ba bwori da-yiga nɔɔno wom nɛ, de o dwoŋi wom nɛ.
43019033	Ba ma vo ba yi Yezu. Ba ma na we o maŋe o te mo ye ba daa wo bwori wonto nɛ.
43019034	Ko daare soja tu dedoa ma kwei o chichwei o ma zɔ Yezu saŋa ne. Jana de na maa pɔpɔ ba nwoŋa.
43019035	Nɔɔno wolo yi na nɛ konto to mo ŋɔɔne ko taane se ko pa abam de wane á sɛ. O maa yei we o na tage kolo to ye chega mo, ye o zege chega kam konto kwaga ne.
43019036	Konto nam ke se ko pa Wɛ tɔnɔ kom ji chega de ko na we, “O kua de dedoa de bá bwori.”
43019037	Wɛ tɔnɔ kom ta tage ko we, “Nɔɔna wó fɔge ba nii wolo wom ba na zɔge to.”
43019038	Konto déem na ke to kwaga ne mo Josef wolo na nwoŋi Arimatea to zaŋe o vo Pilata tei. O déem ye Yezu kwaga tɔgeno mo ye o ba bere-ko jaja, o na kɔre Juu tiina dedɛɛra bam to ŋwaane. O ma vo o bwei Pilata se o nii o wó wane o kwei Yezu yera yam na. Pilata ma sɛ se o kwei. Josef ma vo o kwei-ya o ja viiri.
43019039	Nikodema wolo déem na vei o na Yezu tete ne to maa tɔge o wora. O maa jege terale nuga dedɛ o tei ne, ko na maŋe de garewaa yi to. Nuga kam ye Mura de Alowa nuga mo gwaane daane.
43019040	Nɔɔna bam konto balei ma kwei Yezu yera yam ba turi-ya de terale nuga kam, ye ba daare ba pipiri-ya de gare-jale, ne Juu tiina na yeini ba ke ba toa yera tei to.
43019041	Gaare mo wo jei selo ne ba na page Yezu dagara baŋa ne to. Peo maa wo gaare dem wone, ye yibeeli-doore wora peo kom yera ne, ba ta na wo ke nɔɔn-nɔɔno da.
43019042	Ko na ye dɛ delo tega na wó poore se ko taa ye ba siu dɛ dem to, ba ma kwei Yezu yera yam ba tiŋi yibeeli dem wone, de jei na bwola to ŋwaane.
43020001	Siu dɛ dem na kɛ de daare de pa dɛ delo to, Mary Magadala ma zaŋe o gwo tega o vo Yezu yibeeli dem jeiga. O ma na we kandwɛ delo ya na pe bɔɔne dem ni to tigi dáa ne.
43020002	O ma duri o jwoori o vo o ta de Simon Piita de tɔgeno wodwoŋi wolo Yezu na swoi to o we, “Ba kwei dé Teiru wom yera yam yibeeli dem wone, ye dé nam yeiri ba na ke-o mɛ.”
43020003	-
43020004	Piita de o dwoŋi tɔgeno wom ma zaŋe ba duri ba maa vei bɔɔne dem. Tɔgeno wodwoŋi wom ma duri o kɛ o vo o yi bɔɔne dem o daare Piita.
43020005	O ma tiiri o nii bɔɔne dem wone o na gare-jale na tigi da, ye o wo zo.
43020006	Simon Piita ma da o kwaga o ba. O ma kɛ o zo bɔɔne dem wo. O ma na gare-jale dem na tigi da,
43020007	ye o daare o na gɔrɔ kolo ba ya na mɛ ba ba Yezu yuu to. Konto nam pere mo ko tigi ko yera.
43020008	Tɔgeno wodwoŋi wom ya na lwoori o yi da to de laam ma zo. O ma na kolo na wora to, ye o daare o sɛ we ko seene ko ye chega.
43020009	Ba daa ta ma wo lɔre Wɛ tɔnɔ kom na tage kolo we, o jege se o bi toone wone to kuri.
43020010	Ba laam ma jwoori ba viiri.
43020011	Mary daa ta maa zege yibeeli dem ni ne o keera. O na keera konto to, o ma tiiri o nii bɔɔne dem wone.
43020012	O ma na malese selei na zo gare-pwonnu se jei mɛ seeni Yezu yera yam ya na tigi da to. Dedoa maa wo o yuu seeni, ye wodwoŋi wom maa wo o nɛ seeni.
43020013	Se ma bwei-o se we, “A nakɔ, bɛ mo ye n keera?” O ma ta de-se o we, “Ba kwei amo Teiru wom yera yam ba ja viiri, ye a nam yeiri ba na kwei-o ba ke mɛ.”
43020014	O na tage konto to, o ma pipiri o nii o kwaga ne o na Yezu na zege da, ye o wo lɔre we ko ye Yezu mo.
43020015	Yezu ma bwei-o o we, “A nakɔ, bɛ mo ye n keera? Wɔ mo nmo kare n beera?” Mary déem boŋe we o ye gaare dem tu mo. O ma ta ded-o o we, “Amo tu, ko ná ye nmo mo kwei-o n ja n viiri, se n bere-ne n na ke-o mɛ to se a vo a kwei.”
43020016	Yezu ma bwoŋi o yere o we, “Mary.” Mary ma pipiri o nii o seeni, ye o ta de Juu tiina taane dem o we, “Rabuni”, ko kuri mo ‘Berem tu’.
43020017	Yezu ma ta ded-o o we, “Yé ta-n dwei-ne, se amo daa ta wo jwoori a vo a Kwo wom tei. Nam véi n ta n bere amo nu-bia bam we, amo laam maa vei a Kwo wom tei, wolo na ye abam de Kwo to. Wonto mo ye Baŋa Wɛ. O maa ye amo Tu de abam de Tu.”
43020018	Mary Magadala laam ma zaŋe o vo o ta de Yezu kwaga tɔgena bam we, omo nɛ ba Teiru wom, ye mo o na tage tei o bere omo to.
43020019	Dɛ delo nɔɔ na saŋe siu dɛ dem to mo Yezu kwaga tɔgena bam lage daane jeiga dedoa, ye ba fɔge ba pe diga kam ni, ba na kɔre foone de Juu tiina dedɛɛra bam to ŋwaane. Yezu laam ma pɔpɔ o ba o zege ba wone. O ma ta de-ba o we, “Yezura taa wo á tei ne.”
43020020	O na tage konto o ti to, o ma bere-ba o jea de o saŋa kam. O kwaga tɔgena bam maa tiini ba jege wopwolo lanyerane de ba na nɛ ba Teiru wom to.
43020021	O daa ma jwoori o ta de-ba o we, “Yezura taa wo á tei ne. Amo Kwo Wɛ mo toŋe-ne se a zeini nabiina lanyerane, ye a lage a toŋe abam de konto dwoŋi.”
43020022	O na tage konto to, o ma sii o sɔɔne ba baŋa ne ye o we, “Jwoŋi-na Wɛ Sin-laao kom.
43020023	Abam ná yage nɔɔno wolo wɛleera á ma chɛ-o, ya wó seene ya saare mo. Ko daare abam ná wo yage á ma chɛ wolo, ya ta wó taa wo kotu yuu ne mo.”
43020024	Tomas wolo ba na bwoi-o we ‘Yeywɛ’ ye o wo Yezu tontoŋena fuga-balei bam wone to ya tera maŋa kam Yezu na tu o kwaga tɔgena bam tei to.
43020025	O dwonna bam ma ta ba bere-o ba we, “Debam ya nɛ dé Teiru wom.” O ma ta de-ba o we, “Amo yi ná wo nɛ chena yam nia o je sem ne se a ke a noa da a nii, ye a daare a ke a jeŋa o saŋa kam ne, amo bá sɛ.”
43020026	Da nana na kɛ to, Yezu tɔgena bam daa ma la daane jeiga dedoa, ye Tomas de wora ba tei ne. Ba ma fɔge ba pe diga kam ni. Yezu ma pɔpɔ o ba o zege ba wone. O ma ta o we, “Yezura taa wo á tei ne.”
43020027	O laam ma daare o ta de Tomas o we, “Ma n noa n taane a je sem ywo-seeni n nii, n daare n tore n jeŋa a saŋa kam ne. Yage bobwea, se n daare n sɛ.”
43020028	Tomas ma leiri-o o we, “Amo Teiru, de amo Tu Wɛ, a laam sɛ.”
43020029	O ma ta ded-o o we, “Nmo na nii n na amo to mo pɛ nmo laam sɛ na? Balo na sɛ ye ba ta wo nɛ-ne to tiini ba jege yu-ywoŋo mo.”
43020030	Yezu déem ke wo-kenkagela dedɛ o kwaga tɔgena bam tetare ne, ye te maama nam wo popone tɔnɔ konto wone.
43020031	Wonnu telo na popone to ye se á wane á sɛ we Yezu mo ye Wɛ Dam Tu wom, ye o kwori o ye Wɛ Bu wom. Á nam ná jege wo-dedoa ded-o, á wó na ŋwea Wɛ tei ne.
43021001	Wonnu tem konto kwaga ne Yezu déem daa ma jwoori o bere o tete de o tɔgena bam Tiberia naneo kom ni ne. O na ke tei to mo tento:
43021002	Simon Piita déem wora, de Tomas wolo ba na bwoi we ‘Yeywɛ’ to. Natanayel de wora, wolo na nwoŋi Galili teo Kana to, dedaane Zɛbede bia bam, de Yezu kwaga tɔgena badwonna balei. Banto bam maama maa wo daane.
43021003	Simon Piita ma ta de o dwonna bam o we, o maa vei se o ja ywona mo. Ba ma ta ded-o ba we, “Dé wó tɔge de nmo dé vo.” Ba ma zaŋe ba vo ba zo ba nabworo kom. Tete dem konto ne ba ma kwaane se ba ja ywona. Ba maa wo jaane kolokolo.
43021004	Tega na wora ka poore to, Yezu maa zege naneo kom ni ne. Ba maa wo lɔre-o.
43021005	O ma bwoŋi-ba o we, “A badwonna bam, abam wo jaane kolokolo na?” Ba ma leiri-o ba we, “Dé wo nɛ kolokolo.”
43021006	O laam ma ta de-ba o we, “Nam de-na á chwogo kom nabworo kom jazem seeni, se á wó ja.” Ba ma seeni ba ke konto, ye ba daa ware se ba vaŋe chwogo kom ba de bworo kom wone, ywona na tiini ya wora to ŋwaane.
43021007	Yezu kwaga tɔgeno wolo o na swoi to ma ta de Piita o we, “Debam Teiru wom mo.” Simon Piita na lɔre we ko ye ba Teiru wom konto to, o ma ja o gɔrɔ kolo o ya na le to o ma kekare o tete. O ma faŋe o chu na bam wone.
43021008	Kwaga tɔgena badaara bam ma ja nabworo kom ba ba ba yi na bam ni, ye ba vaŋe chwogo kom ba woli da. Ko ni su de ywona. Ba ya dae yiga yiga de buburu kom.
43021009	Ba na bɛ bubɛ to, ba ma na min-chala na wora, ye ywona saŋe da. Bworobworo de maa wora.
43021010	Yezu ma ta de-ba o we, “Twori-na ywona yalo á na jaane leilei to yadaara á ja ba.”
43021011	Simon Piita laam ma vo o zo nabworo kom wo o vaŋe chwogo kom o tuuri o de tega ne. Ko su de ywon-kamuna yerane mo, ya maama ye bi de finnu-yatɔ (153). De konto de, ya wo pɛ se chwogo kom kaare.
43021012	Yezu ma ta de-ba o we, “Ba-na á saare á ni.” O kwaga tɔgena bam maama ma kɔre se ba bwei-o ba nii wonto ye wɔ mo, kolo ŋwaane ba maŋe ba yei we ko ye ba Teiru wom mo.
43021013	Yezu ma zaŋe o vo o kwei bworobworo kom o pa-ba, ye o daare o ke ywona yam de konto.
43021014	Yezu na bi toone wone to, konto mo ke kuni betɔ o na bere o tete de o kwaga tɔgena bam to.
43021015	Ba na di ba ti to, Yezu laam ma ta de Simon Piita o we, “Jɔn bu Simon, nmo swoi amo n dwoi banto na?” O ma leiri o we, “Amo Teiru, ɛɛ, nmo yei we amo jege nmo swono.” Yezu ma ta ded-o o we, “Nam ta n nii amo pipeili sem baŋa ne.”
43021016	O ma jwoori o bwei Piita o ke belei o we, “Simon wolo na ye Jɔn bu to, nmo swoi amo na?” O ma leiri o we, “Amo Teiru, ɛɛ, nmo yei we amo jege nmo swono.” Yezu ma ta ded-o o we, “Nam ta-n nii amo pei sem baŋa ne.”
43021017	O daa ma bwei Piita o ke betɔ o we, “Simon wolo na ye Jɔn bu to, nmo jege amo swono na?” Piita wo ma chɔge de Yezu na bwei-o o ke kuni betɔ o we, o jege o swono na to. O ma ta de Yezu o we, “Amo Teiru, nmo yei wonnu maama. Konto ŋwaane, nmo yei we amo jege nmo swono.” Yezu laam ma ta ded-o o we, “Ta-n nii amo pei sem baŋa ne.
43021018	A tɛ nmo chega ŋwaane to, nmo déem na ye nɔn-doŋo to, nmo yeini n vɔ n gwaaro n tete ne mo lanyerane, ye n daare n vei nmo na lage mɛ to. Ko daare nmo nam ná kwe, nmo wó zeiŋi n jea mo wɛɛne, ye nɔɔno wodwoŋi laam vɔ-te o pa-m, ye o daare o ja-m o vo nmo na ba lage mɛ se n vo to.”
43021019	Yezu déem tage konto se ko bere Piita na wó te toone delo dwi se ko pa Wɛ na zula to mo. O laam ma daare o ta de Piita o we, “Ta-n tɔge-ne.”
43021020	Piita ma pipiri o kwaga ne o na Yezu kwaga tɔgeno wolo o na swoi to na tɔga. Wonto mo ye wolo ya na sale Yezu wodiu kom dim baŋa ne ye o bwei-o o we, “Amo Teiru, wɔ mo lage o yeigi nmo o pa?” to.
43021021	Piita na nɛ-o konto to, o ma ta de Yezu o we, “Amo Teiru, bɛ mo lage ko ke nɔɔno wonto?”
43021022	Yezu ma leiri-o o we, “Amo ná lage se nɔɔno wonto taa ŋwe se ko taa vei maŋa kam amo na wó jwoori a ba to, konto dae nmo yiga. Nmo nam ta-n tɔge-ne.”
43021023	Konto ŋwaane mo pɛ se Yezu tɔgena bam déem jege taane ba ŋɔɔne we, Yezu kwaga tɔgeno wom konto bá te maŋa de maŋa. Yezu nam wo tage o we, o bá te. O nam ya tage o we, “Amo ná lage se o taa ŋwe se ko taa vei maŋa kam amo na wó jwoori a ba to, konto dae nmo yiga.”
43021024	Yezu kwaga tɔgeno wolo o na tage o taane konto to mo ye amo wolo na bere Wɛ chega kam ye a ta popone-ka a tiŋi to. Nɔɔna maama yei we amo na bere tei to seene ko ye chega mo.
43021025	Yezu ta ke wonnu dedɛ o woli da. Te maama dedoa dedoa nam ya ná lage te popone te tiŋi, amo boŋe we logo baŋa ya bá na jei se twanno tem konto peini da.
44001001	Amo badwoŋi Teofila, amo maŋe a da yiga a popone tɔnɔ a pa nmo. Tɔnɔ kom konto wone mo a popone wonnu telo maama Yezu déem na ke to, ye a kwori a popone o na yeini o bere nɔɔna tei to.
44001002	Amo popone o na ke tei ko zege maŋa kalo o na bobo o totoŋa yam to se ko vo ko yi dɛ dem Wɛ na kwei-o o ja dii te-laao to. O ta na wo diini Wɛ te-laao konto to, o ma tɔge Wɛ Sin-laao kom dam ŋwaane o ŋɔɔne de o tontoŋena balo o na kuri to, ye o bere-ba o ni se ba ta tɔga.
44001003	O toone dem kwaga ne o ma jwoori o ba o bere o tete o nɔɔna bam tei ne kuni dedɛ. O na ke tei konto to bere lanyerane we o seene o bi toone wone. Da finna mo o tontoŋena bam déem wane ba na-o, ye o ŋɔɔne Wɛ paare dem taane o bere-ba.
44001004	Dɛ dedwe Yezu na wora o bere-ba konto to, o ma kaane-ba o we, ba yé zaŋe ba nwoŋi Jerusalem wone, se ba ta cheiga se o Kwo Wɛ laam zeini-ba ne o na tiŋi o ni se o ke o pa-ba ne Yezu na maŋe o bere-ba ko taane tei to.
44001005	Yezu ma ta de-ba o we, “Jɔn déem yeini o kwei na mo o ma pa nɔɔna sɛɛm Wɛ ŋwaane. Ko laam daare da fenfee mo se Wɛ pa abam o Sin-laao kom se á ma jwoŋi sɛɛm.”
44001006	Yezu de o tontoŋena bam déem na gilimi daane konto to, ba ma bwei-o ba we, “Debam Teiru, nmo laam wó pa se debam Isarele tiina bam jwoori dé di paare logo baŋa ne leilei konto mo na?”
44001007	Yezu ma leiri-ba o we, “Ko dae se abam mo lɔre maŋa kalo wonnu tem na wó ke to. Amo Kwo Wɛ nam mɛ o tete dam mo o tiŋi da yam pa se woŋo maama ke ko maŋa ne.
44001008	Wɛ Sin-laao kom nam wó ba abam baŋa pa se á jwoŋi dam Wɛ tei ne. Abam laam wó daare á bere nɔɔna amo chega kam jei maama ne. Ko wó taa ye Jerusalem ne, ko woli de Judea de Samaria teene dem maama ne, de logo baŋa jei maama ne.”
44001009	Yezu déem na ŋɔɔne konto de ba o ti to, Wɛ ma kwei-o o jege o diini te-laao ye ba zege ba nii-o. Kunkwoŋo ma ba ko li-o pa se ba daa ware ba na-o.
44001010	O na maa viiri konto to, ba daa ta ma kwoni ba yuni ba nii wɛyuu ne. Ba na wora ba nii konto to, nɔɔna balei ma pɔpɔ ba ba ba zege ba tei ne. Ba déem zo gare-pwonnu mo.
44001011	Ba ma ta ba we, “Galili tiina bam, bɛ mo ye á zege yoba á kwoni á nii wɛɛne? Abam na nɛ kolo to, ko ye Wɛ mo kwei Yezu o ja dii te-laao. Wonto tete nam wó seene o jwoori o ba konto dwoŋi, ne abam na nɛ o na maa viiri tei to.”
44001012	Yezu tontoŋena bam laam ma zege peo kom ba na wo ko yuu ne to ba jwoori ba vo Jerusalem teo kom wo. Peo kom konto yere mo Olivi peo ye ko bwola dedaane teo kom nenɛɛne mɛɛle dedoa.
44001013	Ba ma vo ba zo teo kom ba kɛ ba vo sɔŋɔ kolo ba na zoore da to. Nɔɔna bam konto ye Piita de Jɔn de Jemsi de Anduru, ko woli de Filipi de Tomas, dedaane Batoloma de Matiyu, ko woli de Jemsi wolo na ye Alafayu bu to, de Simon wolo na nwoŋi Zɛlota tigisim wone to, dedaane Judas wolo na ye Jemsi bu to.
44001014	Maŋa maama banto déem yeini ba la daane de ni dedwe, ye ba ware Wɛ. Kaana badwonna dedaane Yezu nyaana de o nu Mary tɔge ba wora de ba.
44001015	Dɛ dedwe balo maama na ye nu-bia Yezu ŋwaane to ma gilimi daane jeiga dedoa, ko maŋe de nɔɔna bi de finlei (120). Ba na wora konto to, Piita ma zaŋe ba wone o zege wɛɛne se o ŋɔɔne.
44001016	O maa we, “Amo nu-bia bam, ko ná ye Judas wolo na bere Yezu dona bam chwoŋa se ba ja-o to, Wɛ Sin-laao kom déem maŋe ko pa se Pɛ David ŋɔɔne wonto taane faŋa faŋa. Kolo na popone ko tiŋi Wɛ tɔnɔ kom ne wonto ŋwaane to mo jege se ko ba ko ji chega.
44001017	Judas déem tɔge o wo debam kɔgɔ kom wone mo, kolo ŋwaane Yezu tete kuri-o se o ta tɔge o toŋe Wɛ totoŋa yam.”
44001018	(Judas na ke tei to, o déem kwei sabu kolo o na jwoŋi o keim-balɔrɔ kom baŋa ne to o ma yeigi tega. Ko ye dáane mo o vei o te. O déem to tega ne mo. O puga ma bage ye o loro pi te nwoŋi.
44001019	Nɔɔna balo maama na zoore Jerusalem ne to ma ni kolo na ke-o to, pa se ba bwoŋi tega kam konto we ‘Akɛladam’ de ba tete taane. Konto kuri mo ye ‘Jana tega’.)
44001020	Piita ta ma ta o we, “Ko nam popone Wɛ seinim lei tɔnɔ kom ne ko we, ‘Wɛ wó pa se wonto sɔŋɔ kom ba ko chɔge, pa se nɔɔn-nɔɔno daa yé daare ko wone.’ Ko daa ta popone ko we, ‘Wɛ wó pa se nɔɔno wodwoŋi leiri wonto yuu ne o ta toŋe o totoŋa yam.’
44001021	Ko na ye konto to, ko maŋe se dé kuri nɔɔno dedoa se o woli debam Yezu tontoŋena bam wone. Konto tu nam jege se o ta ye wolo na tɔge o wo debam kɔgɔ kom wone maŋa maama dé Teiru Yezu déem na tɔge de debam o beeri to mo,
44001022	ko zege maŋa kam Jɔn na bobo o pa nɔɔna sɛɛm Wɛ ŋwaane to se ko vo ko yi maŋa kam Yezu na yage debam tei o dii Wɛ te-laao to. Dé na lage dé kuri nɔɔno wolo to wó ta ŋɔɔne dé Teiru Yezu chega kam de o na bi toone wone tei to.”
44001023	Piita na tage konto o ti to, ba ma le nɔɔna balei yera. Dedoa mo ye Josef wolo ba na bwoŋi we Basaba ye ba daa ta bwo-o we Jusitu to. Wodwoŋi wom maa ye Matias.
44001024	Ba laam ma lwoori Wɛ ba we, “Dé Tu Wɛ, nmo maŋe n yei nɔɔna maama bochara na ye tei to. Konto ŋwaane dé lwoori nmo tei ne se n bere debam nɔɔna banto balei wone nmo na kuri wolo
44001025	se o ji nmo tontoŋeno to, se o ta toŋe totoŋa yalo Judas na kwei o yage ye o daare o vo o na maŋe se o vo mɛ to.”
44001026	Ba na lwoori Wɛ ba ti to, ba ma ta jɔrɔ se ba kuri yera yam konto yalei wone. Ba na tage ba kuri wolo to mo ye Matias. Ba laam ma pa se o ta tɔge o ye Yezu tontoŋeno o woli ba kɔgɔ fuga dedoa kam wone.
44002001	Dɛ dem Juu tiina bam na yeini ba di ba kuri delo yere na ye Pɛntakɔs to ma ba de yi. Yezu tontoŋena bam maama maa wo daane jeiga dedoa Jerusalem ne.
44002002	Sɔɔ ma pɔpɔ ko nwoŋi wɛyuu ne nenɛɛne vo-dɛɔ na fuli tei to. Sɔŋɔ kom ba na jei ko wone to ni maama ma su de sɔɔ kom konto.
44002003	Ba ma nɛ wonnu ne min-vɔɛ mo tei, ye te pwɛ te jeini ba dedoa dedoa yuu ne.
44002004	Wɛ Sin-laao kom ma ba ba maama tei ne de dam, ye ba bobo se ba ta ŋɔɔne taana dwi dwi, nenɛɛne Sin-laao kom na pɛ-ba dam se ba ŋɔɔne taane delo to.
44002005	Kanto maŋa kam ne Juu tiina dedɛ déem tu ba wo teo kom ne. Ba maa ye balo na kɔre Wɛ lanyerane ye ba nwoŋi jei maama logo baŋa ne.
44002006	Balo na wora to déem ma ni sɔɔ kom na ke tei to, ye kɔgɔ dedɛ laam ba ko la daane jeiga kam ne. Ba ma ni ba nɛ Yezu nɔɔna bam na zega ba ŋɔɔne taana dwi dwi, ye kɔgɔ kom nɔɔno maama ni o tete taane. Ba maama maa yeiri kolo na ke to.
44002007	Ba yera ma sɔɔre ye ba ye yaau. Ba maa tɛ ba we, “Nii. Banto maama ye Galili tiina mo ye ba zege ba ŋɔɔne tento dwoŋi.
44002008	Ko nam ke tɛ mo ye debam maama ni ba na ŋɔɔne debam dedoa dedoa dwi taane?
44002009	Dé nwoŋi jei dwi dwi mo. Debam badwonna nwoŋi Patia de Media de Yɛlam, ko woli de Mɛsopɔtamia de Judea de Kapadokia, dedaane Pɔntus de Asia teene dem maama.
44002010	Dé badwonna ta nwoŋi Firijia de Panfilia de Ejipti de Libia teene delo na bwola de Kurene to. Dé badwonna maa nwoŋi Rom.
44002011	Debam ye Juu tiina mo, ko woli de dwi-gɛ tiina balo laam na sɛ Wɛ chwoŋa tɔgem to. Debam badwonna maa nwoŋi Kariiti de Arabia. De konto de, debam maama nam ta ni ba na mae debam dedoa dedoa taane ba ŋɔɔne wo-kamunnu telo Wɛ na ke to.”
44002012	Nɔɔna bam na ye yaau ye ba boboŋa vugimi daane konto to, ba maa bwei daane ba we, “Keim dento kuri mo bɛ?”
44002013	Ba badaara nam maa jege Yezu tontoŋena bam ba mɔna ye ba tɛ ba we, “Nɔɔna banto nyɔge sana mo ba su.”
44002014	Piita laam ma zaŋe wɛɛne dedaane o dwonna fuga dedoa bam. O ma ŋɔɔne de kwor-dɛa o ta de nɔn-kɔgɔ kom o we, “Amo badwonna bam, Juu tiina de abam balo maama na zoore Jerusalem ne to, cheigi-na se a ta keim dento kuri a bere abam.
44002015	Abam na boŋe we nɔɔna banto nyɔge sana mo ba su to, ko nam dae konto. Ko daa ta ye tetete mo, wea ta wo bege se ba nyɔ sana.
44002016	Ko nam ye kolo Wɛ tontoŋeno Joweli déem na ŋɔɔne ko taane to mo.
44002017	O déem tɔɔle Wɛ kwora o we, ‘Logo baŋa kweelim da yam ná yia, amo Wɛ wó lo a Sin-laao kom mose ko ta wo nabiina maama tei ne. Konto nam wó pa se abam bia de á bukwa pworisi amo kwora kam. Amo wó pa se abam nɔn-dunnu nɛ wo-kenkagela, ko daare se á nɔn-kwe dwɛ dendwa, ye konto mo wó pa se á lɔre amo Wɛ chega kam.
44002018	Chega to, da yam konto ne, ko ná ye amo tontoŋena bam,baara de kaana de, amo wó lo a Sin-laao kom a pa ba maama, pa se ba pworisi amo kwora kam.
44002019	Amo ta wó pa se wo-kenkagela ta nae wɛyuu ne, ye a daare a ke maana tega baŋa ne. Kanto maŋa kam ne jana wó ta wora de mini de nyoa kalo na tiini ka zora to.
44002020	Wea kam wó ke lim, ye chana kam de ji nasoŋo ne jana tei. Ko laam daare se amo Baŋa Wɛ dɛ kamunu kom ba ko yi, se nɔɔna maama lɔre amo paare dem chekke.
44002021	Dɛ dem konto ne, wolo maama na wó bwoŋi dé Teiru wom yere o ma lwoori zeinim to wó na verem.’
44002022	A badwonna Isarele tiina bam, cheigi-ne. A lage a ta Yezu taane, wolo na ye Nazarete tu to. Wɛ tɔge wonto ŋwaane mo o ke wo-kamunnu de wo-kenkagela de maana se ko bere abam we o seene o nwoŋi omo Wɛ tei. Abam tete maŋe á yei konto, kolo ŋwaane wonnu tem konto maŋe te ke abam tei ne.
44002023	Wɛ maŋe o yei ko na wó taa ye tei to. O boboŋa déem ya maŋe ya ja pa se ba ja Yezu ba ke abam jeŋa ne. Abam ma daare á tɔge nɔn-balwaaro jeŋa mo á pa se ba ja-o ba pa dagara baŋa ne. Konto mo á mɛ á go-o.
44002024	Wɛ nam mo bi-o toone wone. Toone déem wo wane de cheiŋi-o de yage yibeeli dem wone. Mo kokuri Wɛ jwoŋi-o toone yaara yam wone o yage.
44002025	Faŋa faŋa to Pɛ David tage Wɛ Bu wom taane o we, ‘Amo nɛ a Tu Wɛ a tei ne maŋa maama. O maa wo a jazem ne mo se o zeini-nese a ye to.
44002026	Mo kokuri a jege wopwolo lanyerane, ye amo ni taane dem de jege ywoni. Amo ye nabiinu mo ye a nam jege teena nmo Wɛ tei ne.
44002027	Kolo ŋwaane amo ná tega, nmo Wɛ bá yage-nese a ta wo churu ne. Nmo bá sɛ se n tete Wo-pwoŋo Tu wom yera pɔ.
44002028	Nmo pɛ se a lɔre chwei selo na pae ŋwea tose a ta tɔga. Amo ná yi nmo tei, nmo wó pa se a naywoni dedɛ.’
44002029	A badwonna Isarele tiina bam, mo kolo debam nabaaro David déem na tage to. Amo nam lage a ŋɔɔne wonto taane mo jaja a bere abam we o tega. Ba ma kwei-o ba suli, ye o yibeeli ta wora de zem maama.
44002030	O déem nam ye Wɛ tontoŋeno mo. Wɛ déem dugi duuri o pa-o we omo wó pa se o dwi tiina bam dedoa zaŋe o di paare o jeŋa kam jei ne. David ma guli Wɛ na gwoni o ni ded-o konto to.
44002031	O ma wuuri o lɔre kolo Wɛ na wó ke to. Konto ŋwaane mo o tage o we, ‘Wɛ wo sɛ se o yage-o churu ne. O yera yam de nam wo pɔge.’ O na tage konto to, ko ye Wɛ Dam Tu Krista toone biim taane mo o taga.
44002032	Chega to, Wɛ mo bi Yezu wom tete, ye debam maama zege chega kam konto kwaga ne.
44002033	Wɛ na bi-o konto to, o ma daare o pa se o vo o jeini o jazem ne. Yezu laam ma jwoŋi Sin-laao kom o Kwo Wɛ tei ne, ne Wɛ na tiŋi o ni se o pa-o tei to. Abam zem nam na nae kolo ye á kwori á ni kolo to nwoŋi Yezu tei mo ye wonto ta mo pɛ ko ke.
44002034	Ko dae David tete mo Wɛ kwei o ja dii te-laao. Wonto nam tage o we, ‘Yuu-tu Baŋa Wɛ tage de amo Teiru o we, Ba n jeini amo jazem seeni
44002035	se a laam wane nmo dona maama a ke nmo dam kuri ne se n ta-n tei-ba.’
44002036	Tɔ. Isarele dwi tiina maama nam jege se ba ta yei lanyerane we, ko ná ye Yezu wom abam na jaane á pa dagara baŋa ne á go to, ko ye wonto tete mo Wɛ laam pɛ se o ta ye Dam Tu Krista wom ye o kwori o ye debam Teiru.”
44002037	Nɔɔna bam na nigi Piita na tage kolo konto to, ko ma tiini ko chɔge ba wo dedɛ. Ba ma bwei Piita de o dwonna Yezu tontoŋena bam ba we, “Dé badwonna bam, dé nam wó ke tɛ mo?”
44002038	Piita ma leiri-ba o we, “Abam maama jege se á leiri á wo de á keim-balwaaro tem, se á daare á jwoŋi sɛɛm Yezu Krista yere ŋwaane, se Wɛ wó yage á wɛleera o ma chɛ abam. Wɛ laam wó pa se o Sin-laao kom ta wo abam tei ne.
44002039	Mo Wɛ na tiŋi o ni se o ke tei to, ye o tiŋi-de o pa abam de á bia, ko woli de balo maama ta na ba ŋwe to. Ko maa ye balo maama debam Yuu-tu Baŋa Wɛ na bwoŋi se ba ta tɔge-o to mo.”
44002040	Piita ta ma jwoori o fɔge o ma taane dedɛ o kaane-ba o we, ba kwaane ba jwoŋi ba tete zem nɔɔna bam wone de ba na tusi tei to.
44002041	Nɔɔna bam dedɛ ma sɛ o taane dem, ye ba daare ba jwoŋi sɛɛm Wɛ ŋwaane. Dɛ dem konto ne nɔɔna dedɛ mo tu ba woli Yezu tɔgena kɔgɔ kom wone, ko maŋe de nɔɔna morro tetɔ (3,000).
44002042	Ba ma tiini ba seene ba yia ba pa se Yezu tontoŋena bam ta bere-ba Wɛ chwoŋa. Ba maama maa woli daane de ni-sɛɛm dedoa, ye ba kwori ba tɔge daane ba di wodiu ne Yezu ya na fɔge bworobworo o pa o kwaga tɔgena bam pa ba di tei to. Ba ma kwori ba tɔge daane ba ware Wɛ maŋa maama.
44002043	Nɔɔna maama déem maa kɔre Wɛ lanyerane. Wɛ ma pa Yezu tontoŋena bam dam se ba ta ke wo-kenkagela de maana dedɛ.
44002044	Yezu tɔgena bam maama maa yeini ba la daane ye ba kwori ba jege ba wonnu ba maŋe ba pa daane.
44002045	Ba maa yeini ba kwei ba jejegero de ba zela ba yega, ye ba maŋe te sabu kom ba ma woli nɔɔno maama ne ba dedoa dedoa na lage tei to.
44002046	Dɛ maama ba maa yeini ba tigisi daane Wɛ di-kamunu kom wone. Ba ta ma kwori ba tɔge daane ba di wodiu ba sam ne ko maŋe de Yezu ya na bere o kwaga tɔgena bam tei to. Ba maa maŋe ba wodiiru ba pa daane, ye ba jege wopwolo lanyerane dedaane boboŋ-dedwe.
44002047	Ba maa zuli Wɛ maŋa maama. Nɔɔna maama maa pae ba ye nɔn-ŋona. Dɛ maama wuu dé Teiru wom maa pae se balo na tu ba na verem to woli ba kɔgɔ kom wone.
44003001	Dɛ dedwe mo Piita de Jɔn déem zaŋe ba vo Wɛ di-kamunu kom maŋa kalo nɔɔna na yeini ba ware Wɛ to. Wɛ-guni maŋa ne mo konto.
44003002	Ba ma vo ba yi jei sem ni dem ba na bwoi we ‘Ni-laao’ to. Nɔɔno wodwoŋi déem tigi da o na maŋe o ye gɔrɔ o biini ne to. Nɔɔna maa yeini ba zeiŋi-o ba vo ba jeini da dɛ maama se o ta lwoori sabia nɔɔna balo na tɔge da ba zo di-kamunu kom to tei ne.
44003003	Nɔɔno wom ma nɛ Piita de Jɔn na maa zoora. O ma lwoori-ba se ba pa-o woŋo.
44003004	Ba ma yɔɔre ba nii-o. Piita laam ma ta ded-o o we, “Nii debam seeni.”
44003005	O ma seene o nii-ba ye o jege teena se ba pa-o woŋo.
44003006	Piita ma ta ded-o o we, “Amo ba jege sabia se a pa-m. A nam wó pa nmo a na jege wolim delo to. A tɛ nmo Nazarete tu Yezu Krista yere ŋwaane, zaŋe n ta n via.”
44003007	Piita na tage konto o ti to, o laam ma ja o jazem o woli-o pa se o zaŋe wɛɛne. O na zaŋe konto bedwe baŋa ne to mo o nɛ sem de o nakwollu tem maama ke dam lanyerane.
44003008	Nɔɔno wom ma faŋe wɛɛne o jwoori o ba o chu o nɛ baŋa ne ye o bobo se o ta via. O ma tɔge-ba o zo Wɛ di-kamunu kom wo. O maa via ye o faŋa wɛɛne ye o dage Wɛ.
44003009	Nɔn-kɔgɔ kom ma nɛ o na via ye o zuli Wɛ.
44003010	Ba ma lɔre we nɔɔno wom konto mo ye loonu wolo ya na jei di-kamunu kom ‘Ni-laao’ kom ne to. Ba na lɔre-o to, ko ma tiini ko kagele-ba ye ba yeiri kolo na ke-o to.
44003011	Nɔɔno wom ma yɔɔre o meeli Piita de Jɔn. Nɔɔna bam maama maa ye yaau. Ba ma zaŋe ba duri ba vo ba tei, konkɔlɔ kom na jege zenzaao mɛ to, ko yere mo Solomon zenzaao kom.
44003012	Piita na nɛ nɔɔna bam konto to, o ma ta de-ba o we, “A badwonna Isarele tiina bam, bɛŋwaane mo abam ye yaau de kolo na ke to? Bɛ mo ye abam yɔɔre á nii debam konto? Abam boŋe we ko ye debam dam mo pɛ o zaŋe o vei na? Á boŋe we ko ye debam na kɔre Wɛ lanyerane to ŋwaane mo na?
44003013	Ko nam na ye tei to, Abaraham Tu Wɛ, de Isaaka de Jakob Tu Wɛ, wolo na ye dé nabaara maama Tu Wɛ to laam mo pɛ se o tontoŋeno Yezu jwoŋi paare. Abam jaane wonto mo á pa ba go-o. Pilata déem boŋe se o yage-o ye abam nam wo sɛ.
44003014	Yezu Krista ye wo-pwoŋo tu mo de chega tu. Abam nam ve-o, ye á daare á lwoori Pilata ye o yage nɔn-goro mo o pa abam.
44003015	Abam na ke tei to, á go wolo na ye ŋwea tu to mo. Wɛ ma daare o bi-o toone wone, ye debam zege chega kam konto kwaga ne.
44003016	Ko ye Yezu yere dem dam ŋwaane mo pɛ gɔrɔ kom na dam o yera ne. Dé na ke dé wo-dedoa de Yezu to mo pɛ ko ke ne á na nɛ tei, ye á maŋe á yei nɔɔno wom to. Ko ye wo-dedoa kalo na tɔge Yezu ŋwaane to mo pɛ o laam na yezura chekke abam maama yiga ne.
44003017	Amo dwonna bam, abam de á yiga-tiina bam na ke Yezu tei to, amo yei we abam ya yeiri woŋo kolo á na ke to.
44003018	Faŋa faŋa to Wɛ déem pɛ se o tontoŋena bam maama tɔɔle o kwora ba bere nɔɔna we o Dam Tu Krista jege se o yaare mo. Abam na ke-o tei to mo pɛ se Wɛ taane dem seene de ji chega.
44003019	Konto ŋwaane nam leri-na á wo se á daare á pipiri á ta-á tɔge Wɛ, se Wɛ wó yage á wɛleera o ma chɛ abam.
44003020	Konto to dé Yuu-tu Baŋa Wɛ wó wane o pa se abam bochara ta zura maŋa de maŋa, ye o laam daare o toŋe o Dam Tu Krista wom, o na maŋe o tiŋi-o o pa abam to. Yezu mo konto.
44003021	O jege se o ta wo te-laao ne se ko ta vei maŋa kalo Wɛ na wó fɔge o kwɛ wonnu maama to, ne Wɛ na maŋe o pa o tontoŋena bam tɔɔle o kwora faŋa faŋa tei to.
44003022	Ko ye nenɛɛne Moses déem na tage o we, ‘Abam Yuu-tu Baŋa Wɛ wó pa se abam dwi tu dedoa mo zaŋe o ta ye Wɛ tontoŋeno o pa abam, ne o na toŋe amo Moses tei to. Wonto nam ná tua, abam jege se á sɛ taane delo maama o na wó ta o bere abam to.
44003023	Wolo maama nam ná wo sɛ kolo Wɛ tontoŋeno wom na wó bere to, ba jege se ba le kotu mo Wɛ nɔɔna bam wone ba yage pa se o dwi ti.’
44003024	Mo kolo Moses déem na tage to. Ko ná ye Samwɛl de balo maama na saŋe o kwaga to, Wɛ tontoŋena bam maama de déem tɔɔle konto dwoŋi mo. Balo maama na jege Wɛ kwora ba tɔɔle to déem bere kolo na wó ke zem da yanto wone to mo.
44003025	Wɛ kwora kam o déem na pɛ o tontoŋena bam se ba tɔɔle to ye abam nyem mo. Wɛ ni dem o déem na gwoni o pa dé nabaara bam to de daa ta ye abam nyem. O déem gwoni o ni de Abaraham o we, ‘Ko wó tɔge nmo dwi tiina ŋwaane mo pa amo swɛ logo baŋa dwi tiina maama swolim.’
44003026	Konto ŋwaane, Wɛ na pɛ o tontoŋeno wom zaŋe o ba to, o bobo o toŋe-o abam tei ne mo se o ke abam lanyerane de o na wae o pa se abam dedoa dedoa yage o keim-balwaaro tem to.”
44004001	Piita de Jɔn déem na wora ba ŋɔɔne konto dwoŋi ba bere nɔɔna bam to, Juu tiina badwonna ma zaŋe ba ba ba tei. Banto mo ye Juu tiina kaanem tiina, dedaane Wɛ di-kamunu kom soja tiina dedɛɛro wom, de Saduka tiina badwonna.
44004002	Ba bane tiini de zaŋe de Yezu nɔɔna bam de ba na bere tei ba we Yezu bi toone wone ye konto bere we toa wó jwoori ba bi ba ta ŋwe.
44004003	Ba ma ja Piita de Jɔn ba ke peena diga ne. Tega na maŋe ka yi to, ba ma yage-ba da se tega poore.
44004004	Ko daare kɔgɔ kom nɔɔna dedɛ ma sɛ taane delo ba na nigi to. Balo na sɛ to kɔgɔ kom déem ma ba ko yi nenɛɛne nɔɔna morro tenu (5,000).
44004005	Tega na poore to, Juu tiina yiga-tiina bam de ba nakwa bam de ba zamsem tiina bam ma la daane Jerusalem ne.
44004006	Ba ma jeeri dedaane Anas wolo na ye ba kaanem yuu-tu wom to, de Kayafa de Jɔn de Alɛzanda de baara balo na tɔge ba ye kaanem yuu-tu wom sɔŋɔ tiina to.
44004007	Ba ma pa se Piita de Jɔn ba ba zege ba yiga ne. Ba ma bwei-ba ba we, “Abam ke tɛ mo á wae á ke konto? Bɛ ŋo dam mo á jege á maa ke? Wɔ yere ŋwaane mo á maa ke?”
44004008	Wɛ Sin-laao kom laam ma ba Piita tei de dam. O ma leiri-ba o we, “A nɔɔna bam, de yiga-tiina de nakwa bam,
44004009	abam zem na bwei debam kolo taane to, ko ná ye debam na zeini gɔrɔ kom pa se ko na yezura tei to,
44004010	dé wó pa se abam de Isarele dwi tiina bam maama lɔre ko na ke tei. Á ta-á yei we Nazarete tu Yezu Krista yere dam ŋwaane mo pɛ se nɔɔno wonto yɔɔre o na yezura ye o laam ba o zege abam yiga ne. Abam nam page Yezu Krista dagara baŋa ne á go, ye Wɛ nam bi-o toone wone.
44004011	Wonto mo ye wolo Wɛ tɔnɔ kom na maŋe ko ta o taane we, ‘Kandwɛ delo abam lɔra bam na ve to laam mo jwoori de ba de ji kandwɛ delo na pae sɔŋɔ kom dana to mo.’
44004012	Yezu Krista yerane mo wae o jwoŋi nɔɔna o yage. Nɔɔno wodwoŋi yere daa tera logo baŋa ne Wɛ na pɛ nabiina se dé wane dé na verem o ŋwaane.”
44004013	Juu tiina nakwa bam na nɛ Piita de Jɔn na jege baare de ba na ŋɔɔne tei to, ko ma ke-ba yaau de ba na ye nɔn-yɔɔro ye ba dae yi-poro tiina to ŋwaane. Ba ma lɔre we banto ya me de Yezu mo.
44004014	Ba na nɛ gɔrɔ kom na zege Piita de Jɔn tei ne ye o jege yezura to, ba maa ware kolokolo se ba daa ta.
44004015	Ba ma ta-ba we, ba nwoŋi ba kɔgɔ kom ne se ba daare. Ba laam maa wora ba bɛ daane se ba nii.
44004016	Ba ma bwei daane ba we, “Dé nam wó ke nɔɔna bam konto tɛ mo? Nɔɔna balo maama na zoore Jerusalem ne to lɔre we banto mo ke wo-kenkagele dem konto. Dé daa bá wane dé ta we vwa.
44004017	Dé nam na lage se keim dento ye jage de vo yiga to, dé jege se dé kaane nɔɔna bam mo se ba daa ye ŋɔɔne de nɔɔn-nɔɔno Yezu yere ŋwaane.”
44004018	Ba laam ma jwoori ba bwoŋi-ba, ye ba zo. Ba ma ta-ba we, ba ba jege chwoŋa se ba daa ŋɔɔne Yezu yere ŋwaane, naa se ba ta bere nɔɔna konto dwoŋi.
44004019	Piita de Jɔn ma leiri-ba ba we, “Ko maŋe se dé sɛ abam mo naa Wɛ mo? Kɔ mo lana Wɛ yiga ne? Abam tete boŋe-na á nii.
44004020	Debam nam bá wane dé yage kolo dé na nɛ ye dé kwori dé ni to ŋɔŋa.”
44004021	Juu tiina nakwa bam laam ma fɔge ba kaane-ba dedɛ ye ba daare ba yage-ba pa ba viiri. Ba déem wo nɛ kolo kom ba na wó vaŋe ba zwa ko baŋa ne to, kolo ŋwaane teo kom nɔɔna maama tiini ba zuli Wɛ de woŋo kolo na ke to.
44004022	Kokuri nɔɔno wolo wo-kenkagele dem na ke o baŋa ne ye o na yezura to dwoi bena finna.
44004023	Ba na yage Piita de Jɔn konto to, ba ma jwoori ba vo ba kɔgɔ kom tei. Ba ma ta de-ba Juu tiina kaanem yiga-tiina bam de ba teo kom nakwa bam na tage kolo to.
44004024	Ba na nigi konto to, ba maama ma woli daane ba ware Wɛ ye ba we, “Yuu-tu Baŋa Wɛ, nmo mo ke wɛyuu de tega baŋa de naneo de wonnu telo maama na zoore te wone to.
44004025	Dé nabaaro David déem mo ye nmo tontoŋeno. Nmo déem ma pa se n Sin-laao kom tɔge David ŋwaane ye o ta nmo kwora o we, ‘Bɛ mo ye logo baŋa dwi-gɛ tiina bam bane zaŋe? Bɛ mo ye ba ke ni daane kafɛ ŋwaane?
44004026	Ba pwa bam ke siri se ba mage jara. Ba yuu tiina de ma la daane se ba mage jara dedaane Baŋa Wɛ de o Dam Tu Krista wom.’
44004027	Ko seene ko ke konto mo. Teo konto ne mo Herodi de Pɔntia Pilata jeini daane de Isarele tiina de dwi-gɛ tiina se ba ŋɔɔne Yezu taane ba ma chɔge-o, ye wonto ye n tontoŋeno laao nmo na tiŋi-o se o ba to.
44004028	Ba na bɛ daane konto to, ba nam jege se ba ke kolo maama na maŋe ko wo n boboŋa ne ye n dam na wó pa se ko ke to.
44004029	Dé Teiru Wɛ, nii ba na lage ba yaare debam tei to! Debam nam mo ye n tontoŋena. Nam pa debam chwoŋa se dé wane dé ta ŋɔɔne nmo kwora kam de baare.
44004030	Nam twe n je-dɛa kam se n pa nɔɔna ta nae yezura ye n pa se wo-kenkagela de maana ta ke nmo tontoŋeno laao Yezu yere ŋwaane.”
44004031	Ba na ware Wɛ ba ti to, jeiga kam ba na lage daane mɛ to ma ziziŋa. Wɛ Sin-laao kom laam ma ba ba maama tei de dam, ye ba ŋɔɔne Wɛ kwora kam de baare.
44004032	Yezu tɔgena bam kɔgɔ kom maama boboŋa de ba ŋwea maama déem ye bedwe mo. Ba wolowolo wo tage we o yerane mo tei o wonnu. Ba maama maŋe wonnu telo ba na jege to mo ba pa daane.
44004033	Yezu tontoŋena bam maa jege dam-fɔrɔ, ye ba fɔge ba bere dé Teiru Yezu chega kam we o seene o bi toone wone. Wɛ ma zeini ba maama de o zaane dem lanyerane.
44004034	Nɔɔn-nɔɔno tera ba kɔgɔ kom wone o na ye yiniga tu. Balo na jege kare naa di to wó yeigi-se mo,
44004035	ye ba daare ba kwei sabu kom ba ja ba ba ke Yezu tontoŋena bam jeŋa ne. Ba laam ma maŋe sabu kom ba pa nɔɔno wolo maama ne o na lage tei to.
44004036	Ko na ye konto to, Levi tu wodwoŋi na nwoŋi Kupirus to, o yere mo Josef, déem ma zaŋe o yeigi o kara. Yezu tontoŋena bam déem maa bwo-o we Banabas, ko kuri mo kogilim tu.
44004037	O ma yeigi o kara o kwei ka sabu kom o ke Yezu tontoŋena bam jeŋa ne.
44005001	Ko daare nɔɔno wodwoŋi déem mo wora, o yere mo Anania. O kaane de yere mo Safira. Nɔɔno wom ma kwei ba wonnu o yeigi.//Ba ma kwei ba wonnu tedwonna ba yeigi.
44005002	O Anania ma twori sabu kom wone se o ta jega, ye o kaane wom yei o na ke tei to. O ma kwei o na daare kolo to o ke Yezu tontoŋena bam jeŋa ne.
44005003	O na ke konto to, Piita ma ta ded-o o we, “Anania, bɛ mo ke ye nmo pa se setaana pɛ wae n bochare konto dwoŋi pa se n fɔ vwa de Wɛ Sin-laao kom de nmo na twori kara kam sabu kom wone n pa n tete to?
44005004	Maŋa kam nmo ta na wo yeigi kara kam to, ko ya ye nmo nyem mo. Nmo nam na kwei n yeigi to, sabu kom ta ye nmo nyem. Bɛŋwaane mo n boŋe n bochare ne we nmo wó ke keim dem konto? Nmo na fɔge vwa konto to, n ke n pa Wɛ mo, se ko dae nabiina yerane.”
44005005	Anania na nigi konto to, o ma to tega ne o te. Ko déem ma pa se foone ja balo maama na lɔre ko ni ne to.
44005006	Nɔn-donno na wora to ma zaŋe ba vo ba pipiri too wom, ye ba daare ba kwei-o ba ja nwoŋi ba suli.
44005007	Ko na ke fenfee nenɛɛne awa batɔ to, o kaane wom de daa ma ba o zo Piita ba tei. O daa ta ma wo lɔre kolo na ke to.
44005008	Piita ma ta ded-o o we, “Ta n bere-ne, mo sabu kolo nmo de n baro wom na jwoŋi á kara kam ŋwaane to na?” O ma sɛ ye o we, “Ɛɛ, ko maama mo tento.”
44005009	Piita laam ma bwei-o o we, “Bɛŋwaane mo nmo de n baro wom boŋe se á maŋe Yuu-tu Baŋa Wɛ Sin-laao kom á nii? Nɔɔna balo ya na kwei n baro wom ba suli to ta zege diga kam ni ne leilei konto. Ba nam wó zeŋe nmo de ba ja nwoŋi.”
44005010	O na tage konto o ti to bedwe baŋa ne mo kaane wom to tega ne Piita yiga ne ye o te. Nɔn-donno tem ma ba te nii de o tega. Ba ma kwei-o ba ja nwoŋi ba suli o baro wom saŋa ne.
44005011	Foone déem ma ja Yezu kɔgɔ kom nɔɔna bam de nɔɔna balo maama de na nigi kolo na ke to.
44005012	Yezu tontoŋena bam déem ma pa se maana de wo-kenkagela dedɛ ke nɔɔna tei ne. Yezu nɔɔna bam maama déem yeini ba tigisi daane de ni dedwe Solomon zenzaao kom konkɔlɔ kom ne.
44005013	Balo yiga na tere ba kɔgɔ kom wone to nɔɔn-nɔɔno wo sɛ o tɔge o woli ba wone. Ko daare teo kom nɔɔna bam maama maa pae se Yezu nɔɔna bam ye nɔn-ŋona.
44005014	Nɔɔna dedɛ déem tu ba sɛ dé Teiru Yezu, baara de kaana maama. Ba ma tɔge ba woli o kɔgɔ kom wone.
44005015	Yezu nɔɔna bam na ye konto to, nɔɔna maa zeŋe jaweena ba nwoŋi ba tiŋi chwei sem ne. Ba déem tiŋi-ba sare de pullu baŋa ne se Piita ná maa tɔge da o kɛa, se o lonloŋo yerane wane ko tɔge ba badwonna baŋa.
44005016	Nɔɔna dedɛ maa yeini ba nwoŋi Jerusalem sa-teene dem maama wone ba jaane jaweena de balo chichiri na daane-ba to ba tui pa ko gare ba maama yera ne.
44005017	Juu tiina kaanem yuu-tu wom de o nɔɔna bam maama na tɔge ba ye Saduka tiina kɔgɔ kom wo nɔɔna to déem ma nɛ kolo na ke to. Ba maa tiini ba jege puseŋa de Yezu tontoŋena bam.
44005018	Ba laam ma zaŋe ba ja-ba ba ja vo ba ke peena diga kalo ba na pe ŋweena da to.
44005019	Tega na yi to, Baŋa Wɛ maleka ma ba ka pore peena diga kam nia yam ye ka pa se Yezu tontoŋena bam nwoŋi. Ka ma ta de-ba ka we,
44005020	ba vei ba zo Wɛ di-kamunu kom se ba ta bere nɔɔna bam Wɛ ŋwe-doŋa kam na ye tei to maama.
44005021	Ba ma seene ba sɛ Wɛ maleka kam ni. Tega na poore tetete to, ba ma vo ba zo Wɛ di-kamunu kom ba wora ba bere nɔɔna bam. Kaanem yuu-tu wom de o nɔɔna bam laam ma bwoŋi Juu tiina nakwa bam kɔgɔ kom maama pa se ba tigisi daane. Ba ma daare ba toŋe nɔɔna se ba vo ba le Yezu tontoŋena bam peena diga kam ne ba ja ba ba pa-ba.
44005022	Ba nɔɔna bam na yi da to mo ba wo nɛ Yezu tontoŋena bam peena diga kam ne. Ba ma jwoori ba vo Juu tiina nakwa bam tei ye ba we,
44005023	“Dé na yi da to, peena diga kam nia mo pe de dam. Nɔɔna balo na wora ba nii jei sem se nɔɔna ye lu to maa zege da. Dé nam na pore diga kam to, dé wo nɛ nɔɔn-nɔɔno ka wone.”
44005024	Kaanem yiga-tiina bam dedaane Wɛ di-kamunu kom soja tiina dedɛɛro wom na nigi konto to, ba maa boŋa ye ba yeiri kolo na ke Yezu tontoŋena bam to.
44005025	Nɔɔno wodwoŋi laam ma ba o zo ba na wo mɛ to o ta de-ba o we, “Nii-na, nɔɔna balo abam ya na jaane á ke peena diga ne to laam wo Wɛ di-kamunu kom ne ba zege ba bere nɔɔna bam.”
44005026	Dedɛɛro wom na nigi konto to, o de o nɔɔna bam ma zaŋe ba vo ba ja Yezu tontoŋena bam ba ba. Ba ma wo mɛ dam ba ja-ba, kolo ŋwaane ba kɔre mo we nɔɔna bam wó dole-ba de kandwa.
44005027	Ba laam ma pa se ba zo ba zege Juu tiina nakwa bam kɔgɔ kom yiga ne. Kaanem yuu-tu wom laam ma bwei-ba se o nii.
44005028	O ma ta o we, “Debam maŋe dé kaane abam se á daa yé ta-á bere kolokolo nɔɔno wonto yere ŋwaane. Nii abam na ke tei to. Á pɛ se á berem dem yerane mo jage Jerusalem maama wone, ye á ta lage se wonto toone dem ta ye debam yiga.”
44005029	Piita de o dwonna tontoŋena bam ma leiri ba we, “Debam jege se dé sɛ Wɛ ni mo, se ko dae nabiina yerane.
44005030	Baŋa Wɛ wolo debam nabaara na tɔge to mo bi Yezu toone wone. Ko ye abam ya mo jaane-o á pa dagara baŋa ne á go.
44005031	Wɛ mo seene o bi-o o daare o pa se o jeini o jazem seeni se o ta ye debam Pɛ de dé Vereno. Konto wae ko pa se Isarele tiina na chwoŋa ba leiri ba wo se Wɛ laam yage ba wɛleera o ma chɛ-ba.
44005032	Debam nam mo zege chega kam konto kwaga ne. Wɛ Sin-laao kom de tɔge ko zege ka kwaga ne, ye Wɛ pa ko wo balo na sɛ o ni to tei ne.”
44005033	Juu tiina nakwa bam na nigi Yezu tontoŋena bam na tɛ kolo to, ba bane ma tiini de zaŋe de ba. Ba boboŋa ma ja se ba go-ba.
44005034	Ba kɔgɔ kom nɔɔno dedoa laam ma zaŋe se o ŋɔɔne, o yere mo Gamalia. O maa ye Farisi tu ye o ta ye Wɛ nia yam bereno. Nɔɔna maama maa pa-o zula. O na zaŋe ba kɔgɔ kom wone to, o ma ta se ba ja Yezu tontoŋena bam ba nwoŋi pwooni se ba cheigi fee.
44005035	O ma daare o ta de nakwa bam kɔgɔ kom o we, “Amo dwonna Isarele tiina bam, á ta-á yei á tete de á na boŋe se á ke nɔɔna banto tei to.
44005036	Nɔɔno wodwoŋi déem mo zaŋe debam logo ne, o yere mo Tiudas. O maa pae se o ye nɔn-kamunu. Nɔɔna dedɛ déem maa tɔge o kwaga, ko maŋe de nɔɔna bia yanu (500). O laam ma ba o te. Ba déem go-o mo ye o tɔgena bam jage da yiga ne. Kolokolo daa ma wo daare.
44005037	Konto kwaga ne, Galili tu wodwoŋi de daa ma zaŋe, o yere mo Judas. Maŋa kam ba déem na wora ba gare de logo kom nɔn-bia to mo o zaŋe o la kɔgɔ o ke o kwaga ne. Ba ma go wonto de. O de kwaga tɔgena bam ma jage da yiga ne.
44005038	Konto ŋwaane mo a nam tɛ abam se á ye zaŋe á ke nɔɔna banto kolokolo. Nam yage-na ba yera, kolo ŋwaane ba boboŋa de ba totoŋa maama ná tɔge nabiina yerane ŋwaane, ya wó taa ye kafɛ mo.
44005039	Ko nam ná ye Wɛ kikia mo, abam bá wane á che-ba. Á nam wó ba á lɔre we á jege de Wɛ mo.” Gamalia na tage konto o ti to, ba ma sɛ o taane dem.
44005040	Ba ma bwoŋi Yezu tontoŋena bam pa se ba jwoori ba zo ba tei. Ba ma fere-ba de kaasa ye ba daare ba kaane-ba se ba daa ye ŋɔɔne kolokolo Yezu yere ŋwaane kɔtaa. Ba laam ma yage-ba se ba viiri.
44005041	Yezu tontoŋena bam ma nwoŋi nakwa bam tei ne ye ba jege wopwolo lanyerane de Wɛ na pɛ se ba maŋe se ba na yaara Yezu yere ŋwaane to.
44005042	Dɛ maama wuu ba maa yeini ba tigisi daane Wɛ di-kamunu kom ne ye ba daare ba tole sam ba bere nɔɔna Wɛ chega kam. Ba maa tɛ Wɛ taan-ŋom dem we Yezu mo ye Wɛ Dam Tu wom.
44006001	Maŋa kam konto ne Yezu tɔgena bam kɔgɔ kom maa wora ko pula dedɛ. Ba kɔgɔ kom wone Juu tiina balo na ye veira ye ba ŋɔɔne Girisi tiina taane dem to maa jege balo na ŋɔɔne ba tete Juu tiina taane dem to ba poona. Woŋo kolo ŋwaane ye ba poona konto to ye sabu kolo ba na yeini ba maŋe ba pa kadeina se ba maa lage ba ni wodiu dɛ maama to. Veira bam maa we ba kadeina bam ba jwoŋi kolo na maŋe de ba to.
44006002	Yezu tontoŋena fuga-balei bam ma bwoŋi ba kɔgɔ kom maama ba ke daane ye ba ta ba we, “Ko wo maŋe se debam tete mo yage Wɛ kwora kam berem se dé daare dé ta nii wodiiru tem sabu kom.
44006003	Dé nu-bia bam, abam nam jege se á le nɔɔna barepɛ á wone se dé pa ba ta nii wonnu tento baŋa ne. Banto wó taa ye balo á na yei we Wɛ Sin-laao kom wo ba tei ne lanyerane ye ba jege boboŋ-dɛɛra to.
44006004	Ko nam ná ye debam tete, dé wó seene dé yia mo Wɛ warem de o kwora kam berem baŋa ne.”
44006005	Ba na tage konto to, ko ma pwoli ba kɔgɔ kom maama wo. Ba ma nii ba kuri nɔɔno wodwoŋi, o yere mo Stiiven. Wonto maa tiini o jege wo-dedoa de Yezu ye Wɛ Sin-laao kom wo o tei ne lanyerane. Ba ma woli Filipi de Porokora de Nikano de Timon de Pamena de Nikola wolo na nwoŋi Antioka ye o ye dwi-gɛ tu na tu o sɛ Wɛ chwoŋa tɔgem to.
44006006	Ba ma le-ba ba ja vo ba zege Yezu tontoŋena bam yiga ne. Ba ma ware Wɛ ba pa-ba ye ba zi ba jea ba baŋa ne.
44006007	Wɛ kwora kam déem ma fɔge ka jage ka yi jei maama ye nɔɔna sɛ-ka. Yezu nɔɔna bam kɔgɔ kom maa pula dedɛ Jerusalem ne. Juu tiina kaanem tiina dedɛ de déem ma ba ba sɛ Yezu chega kam.
44006008	Stiiven déem maa ye nɔɔno wolo Wɛ na pɛ-o zaane de dam dedɛ to. O maa tiini o ke wo-kenkagela yalo na bere Wɛ dam to o bere nɔɔna.
44006009	Nɔɔna badwonna nam wora ba na mage ni-kantɔgɔ ded-o. Banto nwoŋi Juu tiina kɔgɔ kolo ba na bwoi we ‘Libatiina’ to wone. Ba déem nwoŋi Kurene de Alɛzandaria mo. Ba ma tɔge ba woli de Juu tiina badaara na nwoŋi Kilikia de Asia to.
44006010	Ba nam na zaŋe ba mage ni-kantɔgɔ ded-o to, o ma ŋɔɔne de boboŋ-dɛɛra ne Wɛ Sin-laao kom na pɛ-o lanyerane tei to pa se ba daa ware o taane ba leiri.
44006011	Ba laam ma nwoŋi ba ke ni dedaane nɔɔna badwonna pa se ba fɔ vwa ba ta o taane ba we, “Debam nigi nɔɔno wonto na ŋɔɔne o chɔge Moses de Wɛ yuu.”
44006012	Ba na jege Stiiven ba yaala konto to, ko ma pa se Juu tiina bam de ba nakwa bam de ba zamsem tiina bam maama bane zaŋe ded-o. Ba ma zaŋe ba zi-o ba ja vo ba nakwa bam kɔgɔ kom yiga ne se ba di o taane.
44006013	Ba ma pa se nɔɔna badwonna zo ba fɔ vwa ba pa-o, ye ba ta ba we, “Maŋa maama nɔɔno wonto seene o ŋɔɔne ta-balɔrɔ o pae debam Wɛ di-kamunu kom de Wɛ nia yalo o na ke Moses jeŋa ne debam ŋwaane to.
44006014	Dé ma ni o na tage tei o we Nazarete tu Yezu mo wó ba o chɔge Wɛ di-kamunu kom, ye o pipiri chwei selo maama Moses déem na bere dé nabaara se dé ta tɔge to.”
44006015	Juu tiina nakwa balo maama na jei da to laam maa yɔɔre ba nii Stiiven. Ba ma nii ba nɛ o yibia na nye de maleka yibia tei to.
44007001	Juu tiina kaanem yuu-tu wom ma zaŋe o bwei Stiiven o we, “Wonnu telo ba na tage ba pa nmo to ye chega mo naa vwa mo?”
44007002	Stiiven laam ma leiri o we, “A badwonna de a kwoa bam, cheigi-na amo. Faŋa faŋa to Nenɔŋ-fɔrɔ Tu Baŋa Wɛ mo tu debam nabaaro Abaraham tei. Konto maŋa kam ne Abaraham déem ta zoore Mɛsopɔtamia ne mo. O daa ta wo vei se o ta zoore Haran ne.
44007003	Wɛ déem ma ta ded-o o we, o yage o tete teo kom de o sɔŋɔ tiina se o daare o vo jei selo omo na wó bere-o to.
44007004	O ma seene o zaŋe o nwoŋi Chaladea tiina teo kom o vo o yi Haran o zoore da. O na wo dáane to, o kwo ma te. Wɛ ma pa se o daa nwoŋi o fɔɔre o vo o yi teo konto mɛ abam na zoore zem to.
44007005	Wɛ nam wo pɛ Abaraham tega ywo-seeni se o ta tei, de fenfee de o wo pɛ-o. Wɛ nam gwoni o ni mo o we omo wó pa-o tega kanto se o ta tei, ye o ná tega o daare, se o dwi tiina ta ta tei-ka. Wɛ tiŋi o ni dem konto ye Abaraham ta ba jege bu.
44007006	Mo Wɛ na tage kolo ded-o mo tento: ‘Abaraham, nmo dwi tiina wó vo ba ta zoore te-gaa ne. Ba wó taa ye kabɛ mo teo kom konto ne ye nɔɔna wó bɛɛse-ba taa, bena bia yana (400).
44007007	Amo Wɛ nam wó pa se balo na fe-ba se ba toŋe kabɛ totoŋa to na waarem. Konto kwaga ne ba laam wó nwoŋi teo kom konto ne ba ba ba ta zuli amo jei sento ne.’
44007008	Wɛ ma daare o ke ni-sɛɛm o pa Abaraham. O ma pa se Abaraham dwi tiina ta gwoni ba peina se ko bere we ba sɛ o ni dem konto. Abaraham ma ba o lo Isaaka. Da nana dɛ ne o ma gwoni o peini. Isaaka de déem ma ba o lo Jakob. Jakob ma lo dé nabaara fuga-balei bam.
44007009	Nabaara bam dedoa yere mo Josef. O chorro tem maa jege puseŋa ded-o. Konto ŋwaane mo ba jaane-o ba yeigi ba pa o vo Ejipti se o ta ye kabaa. Wɛ ta maa wo o tei ne.
44007010	O ma pa se o nwoŋi cham maama wone de yezura. Josef na tu o zege Ejipti Pa-faro wom yiga ne to mo Wɛ pɛ-o boboŋ-dɛɛra pa se Pɛ wom yi zo-o lanyerane. Pɛ wom ma pa se o ji o sɔŋɔ kom tu de Ejipti teo kom maama yuu-tu.
44007011	Kana déem ma ba ka wora Ejipti de Kanaan teene dem maama ne. Ko ma tiini ko chɛ ba yera ne. Dé nabaara bam déem maa ware se ba na wodiu ba di.
44007012	Jakob déem ma ni we kamaana wo Ejipti ne. O ma toŋe dé nabaara bam pa se ba vo ba nii.
44007013	Konto kwaga ne, ba daa ma jwoori ba vo ba ke belei. Josef laam ma pa se o chorro tem lɔre-o. Ejipti Pa-faro wom de laam ma ba o lɔre Josef sɔŋɔ tiina bam.
44007014	Josef ma daare o toŋe ni o pa o kwo Jakob se o de o sɔŋɔ tiina bam maama ba o tei Ejipti ne. Ba maama déem ye nɔɔna fuserepɛ banu mo (75).
44007015	Jakob ma seene o zaŋe o vo Ejipti. Dáane mo wonto tega. Debam nabaara bam de ma ba ba te.
44007016	Ba ma ja ba yera yam ba jwoori ba vo Sɛkɛm ba suli-ba yibeeli delo ne Abaraham na yeigi de sabu Hamora bia bam tei ne to.
44007017	Maŋa kam ma twɛ se Wɛ ke o na gwoni o ni de Abaraham tei to. Maŋa kam konto ne debam nɔɔna balo na wo Ejipti ne to maa tiini ba wora ba pula dedɛ.
44007018	Pa-faro wodwoŋi de daa ma zaŋe se o ta tei Ejipti. O maa yeiri Josef ni ne.
44007019	O déem maa jege debam nabaara bam o bɛɛsa. Swa mo o kea ye o fe-ba se ba kwei ba bu-sese ba yage pwooni yiga ne se ko pa ba te.
44007020	Konto maŋa kam ne mo ba loge Moses. O déem maa ye bu-laao chekke Wɛ yiga ne. Ba maa jege-o ba kɔna o kwo sɔŋɔ ne chane setɔ.
44007021	Ba laam ma ja-o ba nwoŋi ba tiŋi pwooni ne. Pa-faro wom bukɔ ma kwei-o o jege o nia, ne o ye o tete bu mo tei.
44007022	Ba ma bere Moses Ejipti tiina yi-poro kom maama. O ma ji nɔn-babea o ni taane de o kikia maama baŋa ne.
44007023	Moses déem na yi bena finna to, o ma boŋe se o vo o nii o dwonna Isarele tiina bam na ye tei.
44007024	O na vei to, o ma nɛ Ejipti tu wodwoŋi na jege Isarele tu o maga. Moses ma vo se o woli o tete dwi tu wom jara yam wone. O ma mage Ejipti tu wom o go.
44007025	O déem ya boŋe we o tete dwi tiina bam wó lɔre we Wɛ lage o pa se wonto mo jwoŋi-ba Ejipti tiina bam jeŋa ne o yage. Ba ma ware se ba lɔre konto.
44007026	Tega na poore to, o daa ma nɛ Isarele tiina balei na jege daane. O ma kwaane se o lwɛ-ba ye o ta de-ba o we, ‘Amo nɔɔna bam, abam ye chorro mo daane. Bɛ mo ke ye abam jege daane konto?’
44007027	O na tage de ba konto to, wolo wom na dana to ma yigi Moses o yage dáa ne. O ma bwei Moses o we, ‘Wɔ mo pɛ nmo chwoŋa se n ta n ye debam yuu-tu se n daare n ŋɔɔne debam taane?
44007028	Nmo nam wó ta n lage se n go amo mo, ne n diim na go Ejipti tu wom tei to na?’
44007029	Moses na nigi konto to, o laam ma duri o nwoŋi Ejipti ne o vo o zoore Midian teo ne. Dáane mo o di kaane ye ba lo bia balei.
44007030	Bena finna déem na kɛ to, Wɛ maleka ma ba ka nwoŋi Moses yiga ne. Ko déem ye kagoa yuu ne mo Moses wora, ko bwola de Sinaya peo kom. O ma nɛ min-vɔga na jege sabare ka di ye maleka kam wo dáane.
44007031	Moses yera ma sɔɔre de o na nɛ kolo to. O ma fɔɔre o yi mini dem tei se o nii. O laam ma ni Baŋa Wɛ kwora ye ka we,
44007032	‘Amo mo ye nmo nabaara bam Wɛ. Amo mo ye Abaraham Wɛ, de Isaaka de Jakob Wɛ.’ Foone ma ja Moses ye o ware se o daa nii.
44007033	Baŋa Wɛ ma ta ded-o o we, o le o natera yam se jei selo o na zege da to ye omo tete nyem mo.
44007034	Wɛ daa ma ta o we, ‘Amo nɛ a nɔɔna bam na wo Ejipti ne ba yaare tei to, ye a kwori a ni ba na kona tei to. Amo laam tu ba tei mo se a jwoŋi-ba a yage. Nii ywo, a lage a toŋe-m se n jwoori Ejipti.’ ”
44007035	Stiiven ta ma ta o we, “Tɔ. Moses déem ye wolo Isarele tiina bam na ve-o to. Ba déem bwei-o ba we, ‘Wɔ mo pɛ nmo chwoŋa se n ta n ye debam yuu-tu se n daare n ŋɔɔne debam taane?’ Moses nam ta mo ye wolo Wɛ na toŋe-o se o ta tei o nɔɔna bam se o daare o jwoŋi-ba o yage to. Wɛ ma toŋe maleka ye ka nwoŋi o yiga ne sabare wone ka bere-o konto.
44007036	Moses déem ma ke wo-kenkagela de maana Ejipti ne pa se o wane o ja nɔɔna bam o nwoŋi. Ba ma tɔge Bu-seŋa kam ba bɛ ba daare ba beeri kagoa kam wone taa, bena finna, ye Moses ta ke wo-kenkagela dedɛ ba tei ne.
44007037	Moses ta mo ye wolo na tage de Isarele dwi tiina bam o we, ‘Wɛ wó toŋe abam dwi tu dedoa se o ba o ta ye Wɛ tontoŋeno o pa abam, ne o na toŋe amo Moses tei to.’
44007038	Moses mo ye wolo na tɔge o wo Isarele tiina kɔgɔ kom wone kagoa kam yuu ne to. O maa tɔge o wora dedaane debam nabaara bam, de maleka kalo na ŋɔɔne ded-o Sinaya peo kom yuu ne to. Wonto mo jwoŋi Wɛ botare selo na pae ŋwea to se o ke debam jeŋa ne.
44007039	De konto maama, dé nabaara bam ma ve se ba sɛ Moses ni. Ba ma yigi-o ba yage dáa ne, ye ba daare ba boŋe se ba jwoori ba vo Ejipti.
44007040	Ba ma ta de Aron ba we, ‘Mɔ jwona n pa debam se ya ta tɔge dé yiga. Ko nam ná ye Moses wolo na jaane debam o nwoŋi Ejipti ne to, dé yeiri woŋo kolo na ke-o to.’
44007041	Maŋa kam konto ne ba ma seene ba mɔ kamɔgɔ pa ko nye de na-pɔla, ye ba pa ko ye ba jwoni. Ba maa jege-de ba kaana. Ba ma daare ba ke kuri ba pa ba tete de ba na mɛ ba jea ba mɔ kolo to.
44007042	Ba na kaane jwoni dem konto to, Wɛ ma pipiri o kwaga o pa-ba. O ma yage-ba se ba ta zuli chalechwe selo na wo wɛyuu ne to. Ko ke nenɛɛne ko na maŋe ko popone Wɛ tontoŋena bam tɔnɔ kom ne we, ‘Abam Isarele dwi tiina bam, á déem na go vara á ma kaane jwona kagoa kam wonebena finna to, ko dae amo mo á kaane á pa konto.
44007043	Ko nam ye Moloka jwoni dem vwei mo abam zeŋe, dedaane chalechoa kalo na ye abam jwoni Rɛfana to. Tento maama nam ye kamɔro telo á na ke se á ta-á zuli-te mo. Konto ŋwaane amo wó pa se nɔɔna zeili abam ba ja vo ba gaale Babilon na wo mɛ to.’
44007044	Debam nabaara bam na beeri kagoa kam wone to, ba déem jege Wɛ vwei delo na bere we Wɛ wo ba tei ne to mo. Wɛ déem ya bere Moses o na wó ke tei o pu vwei dem to. Ba déem seene ba ke-de ne Wɛ na tage tei to.
44007045	Ko kwaga seeni to debam nabaara bam mo jwoŋi vwei dem ba kwoa tei ne ba zeŋe-de ba ja tɔge Josua. Ba ma vo ba wane teene delo Wɛ na lage o pa-ba se ba ta zoore da to. Wɛ déem zeili jei sem nɔɔna bam o yage ba yiga ne. Vwei dem maa wora taa, se ko ba ko yi David na zaŋe o ji Pɛ maŋa kalo to.
44007046	Wɛ wo ma pwoli ded-o ye o lwoori Wɛ se o pa-o chwoŋa se o lɔ diga o ma leiri vwei dem yuu ne se Wɛ taa zoore da se o taa wo Jakob dwi tiina bam tei ne.
44007047	Ko nam ye David bu Solomon mo lɔge diga o pa Wɛ.
44007048	Baŋa Wɛ kamunu nam ba zoore di selo nabiina na lɔge to wone. Wɛ tontoŋeno dedoa déem tage o we,
44007049	‘Yuu-tu Baŋa Wɛ we: Wɛyuu kom mo ye amo jeiŋa jei. Ko daare tega baŋa kam maa ye amo na chwi a nɛ mɛ to. Abam wó wane á ke tɛ mo á lɔ diga á pa-ne? Jeiga kɔ mo amo wó vo a peini da a sii?
44007050	Ko dae amo tete jeŋa mo a mɛ a ke wonnu tento maama na?’ ”
44007051	Stiiven daa ta ma ta de Juu tiina nakwa bam o we, “Abam jege yi-dɛɛre dedɛ. Á bochara de nye de balo na ba tɔge Wɛ to bochara. Abam zwa mo kware ye á ba ni Wɛ kwora kam. Abam de á nabaara bam kikia maama ye bedwe mo. Abam ba sɛ Wɛ Sin-laao kom na bere chega kalo to.
44007052	Wɛ tontoŋena bam wolowolo tera abam nabaara bam na wo zeili-o. Ba déem go balo na bere we Wɛ wó toŋe Wo-pwoŋo Tu wom se o ba to. Leilei konto abam nam mo kwei wonto á ke nɔɔna jeŋa ne pa ba go-o.
44007053	Abam ye balo na jwoŋi Wɛ nia yalo o na tɔge malese jeŋa o pa abam to mo. De konto de, á ta wo sɛ-ya.”
44007054	Stiiven na tage konto o ti to, ko ma pa se Juu tiina nakwa bam bane zaŋe ded-o dedɛ, ye ba done ba yela o ŋwaane.
44007055	Wɛ Sin-laao kom maa wo Stiiven tei ne lanyerane. O ma kwoni o yuu wɛɛne o yɔɔre o nii Wɛ te-laao seeni o nɛ Wɛ nenɔŋ-fɔrɔ na daga tei to. O ma daare o nii o nɛ Yezu na zege Baŋa Wɛ jazem seeni.
44007056	O laam ma ta o we, “Nii-na, amo nɛ Wɛ te-laao ni na pore ye Nabiin-bu wom zege Wɛ jazem seeni.”
44007057	Juu tiina nakwa bam kɔgɔ kom maama na nigi konto to, ba ma laare baŋa baŋa de kwor-dɛa, ye ba pu ba zwa se ba daa ye ta ni o taane dem. Ba maama ma duri bedwe baŋa ne ba vo ba zi-o.
44007058	Ba ma ja-o ba zeili ba pa o nwoŋi teo kom wone. Ba laam ma daare ba jege-o ba dola de kandwa se ba go. Balo na wora to ma le ba gwaaro ba pa nɔn-doŋo kodwoŋi se o ta nia. Nɔɔno wom yere mo Sɔɔl.
44007059	Ba na jege Stiiven ba dola konto to, o ma lwoori Wɛ o we, “Amo Teiru Yezu, jwoŋi amo jworo.”
44007060	O laam ma kuni dwoona tega ne o laare de kwor-dɛa o we, “Amo Teiru, ye kwei banto keim-lwanno tem n ke n boboŋa ne.” O déem tage konto mo ye o daare o te.
44008001	Sɔɔl déem ma nɛ ba na ke tei ba go Stiiven to ye o sɛ ba keim dem. Dɛ dem konto ne Yezu kɔgɔ kom nɔɔna balo na wo Jerusalem ne to laam ma bobo se ba na yaara dedɛ nɔɔna tei ne. Ba maama ma jage ba duri ba zo teene delo maama na wo Judea de Samaria ne to wone. Ko daare Yezu tontoŋena bam yerane mo wo tɔge ba duri.
44008002	Nɔɔna badwonna na kɔre Wɛ to ma kwei Stiiven yera yam ba suli ye ba daare ba keeri-o lanyerane.
44008003	Sɔɔl maa kwaane se o chɔge Yezu kɔgɔ kom maama. O maa yeini o tole sam dem wone o zeili balo na sɛ Yezu to o ja o ke peena diga ne, baara de kaana maama.
44008004	Yezu nɔɔna balo na duri ba jage to maa yeini ba vei jei maama ba bere Wɛ taan-ŋom dem.
44008005	Filipi ma zaŋe o vo Samaria teo kodwoŋi o ta Wɛ Dam Tu Krista taane o bere nɔɔna bam.
44008006	Nɔn-kɔgɔ kom ma kwaane ba cheigi Filipi na ŋɔɔne kolo to. Ba maama cheigi o taane dem ye ba kwori ba nɛ wo-kenkagela yalo o na ke to.
44008007	Ba ma nɛ chichiri na yage nɔɔna dedɛ ye se chwoosi baŋa baŋa. Gwaaro dedɛ de gwane de ma na yezura.
44008008	Konto ŋwaane wopwolo déem maa tiini ko wora Samaria tiina bam tei ne.
44008009	Teo kom konto ne nɔɔno déem ya wora, o yere mo Simon. O maa pae se Samaria tiina bam ye yaau o liri kikia baŋa ne. O maa bere o tete we o ye nɔn-kamunu mo.
44008010	Nɔɔna maama teo kom wone maa kwaane ba cheigi-o lanyerane, dedɛɛra de nabwona maama. Ba maa pae se Wɛ dam mo wo o tei ne, ye ba jege-o ba bwoi we ‘Dam-fɔrɔ tu’.
44008011	O déem ya pɛ se ba ye yaau de o liri sem taa, se ko daane dedɛ. Konto ŋwaane mo ba déem kwaane ba cheigi-o lanyerane.
44008012	Filipi laam ma ba o tɔɔle Wɛ kwora o bere-ba Wɛ paare dem taane de Yezu Krista yere ŋwaane. O na bere-ba konto to, nɔɔna bam ma sɛ o taane dem. Ba ma jwoŋi sɛɛm Yezu ŋwaane, baara de kaana de.
44008013	Simon tete de ma sɛ ye o daare o jwoŋi sɛɛm. O ma tɔge dedaane Filipi ye o nɛ wo-kenkagela de maana yalo o na ke ye ya bere Wɛ dam to. O na nɛ-ya to, ko ma ke-o yaau.
44008014	Yezu tontoŋena bam na wo Jerusalem ne to ma ni we Samaria tiina bam tu ba sɛ Wɛ taane dem. Ba ma toŋe Piita de Jɔn se ba vo ba nii.
44008015	Ba na vei ba yi da to, ba ma lwoori Wɛ ba pa balo na sɛ Yezu to se ba wane ba jwoŋi Wɛ Sin-laao kom.
44008016	Kolo ŋwaane Wɛ Sin-laao kom daa ta wo tu banto wolowolo tei. Ba na jwoŋi sɛɛm to ye dé Teiru Yezu yere ŋwaane yerane mo.
44008017	Piita de Jɔn laam ma zi ba jea ba baŋa ne pa ba jwoŋi Wɛ Sin-laao kom ba bochara ne.
44008018	Yezu tontoŋena bam na zi ba jea nɔɔna bam baŋa ne pa ba jwoŋi Wɛ Sin-laao kom konto to, Simon ma nɛ ko na ke tei to. O ma kwei sabu o ma lwoori Piita de Jɔn o we,
44008019	“Amo lage se á pa amo de ta jege dam dento dwoŋi se, amo ná kwei a jea a zi nɔɔno wolo baŋa ne, se konto tu jwoŋi Wɛ Sin-laao kom.”
44008020	Piita ma leiri-o o we, “Wɛ wó chɔge nmo de n sabu kom maama, de nmo na boŋe we n wó wane n ma n sabu n yeigi Wɛ pɛɛre to ŋwaane.
44008021	Nmo bochare ba tɔge chega Wɛ yiga ne. Konto to, n bá-n na chwoŋa se n tɔge de debam n toŋe Wɛ totoŋa yam.
44008022	Nam leiri n wo se n yage wo-balwaaro telo nmo na boŋe se n ke to, se n daare n lwoori dé Teiru Wɛ we, o ná sɛ, se o yage-te o ma chɛ-m.
44008023	Kokuri amo nɛ we n jege puseŋa dedɛ, ye wɛleera jege-m ya dam kuri ne.”
44008024	Simon ma leiri o we, “Nam lwoori-na Wɛ á pa-ne se wonnu telo maama á na tage amo baŋa ne to ye ba te chɔge-ne.”
44008025	Piita de Jɔn déem ma ta Yezu chega kam ba bere nɔɔna bam ye ba kwori ba ŋɔɔne Baŋa Wɛ kwora kam. Ba laam ma jwoori ba maa vei Jerusalem. Ba na maa jwoori to, ba ma tole Samaria te-nia yam wone ba bere Wɛ taan-ŋom dem.
44008026	Baŋa Wɛ maleka laam ma ba Filipi tei ka ta ded-o ka we, “Zaŋe wea tetare ne n vo n tɔge chwoŋa kalo na zege Jerusalem ne ka vei Gaza to.” (Chwoŋa kam konto tɔge kagoa wo mo ka via.)
44008027	Filipi ma zaŋe o kɛ. Yitiopia tu de déem maa wo chwoŋa kam ne o maa vei sɔŋɔ. Wonto mo ye dedɛɛro ye o toŋe o pae o teo kom ka-pɛ wom ba na bwoi we ‘Kandake’ to. O maa nii o jejegero tem maama baŋa ne. O déem ya vei Jerusalem mo se o ware Wɛ,
44008028	ye o laam maa jwoori o vei sɔŋɔ de toroko kolo siseiŋa na vaŋe to. O toroko kom na maa dura konto to, o maa jei o gare tɔnɔ kolo Wɛ sampwora Isayah na popone faŋa faŋa to.
44008029	Wɛ Sin-laao kom ma bere Filipi ko we, “Véi n ta n tɔge toroko kom.”
44008030	O ma duri o vo o yi toroko kom ye ko via. O ma ni nɔɔno wom na jege Wɛ sampwora Isayah tɔnɔ kom o gara. O ma bwei-o o we, “Nmo wó wane n ni n na jege kolo n gare to kuri na?”
44008031	O ma leiri o we, “Amo nam wó ke tɛ mo a lɔre ko kuri ye nɔɔn-nɔɔno wo maŋe-ko o bere ne?” O laam ma pa se Filipi dii toroko kom baŋa o jeini o tei ne.
44008032	O na wora o gare wonnu telo tɔnɔ kom wone to mo tento: “Wonto déem mo nye de pia nɔɔno na vaŋeo ja o vo se ba go to. O ta nye de pipeila kalo ba na fane ka koro ye ka wo ke sɔɔ to. O nam wo puri o ni o ta kolokolo.
44008033	Nɔɔna maa jege-o ba gwoona. Ba wo mɛ chega ba di o taane. Nɔɔn-nɔɔno daa tera o na wó ŋɔɔneo dwi tiina taane, kolo ŋwaane o dwi ti logo baŋa ne.”
44008034	Dedɛɛro wom ma ta de Filipi o we, “A lage a bwei a nii wɔ taane mo Wɛ tontoŋeno wom tɛa, o tete mo o tɛ naa nɔɔno wodwoŋi mo?”
44008035	Filipi ma jwoori o bobo nɔɔno wom na gage mɛ to o bere-o ko kuri, ye o daare o ta Yezu taan-ŋom dem maama.
44008036	Ba na tɔge chwoŋa kam ba maa vei konto to, ba ma vo ba yi buga. Dedɛɛro wom ma ta o we, “Nii, na wora ywo-seeni. Amo bá wane a jwoŋi sɛɛm na?” ((
44008037	Filipi ma leiri-o o we, “Nmo ná sɛ Wɛ chega kam de n wo maama, nmo wó wane n jwoŋi sɛɛm.”))
44008038	Dedɛɛro wom laam ma pa se toroko kom zege. Ba maama ma tu tega ba vo ba zo na bam wo. Filipi ma pa-o sɛɛm Yezu ŋwaane.
44008039	Ba ma nwoŋi na bam wone. Ba na nwoŋi to, dé Teiru wom Sin-laao kom ma chaale Filipi ko ja viiri. Dedɛɛro wom ma daa wo nɛ-o. O ma jwoori o kwei chwoŋa o maa kɛa ye o tiini o jege wopwolo dedɛ.
44008040	Filipi ma nɛ we o tu o wo Azota ne mo. O ma tole teene maama o bere Wɛ taan-ŋom dem taa, o vo o yi Kazaria.
44009001	Sɔɔl ta maa tiini o lage dé Teiru Yezu tɔgena se o ta yaare-ba ye o daare o go-ba. O ma zaŋe o vo Juu tiina kaanem yuu-tu wom tei.
44009002	O ma bwei-o se o pa-o tɔnɔ kolo o na wó kwei o bere Juu tiina balo na wo Damasika ne to se ba pa-o chwoŋa se o zo ba jeiro di sem. O déem lage chwoŋa se, o ná nɛ balo na tɔge Yezu chwoŋa kam to mo, se o wane o ja-ba o jwoori o vo Jerusalem o ke-ba peena diga ne, baara de kaana maama.
44009003	O na nɛ tɔnɔ kom to, o ma zaŋe o maa vei Damasika. O na twɛ teo kom to, pwooni ma pɔpɔ de nwoŋi wɛyuu de pepele de gilimi-o.
44009004	O ma to tega ne ye o ni kwora na bwoŋi o yere ka we, “Sɔɔl, Sɔɔl, bɛŋwaane mo nmo pa se amo nae yaara konto?”
44009005	O ma bwei o we, “Amo tu, nmo nam ye wɔ mo?” Kwora kam ma ta ka we, “Amo ye Yezu mo, nmo na pae a nae yaara to.
44009006	Nam zaŋe n zo teo kom wo. Nmo ná yi da, ba laam wó ta kolo nmo na jege se n ke to.”
44009007	Nɔɔna balo na tɔge de Sɔɔl to maa yɔɔre ba zega ye ba ware kolokolo se ba ta. Ba déem nigi kwora kam ye ba nam wo nɛ nɔɔn-nɔɔno.
44009008	Sɔɔl ma zaŋe wɛɛne o puri o yia ye o ware se o nɛ kolokolo. Ba ma ja o jeŋa ba vaŋe-o ba ja zo Damasika.
44009009	O déem jege da yatɔ mo o yia na dwei. Maŋa kam konto ne o ba di kolokolo ye o ta ba nyɔa.
44009010	Yezu tɔgeno wodwoŋi déem maa wo Damasika ne, o yere mo Anania. O ma dwɛ o nɛ dé Teiru wom na ŋɔɔne ded-o. O ma bwoŋi o yere o we, “Anania!” O ma leiri o we, “Amo tu, nii-ne.”
44009011	Dé Teiru wom ma ta ded-o o we, “Zaŋe n vo Judas sɔŋɔ, ko na zege chwoŋa kalo ba na bwoi we ‘Chwo-yɔɔro’ to ni ne. Nmo ná yi da, se n bwei nɔɔno wolo yere na ye Sɔɔl to bwia. O ye Taasus tu mo. Nmo wó nɛ o na wora o ware Wɛ.
44009012	O ya dwɛ mo o nɛ nɔɔno, o yere mo Anania. O ma nɛ-o ye o ba o zi o jea o baŋa ne se o yia yam jwoori ya ta nae.”
44009013	Anania na nigi konto to, o ma leiri o we, “Amo tu, nɔɔna dedɛ maŋe ba ta nɔɔno wom konto taane ba bere amo de o na ke wo-balwaaro telo maama o ma chɔge nmo nɔɔna balo na wo Jerusalem ne to.
44009014	O laam tu ywo Damasika ne mo de o na jwoŋi chwoŋa Juu tiina kaanem nakwa bam tei ne se o ja balo maama na tɔge nmo yere ŋwaane ba zuli Wɛ to.”
44009015	Dé Teiru wom ma ta ded-o o we, “Nam vei, kolo ŋwaane wonto mo ye wolo amo na kuri se o ta toŋe o pa-ne, se o daare o pa amo yere zaŋe Isarele dwi tiina bam tei ne dedaane dwi-gɛ tiina de ba pwa de tei ne.
44009016	Amo tete nam wó bere-o yaara yalo maama o na jege se o na amo yere ŋwaane to.”
44009017	Anania laam ma zaŋe o vo o yi sɔŋɔ kom o zo. O ma nɛ Sɔɔl o zi o jea o baŋa ne ye o we, “Amo nu-bu Sɔɔl, dé Teiru Yezu tete mo toŋe amo nmo tei ne. Wonto ya mo bere o tete nmo yiga ne n ya na wo chwoŋa ne n maa n beene to. O toŋe-ne se a ba a pa n jwoori n ta n nae mo, se n daare n jwoŋi Wɛ Sin-laao kom de ko dam maama.”
44009018	Anania na tage konto to, bedwe baŋa ne mo wonnu kore te nwoŋi Sɔɔl yia yam ne ne ywon-porro tei, ye o laam daare o jwoori o nae lanyerane. O ma zaŋe o zege wɛɛne. O ma jwoŋi sɛɛm Yezu ŋwaane.
44009019	O laam ma di wodiu pa se o jwoori o na dam. O ma maŋe Yezu tɔgena bam tei ne Damasika ne da fenfee.
44009020	Sɔɔl déem na wo Damasika ne konto to, o maa yeini o vo Juu tiina jeiro di sem o bere-ba Yezu taane. O maa tɛ o we, Yezu ye Wɛ Bu mo.
44009021	Nɔɔna balo maama na nigi o berem dem to maa ye yaau ded-o. Ba ma bwei daane ba we, “Ko dae nɔɔno wonto déem mo wo Jerusalem ne o kwaane o chɔge balo na tɔge yere dento ŋwaane ba zuli Wɛ to na? Ko nam dae konto ŋwaane mo o tu ywo-seeni se o ta jaane Yezu tɔgena o vei o pae Juu tiina kaanem nakwa bam na?”
44009022	Sɔɔl déem nam mo tu o na baare dedɛ de o na bere nɔɔna tei to. O maa bere nɔɔna we Yezu seene o ye Wɛ Dam Tu wom mo. Ko ma pa se Juu tiina balo na zoore Damasika ne to daa ware se ba leiri o ni taane.
44009023	Da kɔgɔ kɔgɔ na kɛ to, Juu tiina bam ma la daane ye ba ke ni daane se ba go Sɔɔl.
44009024	O ma lɔre ba na boŋe se ba ke-o kolo to. Dɛ maama wea de tete ba zege ba nii teo kom nia yam se ba nii Sɔɔl wó tɔge da se ba laam go-o na.
44009025	Dɛ dedwe tete ne o nɔɔna bam ma pa se o zo tetɔ-kamunu wo, ye ba lei ŋona ko ni ne ba pa o tɔge takworo o nwoŋi o chu tega ne ye o lu.
44009026	Sɔɔl laam ma zaŋe o vo Jerusalem. O maa kwaane se o tɔge o woli Yezu tɔgena bam wone. Ba maama maa fona ded-o, ye ba wo sɛ we o seene o ji Yezu tɔgeno.
44009027	Banabas ma vo o tei se o woli-o. O ma ja-o o vo Yezu tontoŋena bam tei. O ma ta o bere-ba Sɔɔl na nɛ dé Teiru wom chwoŋa ne ye o ta ŋɔɔne ded-o tei to. O ta ma ta o bere-ba Sɔɔl na kwaane o ŋɔɔne de baare o pa se balo na wo Damasika ne to lɔre Wɛ chega kam Yezu yere ŋwaane.
44009028	Sɔɔl ma maŋe Yezu tɔgena bam tei ne ye o tole Jerusalem ni maama o bere nɔɔna Wɛ chega kam Yezu yere ŋwaane.
44009029	O maa yeini o ŋɔɔne de Juu tiina balo na ŋɔɔne Girisi tiina taane to ye o mage ni-kantɔgɔ de ba. Ba laam maa kwaane se ba go-o.
44009030	O dwonna bam na lɔre konto to, ba ma ja-o ba ja vo Kazaria ye ba pa se o kɛ o vo Taasus.
44009031	Yezu kɔgɔ kom nɔɔna balo maama na wo Judea de Galili de Samaria jei sem ne to déem ma na siu ba yaara yam wone. Ba kɔgɔ kom ma fɔge de dam ye ko puli lanyerane, Wɛ Sin-laao kom na zeini-ba to ŋwaane. Ba maa kɔre dé Teiru wom ba ŋwea maama wone.
44009032	Piita déem yeini o beeri o vei jei maama mo. Dɛ dedwe o daa ma zaŋe o vo se o nii Wɛ nɔɔna balo na zoore Lida ne to.
44009033	O na yi da to, o ma nɛ nɔɔno, o yere mo Ayinea. O déem ye gɔrɔ mo, ye o tigi o sara ne bena nana, o ware o zaŋe wɛɛne.
44009034	Piita na nɛ-o to, o ma ta ded-o o we, “Ayinea, Yezu Krista wó pa n na yezura. Nam zaŋe wɛɛne se n fɔge n piri n sara kam n tiŋi.” O na tage konto to, bedwe baŋa ne mo Ayinea ma zaŋe wɛɛne.
44009035	Nɔɔna balo maama na zoore Lida ne de Sarɔn jei sem maama ne to ma nɛ-o. Ba laam ma ba ba sɛ dé Teiru Yezu.
44009036	Kaane wodwoŋi déem mo wo Jopa ne, o yere mo Tabita. (O yere dedaane Girisi tiina taane mo ye Dɔkas, de kuri mo ‘fera’.) O maa ye Yezu tɔgeno. O maa chɛ de keim-laaro ye o woli yiniga tiina dedɛ.
44009037	Maŋa kam konto ne o ma ba o weele o te. Nɔɔna ma kwei o yera yam ba swɛ-ya ye ba ja dii wɛyuu diga ba tiŋi da.
44009038	Jopa maa bwola dedaane Lida. Konto to, Yezu tɔgena balo na wo Jopa ne to ma lɔre we Piita tu Lida o wora. Ba ma toŋe nɔɔna balei o tei ne. Ba ma vo ba lwoori-o ba we, “Popo, ke lela n ba debam teo kom.”
44009039	Piita ma zaŋe o tɔge de ba o kɛ. O na yi Jopa to, ba ma ja-o ba dii wɛyuu diga kam. Kadeina bam maama maa zege ba gilimi-o ye ba keera. Ba ma bere-o gwaaro telo maama Dɔkas ya na ŋwe ye o sɔ to.
44009040	Piita laam ma pa se ba maama nwoŋi diga kam wone ba daare-o. O ma daare o kuni dwoona tega ne o ware Wɛ. O laam ma pipiri o nii too wom ye o we, “Tabita, zaŋe wɛɛne.” O ma puri o yia o nɛ Piita na wora. O ma zaŋe o jei.
44009041	Piita ma tei o jeŋa o woli-o pa se o zaŋe wɛɛne o zega. O laam ma bwoŋi kadeina bam de Yezu tɔgena bam maama. O ma pa Tabita zege ba yiga ne ye o ŋwe.
44009042	Keim dem konto taane ma jage de yi Jopa jei sem maama. Ko ma pa se nɔɔna dedɛ ke ba wo-dedoa de dé Teiru Yezu.
44009043	Piita ma maŋe Jopa ne taa, da kɔgɔ kɔgɔ. O déem zoore gɔgɔ kodwoŋi tei ne mo, o yere mo Simon.
44010001	Nɔɔno wodwoŋi déem mo wora, o yere mo Kɔnilius. O maa zoore Kazaria ne. O déem ye Rom soja tiina dedɛɛro mo. Soja tiina kɔgɔ kolo o na tɔge o wo ko wone to yere mo ‘Yitalia tiina kɔgɔ’.
44010002	O déem kɔre Wɛ mo. O de o sɔŋɔ tiina maama maa zuli Wɛ lanyerane. O maa ke wonnu dedɛ o woli Juu tiina yiniga tiina bam. O maa yeini o ware Wɛ maŋa maama.
44010003	Dɛ dedwe wɛ na guni maŋa kalo to, o ma dwɛ o nɛ wo-kenkagele. O ma yɔɔre o nɛ Wɛ maleka na tu ka bwoŋi o yere ka we, “Kɔnilius!”
44010004	O ma fi o yia o nii maleka kam ye foone jege-o. O ma ta o we, “Amo tu, n tu amo tei mo na?” Maleka kam ma leiri-o ka we, “Nmo na yeini n ware Wɛ ye n kwori n woli yiniga tiina to mo pɛ se Wɛ wo pwoli. O nam guli nmo gula.
44010005	Leilei konto nmo jege se n toŋe nɔɔna se ba vo Jopa ba bwoŋi nɔɔno wodwoŋi, o yere mo Simon Piita.
44010006	O ye veiru mo gɔgɔ kodwoŋi sɔŋɔ ne. Gɔgɔ kom yere mo Simon ye o sɔŋɔ kom wo naneo kom ni ne.”
44010007	Maleka kam na tage ded-o konto o ti to, ka ma viiri. Kɔnilius ma bwoŋi o sɔŋɔ kom sabeela balei de soja tu dedoa wolo na toŋe o pa-o ye o de kɔre Wɛ to.
44010008	O ma ta kolo maama na ke to o bere-ba ye o daare o toŋe-ba se ba vo Jopa.
44010009	Tega na poore to, nɔɔna bam ma daare fenfee se ba yi Jopa. Piita déem diini sɔŋɔ kom nayuu se o ware Wɛ. Ko ye wea tetare ne mo.
44010010	Kana laam maa jege-o ye o lage wodiu se o di. Ba na wora ba ke wodiu kom to, Wɛ ma pa se o nɛ wo-kenkagele ne dendwɛ mo tei.
44010011	O nɛ wɛyuu na pore o baŋa ne ye woŋo nwoŋi da ko maa tu tega. Woŋo kom nye de gɔrɔ kamunu mo ye ba zei ko nyea yana pa se ko maa tu tega.
44010012	Vara dwi maama mo wo ko wone, dedaane basankwɛ de zuna.
44010013	O na nɛ to, o ma ni kwora na ŋɔɔne ded-o ka we, “Piita, zaŋe n go wonnu tem n di.”
44010014	Piita ma leiri o we, “Amo tu, a bá sɛ. Amo wo fɔge a di woŋo kolo na ba lana ye ko wo maŋe de dim to.”
44010015	O daa ma jwoori o ni kwora kam na we, “Yé zaŋe n chuli woŋo kolo Wɛ na pɛ se ko maŋe de dim to.”
44010016	Ko ke konto mo kuni betɔ. Wonnu tem laam ma jwoori te vaŋe te dii Wɛ tei.
44010017	Piita maa bwɛa wo-kenkagele dem o na nɛ to kuri. O na wora konto to mo nɔɔna balo Kɔnilius na toŋe o tei ne to maŋe ba lɔre Simon sɔŋɔ kom jei. Ba laam ma vo ba yi manchwoŋo kom ba zega.
44010018	Ba ma bwoŋi ba bwei ba we, “Nɔɔno zoore ywo, o yere mo Simon Piita na?”
44010019	Piita daa ta maa kwaane se o lɔre wo-kenkagele dem kuri. Wɛ Sin-laao kom ma ta ded-o ko we, “Nii, nɔɔna batɔ mo tu ywo ba lage nmo.
44010020	Zaŋe n tu tega. Yé ta n jege boboŋa yalei se n tɔge de ba n kɛ, kolo ŋwaane amo mo toŋe-ba.”
44010021	Piita ma tu tega ye o ta de-ba o we, “Amo mo ye wolo abam na lage to. Bɛŋwaane mo ye á ba?”
44010022	Ba ma leiri ba we, “Soja tiina dedɛɛro Kɔnilius mo toŋe debam. O ye nɔn-ŋom mo ye o kɔre Wɛ lanyerane. Juu tiina bam maama maa pa-o zula. Wɛ maleka mo tage ded-o se o bwoŋi nmo o sɔŋɔ ne se o wane o ni kolo nmo na lage n ta to.”
44010023	Piita ma pa se ba zo sɔŋɔ kom ba peini. Tega na poore to, o ma zaŋe o tɔge de ba o kɛ. Yezu nɔɔna badaara de ma zaŋe Jopa ne ba tɔge ded-o ba kɛ.
44010024	Tega daa na poore to mo o yi Kazaria. O yi da dedaane Kɔnilius de o sɔŋɔ tiina de o badwonna o na bwoŋi to maŋe ba jei ba cheigi-o.
44010025	Piita na yi sɔŋɔ kom to, o maa boŋe se o zo. Kɔnilius ma zaŋe o nwoŋi o jeeri-o, ye o to o yiga ne o jɔɔne-o.
44010026	Piita ma pa se o zaŋe wɛɛne o zege, ye o ta ded-o o we, “Amo tete ye nabiinu mo.”
44010027	O daa ta maa ŋɔɔne ded-o ye ba maa zoore sɔŋɔ kom. O ma nɛ nɔn-kɔgɔ na gilimi da ba jei.
44010028	O ma ta de nɔɔna bam o we, “Abam maŋe á yei we ko chula se Juu tu ta zoore dedaane dwi-gɛ tiina, se o ye ta tɔge de ba tɛta. Wɛ nam mo bere amo we ko wo maŋe se a ta chuli nɔɔn-nɔɔno naa a pae o ta ye nɔn-digu.
44010029	Konto ŋwaane, abam na toŋe á bwoŋi-ne to, a wo ve ye a ba. Amo nam lage a bwei a nii, bɛ mo ye á toŋe á bwoŋi-ne?”
44010030	Kɔnilius ma ta o we, “Zem mo jege da yana, ko maŋe de maŋa kanto ne, wɛ na guni to, ye a wora a ware Wɛ sɔŋɔ ne. Nɔɔno ma pɔpɔ o ba o zege amo yiga ne. O maa zo gare-nyenno.
44010031	O ma ta de amo o we, ‘Kɔnilius, Wɛ mo jwoŋi nmo Wɛ warem dem. Nmo na woli yiniga tiina to mo o guli nmo gula.
44010032	Nmo nam toŋe nɔɔna se ba vo Jopa ba bwoŋi nɔɔno wodwoŋi, o yere mo Simon Piita. O ye veiru mo Simon wolo na ye gɔgɔ to sɔŋɔ ne. O maa zoore naneo kom ni ne.’
44010033	O na tage konto to, amo ma toŋe nɔɔna lela se ba vo ba bwoŋi nmo se n ba. A ke nmo lei de nmo na tu to. Debam maama nam zege Wɛ yiga ne mo dé cheigi se dé ni kolo maama dé Teiru wom na pɛ-m se n ta to.”
44010034	Piita laam ma zaŋe o ta o we, “Amo zem lɔre we ko ye chega mo we Wɛ ba kuri nɔɔna daane.
44010035	Wɛ jwoŋi nɔɔno wolo maama na kɔre-o ye o daare o ke kolo na lana to mo, ko ná ye Juu tu naa dwi tu wolo de.
44010036	Abam maŋe á yei Wɛ na tage o taan-ŋom dem o bere Isarele dwi tiina bam we Yezu Krista mo wae o jwoŋi nɔɔna o fɔge ba de Wɛ daane tei to. Wonto mo ye nabiina maama Teiru.
44010037	Abam ta yei wo-kamunnu telo maama na ke Judea ne to. Ko déem bobo Galili ne mo, maŋa kam Jɔn na bere nɔɔna se ba jwoŋi sɛɛm Wɛ ŋwaane ye ko kɛ to.
44010038	Abam lɔre Nazarete tu Yezu wonnu na ye tei to. Wɛ déem lwogi o Sin-laao kom o pa-o ye o kwori o pa-o dam. Wɛ na wo o tei ne konto to, o maa yeini o vei jei maama o ke nɔɔna lanyerane ye o kwori o jwoŋi balo na wo setaana pɛ jeŋa ne to o yaga.
44010039	Debam nam mo nɛ wonnu telo maama o na ke Jerusalem ne de Juu tiina teene dem maama ne to ye dé zege te chega kam kwaga ne. Ba laam jaane-o mo ba pa dagara baŋa ne ba go.
44010040	Wɛ ma pa se o jwoori o bi toone wone da yatɔ dɛ ne. O ma pa se o bere o tete nɔɔna yiga ne pa ba na-o.
44010041	Ko nam dae we nɔɔna maama mo nɛ-o, ko ye balo yerane Wɛ na maŋe o kuri se ba ta zege o kwaga ne to mo. Debam mo konto. Yezu na bi toone wone to, debam tɔge ded-o dé di wodiu ye dé nyɔ na.
44010042	O ma pa debam ni se dé tɔɔle Wɛ chega kam dé bere nɔɔna se dé daare dé pa ba lɔre we omo ye wolo Wɛ na tiŋi se o bore nɔn-ŋwena de toa taane to.
44010043	Faŋa faŋa Wɛ tontoŋena bam maama déem tage wonto taane ye ba ta ba we, nɔɔno wolo maama ná ke o wo-dedoa ded-o, Wɛ wó yage konto tu wɛleera o ma chɛ-o wonto yere ŋwaane.”
44010044	Piita ta na wora o ŋɔɔne konto to, Wɛ Sin-laao kom ma tu ko ba balo maama na jei ba cheigi o taane dem to tei.
44010045	Juu tiina balo na maŋe ba sɛ Yezu ye ba tɔge de Piita ba ba to maa ye yaau de Wɛ na lwogi o Sin-laao kom o pa dwi-gɛ tiina o woli da to.
44010046	Kolo ŋwaane ba nigi ba na ŋɔɔne taan-gɛ mo ye ba kwori ba zuli Wɛ.
44010047	Piita laam ma ta o we, “Nɔɔna banto seene ba jwoŋi Wɛ Sin-laao kom ne debam de na jwoŋi tei to mo. Konto to, nɔɔn-nɔɔno bá wane o ve se dé kwei na dé pa ba jwoŋi sɛɛm.”
44010048	O ma daare o ta se ba pa-ba sɛɛm Yezu Krista yere ŋwaane. Ba laam ma lwoori-o se o maŋe ba tei ne da fenfee.
44011001	Yezu tontoŋena bam de o tɔgena balo na zoore Judea maama wone to ma ni we dwi-gɛ tiina de laam tu ba sɛ Wɛ kwora kam.
44011002	Piita déem ma zaŋe o vo Jerusalem. O na yi da to, Juu tiina balo na tu ba sɛ Yezu to ma tɔne ded-o.
44011003	Ba ma bwei-o ba we, “Bɛ mo ye n vo n wo dwi-gɛ tiina sɔŋɔ ne ye ba ye balo na wo gwoni ba peina to? Bɛ mo ye n di wodiu de ba?”
44011004	Piita ma zaŋe o tole kolo maama na ke to o bere-ba ye o we,
44011005	“Amo ya wo Jopa ne ye a wora a ware Wɛ. Wɛ ma pa a nɛ wo-kenkagele. Amo dwɛ a nɛ wo-kamunu na nwoŋi wɛyuu ko maa tu tega. Ko nye de gɔrɔ kamunu mo ye ba zei ko nyea yana pa se ko maa tu tega. Ko ma ba ko zege amo yiga ne.
44011006	A ma nii ko wone ye a nɛ vara na wora, ga-vara de sɔŋɔ vara de basankwɛ de zuna.
44011007	A laam ma ni kwora ye ka ŋɔɔne de amo ka we, ‘Piita, zaŋe n go n di.’
44011008	Amo ma leiri a we, ‘Amo tu, a bá sɛ. Amo wo fɔge a di woŋo kolo na ba lana ye ko wo maŋe de dim to.’
44011009	Kwora kam daa ta ma jwoori ka zege wɛyuu ne ka ŋɔɔne ka we, ‘Yé zaŋe n chuli woŋo kolo Wɛ na pɛ se ko maŋe de dim to.’
44011010	Ko ke konto mo taa, kuni betɔ, ye wonnu tem maama jwoori te vaŋe te dii Wɛ tei.
44011011	Amo laam ma nii a nɛ nɔɔna batɔ na tu ba zege sɔŋɔ kom ni ne a déem na zoore mɛ to. Ba ya toŋe-ba Kazaria ne mo pa ba ba.
44011012	Wɛ Sin-laao kom ma ta ko bere-ne we a ye ta jege boboŋa yalei se a tɔge de ba a kɛ. Dé nu-bia banto baredo de ma da amo ba vo. Dé maama ma vo dé yi Kazaria, ye dé vo dé zo Kɔnilius sɔŋɔ kom.
44011013	O ma ta o bere debam o na nɛ Wɛ maleka na tu o sɔŋɔ ka zega ye ka ta ded-o we, ‘Toŋe nɔɔna se ba vo Jopa ba bwoŋi nɔɔno wodwoŋi o yere na ye Simon Piita to se o ba.
44011014	Wonto ná tua, o laam wó ŋɔɔne taane de nmo se ko pa nmo de n sɔŋɔ tiina bam maama na verem.’
44011015	Tɔ. Amo laam ma bobo se a ŋɔɔne de ba. A na wora a ŋɔɔne konto to, Wɛ Sin-laao kom ma tu ko ba ba tei nenɛɛne ko na bobo ko ba debam tei tei to.
44011016	Amo laam ma guli dé Teiru wom déem na tage tei we, ‘Jɔn déem kwei na mo o ma pa nɔɔna sɛɛm. Ko nam ná ye abam, Wɛ wó tɔge o Sin-laao kom ŋwaane mo o pa abam sɛɛm.’
44011017	Ko seene ko ye chega mo we Wɛ pɛ dwi-gɛ tiina banto o pɛɛre dem ne o na maŋe o pa debam de maŋa kalo dé na ke dé wo-dedoa dé sɛ dé Teiru Yezu Krista to. Ko maama ye bedwe mo. Konto to, amo ya wó kwaane se a cheiŋi Wɛ na?”
44011018	Piita na tage konto ye ba ni to, ba ma yage taane dem ye ba daare ba zuli Wɛ. Ba maa we, “Wɛ seene o pa dwi-gɛ tiina bam de chwoŋa se ba leiri ba wo ye ba daare ba na o ŋwe-doŋa kam.”
44011019	Maŋa kam ba déem na go Stiiven to, Yezu tɔgena bam nɛ yaara nɔɔna tei ne pa se ba jage da yiga ne. Balo na jage to badwonna ma vo ba yi Fonikia de Kupirus de Antioka. Ba na beeri konto to, ba yeini ba tɛ Wɛ kwora kam ba bere Juu tiina yerane.
44011020	Ko daare Yezu tɔgena badaara na nwoŋi Kupirus de Kurene to ma zaŋe ba vo Antioka ba ta dé Teiru Yezu taan-ŋom dem ba bere dwi-gɛ tiina de.
44011021	Baŋa Wɛ dam maa wo ba tei ne. Nɔɔna dedɛ ma ke ba wo-dedoa ba sɛ dé Teiru wom ye ba daare ba tɔge-o.
44011022	Yezu kɔgɔ kolo na wo Jerusalem ne to ma ni kolo na ke to. Ba ma toŋe Banabas se o vo Antioka o nii.
44011023	O na vei o yi da to, o ma nɛ Wɛ na seene o ke nɔɔna bam zaane tei to. O maa jege wopwolo lanyerane. O ma kwoori ba maama se ba ta tɔge dé Teiru wom de ba wo maama se ba ye zaŋe ba yage.
44011024	Banabas maa ye nɔn-ŋom. O maa tiini o jege wo-dedoa de Yezu ye Wɛ Sin-laao kom wo o tei ne de dam. Nɔɔna dedɛ déem ma ba ba sɛ dé Teiru wom ye ba woli o kɔgɔ kom wone.
44011025	Banabas laam ma zaŋe o vo Taasus se o beeri Sɔɔl jei.
44011026	O na vei o na-o to, o ma ja-o o jwoori Antioka. Ba na wora to, ba maa yeini ba woli daane ba bere Yezu kɔgɔ kom. Ba ke konto taa se ko yi bene, ye nɔɔna balo ba na bere to daga dedɛ. Ko ye Antioka ne mo ba bobo se ba bwoŋi Yezu tɔgena bam we Krista bia.
44011027	Da yam konto ne nɔɔna badwonna na tɔɔle Wɛ kwora to ma zege Jerusalem ne ba vo Antioka.
44011028	Ba dedoa yere mo Agabu. Wɛ Sin-laao kom ma pa se o ta Wɛ kwora kam we kana lage ka ba ka zo logo baŋa maama. (Ko déem seene ko ke konto mo maŋa kalo Kaludu na di paare to.)
44011029	Yezu tɔgena bam na nigi konto to, ba boboŋa ma ja se ba la sabu ba ma woli ba nu-bia balo na zoore Judea ne to. Ba dedoa dedoa ma sɛ se o pa ne o na wó wane tei to.
44011030	Ba ma seene ba ke konto. Sabu kolo ba na lage to mo ba ke Banabas de Sɔɔl jeŋa ne se ba kwei ba ja vo Jerusalem ba pa Yezu kɔgɔ kom nakwa bam.
44012001	Maŋa kam konto ne Pɛ Herodi ma zaŋe o ja Yezu kɔgɔ kom nɔɔna badwonna se o pa ba na yaara.
44012002	O ma ja Jemsi wolo na ye Jɔn zembaaro to o pa ba go-o de se-zɔɔ.
44012003	O na ke konto to, o ma lɔre we ko pwoli Juu tiina bam wo lanyerane. O ta ma fɔge o zege ye o ja Piita. Ko maa ye Juu tiina bam kuri dim maŋa ne mo, ba na yeini ba di bworobworo kolo na ba jege sabɔle to.
44012004	O na jaane Piita konto to, o ma ke-o peena diga ne, ye o pa se soja tiina bana bana kuri bena nii-o ba lona. Herodi déem maa lage se Atɔgebabaŋa kuri dem ná kɛ de daare, se o laam pa ba ja Piita ba nwoŋi se o di o taane nɔɔna maama yiga ne.
44012005	Konto ŋwaane Piita maa wo peena diga kam ne taa, ye Yezu kɔgɔ kom nɔɔna bam maa tiini ba lwoori Wɛ ba pa-o.
44012006	Ko déem ma yi tete delo tega na wó poore ye Herodi wó pa se Piita nwoŋi pwooni se o di o taane to. Piita maa tigi soja tiina balei tetare ne o dɔa. Ba ya vɔge-o de chaponno telei mo, jazem de jagwia. Soja tiina badwonna de wo peena diga kam ni ne ba yera.
44012007	Baŋa Wɛ maleka laam ma pɔpɔ ka ba ka zege da. Pwooni maa su diga kam. Maleka kam ma pepage Piita yera ka pa o zaŋe ye ka ta ka we, “Ke lela n zaŋe wɛɛne!” Chaponno tem ma kɔ Piita jea ne te to tega ne.
44012008	Maleka kam ma ta-o ka we, “Faŋe n zo n gɔrɔ kom de n natera yam.” O ma seene o ke konto. Ka daa ma ta ka we, “Kwei n kasaao kom n zo se n ta n tɔge amo.”
44012009	Piita ma tɔge o kwaga o nwoŋi peena diga kam wone. O maa yeiri maleka kam na ke kolo to ye chega mo naa vwa mo. O maa boŋe we o dwɛ mo.
44012010	Ba ma vo ba tɔge jei selo soja tiina bam na wora ba yere to. Ba ma da yiga de kwaga jei sem ba kɛ. Ba ma daare ba vo ba yi luu-bworo kolo na pore ko vei teo kom wo to. Bworo kom tete ma pore ye ba kɛ ba nwoŋi. Ba ma kwei chwoŋa ba vei ba maa kɛa. Maleka kam laam ma pɔpɔ ka viiri ka daare Piita.
44012011	Ko laam ma ba Piita boboŋa. O ma ta o we, “Amo laam lɔre we konto ye chega mo. Wɛ seene o toŋe o maleka mo ye o daare o jwoŋi-ne Herodi jeŋa ne o yage se Juu tiina bam daa ye wane ba ke amo ne ba na boŋe tei to.”
44012012	Piita na maane ko na ye tei to, o ma vo Mary ba sɔŋɔ. Wonto maa ye Jɔn Maake nu. Nɔɔna dedɛ déem mo tigisi daane sɔŋɔ kom ne ba wora ba ware Wɛ.
44012013	O ma vo o yi pwooni yiga bworo kom o mage. Ka-nyaane maa wo sɔŋɔ kom ne, o yere mo Roda. O ma vo se o nii wɔ mo maga.
44012014	O na vei to, o ma lɔre Piita kwora kam. O maa tiini o jege wopwolo lanyerane pa se o duri o jwoori ye o wo pore bworo kom. O ma vo o ta de nɔɔna bam we Piita mo zege pwooni ne.
44012015	Ba ma leiri-o ba we o cho mo. O maa chemm ye o ta o we, ko seene ko ye chega mo. Ba daa ma leiri ba we, ko wó taa ye o tete maleka mo.
44012016	Ko na wora ko ke konto to, Piita maa mage bworo kom taa. Ba laam ma ba ba pore. Ba na nɛ-o to, ko ma tiini ko ke-ba yaau.
44012017	O ma zeiŋi o jea se ba cheigi sɔɔ. O ma daare o maŋe dé Teiru wom na ke tei o ja-o o nwoŋi peena diga kam ne to. O daa ma ta-ba o we, ba vei ba ta kolo na ke to ba bere Jemsi de ba nu-bia bam maama. O laam ma yage-ba ye o vo jei sedwoŋi.
44012018	Tega na poore tetete to, soja tiina balo ya na jege Piita ba yere to ma kɔre foone dedɛ ye ba boboŋa vugimi. Ba ma bwei daane ba we, “Bɛ mo ke ye Piita tera?”
44012019	Herodi ma yage ni se ba kwaane ba beeri o jei. Ba ma beeri taa ba ga. Herodi ma bwei soja tiina bam taane o nii, ye o daare o pa se ba go-ba. Konto na ke ko kɛ to, Herodi ma zaŋe Judea ne o vo Kazaria o zoore da.
44012020	Herodi bane déem tiini de zaŋe Tura de Sidon tiina baŋa ne. Jei sem nɔɔna bam ma zaŋe ba la kɔgɔ se ba vo ba kwoori Herodi se o yage. Herodi déem jege dedɛɛro wolo na nii o sɔŋɔ kom baŋa ne, o yere mo Bilasitu. Nɔɔna bam ma bobo ba di badwoŋo dedaane wonto, ye ba daare ba vo Herodi tei ba ŋɔɔne ded-o se o yage o ban-zɔŋɔ kom. Ba déem lage ni-sɛɛm kolo ŋwaane ba tete teo kom yeini ko jwoŋi ko wodiiru pɛ wom teo kom ne mo.
44012021	Ba ma tiŋi dɛ se ba jeini daane ba ŋɔɔne taane dem. Dɛ dem na yi to, Herodi ma kwei o paare zela yam o zo. O laam ma jeini o paare yituŋu kom baŋa ne se o ŋɔɔne de nɔɔna bam.
44012022	O kwora na zaŋe ye o ŋɔɔne de ba konto to, nɔɔna bam ma ta baŋa baŋa ba we, “Ko ye wɛ dedwoŋi mo ŋɔɔna, ko dae nabiinu yerane.”
44012023	Herodi na sɛ ba zula yam ye o wo pɛ se ba zuli Wɛ chekke to, Baŋa Wɛ maleka ma pa se jaweo ja-o lela. Kanzenzoa ma zo o wo ya di-o pa se o te.
44012024	Wɛ kwora kam déem maa jage jei maama ye nɔɔna dedɛ sɛ-ka.
44012025	Banabas de Sɔɔl ma ti totoŋe delo ba na vei Jerusalem se ba ke to. Ba laam ma ja Jɔn Maake ba woli ba tete ne ye ba nwoŋi Jerusalem ba jwoori ba vo Antioka.
44013001	Yezu kɔgɔ kolo déem na wo Antioka ne to maa jege balo na wae ba tɔɔle Wɛ kwora ye ba bere o chega kam to ba wone. Banto mo ye Banabas, de Simeon wolo ba na bwoi we nazono to, de Kurene tu Lukius, de Manayan wolo déem na ye yuudwoŋo dedaane gɔmena tu Herodi to, dedaane Sɔɔl.
44013002	Dɛ dedwe ba maa wora ba toŋa ba zuli Baŋa Wɛ, ye ba ta kwori ba vɔ ba nia. Wɛ Sin-laao kom laam ma ta ko bere-ba we, “Abam jege se á le Banabas de Sɔɔl amo ŋwaane se ba ta ke totoŋe delo amo na maŋe a kuri-ba se ba ke to.”
44013003	Yezu nɔɔna bam na nigi konto to, ba daa ta ma vɔ ba nia ye ba lwoori Wɛ ba pa-ba. Ba ma daare ba zi ba jea ba baŋa ne, ye ba laam bane-ba pa ba viiri.
44013004	Wɛ Sin-laao kom déem na pɛ Banabas de Sɔɔl zaŋe ba kɛ konto to, ba ma vo ba yi Salukia. Ba ma zo nabworo ba tɔge naneo kom wo ba vo ba bɛ Kupirus ne.
44013005	Ba ma vo ba zo Kupirus teo kodwoŋi, ko yere mo Salamis. Ba na wora to, ba maa zoore Juu tiina jeiro di sem ba bere Wɛ taane. Jɔn Maake maa wo ba tei ne o woli-ba.
44013006	Ba ma zaŋe Salamis ne ba tole jei sem maama ba kɛ. Ba ma vo ba yi Pafɔs. Ba ma jeeri liri tu wodwoŋi dáane, o yere mo Bayezu, ye o ye Juu tu. O déem pɛ se o ye Wɛ tontoŋeno mo ye o dae.
44013007	O maa ye gɔmena tu Sagia Pɔɔla kwaga nɔɔno mo. Gɔmena tu wom maa jege swa lanyerane. O ma bwoŋi Banabas de Sɔɔl pa ba ba o tei. O maa lage se o ni Wɛ kwora kam.
44013008	Liri tu wom ma zaŋe o wora o tɔne ba berem dem. O maa kwaane se o che gɔmena tu wom se o ye sɛ Wɛ chega kam. Liri tu wom yere dedwoŋi mo ye Yɛluma de Girisi tiina taane dem.
44013009	Sɔɔl yere dedwoŋi daa ta maa ye Pɔɔl. Wɛ Sin-laao kom maa wo o tei ne ye ko dam su-o lanyerane. O ma yɔɔre o nii liri tu wom ye o we,
44013010	“Nmo ye setaana pɛ jeŋa nɔɔno mo. Nmo chuli wonnu telo maama na lana to. Nmo kwaane se n ma n swa n gane nɔɔna mo. Nmo yeini n kwaane se n pipiri dé Teiru wom chega kam se ko ta ye vwa.
44013011	Nii, Baŋa Wɛ wó ba o waare nmo de o je-dɛa leilei konto. Nmo wó ba n ji lilwei ye n daa n bá-n na wea pwooni se ko taa vei maŋa kalo Wɛ na lage to.” O na tage konto to, bedwe baŋa ne mo Yɛluma yia yam dwei ya ji lim yerane. O maa vei o gelema ye o lage vaŋeno se o ja o jeŋa.
44013012	Gɔmena tu wom ma nɛ kolo na ke to. O laam ma ba o ke o wo-dedoa de Yezu. Dé Teiru wom chega kam ba na bere-o to ma kagele-o.
44013013	Pɔɔl de o badwonna bam laam ma zaŋe Pafɔs ne ba zo nabworo ba vo ba yi Panfilia teo kodwoŋi, ko yere mo Pɛrega. Jɔn Maake ma yage-ba dáane ye o daare o jwoori Jerusalem.
44013014	Ba daa maa zege Pɛrega ne ba vo Antioka kolo na wo Pisidia ne to. Juu tiina siu dɛ dem na yi to, ba ma vo ba zo ba jeiro diga kam wo ba jei da.
44013015	Nɔɔna ma zaŋe ba ga Moses nia yam tɔnɔ kom de faŋa faŋa Wɛ tontoŋena bam twanno tem wone. Ba na gage ba ti to, ba yiga-tiina bam ma toŋe ni ba pa Pɔɔl ba ye ba we, “Dé dwonna bam, abam ná jege taane delo na wó fɔge nɔɔna bam to, se á zaŋe á ta.”
44013016	Pɔɔl ma zaŋe wɛɛne o zeiŋi o jeŋa ba baŋa ne, ye o laam daare o ta o we, “Amo dwonna Isarele dwi tiina bam dedaane dwi-gɛ tiina balo na tu á sɛ Wɛ to, cheigi-na amo.
44013017	Wɛ delo debam Isarele tiina bam na tɔge to déem le dé nabaara bam se ba ta ye o nyem. Maŋa kam ba déem na ye veira Ejipti ne to mo Wɛ pɛ se ba puli lanyerane. O ma daare o ma o tete je-dɛa kam o le-ba pa ba nwoŋi teo kom konto ne.
44013018	Ba na beeri kagoa yuu ne taa, bena finna to, o ma peene o bane de ba.
44013019	Ba na zo Kanaan to, o ma pa se logo kom dwi tiina kuni berepɛ mo na chɔgem, ye o daare o pa se o tete nɔɔna Isarele tiina bam ta tei jei sem konto.
44013020	Konto keim dem maama ye nenɛɛne bena bia yana de finnu mo (450). Konto kwaga ne, Wɛ laam ma kuri dedɛɛra o pa-ba ye banto tei-ba taa, se ko yi maŋa kam o tontoŋeno Samwɛl na tu o ba o tei-ba to.
44013021	Nɔɔna bam laam ma lwoori Samwɛl se o tiŋi pɛ o pa-ba. Wɛ ma tiŋi Benjamin dwi tu dedoa o pa-ba, o yere mo Sɔɔl. O maa ye Kisi bu. O maa ye ba pɛ bena finna.
44013022	Wɛ déem ma ba o le Sɔɔl paare dem wone, ye o daare o pa se David ji ba pɛ. Wɛ déem tage wonto taane o we, ‘Ko ná ye Jesse bu David, amo yei o wo lanyerane ye o pa a wo pwoli. Wonto wó ke kolo maama a boboŋa na lage to.’
44013023	Ko maa ye wonto dwi dem wone mo Wɛ pɛ Yezu zaŋe o ba. Wɛ ma tɔge ni delo o na tiŋi to o pa Yezu ji debam Isarele tiina bam Vereno.
44013024	Maŋa kam Yezu ta na wo bobo o totoŋa yam to, Jɔn déem mo bere Isarele tiina bam maama o we, ba leiri ba wo de ba keim-balwaaro tem, se ba daare ba jwoŋi sɛɛm Wɛ ŋwaane.
44013025	Ko ta na daare fenfee se Jɔn ti o totoŋa yam to, o ma bwei nɔɔna bam o we, ‘Abam boŋe we amo ye wɔ mo? Amo dae wolo wom á na jege o teena to. Wonto nam lage o saŋe amo kwaga o ba, ye amo wo maŋe se a bwoli o nɛ natera de.’
44013026	Amo dwonna bam, Abaraham dwi tiina de dwi-gɛ tiina balo na tu á kɔre Wɛ to, ko ye debam mo Wɛ pɛ se dé ni o taane dem konto se dé wane dé lɔre o na lage o jwoŋi debam o yage tei to.
44013027	Jerusalem tiina bam de ba yiga-tiina bam nam wo lɔre Yezu na ye wolo to. Ko daa ta ná ye wonnu telo Wɛ tontoŋena bam na popone ba tiŋi ye nɔɔna yeini ba gare-te ba siu da yam maama ne to, ba ba ni wonnu tento kuri de. Ba nam na pɛ se Yezu na chɔgem to, ko pɛ se Wɛ tontoŋena bam na popone kolo to seene ko ji chega.
44013028	Ba maa ba jege taane delo na wó pa se ba go-o to. De konto de, ba ta ma lwoori Pilata se o pa o te.
44013029	Ba ma ke kolo maama na maŋe ko popone Wɛ tɔnɔ kom ne ye ko ta o taane to ba ti. O na tege to, ba laam ma par-o dagara kam yuu ne ba daare ba ke-o yibeeli wone.
44013030	Wɛ laam ma pa o bi toone wone.
44013031	O maa wora da kɔgɔ kɔgɔ. O na wora to, kuni dedɛ mo o bere o tete o tɔgena bam yia ne, balo ya na tɔge ded-o Galili ne ba beeri ba vo Jerusalem to. Banto laam zege o chega kam kwaga ne ba pa debam Isarele tiina bam.
44013032	Debam laam tu abam tei se dé ta Wɛ taan-ŋom dem de abam. Ko maa ye we, Wɛ déem na gwoni ni de debam nabaara bam we o wó ke kolo to mo
44013033	o laam seene o ke o pa debam balo na ye ba naaro to. Ko ye o bi Yezu toone wone mo konto. Ko ye nenɛɛne ko na maŋe ko popone Wɛ senim lei tɔnɔ belei tu wone to ye ko we, ‘Nmo mo ye amo Bu, ye zem amo de ji nmo Kwo.’
44013034	Wɛ tɔnɔ kom daa ta bere Wɛ na wó bi-o toone wone pa se o yera daa bá pɔ to. Ko maa we, ‘Amo wó pa se n na wo-laaro telo na ye chekke ye a maŋe a gwoni a ni se a pa David na-te to.’
44013035	Wɛ tɔnɔ kom jei sedwoŋi ne ko popone we, ‘Nmo Wɛ bá sɛ se n tete Wo-pwoŋo Tu wom yera pɔ.’
44013036	Ko nam ná ye David tete, wonto déem toŋe Wɛ totoŋa yam maŋa kalo o na ŋwe to ye o laam ba o te. Ba ma kwei-o ba suli o nabaara bam tei ne. O yera ma seene ya pɔ.
44013037	Ko daare wolo wom Wɛ na pɛ o bi toone wone to, wonto yera nam wo pɔge kɔtaa.
44013038	A badwonna bam, abam jege se á lɔre we ko ye Yezu ŋwaane mo dé jege chwoŋa se dé bere abam we Wɛ wó wane o yage á wɛleera o ma chɛ abam.
44013039	Wɛ nia yalo o na ke Moses jeŋa ne to ware ya pa á wɛleera yam saare. Ko daare wolo maama na ke o wo-dedoa de Yezu to wó na bora Wɛ tei ne de o wɛleera yam maama na saare wonto ŋwaane to.
44013040	Nam ta-á yei-na á tete ni ne, se lɛɛro telo Wɛ tontoŋena bam na popone te taane to yé ke abam.
44013041	Ba déem we, ‘Nii-na, abam balo na yeini á gwooni amo Wɛ chega kam to, abam yera wó sɔɔre ye á daare á te. Kolo ŋwaane ko ná ye totoŋa yalo amo na lage a ke abam da yam ne to, abam bá sɛ we te ye chega, nɔɔno ná maŋe o bere abam te kuri de.’”
44013042	Pɔɔl na tage konto o ti to, o de Banabas ma zaŋe se ba nwoŋi jeiro diga kam wone. Ba na lage ba viiri to, nɔɔna bam ma ta de-ba se ba jwoori ba siu dɛ dedwoŋi dem ne se ba daa ta wonnu tem konto taane.
44013043	Nɔɔna bam ma zaŋe ba jage se ba vo sam. Ba dedɛ ma tɔge Pɔɔl de Banabas, Juu tiina de dwi-gɛ tiina balo na tu ba sɛ Wɛ to de. Pɔɔl de Banabas maa tɛ de nɔɔna bam se ba ta kwaane ba dale Wɛ de zaane delo o na pɛ-ba to.
44013044	Ba siu dɛ dem ma jwoori de yi. Nɔɔna dedɛ ma la daane se ba cheigi Baŋa Wɛ kwora kam, ye ko nye de ko ye teo kom nɔɔna maama mo.
44013045	Juu tiina bam na nɛ kɔgɔ kom na su jei sem maama to, ba maa tiini ba jege puseŋa de ba. Ba ma yaale Pɔɔl na tɛ kolo to ye ba kwori ba twe-o.
44013046	Pɔɔl de Banabas laam fɔge ba ŋɔɔne de baare ye ba we, “Dé ya jege se dé bobo abam tei ne mo dé ŋɔɔne Wɛ kwora kam. Abam nam na maŋe á wo sɛ-ka to, abam ba boŋe we á maŋe de Wɛ ŋwe-doŋa kam. Konto ŋwaane mo dé laam wó vo dwi-gɛ tiina bam tei dé daare abam.
44013047	Dé Teiru wom na pɛ debam o ni tei to mo tento: ‘Amo Wɛ tiŋi nmo se n ja amo pwooni dem n vo n pa dwi-gɛ tiina bam, se n wane n pa nabiina na verem logo baŋa jei maama ne.’”
44013048	Dwi-gɛ tiina balo na wora to na nigi konto to, ba maa jege wopwolo ye ba pa se Baŋa Wɛ kwora kam jege dam. Balo maama Wɛ na kuri se ba na o ŋwe-doŋa kam to mo seene ba ke ba wo-dedoa de Yezu.
44013049	Baŋa Wɛ kwora kam ma jage jei sem konto maama wone.
44013050	Ko daare Juu tiina bam ma kwaane ba pa se nɔɔna bane zaŋe de Pɔɔl de Banabas. Ko ná ye kaana balo jeŋa na gare ye ba kɔre Wɛ to, de teo kom yiga-tiina bam, ba déem pɛ se ba yaare Pɔɔl de Banabas ye ba daare ba zeili-ba pa ba nwoŋi ba teo kom ne.
44013051	Ko na ke-ba konto to, Pɔɔl de Banabas ma kokɔge ba nɛ fwogo kom ba yage da se ba kaane nɔɔna bam. Ba laam ma daare ba vo Akoniam.
44013052	Yezu tɔgena bam déem tiini ba jege wopwolo. Wɛ Sin-laao kom maa wo ba tei ne ko su-ba lanyerane.
44014001	Pɔɔl de Banabas déem ma vo ba yi Akoniam. Ba na wora to, ba maa yeini ba vei Juu tiina bam jeiro diga kam, ye ko ke-ba ne ko na maŋe ko ke tei to. Ba déem ŋɔɔne Wɛ taane dem ba bere nɔɔna bam pa se ba dedɛ ke ba wo-dedoa de Yezu, Juu tiina de dwi-gɛ tiina de.
44014002	Ko daare Juu tiina badwonna ve Wɛ taane dem. Banto ma zaŋe ba vugimi dwi-gɛ tiina bam boboŋa pa se ba wo chɔge de Yezu nɔɔna bam.
44014003	Pɔɔl de Banabas maa zoore da taa se ko daane. Ba na wora konto to, ba maa ŋɔɔne dé Teiru wom taane de baare. Ba maa tɛ dé Teiru wom na ke nɔɔna zaane tei to, ye o zege ba taane dem kwaga ne de o na pɛ-ba dam se ba ta ke wo-kenkagela de maana tei to.
44014004	Teo kom nɔɔna bam maama déem pɔɔre belei mo. Ba badaara tɔge Juu tiina bam mo, ye badaara bam de maa tɔge Yezu tontoŋena bam.
44014005	Dwi-gɛ tiina de Juu tiina badwonna boboŋa laam ma ja se ba tɔge dedaane ba yiga-tiina bam ba ke lwaane ba pa Yezu tontoŋena bam, se ba dole-ba de kandwa.
44014006	Ba na lɔre ko ni ne to, ba ma duri ba vo Lukayonia teene dem, Lustera de Dereba de de te-nia yam.
44014007	Ba na wora to, ba maa bere nɔɔna Wɛ taan-ŋom dem.
44014008	Nɔɔno déem mo wo Lustera ne ye o nɛ sem gɔrege. Ko zege o lora maŋa ne o maŋe o ye gɔrɔ mo, o ware o vo.
44014009	O déem maa tɔge o jei o cheigi Pɔɔl na ŋɔɔne taane delo to. Pɔɔl ma yɔɔre o nii-o ye o lɔre we o jege wo-dedoa de Yezu se o wane o na yezura.
44014010	O laam ma ta de kwor-dɛa o we, “Zaŋe wɛɛne n zege n nɛ sem baŋa ne yɔm!” O na tage konto to, gɔrɔ kom ma zaŋe wɛɛne o faŋe o chu ye o bobo veŋa.
44014011	Nɔn-kɔgɔ kom na nɛ kolo Pɔɔl na ke to, ba maa tiini ba ŋɔɔne baŋa baŋa de ba tete teo kom taane dem ba we, “Ko ye debam wa yam mo jigi nabiina ya tu ya ba debam tei.”
44014012	Ba ma pa Banabas yere we Ziusa. Pɔɔl de yere maa ye Hamesa, kolo ŋwaane ko ye wonto ya mo ŋɔɔne taane dem.
44014013	Ba déem maa jege diga ba teo kom dáa ne ba na yeini ba kaane ba wɛ Ziusa da to. Ba kaanem yuu-tu wom ma zaŋe o ja nabɛ de teeni punnu telo ba na sɔge to o ba o zege teo kom ni dem ne. Wonto dedaane nɔn-kɔgɔ kom maama déem maa lage se ba go nabɛ sem ba ma kaane Yezu tontoŋena bam.
44014014	Yezu tontoŋena Banabas de Pɔɔl ma lɔre ba na boŋe se ba ke tei to. Ba wo ma chɔge dedɛ. Ba ma ja ba tete gwaaro tem ba kaare kaare, ye ba daare ba duri lela ba zo nɔn-kɔgɔ kom wo. Ba maa tɛ baŋa baŋa ba we,
44014015	“Nɔɔna bam, bɛ mo ye abam lage á ke konto? Debam ye nabiina mo, ne abam tete tei. Debam nam tu yoba seeni se dé tɔɔle Wɛ taan-ŋom dem mo dé bere abam, se ko pa á yage jwona kaanem, se á daare á ta-á tɔge ŋwea tu Baŋa Wɛ. Wonto mo ke wɛyuu de tega baŋa de naneo kom de wonnu telo maama na wo te wone to.
44014016	Faŋa to Wɛ déem yage chwoŋa o pa logo baŋa dwi maama tiina se ba ta tɔge chwei selo ba na lage to.
44014017	De konto de o ta yeini o ke abam lanyerane se ko pa á lɔre we o ye Wɛ chekke. O yeini o pa se doa nena ye wodiiru ke te maŋa ne. O pae abam wodiu ye á di, ye o pa se á na ywoni á bochara ne lanyerane.”
44014018	Pɔɔl na tage konto to, ko ya gɛ fenfee mo se nɔɔna bam kwei wonnu tem ba ma kaane-ba, ye ba laam yage.
44014019	Juu tiina badwonna ya nwoŋi Pisidia teo Antioka mo ba ba. Badaara de ma nwoŋi Akoniam ba ba. Banto ma pa se kɔgɔ kom maama boboŋa leiri de Pɔɔl. Ba laam ma dole-o de kandwa ye ba daare ba tuur-o ba ja nwoŋi teo kom wone. Ba ya boŋe we o tege mo.
44014020	Yezu tɔgena bam laam ma vo ba gilimi-o. O ma zaŋe ba tetare ne o jwoori o zo teo kom wo. Tega na poore to, o ma tɔge dedaane Banabas ye ba vo Dereba.
44014021	Pɔɔl de Banabas na wo Dereba ne to, ba ma bere nɔɔna Wɛ taan-ŋom dem pa se nɔɔna dedɛ ji Yezu tɔgena. Ba daa ma jwoori ba vo Lustera de Akoniam, ye ba daare ba kɛ ba yi Antioka kolo na wo Pisidia wone to.
44014022	Ba na maa vei konto to, ba ma pa se balo maama na ye Yezu tɔgena to boboŋa su de baare, ye ba kwoori-ba se ba fɔge ba ta tɔge Wɛ chega kam, se ba yé yage-ka. Ba ta ma bere-ba we, “Debam balo maama na sɛ Yezu to jege se dé na yaara dedɛ mo se dé daare dé zo Wɛ woro kom wo.”
44014023	Jei selo maama ba na vei to ba le nakwa Yezu kɔgɔ kom wone se ba ta nii-ba. Ba maa yeini ba lwoori Wɛ ba pa nakwa bam ye ba vɔ ba nia. Ba tɔge konto dwoŋi mo ba fɔge ba ke nakwa bam dé Teiru wom jeŋa ne, o na ye wolo ba na ke ba wo-dedoa ded-o to ŋwaane.
44014024	Ba déem ma da Pisidia ni maama ba kɛ. Ba ma vo ba yi Panfilia jei sem.
44014025	Ba na wora to, ba ma vo Pɛrega ba bere Wɛ kwora kam da, ye ba daare ba vo Ataliah.
44014026	Ba laam ma zege dáane ba zo nabworo ba jwoori ba vo Antioka kolo na wo Siria wone to. Ko déem ye konto jei sem ne mo Yezu kɔgɔ kom nɔɔna bam ya kwei-ba ba ke Wɛ jeŋa ne se o ke-ba zaane se ba wane ba vo ba beeri ba toŋe kolo ba laam na tu ba ke ba ti to.
44014027	Ba na yi Antioka to, ba ma pa se Yezu kɔgɔ kom la daane ye ba laam tole ba bere-ba kolo maama Wɛ na tɔge ba ŋwaane o ke to, de o na pore chwoŋa o pa dwi-gɛ tiina se ba wane ba ke ba wo-dedoa de Yezu to.
44014028	Ba maa zoore Yezu tɔgena bam tei ne taa.
44015001	Nɔɔna badwonna ma zaŋe Judea ne ba vo Antioka. Ba na tu to, ba maa wora ba bere Yezu nɔɔna bam ba we, “Abam ná wo sɛ á tɔge Moses nia yam na bere tei ye á gwoni á peina, á bá wane á na verem.”
44015002	Pɔɔl de Banabas na nigi konto to, ba ma tiini ba mage ni-kantɔgɔ de nɔɔna bam. Konto ŋwaane Yezu kɔgɔ kom nɔɔna bam boboŋa ma ja se ba le Pɔɔl de Banabas de nɔɔna badwonna ba wone se ba ja taane dem ba vo Jerusalem ba ke Yezu tontoŋena bam de nakwa bam jea ne.
44015003	Yezu kɔgɔ kom ma bane-ba ye ba kɛ. Ba ma vo ba tɔge Fonikia de Samaria jei sem. Ba na maa vei to, ba maa tɛ dwi-gɛ tiina na pipiri ba sɛ Wɛ tei to ba bere nɔɔna bam. Yezu tɔgena bam na nigi konto to, ko ma pa se ba maama jege wopwolo lanyerane.
44015004	Ba ma vo ba yi Jerusalem. Yezu tontoŋena bam de o kɔgɔ kom maama de ba nakwa bam ma jeeri-ba lanyerane. Ba laam ma tole taane dem ba bere-ba Wɛ na dɛ ba ŋwaane o ke kolo to.
44015005	Juu tiina badaara balo na wo Farisi tiina kɔgɔ kom wone ye ba ba ba sɛ Yezu to maa wora. Ba na nigi taane dem to, ba ma zaŋe ba ta ba we, “Nɔɔna banto jege se ba gwoni ba peina mo se ba kwori ba tɔge Moses nia yam maama.”
44015006	Yezu tontoŋena bam de o kɔgɔ kom nakwa bam ma la daane se ba bwɛ taane dem ba nii.
44015007	Ba na ŋɔɔne konto dwoŋi taa to, Piita ma zaŋe ba wone o ta o we, “A nu-bia bam, abam yei we Wɛ déem kuri amo mo abam wone se a vo dwi-gɛ tiina bam tei se a bere-ba o taan-ŋom dem se ba daare ba sɛ-de.
44015008	Wɛ nam yei nabiina bochara na ye tei to. O ma pa-ba o Sin-laao kom, ne o na maŋe o ke o pa debam tei to, se ko bere we o seene o jwoŋi-ba.
44015009	O ma wo pɔɔre banto de debam daane. O fɔge o kwɛ ba bochara de ba na ke ba wo-dedoa de Yezu to ŋwaane.
44015010	Konto to, bɛŋwaane mo á boŋe se á maŋe Wɛ á nii de á na lage á pa Yezu tɔgena bam zeiŋi zela yalo na dumma ya dwoi-ba to? Ko ná ye dé nabaara bam naa debam tete, dé ware dé tɔge kikia yanto chwoŋa, ye á lage á pa banto tɔge-ka.
44015011	Ko nam dae konto. Wɛ na jwoŋi debam o yage tei to tɔge dé Teiru Yezu zaane dem ŋwaane de dé na ke dé wo-dedoa ded-o to mo. Ko ta ye bedwe mo de banto de.”
44015012	Ba kɔgɔ kom maa jei ye ba cheigi sɔɔ se ba ni taane dem. Pɔɔl de Banabas ma zaŋe ba ta Wɛ na dɛ ba baŋa o ke wo-kenkagela de maana o bere dwi-gɛ tiina bam tei to.
44015013	Ba na ŋɔɔne ba ti to, Jemsi ma zaŋe o ta o we, “A nu-bia bam, cheigi-na amo.
44015014	Simon Piita maŋe o ta o bere debam Wɛ na bobo o bere o tete dwi-gɛ tiina bam tei ne se o le nɔɔna ba wone se ba ta ye o nyem tei to.
44015015	Wɛ tontoŋena bam na tage kolo faŋa faŋa to dedaane keim dento maama ye bedwe mo. Ko popone Wɛ tɔnɔ kom ne we,
44015016	‘Ko kwaga ne amo Wɛ wó jwoori a ba ye a jwoori a lɔ David sɔŋɔ kom na chɔge to. Amo wó fɔge a lɔ di-dwoŋo kom se ko ji sɔ-doŋo.
44015017	Konto to, nabiina balo na daare to wó kwaane se ba lɔre amo Baŋa Wɛ. Dwi-gɛ tiina balo amo na le se ba ta ye amo nyem to wó lɔre amo. Yuu-tu Baŋa Wɛ mo tage konto ye o pa se wonnu tem seene te ke.
44015018	Faŋa faŋa to o pɛ se nɔɔna lɔre ko ni ne.’”
44015019	Jemsi ta ma ta o we, “Konto ŋwaane amo boŋe we, dé ba jege se dé daane dwi-gɛ tiina balo na tu ba sɛ Wɛ to.
44015020	Dé nam na wó ke kolo to mo ye dé wó popone tɔnɔ mo dé pa-ba ye dé bere-ba we ba ye di wodiu kolo nɔɔna na mɛ ba kaane jwona ye ko ba lana to, se ba daare ba ja ba tete de kabwoŋa kikia maama. Dé wó ta-ba se ba ye di varem wolo ba na jujugi ba go to, de woŋo kolo maama na jege jana to.
44015021	Kokuri ko zege faŋa faŋa ba maŋe ba ga Moses tɔnɔ kom Juu tiina jeiro di sem ne ba siu dɛ maama wone, ye nɔɔna yeini ba bere wonnu telo na popone da to teo maama wone.”
44015022	Ba maama na ŋɔɔne daane konto to, Yezu tontoŋena bam de o kɔgɔ kom nakwa bam boboŋa ma ja se ba le nɔɔna ba wone se ba tɔge de Pɔɔl de Banabas ba vo Antioka. Ba déem ma le nɔɔna balei balo na ye yiga-tiina ba dwonna wone to. Ba dedoa yere mo Judas wolo yere dedwoŋi na ye Basaba to. Wodwoŋi wom yere mo Silas.
44015023	Ba ma popone tɔnɔ se ba toŋe-ba de ko. Ko maa we: Debam balo na ye á nu-bia to, Yezu tontoŋena bam de o kɔgɔ kom nakwa bam, dé jɔɔne abam, dwi-gɛ tiina balo na tu á sɛ Yezu ye á zoore Antioka ne, de Siria de Kilikia ne to.
44015024	Debam maane we dé kɔgɔ kom nɔɔna badwonna mo zaŋe ba ba abam tei ba daane abam pa se á boboŋa chɔge de kolo ba na bere abam to. Debam nam wo pɛ-ba chwoŋa se ba ke konto.
44015025	Konto ŋwaane debam maama mo ke ni daane se dé le nɔɔna dé toŋe-ba abam tei ne se ba tɔge de debam badwoŋ-swonnu Banabas de Pɔɔl ba ba.
44015026	Banto ya mo dɛ toone tei ba kɛ de ba na toŋe ba pa dé Teiru Yezu Krista tei to.
44015027	Debam nam mo toŋe Judas de Silas abam tei ne se ba ba ba fɔge ba ŋɔɔne ba bere abam kolo dé na wora dé popone to.
44015028	Wɛ Sin-laao kom dedaane debam mo jege boboŋ-dedwe ye dé sɛ se dé ye daane abam dedɛ. Kolo yerane dé na wó ta de abam mo tento:
44015029	Á ye zaŋe á di wodiu kolo ba na mɛ ba kaane jwona to. Á ye di woŋo kolo na jege jana to. Á yé di varem wolo ba na jujugi ba go to. Á ja á tete de kabwoŋa kikia maama. Á ná jege á tete de wonnu tento maama, á wó ta-á ke lanyerane. Wɛ wó pa abam yezura.
44015030	Ba na popone konto ba ti to, ba laam ma toŋe nɔɔna bam se ba vo Antioka. Ba na yi da to, ba ma la ba kɔgɔ kom maama daane ye ba daare ba pa-ba tɔnɔ kom se ba ga.
44015031	Nɔɔna bam na gage tɔnɔ kom to, ba maa jege wopwolo lanyerane de ko na fɔge ba boboŋa tei to.
44015032	Judas de Silas maŋe ba ye balo na wae ba tɔɔle Wɛ kwora kam to. Ba déem tiini ba ŋɔɔne de nɔɔna bam pa se ba na pu-dɛa de baare.
44015033	Ba na daane ba tei ne konto to, Yezu kɔgɔ kom nɔɔna bam ma bane-ba pa ba jwoori ba vo balo na toŋe-ba to tei de yezura.
44015035	Ko daare Pɔɔl de Banabas ma maŋe Antioka ne ba daane da fenfee. Ba déem maa tɔge de nɔɔna dedɛ ba tɔɔle dé Teiru wom kwora kam ye ba bere Wɛ chega kam.
44015036	Ko na wora ko wora to, Pɔɔl ma ta de Banabas o we, “Pa se dé jwoori dé vo dé nii dé nu-bia bam teo maama wone dé na maŋe dé tɔɔle dé Teiru wom kwora kam mɛ to, se dé nii ko na ke-ba tei to.”
44015037	Banabas ma sɛ ye o lage se Jɔn Maake ta tɔge dedaane ba o toŋa.
44015038	Pɔɔl maa boŋe we ko wo maŋe se ba ja-o ba woli ba wone, kolo ŋwaane maŋa kalo ba déem na wo Panfilia ne to wonto yage-ba mo ye o daa ba tɔge-ba o toŋa.
44015039	Ba ma tiini ba mage ni-kantɔgɔ daane pa se ba pwɛ da-tei ne. Banabas ma ja Maake ye ba vo ba zo nabworo se ba vo Kupirus.
44015040	Pɔɔl de ma kuri Silas se ba tɔge daane ba kɛ. Yezu kɔgɔ kom nɔɔna bam ma ke-o dé Teiru wom jeŋa ne se o pa-o zaane. O laam ma zaŋe o kɛ.
44015041	O ma tɔge Siria de Kilikia wo, ye o pa se Yezu kɔgɔ kom nɔɔna bam jei maama ne fɔge ba zege de dam.
44016001	Pɔɔl daa ta ma beeri o vo o yi Dereba de Lustera. Yezu tɔgeno wodwoŋi maa wora, o yere mo Timoti. O nu maa ye Juu tu ye o de sɛ Yezu. O kwo maa ye Girisi tu.
44016002	Yezu kɔgɔ kom nɔɔna balo na zoore Lustera ne de Akoniam ne to maa pae o ye nɔn-ŋom lanyerane.
44016003	Pɔɔl maa lage se o ja-o se ba tɔge daane ba ta beera. Juu tiina balo maama na zoore jei sem konto ne to maa yei we Timoti kwo ye Girisi tu mo. Konto ŋwaane Pɔɔl ma pa se o gwoni o peini ne Moses déem na bere Juu tiina bam se ba ta ke tei to.
44016004	Ba laam ma zaŋe ba vo ba tole teene dem se ba nii Yezu kɔgɔ kom nɔɔna maama. Ba na beeri konto to, ba maa bere-ba nia yalo Yezu tontoŋena bam de o kɔgɔ kom nakwa bam na tage Jerusalem ne to. Ba maa koori-ba se ba ta tɔge nia yam konto.
44016005	Konto mo Yezu nɔɔna bam jei maama ne nɛ dam de ba Wɛ chega kam tɔgem, ye dɛ maama ba kɔgɔ kom puli ko ke da.
44016006	Pɔɔl de o dwonna bam daa ma vo ba tole Firijia de Galesia te-nia yam wone, kokuri Wɛ Sin-laao kom déem mo chege-ba se ba ye vei ba bere Wɛ kwora kam Asia teene dem wone.
44016007	Ba ma vo ba yi Musia siseini dem ni. Ba maa kwaane se ba zo Bitunia wo. Yezu Sin-laao kom ma wo pɛ-ba chwoŋa se ba zo da.
44016008	Ba na kwaane ba ga konto to, ba ma yɔɔre ba tɔge Musia wo ba kɛ, ye ba vo ba yi Torase.
44016009	Ba na yi da ye tega yi to, Pɔɔl ma dwɛ o nɛ nɔɔno na zege o yiga ne. O maa ye Makedonia tu mo. O ma lwoori Pɔɔl o we, “Popo, zaŋe n tɔge naneo kom wo n bɛ se n woli debam Makedonia ne.”
44016010	Pɔɔl na dwɛ konto to, debam ma ke lela dé ke siri se dé vo Makedonia, kolo ŋwaane dé maane we ko ye Wɛ mo bwoŋi debam se dé vo dé bere nɔɔna bam o taan-ŋom dem dáane.
44016011	Dé laam ma kwei nabworo Torase ne dé yɔɔre dé vo dé yi Samotaraka. Tega na poore to, dé daa ma zaŋe dé tɔge naneo kom dé vo Niyapola.
44016012	Dé laam ma zege dáane dé vo tega ne dé vo dé yi Filipi. Teo kom konto wo Makedonia kateiri yiga-tu jei sem ne mo. Rom tiina bam maa tei-ko. Dé ma ke da kɔgɔ kɔgɔ teo kom konto ne.
44016013	Juu tiina siu dɛ dem na yi to, dé ma nwoŋi teo kom wo dé vo buga ni. Dé ya boŋe we jeiga wó ta wora dáane Juu tiina bam na yeini ba ware Wɛ da to. Dé na nɛ to, dé ma jeini tega ne ye dé ŋɔɔne de kaana balo na lage daane jei sem ne to.
44016014	Kaane wodwoŋi déem tɔge o wora, o yere mo Lidia. O nwoŋi Tuatera mo, ye o kɔre Wɛ lanyerane. O maa jege gwaaro telo na tiini te jege nenɔŋa to o yega. Dé Teiru wom ma pa se o bochare sɛ wonnu telo Pɔɔl na jege o tɛ to.
44016015	O déem ma ba o jwoŋi sɛɛm Yezu ŋwaane, de o sɔŋɔ tiina de. O laam ma zaŋe o lwoori debam o we, “Abam na sɛ we amo seene a ke a wo-dedoa dedaane dé Teiru Yezu to, se á ba á ta-á zoore debam sɔŋɔ ne.” O ma wo sɛ se dé viiri.
44016016	Dɛ dedwe mo dé zaŋe dé maa vei Wɛ warem jei sem. Dé na maa vei to, dé ma jeeri busankana kalo na ye nɔɔna kabaa to. Chichira déem maa tɔge-o pa se o wae o pworisa.O na wuuri o bere wonnu telo na lage te ke konto to, o yuu tiina bam déem nɛ sabu dedɛ ko baŋa ne.
44016017	O ma tɔge Pɔɔl de debam kwaga ye o baga o we, “Nɔɔna banto ye Yuu-tu Baŋa Wɛ tontoŋena mo. Ba tu se ba bere abam chwoŋa mo se á tɔge da á na verem.”
44016018	O déem yeini o ke konto mo taa, da kɔgɔ kɔgɔ. Pɔɔl wo laam ma tiini ko chɔge. O ma pipiri o ta de chichira kam o we, “A ta de nmo Yezu Krista yere ŋwaane, nwoŋi o tei ne n kɛ!” O na tage konto to, chichira kam ma yage-o bedwe baŋa ne.
44016019	Busankana kam yuu tiina bam ma maane ba lɔre we ba daa ware ba na sabu o ŋwaane. Ba ma zi Pɔɔl de Silas ba vaŋe ba ja ba vo yaga ni ne se ba saŋe-ba dedɛɛra bam tei ne.
44016020	Ba ma ja-ba ba vo ba pa Rom tiina dedɛɛra se ba di taane dem. Ba ma ta ba we, “Nɔɔna banto ye Juu tiina mo ye ba jege debam teo kom nɔɔna ba daana.
44016021	Ba bere wonnu telo na chɔge debam chullu tem to mo. Debam nam ye Rom tiina mo ye dé bá wane dé sɛ banto na bere kolo to.”
44016022	Kɔgɔ kom maama ma tɔge ba chiŋi Pɔɔl de Silas. Rom tiina dedɛɛra bam ma ja-ba ba vaŋe ba gwaaro tem ba kaare ye ba daare ba pa se nɔɔna fere-ba.
44016023	Ba na tiini ba mage-ba konto to, ba laam ma ke-ba peena diga ne. Dedɛɛra bam ma ta de wolo na nii peena diga kam baŋa ne to se o fɔge o pe nɔɔna bam lanyerane.
44016024	Nɔɔno wom na nigi konto to, o ma pa se ba zo tetare diga kam wo ye o daare o ja ba nɛ o tore da-kolo bɔɔna ne.
44016025	Tega na kweere maŋa kalo to, Pɔɔl de Silas maa wora ba ware Wɛ ye ba leeni Yezu kɔgɔ kom lei ba zuli Wɛ. Peena badwonna bam maa jei ba chega.
44016026	Tega kam laam ma pɔpɔ ka ziziŋi, ye peena diga kam sua se ko yi ka kuri maama. Diga kam bwooru tem maama ma pɔpɔ te pore, ye chaponno tem kɔ peena bam maama yera ne.
44016027	Nɔɔno wolo na yere diga kam to ma zaŋe ye o nɛ peena diga kam na pore to. O ma boŋe we peena bam maama nwoŋi ba duri mo. Konto ŋwaane o ma le se-zɔɔ se o ma go o tete.
44016028	Pɔɔl laam ma bage de o kwora maama o we, “Yé zaŋe n chɔge n tete, se debam maama wo yoba.”
44016029	Nɔɔno wom ma bwoŋi se ba ja mini ba pa-o. O ma ke lela o zo diga kam o to Pɔɔl de Silas yiga ne ye o yera sae de foone.
44016030	O ma pa se ba nwoŋi pwooni, ye o daare o bwei o we, “A nɔɔna bam, amo nam wó ke tɛ mo se Wɛ jwoŋi-ne o yage?”
44016031	Ba ma leiri-o ba we, “Nmo jege se n ke n wo-dedoa dedaane dé Teiru Yezu mo, se Wɛ wó jwoŋi nmo de n sɔŋɔ tiina bam de.”
44016032	Ba ma daare ba ta Wɛ kwora kam ba bere-o de balo maama na wo o sɔŋɔ kom ne to.
44016033	Tete dem maŋa kam konto ne nɔɔ mo o jaane-ba o vo o zare ba fufwollu tem maama. O na ke konto o ti to, o de o sɔŋɔ tiina bam maama laam ma jwoŋi sɛɛm Yezu ŋwaane.
44016034	O ma daare o pa se Pɔɔl de Silas zo o sɔŋɔ kom. O ma ke wodiu pa ba di. O na tu o sɛ Wɛ de wo-dedoa to, o maa jege wopwolo lanyerane, de o sɔŋɔ tiina bam maama de.
44016035	Tega na poore to, Rom tiina dedɛɛra bam ma toŋe polisi tiina se ba vo peena diga kam ye ba we, “Yage nɔɔna bam se ba viiri.”
44016036	Peena diga kam tu wom ma ta o bere Pɔɔl dedɛɛra bam na tage tei se ba yage-ba to. O maa we, “Ba pɛ abam chwoŋa se á viiri. Véi-na de yezura.”
44016037	Pɔɔl laam ma ta de polisi tiina bam o we, “Debam nam ye Rom teo jeŋa nɔɔna mo. Ba wo nɛ debam keim-balɔrɔ ye ba daa ta ja debam ba fere nɔɔna maama yiga ne, ye ba daare ba ke debam peena diga ne. Ba ya ba jege chwoŋa se ba ke konto. Bɛ mo ye ba laam lage se dé viiri chemm? Dé bá sɛ kɔtaa. Ba tete mo jege se ba ba ba le debam ba yage.”
44016038	Polisi tiina bam ma vo ba ta Pɔɔl na tage kolo to ba bere Rom tiina dedɛɛra bam. Ba na lɔre we Pɔɔl de Silas ye Rom teo jeŋa nɔɔna to, foone ma zo-ba de ba na ke-ba tei to.
44016039	Ba ma vo ba kwoori Pɔɔl de Silas se ba yage taane dem. Ba ma daare ba le-ba ba yage, ye ba ta-ba se ba nwoŋi teo kom wone ba viiri.
44016040	Pɔɔl de Silas ma nwoŋi peena diga kam ne ba vo ba zo Lidia ba sɔŋɔ. Dáane mo ba jeeri dedaane Yezu nɔɔna bam ye ba ŋɔɔne de ba pa se ba su de dam. Ba laam ma zaŋe ba viiri.
44017001	Ba déem ma tole Anfipola de Apolonia ba kɛ ba vo ba yi Tɛsaloni. Teo kom konto ne mo Juu tiina bam jeiro diga wora.
44017002	Pɔɔl ma vo da, ne o na maŋe o yeini o ke tei to. O déem wora mo ba siu da yatɔ wone o gare Wɛ tɔnɔ kom ye o bere-ba ko kuri se ba ni.
44017003	O ma maŋe o bere-ba chekke ye o we, ko déem ya maŋe se Wɛ Dam Tu wom na yaara o te ye o daare o bi toone wone. O maa we, “Yezu wom, amo na jege o taane a tɛa a bere abam to mo seene o ye Wɛ Dam Tu wom.”
44017004	Juu tiina bam na nigi konto to, ba badwonna ma sɛ o na tage kolo to, ye ba laam tɔge ba woli Pɔɔl de Silas ne. Girisi tiina balo na tu ba kɔre Wɛ to kɔgɔ dedɛ de ma sɛ Pɔɔl taane dem, dedaane kaana balo jeŋa na gare to dedɛ.
44017005	Juu tiina badaara maa jege puseŋa de ba. Ba ma vo yaga ba la katapa-nyena ye ba pa ba tɔge daane, ye ba kɔgɔ kom pa se teo kom maama ke sɔɔ yerane bɔge bɔge. Ba ma vo ba chiŋi jara Jason sɔŋɔ ne, ye ba kwaane ba lage Pɔɔl de Silas jei se ba zi-ba ba ja nwoŋi ba ke nɔɔna bam jeŋa ne.
44017006	Ba ma wo nɛ-ba. Ba ma zi Jason de Yezu tɔgena badwonna ba ja vo teo kom dedɛɛra bam tei ye ba bage ba we, “Nɔɔna banto yeini ba beeri logo baŋa jei maama mo ba daane nɔɔna. Ba laam tu ywo mo.
44017007	Jason mo pɛ se ba zoore o sɔŋɔ ne. Ba maama yeini ba chɔge dé Pa-faro wom nia yam mo, ye ba tɛ ba we pɛ wodwoŋi mo wora, o yere mo Yezu.”
44017008	Teo kom dedɛɛra bam de kɔgɔ kom maama na nigi konto to, ba bane ma zaŋe dedɛ.
44017009	Dedɛɛra bam ma pa se Jason de o dwonna bam tiŋi sabu kolo na wó pa-ba chwoŋa se ba jwoŋi ba tete to. Ba laam ma yage-ba pa ba viiri.
44017010	Tega na tu ka yi to, Yezu nɔɔna bam ma pa se Pɔɔl de Silas nwoŋi teo kom ne ba vo Beria. Ba na vei ba yi da to, ba ma vo ba zo Juu tiina jeiro diga kam.
44017011	Teo kom konto Juu tiina bam maa jege boboŋ-ŋona ba dwoi Tɛsaloni nɔɔna bam. Ba ma cheigi Wɛ kwora kam lanyerane de ba wo maama. Dɛ maama wone mo ba yeini ba zamse Wɛ tɔnɔ kom se ba nii Pɔɔl na bere kolo to seene ko ye chega na.
44017012	Ba dedɛ ma sɛ Pɔɔl taane dem, de Girisi tiina dedɛ de sɛ, baara de kaana balo jeŋa na gare to dedɛ.
44017013	Tɛsaloni Juu tiina bam ma ni we Pɔɔl wo Beria ne o tɔɔle Wɛ kwora kam. Ba ma zaŋe ba vo Beria ye ba la kɔgɔ ba pa se teo kom nɔɔna bam bane zaŋe de Pɔɔl.
44017014	Yezu nɔɔna bam na nɛ konto to, ba ma pa se Pɔɔl zaŋe lela o nwoŋi o vo naneo kom ni. Ko ma daare Silas de Timoti mo maŋe Beria ne.
44017015	Nɔɔna badwonna ma tɔge dedaane Pɔɔl ba vo ba yi Atena. Pɔɔl ma pa-ba ni se ba jwoori ba vo ba pa Silas de Timoti we ba zaŋe ba tɔge o kwaga ba ba lela.
44017016	Pɔɔl déem na wo Atena ne o cheigi Silas de Timoti se ba ba to, o wo ma tiini ko di de o na nɛ we jwona dedɛ su teo kom to.
44017017	O maa yeini o zo Juu tiina jeiro diga kam o ŋɔɔne de ba dedaane dwi-gɛ tiina balo na tu ba sɛ Wɛ to. Dɛ maama o ta maa yeini o vei yaga ni o ŋɔɔne de balo na maŋe ba wora to.
44017018	Yi-poro tiina badwonna de ma ba ba maŋe ded-o. Ba badaara déem tɔge Yɛpikuri berem dem, badaara de maa tɔge Sitoka berem dem. Ba badaara tage ba we, “Nɔn-yiyira kanto boŋe se o bere bɛ mo?” Badwonna de ma ta ba we, “Ko nye de o ŋɔɔne dwi-gɛ tiina jwona taane mo.” Ba tage tento kolo ŋwaane o bere Yezu taane mo de toa biim taane.
44017019	Ba laam ma ja-o ba vo Arɛpaga, mɛ ba yiga-tiina bam na tigisi da to. Ba ma bwei-o ba we, “Debam ya lage se dé lɔre berem doore dem nmo na jege n ŋɔɔne to mo.
44017020	Wonnu tedwonna nmo na bere to, dé ta wo fɔge dé ni te dwi. Dé nam wó ta lage se dé lɔre te kuri na ye tei to.”
44017021	Atena tiina bam maama dedaane veira balo na zoore ba tei ne to déem tiini ba lage se ba ta lare daane mo maŋa maama se ba lɔre wonnu telo ba na ni leilei to kuri.
44017022	Pɔɔl ma zaŋe o zege Arɛpaga yiga-tiina bam tetare ne ye o we, “Atena tiina bam, amo na nii to, abam ŋwea maama wone á tiini á zuli jwona mo dedɛ.
44017023	Amo beeri abam teo kom wone a nɛ jei sem maama á na zuli á jwona da to. Amo na beeri to mo a nɛ kaanem bimbini dedoa ye ko popone de yera ne we, ‘WƐ DELO DE NA YERI TO’ mo ko zege ko pae. Tɔ. Wɛ delo abam na jege á zuli ye á ta yeri-de to mo a lage a ta dento taane a bere abam.
44017024	Wonto mo ye Wɛ wolo na ke logo baŋa de wonnu telo maama na wo ko wone to. O maa tei wɛyuu de tega baŋa maama, ye o ba zoore di selo nabiina na lɔge ba pa-o to wone.
44017025	Wɛ nam wo gɛ kolokolo se nabiina ta toŋa ba pa-o, ko na ye wonto tete mo kwei ŋwea de siu de woŋo maama o pa nabiina to ŋwaane.
44017026	Wɛ na ke nabiinu dedoa Adama to mo o laam pɛ se nabiina dwi maama zege wonto yera ne. O ma pa se ba jage ba zoore logo baŋa maama wone. O ke konto mo ye o boboŋa ya maŋe ya ja se o lɔre ba dwi dwi maama na wó ta wora maŋa kalo de maŋa kalo to, de ba na wó ta zoore jei selo ne to.
44017027	Wɛ na ke nabiina konto to ye se ba ta lag-o mo. Ba jege se ba taane mo ba nii o jei se ba laam wane ba lɔre-o. Wɛ nam maŋe o dae yiga yiga dedaane debam maama.
44017028	Konto nam tɔge nɔɔno wodwoŋi na tage o we, ‘Wonto ŋwaane mo dé ŋwe dé wora ye dé via.’ Abam tete len-leenu dedoa de tage konto dwoŋi o we, ‘Debam de maŋe dé ye o dwi tiina mo.’
44017029	Debam na seene dé ye Wɛ dwi tiina to, dé ba jege se dé boŋe we dé Keiru Wɛ wó ta nye de kamɔgɔ nabiinu na mɛ o tete boboŋa o mɔ de o jea to, ko ná ye sabu-seŋa naa kandwa mo o mɛ o ke.
44017030	Faŋa faŋa ye nabiina ta yeiri kolo na lana se ba ke to, Wɛ wo ke-ko o boboŋa ne. Ko daare leilei konto o laam pɛ ni we nɔɔna maama logo baŋa ne jege se ba leiri ba wo de ba wo-balwaaro keim.
44017031	Kolo ŋwaane o tiŋi dɛ mo o na wó di nabiina maama taane. O wó tɔge chega mo o di ba bora. O nam maŋe o kuri wolo o na wó tɔge o ŋwaane o ke konto to. O pɛ se nɔɔno wom konto bi toone wone mo se ko pa nɔɔna maama lɔre we ko seene ko ye chega.”
44017032	Pɔɔl na ŋɔɔne toa biim taane konto to, nɔɔna bam badwonna maa ke-o ba mɔna. Ko daare badaara maa tɛ ba we, “Dé lage se n jwoori n ŋɔɔne taane dem konto mo se dé cheigi.”
44017033	Pɔɔl laam ma zaŋe o nwoŋi ba tei ne.
44017034	Nɔɔna badwonna déem ma sɛ ba tɔge Pɔɔl, ye ba ke ba wo-dedoa de Yezu. Ba dedoa yere mo Dionusi. O tɔge o wo Arɛpaga kɔgɔ kom wone mo. Kaane wodwoŋi de wora, o yere mo Damaris. Nɔɔna badwonna de ta wora ye ba sɛ Yezu.
44018001	Konto kwaga ne, Pɔɔl déem ma zege Atena ne o vo Korinti.
44018002	O na yi da to, o ma maŋe dedaane Juu tu wodwoŋi, o yere mo Akwila. Ba déem loge-o Pɔntus ne mo. Maŋa kalo Pɔɔl na nɛ-o to, o ya yɔɔre o nwoŋi Yitalia mo o ba, de o kaane Pirisila, kolo ŋwaane Rom Pa-faro Kaludu déem ya zeili Juu tiina bam maama pa ba nwoŋi Rom ne ba viiri. Pɔɔl ma zaŋe o vo ba tei,
44018003	ye o zoore de ba pa se ba toŋe daane, ba déem na toŋe totoŋe bedwe to ŋwaane. Ba déem nyaane gwaaro mo ba pu vwoa se ba ma lage ba ni wodiu.
44018004	Juu tiina siu dɛ maama o maa yeini o zo ba jeiro diga kam o ŋɔɔne Wɛ taane de ba se ba bwɛ. O maa kwaane se o pa Juu tiina bam de Girisi tiina bam maama sɛ o taane dem.
44018005	Silas de Timoti déem zege Makedonia ne ba ba Pɔɔl tei. Ba na tu to, Pɔɔl laam ma chɛ de Wɛ kwora kam berem.O maa kwaane o pa se Juu tiina bam lɔre we Yezu ye Wɛ Dam Tu wom mo.
44018006	Ba ma wo sɛ o taane dem ye ba twe-o. O laam ma ja o gwaaro tem o peese te fwogo kom ba yiga ne, ye o ta-ba o we, “Abam ná nɛ lɛɛro Wɛ tei ne, ko wó taa ye abam tete yiga mo. Ko daa tɔge ko dae amo yiga. Ko zege leilei konto amo laam wó vo dwi-gɛ tiina bam tei a daare abam.”
44018007	O ma seene o nwoŋi Juu tiina bam tei ne ye o daare o vo o zoore dwi-gɛ tu wodwoŋi sɔŋɔ ne, o yere mo Titia Jusitu. Wonto maa kɔre Wɛ. O sɔŋɔ kom maa zege ko saŋe Juu tiina jeiro diga kam.
44018008	Jeera diga kam yuu-tu wom yere mo Kirisipu. Wonto de o sɔŋɔ tiina bam maama déem tu ba sɛ dé Teiru Yezu. Korinti tiina dedɛ de déem ma ni Wɛ taan-ŋom dem ye ba daare ba sɛ. Ba laam ma jwoŋi sɛɛm Yezu ŋwaane.
44018009	Dɛ dedwe tete ne mo Pɔɔl ma dwɛ o nɛ dé Teiru wom na ŋɔɔne ded-o o we, “Yé ta n kɔre foone. Ta ta-n ŋɔɔna, se n yé kwei n yage chemm,
44018010	kolo ŋwaane amo wo nmo tei ne. Nɔɔn-nɔɔno bá wane o ja nmo o chɔge, kokuri teo konto wone nɔɔna dedɛ ye amo nɔɔna.”
44018011	Ko déem ma pa se Pɔɔl zoore da taa, bene de chane seredo. O na wora to, o maa tɛ Wɛ kwora kam o bere nɔɔna bam.
44018012	Nɔɔno wodwoŋi déem tu o ji Akaya teene dem gɔmena tu o pa Rom tiina bam, o yere mo Galio. O na wora maŋa kalo to, Juu tiina bam ma ke ni dedwe ye ba ja Pɔɔl ba vo o tei se ba saŋe-o.
44018013	Ba ma ta de Galio ba we, “Nɔɔno wonto mo jege nɔɔna o soga se o pa ba tɔge Wɛ ne ko na chuli tei to.”
44018014	Pɔɔl ya maa boŋe se o ŋɔɔne ye Galio wuuri o ta de Juu tiina bam o we, “Ko ya ná ye ŋweeno taane naa keim-balɔrɔ kodwoŋi taane mo á jege se á ta, ko ya wó maŋe se amo zuri a yera a cheigi abam.
44018015	Ko nam na ye tei to, abam mage ni-kantɔgɔ abam tete chullu tem baŋa ne, ye ko ye botare-bia de wonnu yera ŋwaane. Konto ŋwaane abam tete mo jege se á nii ko baŋa ne. Amo bá sɛ se a di abam taana yam dwoŋi.”
44018016	O na tage konto to, o ma zeili-ba o yiga ne.
44018017	Nɔɔna bam maama laam ma zaŋe ba zi Sɔsɔdane wolo na ye ba jeiro diga kam yuu-tu to ba tiini ba mage-o kɔɔte diga kam yiga ne. Galio yiga nam maŋe ka tera de ba keim dem.
44018018	Pɔɔl déem ma ke da kɔgɔ kɔgɔ Korinti ne Yezu tɔgena bam tei ne. O laam ma zaŋe o bane-ba se o kɛ. O ma pa se Pirisila de Akwila mo tɔge ded-o ye ba zo nabworo se ba vo Siria. Ba ta na wo zo nabworo kom se ba kɛ to, Pɔɔl ya zege Kɛnkaria ne o pa se ba fane o yuu se ko bere we o tiŋi o ni de Wɛ.
44018019	Ba ma tɔge naneo kom wo ba vo ba yi Ɛfisia. Pɔɔl ma yage Pirisila de Akwila dáane. O ma vo o zo Juu tiina jeiro diga kam o ŋɔɔne de ba.
44018020	Ba badwonna ma lwoori-o se o maŋe ba tei ne se ko daane fee. O ma wo sɛ.
44018021	O ma bane-ba ye o ta o we, “Wɛ ná sɛ, amo wó jwoori a ba a nɛ abam.” O daa ma zo nabworo Ɛfisia ne o kɛ.
44018022	O déem ma vo o yi Kazaria. O ma zege dáane o vo tega ne o vo o yi Jerusalem. O ma jɔɔne Yezu kɔgɔ kom, ye o daare o kɛ o vo Antioka.
44018023	O ma daane da da fenfee ye o laam zaŋe o kɛ. O ma vo o tole Galesia de Firijia teene dem wo, ye o pa se Yezu tɔgena bam maama fɔge ba zege de dam.
44018024	Juu tu wodwoŋi déem mo wora, o yere mo Apolo. Ba loge-o Alɛzandaria ne mo. Pɔɔl na kɛ to, wonto ma ba Ɛfisia. O déem ye wolo na wae taane o ŋɔɔne pere pere mo. O maa kwori o yei Wɛ tɔnɔ kom wonnu tem maama lanyerane.
44018025	Nɔɔna déem maŋe ba bere-o dé Teiru wom chega kam na ye tei to. O maa wora o bere nɔɔna de o wo maama se o pa ba lɔre Yezu wonnu maama chekke. Ko nam ná ye nɔɔna na jwoŋi sɛɛm Wɛ ŋwaane tei to, o yei Jɔn yerane sɛɛm dem mo.
44018026	O ma bobo se o ta ŋɔɔne Wɛ chega kam de baare Juu tiina jeiro diga kam ne. Pirisila de Akwila ma ba ba lɔre o berem dem na ye tei to. Ba ma pa o tɔge o zoore de ba, ye ba fɔge ba maŋe Wɛ chwoŋa na ye tei to chekke ba bere-o.
44018027	Apolo laam ma boŋe se o nwoŋi Ɛfisia ne o kɛ o vo Akaya. Yezu nɔɔna bam ma pu o boboŋa yam kwaga. Ba ma popone tɔnɔ se ba pa Yezu tɔgena balo na wo Akaya ne to ba ta-ba se ba fɔge ba jeeri-o lanyerane. O ma seene o zaŋe o kɛ. O na yi Akaya to, o ma tiini o woli balo Wɛ na pɛ-ba zaane se ba ke ba wo-dedoa de Yezu to.
44018028	O ma kwaane o ŋɔɔne de Juu tiina bam nɔɔna maama yiga ne ye o mage ni-kantɔgɔ o wane-ba, de o na mɛ Wɛ tɔnɔ kom o bere-ba we Yezu seene o ye Wɛ Dam Tu wom to.
44019001	Apolo déem ta na wo Korinti ne to, Pɔɔl ma zaŋe o beeri o tɔge teene dem tetare o vo o yi Ɛfisia. O na yi da to, o ma nɛ Wɛ chwoŋa tɔgena badwonna,
44019002	ye o bwei-ba o we, “Abam na tu á sɛ Wɛ to, á jwoŋi Wɛ Sin-laao kom na?” Ba ma leiri-o ba we, “Aawo, dé ta wo maŋe dé lɔre we Wɛ Sin-laao wora.”
44019003	O daa ma bwei o we, “Á nam na jwoŋi sɛɛm to, á jwoŋi tetɛ mo?” Ba maa we, “Ko ye Jɔn na pɛ nɔɔna sɛɛm tei to mo.”
44019004	Pɔɔl laam ma ta o we, “Ko ná ye Jɔn nyem dem, wonto déem bere nɔɔna se ba leiri ba wo de ba keim-balwaaro tem, se ba daare ba jwoŋi sɛɛm Wɛ ŋwaane. O ma ta de nɔɔna bam se ba ke ba wo-dedoa de wolo wom na wó saŋe o kwaga o ba to. Yezu mo konto.”
44019005	Nɔɔna bam na nigi konto to, ba ma jwoŋi sɛɛm dé Teiru Yezu yere ŋwaane.
44019006	Pɔɔl ma zi zi o jea ba baŋa ne. Wɛ Sin-laao kom laam ma ba ba tei. Ba ma ŋɔɔne taan-gɛ dwi dwi ye ba daare ba tɔɔle Wɛ kwora kam.
44019007	Ba maama ye baara fuga-balei mo.
44019008	Pɔɔl déem ma ke chane setɔ Ɛfisia ne. O maa yeini o vei o zoore Juu tiina jeiro diga kam o ŋɔɔne de baare o bere-ba. O ma kwaane o mage ni-kantɔgɔ de ba se o pa ba lɔre Wɛ paare dem na ye tei to.
44019009	Nɔɔna bam badwonna ma kware ba zwa ye ba ve se ba sɛ o taane dem. Ba maa jege dé Teiru wom chwoŋa kam tɔgem ba yaala nɔɔna bam maama yiga ne. Pɔɔl ma zaŋe o yage-ba. O ma pwɛ balo na sɛ ba tɔge Yezu to o yage o tei ne. Dɛ maama o maa yeini o ŋɔɔne o bere nɔɔna Tiranus zamsem diga kam ne.
44019010	Ko ma ke konto dwoŋi taa, bena yalei. Ko ma pa se nɔɔna balo maama na zoore Asia teene dem ne to ba ba ni dé Teiru wom taane dem, Juu tiina de dwi-gɛ tiina de.
44019011	Wɛ déem ma tɔge Pɔɔl jeŋa mo o ma ke wo-kenkagela yalo dwoŋi na maŋe ya tera to.
44019012	Ko déem na ke tei to, nɔɔna wó kwei gare-bia, naa totoŋa gwaaro telo Pɔɔl tete na zo o daare to ba ja vo ba pa jaweena pa ba na yezura ye chichiri de yage-ba.
44019013	Juu tiina badwonna de maa wora ba na yeini ba beeri ba zeili chichiri nɔɔna tei ne. Banto de déem ma kwaane se ba tɔge dé Teiru Yezu yere ŋwaane mo ba ke konto. Ba maa yeini ba tɛ de chichiri sem we, “Yezu wolo Pɔɔl na bere o taane to yere ŋwaane mo amo tɛ abam se á viiri.”
44019014	Baara barepɛ déem mo wora, ba kwo yere mo Sikiva ye o ye Juu tiina kaanem nakwe. Ba maa ke konto dwoŋi ba zeili chichiri nɔɔna tei ne.
44019015	Chichira kadwoŋi laam ma ta de-ba ka we, “Amo maŋe a yei Yezu. Amo yei Pɔɔl de ni ne. Se abam ye bera mo?”
44019016	Nɔɔno wom chichira kam na tɔge-o to laam ma zaŋe o puuri-ba. O ma wane-ba pa ba maama duri ba nwoŋi o sɔŋɔ kom ne, ye ba gwaaro kaare kaare ye ba yera jege fufwollu.
44019017	Nɔɔna balo maama na zoore Ɛfisia ne to ma lɔre konto na ke to, Juu tiina de dwi-gɛ tiina maama. Foone ma zo-ba dedɛ. Ko ma pa se dé Teiru Yezu yere tiini de zaŋe de zula.
44019018	Nɔɔna balo na tu ba sɛ Yezu to dedɛ ma zaŋe ba zege nɔɔna yiga ne ba ta ba bere kolo ba na ke ba chɔge to.
44019019	Ba badwonna dedɛ ya na yeini ba tɔge liri kikia to ma kwei ba liri keim twanno tem ba vwei daane ye ba daare ba zwɛ-te nɔɔna maama yiga ne. Ba ma jeeli twanno tem sabu ba nii ko ya na wó taa ye tei to. Ko ma yi sabu-pwon-dala morro finnu (50,000).
44019020	Dé Teiru wom na bere o dam konto dwoŋi to ma pa se o taane dem fɔge de jage jei maama ye nɔɔna sɛ-de.
44019021	Wonnu tento déem na ke te kɛ to, Pɔɔl boboŋa ma ja se o beeri o tɔge Makedonia de Akaya wo se o laam kɛ o vo Jerusalem. O ma boŋe o we, “Amo ná vei a wo Jerusalem ne, a jege se o vo Rom mo de.”
44019022	O ma toŋe nɔɔna balei se ba da yiga ba vo Makedonia. Banto maa ye Timoti de Arasitu, balo na tɔge ba toŋe ba pa-o to. O tete ma maŋe Asia ne se ko daane fee.
44019023	Da yam konto ne mo lɛɛro dedɛ tua dé Teiru Yezu chwoŋa kam ŋwaane.
44019024	Nɔɔno wodwoŋi déem mo wo Ɛfisia ne, o yere mo Demitiru. O ye gɔgɔ mo ye o mae lu-nyenno o maa mɔɔne kamɔro pa te nye de diga kalo ba na zuli ba wɛ Atamisa ka wone to. O totoŋa yam maa jaane nyɔɔre dedɛ ya pae o gɔ-bia bam.
44019025	O ma zaŋe o bwoŋi ba maama de balo de na toŋe totoŋa yanto dwoŋi to o ke daane. O ma ta de-ba o we, “A badwonna bam, abam maŋe á yei we totoŋe delo dé na toŋe to mo pa se dé jeŋa gara.
44019026	Abam nam nɛa ye á kwori á ni nɔɔno wonto Pɔɔl na ke tei to. O yeini o tɛ we nabiina na mɛ ba jea ba ke wonnu telo to bá wane te ta ye wa chekke. O ke konto mo o soge nɔɔna dedɛ pa se ba sɛ o taane dem, ye ko dae Ɛfisia yerane wone mo o ke konto, ko maŋe ko daare fee mo se ko taa ye Asia jei sem maama.
44019027	Konto maama wae ko pa se nɔɔna ŋɔɔne ba chɔge debam totoŋe dem. Ko ta woli da, ba laam wó yaale debam wɛ kamunu Atamisa diga kam ye ba pa ka ta ye kafɛ. Kolo na daare to mo ye se o tete yere dem na chɔgem nɔɔna tei ne, ye wonto ye wɛ delo nɔɔna maama na zuli Asia jei sem ne de logo baŋa maama wone to.”
44019028	Nɔɔna bam na nigi konto to, ba bane ma tiini de zaŋe dedɛ ye ba bage ba we, “Debam Ɛfisia tiina wɛ Atamisa mo jege dam!”
44019029	Sɔɔ laam ma tiini ko ke teo kom maama wone bɔge bɔge. Nɔn-kɔgɔ kom ma vo ba zi Gayus de Arisaka ye ba ke lela ba vaŋe-ba ba ja vo teo kom jeera jei sem. Nɔɔna banto balei ya tɔge de Pɔɔl mo ba nwoŋi Makedonia ba ba.
44019030	Pɔɔl ma boŋe se o vo o zege kɔgɔ kom yiga ne o ŋɔɔne de ba. Yezu tɔgena bam ma wo sɛ ba pa-o chwoŋa.
44019031	Teo kom dedɛɛra badwonna ya di badwoŋo de Pɔɔl. Ba ma toŋe ni ba lwoori-o se o ye zaŋe o vo jeera jei sem.
44019032	Jeera jei sem ne ko maama maa ye sɔɔ yerane bɔge bɔge. Nɔɔno maama maa tiini o ŋɔɔne o boboŋa taane de kwor-dɛa. Nɔɔna bam dedɛ maa maŋe ba yeiri woŋo kolo ŋwaane ba na lage daane to.
44019033	Juu tiina bam ma le Alɛzanda se o nwoŋi o zege kɔgɔ kom yiga ne o ŋɔɔne. Kɔgɔ kom nɔɔna badwonna ma kwaane ba bere-o o na wó ke tei. O ma zeiŋi o jeŋa ba baŋa ne, ye o bobo se o tole kolo na ke to o bere nɔn-kɔgɔ kom.
44019034	Ba nam na lɔre we o ye Juu tu to, ba maama maa tɔge daane ba tiini ba bage bedwe ba we, “Debam Ɛfisia tiina wɛ Atamisa jege dam!” Ba ke konto mo taa, se ko maŋe de awa balei.
44019035	Teo kom takadaa kam laam ma kwaane o pa se kɔgɔ kom bochara peini tega ne. O ma ta de-ba o we, “Amo dwonna Ɛfisia tiina bam, nɔɔn-nɔɔno tera o na yeiri we debam wɛ kamunu Atamisa diga kam zege Ɛfisia wone yoba seeni, ye debam mo nii ka baŋa ne. Dé ta kwori dé jege o kamɔgɔ kolo na nwoŋi wɛyuu ne ko to tega ne to dé nia.
44019036	Nɔɔn-nɔɔno bá wane o ta we konto ye vwa. Konto ŋwaane ko maŋe se á pa á bochara peini tega ne, se á ye gare á ke kolokolo.
44019037	Nii-na abam na jaane nɔɔna banto balei á ba ywo, ye ba wo ŋɔge debam wɛ di sem wonnu naa ba ŋɔɔne ba chɔge debam wɛ dem yuu.
44019038	Ko nam ná ye Demitiru de o nɔɔna bam, ba ná jege nɔɔno taane, chwoŋa wora se ba vo kɔɔte ba saŋe-o dedɛɛra bam yiga ne. Mo ba na jege se ba ke tei.
44019039	Ko daare abam ta ná jege bwia se á woli da, dé jege se dé bwoŋi teo kom nɔɔna se ba la daane ne ko na wó tɔge chwoŋa tei to. Dé laam wó wane dé ŋɔɔne taane dem dé nii.
44019040	Kolo na ke zem to wó wane ko pa Rom tiina bam chwoŋa se ba ta we dé zem lage daane dé ke lwaane. Sɔɔ kom na su teo kom maama to ba jege kuri. Ba ná bwei debam ko ŋwaane, dé bá wane dé ŋɔɔne dé jwoŋi dé tete.”
44019041	O na tage konto o ti to, o ma ta de nɔn-kɔgɔ kom pa se ba viiri.
44020001	Teo kom bɔge bɔge kom na tu ko ti to, Pɔɔl laam ma zaŋe se o kɛ. O ma bwoŋi Yezu tɔgena bam se ba jeini daane, ye o ŋɔɔne de ba pa se ba bochara ke dam. O ma daare o bane-ba ye o kɛ o vo Makedonia.
44020002	O maa tole jei sem konto ne o ŋɔɔne wonnu dedɛ o bere nɔɔna bam pa se ba bochara ke dam. O daa ma kɛ o vo o yi Girisi.
44020003	O ma ke chane setɔ dáane. O laam ma ke siri se o zo nabworo o vo Siria. O ma ba o lɔre we Juu tiina bam ke ni daane se ba kwaane ba chɔge-o. Konto ŋwaane o ma leiri o boboŋa ye o boŋe se o vo tega ne o tɔge Makedonia o jwoori o kɛ.
44020004	Balo na zaŋe se ba tɔge ded-o to mo tento: Sopata, wolo na ye Pirus bu ye o nwoŋi Beria to. Arisaka de Sɛkundu, ba nwoŋi Tɛsaloni mo. Gayus, wolo na nwoŋi Dereba to. Timoti. Tichika de Torofima, ba na ye Asia tiina to.
44020005	Banto mo dɛ yiga ba lwoori ba vo Torase ba cheigi debam da.
44020006	Debam tete laam ma maŋe Filipi ne ye dé tɔge dé di Juu tiina bam kuri delo ba na yeini ba di bworobworo kolo na ba jege sabɔle to. Kuri dem na ti to, dé laam ma zo nabworo dé tɔge naneo kom wo dé ke da yanu dé vo dé yi Torase. Dé ma jeeri dé dwonna bam da ye dé ke da yarepɛ teo kom ne.
44020007	Bakwɛ boboa dɛ ne debam maama ma la daane se dé di wodiu ne Yezu ya na fɔge bworobworo o pa o kwaga tɔgena bam pa ba di tei to. Pɔɔl ma tiini o ŋɔɔne o bere nɔɔna bam taa, se ko yi tete kokoro, kolo ŋwaane tega ná poore o lage o viiri.
44020008	Dé ya lage daane wɛyuu diga kalo na ke betɔ to wone mo. Ba ma tɔre min-zwonnu dedɛ ba zege da.
44020009	Nɔn-doŋo maa tɔge o wora, o yere mo Yutiku. O maa jei takworo ni ne. Pɔɔl na tiini o ŋɔɔne konto to, nɔn-doŋo kom maa jei o dɔa o veela. O laam ma ba o dɔ fase o kɛ. O ma tɔge takworo kom o to tega ne. Ba ma tu ba kwei-o de o tega.
44020010	Pɔɔl tete ma tu o vo o peini nɔn-doŋo kom baŋa ne o kukor-o de o jea. O maa we, “Á ye pa se á yera sɔɔre. O ta ŋwe mo.”
44020011	Pɔɔl ma jwoori o dii wɛyuu diga kam. O ma fɔ bworobworo kom o di. O daa ta ma lare de ba taa, ye tega ba ka poore. O laam ma viiri.
44020012	O na viiri to, nɔɔna bam ma ja nɔn-doŋo kom ba ja vo sɔŋɔ de yezura. Ba bochara ma peini tega ne ye ba jege wopwolo.
44020013	Debam ma yage Pɔɔl ye dé vo dé zo nabworo kom se dé tɔge yiga dé da naneo kom wo dé vo Asosa. Dé ya ke ni daane se dé jeeri Pɔɔl Asosa ne, o na boŋe se o vo tega ne to ŋwaane.
44020014	Dé na nɛ daane Asosa ne to, Pɔɔl laam ma zo nabworo kom ye dé maama tɔge daane dé vo dé yi Mitulini.
44020015	Dé ma zege dáane dé tɔge naneo kom wo dé kɛ. Tega ma poore ye dé vo dé tɔge Chiosa buburu kom dé kɛ. Tega daa ma poore. Dé ma vo dé bɛ dé yi Samos. Tega daa ta na poore to, dé ma vo dé yi Militus.
44020016	Pɔɔl déem ya boŋe se o da Ɛfisia mo o kɛ se o ye zege da. O ya ba lage se o daane dedɛ Asia ne, kolo ŋwaane o lage lela mo se o ná wae, se o vo o yi Jerusalem ye Pɛntakɔs kuri dem ta wo yi.
44020017	Debam déem na wo Militus ne to, Pɔɔl ma toŋe ni o pa Yezu kɔgɔ kom nakwa bam Ɛfisia ne o we ba ba.
44020018	Ba na tu to, o ma ta de-ba o we, “Abam maŋe á yei amo déem na zoore abam tei ne ye a ke tei maŋa maama, ko zege dɛ delo a na bobo a ba Asia to.
44020019	Amo toŋe a pa dé Teiru wom mo. Amo ma gwooni a tete, ye a yi-na nwoŋi, ye a na yaara de Juu tiina bam na ke ni daane se ba chɔge amo tei to.
44020020	Abam ta yei we, amo wo yage se a ta woŋo kolo maama na wó wane ko woli abam to mo a bere abam. Amo ma kwaane a bere abam Wɛ chega kam pwooni ne de á tete sam ne.
44020021	Amo ma tiini a kaane Juu tiina de dwi-gɛ tiina maama se ba leiri ba wo Wɛ ŋwaane se ba daare ba ke ba wo-dedoa de dé Teiru Yezu.
44020022	Leilei konto amo laam maa vei Jerusalem. Ko ye Wɛ Sin-laao kom mo gwori-ne pa se a vo, ye a yeiri kolo na wó ke amo da to.
44020023	Amo na yei kolo to mo ye Wɛ Sin-laao kom yeini ko kaane amo teo maama ne we nɔɔna wó ja-ne ba vɔ ye ba kwori ba bɛɛse-ne.
44020024	Amo nam na boŋe tei to, a ba pae se a ŋwea ta jege nyɔɔre ka pa-ne. Kolo na ye wo-chɛɔ to mo ye se a toŋe totoŋa yalo dé Teiru Yezu na ke a jeŋa ne to a ti. Totoŋa yam konto mo ye se a kwaane a bere Wɛ taan-ŋom dem de o na ke nɔɔna zaane tei to.
44020025	Tɔ. Amo nam yei we abam wolowolo daa bá nɛ amo, ye á ye balo amo na beeri á wone a bere abam Wɛ paare dem chega kam.
44020026	Konto ŋwaane a lage a tiini a kaane abam zem dɛ dem ne we, abam maama wolowolo ná nɛ lɛɛro Wɛ tei ne, ko dae amo yiga.
44020027	Kolo ŋwaane amo tɔɔle chega kalo maama na tɔge Wɛ boboŋa to a bere abam ye a wo yage kolokolo.
44020028	Nam fɔge á ta-á nii á tete baŋa ne dedaane kɔgɔ kolo maama Wɛ Sin-laao kom na kwei o ke abam jeŋa ne se á ta-á nii to. Á ta-á nii Wɛ kɔgɔ kom baŋa ne, ne nayera na nii ba pei sem tei to. Wɛ mɛ o tete bu wom toone jana bam mo o pa se o kɔgɔ kom ta ye o nyem.
44020029	Amo yei we, amo ná viiri a daare abam, nɔn-balwaaro wó zaŋe ba zo abam wo ba daane abam nenɛɛne wiira na jaane pei tei to. Ba bá sɛ se ba yage abam kɔgɔ kom ye ba wo chɔge abam.
44020030	Nɔɔna de wó zaŋe abam tete wone ba na wó pipiri Wɛ chega kam ba gane Yezu tɔgena bam pa se ba ywori Wɛ kwaga ne ye ba daare ba tɔge-ba.
44020031	Konto ŋwaane á fɔge á che á tete. Á ta-á guli we amo zoore abam tei ne bena yatɔ ye a kaane abam maama se á ta-á tɔge Wɛ. Maŋa maama a yeini a ke konto mo, wea de tete, ye amo yi-na nwoŋi dedɛ.
44020032	Amo laam lage a ke abam Wɛ jeŋa ne. Wɛ wó pa á tɔge chega kalo na tɔge o zaane dem ŋwaane to. Chega kam konto wó wane ka fɔge abam lanyerane, se á laam ba á tɔge de balo maama na ye Wɛ nyem to á na ywoni o tei ne.
44020033	Amo wo kwaane se a jwoŋi sabia na gwaaro abam wolowolo tei ne.
44020034	Abam tete yei lanyerane we amo mɛ a tete jea mo a toŋe se amo de a dwonna bam wane dé na dé ni-wodiu.
44020035	Amo na ke kolo maama abam tei ne ye a chɛ de totoŋa konto dwoŋi to, a ke a bere abam we dé jege se dé toŋe dé woli balo na ba dana to mo. Ta-á guli-na dé Teiru Yezu na bere tei ye o we, ‘Nmo ná kwei woŋo n pa n dwoŋi, nmo wó jwoŋi ywoni ko dwoni n ná jwoŋi woŋo n dwoŋi tei ne.’”
44020036	Pɔɔl na tage konto o ti to, ba maama ma kuni dwoona ye o lwoori Wɛ.
44020037	Ba ma zaŋe ye ba maama keeri dedɛ. Ba ma tiini ba kukor-o lanyerane.
44020038	Ba wo ma tiini ko chɔge de o na tage taane delo o bere-ba we ba daa bá fɔge ba na-o to. Ba ma zaŋe ba tɔge ded-o ba vo nabworo kom na wo mɛ to se ba yage-o.
44021001	Dé laam ma bane-ba ye dé daare dé viiri. Dé ma kwei dé yiga dé yɔɔre naneo kom wo dé vo dé yi Kɔs. Tega ma poore. Dé daa ma yi Rodizi. Dé ma zege dáane dé vo Patara.
44021002	Dé na yi dáane to, dé ma na nabworo kodwoŋi ko na lage ko vo Fonikia to. Dé ma vo dé zo ko wo ye dé tɔge dé kɛ.
44021003	Dé na maa vei to, dé ma tole dé nɛ Kupirus. Dé ma yage-ko dé jagwia ne ye dé daare dé kɛ. Dé ma vo dé yi Siria. Dé na yi da to, dé vo dé bɛ dé zege Tura ne. Ko ye dáane mo ba jege se ba le nabworo kom zela yam.
44021004	Dé ma nwoŋi dé vo dé lage balo de na ye Yezu tɔgena to ye dé ke da yarepɛ ba tei ne. Dé na wora to, Wɛ Sin-laao kom dam ma pa se ba ta de Pɔɔl se o ye zaŋe o vo Jerusalem.
44021005	Debam maŋa kam na kɛ to, dé ma zaŋe dé kwei dé chwoŋa se dé viiri. Yezu nɔɔna bam de ba kaana de ba bia maama ma ja debam ba nwoŋi teo kom wone ba vo se ba yage. Dé na vei dé yi naneo kom ni to, debam maama ma kuni dwoona tega ne dé ware Wɛ.
44021006	Dé na ware Wɛ dé ti to, dé ma bane daane ye dé zo nabworo kom. Banto ma jwoori sɔŋɔ.
44021007	Dé ma zaŋe dé yage Tura dé tole naneo kom ni dé vo dé yi Tɔlemaya. Dé na yi da to mo dé nɛ dé nu-bia. Dé ma jɔɔne-ba ye dé ke dɛ dedwe ba tei ne.
44021008	Tega na poore to, dé ma zaŋe dé vo dé yi Kazaria. Dé ma vo dé peini Filipi ba sɔŋɔ ne. Wonto mo bere nɔɔna Wɛ taan-ŋom dem ye o tɔge o ye nɔɔna barepɛ balo ba na le Jerusalem ne to wo dedoa.
44021009	O maa jege o bukwa bana o tei ne. Wɛ Sin-laao kom dam wo ba tei ne se ba ta tɔɔle Wɛ kwora kam.
44021010	Dé na ke da fenfee dáane konto to, nɔɔno wodwoŋi ma nwoŋi Judea o ba debam tei. O yere mo Agabu. O maa ye wolo na tɔɔle Wɛ kwora to.
44021011	O na tu debam tei konto to, o ma le Pɔɔl tankila o teiŋa ne o ma vɔ o tete nɛ de o jea o ke daane. O laam ma ta o we, “Mo Wɛ Sin-laao kom na tɛ kolo: Juu tiina balo na zoore Jerusalem ne to wó ja tankila kanto tu ba vɔ tento dwoŋi ye ba daare ba ke-o dwi-gɛ tiina jeŋa ne.”
44021012	Dé na nigi konto to, debam balo maama na wora to maa kwaane dé lwoori Pɔɔl se o ye zaŋe o vo Jerusalem.
44021013	O ma leiri o we, “Bɛŋwaane mo abam laara ye á pa se amo wo chɔge? Amo ba jege keim se a ke, ba ná lage ba vɔ-ne Jerusalem ne naa ba ná lage ba go-ne de. Amo wó sɛ se a te dé Teiru Yezu yere ŋwaane.”
44021014	Dé na lwoori-o taa dé ga to, dé ma yage ye dé ta we, “Wɛ wó ke o boboŋa na lage kolo to.”
44021015	Dé na ke da fenfee da to, dé ma zaŋe dé kwaleme dé wonnu dé nwoŋi dé maa kɛ Jerusalem.
44021016	Yezu tɔgena badaara ma zaŋe Kazaria ne ba tɔge debam. Ba ma ja debam ba vo nɔɔno wolo sɔŋɔ dé na lage dé peini da to. O yere mo Manason. O maa ye Kupirus tu ye o maŋe o sɛ Yezu faŋa faŋa.
44021017	Dé na yi Jerusalem to, dé nu-bia bam ma jeeri debam lanyerane.
44021018	Tega na poore to, Pɔɔl ma zaŋe o tɔge dedaane debam se dé vo dé nɛ Jemsi. Yezu kɔgɔ kom nakwa bam de maama maa wora.
44021019	Pɔɔl ma jɔɔne-ba. O ma tole kolo maama Wɛ na ke dwi-gɛ tiina tei ne o totoŋa yam wone to o bere-ba.
44021020	Ba na nigi kolo maama o na tage to, ba ma ke Wɛ lei ko ŋwaane. Ba laam ma ta de Pɔɔl ba we, “Debam nu-bu, n nɛ ko na ye tei. Juu tiina morro kɔgɔ kɔgɔ laam mo tu ba sɛ Yezu, ye ba ta tɔge Wɛ ni-dwoora yam de ba wo maama.
44021021	Ba nigi we nmo yeini n bere Juu tiina balo na zoore dwi-gɛ tiina wone to se ba yage Wɛ nia yalo o na ke Moses jeŋa ne to. Ba nigi we n tɛ nɔɔna bam konto se ba daa ye ta gwoni ba bia peina, se ba ta yé taa tɔge debam Juu tiina kikia na ye tei to.
44021022	Dé nam wó ke tɛ mo? Juu tiina balo na wo ywo-seeni to jege se ba lɔre we nmo tua.
44021023	Tɔ. Dé wó bere-m nmo na wó ke tei. Nɔɔna bana wo debam tei ne ba na tiŋi ba ni de Wɛ.
44021024	Ba ná lage ba vo Wɛ di-kamunu kom se ba kwɛ ba tete de Wɛ, nmo jege se n tɔge n vo mo, se n daare n ŋwe ba na ke kolo to jene. Konto wó pa-ba chwoŋa se ba fane ba yuni. N ná ke konto, nɔɔno maama wae o lɔre we ba na tɛ kolo ba pa nmo to dae chega. Ba nam wó lɔre we nmo tete tɔge Wɛ nia yam na bere tei to mo.
44021025	Ko daare dwi-gɛ tiina balo na tu ba sɛ Yezu to, debam maŋe dé popone tɔnɔ dé pa-ba ye dé ta kolo dé na boŋe to we ba ye zaŋe ba di wodiu kolo nɔɔna na mɛ ba kaane jwona to, naa ba di woŋo kolo na jege jana to, naa ba di varem wolo ba na jujugi ba go to, ye dé ta-ba se ba fɔge ba ja ba tete de kabwoŋa kikia yam maama.”
44021026	Ba na tage konto to, Pɔɔl ma sɛ ba taane dem. Tega na poore to, o ma ja nɔɔna bam o vo se o tɔge o kwɛ o tete de Wɛ. O ma daare o zo Wɛ di-kamunu kom wo se o ta o bere ka yiga-tiina bam da yalo ni na daare se nɔɔna bam kwɛ ba tete de Wɛ ba ti ye ba dedoa dedoa laam go ba wonnu tem ba pa Wɛ to.
44021027	Da yarepɛ yam ni na daare fee se ya ti to, Juu tiina badaara ma nɛ Pɔɔl Wɛ di-kamunu kom ne. Banto nwoŋi Asia teo kodwoŋi mo. Ba ma pa se nɔn-kɔgɔ kom maama na wora to bane zaŋe de Pɔɔl. Ba ma zi-o,
44021028	ye ba laare ba tɛ ba we, “Dé badwonna Isarele dwi tiina bam, nii-na ywo! Nɔɔno wonto mo ye wolo na tole jei maama o bere nɔɔna maama se ba ye ta nege debam Isarele dwi tiina, se ba ye ta sɛ Wɛ nia yalo debam na tɔge to, se ba pa Wɛ di-kamunu konto de ji kafɛ. Ko woli da, o ta jaane dwi-gɛ tiina badwonna mo o zo debam Wɛ diga kam ywo-seeni pa se ba digiru chɔge jeiga kalo na ye Wɛ nyem to.”
44021029	Ba déem tage konto dwoŋi kolo ŋwaane ba ya nɛ Torofima de Pɔɔl na tɔge daane teo kom wone ye o ye dwi-gɛ tu na nwoŋi Ɛfisia to. Ba déem boŋe we nɔɔno wom konto mo Pɔɔl jaane o zo Wɛ di-kamunu kom.
44021030	Teo kom nɔɔna bam maama ma tiini ba chiŋi. Ba ma duri ba vo jeiga kam. Ba laam ma zi Pɔɔl ba tuuri ba ja nwoŋi Wɛ di-kamunu kom wone ye ba daare ba pe ka nia yam maama.
44021031	Nɔn-kɔgɔ kom maa kwaana se ba go Pɔɔl. Rom soja tiina dedɛɛro wom ma ni we Jerusalem teo kom maama wo fuli mo.
44021032	O na nigi konto to, o ma ja soja tiina de ba yiga-tiina badaara ye ba duri lela ba vo ba yi kɔgɔ kom na wo mɛ to. Nɔɔna bam na nɛ-o de o soja tiina bam konto to, ba ma yage Pɔɔl magem.
44021033	Dedɛɛro wom ma vo Pɔɔl tei o ja-o. O ma pa ba kwei chaponno telei ba ma vɔ-o. O ma daare o bwei se o lɔre nɔɔno wom na ye wolo to de o na ke kolo to.
44021034	O na bwei konto to, nɔɔna badaara kɔgɔ kom wone ma laare ba ta n ni n ni. Sɔɔ kom na ye tei to ma pa se dedɛɛro wom ware se o lɔre kolo na ke chekke to. Konto ŋwaane o ma pa o nɔɔna bam ni se ba ja Pɔɔl ba vo ba dam jei sem.
44021035	Ba na jaane-o ba yi nateina yam diinim jei to, soja tiina bam déem jege se ba kwei-o mo ba zeŋe, kolo ŋwaane nɔn-kɔgɔ kom yia tiini ya seene o baŋa ne.
44021036	Nɔɔna bam maama ma pɛ ba pu o kwaga ye ba laare ba tɛ ba we, “Pa dé go-o!”
44021037	Soja tiina bam na daare se ba ja Pɔɔl ba zo ba dam jei sem to, o ma ta de ba dedɛɛro wom o we, “Nmo pɛ-ne chwoŋa se a ta taane a bere-m na?” Dedɛɛro wom na nigi taane dem to, o ma bwei Pɔɔl o we, “N ke tɛ mo n wae n ŋɔɔne Girisi tiina taane dem?
44021038	Ko na ye konto to, nmo dae Ejipti tu wolo déem na pɛ se nɔɔna ve ba teo kom yiga-tiina ye o daare o le nɔɔna morro tena (4,000) balo na ye jare-keira o ja vo kagoa kam yuu ne to.”
44021039	Pɔɔl ma leiri o we, “Aawo. Amo ye Juu tu mo. Ba loge amo Kilikia teo Taasus ne mo. Amo ye teo-kamunu kom konto nɔn-bu mo. A lwoori-m se n pa-ne chwoŋa se a ŋɔɔne de nɔn-kɔgɔ kom.”
44021040	Dedɛɛro wom ma sɛ. Pɔɔl ma zaŋe o zege nateina yam baŋa ne. O ma zeiŋi o jeŋa kɔgɔ kom baŋa ne. Ba maama ma cheigi sɔɔ. O ma ŋɔɔne de ba de ba tete Juu tiina taane dem.
44022001	O déem ma ta o we, “A nɔɔna bam, a kwoa de a yuu dwonna, á ta-á cheigi se a tole ko na ye tei to a bere abam.”
44022002	Ba na lɔre we o ŋɔɔne ba tete taane dem to, ba ma fɔge ba tiini ba cheigi sɔɔ.
44022003	O laam ma ta-ba o we, “Amo ye Juu tu mo. Ba loge-ne Kilikia teo Taasus ne. Amo ma daare a ke nɔɔno teo konto wone. A ma zamse Gamalia tei ne ye a lɔre debam nabaara chwei sem na ye tei to chekke. Amo déem chɛ lanyerane a kwei a tete a pa Wɛ nenɛɛne abam zem de na ke tei to mo.
44022004	Amo déem yeini a pa se balo na sɛ ba tɔge Yezu chwoŋa kam to na yaara se ko yi ba toone. A maa yeini a jaane nɔɔna a ke peena diga ne, baara de kaana maama.
44022005	Debam kaanem yuu-tu wom dedaane dé nakwa kɔgɔ kom maama wó wane ba zege amo chega kam kwaga ne. Maŋa kadwoŋi ne a yeini a vei ba tei mo a jwoŋi twanno telo a na wó kwei a bere Juu tiina balo na wo Damasika ne to. A ma vo da se a ja balo na tɔge Yezu chwoŋa kam to, se a vɔ-ba a ja a ba Jerusalem se ba na waarem.
44022006	Amo na maa vei to, a ma daare fee se a yi Damasika. Ko na maŋe de wea tetare to, pwooni ma pɔpɔ de nwoŋi wɛyuu ne de ba de pepele de kekare-ne.
44022007	Amo ma to tega ne ye a ni kwora na bwoŋi-ne ka we, ‘Sɔɔl, Sɔɔl! Bɛ mo ye n pa se amo na yaara konto?’
44022008	Amo ma bwei a we, ‘Amo tu, n ye wɔ mo?’ O ma leiri o we, ‘Amo ye Yezu mo, Nazarete tu wolo nmo na pae se a na yaara to.’
44022009	Nɔɔna balo na tɔge de amo to ma nɛ pwooni dem ye ba wo nigi wolo kwora na ŋɔɔne de amo to.
44022010	A laam ma bwei a we, ‘Amo tu, bɛ mo a nam wó ke?’ Dé Teiru wom ma leri-ne o we, ‘Zaŋe n vo n zo Damasika, se dáane mo ba laam wó bere-m kolo maama Wɛ na boŋe se n ke to.’
44022011	Amo ma zaŋe wɛɛne, ye a yia daa ba nae, pwooni dem na tiini de pepele-ya to ŋwaane. Konto ma pa se amo dwonna bam ja amo jeŋa ba vaŋe-ne ba ja vo teo kom wo.
44022012	Nɔɔno wodwoŋi maa wora, o yere mo Anania. O maa kɔre Wɛ lanyerane, ye o tɔge debam Juu tiina chwei sem. Juu tiina balo maama na zoore Damasika ne to maa tiini ba pa-o zula.
44022013	O laam ma ba o zege amo tei ne, ye o we, ‘A nu-bu Sɔɔl, jwoori n ta n nae!’ O na tage konto to, bedwe baŋa ne mo a yia yam puri ye a wae a nii o yibia.
44022014	O ma ta o we, ‘Debam nabaara Baŋa Wɛ mo le nmo se n lɔre o boboŋa na lage kolo to, se n daare n nɛ Wo-pwoŋo Tu wom ye n ni o na ŋɔɔne de o kwora.
44022015	Kolo ŋwaane nmo wó zege o chega kam kwaga ne se n ta n bere nɔɔna maama nmo na nɛ kolo ye n daare n ni to.
44022016	Nmo nam ba jege se n da n daane. Zaŋe se ba pa n jwoŋi sɛɛm, se n pa n wɛleera yam saare de n na lwoori Wɛ dé Teiru wom yere ŋwaane to.’
44022017	Konto na ke to, amo laam ma jwoori a vo Jerusalem. A ma vo Wɛ di-kamunu kom a wora a ware Wɛ. A na wora to, Wɛ ma pa se a nɛ wo-kenkagele ne dendwɛ mo tei.
44022018	Amo nɛ dé Teiru wom na ŋɔɔne de amo ye o we, ‘Zaŋe n ke lela n duri n nwoŋi Jerusalem ne, kolo ŋwaane teo kom nɔɔna bam bá sɛ kolo nmo na wó ta amo ŋwaane to.’
44022019	A ma leiri a we, ‘Amo tu, nɔɔna bam yei lanyerane we amo tole Juu tiina jeiro di sem mo se a ja nɔɔna balo na sɛ nmo to, se ba pe-ba se ba daare ba mage-ba.
44022020	Ko daare maŋa kalo ba na go Stiiven wolo na zege nmo chega kam kwaga ne to, amo tete wora ye a sɛ se ba go-o. A maa zege a nii ba gwaaro tem ba na le se ba daare ba dole-o ba go to.’
44022021	Dé Teiru wom laam ma ta de amo we, a nam vei, se omo wó toŋe-ne yiga yiga se a vo dwi-gɛ tiina bam tei.”
44022022	Pɔɔl na ŋɔɔne tei maama to, nɔɔna bam ya chemm mo ye ba cheigi-o. O nam na tage dwi-gɛ tiina bam taane to, ba laam ma zaŋe ba bage de ba kwori maama ba we, “Ti-na o momwɛ! Ko wo maŋe se o ta ŋwe!”
44022023	Ba maa nana ye ba vuvuga ba gwaaro wɛɛne ye ba ta mɔɔne fwogo ba chaara.
44022024	Soja tiina dedɛɛro wom na nɛ kolo na ke to, o ma pa o nɔɔna bam ni se ba ja Pɔɔl ba zo ba dam jei sem. O ma ta-ba se ba fere-o se ba daare ba lɔre o na ke kolo ye Juu tiina bam nane o baŋa ne to.
44022025	Ba na vɔge-o ba ti se ba daare ba fere-o to, Pɔɔl ma ta de soja yiga-tu wolo na zege da to o we, “Abam jege chwoŋa se á ja Rom teo jeŋa nɔɔno á fere ye ba ta wo bwei ba nii amo na chɔge kolo to na?”
44022026	Soja yiga-tu wom na nigi konto to, o ma vo o ta de o dedɛɛro wom o we, “Nmo boŋe se n ke bɛ mo? Nɔɔno wom ye Rom teo jeŋa nɔɔno mo.”
44022027	Dedɛɛro wom ma vo Pɔɔl tei o bwei-o o we, “Nmo ye Rom teo jeŋa nɔɔno mo na? Se n ta n bere-ne.” Pɔɔl ma leiri o we, “Ɛɛ, a ye konto mo.”
44022028	Dedɛɛro wom ma ta o we, omo ŋwe sabu-fɔrɔ mo ye o daare o ji Rom teo jeŋa nɔɔno. Pɔɔl ma leiri-o we, “Ba nam loge amo pa se a maŋe a ye ko jeŋa nɔɔno mo.”
44022029	Nɔɔna balo ya na zege se ba bwei-o taane to na nigi konto to, ba ma kwei o yera ba yage lela. Dedɛɛro wom de na lɔre we Pɔɔl ye Rom teo jeŋa nɔɔno to, foone ma ja-o de o na pɛ ba vɔ-o de chaponno to.
44022030	Dedɛɛro wom déem maa lage se o lɔre kolo na kea ye Juu tiina bam saŋe Pɔɔl to. Tega na poore to, o ma pa ba le Pɔɔl ba yage. O ma daare o pa ni Juu tiina kaanem yiga-tiina bam de ba teo kom nakwa bam kɔgɔ kom maama se ba jeeri daane. O laam ma ja Pɔɔl o vo o pa se o zege ba yiga ne.
44023001	Pɔɔl ma yɔɔre o nii nakwa bam kɔgɔ kom seeni ye o we, “Amo dwonna Isarele dwi tiina bam, ko ná ye chwei selo a na tɔge a ŋwea wone se ko ba ko yi zem to, foone tera a bochare ne, ye Wɛ yei konto.”
44023002	Juu tiina kaanem yuu-tu wom, o yere na ye Anania to, na nigi Pɔɔl na tage kolo to, o ma ta balo na zege Pɔɔl tei ne to se ba fere o ni.
44023003	Pɔɔl ma leiri Anania o we, “Wɛ tete mo wó seene o mage nmo. Nmo nye de kabira kalo nɔɔna na fɔge to mo. Nmo ye wolo na jei se n di amo taane se ko tɔge Juu tiina nia yam mo, ye nmo tete mo chɔge-ya de n na pɛ ni we ba mage amo to.”
44023004	Nɔɔna balo na zege Pɔɔl tei ne to ma ta ded-o ba we, “Nmo jege debam kaanem yuu-tu wom n twea!”
44023005	Pɔɔl ma leiri-ba o we, “A dwonna bam, amo maŋe a yeiri we o seene o ye kaanem yuu-tu wom mo. Ko popone Wɛ tɔnɔ kom ne ko we, n ye zaŋe n ŋɔɔne n chɔge de wolo na ye yuu-tu n dwonna wone to.”
44023006	Pɔɔl na lɔre we kɔgɔ kom nɔɔna badaara ye Saduka tiina, ye badaara de ye Farisi tiina to, o laam ma ŋɔɔne baŋa baŋa de kwor-dɛa ba kɔgɔ kom wone o we, “A dwonna bam, amo ye Farisi tu ye a kwori a ye Farisi tiina bu. Ba zem saŋe amo se ba di amo taane de a na jege teena we toa wó jwoori ba bi toone wone to ŋwaane.”
44023007	O na tage konto o ti to, Farisi tiina bam de Saduka tiina bam ma bobo ba wora ba mage ni-kantɔgɔ daane. Ba kɔgɔ kom maama ma pɔɔre belei.
44023008	(Saduka tiina bam maa bere we toa biim tera, ye ba tɛ we malese tera, chira de nam tera. Ko daare Farisi tiina bam maa bere we tento maama ye chega mo.)
44023009	Ba maama maa ke sɔɔ se ko tiini ko gaale. Wɛ nia zamsem tiina badaara na nwoŋi Farisi tiina kɔgɔ kom wone to ma zaŋe wɛɛne ba tɔne de dam ba we, “Debam wo nɛ kolo nɔɔno wonto na chɔge to. Ko nam wó wane ko ta ye chega we chiru naa maleka mo ŋɔɔne ded-o.”
44023010	Ba ni-kantɔgɔ kom maa fɔge ko pula. Ko ma pa se foone zo soja tiina dedɛɛro wom we ba ga wó ja Pɔɔl ba vaŋe ba pere mo. O ma pa ni se o soja tiina bam zo kɔgɔ kom wo ba ja Pɔɔl ba wone ba ja nwoŋi, se ba daare ba ja-o ba jwoori ba vo ba dam jei sem.
44023011	Dɛ dem konto tete ne dé Teiru wom ma ba o zege Pɔɔl tei ne ye o we, “Ta-n jege baare. Nmo maŋe n zege amo chega kam kwaga ne n bere Jerusalem tiina. Nmo nam jege se n daa n ke konto mo Rom de ne.”
44023012	Tega na poore to, Juu tiina badaara ma la se ba ke ni daane. Ba ma du de Wɛ we ba daa bá di wodiu naa ba nyɔ kolokolo se ko ta nii ba ná go Pɔɔl.
44023013	Nɔɔna balo na ke ni daane konto to dwoi nɔɔna finna.
44023014	Ba laam ma zaŋe ba vo ba kaanem yiga-tiina bam de ba teo kom nakwa bam tei ba ta ba we, “Debam maama ke ni daane mo dé tiini dé du de Wɛ we dé daa bá di kolokolo se ko ta nii dé ná go Pɔɔl.
44023015	Ko laam daare se abam de á kɔgɔ kom maama mo toŋe ni soja tiina dedɛɛro wom tei ne se ba ja Pɔɔl ba nwoŋi ba ba ba pa abam. Abam wó ke se ko ta ye nenɛɛne á lage se á faŋe á nii o ni taane mo. Ko daare debam wó vo dé ke siri se dé go-o chwoŋa ne ye o ta wo yi abam tei.”
44023016	Pɔɔl nakɔ bu déem maa wora. O ma ni keim dem konto ŋwa. O ma zaŋe o vo o zo soja tiina dam jei sem o ta o bere Pɔɔl.
44023017	Pɔɔl na nigi konto to, o ma bwoŋi soja tiina yiga-tu dedoa se o ba. O ma ta ded-o o we, “Ja nɔn-doŋo konto n vo dedɛɛro wom tei, se o jege taane mo se o ta ded-o.”
44023018	Yiga-tu wom ma tɔge o yiga o ja-o o vo dedɛɛro wom tei. O ma ta o we, “Peeno Pɔɔl mo bwoŋi amo o ta se a ja nɔn-doŋo konto a ba nmo tei, o na jege taane se o ta de nmo to ŋwaane.”
44023019	Dedɛɛro wom ma ja o jeŋa o vaŋe-o o ja nwoŋi dáa. O ma bwei-o o we, “Nmo jege bɛ mo se n ta n bere amo?”
44023020	O ma ta o we, “Juu tiina kɔgɔ kom mo ke ni daane ba sɛ se ba jwa toŋe ni nmo tei ne se n ja Pɔɔl n vo ba kɔgɔ kom wo se ko ta ye nenɛɛne ba lage se ba faŋe ba nii o ni taane mo.
44023021	Nam ye zaŋe n sɛ ba ni, kolo ŋwaane nɔɔna na dwoi nɔɔna finna to mo lage ba seigi ba tete chwoŋa ne se ba ta cheigi-o. Ba maama nam dugi de Wɛ se ba ye di naa ba nyɔ kolokolo se ko ta nii ba na go Pɔɔl to. Ba nam ke siri se ba ke konto leilei ye ba laam cheigi se nmo ná sɛ ba ni dem.”
44023022	Dedɛɛro wom na nigi konto to, o ma ta ded-o o we, o ye zaŋe o ta o bere nɔɔn-nɔɔno we o tu o ta keim dem o bere-o. O ma daare o pa se nɔn-doŋo kom viiri.
44023023	Dedɛɛro wom laam ma bwoŋi o yiga-tiina balei o ta de-ba o we, “Pa-na se soja tiina bia yalei (200) zaŋe se ba nwoŋi ba vo Kazaria, dedaane sisei dira fuserepɛ (70) de chichwoa dolena bia yalei (200). Á jege se á ke siri se á nwoŋi ko maŋe de luu nogo tete ne.
44023024	Le-na sisei á pa Pɔɔl se o dii se o wane o vo o yi gɔmena tu Filika tei de yezura.”
44023025	Dedɛɛro wom laam ma popone tɔnɔ tento:
44023026	Amo Kaludu Lusia popone tɔnɔ konto a pa nmo Filika wolo na ye debam yuu-tu gɔmena tu wom. A jɔɔne nmo.
44023027	Juu tiina badwonna mo jaane nɔɔno wonto ye ba kwaane se ba go-o. Amo nam lɔre we o ye Rom teo jeŋa nɔɔno mo. Konto ŋwaane amo de a nɔɔna bam ma vo dé jwoŋi-o dé yage.
44023028	A ya lage se a lɔre woŋo kolo ŋwaane ba na jaane-o ba saŋe to mo. Mo kokuri a jaane-o a vo a zege ba nakwa kɔgɔ kom yiga ne.
44023029	A ma lɔre we ba saŋe-o ba tete chullu tem ŋwaane mo. Kolokolo nam tera ko na maŋe se ba go-o naa ba pe-o.
44023030	Nɔɔno nam mo tage o bere-ne we Juu tiina badaara mo ke ni daane se ba chɔge nɔɔno wom. Konto ŋwaane mo amo boŋe ye a toŋe-o nmo tei ne. Amo ma ta de balo na saŋe-o to we ba ba nmo tei ba ta kolo na ke to.
44023031	Soja tiina bam laam ma zaŋe ba ja Pɔɔl ba nwoŋi ne ba na pɛ-ba ni se ba ke tei to. Ba ma ja-o tete dem konto ba vo ba yi Antipatera.
44023032	Tega na poore to, soja tiina balo na vei tega ne to ma zege dáane ba jwoori ba vo ba dam jei sem. Ba ma daare sisei dira bam yerane mo se ba tɔge de Pɔɔl ba vo.
44023033	Ba ma ja-o ba vo ba yi Kazaria. Ba na yi da to, ba ma kwei tɔnɔ kom ba pa gɔmena tu wom ye ba ke Pɔɔl o jeŋa ne.
44023034	O ma ga tɔnɔ kom ye o daare o bwei Pɔɔl o we, teo kɔ mo o nwoŋi? O na lɔre we o nwoŋi Kilikia to,
44023035	o ma ta o we, “Nmo saŋena bam ná tua, amo wó bwei nmo taane dem a nii.” O ma daare o pa ni we ba ja Pɔɔl ba vo sɔŋɔ kolo Pɛ Herodi déem na lɔge to se ba pe-o da ye ba ta yere-o.
44024001	Da yanu na kɛ to, Juu tiina kaanem yuu-tu Anania laam ma ba, o dedaane nakwa badaara. Lɔya tu wodwoŋi de tɔge o wo ba tei ne, o yere mo Tatulus. Ba ma vo ba jeini gɔmena tu wom yiga ne se ba tole kolo Pɔɔl na ke to ba bere-o.
44024002	Ba ma bwoŋi Pɔɔl se o ba. Lɔya tu Tatulus laam ma bobo se o ŋɔɔne taane dem. O ma tole o we, “Debam yuu-tu Filika, debam maama yei we nmo kwaane n pa se debam logo kom jege ywoni se ko daane. Nmo na jege debam tei to mo pɛ se n fɔge logo kom ye ko kɛ yiga.
44024003	Nmo na ke kolo maama maŋa de maŋa naa jei de jei to, dé ke nmo lei ko ŋwaane kamunu kamunu.
44024004	Amo nam ba lage se a ŋɔɔne dedɛ se ko daane nmo. Amo nam lwoori-m se n cheigi debam na jege kolo fenfee se dé ta to.
44024005	Debam maane we nɔɔno wonto jege nankɔɔro dedɛ. O maa yeini o pa se Juu tiina maama bane zaŋe de ba yiga-tiina. O maa kwori o ye yiga-tu Nazarete tiina kɔgɔ kom wone.
44024006	O ya ma maŋe o kwaane se o chɔge debam Wɛ di-kamunu kom chullu tem. Debam ma ja-o. ((Dé ya maa boŋe se dé tɔge debam Juu tiina chwei sem mo dé ma di o taane.
44024007	Soja tiina dedɛɛro Lusia laam ma ba o ver-o debam jea ne.
44024008	O ma pa ni we balo na saŋe Pɔɔl to ba nmo tei.)) Nmo nam ná bwei-o taane, nmo wó wane n lɔre o na ke kolo ye debam saŋe-o to.”
44024009	Tatulus na tage konto to, Juu tiina bam ma pu o kwaga we o na tage kolo maama to ye chega mo.
44024010	Gɔmena tu wom laam ma veese o jeŋa Pɔɔl baŋa ne se o de daa tole o kwora. Pɔɔl ma ta o we, “Amo yei we nmo tei logo kom n nii ko baŋa ne se ko tiini ko daane nenɛɛne bena dedɛ. Konto ŋwaane amo jege wopwolo se a zege nmo yiga ne a ŋɔɔne a jwoŋi a tete.
44024011	Nmo tete nam wó lɔre we amo na vei Jerusalem se a zuli Wɛ to, ko ta wo dwoni da fuga yalei zem dɛ dem ne.
44024012	Juu tiina bam na nɛ amo Wɛ di-kamunu kom ne to, amo ba wora a mage ni-kantɔgɔ dedaane nɔɔn-nɔɔno. Ba nam wo nɛ-ne a na gilimi nɔɔna a pa se ba bane zaŋe. Ko ná ye debam Juu tiina jeiro di sem ne naa jei de jei teo kom wone, ba wo nɛ a na ke konto dwoŋi.
44024013	Ko woli da, ba nam bá wane ba ke kolokolo se ko bere we amo seene a ke wonnu tem ba na tage ba pa amo to.
44024014	Amo na wó sɛ a ta kolo de nmo to mo konto: Amo zuli Wɛ wolo na ye debam nabaara Wɛ to mo, ye a tɔge Wɛ chwo-doŋa kalo nɔɔna banto na tɛ ba we ka ye vwa to. Amo nam sɛ a tɔge wonnu telo maama na popone Wɛ nia yam tɔnɔ kom ne de faŋa faŋa Wɛ tontoŋena bam twanno tem wone to.
44024015	Amo nam jege teena Wɛ tei ne ne nɔɔna banto de na jege teena tei we toa maama wó jwoori ba bi toone wone, nɔn-laaro de nɔn-balwaaro maama.
44024016	Konto ŋwaane amo nam kwaane a ke kokeiri mo se a ke kolo maama na lana Wɛ de nabiina tei ne to ye foone tera a bochare ne.
44024017	Amo déem ya tere Jerusalem ne se ko maŋe de bena kɔgɔ kɔgɔ na kɛ to ye a laam jwoori. Amo jaane sabu pɛɛra mo a ba se a pa a teo kom yiniga tiina badwonna, ye a daare a jege pɛɛra se a ma kaane Wɛ.
44024018	A na wora a ke konto to, Juu tiina bam ma ba ba nɛ amo Wɛ di-kamunu kom ne. Ba na nɛ-ne konto to de amo maŋe a kwɛ a tete de Wɛ a ti. Nɔn-kɔgɔ de maa tera a tei ne. Nɔɔna maa ba ŋɔɔne bɔge bɔge da.
44024019	Ko daare Juu tiina badaara na nwoŋi Asia teene dem wone to mo tɔge ba wora. Ko nam ya maŋe se banto mo ba ba zege nmo yiga ne se ba ta kolo amo na ke a chɔge to, ye a wo boŋe we ba daa jege kolokolo se ba ta.
44024020	Amo na zege Juu tiina nakwa kɔgɔ kom yiga ne a ŋɔɔne to, nam pa se nɔɔna banto na zege ywo-seeni to ta ba na nɛ kolo amo na ke a chɔge to,
44024021	ko ná dae woŋo dedoa yerane mo a taga. Amo na zege ba wone to, a ya ŋɔɔne de a kwora maama mo a we, ‘Abam zem nam di amo taane kolo ŋwaane a na sɛ we toa wó jwoori ba bi toone wone to.’ ”
44024022	Pɔɔl na tage konto o ti to, Filika ma pa se ba tiŋi taane dem. O déem maŋe o yei Wɛ chwo-doŋa kam na ye tei to chekke. O ma ta o we, “Soja tiina dedɛɛro Lusia ná tua, amo laam wó di abam taane dem a ti.”
44024023	O ma pa soja tiina yiga-tu wom ni se o ja Pɔɔl o vo o ta yere-o se o daare o yage o yera ye o pa o badwonna chwoŋa se ba ta nii o baŋa ne.
44024024	Da fenfee na kɛ to, Filika ma tɔge de o kaane o ba. Wonto yere mo Durusila, o ye Juu tu mo. Filika ma pa se ba bwoŋi Pɔɔl se o ba. O ma cheigi Pɔɔl na wora o tɛ ko na ye tei ye nɔɔna ke ba wo-dedoa de Yezu Krista to.
44024025	Pɔɔl ma daare o wora o tɛ keim-laaro tɔgem taane, de nɔɔna na wae ba tete ba jaana tei to. O ta ma ta o bere-ba Wɛ na wó ba o bore nɔɔna bora tei to. Pɔɔl na wora o tɛ konto dwoŋi to, foone ma zo Filika. O ma ta o we, “Ko maŋe. Nam vei se maŋa de maŋa, a ná lage-m, a laam wó bwoŋi-m.”
44024026	O ya maŋe o boŋe we Pɔɔl wó kwei sabu mo o ma lwoori-o. Konto ŋwaane o déem maa yeini o bwoŋi-o maŋa maama o ŋɔɔne ded-o.
44024027	Bena yalei ma ba ya yi. Nɔɔno wodwoŋi ma ba o leiri Filika yuu ne se o ta ye logo kom tu. Wonto yere mo Pɔkia Fɛsitu. Filika déem na lage se o pa Juu tiina bam wo pwoli to, o ma yage Pɔɔl peena diga kam ne pa se o wora.
44025001	Fɛsitu déem na tu o ji logo kom tu wom ye da yatɔ yi to, o ma zaŋe Kazaria ne o vo Jerusalem.
44025002	O na vei o wora konto to, Juu tiina kaanem nakwa bam de ba yiga-tiina ma vo o tei ba saŋe Pɔɔl.
44025003	Ba ma tiini ba lwoori-o se o woli-ba o pa Pɔɔl ba Jerusalem. Ko ye ba na ke ni daane se ba go Pɔɔl chwoŋa ne to ŋwaane mo ba lwoori Fɛsitu se o ke konto.
44025004	O ma leiri-ba o we, “Pɔɔl wo Kazaria ne ye ba jege-o ba yera. Ko nam bá daane ye amo tete jwoori a vo da.
44025005	Ko nam ná ye o ke woŋo mo o chɔge, á pa se á yiga-tiina bam tɔge de amo ba vo se á laam saŋe-o.”
44025006	Fɛsitu na ke nenɛɛne da nana naa da fuga ba teo kom ne to, o laam ma zaŋe o jwoori Kazaria. O na yi da ye tega poore to, o ma nwoŋi o jeini se o di taane dem. O ma pa ni se ba ja Pɔɔl ba ba.
44025007	Pɔɔl na tu o ba o yi ba tei to, Juu tiina balo na nwoŋi Jerusalem ba ba to maa zege ba gilimi-o. Ba ma bobo se ba ta tɛ wo-kamunnu dedɛ ba pa-o, ye ba ware ba ta kolokolo ye ba bere we ko ye chega.
44025008	Pɔɔl maa ŋɔɔne o jwoŋi o tete ye o we, “Amo wo ke kolokolo na wó wane ko chɔge Juu tiina nia yam de ba Wɛ di-kamunu kom chullu tem to. A nam wo ŋɔɔne kolo na wó chɔge Rom Pa-faro wom yuu to.”
44025009	Fɛsitu déem maa lage se o pa Juu tiina bam wo pwoli. Konto ŋwaane o ma bwei Pɔɔl o we, “Nmo wó sɛ se n vo Jerusalem se a di nmo taane dáane na?”
44025010	Pɔɔl ma leiri-o we, “Amo nam maŋe a zege Rom Pa-faro wom tete taane dim jei sem ne mo, ye dáane mo maŋe se á di amo taane dem. Ko ná ye Juu tiina bam, amo wo chɔge ba kolokolo. Nmo tete nam maŋe n yei we konto ye chega.
44025011	Amo nam ná ke a tusi ye a ke kolo na maŋe se a te to, amo sɛ toone. Wonnu telo Juu tiina bam nam na ŋɔɔne ba pa amo to ná ba jege chega, nɔɔn-nɔɔno ba jege chwoŋa se o ja amo o ke ba jeŋa ne. Konto ŋwaane amo laam ke a tete Rom Pa-faro wom jeŋa ne mo se o di a taane.”
44025012	Fɛsitu na nigi konto to, o ma ŋɔɔne de o kwaga nɔɔna bam, ye o laam daare o ta de Pɔɔl o we, “Nmo na ke n tete Pa-faro wom jeŋa ne to, n nam wó vo mo.”
44025013	Da fenfee déem na kɛ to, pɛ wodwoŋi o yere na ye Agiripa to ma zaŋe o tɔge de o nakɔ o ba Kazaria. O nakɔ wom yere mo Bɛnisi. Ba tu se ba jɔɔne Fɛsitu de o na jigi logo kom tu to ŋwaane.
44025014	Ba na wora da yam konto ne to, Fɛsitu ma ta taane delo na wo Pɔɔl yuu ne to o bere pɛ wom. O maa we, “Nɔɔno mo wo ywo-seeni Filika na jaane-o o ke peena diga ne ye o yage-o da.
44025015	Amo nam vei Jerusalem ye Juu tiina kaanem yiga-tiina bam de ba teo kom nakwa bam ta o taane ba bere amo. Ba ma ta ba we, ko maŋe se a di o taane a vane-o mo.
44025016	Amo ma ta-ba a we, debam Rom tiina ba jaane nɔɔno dé ke nɔɔna jeŋa ne ye o ta wo zege balo na saŋe-o to yiga ne se o ŋɔɔne o jwoŋi o tete de ba na saŋe-o kolo ŋwaane to.
44025017	Ba laam ma tɔge de amo ba ba ywo-seeni. Amo ma wo pɛ se taane dem dim daane. Tega na poore to, a ma zaŋe a nwoŋi se a di taane dem. A ma pa ni se ba ja nɔɔno wom ba ba.
44025018	Balo na saŋe-o to ma zaŋe se ba ŋɔɔne. Amo ya maa boŋe we ba lage ba ŋɔɔne wo-kamunnu ba pa-o ye ba nam wo ke konto.
44025019	Ba na zaŋe ba ŋɔɔne kolo to ye ni-kantɔgɔ botare mo ba tete Wɛ chwoŋa kam wone. Ko ma woli de nɔɔno wodwoŋi na tega, o yere mo Yezu, ye Pɔɔl maa pae se o ŋwe.
44025020	Amo boboŋa vugimi de a na wó ke tei a bwei ba taane dem to. Konto ŋwaane amo ma bwei Pɔɔl se o ná wó sɛ o vo Jerusalem se a di o taane dem da.
44025021	Pɔɔl ma lwoori se dé daa ta nii-o mo ye dé yage taane dem se dé Yuu-tu wom tete laam wane o di o taane. Konto ŋwaane a ma pa ni se ba ta yere-o se ko ta nii maŋa kam a na wó wane a pa se o vo Pa-faro wom tei to.”
44025022	Fɛsitu na tage konto ded-o o ti to, Agiripa laam ma ta o we, omo tete wó ta lage se o ni nɔɔno wom ni taane. Fɛsitu ma leiri-o we, “Joane mo nmo wó ni.”
44025023	Tega daa na poore to, Agiripa de Bɛnisi ma zaŋe ba kwɛ nenɔŋa lanyerane ba nwoŋi. Soja tiina dedɛɛra dedaane teo kom yiga-tiina maa tɔge ba kwaga ye ba vo ba zo taane dim jei sem. Fɛsitu laam ma pa ni pa se ba ja Pɔɔl ba ba ba zo.
44025024	O ma ta Pɔɔl taane o we, “Pɛ Agiripa, de abam balo maama na wo ywo-seeni zem to, nii-na nɔɔno wonto mo ye wolo Juu tiina bam maama yoba seeni de Jerusalem ne na jege o taane ba ŋɔɔne de amo to. Ba maa tiini ba ŋɔɔne de dam we ko wo maŋe se nɔɔno wonto daa ta ŋwe.
44025025	Amo nam wo nɛ kolo o na ke se ko maŋe se ba go-o to. O nam na ke o tete Pa-faro wom jeŋa ne to, amo nam boŋe se a pa o vo dáane mo.
44025026	Ko daare amo nam ba jege o woŋo kolo na jege kuri to se a popone a pa debam Yuu-tu wom. Konto ŋwaane mo amo pɛ se o ba o zege abam yiga ne se á nii, ko fɔge ko dae nmo Pɛ Agiripa. Dé nam ná bwei-o dé ti, ko wae ko pa se a nae o woŋo a popona.
44025027	Amo boŋe we ko bá ta jege kuri se a toŋe peeno se o vo Pa-faro wom tei ye a wo tage o na jege taane woŋo kolo ŋwaane to.”
44026001	Fɛsitu na ŋɔɔne o ti to, Agiripa laam ma ta de Pɔɔl o we, “Nmo jege chwoŋa se n ŋɔɔne n pa n tete.” Pɔɔl ma zeiŋi o jeŋa ye o laam daare se o ŋɔɔne o jwoŋi o tete.
44026002	O maa we, “Pɛ Agiripa, amo zem jege wopwolo de a na zege nmo yiga ne se a ŋɔɔne a jwoŋi a tete de Juu tiina bam na saŋe-ne wonnu telo maama ŋwaane to.
44026003	Ko seene ko ye chega mo de a na jege wopwolo to, kolo ŋwaane nmo tiini n yei Juu tiina kikia yam de ba ni-kantɔgɔ na ye tei to. Konto ŋwaane a lwoori-m se n kwaane n cheigi a taane dem.
44026004	Juu tiina bam maama maŋe ba yei amo na ye tei a biini ne se ko ba ko yi zem. Banto nam yei ba na loge-ne maŋa kalo ye a wo amo tete teo kom ne de Jerusalem ne to maama.
44026005	Ba maa maŋe ba yei we ko ye boboa ne mo amo maŋe a tɔge a wo Farisi tiina kɔgɔ kom wone ye a tɔge a sɛ ba chullu tem ye tento tiini te damma te dwoi debam Wɛ chullu tem maama. Ba ná laga, ba ya wó wane ba ta we konto ye chega mo.
44026006	Kolo ŋwaane ye a zege ywo-seeni zem se ba bwei amo taane to ye a na jege teena we Wɛ wó bi toa toone wone ne o na gwoni ni o pa dé nabaara bam tei to.
44026007	Debam Isarele dwi tiina maama tiini dé zuli Wɛ wea de tete maama ye dé jege teena se dé na Wɛ na gwoni o ni se o ke wonnu tento dwoŋi to. Amo tu Pɛ, amo na jege o teena yam konto to mo pɛ se Juu tiina bam jege-ne ba saŋa.
44026008	Wɛ nam bá wane o bi toa toone wone na? Bɛŋwaane mo abam ware se á sɛ konto?
44026009	Ko ná ye amo tete de, a déem boŋe we a ná wae kolo maama a ke se ko chɔge Yezu na ye Nazarete tu to yere.
44026010	Amo ke tento maama Jerusalem ne. Juu tiina kaanem nakwa bam déem mo pɛ-ne chwoŋa se a ta jaane Wɛ tete nɔɔna a ke peena diga ne. Ba ta ná yeini ba go-ba, amo wó pu balo na go-ba to kwaga.
44026011	Kuni dedɛ amo maa yeini a kare a vei Juu tiina jeiro di sem maama ye a jaane-ba pa ba na waarem. A maa kwaane a fe-ba se ba yaale ba Teiru wom yere. A bane na tiini de zaŋe de ba to, a yeini a vei teene yiga yiga ye a zeili-ba a jaana.
44026012	Dɛ dedwe mo a zaŋe a maa vei Damasika se a zeili Yezu nɔɔna konto dwoŋi. Juu tiina kaanem nakwa bam ya pɛ-ne chwoŋa de dam se a vo da a yaare-ba.
44026013	Amo tu Pɛ, debam déem wo chwoŋa ne mo dé via. Ko ye wea tetare ne mo, amo ma nɛ pwooni na tiini de dana de dwoi wea kam na ye tei to de nwoŋi wɛyuu ne de ba de kekare amo de balo na tɔge daane to.
44026014	Debam maama ma to tega ne. Amo ma ni kwora na ŋɔɔne de Juu tiina taane ka we, ‘Sɔɔl, Sɔɔl, bɛ mo ye n pa se amo na yaara konto? Nmo ke nenɛɛne nabɛa ná kwaane se ka ta wolo na jege-ka o pa to mo. Nmo wó jwoori n chɔge n tete mo.’
44026015	A ma bwei a we, ‘Amo tu, n ye wɔ mo?’ Dé Teiru wom ma ta o we, ‘Amo mo ye Yezu, nmo na pae se a na yaara to.
44026016	Nam zaŋe n zege wɛɛne. Amo bere a tete nmo tei ne se a le-m se n ta n ye a tontoŋeno mo, se n daare n pa se nɔɔna lɔre nmo zem na nɛ kolo amo tei ne de kolo amo na wó bere nmo to.
44026017	Amo wó jwoŋi nmo Juu tiina bam jeŋa ne a yage, de dwi-gɛ tiina bam jeŋa ne. Amo laam nam wó toŋe nmo se n vo dwi-gɛ tiina bam tei,
44026018	se n pa ba yia puri n daare n le-ba lim wone n yage pwooni yiga ne. Nmo wó le-ba setaana pɛ dam wone n daare n ke-ba Wɛ jeŋa ne. Konto to, Wɛ wó yage ba wɛleera o ma chɛ-ba pa se ba na jeŋa jei o tete nɔɔna bam wone, ba na ke ba wo-dedoa de amo to ŋwaane.’
44026019	Tɔ. Pɛ Agiripa, Wɛ na pɛ se a nɛ keim delo na nwoŋi o te-laao ne de ba amo tei to, a yɔɔre a sɛ-de mo.
44026020	Amo bobo a ta Wɛ kwora a bere nɔɔna Damasika ne mo de Jerusalem ne, ko woli de Juu tiina teo kom maama ne de dwi-gɛ tiina bam de tei ne. A bere-ba se ba leiri ba wo se ba daare ba pipiri ba ta tɔge Wɛ, se ba ta tɔge kikia yalo na bere we ba seene ba leiri ba wo to mo.
44026021	A na wora a ke tento dwoŋi to mo pɛ Juu tiina bam ja-ne maŋa kalo a na wo Wɛ di-kamunu kom wone to. Ba maa kwaane se ba go-ne.
44026022	Wɛ nam mo woli-ne se ko ba ko yi zem. Konto ŋwaane mo a zege ywo se a ta chega a bere nɔɔna maama, ko ná ye nɔn-kamuna naa nɔɔno de nɔɔno de. Amo na yeini a tɛ kolo to ye bedwe mo de faŋa faŋa Wɛ tontoŋena bam de Moses tete déem na tage we ko wó ke to.
44026023	Konto mo ye we Wɛ Dam Tu Krista jege se o na yaara ye o ta ye wolo na dɛ yiga o bi toone wone o vo Wɛ tei, ye o pa Juu tiina bam de dwi-gɛ tiina bam de na pwooni se Wɛ jwoŋi-ba.”
44026024	Pɔɔl na wora o ŋɔɔne o pa o tete konto dwoŋi to, Fɛsitu ma zaŋe o kɔŋe Pɔɔl ni o ta de kwor-dɛa o we, “Pɔɔl, nmo boboŋa mo chɔge. Nmo na zamse tɔnɔ dedɛ to mo pɛ n boboŋa tera konto.”
44026025	Pɔɔl ma leiri o we, “Debam tu Fɛsitu, ko dae we a boboŋa tera. Amo na zege a tɛ kolo to ye chega mo ye ko jege swa lanyerane.
44026026	Pɛ Agiripa maŋe o yei wonnu tem konto ni ne. Amo wó wane a ŋɔɔne a taane ded-o jaja. Amo yei we a na ŋɔɔne kolo maama to dae wo-doŋo o tei ne, kolo ŋwaane keim dem konto wo seigi de ke gugworo ne.
44026027	Pɛ Agiripa, nmo sɛ faŋa faŋa Wɛ tontoŋena bam na bere kolo to na? A yei we n sɛ.”
44026028	Agiripa ma ta de Pɔɔl o we, “Nmo boŋe se n ke lela n pa se amo tɔge a ji Krista bu mo na?”
44026029	Pɔɔl ma leiri o we, “Ko ná ye lela naa ko ná daane, amo lwoori Wɛ se o pa nmo de ji ne amo na ye tei to. Ko nam dae nmo yerane se ko ye balo maama zem na jei ba cheigi amo taane dem to mo de. Amo lage se á maama ji ne amo tei, ko ná dae ba na vɔge-ne de chaponno tem to yerane mo a ba lage se á na.”
44026030	Pɛ wom de gɔmena tu Fɛsitu de Bɛnisi de balo maama na wora to laam ma zaŋe ba nwoŋi.
44026031	Ba na nwoŋi to, ba maa ŋɔɔne daane ye ba we, “Nɔɔno wonto kikia wo maŋe se o na toone naa se ba ke-o peena diga ne.”
44026032	Agiripa ma ta de Fɛsitu o we, “Dé ya wó wane dé le nɔɔno wonto dé yage, ko ná dae o na ke o tete Pa-faro wom jeŋa ne to ŋwaane.”
44027001	Ba déem laam na boŋe se ba pa dé zo nabworo dé vo Yitalia to, ba ma ja Pɔɔl de peena badwonna ba ke soja yiga-tu wodwoŋi jeŋa ne, o yere na ye Juliu to. O nwoŋi Pa-faro wom soja tiina kɔgɔ kom wone mo.
44027002	Dé ma na nabworo, ko nwoŋi Adaramuta ye ko lage ko vo teene delo na wo Asia naneo kom ni ne to. Dé ma vo dé zo ko wo dé tɔge dé kɛ. Arisaka de ma tɔge debam o kɛ. Wonto nwoŋi Makedonia teo kodwoŋi ko yere na ye Tɛsaloni to mo.
44027003	Tega na poore to, dé ma vo dé yi Sidon. Juliu ma duri Pɔɔl ŋwaŋa ye o pa-o chwoŋa se o vo o badwonna tei se ba ke kolo o na lage to ba pa-o.
44027004	Dé ma zaŋe dé yage dáane se dé kɛ naneo kom wo. Vio maa jeeri debam ko maga. Konto ŋwaane dé ma jwoori dé dale Kupirus teo buburu kom yera dé kɛ.
44027005	Dé ma daare dé tɔge naneo kom wo dé vo dé da Kilikia dé Panfilia tei dé kɛ. Dé ma vo dé yi Lukia teo kodwoŋi, ko yere mo Mura.
44027006	Dé na yi da to, soja yiga-tu wom ma na nabworo kodwoŋi ko na nwoŋi Alɛzandaria ko maa vei Yitalia to. O ma pa se dé zo-ko.
44027007	Dé maa wo naneo kom wone dé vei fenfee ye dé ke da kɔgɔ kɔgɔ. Ko ma tiini ko chamma ye dé vo dé yi Kanidu na bwola mɛ to. Vio kom na jeeri debam ko mage konto to, dé daa ma ware dé yɔɔre yiga dé kɛ. Konto ŋwaane dé ma vo dé dale Kariiti buburu kom yera dé kɛ dé da Salimwoni jei sem.
44027008	Dé ma yɔɔre dé dale buburu kom yera. Ko ma tiini ko chamma ye dé laam yi jei selo yere na ye ‘Nabwooru Gugworo-laao’ to. Lasea teo kom bwola de jei sem konto.
44027009	Debam ma tiini dé daane jei sem konto ne. Ko ma ba ko yi maŋa kam ko na damma se nɔɔna ja nabworo ba zo naneo kom wo to. Juu tiina ni-vɔɔm dɛ dem maŋe de kɛ ye ko daare se bene dem mo ti. Pɔɔl ma kaane-ba o we,
44027010	“A badwonna bam, amo na nɛ kolo to, dé ná zaŋe se dé daa kɛ, dé wó na dé chaveera. Dé wonnu maama lage te chɔge mo. Ko dae nabworo kom de ko zela yam yerane, se debam tete, dé wó ga dé ŋwea.”
44027011	Pɔɔl na tage konto to, soja yiga-tu wom ma wo sɛ o na tage kolo to, ye o daare o sɛ nabworo kom tu wom de wolo na cho-ko to taane dem.
44027012	Nabwooru gugworo kom mɛ ba na wora to ba lana se ba ta tigi da se vo-dɛɔ kom maŋa kam ba ka kɛ. Nɔɔna bam dedɛ boboŋa ma ja se ba zaŋe ba kɛ naneo kom wo se ba kwaane ba nii ba wó wane ba yi Fonikas na. Fonikas wo Kariiti ne ye ko jege nabwooru gugworo kolo kwaga na yage vio kom to mo. Ba ná yi da, ba wó wane ba ta tigi da se vio kom maŋa kɛ.
44027013	Vio laam ma ba ko daane ko dola. Nɔɔna bam maa boŋe we ba wó wane ba na chwoŋa ba ke kolo ba na boŋe to mo. Ba ma ke siri se ba kwei nabworo kom ba kɛ. Ba maa dale Kariiti buburu kom yera ba maa kɛa.
44027014	Debam ma wo yi yiga yiga ye vo-dɛɔ zaŋe ko zege bubɛ dem ne ko ba ko mage debam. Ba déem bwoŋi vio kom konto yere we, ‘Yurakulu’.
44027015	Vio kom na tiini ko mage debam konto to, dé daa ma ware se dé pa nabworo kom yɔɔre vio kom na nwoŋi mɛ to. Dé na kwaane dé ga to, dé ma yage nabworo kom dé pa vio kom.
44027016	Vio kom ma ja debam ko vo ko pa se dé dale buburu kodwoŋi yera pa se vio kom daa ba mage debam dedɛ. Bubɛ dem konto yere mo Kɔda. Dé ma tiini dé toŋe cham dé liiri nabworo balaŋa kam dé ke nabworo kamunu kom wone se ka yé chɔge.
44027017	Nɔɔna bam na ke konto to, ba ma kwei ŋone ba pa se tɔge nabworo kamunu kom kuri ye ba vɔ ko maama. Ba maa kɔre foone we vio kom wó zege ko mage-ba ko ja vo na-kwala jei selo yere na ye Suritis to. Konto ŋwaane ba ma kwaane ba cheiŋi nabworo kom pa se ko daa ba tiini ko dura, ye ba yage-ko ba pa vio kom.
44027018	Vo-dɛɔ daa ta ma tiini ko mage debam. Tega na poore to, ba ma bobo se ba le nabworo kom zela yam ba dole ba yage na bam wone se ko daa ye ta duna.
44027019	Tega daa na poore to, ba tete ma ma ba jea ba le nabworo kom yera wonnu ba de na bam wone.
44027020	Ko déem ye da kɔgɔ kɔgɔ mo debam na wo nɛ wea kam de chalechwe sem. Vo-dɛɔ daa ta maa tiini ko mage debam ye ko ba yaga. Debam daa ba teena we dé wó wori.
44027021	Nɔɔna bam maa na vei taa ye ba ba di wodiu to, Pɔɔl ma zaŋe o zege ba wone o ta-ba o we, “A badwonna bam, abam ya ná sɛ amo ni ye dé wo zaŋe dé yage Kariiti, dé ya bá na chɔgem de chaveera yanto dwoŋi.
44027022	Amo laam nam lwoori abam se á ta-á jege pu-dɛa. A yei we abam wolowolo bá ga o ŋwea, se ko ye nabworo kom yerane mo wó chɔge ko maama.
44027023	Ko ye diim tete ne mo Wɛ wolo na tei amo ye a ye o tontoŋeno to toŋe o maleka amo tei ne.
44027024	Ka ma ta ka we, ‘Pɔɔl, ye ta n kɔre foone, se nmo jege se n vo n zege Pa-faro wom yiga ne mo. Wɛ ye ŋwaŋa tu ye o wó pa se nɔɔna balo na tɔge ba wo nabworo kom wone to de jwoŋi ba ŋwea.’
44027025	Konto ŋwaane, a badwonna bam, ta-á jege-na pu-dɛa. Amo jege teena Wɛ tei ne we maleka kam na tage o bere-ne kolo to wó seene ko ke.
44027026	De konto de, vio kom jege se ko mage debam ko ja vo ko zege bubɛ dedwoŋi yuu ne.”
44027027	Vio kom déem maa mage debam taa ko jege ko kɛa Adaria naneo kom wone. Ko ma yi debam da fuga yana tete ne. Tete kokoro ne balo na cho nabworo kom to maa boŋe we dé wora dé twɛ bubɛ mo.
44027028	Ba ma kwei kandwɛ na leiga ŋwana ni ne ba de na bam wone se ba lɔre ba na luuna tei to. Ba ma nɛ we na bam luuna ko maŋe de miita finna. Ko na ke fee to, ba daa ma ke konto ye ba nɛ we na bam ta luuna ko maŋe de miita fintɔ.
44027029	Ba maa kɔre foone we vio kom wó mage nabworo kom ko ja vo ko mage de peero jei. Konto ŋwaane ba ma le nabworo kom zegem luuru tena ko kwaga ne ba de na bam wone. Ba ma daare ba lwoori Wɛ se tega ba ka poore.
44027030	Nabworo kom choona bam ma boŋe se ba lu se ba daare nabworo kom. Ba ma le nabworo balaŋa kam ba de na bam wone ye ba ke nenɛɛne ba lage ba vo se ba le nabworo kom yiga luuru tem mo tei.
44027031	Pɔɔl na lɔre ba na boŋe se ba ke tei to, o ma ta de soja yiga-tu wom de o nɔɔna bam o we, “Nɔɔna banto ná nwoŋi ba daare nabworo kom, abam bá wane á jwoŋi á ŋwea.”
44027032	Pɔɔl na tage konto to, soja tiina bam ma gwoni ŋone selo ba na mɛ ba le bworo balaŋa kam to ba de-ka ba yage.
44027033	Tega na wora ka poore to, Pɔɔl ma lwoori ba maama se ba zaŋe ba di wodiu. O ma ta de-ba o we, “Zem mo jege da fuga yana boboŋa na tiini ya jege abam ye á peene kana á ba di wodiu.
44027034	A nam lwoori abam se á zaŋe á di wodiu. Á ná wo ke konto, á bá wori. Á ta-á yei we abam ba lage á yuuyua tete á ga.”
44027035	Pɔɔl na tage konto o ti to, o ma kwei bworobworo o zege ba maama yiga ne o ke Wɛ lei ye o daare o fɔ-ko o wora o di.
44027036	Ko ma pa se ba maama laam ke pu-dɛa ye ba di wodiu.
44027037	Debam maama ni déem ye nɔɔna bia yalei de fuserepɛ baredo mo (276) nabworo kom wone.
44027038	Nɔɔno maama na di o zaŋe to, ba ma le mumun-ywoolu tem nabworo kom wone ba de na bam wone, se ko daa ye ta duna.
44027039	Tega laam na poore to, nɔɔna bam maa yeiri buburu kolo ni ne ba na wora to. Ba ma nii ba nɛ gugworo na na vei ba tigi da to. Ba maa boŋe se ba nii ba na wó wane ba pa se nabworo kom tɔge dáane ko bɛ.
44027040	Ba ma gwoni ŋone selo na leigi nabworo kom zegem luuru tem to ba yage pa se te misi na bam wone. Ba ma daare ba bwoli ŋone selo na vɔge nabworo kom naywi sem to se ba ta pae ko vei ne ba na lage tei to. Ba laam ma kwei gɔrɔ ba le nabworo kom yiga ne se vio kom ta maga se ko yɔɔre ko bɛ.
44027041	Nabworo kom ma vo ko yi na-kwala jei ko cheiŋi da. Ko yiga kam maa moore tega ne ye ka daa ware ka le. Ko daare na bam maa tiini ba popɔgele ye ba mage nabworo kom kwaga kam pa se ka wora ka chɔga yera yera.
44027042	Soja tiina bam déem ma ke ni daane se ba ja peena bam ba go, se ba wolowolo yé zaŋe o yɛ o vere o tete ba jea ne.
44027043	Ba yiga-tu wom maa lage se o jwoŋi Pɔɔl ŋwea. O ma che-ba se ba yé ke kolo ba na boŋe to. O ma daare o pa ni se nɔɔna balo na wó wane ba yɛ ba nwoŋi to, se ba da yiga ba faŋe ba chu na bam wone se ba yɛ ba bɛ,
44027044	se balo na daare to kwei nabworo kom da-dedwaaro tem naa ko wonnu telo na bwori to ba ma yɛ ba bɛ. Konto mo debam maama ke dé ma jwoŋi dé tete.
44028001	Dé na wori dé bɛ bubɛ konto to, dé ma lɔre we bubɛ dem konto yere mo Malata.
44028002	Nɔɔna balo na zoore dáane to maa tiini ba jege debam ŋwaŋa. Doa maa bobo ka wora ka nena pa se waaro wora. Ba ma dwei mini ba pa debam maama se dé weeri.
44028003	Pɔɔl ma puuri dɛ o wora o ke mini dem wone. Mini dem fonyogo ma pa se basankwea nwoŋi dɛ sem wone ka meleme Pɔɔl jeŋa ka le da.
44028004	Teo kom tiina bam ma nɛ basankwea kam na leigi Pɔɔl jeŋa kam ne to. Ba maa tɛ daane ba we, “Keim dento bere we nɔɔno wonto ye nɔn-goro mo. O na lugi naneo kom wone to, ko nam wo maŋe se o ta ŋwe. Wɛ wo sɛ se o wori.”
44028005	Pɔɔl ma miisi basankwea kam o de mini dem wone ye kolokolo wo ke-o.
44028006	Ba maa zege ba cheigi ba nii we o yera wó fole mo naa o pɔpɔ o to tega ne o te. Ba na cheigi konto taa to, ba ma wo nɛ we kolokolo ke-o. Ba ma leiri ba boboŋa o ŋwaane ye ba daare ba we, “Nɔɔno wonto ye wɛ dedwoŋi mo!”
44028007	Jega kam konto seeni nɔɔno wodwoŋi kara bwola da. Nɔɔno wom yere mo Pubilu. Wonto mo ye teo kom konto dedɛɛro. O ma jeeri debam lanyerane o sɔŋɔ ne. Dé ma ke da yatɔ da.
44028008	O kwo maa tigi o weela. Paa de wo-zura mo jege-o. Pɔɔl ma zo o diga kam se o na-o. O ma lwoori Wɛ o pa-o ye o zi o jea o baŋa ne pa se jaweo kom ti.
44028009	O na ke konto to, teo kom tiina balo maama na weele to maa tui o tei ye o pa ba na yezura.
44028010	Ba ma kwei pɛɛra dedɛ ba ja ba ba pa debam. Maŋa kam dé daa na lage dé zo nabworo se dé kɛ to, ba ma ke kolo maama dé na lage to nabworo kom wone se dé ja kɛ.
44028011	Dé déem ke chane setɔ mo teo kom konto ne ye dé laam na nabworo kodwoŋi kolo ba na bwoŋi we ‘Wa-yuywa’ to. Ko déem nwoŋi Alɛzandaria mo ko ba ko zege bubɛ dem konto ni ne taa ye vo-dɛɔ kom maŋa kɛ. Dé déem ma zo ko wo se dé kɛ.
44028012	Dé ma tɔge naneo kom wo dé vo dé yi Sirakuza. Dé ma peini da da yatɔ.
44028013	Dé ma zaŋe dáane dé tɔge naneo kom wo dé vo dé yi Rɛgimu. Tega na poore to, vio ma zaŋe dé kwaga ne ko bobo se ko ta maga. Dé ma ke da yalei ye dé vo dé yi Putioli dé zege da.
44028014	Dé ma nwoŋi nabworo kom wone dé vo dé maŋe de Yezu tɔgena badwonna. Ba ma lwoori debam se dé ke da yarepɛ ba tei ne. Dé ke konto mo ye dé laam vo dé yi Rom.
44028015	Yezu tɔgena balo na wo Rom ne to ma ni debam ŋwa. Ba ma zaŋe Rom ne se ba nwoŋi ba jeeri debam chwoŋa ne. Ba déem tu ba yi Apiu yaga kam na wo mɛ to, ye badaara de déem ba jei selo ba na bwoi we ‘Veira Di Setɔ’ to se ba jeeri debam. Pɔɔl na nɛ-ba konto to, o ma ke Wɛ lei ye o daare o su de dam.
44028016	Dé na vei dé yi Rom konto to, ba ma pa Pɔɔl chwoŋa se o ta zoore o na lage mɛ to, ye ba pa soja tu ta tɔge-o o yera.
44028017	Da yatɔ na kɛ to, Pɔɔl ma bwoŋi teo kom Juu tiina nakwa se ba tigisi daane. Ba na tu ba wora konto to, Pɔɔl ma ta de-ba o we, “A dwonna Juu tiina bam, amo wo ke kolokolo a chɔge debam nɔɔna bam wo, naa a chɔge chullu telo debam nabaara na tiŋi ba pa debam to. De konto de, ba jaane amo Jerusalem ne ye ba laam ke-ne Rom tiina jeŋa ne se a ta ye peeno.
44028018	Ba déem bwei-ne taane se ba nii. Ba ma wo nɛ amo na ke kolo a chɔge se ko pa ba go-ne to. Konto ŋwaane ba ya maa lage se ba yage amo.
44028019	Juu tiina bam ma wo sɛ konto. Mo kokuri ko déem ye fefeo mo ko pa-ne se a ke a tete Rom Pa-faro wom jeŋa ne se o di a taane. Ko nam dae we amo ya jege taane mo de a tete dwi tiina bam.
44028020	Mo kokuri ŋwaane amo tage se á ba se dé ŋɔɔne daane dé nii. Ba na vɔge amo de chaponno tem to ye amo na sɛ wolo wom Juu tiina bam na jege o teena to ŋwaane mo.”
44028021	Pɔɔl na tage konto to, ba ma ta ded-o ba we, “Debam nam wo jwoŋi tɔnɔ Judea tiina bam tei ne ba na popone ba ta nmo taane to. Debam ta wo nɛ dé nu-bu wolowolo na nwoŋi da o ba o ta nmo taane o bere debam, naa o ta wo-balɔrɔ o pa nmo.
44028022	Debam nam wó ta lage se dé lɔre nmo na jege kolo n boboŋa ne to. Kolo ŋwaane dé maŋe dé yei we nmo na tɔge chwo-doŋa kalo to, nɔɔna yeini ba ŋɔɔne ba yaale-ka jei maama ne mo.”
44028023	Ba laam ma lage dɛ ba pa Pɔɔl. Dɛ dem na yi to, nɔɔna dedɛ ma ba jeiga kalo Pɔɔl na zoore da to. Ba na tu konto to, o ma tiini o ŋɔɔne o bere-ba taa, ko zege zezeŋa ne se ko vo ko yi dedaan-ni. O ma ta Wɛ paare dem na ye tei to o bere-ba. O ma ma Wɛ chega kalo na popone Moses nia tɔnɔ kom ne de faŋa faŋa Wɛ tontoŋena bam twanno tem wone to o bere-ba ye o kwaane se o pa ba sɛ chega kalo o na tɛ Yezu ŋwaane to.
44028024	O na bere-ba konto to, badaara ma sɛ o taane dem. Badaara de ma wo sɛ.
44028025	Ba ma zaŋe se ba viiri ye ba mage ni-kantɔgɔ daane de Pɔɔl ya na tage kolo to. Ba ta na wo viiri to mo Pɔɔl tage taane dento o woli da: “Wɛ Sin-laao kom déem tɔge Wɛ sampwora Isayah kwora mo ko ta chega de abam nabaara bam we,
44028026	‘Véi a nɔɔna bam tei n ta de-ba we, “Abam wó fɔge á ta-á cheigi Wɛ taane dem, ye á bá ni de kuri. Abam yia nam wó kwaane ya nii, ye á na nɛ kolo to bá zo á yuu.”
44028027	Kokuri nɔɔna bam konto boboŋa seene ya te mo. Ba zwa de ma ba ya kware, ye ba daare ba pu ba yia. Ko ná dae konto, ba yia na nɛ kolo to jege se ko zo ba yuu mo. Ba zwa de ya jege se ya ni Wɛ taane dem, ye ba boboŋa de wó lɔre de kuri. Ba ya ná ke konto, ba ya wó pipiri ba sɛ amo Wɛ se a pa ba na fɔgem.’ ”
44028028	Pɔɔl laam ma ta o kweeli o we, “Á nam ta-á yei we Wɛ pɛ se dwi-gɛ tiina mo lɔre o na wó jwoŋi-ba o yage tei to. Banto nam mo wó sɛ.” ((
44028029	O na tage konto to, Juu tiina bam ma nwoŋi o tei ne. Ba na maa viiri to, ba ma tiini ba mage ni-kantɔgɔ ba pa daane.))
44028030	Pɔɔl déem ke bena yalei mo jei sem konto ne. O maa zoore o na lage mɛ to ye o ŋwe sabu. O maa yeini o jeeri nɔɔna balo maama na tui o tei se ba na-o to.
44028031	O maa yeini o bere Wɛ paare dem chega kam ye o tɛ dé Teiru Yezu Krista taane. O déem ŋɔɔne de baare mo ye nɔɔna ba kwaane se ba che-o.
45001001	Amo Pɔɔl wolo na ye Yezu Krista sabeelo to mo popone tɔnɔ konto. Wɛ mo tiŋi-ne se a ta ye Yezu tontoŋeno, ye o kuri-ne se a ta ŋɔɔne o taan-ŋom dem.
45001002	Faŋa faŋa to Wɛ maŋe o da o tontoŋena badwonna ŋwaane mo o pa se ba popone o tete tɔnɔ kom wone we o tiŋi o ni se o pa nɔɔna lɔre o taan-ŋom dem konto.
45001003	Konto nam ye o Bu wom taane mo, wolo na ye debam Teiru Yezu Krista to. Wonto na tu o ji nabiinu to, ba loge-o Pɛ David dwi tiina bam wone mo.
45001004	Wɛ Sin-laao kom nam wo o tei ne, ye Wɛ tɔge ko ŋwaane o ma o dam o bi-o toone wone se ko bere we o seene o ye Wɛ Bu wom.
45001005	Wonto ŋwaane mo Wɛ ke debam zaane lanyerane, ye o pa dé ta ye Yezu tontoŋena se dé pa o yere zaŋe, ye dé vo dwi maama tiina tei dé pa ba sɛ-o de ba wo maama, ye ba daare ba ta tɔge o ni.
45001006	Abam de tɔge á ye balo Wɛ na kuri se á ba á ta-á ye Yezu Krista nyem to.
45001007	Amo popone a pa abam balo na wo Rom ne ye Wɛ swoi abam ye o daare o kuri abam se á ta-á ye o nɔɔna to. Dé Kwo Wɛ, de dé Teiru Yezu Krista wó pa abam zaane de yezura.
45001008	Da-yiga to, amo lage a da Yezu Krista ŋwaane a ke amo Tu Wɛ lei a pa abam maama, de nɔɔna maama na ŋɔɔne abam taane we á ke á wo-dedoa de Yezu to.
45001009	Amo tiini a toŋe a pa Wɛ mo de a wo maama de a na ŋɔɔne o Bu Yezu taan-ŋom dem tei to. Wɛ wó zege amo kwaga ne we amo yeini a lwoori-o,
45001010	ye a guli abam gula o yiga ne maŋa maama. Amo ta yeini a lwoori-o se, o ná sɛ, se o pa-ne chwoŋa se a ba abam tei leilei konto.
45001011	Abam fera tiini ya jege amo. A lage se a na abam se Wɛ Sin-laao kom laam wane ko da amo ŋwaane ko zeini abam de Wɛ-pɛɛre delo na wó pa á zege lanyerane to.
45001012	Amo na lage kolo to mo ye se dé na baare da-tei ne, debam maama na jege wo-dedoa de Yezu tei to ŋwaane.
45001013	A nu-bia bam, á ta-á yei we amo kwaane mo kuni dedɛ se a lage chwoŋa a ba a na abam, ye a daa ta wo nɛ chwoŋa de zem maama. A lage a ba se a wane a jwoŋi nɔɔna abam wone a ke-ba Wɛ jeŋa ne, ne amo na maŋe a ke tei dwi-gɛ tiina badwonna tei ne.
45001014	Amo jege jene nɔɔna maama tei ne, ko ná ye balo yi na poore, naa balo yi na wo poore to, ko woli de swa tiina de balo ta na ba jege swa to.
45001015	Konto ŋwaane mo amo tiini a lage se a ba a ŋɔɔne Wɛ taan-ŋom dem a bere abam balo na wo Rom ne to de.
45001016	Amo ba kɔre chaveera se a bere nɔɔna Wɛ taan-ŋom dem. Taane dem konto mo jege dam ye Wɛ ma-de o vere nɔɔna balo maama na ke ba wo-dedoa ba sɛ-o to, ko bobo de Juu tiina bam mo ye ko laam ba ko woli dwi-gɛ tiina da.
45001017	Wɛ taan-ŋom dem bere nɔɔna o na wó pa ba na chega o tei ne tei to. Ko maama nam zege wo-dedoa ŋwaane mo, boboa de kweelim maama. Wɛ tɔnɔ kom maŋe ko bere we, “Wolo maama na jege chega Wɛ tei ne to wó na ŋwea o wo-dedoa kam ŋwaane.”
45001018	Te-laao Tu Baŋa Wɛ nam bere nɔɔna o bane na zaŋe ba baŋa ne tei to. O bane zaŋe de nabiina wɛleera de ba keim-lwanno tem maama. Ba na tɔge wo-lwanno tem chwoŋa konto to mo pa se ba yeini ba che chega kam nɔɔna tei ne.
45001019	Wɛ nam vaŋe ba zwa, kolo ŋwaane o maŋe o pa nɔɔna chwoŋa se ba lɔre o chega kam. Wɛ tete bere-ba o chega kam jaja ye ba wo sɛ.
45001020	Nabiina ware ba nae Baŋa Wɛ de ba yia. Ko nam zege o na ke logo baŋa to, nabiina seene ba nae wonnu telo o na ke to. Ko ma pa ba wane ba lɔre lanyerane we o jege dam delo na ba jege tiim to ye o ye Wɛ chekke. Konto ŋwaane nabiina bá wane ba jwoŋi chwoŋa Wɛ tei ne.
45001021	Ba maŋe ba yei Wɛ na ye wolo to ye ba nam ba lage se ba ta ke-o lei naa ba zeiŋi o yere. Ko nam na ye tei to, ba boboŋa yam jigi kafɛ, ye ba bochare-fulwooru tem ye lim yerane mo.
45001022	Ba maa pae se ba jege swa mo ye ba nam ye nɔn-jworru mo.
45001023	Ba ba sɛ se ba ta zuli Ŋwea Tu Baŋa Wɛ, ye ba daare ba zuli wonnu telo ba na mɔɔne de ba jea. Ba yeini ba ke wonnu tem konto se te ta nye de nabiina na bá daane ye ba te to, naa zuna de vara de tega-veila.
45001024	Konto ŋwaane Wɛ yage-ba se ba ta tɔge wo-yɔɔro telo ba tete boboŋa na lage to. Ba maa yeini ba ke wo-zɔɔna, ye ba tɔge ka-laga kikia yalo na pae chaveera jaane-ba daane to.
45001025	Ba maa ve Wɛ chega kam ye ba daare ba tɔge vwa. Ba maa yeini ba zuli wonnu telo Wɛ na ke to ye ba tɔge-te ne te ye Wɛ mo tei. Ba ma daare ba yage wolo wom na ye te maama Keiru to. Wonto nam mo maŋe se o jwoŋi zula se ko ta vei wuu. Amin.
45001026	Konto ŋwaane mo Wɛ yage-ba se ba ta tɔge wo-zɔɔna kikia yalo ba boboŋa na laga ye ya jege chaveera to. Kaana bam yeini ba chɔge ba tete baaro de kaane laŋa ne, ye ba tɔge kikia yalo na wo maŋe de kaana to.
45001027	Ko ye konto mo de baara de. Ba yeini ba ba lage kaana, ye ba pae se ba fera zoore ba dwonna baara se ba peini de ba, nenɛɛne ko na wo maŋe se ba ke tei to. Baara yeini ba ke chaveera keim da-tei ne, ye ko pa ba na waarem delo na maŋe de ba tusim kikia yam to.
45001028	Ko na ye konto to, nɔɔna bam konto maa boŋe we Wɛ chega kam ba jege kuri se ba ta jege-ka ba boboŋa ne. Konto ŋwaane, Wɛ ma yage-ba se ba ta tɔge ba boboŋ-yɔɔro tem kwaga, se ba ta ke wonnu telo ba na ba jege chwoŋa se ba ke to.
45001029	Ba boboŋa maa sui de wo-balwaaro telo na ba tɔge chega chwoŋa to, de keim-lwanno dwi maama. Ba yi maa sui wonnu dedɛ. Ba tiini ba jege puseŋa, ye ba lage nɔɔna gom. Ba yeini ba jaane daane ye ba gane ba dwonna. Ba maa lage se ba ta yaale nɔɔna. Ba maa ye bebare-nyena,
45001030	ye ba ŋɔɔne ba chɔge ba dwonna yere. Ba maa chuli Wɛ, ye ba twe ba dwonna. Ba ta kwori ba ye banegero nyena ye ba bere ba tete nɔɔna yiga ne. Ba tiini ba boŋe keim-balwaaro boboŋa. Ba ba nege ba tiina balo na loge-ba to.
45001031	Ba ba jege boboŋa. Ba maa yeini ba kwane ba ni. Ba ba jege ba dwonna swono, ye ba ba jege ba ŋwaŋa de.
45001032	Ba nam maŋe ba yei Wɛ kwora kam na bere kolo we balo na tɔge keim-balwaaro tento dwoŋi to maŋe se toone mo chɔge-ba. De konto de, ba ta yeini ba ke-te ye ba lage se ba dwonna de tɔge ba ke-te.
45002001	A nɔɔna bam, á boŋe we á jege chwoŋa se á yaale á dwonna mo na? Nmo nam ná yaale n dwoŋi, ko ye nmo tete yuu mo n chɔge, kolo ŋwaane nmo tete de ke wo-yɔɔro tem konto dwoŋi. Konto to, n bá-n wane n jwoŋi chwoŋa Wɛ tei ne.
45002002	Dé nam yei we, Wɛ na yaale nɔɔna balo na ke wo-yɔɔro konto dwoŋi tei to tɔge chega mo.
45002003	Se nmo na ye nabiinu to, nmo yaale n dwoŋi de o kikia yam konto, ye nmo tete yeini n ke-ya. Konto to, nmo bá wane n lu Wɛ yaalem dem wone.
45002004	Wɛ nam tiini o jege nɔɔna ŋwaŋa mo, de wo-zuru, de ban-peno. Nmo nam pae se wonnu tento ye kafɛ mo na? Ta-n yei we, Wɛ na jege nmo ŋwaŋa tei to lage ka pa n na chwoŋa se n leiri n wo mo.
45002005	Nmo nam jege yi-dɛɛre ye n ve Wɛ zeinim dem. Konto wó pa se n waarem dem mo tiini de puli nmo baŋa ne Wɛ borem dɛ dem ne. Dɛ dem konto ne Wɛ bane wó zaŋe de nɔɔna, ye ba lɔre o borem dem na jege chega tei to.
45002006	Wɛ wó pa se nɔɔno maama na o nyem se ko maŋe de o kikia yam na ye tei to.
45002007	Nɔɔna badaara yeini ba vɔ ba wo ye ba ke wo-laaro mo se ko pa ba na paare de zula de ŋwea kalo na ba pae toone to Wɛ tei ne. Wɛ wó pa banto ŋwea kalo na ba jege kweelim to o tei ne.
45002008	Nɔɔna badaara nam wora ba na lage ba tete yerane wonnu. Ba maa yeini ba ve Wɛ chega kam ye ba daare ba tɔge tusim kikia. Wɛ waarem dem de o ban-zɔŋɔ kom wó ba banto baŋa.
45002009	Nabiina balo maama na yeini ba ke wo-lwanno to wó yaare de cham delo Wɛ na ke ba yuu ne to. Juu tiina bam jege se ba yaare konto mo yiga, se dwi-gɛ tiina tɔge ba woli da.
45002010	Ko nam ná ye balo maama na tɔge keim-laaro to, Wɛ wó pa-ba paare de zula de ywoni. Juu tiina bam wó na konto mo yiga, se dwi-gɛ tiina tɔge ba woli da.
45002011	Kokuri, Wɛ tɔge chega de o na ke nɔɔna maama tei to ye o ba kuri-ba daane.
45002012	Balo na yeiri Wɛ nia yalo o na ke Moses jeŋa ne to ná ke ba tusi, Wɛ wó chɔge-ba mo ye ko dae o nia yam ŋwaane. Ko daare balo Wɛ nia yam na tei-ba to ná ke ba tusi, Wɛ wó tɔge o nia yam konto ŋwaane mo o chɔge-ba.
45002013	Kokuri, nɔɔna bá na chega de Wɛ ba na nigi o nia yam to yerane ŋwaane. Ba nam ná seene ba tɔge Wɛ nia yam na bere tei to, ba laam wó na chega o tei ne.
45002014	Dwi-gɛ tiina bam nam yeiri Wɛ nia yam se ba ta tɔge-ya. Ba tete boboŋa nam na pae se ba tɔge chega kalo Wɛ nia yam na bere to bere we ba maŋe ba yei kolo na maŋe se ba ta ke to, ye Wɛ nia yam ta tera ba tei ne.
45002015	Ba kikia yam bere we chega kalo Wɛ nia yam na bere to tigi ba bochara ne. Ba boboŋa na pae ba tɔge chwoŋa kalo to de bere we konto ye chega, kolo ŋwaane ba boboŋa wae ya bere-ba we ba ke ba chɔge, naa ya ga bere-ba we ba jege chega.
45002016	Ko wó taa ye konto mo Wɛ borem dɛ dem ne. Baŋa Wɛ wó da Yezu Krista ŋwaane o bore nɔɔna maama boboŋa yalo na seigi to. Mo amo na bere Wɛ taan-ŋom dem tei to.
45002017	Nmo wolo na bere n tete we n ye Juu tu to, ko wó ke-m tetɛ mo? Nmo dale Wɛ nia yam mo ye n jege teera de n na tɔge Wɛ tei to.
45002018	Nmo maŋe n yei Wɛ boboŋa na lage se n ke tei to. Nmo na zamse Wɛ nia yam to mo pɛ se n lɔre woŋo kolo na ye chega to.
45002019	Nmo boŋe we n jege Wɛ pwooni n pae balo ta na wo lim wone to, ye n nye de lilwei vaŋeno se n pa nɔɔna tɔge Wɛ chwoŋa.
45002020	Nmo maa n boŋe we n jege chwoŋa se n bere balo na ba jege yuu-yeino to, ye n daare n zamse balo boboŋa ta na wo kweere to. Wɛ nia yam na tiini ya bere yeino de chega kam maama to mo pae n boŋe konto.
45002021	Nmo nam na bere n tete konto to, ko lana na? N yeini n zamse n dwonna. Bɛŋwaane mo ye n ba zamse n tete? N bere nɔɔna we, ba yé ta ŋɔna. Nmo tete ba ŋɔne na?
45002022	N tɛ we, ba yé ke kabwoŋa. Nmo tete ba ke kabwoŋa na? N chuli jwona. Nmo tete nam ba ŋɔne wonnu jwona yam di sem ne na?
45002023	Nmo jege teera de Wɛ na ke o nia yam n jeŋa ne to. Nmo nam ba chɔge Wɛ yere mo de n na jege o nia yam n chɔge tei to na?
45002024	Ko popone Wɛ tɔnɔ kom ne we, “Ko ye abam Juu tiina kikia ŋwaane mo pae se dwi-gɛ tiina ŋɔɔne ba chɔge Wɛ yere.”
45002025	Abam yeini á gwoni á peina se ko bere we á ye Wɛ nɔɔna mo. Á ná kwaane á tɔge Wɛ nia yam, á peina gwonim jege kuri á tei ne. Ko daare, á ná chɔge Wɛ nia yam, á peina gwonim dem ye kafɛ mo.
45002026	Dwi-gɛ tiina nam ba yeini ba gwoni ba peina. Ba wone dedoa nam ná tɔge chega kalo Wɛ nia yam na bere to, konto tu wó ta nye de wolo na gwoni o peini se ko bere we o ye Wɛ nyem to.
45002027	Dwi-gɛ tiina wó bere we abam Juu tiina ba jege chega. Á jege Wɛ nia tɔnɔ kom á tei ne, ye á gwoni á peina. De ko de, á ta yeini á chɔge Wɛ nia yam mo. Banto peina nam wo gwoni ye ba nam tɔge Wɛ nia yam mo.
45002028	Ko dae wolo na bere o tete we o ye Juu tu to mo seene o ye Juu tu chekke Wɛ yiga ne. Ko nam ta dae we wolo yera na jege gwonim to mo seene o ye Wɛ nyem.
45002029	Wɛ yiga ne, Juu tu chekke ye wolo bochare na pae o ye Wɛ nyem to. Wonto bochare na fɔge de kwɛ tei to mo nye de o peini dem gwonim chekke. Wɛ nia tɔnɔ kom bá wane ko fɔge nɔɔno bochare. Ko maa ye Wɛ Sin-laao kom keim mo. Nɔɔno wonto dwoŋi nae zula Wɛ tei ne, ye ko dae nabiina tei ne.
45003001	Juu tu nam jege yu-ywoŋo o dwoi dwi-gɛ tu na? Ba ná gwoni Juu tu peini, ko jege wolim ko pa-o na?
45003002	Ɛɛ, ko tiini ko jege kuri mo. Yiga to, Juu tiina bam mo ye balo Wɛ na kwei o ni-botare sem o ke ba jeŋa ne to.
45003003	Ba badaara nam wo ke ba wo-dedoa de Wɛ. Konto nam bá wane ko pa Wɛ ta ye wolo na kwane o ni taane to.
45003004	Kɔtaa. Nɔɔna maama ná maŋe ba ye vwa nyena, Wɛ jege se o ta ta ye chega tu mo. Ko popone Wɛ tɔnɔ kom ne we, “Nmo Wɛ jege chega de nmo na ŋɔɔne taane delo to. Nmo ná bore nɔɔna taane, n ta jege chega mo.”
45003005	Konto ŋwaane, dé ná maŋe dé tɔge tusim kikia, ko ta bere jaja we Wɛ tiini o jege chega. Konto maa pae se nɔɔna wae ba tɛ we, Wɛ ná waare-ba ba tusim kikia ŋwaane, o wo ke lanyerane.
45003006	Konto nam ba jege kuri. Wɛ ya ná ba jege chega, o ya bá wane o di nabiina bora.
45003007	Nɔɔna ta wae ba tɛ we, “Amo ná yeini a fɔ vwa, konto wae ko pa nɔɔna lɔre jaja we Wɛ tiini o ye chega tu mo, pa se o jwoŋi yere lanyerane. Ko na ye konto to, bɛ mo ye a jege se a na chɔgem a keim-balwaaro ŋwaane?”
45003008	Konto ya ná ye chega, dé ya wó wane dé ta we, “Pa-na se dé ta toŋe lwaane, se ko wane ko ja lanyerane ko ba.” Nɔɔna badwonna bere we amo yeini a tɛ konto dwoŋi. Ba nam lage se ba chɔge amo yere. Ba tete wó na chɔgem se ko maŋe de ba kikia.
45003009	Ko bere we debam Juu tiina bam gare dwi-gɛ tiina bam na? Aawo, kɔtaa. Amo ya maŋe a ta a bere we nɔɔna maama wo wɛleera jeŋa ne mo, ko ná ye Juu tiina naa dwi-gɛ tiina bam de.
45003010	Ko popone Wɛ tɔnɔ kom ne we, “Nɔɔn-nɔɔno tera o na jege chega Wɛ tei ne, de nɔɔno dedoa de.
45003011	Nɔɔn-nɔɔno tera o na lɔre swa chekke. Nɔɔn-nɔɔno tera o na lage Wɛ se o zuli-o.
45003012	Nɔɔna maama mɛ ba kwaga ba ya Wɛ, ye ba maama tusi. Nɔɔn-nɔɔno tera o na ke lanyerane, de nɔɔno dedoa de.
45003013	Ba nia maa ŋɔɔre, ne yibeeli na puri to. Ba maa pore ba yeila ba ma gane nɔɔna. Ba ni chana ne basankwɛ na jege vea se go nɔɔna tei to.
45003014	Ba maa sɔɔle wo-balwaaro ba pa nɔɔna.
45003015	Ba tiini ba lage lela de nɔɔna gom.
45003016	Ba yeini ba chɔge nɔɔna pa ba na yaara dedɛ.
45003017	Ba maa yeiri ywoni chwoŋa se ba tɔge-ka.
45003018	Ba maa bere ba ba kɔre Wɛ.”
45003019	Dé yei we kolo maama Wɛ ni-kaana tɔnɔ kom na bere to, ko popone ko pa balo ni-kaana yam na tei-ba to mo. Konto ŋwaane, nabiina maama wó ba ba zege Wɛ yiga ne se o bwei-ba, ye ba wolowolo bá wane o ni o pore se o jwoŋi o tete.
45003020	Wɛ ni-kaana yam pae se nabiina lɔre we ba ke ba tusi. Nɔɔno ná maŋe o yɔɔre o tɔge-ya tei, konto bá wane ko pa o na chega Wɛ yiga ne.
45003021	Dé laam nɛ Wɛ na pae se nɔɔna ta jege chega o tei ne tei to, ye ko ba zege o ni-kaana yam tɔgem baŋa ne. Wɛ nia tɔnɔ kom de Wɛ tontoŋena de na bere tei faŋa faŋa to nam maŋe ko bere ko na wó taa ye tei to.
45003022	Ko nam ye nɔɔna na ke ba wo-dedoa de Yezu Krista tei to ŋwaane mo Wɛ pae ba jege chega o tei ne. Balo maama na ke ba wo-dedoa ba sɛ Yezu Krista to wó na chega Wɛ yiga ne, kolo ŋwaane nɔɔna maama ye bedwe mo o tei ne.
45003023	Nabiina maama tusi ye ba ware ba maŋe de Wɛ paare dem.
45003024	Wɛ nam tɔge o zaane dem mo o pae se nɔɔna na chega o tei ne, Yezu Krista na ŋwe ba wɛleera jene o ma jwoŋi-ba to ŋwaane. Wɛ pae nɔɔna o zaane dem zɛɛra mo.
45003025	O ma pa se Yezu ba o ji kaanem. O jana bam na nwoŋi konto to, o wane o jwoŋi nɔɔna ba wɛleera wone de ba na jege wo-dedoa ded-o to ŋwaane. O ke konto mo se ko bere we o ye chega tu. Faŋa faŋa to o déem jege o tete mo ye o ba ke nɔɔna wɛleera o boboŋa ne se o chɔge-ba ya ŋwaane.
45003026	Ko daare leilei konto mo Wɛ bere we o ye chega tu de o na jwoŋi nɔɔna ba wɛleera wone ye o pa ba na chega o tei ne. Konto maa bere we Wɛ jege chega ye o ta pae se balo maama na ke ba wo-dedoa de Yezu to de ta jege chega o tei ne.
45003027	Ko na ye konto to, dé wó wane dé mage dé nyɔɔna bɛ baŋa ne mo? Kolokolo tera. Kolo ŋwaane ko dae dé na tɔge Wɛ ni-kaana yam to mo wó pa dé na chega, ko ye dé na jege wo-dedoa to ŋwaane mo.
45003028	Kokuri dé yei we nɔɔna wó na chega Wɛ tei ne ba wo-dedoa kam ŋwaane mo, ye ko dae ni-kaana yam tɔgem ŋwaane.
45003029	Wɛ yiga wo Juu tiina bam yerane tei ne mo na? O yiga tera de dwi-gɛ tiina na? Aawo. O nii nabiina maama baŋa ne mo.
45003030	Wɛ ye dedoa mo. Juu tiina ná ke ba wo-dedoa ded-o, o wó pa ba na chega o yiga ne. Dwi-gɛ tiina de ná ke konto, o wó ke-ba bedwe mo.
45003031	Konto nam ba bere we Wɛ ni-kaana yam daa ba jege kuri. Dé wo-dedoa kam bá wane ka leiri Wɛ ni-kaana yam yuu ne. Dé nam na jege wo-dedoa de Wɛ tei to pae se o ni-kaana yam tiini ya jege kuri.
45004001	Á pa dé nii dé nabaaro Abaraham déem na ye tei ye o jege chega Wɛ tei ne to. Dé wó ta we o nɛ kɔ mo?
45004002	Wɛ ya ná pɛ-o chega o na ke keim-laaro to ŋwaane, o ya wó ta jege woŋo se o mage o nyɔɔne ko baŋa ne, se ko dae Wɛ yiga ne mo o wae o ke konto.
45004003	Wɛ tɔnɔ kom nam bere debam we, “Abaraham ke o wo-dedoa o sɛ Wɛ, ye Wɛ pa o na chega ko ŋwaane.”
45004004	Ko nam ná ye nɔɔno ná toŋe totoŋa, o wó jwoŋi o ŋweero o totoŋa yam baŋa ne, ye ko dae pɛɛre mo o jwoŋi.
45004005	Ko daare nɔɔno wolo ná maŋe o ba tɔge keim-laaro ŋwaane se o na chega Wɛ tei ne, ye o ta ke o wo-dedoa de Wɛ, Wɛ wó pa konto tu na chega o wo-dedoa kam ŋwaane. Wɛ mo ye wolo na pae se nɔn-balwaaro na chega o yiga ne.
45004006	Pɛ David de maŋe o ŋɔɔne taane dento dwoŋi. O déem tage we, nɔɔno wolo Wɛ na pɛ se o na chega ye ko dae o keim-laaro ŋwaane to ye wopwolo tu mo.
45004007	David maa we, “Balo Wɛ na yage ba wo-balwaaro tem o ma chɛ-ba to jege yu-ywoŋo, o na saare ba wɛleera to ŋwaane.
45004008	Nɔɔno wolo na jege wɛleera ye Wɛ ba ke-ya o bochare ne to jege yu-ywoŋo.”
45004009	David na ŋɔɔne wopwolo kom taane to, o ŋɔɔne o pa balo peina na gwoni to yerane mo na? O nam ŋɔɔne o pa balo peina na wo gwoni to de mo. Dé maŋe dé lɔre we, “Abaraham ke o wo-dedoa o sɛ Wɛ, ye Wɛ pa o na chega ko ŋwaane.”
45004010	Wɛ na pɛ o jege chega o tei ne konto to, ko ye o peini na maŋe de gwoni to mo na? Aawo, o peini ta wo gwoni mo.
45004011	Ko ye ko kwaga ne mo ba gwoni o peini se ko ta ye maana we Wɛ maŋe o pa o jege chega o wo-dedoa kam ŋwaane ye ba ta wo gwoni o peini. Konto to, balo maama peina na wo gwoni ye ba ke ba wo-dedoa de Wɛ pa se ba na chega o tei ne to ye Abaraham dwi tiina chekke mo.
45004012	Balo maama na ke ba wo-dedoa de Wɛ ye ba maŋe ba gwoni ba peina to de ye Abaraham dwi tiina mo, de ba na tɔge Abaraham déem na jege wo-dedoa ye ba ta wo gwoni o peini tei to.
45004013	Ko dae Abaraham na tɔge Wɛ ni-kaana yam tei to ŋwaane mo pɛ se Wɛ gwoni o ni se o zeini Abaraham de o dwi tiina bam. Ko nam ye Abaraham na jege wo-dedoa de Wɛ ye o na chega o tei ne to ŋwaane mo pɛ Wɛ gwoni o ni we, o wó pa o ba o ta tei logo kom.
45004014	Ko ya ná ye balo na boŋe se ba na chega Wɛ tei ne de ba ni-kaana tɔgem to mo wó ba ba ta tei logo kom, ko ya wó pa se wo-dedoa tɔgem daa ba jege kuri, ye Wɛ ni-gwonim dem de wó ji kafɛ mo.
45004015	Wɛ ni-kaana yam mo pae o bane zaŋe de nɔɔna de ba na chɔge-ya to ŋwaane. Ni-kaana nam ná tera, nɔɔna bá wane ba lɔre we ba chɔge-ya.
45004016	Dé lɔre we ko ye Abaraham wo-dedoa kam ŋwaane mo pɛ se Wɛ gwoni o ni o pa-o, se o wane o pa-de zɛɛra. Konto to, Abaraham dwi tiina bam maama wó seene ba na wo-laaro telo Wɛ na tiŋi o ni se o pa-ba to. Ko dae balo na jege Wɛ ni-kaana yam ba tɔge to yerane mo wó na-te, se ko ye balo de na jege wo-dedoa de Wɛ ne Abaraham de na jege tei to mo. Konto ŋwaane, debam maama wó wane dé bwoŋi Abaraham we dé nabaaro.
45004017	Wɛ déem tage de Abaraham o we, “Amo gwoni a ni se a pa n ji dwi tiina dedɛ nabaaro.” Abaraham na ke o wo-dedoa de Wɛ to, o seene o ye dé nabaaro Wɛ yiga ne. Wɛ nam mo bi nɔɔna toone wone o pa-ba ŋwea, ye o ŋɔɔne wonnu telo ta na tera to, ne te na maŋe te wora tei to.
45004018	Wɛ déem na tage de Abaraham we, o dwi tiina wó puli to, Abaraham maa yeiri Wɛ na wó ke tei o ke konto. De konto de, o jege teena lanyerane, ye o ke o wo-dedoa o sɛ Wɛ ni dem. Konto ma pa se o seene o ji dwi tiina dedɛ nabaaro, nenɛɛne Wɛ na tage we o dwi dem wó puli tei to.
45004019	Abaraham déem na yi bena bi to, o ma na we o yera tiini ya bugi ye o gɛ fee se o te. O ma daare o na o kaane Sara de na kwe dedɛ ye o kɛ lora. De konto maama o déem wo pɛ se o wo-dedoa kam chɔge.
45004020	O maa ba jege boboŋa yalei de Wɛ na gwoni o ni se o pa-o kolo to. O nam tiini o zege lanyerane de o wo-dedoa kam, ye o zeiŋi Wɛ yere.
45004021	O maa seene o yei lanyerane we, Wɛ wó wane o ke kolo o na gwoni o ni se o ke to.
45004022	Ko ye konto ŋwaane mo ko popone we, “Wɛ ma pa o na chega o wo-dedoa kam ŋwaane.”
45004023	Ko nam na popone we, “Wɛ ma pa o na chega” to, ko dae Abaraham yerane ŋwaane mo ko popone konto.
45004024	Ko nam popone debam de ŋwaane mo. Kokuri, Wɛ wó pa debam de na chega o tei ne, dé na ye balo na ke dé wo-dedoa dé sɛ-o to ŋwaane, ye o ye wolo wom na bi dé Teiru Yezu toone wone to.
45004025	Wɛ nam mo ke Yezu nabiina jeŋa ne pa se o te debam wɛleera ŋwaane. O ma daare o bi-o toone wone pa se o jwoori o na ŋwea, se ko pa dé na chega o tei ne.
45005001	Dé na ke dé wo-dedoa de Wɛ to mo pae dé jege chega o yiga ne. Konto ŋwaane, dé na me de dé Teiru Yezu Krista to mo pae debam de Wɛ fɔge daane.
45005002	Yezu mo jaane debam o vo o zege Wɛ yiga ne, ye Wɛ ke debam zaane dé wo-dedoa kam ŋwaane. Konto to, dé jege teena we dé wó na paare Wɛ tei ne, ye ko pae debam wo pwoli lanyerane.
45005003	Dé nam ta jege wopwolo dé yaara yam baŋa ne, kolo ŋwaane dé yei we yaara wae ya pae se dé fɔge dé zege mo de pu-dɛa.
45005004	Dé pu-dɛa kam laam pae dé jege boboŋ-dɛɛra de Wɛ. Dé boboŋ-dɛɛra yam ta mo pae dé jege teena Wɛ tei ne.
45005005	Dé na jege teena konto to bá pa dé na dé chaveera, kolo ŋwaane Wɛ tiini o ke o swono debam bochara ne, de o na pɛ o Sin-laao kom ta wo debam tei ne to.
45005006	Debam ta na bwona ye dé ware dé jwoŋi de tete to, Yezu Krista tega se o jwoŋi nɔn-balwaaro maŋa kalo Wɛ boboŋa na lage to mo.
45005007	Nɔɔn-nɔɔno bá sɛ se o zaza o te o dwoŋi ŋwaane, de o dwoŋi wom na ye chega tu tei to de. Dɛ delo nɔɔno bá kɔre foone se o te o dwoŋi nɔn-ŋom ŋwaane.
45005008	Ko nam ná ye Baŋa Wɛ, wonto bere debam o na tiini o jege debam swono tei to de o na pɛ se Yezu Krista ba o te debam ŋwaane ye dé daa ta tɔge wɛleera chwoŋa to.
45005009	Yezu na tega ye o jana bam nwoŋi to mo pɛ dé na chega Wɛ yiga ne. Konto to, ko tiini ko ye chega we o laam wó jwoŋi debam Wɛ ban-zɔŋɔ kom wone.
45005010	Debam ya ye Wɛ dona mo. O Bu wom toone dem nam mo pɛ se debam de Wɛ fɔge daane. Debam laam na ye Wɛ nɔɔna to, ko tiini ko ye chega we o Bu wom wó jwoŋi dé ŋwea, o na ye Wɛ ŋwe-doŋa kam tu to ŋwaane.
45005011	Ko ta woli da, dé jege wopwolo lanyerane de Wɛ na zeini debam dé Teiru Yezu Krista ŋwaane to. Wonto mo pɛ se dé laam ba dé na fɔgem Wɛ tei ne.
45005012	Nabiinu dedoa ŋwaane mo pɛ se wɛleera ba logo baŋa, ye wɛleera de ja toone ya woli da ya ba. Konto to, nabiina maama jege se ba te, ba maama na ke wɛleera to ŋwaane.
45005013	Wɛ déem ta na wo ke o ni-kaana yam o nɔɔna jeŋa ne to, de wɛleera maŋe ya wora mo logo baŋa ne. Ni-kaana nam na tera to, Wɛ ba ke nɔɔna wɛleera o boboŋa ne.
45005014	Maŋa kam konto ne, ko zege Adama maŋa kam ne se ko vo ko yi Moses maŋa kam, toone nam maŋe de wae nabiina pa se ba maama toa. Toone maa wae balo de na ke ba tusi ye ko dae nenɛɛne Adama déem na ke tei ye o chɔge Wɛ ni-kaane dem to. Adama nam bere debam Yezu ya na lage o ba ye o ye tei to, ye ba dae bedwe.
45005015	Adama déem na ke o tusi tei to dae bedwe de Wɛ na ke tei o zeini debam zɛɛra to. Nabiinu dedoa kam konto tusim dem mo pɛ se nɔɔna dedɛ daare ba te. Wɛ zaane dem nam dwoi konto ye o toŋe nabiinu dedoa Yezu Krista o pa nɔɔna zɛɛra se wonto ke-ba zaane.
45005016	Wɛ na pɛ pɛɛre dem nɔɔna zɛɛra konto to dae bedwe de nabiinu dedoa kam na ke o tusi tei to. Wonto na ke o tusi bedwe to mo pɛ se Wɛ bore nɔɔna o chɔge. Ko daare nɔɔna dedɛ na ke ba tusi to, Wɛ zeinim dem nam pɛ se ba wɛleera dedɛ saare ye ba na chega o tei ne.
45005017	Nabiinu dedoa kam tusim dem mo pɛ se toone tɔge wonto ŋwaane de ba ye de ta wae nɔɔna de dam. Ko nam tiini ko ye chega mo we nabiinu dedoa Yezu Krista mo pɛ se nɔɔna ta jege Wɛ ŋwe-doŋa kam de dam. Balo maama Wɛ na ke-ba zaane ye o kwori o pa-ba zɛɛra se ba ta jege chega o yiga ne to mo wó na o ŋwe-doŋa kam konto Yezu Krista ŋwaane.
45005018	Dé nam lɔre we Adama na ke o tusi bedwe to mo pɛ se nabiina maama na chɔgem Wɛ tei ne. Yezu Krista keim-laao dedoa kam nam mo pɛ se nɔɔna na chega ye ba jege ŋwea Wɛ tei ne.
45005019	Nabiinu dedoa kam na ve Wɛ ni dem to mo pɛ se nɔɔna dedɛ daare ba ta ye wɛleera tiina. Nɔɔno dedoa kam nam na sɛ Wɛ ni to de wó pa se nɔɔna dedɛ ta jege chega Wɛ yiga ne.
45005020	Wɛ déem ke o ni-kaana yam nɔɔna jeŋa ne se ko pa tusim mo fɔge de puli. Wɛleera nam na puli konto to, Wɛ na ke nɔɔna zaane tei to mo tiini ko puli dedɛ.
45005021	Konto to, wɛleera tɔge toone ŋwaane mo ya maa tei nɔɔna. Wɛ zaane dem nam tɔge o na pae nɔɔna chega tei to ŋwaane de maa zeini nɔɔna lanyerane se ba ta jege ŋwea kalo na ba jege kweelim Wɛ tei ne to dé Teiru Yezu Krista ŋwaane.
45006001	Wɛ zaane dem na daga to, dé nam wó ta bɛ mo? Dé bá wane dé ta we dé jege chwoŋa se dé ta ke wɛleera se ko wane ko pa Wɛ zaane dem tiini de puli dé tei ne.
45006002	Aawo, dé bá ta konto dwoŋi. Wɛleera seeni debam nye de toa mo. Konto to, dé bá wane dé ta tɔge wɛleera chwoŋa dé ŋwea wone.
45006003	Debam balo maama na jwoŋi sɛɛm se dé ta ye Yezu Krista nyem to, ko bere we dé tɔge dé sɛ o toone dem mo. Abam yeiri konto na?
45006004	Konto ŋwaane, dé na jwoŋi sɛɛm to, ko nye de ba suli debam de Yezu daane mo se ko bere we dé tɔge ded-o de te. Konto ma pa dé tɔge de Yezu Krista dé na Wɛ ŋwe-doŋa kam, ne dé Kwo Wɛ na mɛ o paare dem dam o ma bi Yezu toone wone o pa o na ŋwea tei to.
45006005	Debam na me de Yezu to mo pɛ dé tɔge ded-o dé te wɛleera seeni. Konto ŋwaane, dé daa ta wó tɔge ded-o dé bi toone wone.
45006006	Dé yei we, ba na page Yezu dagara kam baŋa ne ba go to, debam wɛleera ŋwe-dwoŋa kam de tɔge da ka te mo, pa se wɛleera daa yé ta wae dé yera yam. Konto to, dé laam tei dé tete mo wɛleera jeŋa ne,
45006007	kolo ŋwaane wɛleera daa bá wane ya ta tei wolo na maŋe o tɔge de Yezu o te to.
45006008	Dé na tɔge de Yezu Krista dé te to, dé jege teena we dé wó tɔge dé na ŋwea o tei ne.
45006009	Kokuri dé yei we Yezu Krista bi toone wone ye o daa bá jwoori o te. Konto ŋwaane, toone daa bá wane-o de ta tei.
45006010	Yezu na tege konto to, ko ye se o che wɛleera dam mo. O tege bedwe yerane mo o ma kweeli. O laam na jege ŋwea tei to mo o ŋwe o pa Wɛ.
45006011	Ko ye konto mo abam de tei ne. Ko ná ye wɛleera seeni, se á maane we á nye de toa mo. Ko nam ná ye ŋwea kalo á na jege to, á ŋwe á pa Wɛ mo de á na me de Yezu Krista to ŋwaane.
45006012	Konto ŋwaane abam daa yé pa se wɛleera di dam á yera yam na wó te to baŋa ne. Á nam yé sɛ á pa wo-zɔɔna yalo á yera na lage to.
45006013	Yé sɛ-na á kwei á yera yam á ke wɛleera dam jeŋa ne se ko pa á ta-á ke keim-balwaaro. Nam kwei-na á tete á ke Wɛ jeŋa ne, se á ye balo Wɛ na jwoŋi toone wone ye á jege ŋwea o tei ne. Kwei-na á maama á pa Wɛ se o wane o ma toŋe kolo na ye chega to.
45006014	Wɛleera daa ba jege se ya ta tei abam, kolo ŋwaane á na jege ŋwea Wɛ tei ne to dae o nia yam ŋwaane, ko nam ye o zaane dem ŋwaane mo.
45006015	Ko nam bere debam we bɛ mo? Dé na jege ŋwea Wɛ tei ne o zaane dem ŋwaane ye ko dae o nia yam ŋwaane to bere we dé wae dé ta ke wɛleera na? Aawo, dé bá sɛ konto.
45006016	Á yei we, á ná kwei á tete á ke nɔɔno jeŋa ne se á ta-á ye o kabɛ ye á sɛ o ni, á seene á ye á na sɛ wolo to kabɛ mo. Konto to, á wae á ye wɛleera kabɛ se toone laam ba de ja abam, naa á wae á ye kabɛ selo na tɔge Wɛ ni to se á daare á na chega o tei ne.
45006017	Amo nam ke Wɛ lei de abam déem na ye kabɛ wɛleera jeŋa ne ye á laam ke á tete Wɛ chega kam jeŋa ne ye á sɛ-ka de á bochara maama.
45006018	Wɛ mo vere abam wɛleera jeŋa ne ye á laam ba á ji kabɛ o chega kam tei ne.
45006019	Abam na ba jege boboŋ-dɛɛra to mo pae se amo maŋe nabiina memaŋa a ma bere abam konto dwoŋi. Abam déem kwei á maama á sɛ wo-digiru de lwaane kikia se á ta-á ye kabɛ ya tei ne ye á toŋe wo-lwanno ko ja gaale. Abam laam nam jege se á kwei á maama mo á sɛ Wɛ chega kam se á ta-á ye ka kabɛ ye á bochara ba ya kwɛ fase.
45006020	Abam déem na ye wɛleera kabɛ to, á tei á tete mo Wɛ chega kam jeŋa ne.
45006021	Abam na ke wo-yɔɔro telo to déem jege bɛ nyɔɔre mo te pa abam? Chaveera laam jege abam te baŋa ne. Wonnu tento kweelim jei nam pae toone mo.
45006022	Ko daare leilei konto, Wɛ vere abam wɛleera jeŋa ne ye á laam ye o kabɛ mo. Konto ŋwaane, á jege nyɔɔre de á bochara na fɔge ya kwɛ tei to, ye ko kweelim jei mo wó pa á na ŋwea kalo na ba jege kweelim to Wɛ tei ne.
45006023	Ŋweero telo dé na jwoŋi wɛleera baŋa ne to mo ye toone. Ko daare Wɛ pɛɛre delo o na pae debam zɛɛra to nam mo ye ŋwea kalo na ba jege kweelim to o tei ne, dé na me de dé Teiru Yezu Krista to ŋwaane.
45007001	A nu-bia bam, á maama yei ni-kaana na ye tei to. Konto ŋwaane á yei we ni-kaana yam wó ta tei nɔɔno se ko ta vei o toone. O ná tega, ya daa ba tei-o.
45007002	A lage a bere abam ko na ye tei to. Kaane ná zo baro, Wɛ ni dem bere we o baro wom ta ná ŋwe, o ba jege chwoŋa se o yage o baro wom. O baro wom nam ná tega, o yiga le Wɛ ni dem konto ne.
45007003	Konto ŋwaane, o baro wom ta ná ŋwe, ye o ná vei o zo baro wodwoŋi, Wɛ ni dem bere we o ke wɛleere mo. O baro wom nam ná tega, o yiga le ni dem konto ne. O laam ná zo baro wodwoŋi, ko ba bere we o chɔge Wɛ ni dem konto.
45007004	A nu-bia bam, ko ye konto mo de abam de. Wɛ ni-kaana yam seeni ko nye de debam maama tege mo, dé yera yam na gwaare de Yezu Krista yera yam na tege to ŋwaane. Konto ma pa dé yiga le ni-kaana yam wone, ye dé jege chwoŋa se dé ke dé tete nɔɔno wodwoŋi jeŋa ne, wolo na bi toone wone to. Konto maa pae se dé jege nyɔɔre dé pa Wɛ.
45007005	Dé déem na ke dé boboŋ-yɔɔro na lage kolo to ye Wɛ ni-kaana yam mo pa se dé fera ta zoore keim-lwanno ye dé tɔge-te. Ko déem ma pa se dé jege nyɔɔre dé pa toone yerane.
45007006	Ni-kaana yam déem peene debam de dam. Leilei konto dé yiga laam le ya wone, dé na tɔge de Yezu dé te to ŋwaane. Konto to, dé na toŋe dé pwoli Wɛ wo tei to tɔge o Sin-laao kom na wo dé bochara ne to ŋwaane mo. Dé tɔge chwo-doŋa kam konto ye ko dae chwo-dwoŋa kalo na ye ni-kaana yalo na popone tɔnɔ ne to ŋwaane.
45007007	Bɛ mo dé nam wó ta Wɛ ni-kaana yam seeni? Ya tete jege tusim mo na? Aawo, ko dae konto. Wɛ ni-kaana yam nam mo pɛ se amo lɔre tusim na ye tei to. Wɛ ni-kaana yam ya ná wo bere-ne we, “Yé pa n yi ta sui n dwonna wonnu”, a ya bá ta yei we yi sum n dwonna wonnu ye tusim mo.
45007008	Wɛ ni dem konto nam mo pɛ tusim na chwoŋa de zo a boboŋa pa a yi ta sui wonnu dedɛ. Ni-kaana nam ná tera, tusim bá ta jege dam.
45007009	Amo tei ne, a déem ya yeiri Wɛ nia yam ye a ta jege ŋwea. Amo laam ma ba a lɔre Wɛ ni dem na bere kolo to. Tusim ma na dam se de ja-ne,
45007010	ye a lɔre we a seene a ga a ŋwea Wɛ tei ne. Konto ŋwaane, Wɛ ni delo na jege se de pa nɔɔna ŋwea to laam ma pa se toone ja amo.
45007011	Wɛ ni dem mo pɛ se tusim na chwoŋa se de gane amo. Tusim ma tɔge Wɛ ni dem ŋwaane mo de pa toone ja-ne.
45007012	Konto bere we Wɛ ni-kaana yam ba jege tusim. Ni delo maama Wɛ na pɛ debam to ba jege tusim. De nam lana dedɛ ye de jege chega.
45007013	Konto nam bere we Wɛ ni delo na lana to mo jaane amo toone dem de ba na? Aawo. Ko nam ye tusim mo tɔge Wɛ ni delo na lana to de pa toone ja amo. Konto ke se nɔɔna wane ba lɔre tusim na seene de ye tei to mo. Wɛ ni dem ma pa se tusim tiini de yiriga.
45007014	Dé yei we Wɛ ni-kaana yam tɔge o boboŋa na lage tei to mo. Amo nam ye logo baŋa nabiinu mo ye a ye kabaa wɛleera tei ne.
45007015	Amo nam ta yeiri a kikia yam kuri. Amo ba yeini a ke kolo a na lage se a ke to, ye a daare a ke kolo a na chuli to.
45007016	Amo ná yeini a ke kolo a na ba lage se a ke to, ko bere we a sɛ we Wɛ ni-kaana yam jege chega mo.
45007017	Ko na ye konto to, ko dae we amo tete mo seene a ke wonnu tem konto, ko nam ye tusim delo na wo a bochare ne to mo ke-te.
45007018	Amo nam yei we lam tera a tei ne, de a na ye nabiinu ye a fera zoore logo baŋa wonnu to. Kokuri, amo ná yeini a jege boboŋa se a ke lanyerane, a ta ware lanyerane a ke.
45007019	Amo ba yeini a ke lanyerane ne a boboŋa na lage tei to. A maa yeini a ke wo-balwaaro telo a na ba lage se a ke to.
45007020	Amo ná yeini a ke kolo a boboŋa na ba lage se a ke to, ko bere we ko dae a tete mo seene a ke wonnu tem konto, ko ye tusim delo na wo a bochare ne to mo ke-te.
45007021	Amo lɔre ko na yeini ko ke amo tei to. Amo ná yeini a boŋe se a ke kolo na lana to, lwaane yerane mo tui.
45007022	Amo bochare ne a tiini a jege wopwolo de Wɛ ni-kaana yam.
45007023	Amo nam lɔre we a yera yam mo lage se ya ta tɔge chwoŋa kadwoŋi. Amo yera yam na ke tei to mo lage ko chɔge amo boboŋa yam na lage chwoŋa kalo to. Konto maa peene amo, ye a yera yam jege se ya ta tɔge tusim.
45007024	Lɛɛro jege-ne. Amo yera yam lage se ya pa toone ja-ne. Wɔ mo wó wane o vere-ne ya jeŋa ne?
45007025	Amo ke Wɛ lei dé Teiru Yezu Krista ŋwaane. Wonto mo wó jwoŋi-ne. Ko na ye konto amo tei ne to, amo boboŋa yam mo pae se a sɛ Wɛ ni-kaana yam. A nam na ye logo baŋa nabiinu to mo pae se a tɔge tusim.
45008001	Konto to, balo na me de Yezu Krista to daa bá ga bora Wɛ tei ne.
45008002	Wɛ Sin-laao kom mo pae dé jege ŋwea Wɛ tei ne Yezu Krista ŋwaane. Konto dam dem mo pɛ dé na verem tusim dedaane toone jeŋa ne.
45008003	Debam na ye nabiina ye dé bwona to mo pae se dé ware Wɛ nia yam dé ta tɔga. Konto ŋwaane dé daa bá wane dé na chega Wɛ tei ne o nia yam tɔgem ŋwaane. Mo kokuri pa se Wɛ déem toŋe o tete Bu se o ba o ji nabiinu, ye o nye de nabiina balo tusim na wae-ba to. O ma ba o te nabiina tusim ŋwaane se o ma chɔge tusim na jege dam delo nabiina tei ne to.
45008004	Wɛ ke konto se ko pa dé na chega o tei ne, nenɛɛne o nia yam na bere we dé jege se dé ta ye tei to maama. Kolo ŋwaane debam ye balo na tɔge Wɛ Sin-laao kom chwoŋa kam ye dé ba sɛ wo-yɔɔro telo nabiina fera na zoore-te to.
45008005	Balo nam na tɔge wo-yɔɔro konto dwoŋi to tiini ba kwei ba boboŋa ba tiŋi wonnu telo nabiina boboŋa na lage to baŋa ne mo. Ko daare balo na tɔge Sin-laao kom chwoŋa kam to mo kwei ba boboŋa ba tiŋi wo-laaro telo Wɛ Sin-laao kom boboŋa na lage to baŋa ne.
45008006	Nɔɔno boboŋa ná tɔge wo-yɔɔro telo nabiina fera na zoore to, toone wó ja konto tu Wɛ yiga ne. Wolo boboŋa nam na tɔge Wɛ Sin-laao kom chwoŋa kam to wó na ŋwea Wɛ tei ne de bochare-zuru.
45008007	Kokuri, nɔɔno ná tɔge nabiina boboŋ-yɔɔro tem, o ye Wɛ dono mo, kolo ŋwaane wonto ba sɛ o tɔge Wɛ nia yam ye o ware-ya o ke.
45008008	Balo maama na tɔge wo-yɔɔro telo nabiina boboŋa na lage to nam bá wane ba pa Wɛ wo pwoli.
45008009	Abam nam ba tɔge nabiina boboŋ-yɔɔro na lage kolo to. Ko ná ye chega we Wɛ Sin-laao kom wo á bochara ne, á wó ta-á tɔge ko na bere abam chwoŋa kalo to mo. Yezu Krista Sin-laao kom nam na tere nɔɔno wolo tei ne to seene o dae Yezu nyem.
45008010	Yezu Krista nam na wo abam tei ne to, á jworru tem mo jege ŋwea Wɛ yiga ne, á na jege chega o tei ne to ŋwaane. Á yera yam nam jege se ya te, tusim na tei-ya to ŋwaane.
45008011	Wɛ mo bi Yezu toone wone. Konto ŋwaane, o Sin-laao kom ná wo á bochara ne, Wɛ wó pa se abam yera yalo na jege se ya te to jwoori ya na ŋwea o Sin-laao kom ŋwaane de ko na wo á bochara ne to.
45008012	A nu-bia bam, ko bere we dé jege chwoŋa kalo dé na wó tɔge to, ye ko dae se dé ta tɔge wo-yɔɔro telo nabiina boboŋa na lage to.
45008013	Kolo ŋwaane, á ná tɔge nabiina boboŋa na lage kolo to, toone wó ja abam Wɛ yiga ne. Ko daare, á nam ná tɔge Sin-laao kom dam ŋwaane á che á tete de keim-lwanno telo á yera yam na lage to, á wó na ŋwea Wɛ tei ne.
45008014	Balo maama na pae se Wɛ Sin-laao kom ta tei-ba to mo ye Wɛ bia.
45008015	Jworo kolo Wɛ na ke á bochara ne to ba pae se foone jwoori de ta jege abam ne kabɛ mo tei. Wɛ Sin-laao kom nam pae se á ye Wɛ bia mo. Ko maa pae dé jege chwoŋa se dé bwoŋi Wɛ we,“Dé Kwo, Baba.”
45008016	Wɛ Sin-laao kom nam gwaare dedaane debam dedoa dedoa jworo kom, ye ko pae dé yei we dé seene dé ye Wɛ bia.
45008017	Dé na ye Wɛ bia to, dé wó ba dé ta tei wo-laaro telo maama o na tiŋi se o pa o bia bam to. Dé wó tɔge de o Bu Yezu Krista dé jwoŋi kolo maama Wɛ na tiŋi se o pa-o to. Dé ná sɛ se dé tɔge dé na Yezu yaara yam dwoŋi, dé laam wó tɔge dé na o paare dem dwoŋi.
45008018	Amo boŋe we, dé na yeini dé na yaara yalo leilei to bá wane ya ta mae de paare delo Wɛ na wó pa dé na o tei ne to.
45008019	Wɛ na ke wonnu telo maama to tiini te jege teena se te na dɛ dem Wɛ na wó pa o bia bam lɔre jaja te yiga ne to.
45008020	Wonnu telo maama Wɛ na ke to tu te ji kafɛ. Te na jigi kafɛ konto to, ko ye Wɛ boboŋa ŋwaane mo, ye ko dae wonnu tem tete na lage tei. Wɛ mo pɛ te ji kafɛ ye o nam pa dé jege teena we,
45008021	wonnu telo maama o na ke to wó ba te na verem se te daa yé ta chɔga ne te zem na yeini te chɔge tei to. Wɛ wó fɔge o kwɛ-te se te laam ba te na lam o tei ne, se ko maŋe de Wɛ bia bam na nɛ paare delo to.
45008022	Dé yei we wonnu maama tɔge daane te nae cham de zem maama, ye te cheigi maŋa kalo Wɛ na wó fɔge-te to, ne kaane puga na virigi ye o kone tei to.
45008023	Ko nam dae wonnu tem konto yerane mo, se ko ye de debam balo Wɛ na ke o Sin-laao kom dé bochara ne to mo. Konto maa ye Wɛ da-yiga pɛɛre delo na bere we dé wó daare dé na o wo-laaro tem maama. Debam de nam kone mo ye dé jege teena dé cheigi maŋa kam Wɛ na wó pa se dé ji o tete sɔŋɔ bia ye o vere debam o pa dé yera yam fɔge ya kwɛ.
45008024	Wɛ na jwoŋi debam to, ko pae dé jege teena o tei ne. Dé ná maŋe dé na kolo dé ya na jege teena ko ŋwaane to, dé daa bá ta jege ko teena. Nɔɔn-nɔɔno ba teena kolo o na maŋe o na to.
45008025	Dé nam ta wo nɛ Wɛ wo-laaro tem, ye dé jege teena se dé na-te. Konto ŋwaane, dé zuri dé yera dé cheigi te maŋa kam.
45008026	Wɛ Sin-laao kom de nam woli debam, dé na bwona to ŋwaane. Debam yeiri dé na wó lwoori Wɛ se ko maŋe tei to. O Sin-laao kom nam lwoori-o o pa debam. Ko vuvuna mo dé tei ne ye botare-bia tera de wone.
45008027	Wɛ nam yei dé bochara na ye tei to ye o kwori o yei o Sin-laao kom boboŋa yam, kolo ŋwaane Sin-laao kom tɔge Wɛ boboŋa na lage tei to ye o lwoori Wɛ o pa debam balo na ye o nɔɔna to.
45008028	Ko ná ye balo na swoi Wɛ to, dé yei we Wɛ yeini o toŋe o woli-ba wonnu maama baŋa ne se lanyerane taa tui. Wɛ ke konto o pa balo o na maŋe o jege ba boboŋa ye o bwoŋi-ba se ba taa tɔge-o to.
45008029	Wɛ déem maŋe o jege banto boboŋa o bochare ne faŋa faŋa, ye o daare o kuri-ba se ba laam ba ba ta nye de o Bu wom na ye tei to. Konto ma wó pa Wɛ Bu Yezu na nyaana dedɛ, balo de na ye Wɛ bia ye ba saŋe o kwaga to.
45008030	Wɛ nam na maŋe o kuri balo to mo o bwoŋi se ba ta ye o nyem. O na bwoŋi balo konto to, o ma pa ba na chega o yiga ne. Balo o na pɛ ba jege chega konto to mo o ma pa ba na paare o tei ne.
45008031	Ko na ye konto to, dé nam wó ta bɛ mo? Wɛ ná zege debam kwaga ne, nɔɔn-nɔɔno bá wane o chɔge debam.
45008032	Wɛ wo cheiŋi o tete Bu wom de yaara, ye o nam sɛ o ke-o nabiina jeŋa ne se o te debam maama ŋwaane. Wɛ na zeini debam konto to, o ta wó kwei wo-laaro maama o pa debam zɛɛra o woli de o Bu wom.
45008033	Nɔɔn-nɔɔno bá wane o ŋɔɔne taane o chɔge debam balo Wɛ na kuri to. Ko ye Wɛ tete mo pae dé jege chega.
45008034	Nɔɔn-nɔɔno bá wane o pa se dé ga bora Wɛ tei ne. Ko ye Yezu Krista tete mo tega debam ŋwaane, ye o nam jwoori o bi toone wone [ye] o jege ŋwea Wɛ tei ne. O laam maa jege paare Wɛ jazem ne ye o lwoori Wɛ o pa debam.
45008035	Nɔɔn-nɔɔno bá wane o chɔge debam de Yezu Krista swono kom daane. Yaara wó wane ya chɔge debam konto na? Naa cham mo, naa nabiina bɛɛsem, naa kana, naa yiniga, naa keim-chɛɛre, naa tigura mo? Aawo, ya bá wane.
45008036	Ko popone Wɛ tɔnɔ kom ne we, “Debam na ye nmo Wɛ nɔɔna to mo pae dé da toone tei dé kɛ dɛ wone maama. Ba kwei debam ba ma ji pei selo ba na lage ba go to mo.”
45008037	Wɛ nam na maŋe o jege debam swono to, wo-chɛɛro tento kolokolo bá wane debam te chɔge, ye dé wae dé di dam te maama baŋa ne.
45008038	Amo yei lanyerane we kolokolo tera ko na wó wane ko chɔge debam de Wɛ swono kom daane. Ko ná ye toone naa ŋwea mo, naa ko ná ye malese naa wɛ-baŋa dedɛɛra maama mo, naa ko ná ye zem wonnu naa jwa wonnu mo, naa ko ná ye wonnu telo maama na jege dam to,
45008039	naa ko ná ye wɛyuu wonnu dam naa tega kuri wonnu dam mo, naa ko ná ye wonnu telo maama Wɛ na ke to, tento maama kolokolo bá wane ko chɔge debam de Wɛ swono kom daane, kolo ŋwaane ko ye swono kolo o na jege de debam dé Teiru Yezu Krista ŋwaane [to].
45009001	Amo na ye Yezu Krista nyem to, a ŋɔɔne chega mo ye ko dae vwa. Wɛ Sin-laao kom na wo a bochare ne to mo pae a yei we ko seene ko ye chega mo
45009002	de a na bere we a wo mo tiini ko chɔge amo tete dwi tiina bam ŋwaane de ba na wo sɛ Yezu Krista to. Lwia maa tiini ya jege-ne ba ŋwaane.
45009003	Amo ya wó ta lage se amo bwoŋi a tete a yage Wɛ yiga ne se ko pa amo pwɛ Yezu Krista tei ne, nenɛɛne ko ya ná wó wane ko jwoŋi amo nu-bia bam. Banto ye amo dwi tiina, Juu tiina bam mo.
45009004	Ba ye Isarele dwi tiina mo. Ko ye banto mo Wɛ déem pɛ ba ji o bia, ye o bere-ba o nenɔŋ-fɔrɔ kom. O ma ke ni-sɛɛna o pa-ba, ye o daare o ke o nia yam ba jeŋa ne. O ma bere-ba ba na jege se ba ta zuli-o tei to. O ma gwoni ni se o ta nii ba baŋa ne.
45009005	Banto kuri nwoŋi debam nabaaro Isarele bia fuga-balei bam wone mo. Ba na loge Yezu Krista logo baŋa ne to, ko ye banto dwi tiina wone mo o nwoŋi. Wonto mo ye wonnu maama Tu. O maa ye Wɛ ye o maŋe de zula se ko ta vei wuu. Amin.
45009006	Isarele dwi tiina bam na ve Wɛ to nam ba bere we Wɛ na gwoni o ni se o ke kolo to jigi kafɛ. Kolo ŋwaane ko dae we Isarele dwi tiina bam maama mo seene ba ye Isarele tiina chekke Wɛ yiga ne.
45009007	Abaraham dwi tiina bam maama nam dae o bia chekke Wɛ yiga ne. Wɛ déem tage de Abaraham o we, “Amo tei ne, n bu Isaaka dwi dem yerane mo wó taa ye n dwi tiina chekke.”
45009008	Ko bere we, Wɛ tei ne ko dae bia maama ba na loge to mo ye o bia chekke. Ko nam ye bia balo Wɛ na gwoni ni ba ŋwaane ye ba laam lo-ba to mo seene ba ye Abaraham dwi tiina chekke.
45009009	Kolo ŋwaane Wɛ déem gwoni ni o we, “Maŋa kam ná yia, amo wó ba de dam ye Sara wó lo bu.”
45009010	Kolo na woli da to mo ye Isaaka kaane Rabɛka déem loge bia balei ye ba ye kwo dedoa. Wonto maa ye debam nabaaro Isaaka.
45009011	-
45009012	Maŋa kam Rabɛka ta na wo loge o bia balei bam, ye ba daa ta wo maŋe se ba ke keim-laaro naa keim-balwaaro to, Wɛ déem tage ded-o o we, “Nakwe wom mo wó ta wo o nyaane wom dam kuri ne.” Ko ke konto se Wɛ na kuri-ba daane tei to mo tɔge o boboŋa na maŋe ya ja tei to. Ko bere we Wɛ kurim dem tɔge o na bwoŋi wolo wom se o ta ye o nyem to mo, ye ko dae nɔɔno wom kikia ŋwaane.
45009013	Wɛ na tage kolo to popone o tɔnɔ kom ne we, “Amo jege Jakob swono, ye a vae Esawu.”
45009014	Dé nam wó ta bɛ mo? Dé bá wane dé ta we Wɛ ba jege chega de o na pɔɔre nɔɔna daane tei to. Kɔtaa!
45009015	Ko nam na ye tei to, Wɛ déem tage de Moses o we, “Amo wó ta jege ŋwaŋa de nɔɔno wolo ne amo na boŋe tei to mo. Amo wó duri yiniga de nɔɔno wolo ne amo na boŋe tei to mo.”
45009016	Ko bere we ko maama tɔge Wɛ na jege nɔɔna ŋwaŋa tei to mo, ye ko dae nabiina boboŋa na lage kolo to, naa ba kikia na ye tei to.
45009017	Wɛ déem na tage kolo de Ejipti Pa-faro wom to popone o tɔnɔ kom ne we, “Amo pɛ se n yuu zaŋe se a wane a tɔge nmo ŋwaane a bere nɔɔna amo dam dem na mae tei to, se ko pa nɔɔna ta zeiŋi amo yere logo baŋa maama ne.”
45009018	Ko bere we Wɛ duri balo ŋwaŋa nenɛɛne o na boŋe tei to mo, ye o daare o pa badwonna ta jege yi-dɛɛre nenɛɛne o na boŋe tei to.
45009019	Abam dedoa wae o bwei amo we, “Bɛŋwaane mo Wɛ nam yaale nɔɔna de ba kikia? Dé bá wane dé ve keim delo Wɛ na lage se dé ke to.”
45009020	Nmo nam na ye nabiinu to, n ye wɔ mo se n jwoori n bwei Wɛ? Ko ná ye kamɔgɔ, ko bá wane ko bwei ko mɔro wom we, “Bɛ mo ye n ke-ne tento dwoŋi?”
45009021	Kolo ŋwaane kamɔ-mɔro wom jege chwoŋa se o kwei dɔgɔ o chɛ o ma mɔ kamɔro telei ne o na boŋe tei to. O wae o mɔɔne dedoa se ka ta ye lonne nyem, ye o daare o mɔ kadwoŋi se ka ta ye ŋo maama nyem.
45009022	Ko ta ye konto mo de Wɛ. O ná lage se o bere nɔɔna o ban-zɔŋɔ kom de o dam dem na mae tei to, o jege chwoŋa se o peene o bane mo de balo na pɛ se o bane zaŋe ye ba maŋe de chɔgem to.
45009023	O jege chwoŋa se o peene o bane de nɔɔna banto se ko wane ko woli balo na daare ye o jege ba ŋwaŋa to se ba lɔre o paare dem na tiini de jege nenɔŋ-fɔrɔ tei to. Banto maa ye balo o na maŋe o tiŋi se ba zo o nenɔŋ-fɔrɔ paare dem wo to.
45009024	Debam mo konto. Dé maa ye balo o na kuri nabiina dwi maama wone, ye ko dae Juu tiina dwi dem yerane wone.
45009025	Wɛ maŋe o ta konto dwoŋi ne o tontoŋeno Hosea na popone tei to we, “Nɔɔna balo ya na dae amo nyem to mo a laam wó bwoŋi-ba we, amo nɔɔna bam. Dwi tiina balo amo ya na ba jege ba swono to mo a laam wó bwoŋi-ba we, amo nɔn-swonnu bam.
45009026	Jei selo ne nɔɔ Wɛ ya na tage de ba o we ba dae o nyem to, ko ye dáane mo ba laam wó bwoŋi-ba we, Ŋwea Tu Baŋa Wɛ bia bam.”
45009027	Isayah de déem ŋɔɔne Isarele tiina bam taane o we, “Isarele tiina bam ná maŋe ba tiini ba daga ne buga ni kasollo bia na daga tei, ba fenfee yerane mo wó na verem.
45009028	Kolo ŋwaane Baŋa Wɛ wó ke lela mo o pa se nabiina maama lɔre o boboŋa na jaane tei to ye taane daa tera.”
45009029	Ko ta ye nenɛɛne Isayah na maŋe o ta tei o we, “Dam-fɔrɔ Tu Baŋa Wɛ ya ná wo daare debam o yage dé dwi dem ne, de ya ti mo ne Sodom de Gomorah tiina bam dwi dem déem na ti tei to.”
45009030	Dé nam wó ta bɛ mo? Dé lɔre we dwi-gɛ tiina balo ya na ba kwaane ba nii se ba na chega Wɛ tei ne to laam seene ba jege chega Wɛ tei ne. Ko ye ba na ke ba wo-dedoa de Wɛ to ŋwaane mo ba nɛ chega kam konto.
45009031	Ko daare Isarele dwi tiina bam mo tiini ba kwaane se ba na chega Wɛ tei ne de ba na tɔge o nia yam tei to ŋwaane ye ba ga.
45009032	Bɛ mo ye ba nam ga? Kolo ŋwaane banto boŋe se ba na chega mo ba keim-laaro ŋwaane ye ko dae ba na jege wo-dedoa de Wɛ tei to. Ba na ve se ba sɛ Wɛ konto to nye de ba mage ba naga de kandwɛ delo na pae nɔɔna chɔɔle ba toe to ye ba seene ba to tega ne.
45009033	Ko maŋe ko popone Wɛ tɔnɔ kom ne we, “Nii-na amo Wɛ na lage a tiŋi kandwɛ se a ma lɔ sɔŋɔ Zion ne. De maa ye kandwɛ delo nɔɔna na wó mage ba tete de de ba chɔɔle ba to tega ne. Ko daare nɔɔno ná ke o wo-dedoa de wolo na ye kandwɛ dem to, chaveera bá fɔge ya ja konto tu.”
45010001	A nu-bia bam, amo tiini a jege teena a bochare ne we Isarele dwi tiina wó na verem, ye a yeini a lwoori Wɛ a pa-ba ko ŋwaane.
45010002	Amo nam wó zege ba kwaga ne we ba tiini ba lage se ba tɔge Wɛ boboŋa ye ba yeiri chwoŋa kalo ba na jege se ba tɔge to.
45010003	Ba maa yeiri chwoŋa kalo Wɛ na tɔge o maa pae se nabiina na chega o tei ne to. Ba maa boŋe se ba tiŋi ba tete chwoŋa se ba maa na chega Wɛ tei ne, ye ba ba sɛ se ba ta tɔge chwoŋa kalo Wɛ na tiŋi to.
45010004	Yezu Krista mo pɛ se Wɛ nia yam tɔgem chwoŋa kam laam ba ka kweeli pa se balo maama na ke ba wo-dedoa de Wɛ to laam na chega o tei ne.
45010005	Moses déem popone ko na ye tei ye nɔɔna wae ba na chega Wɛ tei ne o nia yam tɔgem ŋwaane. Moses popone we, “Wolo kikia na tɔge Wɛ nia yam to wó na ŋwea ya ŋwaane.”
45010006	Ko nam ná ye nɔɔna na ke tei ba jege chega Wɛ tei ne ba wo-dedoa kam ŋwaane to, ko bá ta dana. Ko popone we, “Yé zaŋe n bwei n tete nenɛɛne, wɔ mo wó wane o dii te-laao?” Dé ba jege se dé vo dáane dé pa Yezu Krista tu o ba se o zeini debam.
45010007	“Daa n yé bwei nenɛɛne, wɔ mo wó wane o zo tega kuri ne?” Dé ba jege se dé vo dáane dé pa Yezu bi toone wone o ba.
45010008	Ko nam popone we, “Ko ba dana se n wane n lɔre Wɛ ni taane dem. De maŋe de wo nmo tei ne, nmo ni ne de nmo bochare ne.” Ni taane dem konto zege wo-dedoa yera ne mo, ye dento mo dé jege dé bere nɔɔna.
45010009	De maa we, nmo ná tɛ jaja we Yezu mo ye Teiru wom, ye nmo ná sɛ n bochare ne we Wɛ seene o bi-o toone wone, Wɛ wó jwoŋi nmo ŋwea.
45010010	Kolo ŋwaane ko ye nmo bochare ne mo nmo wó sɛ de n wo-dedoa ye n na chega Wɛ tei ne. Ko daare ko ye nmo ni ne mo nmo wó ta jaja we n sɛ Yezu n ma n na verem.
45010011	Ko popone Wɛ tɔnɔ kom ne we, “Wolo maama ná ke o wo-dedoa de Wɛ Dam Tu wom, chaveera bá ja konto tu.”
45010012	Ko ye bedwe mo nɔɔna maama tei ne, Juu tiina bam de dwi-gɛ tiina bam de. Ba maama Teiru ye dedoa mo, ye o yeini o swɛ balo maama na lwoori zeinim o tei ne to swolim.
45010013	Kolo ŋwaane, “Wolo maama na lwoori zeinim dé Teiru wom yere ŋwaane to wó na verem.”
45010014	Ko nam na ye konto to, nɔɔna ná wo ke ba wo-dedoa de Yezu Krista, ba wó ke tɛ mo ba lwoori zeinim o tei ne? Ba ta wó wane ba ke ba wo-dedoa ded-o ye ba wo nigi o ŋwa na? Ba nam wó wane ba ni o ŋwa ye nɔɔn-nɔɔno wo tage o taane o bere-ba na?
45010015	Nɔɔno nam wó ke tɛ mo o vo o ta Wɛ taan-ŋom dem o bere-ba ye Wɛ wo toŋe-o? Ko nam popone we, “Balo na jege taan-ŋom ba beeri ba bere nɔɔna to veiŋa jege wopwolo mo.”
45010016	Ko nam dae we nɔɔna maama mo sɛ Wɛ taan-ŋom dem. Isayah déem tage o we, “Yuu-tu Baŋa Wɛ, nɔɔn-nɔɔno wo jwoŋi debam ni taane dem.”
45010017	Ko maama bere we nɔɔna zwa na ni kolo to mo pa-ba chwoŋa se ba ke ba wo-dedoa de Wɛ. Taane delo ba na jege se ba ni to mo ye Yezu Krista yera taane.
45010018	Amo lage a bwei a nii, Isarele tiina bam wo nigi Wɛ ni taane dem mo na? Ba seene ba ni-de. Ko ye chega mo Wɛ tontoŋena bam seeni we, “Ba kwora yi logo baŋa maama mo. Ba ni taane jage de yi jei maama.”
45010019	Amo ta lage a bwei a nii, Isarele tiina bam wo lɔre taane dem kuri na? Ba nam lɔre. Da-yiga to, Wɛ déem tɔge Moses ŋwaane o ta de-ba o we, “Amo wó pa se abam ta jege puseŋa de dwi tiina balo na dae amo nyem to. Amo wó pa se abam bane zaŋe de nɔɔna balo na ba jege boboŋa to.”
45010020	Ko woli da, Isayah de déem jege baare ye o ta Wɛ taane o we, “Ko ná ye balo na ba boŋe se ba ba ba sɛ amo Wɛ to, banto mo tu ba lɔre amo. Amo pɛ se balo na maŋe ba ba bwei amo bwia to mo lɔre amo.”
45010021	Ko nam ná ye Isarele tiina bam, Wɛ maa we, “Dɛ wone maama amo tei a jeŋa se a zaane-ba, ye ba ta ye yi-dɛɛre tiina balo na ba sɛ amo ni to.”
45011001	Amo ta lage a bwei a nii, ko bere we Wɛ ve o tete nɔɔna bam maama o yage mo na? Kɔtaa! Nii-na, amo tete mo ye Isarele dwi tu. Abaraham mo ye a nabaaro, ye a nwoŋi Benjamin dwi dem wone.
45011002	Wɛ seene o wo ve o nɔɔna balo o na maŋe o jege ba boboŋa boboa ne to. Abam maŋe á yei Wɛ tɔnɔ kom na bere Elijah taane de o na lwoori Wɛ se o kwaane o chɔge Isarele tiina bam o ŋwaane tei to.
45011003	O déem lwoori Wɛ o we, “Yuu-tu Baŋa Wɛ, ba go nmo tontoŋena bam maama, ye ba daare ba chɔge nmo kaanem bimbina yam. Ko laam ta daare amo yerane mo ye ba kwaane se ba go-ne.”
45011004	Wɛ nam leiri-o o we bɛ mo? O we, “Amo nam le nɔɔna morro terepɛ mo (7,000) se ba ta ye amo tete nyem. Banto wo fɔge ba kuni dwoona ba zuli Baal wolo na ye jwoni to.”
45011005	Ko ta ye bedwe mo de zem maama. Kɔgɔ fenfee ta mo daare, Wɛ na tɔge o zaane dem ŋwaane o kuri balo to.
45011006	Wɛ nam na dɛ o zaane dem ŋwaane o kuri-ba to, ko bere we ko dae ba kikia ŋwaane. Ko ya ná ye ba kikia ŋwaane mo Wɛ kuri-ba, ko bá ta ye o zaane dem mo o pɛ-ba zɛɛra.
45011007	Ko bere we Isarele tiina bam wo nɛ chega kalo ba na kwaane se ba na Wɛ tei ne to. Kɔgɔ kolo Wɛ na kuri to nam mo nɛ-ka. Balo na daare to nam ma ba ba jege yi-dɛɛre.
45011008	Ko ke-ba ne ko na popone tei Wɛ tɔnɔ kom ne we, “Wɛ mo pɛ jawɔrɔ zo ba boboŋa. De zem maama, ba yia ta ba nae, ye ba zwa de kware Wɛ chega kam seeni.”
45011009	David de déem tage ba taane o we, “Wɛ wó pa se ywoni delo ba na boŋe se ba di to pipiri de ji woŋo kolo na wó ja-ba ko chɔge, ne kalanchogo na jaane-ba tei to. Wɛ wó pa ba na waarem ye ba to tega ne.
45011010	Wɛ wó pa se ba yia dwei ye ba daa ware ba nae. Wɛ wó pa se ba yera chɛ de yaara taa wuu.”
45011011	Amo ta lage a bwei a nii, Isarele tiina bam na chɔɔle ba to konto to, ko bere we ba daa bá na chwoŋa se ba zaŋe Wɛ yiga ne mo na? Kɔtaa! Banto na chɔge Wɛ chega kam tei to mo pɛ se dwi-gɛ tiina na chwoŋa se Wɛ jwoŋi-ba. Wɛ ke konto se ko pa Isarele tiina bam ta jege puseŋa ba ŋwaane.
45011012	Banto na ke ba chɔge tei to mo pɛ se nabiina maama wane ba na Wɛ zeinim lanyerane. Banto na muri Wɛ tei ne to mo pɛ se dwi-gɛ tiina na chwoŋa se ba jwoŋi Wɛ zeinim dem. Ko bere we Isarele tiina kɔgɔ kolo na tɔge Wɛ to ná puli ko ti, ko wó pa se nɔɔna tiini ba na Wɛ zeinim ko ja gaale.
45011013	Ko ye abam dwi-gɛ tiina bam mo a tɛ taane dento. Amo na ye Yezu tontoŋeno se a ta o taane a bere dwi-gɛ tiina bam to tiini ko ye totoŋ-kamunu amo tei ne.
45011014	Amo kwaane a toŋe se ko wane ko pa amo dwonna Isarele tiina bam ta jege puseŋa, se a laam jwoŋi ba badwonna a ke Wɛ jeŋa ne.
45011015	Wɛ na ve banto o yage to, ko pɛ se logo baŋa dwi maama tiina laam ba ba fɔge de Wɛ. Ko daare maŋa kalo Wɛ na wó jwoŋi-ba to, ko wó ta nye de toa na jwoori ba na ŋwea tei to mo.
45011016	Dé yei we, nmo ná dɛ yiga n fɔ bworobworo n tiŋi n pa Wɛ, ko chichworo kom na daare to daa ta ye o nyem. Ko woli da, tio kuu ná ye Wɛ nyem, ko nɛ sem maama de ye o nyem mo.
45011017	Isarele tiina bam nye de Olivi tio na wo gaare ne. Ko ye nenɛɛne Wɛ bwori tio kom nɛ sedaara o yage, ye o daare o kwei Olivi tio kolo na wo gaao ne to naga kadwoŋi o twoŋi o gwaare nɛ sedwonna sem wone. Nmo wolo na ye dwi-gɛ tu to nye de naga kam konto mo. Nmo laam wori ye n tɔge n nae kuu kom wo-ywonnu tem.
45011018	Nmo nam yé ta-n gwooni nɛ selo na bwori se yage to. Nmo ná boŋe se n bere n tete konto, se n ta-n yei we ko dae nmo mo pae kuu kom wori ye ko zega. Ko ye kuu kom mo jege nmo.
45011019	Nmo nam wó wane n ta we, “Wɛ bwori nɛ sedaara sem o yage se ko pa amo mo na laŋa a twoŋi da.”
45011020	Ko seene ko ke konto mo. Wɛ nam bwori nɛ sem konto o yage ba na wo sɛ-o to ŋwaane. Nmo nam na nɛ jeiga to tɔge n wo-dedoa kam yerane ŋwaane mo. Nam yé ta-n boŋe kamunim n pa n tete, se n daare n kɔre Wɛ.
45011021	Kolo ŋwaane Wɛ wo sɛ se o yage tio kom tete nɛ sem se jei ne. Nmo ná ba jege wo-dedoa ded-o, o bá yage nmo de.
45011022	Ko maama bere Wɛ na jege nɔɔna ŋwaŋa tei de o na daare o vaŋe nɔɔna zwa tei to mo. Ko ná ye balo na ke ba chɔge to, o vaŋe ba zwa mo. Ko daare nmo, n ná tɔge o ŋwaŋa kam na ye tei to, o wó ta jege nmo ŋwaŋa. Nmo nam ná yage Wɛ ŋwaŋa kam, o laam wó bwori nmo de o yage.
45011023	Isarele tiina bam nam ná jwoori ba ke ba wo-dedoa ba sɛ Wɛ, ba laam wó jwoori ba na ba jeiga. Wɛ wó wane o jwoori o twoŋi-ba da.
45011024	Nmo wolo na ye dwi-gɛ tu to nye de naga kalo Wɛ na gwoni Olivi tio kolo na wo gaao ne to yera ne. O ma kwei nmo o twoŋi Olivi tio kolo na wo gaare ne to yera ne ye ko dae nmo tete kuu jei. Konto ŋwaane ko bá ta chana Wɛ tei ne se o jwoori o twoŋi nɛ selo o ya na bwori to se tete kuu kom jei ne.
45011025	A nu-bia bam, amo lage se á lɔre Wɛ chega kalo déem na seigi to mo. Abam ná seene á lɔre konto, á daa bá ta-á boŋe kamunim á pa á tete. Ko na ye tei to, leilei konto Isarele tiina badaara jege yi-dɛɛre mo, ye ko bá ta ye konto taa taa. Ko nam wó taa ye konto se ko vo ko yi maŋa kam dwi-gɛ tiina balo na sɛ Wɛ to kɔgɔ kom ná puli ko ti.
45011026	Ko ná ke konto dwoŋi, Isarele tiina kɔgɔ kom maama laam wó na verem, ne ko na popone Wɛ tɔnɔ kom ne we, “Chwo-jwoŋinu wom wó zaŋe Zion ne o ba. O ma wó pa se Jakob dwi tiina bam yage ba wɛleera kikia yam.
45011027	Amo Wɛ wó ke ni-sɛɛm dento a pa-ba we amo wó saare ba wɛleera yam a yage.”
45011028	Isarele tiina bam na ve Wɛ taan-ŋom dem to, ba ye Wɛ dona mo, ye konto laam pa se abam dwi-gɛ tiina bam na wolim. Ko daare Wɛ na kuri nɔɔna se ba ta ye o nyem tei to seeni, o jege Isarele tiina bam swono de o déem na gwoni ni de ba nabaara bam to ŋwaane.
45011029	Wɛ nam ba zae o boboŋa de o na kuri nɔɔna ye o ke-ba lanyerane tei to.
45011030	Abam dwi-gɛ tiina bam déem ya ve Wɛ ye á laam ba á jwoŋi o zeinim dem, Isarele tiina bam na ve Wɛ to ŋwaane.
45011031	Banto de laam tu ba ve Wɛ ni, abam na jwoŋi o zeinim dem to ŋwaane, se ko wane ko pa ba de laam jwoŋi o zeinim dem.
45011032	Wɛ nam pɛ se nɔɔna maama wo yi-dɛɛre jeŋa ne mo, se o laam wane o ta jege ba maama ŋwaŋa.
45011033	Maane-na á nii Wɛ zaane dem na tiini de daga tei. O boboŋa maa tiini ya lira, de o yeino kom de. Nɔɔn-nɔɔno bá wane o lɔre o boboŋa na jaane tei to naa o lɔre chwei selo o na tɔge to.
45011034	“Nɔɔn-nɔɔno bá wane o lɔre Wɛ boboŋa, naa o bere-o o na wó ke tei.
45011035	Nɔɔn-nɔɔno bá wane o kwei o woŋo o ma jene Wɛ.”
45011036	Wonnu maama nwoŋi Wɛ tei mo, ye o jege te maama o nia, ye te maama jege kuri te pa-o. Wɛ maŋe de zula se ko ta vei wuu. Amin.
45012001	A nu-bia bam, Wɛ na tiini o jege abam ŋwaŋa konto to, a lwoori abam se á kwei á tete á kaane á ke Wɛ jeŋa ne ye á daa ta ŋwe, se ko pwoli o wo lanyerane. Konto mo ye zulim delo na maŋe se á ke á pa-o to.
45012002	Á yé pa se á boboŋa ta tɔge nabiina chwei sem. Pa-na se Wɛ pipiri abam de o na pɛ á jege boboŋ-doora tei to. Abam laam wó ba á lɔre Wɛ boboŋa na lage se á ke kolo to, ye á lɔre we ko tiini ko lana chekke ye ko pwoli o wo.
45012003	Wɛ na pɛ-ne o zaane dem se a ta ye o tontoŋeno to, a lage a ta de abam maama se á yé ta-á boŋe kamunim á pa á tete se á ta-á dwoi á na maŋe á ye tei to. Á nam boŋe á nii se á lɔre totoŋe delo Wɛ na lage se á ke to, se ko maŋe de o na pɛ abam dedoa dedoa jege wo-dedoa ye ka mae tei to.
45012004	Nabiinu yera ye woŋo dedoa mo ye ya laam pɔɔre teiri teiri. Ya daa maama jege ka totoŋa mo.
45012005	Ko nam ye bedwe mo de debam balo na me de Yezu Krista to. Dé tiini dé daga ye dé nam ye kɔgɔ dedoa. Debam maama dedoa dedoa maa toŋa dé woli daane.
45012006	Wɛ-pɛɛra yalo dé na jwoŋi to ye teiri teiri mo, se ko tɔge Wɛ na pɛ debam zaane tei to. Wɛ ná pɛ wolo wae o tɔɔle o kwora kam, konto tu jege se o tɔge o na jege wo-dedoa de Wɛ tei to o ma tɔɔle-ka.
45012007	Wɛ ná pa se wolo toŋa o woli o dwonna, konto tu jege se o ta toŋe konto mo. Wolo Wɛ ná pa se o bere o dwonna Wɛ chega kam, se o kwaane o ta ke konto.
45012008	Wɛ ná pɛ wolo wae o pa se o dwonna bochara peini tega ne, o jege se o ta ke konto mo. Wolo na pɔɔre o wonnu o pae o dwonna to jege se o ma o wo-ywoŋo mo o woli-ba lanyerane. Wolo nam na ye nɔɔna yiga-tu to jege se o ta seene o yia ko ŋwaane mo. Wolo nam na duri o dwonna yiniga to jege se o ta ke de wopwolo mo.
45012009	Á yé ta-á jege won-telei de á na jege nɔɔna swono tei to. Á nam ta-á chuli wo-lwanno maama, se á daare á ta-á jege wo-laaro á bochara ne.
45012010	Á na ye nu-bia Yezu ŋwaane to, se á ta-á jege da-swono konto dwoŋi. Á ta-á swoi da-zula.
45012011	Á na toŋe á pa Wɛ tei to, á yé pa se jawɔrɔ ja abam. Kwei-na á bochara maama á ta-á maa toŋa á pa dé Teiru wom.
45012012	Á na jege Wɛ teena tei to, se á ta-á jege wopwolo ko ŋwaane. Cham ná tu abam baŋa, se á vɔ pu-dɛa. Kwaane-na á ta-á lwoori Wɛ lanyerane.
45012013	Pɔɔre-na á wonnu á pa balo na ye Wɛ nɔɔna ye yiniga jege-ba to. Á ta-á jeeri nɔɔna á sam ne lanyerane.
45012014	Ko ná ye balo na jege abam ba bɛɛse to, se á lwoori Wɛ swolim á pa-ba. Á nam yé sɔɔle á chɔge-ba.
45012015	Ko ná ye balo na jege wopwolo to, se á tɔge á ta-á jege wopwolo. Ko ná ye balo yi-nyɔna na jege-ba to, se á pa á yiga de nyɔne de ba.
45012016	Ta-á jege-na boboŋ-dedwe á pa daane. Á yé ta-á bere á tete. Gwooni-na á tete se á ta-á zoore de nabwona. Á yé ta-á boŋe kamunim á pa á tete
45012017	Nɔɔno ná ke lwaane o yage á yuu ne, se á yé jwoori á ke-o konto dwoŋi. Nam kwaane-na se á ta-á ke kolo na tɔge chwoŋa nɔɔna maama yia ne to.
45012018	Kwaane-na lanyerane se á ta-á zoore dedaane nɔɔno maama de ywoni, ne á na wae tei to.
45012019	A badwoŋ-swonnu bam, á yé ke á boboŋa ne se á chɔge balo na ke lwaane ba yage á yuu ne to. Nam yage-na se Wɛ ban-zɔŋɔ kom ba ba baŋa. Ko popone Wɛ tɔnɔ kom ne Baŋa Wɛ na tage o we, “Amo ye wolo na chɔge nɔɔna de ba keim-balwaaro to. Amo wó pa se ba jwoori ba na kolo na maŋe de ba to.”
45012020	Ko nam ta popone we, “Nmo dono kana ná wɔe, se n pa-o wodiu se o di. Na-nyɔɔm ná jege-o, se n pa-o na se o nyɔ. Kekea yam konto wó pa se chaveera tiini ya ja-o, ne Wɛ zeiŋi mini o yuu ne to.”
45012021	Abam nam yé pa se lwaane wane abam. Á ta-á tɔge keim-laaro se te wane lwaane dam te chɔge.
45013001	Abam maama jege se á sɛ dedɛɛra balo na tei á teene dem to, kolo ŋwaane nɔɔn-nɔɔno ba jege dam se o ta tei nɔɔna ye Wɛ wo pɛ kotu chwoŋa. Dedɛɛra balo na wora to ye Wɛ mo tiŋi-ba.
45013002	Wolo maama ná ve dedɛɛra bam konto, kotu boŋe se o chɔge Wɛ boboŋa yam mo. Balo na ke konto dwoŋi to wó na chɔgem.
45013003	Dedɛɛra bam nam ba pae se foone jege balo na ke keim-laaro to. Foone nam wó ja balo na tɔge keim-balwaaro to mo. Nmo ná ba lage se foone ta jege-m de dedɛɛra bam, n jege se n ta-n ke keim-laaro mo se ko pa n na zula ba tei ne.
45013004	Wɛ nam tiŋi dedɛɛra bam se ba ta toŋe ba pa-o abam fɔgem ŋwaane mo. Abam nam ná ke wo-balwaaro, se á ta-á kɔre foone, kolo ŋwaane dedɛɛra bam seene ba jege dam se ba ta maa chɔge nɔɔna. Banto mo ye balo Wɛ na tiŋi se ba tɔge o ban-zɔŋɔ kom ŋwaane ba ma waare balo na ke lwaane to.
45013005	Konto ŋwaane mo á jege se á sɛ ba ni. Ko maa ye abam boboŋa na pae á lɔre we á tɔge chega chwoŋa to ŋwaane, ye ko bá ta ye á na kɔre Wɛ ban-zɔŋɔ kom to yerane ŋwaane.
45013006	Ko ta tɔge konto ŋwaane mo á wó ta-á ŋwe lampwoo. Dedɛɛra bam toŋe ba pa Wɛ mo de ba na seene ba yia ba totoŋa yam baŋa ne to.
45013007	Nam ta-á ŋwe kolo maama ba na maŋe se ba jwoŋi á tei ne to á pa-ba. Ko ná ye wolo na jwoŋi á yuu lampwoo to, naa wolo de na jwoŋi á wonnu lampwoo to, se á ŋwe á lampwoo maama á pa-ba. Ko ná ye wolo na maŋe se á ta-á kɔre-o to, se á ta-á kɔre-o. Ko ná ye wolo na maŋe de zula to, se á ta-á zuli-o.
45013008	Abam nam yé ta-á jege-na nɔɔn-nɔɔno jene, se jene delo á na wó ta-á jege to mo ye á na wó ta-á jege á dwonna swono tei to. Wolo maama na swoi o dwoŋi to seene o tɔge Wɛ nia yam mo.
45013009	Wɛ nia yam bere we, “N yé ke kabwoŋa, n yé go nɔɔno, n yé ŋɔ, n yé pa n yi su n dwonna wonnu.” Nia yanto dedaane Wɛ nia yam maama nam tɔge ni dedwe mo. Dento dem nam mo we, “Ta-n swoi n dwoŋi se ko maŋe de n tete.”
45013010	Nmo ná jege n dwoŋi swono, n daa n bá-n wane n ke-o n chɔge. Wɛ nia yam maama nam zege swono kom konto yera ne mo.
45013011	Ta-á ke-na konto, se abam yei we Wɛ maŋa kam yia. Á ta-á cho á tete se dɔɔm yé ta jege abam. Maŋa kalo Wɛ na wó ba o jwoŋi dé ŋwea to daare fee se ka yi, ye ko daa dae nenɛɛne maŋa kalo dé déem na bobo dé ke dé wo-dedoa ded-o to.
45013012	Maŋa kam laam daare fee se ka yi, ne tega na lage ka poore tei to. Tete dem lage de kɛ se wea pwooni ta wora. Konto ŋwaane, á pa dé de kikia yalo na ye lim nyem to dé yage, se dé daare dé ma Wɛ dam dé che dé tete se dé wane dé tɔge pwooni chwoŋa kam.
45013013	Pa-na dé tɔge chwoŋa se ko maŋe de balo na wo wea pwooni ne to. Á nam pa-na dé yage poweeni de nɔɔna na wó nyɔ sana ba bugi tei to. Á nam ta yage ka-laga de wo-digiru kikia maama. Á yé ta-á jaane daane naa á ta-á ke puseŋa daane.
45013014	Pa-na se abam ŋwea dedaane dé Teiru Yezu Krista ŋwea ta ye bedwe. Nam yé ta-á boŋe á na wó ke tei se á ta-á tɔge wo-zɔɔna yalo á fera na zoore to.
45014001	Nɔɔno wolo ná jege wo-dedoa de Wɛ, ye o boboŋa ta ná ba dana Wɛ yiga ne, se á jwoŋi konto tu lanyerane. Á nam yé mage ni-kantɔgɔ ded-o de o na boŋe tei to.
45014002	Nɔɔno wó ta wora o boboŋa na dana o wo-dedoa kam ŋwaane pa se o ba chuli kolokolo dim. Ko daare nɔɔno wodwoŋi boboŋa na ba dana de o wo-dedoa kam to wó ta chuli nɔm.
45014003	Wɛ nam jwoŋi ba maama. Wolo wom na ba kuri o di to yé zaŋe o gwooni wolo wom na ba di woŋo maama to. Wolo nam na ba di nɔm to yé zaŋe o yaale wolo na ba chuli o di to, kolo ŋwaane o ye Wɛ nyem mo.
45014004	Nmo ye wɔ mo se n yaale nɔɔno wodwoŋi tontoŋeno kikia? Ko ye o tete tu wom mo jege se o nii o ke chega naa o wo ke. Wolo na ye dé Teiru wom nyem to nam jege se o di mo de o kikia yam, kolo ŋwaane dé Teiru wom wae o pa se o di chega kam konto dwoŋi.
45014005	Nɔɔno wó ta wora o na pɔɔre dɛ o pa de dwoi da yadwonna. Ko daare nɔɔno wodwoŋi maa wora o na ba kuri da yam daane. Nɔɔno maama nam na boŋe tei de tei to, o jege se o ta zege ko baŋa ne mo.
45014006	Nɔɔno wolo na kuri dɛ se de ta ye dɛ kamunu to yeini o ke dé Teiru wom ŋwaane mo. Wolo na di woŋo maama to ke konto o ma zuli dé Teiru wom, o na yeini o ke Wɛ lei wodiu kom baŋa ne to ŋwaane. Wolo nam na ba di woŋo maama to de ke konto o ma zuli dé Teiru wom ye o ke Wɛ lei.
45014007	Debam wolowolo ba ŋwe o tete yerane ŋwaane. Wolo ná tega, ko bá ta ye o tete yerane ŋwaane.
45014008	Dé ze ná ŋwe, dé ŋwe dé Teiru wom ŋwaane mo. Dé nam ná tega, ko ta ye dé Teiru wom ŋwaane. Mo kokuri, dé ná ŋwe naa dé ná tega, dé ta ye dé Teiru wom nyem mo.
45014009	Yezu Krista déem na tega ye o jwoori o bi o na ŋwea to, ko ye se o na chwoŋa se o ta ye twa na tege to Teiru de nɔn-ŋwena Teiru mo.
45014010	Ko na ye konto to, bɛ mo ye n yaale n nu-bu? Ko daare nmo, bɛ mo ye n gwooni n nu-bu? Debam maama nam wó ba de zege Wɛ yiga ne se o bore debam taane.
45014011	Ko popone Wɛ tɔnɔ kom ne Baŋa Wɛ na tage o we, “Amo na ye ŋwea tu to, ko seene ko ye chega mo we, nɔɔna maama wó ba ba kuni dwoona amo yiga ne, ye ba sɛ amo Wɛ de ba ni.”
45014012	Ko bere we debam maama wó ba dé zege Wɛ yiga ne se dé tole dé kwora dé bere-o.
45014013	Konto ŋwaane, dé daa yé ta yaale dé dwonna yuu. Nam pa se á boboŋa ja se á yé ke kolo na wó pa á nu-bu wo chɔge naa ko pa o tusi to.
45014014	Amo na me de dé Teiru Yezu to, amo yei lanyerane we wodiu tera ko tete na ye wo-digiru Wɛ tei ne. Nɔɔno nam ná pɛ se woŋo kolo ye wo-digiru, ko seene ko ye wo-digiru ko pa nɔɔno wom konto mo.
45014015	Nmo nam ná pɛ se n nu-bu wo chɔge de nmo na di wodiu kolo to, ko bere we n daa n ba tɔge swono chwoŋa ded-o. Yé pa se nmo na di wodiu kolo to chɔge nɔɔno de Wɛ, ye o ye wolo Yezu Krista na tege o ŋwaane to.
45014016	Yé pa se nɔɔna na chwoŋa se ba yaale woŋo kolo na lana nmo tei ne to.
45014017	Debam na ye Wɛ paare dem nɔɔna tei to ba tɔge wodiiru dim ŋwaane. Ko nam tɔge keim-laaro ŋwaane mo, de bochare-zuru de wopwolo ŋwaane, ne Wɛ Sin-laao kom na pae debam tei to.
45014018	Wolo maama nam ná sɛ o tɔge Yezu Krista konto dwoŋi, konto tu wó pwoli Wɛ wo ye nɔɔna de wó pa-o chega.
45014019	Konto ŋwaane pa-na dé kwaane dé ta ke kolo maama na pae nɔɔna jege ywoni daane ye ko fɔge-ba Wɛ chwoŋa ne to.
45014020	Yé pa se wodiiru dim chɔge totoŋa yalo Wɛ na ke de nɔɔna to. Wodiiru maama maŋe dim mo. Nmo nam ná di kolo na wó pa se n dwoŋi wo chɔge ko ŋwaane to, se n yage wodiu kom konto dim.
45014021	Ko lana se n yé ke kolo maama na wó pa se n nu-bu tusi Wɛ chwoŋa ne to, ko ná ye nɔm dim naa sana nyɔɔm naa kolo maama.
45014022	Nmo boboŋa ná jaane tei n wo-dedoa kam ŋwaane, se n pa ko ta ye nmo de Wɛ laŋa ne. Nɔɔno wolo ná yei kolo na lana se o ke to ye o ba jege boboŋa yalei ko ŋwaane, konto tu yuu yomma.
45014023	Ko daare nɔɔno wolo ná jege bobwea de o na di wodiu kolo to, konto tu bá na bora Wɛ tei ne. Ko bere we o ba jege wo-dedoa o dim dem wone. Kekea yalo maama na ba tɔge wo-dedoa keim to ye wɛleera mo.
45015001	Debam balo boboŋa na dana Wɛ yiga ne to jege se dé ta woli balo boboŋa ta na ba dana to mo, de ba boboŋa na daane-ba tei to ŋwaane. Dé yé ta tɔge dé tete boboŋa keim.
45015002	Debam maama nam jege se dé ta ke kolo na tɔge dé dwoŋi boboŋa na lage tei to mo, ye dé ke-o lanyerane se ko pa o fɔge o tɔge Wɛ chwoŋa.
45015003	Yezu Krista tete nam wo lage lanyerane o pa o tete. Ko nam na ye tei to, Wɛ tɔnɔ kom bere Yezu taane de ko na we, “Nɔɔna na jege nmo ba twea tei to mo jwoori ko tui amo baŋa.”
45015004	Kolo maama déem na popone Wɛ tɔnɔ kom wone to ye se ko bere debam Wɛ chega kam mo. Kolo na popone da to yeini ko pa dé na pu-dɛa de baare pa se dé jege teena Wɛ tei ne.
45015005	Wɛ mo ye wolo na pae nɔɔna pu-dɛa de baare to, ye wonto wó pa abam ta jege boboŋ-dedwe daane ne Yezu Krista na lage tei to.
45015006	Ko laam wó pa se abam maama sɛ daane ye á jege ni dedwe á ma zuli Wɛ wolo na ye dé Teiru Yezu Krista Kwo to.
45015007	Jwoŋi-na daane lanyerane ne Yezu Krista na jwoŋi abam tei to. Konto wó pa se Wɛ na zula.
45015008	Amo nam tɛ abam we Yezu Krista déem tu se o toŋe o pa Juu tiina bam mo Wɛ chega kam ŋwaane, se ko pa Wɛ na gwoni ni de ba nabaara bam tei to ta jege chega.
45015009	Konto ma kwori ko pa dwi-gɛ tiina bam de ba ba zuli Wɛ de o na jege ba ŋwaŋa to ŋwaane, ne Wɛ tɔnɔ kom na bere tei ko we, “Amo wó tɔge de dwi-gɛ tiina bam mo a zuli nmo, ye a leeni a zeiŋi nmo yere.”
45015010	Ko ta popone we, “Abam dwi-gɛ tiina bam tɔge-na de Wɛ nɔɔna bam maama se á ta-á jege wopwolo.”
45015011	Ko ta we, “Abam dwi-gɛ tiina bam maama ta-á ke Yuu-Tu Baŋa Wɛ lei. Pa-na se logo baŋa dwi maama tiina ta zuli-o.”
45015012	Isayah de déem we, “Jesse dwi dem tu dedoa wó zaŋe o ba se o ta tei logo baŋa dwi tiina bam, ye banto wó ta jege teena o tei ne.”
45015013	Wɛ nam ye teena tu ye wonto wó pa abam ta jege wopwolo de bochare-zuru, de á na jege wo-dedoa ded-o tei to ŋwaane. Wɛ Sin-laao kom dam laam wó pa se á na jege teena de Wɛ tei to fɔge ko puli ko ja gaale.
45015014	A nu-bia bam, amo tei ne a yei lanyerane we abam tɔge keim-laaro yerane mo ye á tiini á jege yuu-yeino dwi maama pa se á wae á bere daane Wɛ chega kam.
45015015	Amo nam na popone se a bere abam taana yadwonna tei to, a ke de a wo maama mo se a pa á guli-ya. Amo ke konto de Wɛ na pɛ-ne zaane se a ta toŋe totoŋe delo to,
45015016	ye o pa-ne chwoŋa se a ta ye Yezu Krista tontoŋeno dwi-gɛ tiina bam wone. Amo na toŋe a pa Wɛ tei to mo ye a yeini a bere o taan-ŋom dem se a wane a jwoŋi dwi-gɛ tiina a ke-ba Wɛ jeŋa ne, se ba pa o wo pwoli de o Sin-laao kom na fɔge ko kwɛ ba bochara tei to ŋwaane.
45015017	Konto ŋwaane, amo na me de Yezu Krista to, a jege chwoŋa se a bere a tete de a na toŋe a pa Wɛ tei to.
45015018	Amo nam kɔre chaveera se a ŋɔɔne kolokolo ye ko dae Yezu Krista na tɔge amo ŋwaane o ke kolo to. Ko ye Yezu mo pɛ se dwi-gɛ tiina bam da amo ŋwaane ba sɛ Wɛ de amo ni taane de a kikia yam na bere-ba tei to.
45015019	O ma pa se ba ba ba sɛ Wɛ de o na dɛ Wɛ Sin-laao kom dam ŋwaane o pa se ba na wo-kenkagela de maana yalo na bere o dam to. Konto dwoŋi mo a zege Jerusalem ne a tole jei maama a vo a yi Alirikum, ye a bere Wɛ chega kalo maama na tɔge Yezu Krista taan-ŋom dem baŋa to.
45015020	Amo boboŋa déem ya maŋe ya ja se a kwaane a ta bere Wɛ taan-ŋom dem jei selo ne ba ta na wo lɔre Yezu Krista taane to mo. Amo ba lage se a ta toŋe a gwaare de totoŋe delo nɔɔno wodwoŋi na maŋe o ke to.
45015021	Ko nam ye ko na maŋe ko popone Wɛ tɔnɔ kom ne tei to we, “Ba ta na wo tage o taane ba bere balo to laam wó ba ba lɔre-de. Balo ta na wo nigi o ŋwa to laam wó ba ba ni o chega kam kuri.”
45015022	Ko ye konto ŋwaane mo amo gɛ laŋa kuni dedɛ se a ba abam tei.
45015023	Ko daare leilei konto amo daa ba jege chwoŋa se a ta toŋe jei sem konto ne. Amo na jege abam fera bena dedɛ se a ba a nɛ abam to,
45015024	amo laam boŋe se a ba maŋa kalo a na lage a zaŋe a vo Sapeeni to. Amo lage se a tɔge abam tei se a wane a di wopwolo de abam da fenfee. Abam laam wó wane á woli-ne se a kwei chwoŋa a kɛ.
45015025	Leilei konto amo lage a vo Jerusalem se a toŋe a woli Yezu nɔɔna bam dáane.
45015026	Yezu kɔgɔ kom nɔɔna balo na wo Makedonia ne de Akaya ne to mo mɛ ba boboŋa se ba la sabu ba ma woli Yezu nɔɔna balo na wo Jerusalem ne ye yiniga jege-ba to.
45015027	Ko ye ba tete boboŋa mo ba mɛ ba ke konto. Ko nam maŋe se ba woli-ba konto dwoŋi, kolo ŋwaane Juu tiina bam ya maŋe ba kwei Wɛ wonnu mo ba chɛ de dwi-gɛ tiina bam. Konto ŋwaane dwi-gɛ tiina bam jege se ba de daa woli Juu tiina bam de wonnu telo na wó fɔge ba yera to.
45015028	Amo ná ti totoŋe dento ye a kwei sabu kom maama a ke nɔɔna bam jeŋa ne, amo laam wó tɔge abam tei se a daare a vo Sapeeni.
45015029	Amo nam yei we, a ná tu abam tei, amo wó ta jege Yezu Krista dam se o swɛ abam swolim ko ja gaale.
45015030	A nu-bia bam, amo lage a kwoori abam dé Teiru Yezu Krista ŋwaane de swono kolo Wɛ Sin-laao kom na pɛ debam to ŋwaane, se á ta-á woli-ne a totoŋ-chɛɛra wone de á na lwoori Wɛ á pa-ne tei to.
45015031	Lwoori-na Wɛ se o jwoŋi-ne balo na wo Judea ne ye ba ve Yezu to jeŋa ne, se o daare o pa se Yezu nɔɔna balo na wo Jerusalem ne to sɛ totoŋa yalo amo na wó ke a pa-ba Wɛ ŋwaane to.
45015032	Wɛ ná sɛ, amo laam wó wane a ba abam tei de wopwolo se a daare a na ywoni abam tei ne.
45015033	Bochare-zuru Tu Baŋa Wɛ wó ta wo abam tei ne. Amin.
45016001	Amo lage a bere abam dé nu-bu Fibi chega na ye tei to. Wonto ye kaane wolo na toŋe o woli Yezu kɔgɔ kolo na wo Kɛnkaria ne to.
45016002	Abam nam jege se á jwoŋi-o lanyerane dé Teiru wom ŋwaane, ne ko na maŋe se Yezu nɔɔna ta ke tei to. Á ta-á pa-o wolim delo maama o na lage abam tei ne to, kolo ŋwaane o maŋe o toŋe o woli nɔɔna dedɛ, de amo de.
45016003	Jɔɔne-na Pirisila de Akwila á pa-ne. Banto mo tɔge de amo ye dé toŋe dé pa Yezu Krista.
45016004	Ba ya sɛ se ba da toone tei amo ŋwaane. Amo nam ke-ba lei, ye ko dae amo yerane, se ko ye dwi-gɛ tiina balo maama na tu ba sɛ Yezu to de mo.
45016005	Jɔɔne-na Yezu kɔgɔ kolo na tigisi ba sɔŋɔ kom ne to á pa-ne. Jɔɔne-na amo badwoŋ-swono Yɛpanitu, wolo na dɛ yiga o sɛ Yezu Krista Asia teene nɔn-bia bam maama wone to.
45016006	Jɔɔne-na Mary wolo na tiini o toŋe o pa abam to.
45016007	Jɔɔne-na amo dwi tiina Andarika de Junia. Banto ya tɔge de amo ba wo peena diga ne. Ba maa jege yere lanyerane Yezu tontoŋena bam tei ne ye ba sɛ Yezu Krista ba daare amo.
45016008	Jɔɔne-na Ampalia wolo a na tiini a jege o swono dé Teiru wom ŋwaane to.
45016009	Jɔɔne-na Yubana wolo na tɔge de debam o toŋe Yezu Krista totoŋa to, dedaane amo badwoŋ-swono Setache.
45016010	Jɔɔne-na Apɛla wolo na jege pu-dɛa de o na tɔge Yezu Krista tei to. Jɔɔne-na Arisobulu sɔŋɔ tiina bam.
45016011	Jɔɔne-na amo dwi tu Hɛrodion. Jɔɔne-na balo na ye Nakisa sɔŋɔ tiina ye ba ye dé Teiru wom nyem to á pa-ne.
45016012	Jɔɔne-na Tirifana de Tirifosa, kaana balo na tiini ba toŋe dé Teiru wom totoŋa to. Jɔɔne-na Pɛrisa, kaane wolo de na tiini o toŋe o pa dé Teiru wom ye a jege o swono to.
45016013	Jɔɔne-na Rufusi wolo na tiini o tɔge dé Teiru wom lanyerane to, de o nu wom na ke amo ne o tete bu tei to.
45016014	Jɔɔne-na Asinkaritu, de Felegon, de Hamesa, de Pataroba, de Hamasa, dedaane de nu-bia balo maama na wo ba tei ne to.
45016015	Jɔɔne-na Filologa, de Julia, de Niria de o nakɔ, de Olimpa, dedaane Yezu nɔɔna balo maama na wo ba tei ne to.
45016016	Á ná jeeri daane, se á ta-á kukwori daane á pa Wɛ zula. Yezu kɔgɔ kom jei maama ne de jɔɔne abam.
45016017	A nu-bia bam, a lage a kwoori abam se á fɔge á che á tete de balo na pɔɔre nɔɔna pa se ba jaane daane ye ba to tusim wone to. Banto nam mo yaale berem delo abam na maŋe á lɔre to. Konto ŋwaane ja-na á tete de ba.
45016018	Nɔɔna bam konto dwoŋi ba tɔge dé Teiru Yezu Krista na lage kolo to, ye ba daare ba tɔge ba fera na zoore wonnu telo to. Ba yeini ba ŋɔɔne pere pere mo ye ba ma ni-sone ba gane balo na ba jege swa to ba pipiri ba boboŋa.
45016019	Nɔɔna maama yei abam na tɔge Wɛ lanyerane tei to, ye konto mo pa se amo tiini a jege wopwolo abam ŋwaane. Amo nam lage se abam yia poore de kolo na lana to, se á daare á ta-á yei á tete se lwaane yé chɔge abam.
45016020	Wɛ wolo na pae nɔɔna bochare-zuru to bá daane o ba o chɔge setaane pɛ wom nenɛɛne á na kwei á nɛ á nɔ o baŋa ne tei to. Dé Teiru Yezu zaane dem ta wo abam tei ne.
45016021	Amo dwoŋi tontoŋeno Timoti de jɔɔne abam. Amo dwi tiina Lukius, de Jason, de Sosipata de jɔɔne abam.
45016022	Amo Tɛtius mo popone Pɔɔl ni taane dento a tiŋi, ye a jɔɔne abam dé Teiru wom ŋwaane.
45016023	Gayus wolo amo Pɔɔl na zoore o sɔŋɔ ne ye Yezu kɔgɔ kom maama de tigisi da to jɔɔne abam. Arasitu wolo na ye teo kom dedɛɛro ye o nii ko sabu baŋa ne to, dedaane de nu-bu Kwatus de jɔɔne abam. ((
45016024	Dé Teiru Yezu Krista zaane dem ta wo abam maama tei ne. Amin.))
45016025	De ke Wɛ lei, wolo dam dem na pa se á fɔge á zege lanyerane de á na sɛ Wɛ taan-ŋom delo amo na tɔɔle Yezu Krista ŋwaane to. Konto mo abam laam tu á lɔre Wɛ chega kalo déem na seigi o wone faŋa faŋa to.
45016026	Leilei konto Wɛ tɔge o tontoŋena bam déem na popone wonnu telo ba tiŋi to ŋwaane o ma pa se o chega kam konto ba ka lɔre jaja. Wɛ wolo na jege ŋwea se ko ta vei wuu to laam mo pɛ ni se logo baŋa dwi tiina maama na chwoŋa ba lɔre o chega kam, se ba daare ba ke ba wo-dedoa ba sɛ-o ye ba tɔge o ni.
45016027	Wonto yerane mo ye swa maama tu ye o ba jege dwoŋi. Zula ta wo o tei ne Yezu Krista ŋwaane se ko ta vei wuu. Dé ke Wɛ lei. Amin.
46001001	Amo Pɔɔl wolo Wɛ na kuri-ne de o tete boboŋa se a ta ye Yezu Krista tontoŋeno to mo popone tɔnɔ konto, ye de nu-bu Sɔsɔdane mo tɔge o woli-ne.
46001002	De popone se de pa abam balo na ye Wɛ kɔgɔ kom wo nɔɔna ye á zoore Korinti ne to mo. Abam maa ye balo Wɛ na kuri se á ta-á ye o nyem Yezu Krista ŋwaane to. O ma le abam se á ta-á ye o nɔɔna, ko woli de balo na wo jei maama ye ba zuli Yezu Krista to. Wonto maa ye ba maama Teiru, ye o ye debam dé Teiru.
46001003	Dé Kwo Wɛ, de dé Teiru Yezu Krista wó pa abam zaane de yezura.
46001004	Maŋa maama a yeini a ke Wɛ lei abam ŋwaane, de o na ke abam zaane Yezu Krista ŋwaane to.
46001005	Abam na me de Yezu to, Wɛ seene o woli abam de yuu-yeno maama se á ta-á wae á ŋɔɔne o taane dem ye á kwori á yei o chega kam maama.
46001006	Konto to, Yezu Krista taane dem de déem na tage de abam to tiini de ji chega abam tei ne.
46001007	Á nɛ Wɛ-pɛɛra yalo maama á na lage to ye á cheigi dé Teiru Yezu Krista se o jwoori o ba se de na-o.
46001008	Wonto wó ta nii abam baŋa ne taa, se á wae á ta-á zege lanyerane se ko ta vei o dɛ kamunu kom, se tusim ye ta wo abam de Wɛ laŋa ne.
46001009	Wɛ zege o taane dem baŋa ne mo chekke, ye wonto mo kuri abam se á me de o bu Yezu Krista, debam Teiru wom.
46001010	A nu-bia bam, a lwoori abam dé Teiru Yezu Krista yere ŋwaane se á ta-á jege ni-mɔrɔ, se á yé ta-á pɔɔre daane. Kwaane-na á ke á boboŋa daane se á ke ni dedwe.
46001011	Kokuri, Cheloa ba sɔŋɔ tiina badaara tage de amo we, á mage ni-kantɔgɔ mo daane.
46001012	Ko na ye tei to, abam badaara we á tɔge Pɔɔl mo. Abam badwonna we á tɔge Apolo. Badwonna maa we ba tɔge Piita. Badwonna de maa we ba tɔge Yezu Krista.
46001013	Á na pɔɔre pɔɔre Yezu Krista konto to, ko jege kuri na? Amo Pɔɔl mo tege dagara kam baŋa ne naa wɔ mo? Á na jwoŋi sɛɛm to, á jwoŋi se á sɛ Pɔɔl mo na?
46001014	A ke Wɛ lei, kolo ŋwaane amo wo pɛ abam wolowolo sɛɛm, ko ná dae Kirisipu de Gayus yerane.
46001015	Konto to, nɔɔn-nɔɔno bá wane o ta we á jwoŋi sɛɛm amo ŋwaane.
46001016	A ya swei woŋo fee, a pɛ Setɛfana sɔŋɔ tiina de sɛɛm, ko daare konto kwaga ne, wolo ná woli da, a daa ware a guli.
46001017	Yezu Krista toŋe-ne se a ta Wɛ taan-ŋom dem mo a bere nɔɔna, se o wo toŋe-ne se a pa nɔɔna sɛɛm. A na ŋɔɔne Wɛ taane tei to, ko dae logo baŋa swa mo a maa ŋɔɔna. A ya ná ŋɔɔne konto dwoŋi, a ya wó kwoli Yezu yere pa se o toone dem dagara kam baŋa ne ya bá ta jege chega nɔɔna tei ne.
46001018	Ko ye chega mo we Yezu toone dem dagara kam baŋa ne ye jworim taane mo balo yiga na tera de Wɛ to tei ne. Ko nam ye Wɛ tete dam ŋwaane mo debam balo o na jwoŋi o yage to tei ne.
46001019	Ko nam maŋe ko popone Wɛ tɔnɔ kom ne we, “Amo Baŋa Wɛ wó chɔge swa tiina boboŋa, ye a daare a pa yi-poro nyena yi-poro kom yaale.”
46001020	Swa tiina swa yam daa jege kuri na? Tɔn-yeena de nɔɔna balo na yei ŋɔŋa to yi-poro kom jege kuri na? Wɛ nam bere debam we logo baŋa swa yam maama ye jworim mo.
46001021	Wɛ tete swa ŋwaane mo pae nabiina bá wane ba ma ba tete swa ba lɔre-o. O nam ke o boboŋa ne se o tɔge taane delo de na bere nɔɔna ye ba pae de ye jworim to ŋwaane mo o ma jwoŋi balo na sɛ-de to o yage.
46001022	Juu tiina lage se ba nɛ wo-kenkagela yalo na bere Wɛ chega kam to mo. Girisi tiina maa lage se ba cheigi taane delo na wó bere-ba swa to.
46001023	Ko ná ye debam, de ŋɔɔne Yezu Krista wolo na tege dagara baŋa ne to taane mo. Taane dem konto maa ye ta-balɔrɔ mo Juu tiina tei ne. De maa ye jworim mo de pae dwi-gɛ tiina.
46001024	Ko daare debam balo Wɛ na kuri to, ko ná ye Juu tiina naa dwi-gɛ tiina, taane dem konto mo pɛ de lɔre we Yezu Krista ye Wɛ dam tu de o swa tu.
46001025	Woŋo kolo nɔɔna na pae ko ye jworim Wɛ tei ne to gare nabiina swa maama, ye kolo na bwomma o tei ne to dana ko dwoi nabiina dam.
46001026	A nu-bia bam, á boŋe á déem na ye tei ye Wɛ laam ba o kuri abam to. Ko dae á dedɛ yi déem mo poore nenɛɛne nabiina na lage yi-poro kolo to. Ko dae á dedɛ mo ye dedɛɛra, naa á dedɛ mo nwoŋi naduna sam.
46001027	Wɛ nam paale o kuri wonnu telo nabiina na pae te ye wo-jwooru to mo se o ma pa chaveera di swa tiina. O ma kuri wonnu telo nabiina na pae te ye wo-bwoonu to se o ma pa chaveera di dam tiina.
46001028	O ma daare o kuri wo-yɔɔro de wo-korro telo maama nabiina na gwooni to, se o ma pa wonnu telo nabiina na pae te jege nyɔɔre to ji kafɛ.
46001029	Wɛ kuri wonnu tento dwoŋi mo, se nabiina ye zaŋe ba wane ba mage ba nyɔɔna o yiga ne.
46001030	Wɛ nam mo pɛ se abam me de Yezu Krista. Konto ŋwaane mo swa yalo Yezu na jwoŋi Wɛ tei ne to laam jigi debam swa. Wonto mo pae de jege chega Wɛ tei ne. O maa pae de bochara lana de Wɛ. O ma daare o kwei o tete ŋwea o ma vere debam wɛleera jeŋa ne.
46001031	Konto to, kolo na popone Wɛ tɔnɔ kom ne to ye chega mo de ko na we, “Wolo ná lage se o bere o tete, se o pa ko ta ye dé Teiru wom ŋwaane.”
46002001	A nu-bia bam, a déem na tu abam tei to, amo wo bere a tete se a pa a ni taane de a swa ta gare abam, de a na tɔɔle Wɛ taane dem a bere abam tei to.
46002002	A wo ke a boboŋa ne se a bere abam kolokolo, ko ná dae Yezu Krista taane yerane de o toone dem dagara kam baŋa ne.
46002003	A na wo abam tei ne to, a déem tiini a bwona de abam, ye foone tiini de jege-ne, ye a yera sae.
46002004	A ŋɔŋa kam de a na tɔɔle Wɛ kwora kam tei to dae swa mo a kea se a pa á sɛ taane dem. Ko ye Wɛ Sin-laao kom de o dam mo pɛ se á lɔre we taane dem ye chega.
46002005	Konto to, á na ke á wo-dedoa de Yezu to, ko tɔge Wɛ dam dem ŋwaane mo, se ko dae nabiina swa ŋwaane.
46002006	De nam yeini de bere balo boboŋa na kweere to mo swa, ye ko dae nabiina swa naa logo baŋa dedɛɛra bam swa. Banto wó ba ba ti de ba dam dem maama.
46002007	Debam na bere swa yalo to ye Wɛ swa mo. Nabiina nam yeiri ya ni ne, Wɛ na segi-ya ba yiga ne to ŋwaane. O déem maŋe o ke o boboŋa ne faŋa faŋa mo se o swa yam konto pa de wane de na paare o tei ne.
46002008	Logo baŋa dedɛɛra bam wolowolo nam wo lɔre ya kuri. Ba ya ná yei, ba ya bá ja Wɛ te-laao paare tu Yezu ba pa o te dagara baŋa ne.
46002009	Wɛ tɔnɔ kom nam bere o swa yam kuri we, “Wɛ fɔge o ke wo-laaro o tiŋi, se o pa balo na swo-o to. Nabiina yi wo nɛ wonnu tem konto dwoŋi, ye ba zwa wo nigi te ŋwa ye ba ba jege te boboŋa de.”
46002010	De ko de, Wɛ dɛ o Sin-laao kom ŋwaane mo o ma pa de lɔre wonnu tem konto. Wɛ Sin-laao kom yeini ko da woŋo maama naga mo, ye ko yei Wɛ wo de o boboŋa de.
46002011	Wɔ mo wó wane o lɔre nɔɔno wodwoŋi boboŋa, ye ko dae o tete jworo? Ko nam na ye konto to, nɔɔn-nɔɔno yeiri Wɛ boboŋa, ko ná dae o tete Sin-laao kom yerane.
46002012	Jworo kolo Wɛ na ke debam bochara ne to dae logo baŋa nyem. Ko nam nwoŋi Wɛ tei mo se ko pa de lɔre wo-laaro telo o na pɛ debam zɛɛra to.
46002013	De yeini de bere nɔɔna chega kam konto ye botare selo de na ŋɔɔne to dae nabiina swa. Ko ye Wɛ Sin-laao kom mo bere debam botare selo na maŋe se de ta ŋɔɔne to. Debam tɛ chega kalo na ye Wɛ nyem to de bere balo o Sin-laao kom na wo ba bochara ne to mo.
46002014	Wɛ Sin-laao kom na tere wolo bochare ne to ba sɛ se o jwoŋi ko wo-laaro tem. Te maama ye wo-jwooru mo o tei ne. O bá wane o lɔre te kuri, kolo ŋwaane ko ye Wɛ Sin-laao kom mo bere te kuri chekke.
46002015	Wolo maama Wɛ Sin-laao kom na wo o bochare ne to mo wae o yei woŋo maama kuri chekke. Nɔɔn-nɔɔno nam bá wane o mage banto puga o nii.
46002016	Ko ye chega mo, de Wɛ tɔnɔ kom na bere tei we, “Nɔɔn-nɔɔno bá wane o lɔre Baŋa Wɛ boboŋa, se o bere-o o na wó ke tei to.” Dé Teiru Yezu Krista boboŋa dedaane debam boboŋa nam ye bedwe mo.
46003001	A nu-bia bam, a déem na wo abam tei ne to, a ware a ŋɔɔne Wɛ taane de abam ne Wɛ Sin-laao kom na wo balo tei ne to. A déem ŋɔɔne de abam nenɛɛne á ye balo logo baŋa wonnu fera na jege-ba to ye á ta ye bu-balɛ mo Yezu Krista tei ne.
46003002	A na bere abam wo-mwaalo telo to nye de a pɛ abam yela mo se á nyɔ. A déem wo pɛ abam wodiu, kolo ŋwaane á déem wo yi ko dim. De zem de, á daa ta wo yi wodiu dim,
46003003	kolo ŋwaane á ta ye balo logo baŋa wonnu fera na jege-ba to mo. Abam jege puseŋa ye á mage ni-kantɔgɔ daane. Konto bere we logo baŋa wo-yɔɔro fera mo ta jege abam, ye á tɔge balo ta na yeiri Wɛ to kikia. A fɔ vwa na?
46003004	Abam dedoa ná tɛ o we, o tɔge Pɔɔl mo, ye wodwoŋi de ná we, o tɔge Apolo mo, ko dae balo na yeiri Wɛ to kikia mo konto na?
46003005	Wɔ mo ye Apolo? Wɔ mo ye amo Pɔɔl? Debam maama ye Wɛ tontoŋena mo, ye Wɛ dɛ debam ŋwaane mo o pa á sɛ Yezu Krista. Debam maama toŋe kolo dé Teiru wom na pɛ debam se de ke to mo.
46003006	Amo Pɔɔl mo dugi wonnu abam bochara ne. Apolo ma yage na da ye te puli. Ko daare ko ye Wɛ mo pɛ te be.
46003007	Mo kokuri, wolo na dugi to de wolo na yage na da to maama dae kolokolo. Wɛ yerane mo wae o pae o taane dem ke dam nɔɔna bochara ne.
46003008	Wolo na dugi to de wolo na yage na to maama ye bedwe mo. Wɛ wó pa ba maama jwoŋi ba ŋweero ko maŋe de ba na toŋe tei to mo.
46003009	Debam maama toŋe daane mo de pa Wɛ. Abam nye de Wɛ kara kalo de na dugi ka wone to mo. Abam daa ta nye de diga kalo Wɛ na wora o lɔ to mo.
46003010	Wɛ na zeini amo se a toŋe totoŋe delo to ye amo beiri diga kam kuri mo, ne lɔrɔ-ŋom tei. Nɔɔno wodwoŋi de maa wora o lɔa o daŋe da. Wolo maama nam na lage se o lɔ o daŋe da to jege se o ta yei o na lɔ tei to mo.
46003011	Nɔɔn-nɔɔno daa bá wane o beiri diga kam kuri, kolo ŋwaane Wɛ maŋe o pa Yezu Krista ji kuri delo yerane na ye chekke to mo o beiri-ka.
46003012	Wolo na wó lɔ o daŋe da to wae o kwei sabu-seŋa naa channa naa kandwa ŋona naa dɛ naa gaaro naa kasoro o maa lɔa.
46003013	Nɔɔno maama na toŋe kolo to nam wó ba ko lɔre jaja. Yezu Krista tutuuru dɛ dem ná yia, de wó ba de mini mo. Mini dem mo wó bere nɔɔno maama totoŋa na ye tei.
46003014	Balo na lɔge de wo-laaro ye mini dem na wo wane de di to wó jwoŋi ba ŋweero.
46003015	Ko daare balo mini dem na wane de di ba lɔɔm dem to wó ga woŋo maama. Nɔɔna bam tete bá te. Ba nam wó ta nye de mini na di nɔɔno ye o wori tei to mo.
46003016	Wɛ Sin-laao kom na wo abam bochara ne to, á nye de Wɛ tete diga kalo o na zoore ka wone to mo. Á yeiri konto na?
46003017	Wolo nam ná chɔge Wɛ diga kam, Wɛ wó chɔge o de. Wɛ diga kam ye o tete swono jeiga mo, ye ka ba jege digiru. Abam tete nam mo ye o diga kam konto.
46003018	Nɔɔn-nɔɔno ye zaŋe o gane o tete. Abam wolo ná boŋe we o jege swa ne zem logo baŋa swa na ye tei to, konto tu jege se o jwoori o ji jworo mo, se o laam wane o na swa chekke.
46003019	Kokuri logo baŋa swa ye jworim mo Wɛ yiga ne. Ko popone Wɛ tɔnɔ kom ne we, “Wɛ vugimi swa tiina swa pa ya jwoori ya ja-ba.”
46003020	Ko daa ta popone we, “Baŋa Wɛ yei we swa tiina boboŋa maama ye kafɛ mo.”
46003021	Konto ŋwaane, nɔɔn-nɔɔno ye zaŋe o mage o nyɔɔne de o na tɔge nabiinu wolo to. Woŋo maama ye abam nyem mo.
46003022	Ko ná ye amo Pɔɔl, de Apolo, de Piita, debam de ye abam nyem mo. Ko nam ná ye logo baŋa, de ŋwea, de toone, de zem, de jwa de, abam mo tei te maama.
46003023	Yezu Krista nam mo tei abam, ye Wɛ tei Yezu Krista tete de.
46004001	Abam na boŋe tei to, á jege se á ta-á yei we debam ye Yezu Krista tontoŋena mo. Wɛ nam kwei o chega kalo na seigi nabiina yiga ne to o ke debam jeŋa ne se de ta nii ka baŋa ne.
46004002	Nmo nam ná kwei n wonnu n ke nɔɔno jeŋa ne se o ta nii te baŋa ne, ko maŋe se konto tu ta ye jawala tu mo.
46004003	-
46004004	Ko ná ye amo, abam naa nabiina maama ná di amo taane tei de tei, a yiga tera. Amo boboŋa ne, kolokolo tera a na ke a chɔge. De konto de, a bá wane a ta we a jege chega, a na bá wane a bore a tete bora to ŋwaane. Wolo yerane na wó wane o bore amo bora to mo ye dé Teiru wom.
46004005	Konto ŋwaane, cheigi-na dé Teiru wom, se nɔɔn-nɔɔno yé wuuri o di o dwoŋi taane. O ná tua, o wó ja pwooni o ba o pa woŋo kolo maama na seigi lim wone to ta nae jaja. Wonto wó pa nɔɔna boboŋ-lilirru tem lɔre jaja. Maŋa kam konto ne mo nɔɔno maama wó na zula yalo na maŋe se o na Wɛ tei ne to.
46004006	A nu-bia bam, ko ye abam ŋwaane mo a kwei a tete dedaane Apolo a ma maŋe a bere abam, se á wane á nii debam á ma lɔre á na wó ta-á tɔge tei to, se á ye sa kolo na popone Wɛ tɔnɔ kom wone to. Konto to, á yé ta-á pae á tete kamunni ye á ta-á zuli nɔɔno se á daare á gwooni o dwoŋi.
46004007	Wɔ mo pɛ nmo kanto zega kam jei? Bɛ mo n jega ye n wo jwoŋi-ko Wɛ tei ne? Nmo nam na jwoŋi to, bɛ mo kea ye n mage n nyɔɔne ko baŋa ne, ne nmo tete mo mɛ n dam de n swa n ma n na-ko tei?
46004008	Abam boŋe we á maŋe á jege kolo maama á na lage to, á kwori á ye naduna, ye á ta boŋe we abam di paare á daare debam. Ko ya maŋe se á seene á di paare se debam de ta tɔge de ye pwa.
46004009	Amo na boŋe tei to, ko nye de Wɛ kwei debam balo na ye o tontoŋena to o zege kwaga kwaga mo, nenɛɛne balo ba na lage ba ja-ba ba vo ba go tei to mo. Debam ye balo na jigi nɔn-mwaano to mo woŋo maama tei ne, de nabiina de malese de.
46004010	Debam jigi jworru mo Yezu Krista ŋwaane, ye abam nam pa á ye swa tiina mo o tei ne. Debam maa bwomma ye abam pae á dana. Nɔɔna zuli abam, ye ba daare ba ba nege debam.
46004011	De zem de, kana de na-nyɔɔm jege debam, ye de zo gare-zenzwanno. Nɔɔna maa bɛɛse debam, ye de ba jege de tete sɔŋɔ se de peini da.
46004012	De mae de tete jea mo de toŋa pa de yera nyɔna. Nɔɔna ná jege debam ba twea, de yeini de leiri-ba lanyerane mo. Nɔɔna ná bɛɛse debam, de yeini de vɔ pu-dɛa mo.
46004013	Nɔɔna ná yaale debam, de yeini de jwoori de tɛ wo-ŋonno mo de pa-ba. Debam jigi logo baŋa weero mo. De zem maama, de ye wo-yɔɔro mo nɔɔno maama tei ne.
46004014	A na popone tɔnɔ konto to, a popone se ko woli abam se á tɔge chwo-laao mo, á na ye amo bi-swonnu to ŋwaane, se ko dae we a lage se chaveera mo ja abam.
46004015	A yei we nɔɔna dedɛ wó ta wora ba na nii abam baŋa ne se ba kale abam ba de Yezu Krista chwoŋa kam ne. De ko de, á kwoa nam ba daga. Amo yerane mo ye á kwo, de a na bere abam Wɛ taan-ŋom dem ye á na ŋwe-doŋa Yezu Krista ŋwaane to.
46004016	Mo kokuri, a lwoori abam se á ta-á lwoni amo kikia.
46004017	Konto ŋwaane mo a lage a toŋe Timoti á tei ne. Wonto ye a bu-swono, ye o jege jawala de o na tɔge dé Teiru Yezu tei to. Wonto wó guli o bere abam amo ŋwea na ye tei Yezu Krista chwoŋa kam ne ye ka maŋe de amo na bere Yezu kɔgɔ kom jei maama ne tei to.
46004018	Abam badaara pae á tete kamunni mo, ye á daa ba teene we amo wó jwoori abam tei.
46004019	Wɛ ná sɛ, a nam wó ba abam tei leilei. A ná tua, a laam wó wane a lɔre dam delo kamun-nyena bam na jege to ye ko dae ba ŋɔŋa yerane to.
46004020	Wɛ paare dem pae dam mo, se ko dae ŋɔŋa yerane.
46004021	Ko daare abam tei ne mo se á bɛ á nii, a ba a vaŋe á zwɛ naa a bere swono se a fɔge a ke abam lanyerane?
46005001	Amo nam nigi abam labaare we abam wone nɔɔno dedoa kare o ke kabwoŋa mo. Abam wone baaro dedoa tigi de o kwo kaane. Balo na yeiri Wɛ to de maŋe ba ba sɛ ba ke wo-zɔɔna yanto dwoŋi.
46005002	O na ke konto to, bɛ mo ye á pae á tete kamunni? Ko ya maŋe se á wo chɔge ko ŋwaane, se á daare á le nɔn-yɔɔ kom konto á wone.
46005003	Amo tete mo tera abam tei ne, ye á boboŋa tiini ya wo amo yuu ne. Konto to, a maŋe a ve baaro wonto bora o chɔgem dem ŋwaane, ne a wo abam tei ne mo tei.
46005004	-
46005005	Mo kokuri a tɛ abam dé Teiru Yezu Krista yere ŋwaane we, á ná tigisi daane á ti, se á ma amo boboŋa yam dedaane de Teiru Yezu dam dem á ma kwei nɔɔno wonto á ke setaana pɛ jeŋa ne, se wonto wane o chɔge nɔɔno wom yera de wo-zɔɔna fera yalo na jege-o to. Á ná ke konto, o jworo kom laam wó wane ko na verem dé Teiru Yezu dɛ kamunu kom ne.
46005006	Abam nyɔɔn-magem dem ba lana. Á yei we sabɔle fenfee ná wora bworobworo mun-lɛɛre wone, ko laam wó pa te maama fole mo. Keim-lɔŋɔ de ye konto mo.
46005007	Konto ŋwaane, le-na sabɔle-dwoori dem á wone, se de yé lɔgese á maama. Konto mo wo-digiru bá ta wo á wone, ye á laam wó ta-á ye nenɛɛne bworobworo mun-lɛɛre delo ba na wo ke sabɔle da to. Á laam seene á ye nɔn-laaro mo, kolo ŋwaane Yezu Krista kwei o tete o kaane Wɛ á wɛleera saarem ŋwaane. Konto nye de Isarele tiina bam déem na yeini ba goe pipeila ba kaane Wɛ, ye ba daare ba di ba kuri delo yere na ye Atɔgebabaŋa to. Yezu nam mo jigi debam pipeila kam konto dwoŋi.
46005008	Pa-na de ke ne banto na ke tei ye ba le sabɔle-dwoori maama ba sam ne ba dole ba yage to. Ko ná ye debam, pa-na de le lwaane dedaane totoŋ-balwaaro maama de wone, ye de daare de ta jege wo-pwoŋo de chega, ye wo-digiru daa bá ta wo de wone. Konto nye de ba déem na yeini ba di ba kuri dem ye ba di bworobworo kolo na ba jege sabɔle to mo.
46005009	Amo déem na dɛ yiga a popone tɔnɔ kolo a pa abam to, a tage de abam se á yé ta-á tɔge dedaane balo na kare ba ke kabwoŋa to.
46005010	Amo na kaane abam konto to, ko dae balo na yeiri Wɛ ye ba ye ka-lagena, naa nɔn-kwollu, naa venverena, naa jwo-kaana to taane mo a tɛa. Abam bá wane á pwɛ á tete de logo baŋa nɔɔna bam konto dwoŋi.
46005011	Amo nam na popone kolo to kuri mo ye se á yé ta-á tɔge de wolo maama na bere we o ye á nu-bu ye o ye ka-lageno, naa nɔn-kwolo, naa jwo-kaano, naa nɔn-tweeno, naa sa-nyɔro, naa venvereno to. Ko ná ye wonto dwoŋi, se á pwɛ á tete ded-o, se á bere á ye di wodiu dedaane-o de.
46005012	-
46005013	Ko ná ye balo na dae de nu-bia Yezu ŋwaane to, a bá wane a di banto taane. Ko ye Wɛ mo wó di banto taane. Abam nam jege se á di balo na wo á kɔgɔ kom wone to taane. Konto ŋwaane, zeili-na nɔn-balɔrɔ kom á wone.
46006001	Abam wolo ná jege taane de o dwoŋi, ye á ye nu-biu Yezu ŋwaane, bɛ mo ye nmo wó ja taane dem n vo kɔɔte se balo na yeiri Wɛ to di abam taane dem? Ko wó taa ye chaveera mo ko pa-m de ko ya na maŋe se Wɛ nɔɔna bam mo di abam taane dem.
46006002	Wɛ nɔɔna bam mo wó ba ba di nabiina maama taane. Á yeiri konto na? Konto ŋwaane, bɛ mo kea ye á ware á di ta-balwa á pa á tete?
46006003	Á yeiri we debam mo wó di malese sem taane na? Konto to, de bá wane zem taana de di na?
46006004	Abam nam ná jege taane konto dwoŋi á wone, bɛ mo ye á ja á vo balo na dae kolokolo Yezu nɔɔna bam yiga ne to tei?
46006005	A tage tento maama se chaveera mo ja abam. Ko wó taa ye chega we swa tu tere abam wone se o wane o fɔge abam balo na ye nu-biu to daane na?
46006006	Abam na ke tei to ba lana. Abam wone nɔɔno dedoa yeini o saŋe o nu-bu kɔɔte ne pa se balo na yeiri Wɛ to di o taane.
46006007	Abam nam ná saŋe daane konto, ko bere we á maŋe á tusi mo dedɛ. N nu-bu ná ke-m wo-lɔŋɔ, naa o ná ŋɔge-m, ko ya lana se n yage n ma n chɛ-o mo.
46006008	Ko nam na ye tei to, abam tete yeini á ke wo-lwanno mo, ye á ŋɔne daane, dedaane á nu-bia bam de.
46006009	Á yeiri we balo na ba tɔge chwo-laao to bá na jeŋa jei Wɛ woro kom ne na? Yé zaŋe-na á gane á tete. Balo na ye ka-lagena, naa jwo-kaana, naa ka-ziina, naa ka-ywallo, naa balo na peini de ba to,
46006010	naa ŋweena, naa nɔn-kwollu, naa sa-nyɔra, naa nɔn-tweena, naa venverena to bá na jeŋa jei Wɛ woro kom ne.
46006011	Abam badaara déem ke konto dwoŋi mo. Wɛ nam saare á wɛleera yam maama. O ma pa á ji o nyem ye á jege chega o tei ne. Wɛ dɛ dé Teiru Yezu de o Sin-laao kom dam ŋwaane mo o ke konto o pa abam.
46006012	Abam badaara we, kolokolo daa tera ko na chula á tei ne. Amo nam tɛ we ko dae woŋo maama mo wó ta lana ko pa abam. Amo ná we, kolokolo daa tera ko na chula amo tei ne, amo nam bá sɛ se a pa kolokolo ta jege dam se ko wane ko fe amo.
46006013	Abam yeini á we, Wɛ ke wodiu de kana mo se ba ta zeini daane. Maŋa nam wó ba ye Wɛ wó ja wodiu de kana maama o chɔge. Wɛ nam wo mɔɔne debam yera yam o pa debam se de ta mae de ke kabwoŋa. Wɛ mɔɔne de yera yam se dé Teiru Yezu mo ta tei-ya ye de kwori de ta maa toŋe de pa-o.
46006014	Wɛ nam mɛ o dam mo o bi dé Teiru Yezu toone wone. Maŋa nam wó ba ye o bi debam de toone wone.
46006015	Á yeiri we á yera yam ye Yezu Krista yera yam daa dedoa mo na? Abam yera yam de Yezu yera yam na ye bedwe konto to, á ye zaŋe á kwei-ya á ma peini de ka-tola, se á yera yam de wonto yera yam wó ji bedwe mo.
46006016	Kokuri, wolo na peini de ka-tola to, o de ka-tola kam maama laam jigi dedoa mo. Á yeiri konto na? Wɛ tɔnɔ kom tage we, “Banto balei yera wó ji bedwe mo.”
46006017	Wolo nam na me de dé Teiru Yezu to, o jworo de Yezu jworo maama ye bedwe mo.
46006018	Á nam yage kabwoŋa kikia maama. Keim-balwaaro telo maama nɔɔno na wó ke to, o bá ke o yage o yera wone. Nɔɔno nam ná ke kabwoŋa, konto ye keim-balɔrɔ kolo o na ke o yage o yera wone to mo.
46006019	Á yeiri we á yera yam nye de Wɛ tete diga kalo o Sin-laao kom na zoore ka wone to mo na? Wɛ ke o Sin-laao kom á bochara ne mo. Konto ŋwaane, á daa ba tei á tete.
46006020	Á ye Wɛ nyem mo. O yeigi abam de o kwora mo. Konto ŋwaane, kwei-na á yera yam á maa toŋa se ko pa Wɛ na yere.
46007001	A lage a leiri á na popone á bwei amo taana yalo to mo a pa abam. Baaro ná wane o ja o tete kaana baŋa ne, ko wó ta lana.
46007002	Ko nam ba lana se baara ta lage kaana yɔɔ yɔɔ. Konto ŋwaane, ko maŋe se baaro maama ta jege o tete kaane, se kaane maama de ta jege o tete baro.
46007003	Baaro ye zaŋe o ve se o peini de o kaane. Kaane nam ye zaŋe o ve se o peini de o baro.
46007004	Kaane ba tei o tete yera, ko ye o baro mo tei-ya. Baaro de nam ba tei o tete yera, ko ye o kaane de mo tei-ya.
46007005	Yé zaŋe-na á ve se á ta-á tigi daane, ko ná dae we á maama mo sɛ se á yage da-peiga se á wane á seene á yia á lwoori Wɛ se ko ta vei maŋa kalo á na lage to. Maŋa kam konto ná yia, se á jwoori á ta-á tigi daane. Ko ná dae konto, setaana pɛ wó soge abam pa á tusi de á na ware á tete á ja to ŋwaane.
46007006	Amo na popone banna de kaana taane konto to, a tage se ko woli abam mo, se ko dae we a lage a fe abam.
46007007	Amo ya wó ta lage se nɔɔno maama ta ye ne amo na ye tei ye a ba jege kaane to. Wɛ-pɛɛra nam ye teiri teiri mo ye o pa nɔɔno maama o nyem.
46007008	Ko daare abam balo na ye badeina de kadeina to, a lage a ta de abam we ko lana se á ta-á ye á yerane konto, ne amo na ye tei to.
46007009	Á nam ná ware á tete á ja, ko maŋe se á di kaana naa á zo banna mo. Konto gare á ná pae ka-laga fera tiini ya zo abam.
46007010	-
46007011	Ko ná ye banna de ba kaana, ko ye fefeo mo se kaane ye yage o baro, naa baro ye yage o kaane. Konto dae amo tete ni, ko ye dé Teiru Yezu mo pɛ-ne ni dem konto. Kaane nam ná maŋe o yage o baro, ko maŋe se o jwoori o vo o baro wom tei mo se ba fɔge daane. Ko ná dae konto, o daa ye zaŋe o zo baro wodwoŋi.
46007012	Ko daare baaro wolo na tɔge Yezu to ná jege kaane, ye kaane wom ná ba tɔge Yezu ye o sɛ se ba ta zoore daane, konto tu ye zaŋe o yage o kaane wom. Ko ye amo mo pɛ ni dem konto, se ko dae dé Teiru Yezu mo pɛ-de.
46007013	Kaane wolo nam ná tɔge Yezu ye o baro ná ba tɔge Yezu, ye o baro wom ná sɛ se ba ta zoore daane, se o ye zaŋe o yage o baro wom.
46007014	Wɛ mo le baro wolo na wo sɛ Yezu to pa o ye o nyem, o kaane wom na tɔge Yezu to ŋwaane. Wɛ ta kwori o le kaane wolo na wo sɛ Yezu to pa o ye o nyem, o baro wom na tɔge Yezu to ŋwaane. Ko ya ná dae konto, ba bia bá ta ye Wɛ nyem. Ko nam na ye konto to, Wɛ mo le ba bia bam pa ba ye o nyem.
46007015	Wolo wom na ba tɔge Yezu to ná boŋe se o viiri, ko ná maŋe ko ye kaane wom naa baro wom de, se á yage-o se o viiri. Wolo na daare ye o tɔge Yezu to laam wó ta tei o tete. Wɛ na bwoŋi debam se de ta tɔge-o to, ko ye se de ta zoore daane de ywoni mo.
46007016	Kaane, nmo na tɔge Yezu to, n wó ke tɛ mo n lɔre we n wó wane n jwoŋi n baro wom n ke Wɛ jeŋa ne naa n bá-n wane n jwoŋi-o? Baro, n de wó ke tɛ mo n lɔre we n wó wane n kaane wom n jwoŋi n ke Wɛ jeŋa ne naa n bá-n wane n jwoŋi-o?
46007017	Abam déem na ye tei ye Wɛ bwoŋi abam se á ta-á tɔge-o to, á ta ta-á ye konto, se ko maŋe de dé Teiru wom na mɔɔne abam tei to. Mo kolo a na bere Yezu kɔgɔ kom jeiga maama ne to.
46007018	Wɛ déem na bwoŋi abam to, á wolo déem ná maŋe o gwoni o peini, konto tu ye kwaane se o ta seigi o tete o peini dem gwonim ŋwaane. Ko daare wolo déem nam ná maŋe o wo gwoni o peini, o daa yé ta kwaane se o gwoni-de.
46007019	Kokuri peini delo na gwoni de delo na wo gwoni to maama ba ke kolokolo. Woŋo kolo na jege kuri to mo ye nɔɔno ná kwaane o tɔge Wɛ nia yam.
46007020	Nɔɔno maama déem na ye tei ye Wɛ bwoŋi-o to, ko maŋe se o ta ta ye konto mo.
46007021	Wɛ déem ná bwoŋi wolo ye o ye kabaa, se o ye pa ko ta daane-o. O nam ná nɛ chwoŋa se o ta tei o tete, se o sɛ se ko ta ye konto.
46007022	Wolo maama déem na ye nɔɔno kabaa ye Wɛ bwoŋi-o se o ta tɔge dé Teiru Yezu to, konto tu daa bá ta ye setaana pɛ kabaa, dé Teiru wom na jwoŋi-o to ŋwaane. Wolo de déem na tei o tete ye Wɛ bwoŋi-o to, konto tu laam nye de kabaa mo Yezu Krista tei ne.
46007023	Á ye Wɛ nyem mo. O yeigi abam de o kwora mo. Mo kokuri ye zaŋe-na á ji kabɛ nɔɔn-nɔɔno tei ne.
46007024	Konto ŋwaane, a nu-bia bam, abam maama déem na ye tei ye Wɛ bwoŋi abam se á ta-á tɔge-o to, se á ta ta-á ye konto o yiga ne.
46007025	Ko daare busankane selo ta na wo zo banna to, dé Teiru Yezu wo pɛ-ne o ni se ŋwaane se a ta a bere-ba. Amo nam ye wolo de Teiru wom na pɛ o zena to mo ye á yei amo wo lanyerane. Konto mo a lage a ta a bere abam a na boŋe tei.
46007026	Amo boŋe we, yaara yalo na wo debam baŋa ne leilei to, ko lamma se nɔɔno ta ye o na maŋe o ye tei to mo.
46007027	Konto to, nmo ná jege kaane, se n ye zaŋe n yage-o. Nmo nam ná ba jege kaane, se n ye zaŋe n ta n kwaane se n di kaane.
46007028	Ko dae we, n ná di kaane, n ga n ke wo-lɔŋɔ. Ko nam ta dae we, bukɔ ná zo baro, o ke wo-lɔŋɔ. Banna de ba kaana nam bá sii logo baŋa yaara wone. Konto mo a ba lage se á na yaara yam konto dwoŋi.
46007029	A nu-bia bam, a na tɛ konto de abam kolo ŋwaane to mo ye maŋa kam daa mo ba tiini ka daga se de maa toŋe Wɛ totoŋa. Ko zege leilei konto ko ta via, ko maŋe se balo na jege kaana to ta zoore ne ba wo di kaana mo tei.
46007030	Ko maŋe se balo wo na chɔge to ta zoore ne ba wo wo chɔge mo tei. Balo wo na pwoli to ta zoore ne ba wo wo pwoli mo tei. Balo na yeigi wonnu to ta zoore ne ba ba tei wonnu tem konto mo tei.
46007031	Balo na ye pipim-piina logo baŋa ne to ta zoore ne ba yi wo su ba jejegero tem mo tei. Kokuri logo baŋa lage ko ti mo de ko wonnu maama.
46007032	Amo ba lage se lwia ta jege abam. Wolo na ba jege kaane to yeini o kwei o boboŋa maama o pa dé Teiru Yezu mo se o kwaane o ta toŋe o pwoli o wo.
46007033	Wolo na jege kaane to yeini o kwei o boboŋa o ke logo baŋa wonnu wone mo, ye o kwaane o ta toŋa o pwoli o kaane wo.
46007034	Konto bere we o boboŋa ye yalei mo. Ko ye bedwe mo de busankana naa kaane wolo na ba jege baro to. Wonto kwei o boboŋa maama mo o pa dé Teiru Yezu, o na lage se o yera de o jworo maama ta ye Wɛ nyem to ŋwaane. Ko daare kaane wolo na jege baro to kwei o boboŋa o ke logo baŋa wonnu wone mo, ye o kwaane se o ta toŋe o pwoli o baro wo.
46007035	Amo nam tɛ botare sento se ko woli abam mo. A ba kwaane se ko ta ye fefeo. A nam lage se a pa á ta-á tɔge chwo-laao mo lanyerane se á seene á yia á ta-á toŋa á pa de Teiru Yezu ye á bá ta-á jege boboŋa yalei ko wone.
46007036	Nɔɔno wolo ná boŋe we o wo ke o katɔgɔ lanyerane, ye o fera ná tiini ya zo-ko pa o daa ware o tete o ja, ko maŋe se o kwaane o di-ko mo ne o na boŋe tei to. O ná ke konto, o wo ke wo-lɔŋɔ.
46007037	Nɔɔno wolo nam ná jege boboŋ-dɛɛra ye o wae o tete o jaana, ye o ke o boboŋa ne we ko dae fefeo se o di katɔgɔ kom, ye o ná wo di-ko, o ke lanyerane mo.
46007038	Konto to, wolo na di o katɔgɔ to ke lanyerane. Wolo de nam na yage o katɔgɔ kom ye o wo di-ko to tiini o ke lanyerane.
46007039	Kaane ná jege baro, ye o baro wom ta ná ŋwe, o ba jege chwoŋa se o yage-o. O baro wom nam ná tega, o laam jege chwoŋa se o zo o na lage wolo to. O nam jege se o zo dedaane dé Teiru wom boboŋa mo.
46007040	Amo nam boŋe we o ná jei o yerane, o wó ta jege wopwolo dedɛ ko dwoi o daa ná zo baro. Wɛ Sin-laao kom wo amo tei ne ye a boŋe we konto mo pɛ-ne boboŋa yam konto.
46008001	A lage a ta jwona wodiiru tem taane mo. De yei we, de maama jege yeino. Nam ta-á yei-na we, nɔɔno ná jege yeno, ko pa-o kamunni mo. Nɔɔno nam ná jege swono, ko pae zeinim mo.
46008002	Nɔɔno wolo ná boŋe we o yei o tia, ko bere we o ta yeiri kolo na maŋe se o ta yei to mo.
46008003	Wolo nam na swoi Wɛ to, Wɛ yei o de.
46008004	Ko ná ye jwona wodiu kom dim taane dem, de yei we jwona ba ŋwe, ye Wɛ dedoa yerane mo wora.
46008005	Balo na ba tɔge Wɛ to jege wonnu tedwonna mo ba maa bwoi we ‘wa’, ko ná ye tega baŋa wonnu naa wɛyuu wonnu de. Wonnu tento daga dedɛ ye nɔɔna bwoi-te we ba wa de ba yuu tiina.
46008006	Ko nam ná ye debam, Wɛ dedoa yerane mo wora, debam Kwo wolo na ke woŋo maama ye de ŋwea wo o tei ne to. Ko daa ta woli da, debam Teiru ye dedoa mo, ye wonto mo ye Yezu Krista wolo Wɛ na dɛ o ŋwaane o ke woŋo maama ye de ŋwe o ŋwaane to.
46008007	Ko nam dae nɔɔno maama mo yei we jwona ba jege dam. Nɔɔna badaara déem me de jwona kaanem mo ye ba laam ba ba sɛ Wɛ. Konto ŋwaane ba kɔre foone ye ba boŋe we, ba ná di jwoni wodiu, ko wó taa ye nenɛɛne ba jwoori ba sɛ jwona kaanem mo. Ba boboŋa ta na ba dana Wɛ yiga ne to, ba boŋe we ba ke ba chɔge mo.
46008008	Wodiu dim dae kolokolo debam de Wɛ laŋa ne. De ná chuli wodiiru naa de ba chula, de bá jwoŋi kolokolo naa de ga kolokolo Wɛ yiga ne.
46008009	Ko daare abam balo na ba chuli to, se á ta-á yei se á wó wane á pa balo boboŋa na ba dana Wɛ yiga ne to ke ba tusi, de abam na di jwona wodiiru tem to ŋwaane.
46008010	Nmo wolo na jege yeno ye n boboŋa dana to ná vei n zo jwoni diga n tɔge n di de wodiu kom, ye n nu-bu wolo boboŋa na ba dana to ná nɛ-m, konto bá wane ko pa se o boboŋa ja se o de vo o tɔge o di na?
46008011	Konto to, o ná dɛ o di jwoni wodiu kom konto, ko dae nmo mo mɛ n yeno kom n ma n chɔge n nu-bu wolo boboŋa na ba dana ye o ta ye wolo Yezu Krista na tega o ŋwaane to na?
46008012	Nmo ná yeini n ke keim-balɔrɔ kom konto dwoŋi n yage n nu-bia yuu ne, ye n ja ba boboŋa yalo na ba dana to n chɔge, n ke n yage Yezu Krista yuu ne mo.
46008013	Mo kokuri, wodiu dim ná lage ko pa a nu-bu jwoori Wɛ kwaga ne, a daa bá fɔge a di wodiu kom konto. A ba lage se a pa a nu-bu tusi Wɛ chwoŋa kam wone.
46009001	Amo ba jege chwoŋa se a kuri a na lage kolo to na? Amo dae Yezu Krista tete tontoŋeno mo na? Amo nam seene a nɛ dé Teiru Yezu Krista tete. Abam na me dedaane dé Teiru Yezu tei to, ko ye amo na toŋe a pa-o to ŋwaane mo.
46009002	Nɔɔna badaara ná maŋe ba boŋe we amo dae Yezu Krista tontoŋeno chekke, abam bá wane á ve we amo dae konto. Abam na me dedaane dé Teiru Yezu tei to mo seene ko bere we amo ye o tontoŋeno chekke.
46009003	Nɔɔna ná lage ba lwɛ amo, amo na wó leiri-ba tei to mo tento.
46009004	Amo ya ba jege chwoŋa se a jwoŋi a ni-wodiu a totoŋa yam ŋwaane na?
46009005	Amo ya ba jege chwoŋa se a ke nenɛɛne dé Teiru Yezu tontoŋena babam bam de o nyaana de Piita na yeini ba ke tei ye ba jege ba kaana balo de na sɛ Yezu to ba woli da ba beeri to na?
46009006	Amo de Banabas yerane nam mo jege se de ta toŋe de lage de tete ni-wodiu na?
46009007	Nɔɔno ná ye soja tu, o bá wane o jwoori o ŋwe o tete. Nɔɔno ná jege o kara, o ba di ka wonnu na? Nɔɔno ná jege naane o tɔga, o ba di de nayela na?
46009008	Ko dae we logo baŋa memaŋa yanto bá wane ya bere debam Wɛ chega kam. Wɛ tɔn-dwoŋo kom de maŋe ko bere konto dwoŋi mo.
46009009	Ko popone Wɛ nia yalo o na pɛ Moses to tɔnɔ kom wone we, “Nmo ná jege nabɛa n ma n nɔne mumuna, ye vɔ ka ni se ka ye wane mumun-bia bam ka di.” Wɛ na tage konto to, ko ye nabɛa kam yerane ŋwaane mo naa debam mo?
46009010	Ko na ye chega to, o tage se ko woli debam mo. Kokuri mo nɔɔno wolo na vare to de wolo na wora o fere mumuna to maama teene we ba wó na ba teiri mo.
46009011	Debam na toŋe abam tei ne to, ko nye de de dugi Wɛ chega kam mo á bochara ne. Ko nam wo maŋe se de jwoŋi de ni-wodiu abam tei ne na?
46009012	Abam na sɛ se á ta-á pae nɔɔna badwonna ba ni-wodiu to, ko ya wo maŋe se debam ta dwoi konto na? De ko de, debam nam wo bwei se de jwoŋi de ni-wodiu abam tei ne, ne ko ya na jege chwoŋa se de ke tei to. De nam vɔge de wo woŋo maama baŋa ne se ko ye wane ko che abam se á ye sɛ Yezu Krista taan-ŋom dem.
46009013	Ko ná ye balo na toŋe Wɛ totoŋa o di-kamunu kom ne to, ba yeini ba jwoŋi ba ni-wodiu dáane mo. Balo de na jwoŋi vara ba kaane ba pa Wɛ to de jwoŋi ba teiri ko wone mo. Á yeiri konto na?
46009014	Ko nam ye bedwe mo de balo de na bere Wɛ taan-ŋom dem to. Dé Teiru Yezu pɛ ni we ba de jwoŋi ba ni-wodiu dáane.
46009015	De ko de, amo nam wo bwei se a jwoŋi kolokolo abam tei ne. Ko nam ta dae we a popone tento se a bobo a ta jwoŋi-te leilei mo. Amo nam wó te mo, se a bá za a na ye tei to. A bá sɛ a pa nɔɔn-nɔɔno chwoŋa se o chɔge woŋo kolo a na mage a nyɔɔne ko ŋwaane to.
46009016	A bá wane a mage a nyɔɔne a na bere Wɛ taan-ŋom dem to ŋwaane. Konto ye fefeo mo se a ke. Amo ya ná yage Wɛ taan-ŋom dem tɔɔlem, ko wó taa ye lɛɛro mo a tei ne.
46009017	A nam ya ná tɔɔle-de a tete fera ŋwaane, a ya wó ta teene se a jwoŋi ŋweero ko ŋwaane. Ko nam dae a tete boboŋa mo a ke, se ko ye Wɛ mo kwei-de o ke amo jeŋa ne.
46009018	Ko na ye konto to, bɛ ŋweero mo amo wó jwoŋi? Amo nyɔɔre mo ye a na tɔɔle Wɛ taan-ŋom dem zɛɛra, ye a ba bwei se a jwoŋi kolokolo ko ŋwaane, ne ko ya na jege chwoŋa se a ke tei to.
46009019	A tei a tete mo ye a dae nɔɔn-nɔɔno kabaa. Amo tete nam mo pɛ a ji kabaa a pa nɔɔna maama se a wane a na chwoŋa a jwoŋi nɔɔna dedɛ a ke Wɛ jeŋa ne.
46009020	Amo na wo Juu tiina bam tei ne to, a de tɔge a zoore ne Juu tu mo tei se a wane a na chwoŋa a jwoŋi-ba a ke Wɛ jeŋa ne. Wɛ nia yalo o na ke Moses jeŋa ne se o pa Juu tiina bam to ya ba tɔge ya tei amo. Amo nam na zoore de Juu tiina to, a dɛ a sɛ-ya mo se a wane a na chwoŋa a jwoŋi ya na tei balo to a ke Wɛ jeŋa ne.
46009021	Ko daare ko ná ye dwi-gɛ tiina balo na ba tɔge Wɛ nia yam to, a na wo ba tei ne to, a tɔge a zoore ne banto mo tei, se a wane a na chwoŋa a jwoŋi-ba a ke Wɛ jeŋa ne. Ko nam dae we a yiga tera dedaane Wɛ nia yam, se Yezu Krista nia yam mo tei amo.
46009022	Ko nam ná ye balo boboŋa na ba dana Wɛ yiga ne to, a yeini a ji ne banto de mo tei, se a wane a na chwoŋa a jwoŋi-ba a ke Wɛ jeŋa ne. Amo ná wo nɔɔna balo maama tei ne, a yeini a ji ne banto mo tei, ye a kwaane a ke a na wó ke tei se a jwoŋi ba badaara a yage.
46009023	Amo na ke tento maama to ye Wɛ taan-ŋom dem ŋwaane mo, se a wane a na a teiri de wo-laaro tem baŋa ne.
46009024	Nɔɔna ná kwaane ba duri se ba di yiga, ba maama wó kwaane se ba di mo, ye ba dedoa yerane mo wó di o jwoŋi pɛɛre dem. Abam yeiri konto na? Nam kwaane-na konto dwoŋi se á wane á di yiga á jwoŋi pɛɛre dem.
46009025	Nɔɔno wolo maama na lage se o duri to yeini o tiini o seene o yia mo o ke o tete o ke daane. Banto nam yeini ba ke konto se ba jwoŋi pɛɛre ye ba pɛɛre dem konto bá daane de chɔge mo. Ko daare debam pɛɛre delo de na lage de jwoŋi to bá fɔge de chɔge maŋa de maŋa.
46009026	Konto mo pae a ba duri ne wolo na yeiri durim to dwoŋi. A nam ba ke jara ne wolo na yeiri jara keim to.
46009027	Amo nam peene a tete mo se a pa a yera lɔre we amo mo tei-ya. A ke konto se ko ye wane ko pa a tɔɔle Wɛ kwora kam a bere nɔɔna, se a tete laam ba a ga pɛɛre dem.
46010001	A nu-bia bam, ta-á guli-na kolo na ke de kwoa nakwa balo déem na dɛ Moses kwaga ba nwoŋi Ejipti ne to. Wɛ déem mo wo ba maama tei ne, ye o pa kunkwoŋo kwoli-ba, o daare o pɔɔre naneo kom kuni belei o daare chwoŋa pa ba maama tɔge da ba kɛ.
46010002	Konto maama déem na ke to, ko nye de banto maama jwoŋi sɛɛm se ba ta ye Moses tɔgena.
46010003	-
46010004	Wɛ déem ke wo-kenkagela o woli ba maama bedwe mo. O ma pa ba di wodiu dedoo mo ye ba nyɔ na bedwe. Na balo ba maama déem na nyɔge to nwoŋi peo kodwoŋi yera mo, ye peo kom konto mo ye wo-kenkagele Wɛ na kea se ko bere we Yezu Krista tete mo tɔge o wo ba tei ne.
46010005	De konto de, Wɛ wo déem wo pwoli de ba dedɛ. O déem ma pa ba dedɛ te ba maŋe kagoa kam ne.
46010006	Wonnu tento maama na ke to, te ke se te bere debam mo se de ye pa de fera ta zoore wo-zɔɔna nenɛɛne banto na ke tei to.
46010007	Yé ta-á ye jwo-kaana ne banto badaara déem na ye tei to. Ko popone Wɛ tɔnɔ kom ne we, “Moses tɔgena bam déem jeini ba di wodiu ba daare ba nyɔ sana ye ba laam zaŋe ba ke wo-zɔɔna.”
46010008	Yé zaŋe-na á pa de ta tɔge de ke kabwoŋa ne banto badaara déem na ke tei ye ba morro finlei tetɔ (23,000) te dɛ dedwe ne to.
46010009	Yé pa-na de faŋe Baŋa Wɛ dam de nii ne banto badaara déem na ke tei ye basankwɛ done-ba se go to.
46010010	Yé ta-á poona de Wɛ ne banto badaara na ke tei ye toone maleka kam go-ba to.
46010011	Wonnu tento maama déem ke de kwoa nakwa bam se te ta ye maana mo te pa debam. Te nam popone Wɛ tɔnɔ ne se ko wane ko kaane debam balo ta na ŋwe ye logo baŋa kweelim da yam bwola to mo.
46010012	Wolo na boŋe we o zege lanyerane to ta yei se o wó to.
46010013	Woŋo kolo maama na ke abam ye ko soge á boboŋa se á tusi to tui nɔɔna maama baŋa mo. Wɛ na ye chega tu to, o bá sɛ se woŋo kolo na soge á boboŋa to ta dana ko dwoi abam. O nam wó pa abam dam se á wane á na chwoŋa á nwoŋi ko wone maŋa kam konto ne.
46010014	Konto ŋwaane, a badwoŋ-swonnu bam, le-na á tete jwona kaanem baŋa ne.
46010015	A ŋɔɔne tento de abam se, á na jege swa to, se á boŋe á nii a taane dem ye chega mo na.
46010016	De ná yeini de di Yezu Krista gula wodiu kom, de yeini de kwei zoŋa mo de ke Wɛ lei ye de daare de nyɔ ka wone. De na ke konto to, ko bere we debam maama tɔge de sɛ we Yezu Krista jana bam nwoŋi debam ŋwaane mo. De daa ta na yeini de kwei bworobworo kom de fɔ fɔ de di to, ko bere we debam maama tɔge de sɛ we o yera yam chɔge debam ŋwaane mo. Ko dae konto na?
46010017	Debam maama na fɔge fɔge bworobworo dedoo kom de di to bere we debam maama ye nɔɔno dedoa mo de ya ze maŋe de daga tei maama de.
46010018	Boŋe-na Isarele tiina na kaane wonnu telo ba pa Wɛ ye ba daare ba di to. Balo maama na dɛ ba di to wo tɔge ba sɛ kaanem dem mo na?
46010019	Amo na tage tei to bere bɛ mo? Ko bere we wodiu kolo ba na mɛ ba kaane jwona to jege kuri na? Naa ko bere we jwona yam tete jege kuri?
46010020	Aawo, ko dae konto. A na tɛ tei to mo ye a lage a bere we jwo-kaana na kaane de wonnu telo to, ba pae chichiri mo se ko dae Wɛ. Amo nam ba lage se abam tɔge á me de chichiri.
46010021	Ko nam wo maŋe se á nyɔ dé Teiru Yezu Krista zoŋa kam wone, se á kwori á vo á nyɔ chichiri zoŋa wone. Abam nam bá wane á jeini á di dé Teiru wom gula wodiu kom, se á kwori á vo á da á di wodiu kolo na wó pa á me de chichiri to.
46010022	Yé pa-na de ke kolo na wó zaŋe dé Teiru wom wo to. Debam wó ta dana dé dwo-o na?
46010023	Abam na we, kolokolo tera ko na chula debam tei ne to, ko ye chega. Ko nam dae we woŋo maama mo wó ta lana ko pa debam. Ko ta dae we woŋo maama mo pae zeinim.
46010024	Á wolowolo ye ta lage lanyerane o pa o tete. O nam jege se o ta ke lanyerane mo o pa o dwonna de.
46010025	Á jege chwoŋa se á yeigi nɔna yalo maama ba na jege ba yeigi yaga ne to á di. Nam ye bwei-na ya bwia á nii ya ye jwoni nɔna mo na, se lwia wó zo á boboŋa ya ŋwaane.
46010026	Ko popone Wɛ tɔnɔ ne we, “Logo baŋa de ko wonnu maama ye Baŋa Wɛ nyem mo.”
46010027	Nɔɔno wolo na ba tɔge Yezu Krista to ná bwoŋi abam se á vo o sɔŋɔ á di wodiu ded-o, ye á ná sɛ á vo, o ná kwei wodiu kolo de kolo maama o zege á yiga ne, se á di. Yé zaŋe-na á bwei ko bwia, se lwia wó ja abam ko ŋwaane.
46010028	Nɔɔno nam ná tage de abam o we wodiu konto ye ba mɛ ba kaane jwoni mo, se á daa ye di, kolo ŋwaane lwia wó zo nɔɔno wom boboŋa.
46010029	Ko dae se á yage ko dim lwia na wó zo abam tete boboŋa to ŋwaane, se ko ye lwia na wó ja wolo na tage o bere abam to ŋwaane mo. Abam nam ná bwei amo we, bɛŋwaane mo dé wó yage de na jege chwoŋa se de ke kolo to, lwia na wó zo nɔɔno wodwoŋi boboŋa to ŋwaane?
46010030	Abam daa ta wó bwei amo we, de na ke Wɛ lei wodiu kom ŋwaane ye de daare de di to, bɛ mo ye nɔɔno wodwoŋi wó yaale debam ko ŋwaane daga?
46010031	Ko nam na ye tei to, woŋo kolo maama á na ke to, ko ná ye dim naa nyɔɔm naa kikia yalo maama, ko maŋe se á ta-á ke kolo maama na wó pa Wɛ yere zaŋe ko ŋwaane to mo.
46010032	Yé ta-á ke-na kolo na wó chɔge nɔɔna boboŋa to, ko ya ze ye Juu tiina, naa dwi-gɛ tiina, naa Wɛ nɔn-kɔgɔ kom de.
46010033	Ta-á ke-na ne amo na ke tei to. Woŋo kolo maama amo na ke to, a kwaane se ko ta pwoli nɔɔna maama wo mo. Amo ba lage lanyerane a pa a tete. A lage lanyerane a pa nɔɔna maama mo se ko wane ko pa Wɛ jwoŋi-ba o yage.
46011001	Ta-á lwoni-na amo kikia, ne amo na lwoni Yezu Krista tei to.
46011002	Abam ke chega lanyerane dedaane á na yeini á guli amo gula ye á kwori á tɔge chega kalo a na bere abam to.
46011003	Amo nam lage se abam lɔre we, Yezu Krista mo ye baaro maama yuu-tu, ye baaro de maa ye o kaane yuu-tu. Baŋa Wɛ nam mo ye Yezu Krista de yuu-tu.
46011004	Konto to, á ná tigisi daane se á ware Wɛ, ye baaro ná zaŋe o lwoori Wɛ naa o tɔɔle Wɛ kwora kam, ye o ná mɛ woŋo o kwoli o yuu, konto tu yaale o yuu-tu wom mo.
46011005	Kaane de nam ná zaŋe o lwoori Wɛ naa o tɔɔle Wɛ kwora kam, ye o ná wo mɛ woŋo o kwoli o yuu, o de yaale o yuu-tu wom mo. O ná ke konto, o de wolo na cheeri o yuu to ye bedwe mo.
46011006	Kaane ná wo sɛ se o kwoli o yuu, ko ya maŋe se o chɔ-ko mo naa o cheeri-ko. Ko nam na jege chaveera se kaane ke konto to, ko maŋe se o ta kwoli-ko mo.
46011007	Baara nam ba jege se ba kwoli ba yuni, kolo ŋwaane banto mo bere Wɛ seina de o dam na ye tei. Ko nam ná ye kaana, banto mo bere baara dam na ye tei.
46011008	Kokuri, Wɛ mɛ baaro yera mo o ke kaane, se ko dae kaane yera mo o mɛ o ke baaro.
46011009	Ko woli da, Wɛ wo ke baaro kaane ŋwaane, o ke kaane mo baaro ŋwaane.
46011010	Konto ŋwaane mo kaana jege se ba ta kwoli ba yuni, se ko bere we baara mo jege dam ba baŋa ne, se konto wó pa Wɛ malese sem na zula.
46011011	Ko daare, debam maama na wo dé Teiru Yezu kɔgɔ kom wone to, kaana bá wane ba ta tei ba tete baara tei ne, ye baara de nam bá wane ba ta tei ba tete kaana tei ne.
46011012	Wɛ seene o ma baaro yera mo o ke kaane, ye kaana de nam mo lore baara. Woŋo maama nam nwoŋi Wɛ tei mo.
46011013	Abam tete nam boŋe-na konto á nii. Kaane ná zaŋe se o ware Wɛ, ye o ná wo kwei woŋo o ma kwoli o yuu, ko lamma na?
46011014	Ko ba jege bobwea nabiina tei ne we, baaro yu-ywei ná tiini se dɔra, ko pa o tete chaveera mo. A fɔ vwa na?
46011015	Ko nam ná ye kaane, o yu-ywei ná tiini se nwoŋi se daga, ko pa-o lam mo. Ko ye o de Wɛ pɛɛre mo se se ta daga ye se kwoli o yuu.
46011016	Nɔɔno wolo nam ná wo sɛ amo berem dem konto ye o mage ni-kantɔgɔ de baŋa ne, konto tu ta yei we debam maama tɔge kanto chwoŋa kam mo, ye Wɛ nɔn-kɔgɔ kom jei maama ne to de tɔge kanto mo. Chwoŋa kadwoŋi daa tera ka woli da.
46011017	Kolo maama amo na lage a ta de abam to, a bá wane a ta we á ke lanyerane. Abam na yeini á tigisi daane Wɛ ŋwaane to, á chɔgem mo dwoi á fɔgem.
46011018	Yiga to, a nigi we á ná tigisi daane se á zuli Wɛ, á yeini á jege popɔra mo daane. Amo boŋe we ko seene ko ye chega mo.
46011019	Dɛ delo, popɔra wó ta wo abam tei ne se ko pa balo na tɔge chega to ta nae jaja.
46011020	Abam na yeini á tigisi daane to, á ye ta boŋe we, á jeeri se á di dé Teiru Yezu gula wodiu kom mo.
46011021	Kolo ŋwaane nɔɔno maama yeini o gare o di o tete wodiu mo o ti lela. Abam nam na ke konto to, ko pa se kana jege badwonna, ye á badwonna nyɔ á su.
46011022	Abam ya na lage se á di dim dento to, ko ya lamma se á di á tete sam ne mo. Abam lage se á chɔge Wɛ nɔn-kɔgɔ kom yuu mo na? Abam nam lage se á pa chaveera ja yiniga tiina balo na wo á kɔgɔ kom wone to mo na? Bɛ mo amo wó ta de abam? Á ke lanyerane na? A bá wane a ta we á ke lanyerane.
46011023	Amo lɔre dé Teiru Yezu gula wodiu kom dim chega kam o tete tei ne mo, ye a daare a bere abam chega kam konto, nenɛɛne Yezu na ke kolo dɛ dem ba na boŋe se ba ja-o to. Tete dem konto ne o ma kwei bworobworo,
46011024	ye o ke Wɛ lei ko ŋwaane o daare o ja o fɔ fɔ. O ma ta de o tontoŋena bam o we, “Amo yera yam mo tento, ya na ye abam nyem. Ta-á ke-na konto dwoŋi se á ta-á ma guli amo gula.”
46011025	Ba na di ba ti to, o daa ma kwei zoŋa ye o ta ke konto dwoŋi, ye o we, “Zoŋa kam bere we Wɛ tiŋi ni-doore dedaane nabiina mo amo jana bam ŋwaane. Maŋa maama á ná lage á nyɔ konto dwoŋi, se á ke amo na ke tei to, se á ta-á ma guli amo gula.”
46011026	Kokuri mo, maŋa maama á ná di bworobworo konto dwoŋi ye á nyɔ zoŋa kam wone, á ke á bere nɔɔna mo dé Teiru wom toone dem na ye tei. Ta-á ke-na konto á ta-á nii maŋa kam o na wó jwoori o ba to.
46011027	Ko na ye konto to, nɔɔno wolo ná di dé Teiru wom gula bworobworo kom naa o nyɔge zoŋa kam wone, ye o ke ne o yiga tera ko wone mo tei, konto tu ke keim-balɔrɔ mo de de Teiru wom yera yam de o jana bam.
46011028	Konto ŋwaane to, nɔɔno maama jege se o ta yei o tete mo yiga, se o laam di bworobworo kom o daare o nyɔ zoŋa kam wone.
46011029	Nɔɔno wolo nam ná di ye o kwori o nyɔ, ye o ná wo lɔre dé Teiru Yezu yera yam kuri chekke, konto tu vaŋe taane mo o pa o tete, de o na di ye o kwori o nyɔ to ŋwaane.
46011030	Konto nam mo pae se á dedɛ weela ye á kwori á bwona, ye á badwonna de toa.
46011031	Debam nam ya ná yeini de bwɛ de tete, Wɛ ya daa bá bwɛ debam kolokolo baŋa ne.
46011032	Ko nam na ye tei to, dé Teiru Wɛ yeini o vaŋe de zwa mo se o pa de jwoori de to chwoŋa ne, se de ye ba de ga bora o tei ne, nenɛɛne balo na yeiri-o to na wó ga bora o borem dɛ dem ne tei to.
46011033	Konto ŋwaane, a nu-bia bam, á ná tigisi á ti se á di wodiu kom konto dwoŋi, se á zuri á yera á cheigi daane.
46011034	Wolo kana ná wɔe, se konto tu di sɔŋɔ ne se o daare o ba, se ko ye wane ko pa Wɛ bwɛ abam á tigisim dem baŋa ne. Ko daare ko ná ye taana yalo na daare to, amo ná tua, a wó pɔɔre ya laŋa a bere abam.
46012001	A nu-bia bam, a lage a ta a bere abam Wɛ Sin-laao kom na toŋe tei de tei to mo chekke.
46012002	Guli-na maŋa kalo á ta na yeiri Wɛ ye á déem tɔge jwona yalo na ye kafɛ to, nenɛɛne á boboŋa na yeini ya gane abam se á tɔge chwoŋa kalo maama tei to.
46012003	Konto ŋwaane mo a lage a pa á lɔre we, Wɛ Sin-laao kom bá wane ko gane abam. Konto to, nɔɔno ná sɔɔle o chɔge Yezu yuu, ko dae Wɛ Sin-laao kom mo pɛ o ta konto. Nɔɔn-nɔɔno nam bá wane o ta we, Yezu mo ye o Teiru, ye Wɛ Sin-laao kom tere o tei ne.
46012004	Wɛ-pɛɛra ye teiri teiri mo ye o Sin-laao kom dedoa yerane mo jege-ya ko pa nɔɔna.
46012005	Wɛ totoŋa ye teiri teiri mo ye dé Teiru wolo de na toŋe de pa-o to ye dedoa yerane mo.
46012006	Wɛ na zeini nɔɔna de yuu-punnu telo maama to ye teiri teiri mo. Wɛ nam ye dedoa yerane mo, ye wonto nam mo pae nɔɔno maama o yuu-punnu tem se o ta maa toŋa.
46012007	Wɛ mo pae nɔɔno maama o Sin-laao kom se o wane o ta mae ko na zeini-o tei to o woli o dwonna.
46012008	Wɛ wae o tɔge o Sin-laao kom baŋa o pa nɔɔna badwonna ŋɔɔne swa taane ba bere ba dwonna. Nɔɔna badwonna de maa wae ba ŋɔɔne yeno taane o Sin-laao kom ŋwaane.
46012009	Konto nam ta mo pae nɔɔna badwonna tiini ba ke ba wo-dedoa de Wɛ, ye ko ta pae badwonna dam se ba ta maa yɔɔre jaweena.
46012010	Ko ta pae badwonna dam se ba ta maa ke wo-kenkagela, ko daare se badwonna ta wae ba tɔɔle Wɛ kwora kam. Ko ta pae nɔɔna badwonna wae ba pɔɔre kolo na ye Sin-laao kom pɛɛre de kolo na dae ko pɛɛre to daane. Ko ta pae badwonna wae ba pɔpɔe ba ŋɔɔne taan-gɛ, ye badwonna de ta maa wae ba lɔre taan-gɛ sem konto kuri ye ba tɛ ba bere ba dwonna.
46012011	Wɛ-pɛɛra yanto maama ye Wɛ Sin-laao kom dedoa yerane mo jege-ya ko pa nɔɔna. Ko nam jege-ya konto dwi dwi mo ko pɔɔre ko pa nɔɔno de nɔɔno ko maŋe de ko boboŋa na lage tei to.
46012012	Boŋe-na á nii nabiinu yera na ye tei to. Ya ye woŋo dedoo mo ye ya laam pɔɔre teiri teiri. Yera yam pɔɔrem dem daga dedɛ ye ya maama laam ye yera bedwe. Yezu Krista de o kɔgɔ kom maama de ye konto mo.
46012013	Debam balo maama na sɛ Yezu to tu de ye kɔgɔ dedoo mo, ye debam de o yera yam ye bedwe. De ya ze maŋe de ye Juu tiina naa dwi-gɛ tiina, naa kabɛ naa balo na tei ba tete to, debam maama ye nɔɔno dedoa mo. De na jwoŋi sɛɛm Yezu ŋwaane to, Wɛ Sin-laao kom dedoa yerane mo nii debam baŋa ne ye ko dam dem wo de tei ne.
46012014	Ko nam ye chega mo we nabiinu yera pɔɔrem daga, se ko dae we ya ba jege pɔɔrem.
46012015	Naga ná tage ka we, ka dae jeŋa, se konto ŋwaane yera yam ba tei-ka, konto bá seene ko pa ka ta dae yera yam nyem.
46012016	Zwɛ de nam ná we, de dae yi, se yera yam ba tei-de, konto bá seene ko pa de ta dae yera yam nyem.
46012017	Yera yam maama nam ya ná ye yi yerane, ya wó ke tɛ mo ya ta ni taane? Ya nam ya ná ye zwɛ yerane, ya wó ke tɛ mo ya ta ni lwom?
46012018	Ko nam na ye tei to, Wɛ mo ke-ya teiri teiri konto, ko maŋe de o boboŋa na lage tei to.
46012019	Ya maama nam ya ná ye pɔɔrem bedwe, ya wó ke tɛ mo ya ji yera?
46012020	Ko nam na ye konto to mo pa pɔɔrem dem daga ye ya maama laam ye yera bedwe.
46012021	Konto ŋwaane, yi bá wane de ta de jeŋa we, “A ba lage-m”, naa yuu wane ko ta de naga we, ko ba lage-ka.
46012022	Chega ŋwaane to, de bá wane de yage de yera yam daa kalo maama de na boŋe we ka bwona to.
46012023	De yera yam daa kalo maama de na boŋe we ka ba tiini ka jege kuri to mo de yeini de zuli lanyerane. Daa kalo maama na ba lana ye ka jege chaveera to, de yeini de fɔge de kwoli-ka mo.
46012024	Ko daare ya daa kalo maama na lana to, de daa ba fɔge de nii ka baŋa ne. Wɛ mo ke nabiinu yera yam maama o ke daane, ye o pae daa kalo na gɛ zula to na zula lanyerane.
46012025	Konto ŋwaane popɔra tera yera yam ne. Ya maama nii da-baŋa ne mo.
46012026	Ko ná chana yera yam daa kalo yera ne, yera yam maama wó tɔge ya na cham dem konto dwoŋi mo. Daa kalo ná nɛ zula, yera yam maama de wó tɔge ya na wopwolo mo.
46012027	Abam maama ye Yezu Krista yera yam mo, ye á dedoa dedoa ye ya pɔɔrem dem dwi dwi mo.
46012028	Kɔgɔ kolo na tɔge Yezu to wone, Wɛ ke nɔɔno maama o jeiga ne mo. Da-yiga to ye Yezu tontoŋena bam mo. Balo na tɔɔle Wɛ kwora kam to maa saŋe. Balo na ke betɔ to maa ye Wɛ chwo-berena bam. Ko woli de balo na ke wo-kenkagela to, de balo na jege Wɛ Sin-laao kom dam se ba ta maa yɔɔre jaweena to. Ko ta woli de balo na zeini nɔɔna to, de balo na nii Wɛ totoŋa yam baŋa ne to, de balo na wae ba ŋɔɔne Sin-laao kom taan-gɛ sem to.
46012029	Ko nam dae we ba maama ye Yezu tontoŋena, naa balo na tɔɔle Wɛ kwora to, naa balo na bere o chega kam to. Ko ta dae we ba maama mo wae ba ke wo-kenkagela,
46012030	naa ba ta yɔɔre jaweena, naa ba ta wae ba ŋɔɔne Sin-laao kom taan-gɛ sem, naa ba wane ba ta se kuri.
46012031	Kwaane-na á seene á yia se á na Wɛ-pɛɛra yalo na tiini ya jege kuri lanyerane to. Ko daare a nam lage a bere abam chwoŋa kalo na tiini ka lana ka dwoi se maama to mo.
46013001	Amo ná maŋe a wae a ŋɔɔne nabiina taane dwi dwi, de malese sem taane de, ye swono tera a tei ne, ko nye de sɔɔ mo a ke nenɛɛne ba na mage kwaŋa de lwoŋini pa te ke sɔɔ tei to.
46013002	Amo ná maŋe a jege Wɛ-pɛɛre delo na pae se a wae a tɔɔle Wɛ kwora kam to, ye a kwori a yei chega kalo maama na seigi nɔɔna yiga ne to de yeino maama kuri, ye a ta ná jege wo-dedoa de Wɛ se a ta wae a pae peero zaŋe te kuuru jei ne te vei te to mɛ a na lage to, ye swono ná tera a tei ne, a ye kafɛ mo.
46013003	Amo ná kwei a jejegero maama a maŋe a pa yiniga tiina, ye a ta kwori a sɛ se ba kwei a yera ba de mini ne, ye swono ná tera a tei ne, ko ta maŋe ko ba jege kuri ko pa-ne.
46013004	Swono tu jege wo-zuru mo ye o nege nɔɔna lanyerane. Swono tu ba jege puseŋa naa o mage o nyɔɔne, ye o ba pae o tete kamunni.
46013005	O maa ba jege bayirim, ye ko dae o tete yerane wonnu mo o laga. O ta kwori o jege ban-peno. Nɔɔno ná ke-o lwaane, o ba kwei o ke o wone.
46013006	Swono tu ba jege wopwolo tusim kikia baŋa ne, o jege wopwolo chega baŋa ne mo.
46013007	Swono tu wae o vɔ o wo woŋo maama baŋa ne, ye o jege wo-dedoa, de teena, de pu-dɛa wonnu maama baŋa ne.
46013008	Swono ba ti kɔtaa. Wɛ kwora kam tɔɔlem wó ba ka kɛ. Wɛ-pɛɛre delo nɔɔna na maa ŋɔɔne taan-gɛ to de wó ba de kweeli. Yeino de wó ba ko kɛ.
46013009	Leilei konto, yeno kolo de na jege to ye chichworo mo. Wɛ kwora kalo de na tɔɔle to ye ka chichworo mo.
46013010	Ko daare maŋa kalo Wɛ na wó fɔge wonnu maama pa te suuri to, wo-chichwooru tem maama wó jei mo.
46013011	Amo busɔɔne maŋa ne, a déem ŋɔɔne ne bu mo tei, ye a boboŋa nye de bu boboŋa, ye a jeeli ne bu tei. Leilei konto, a na ke nɔɔno to, a kwei busɔɔne wonnu tem maama a yage.
46013012	Leilei konto de laam na lɔre Wɛ chega kam tei to ta nye de niu mo de jege de nii ko wone liira liira. Ko daare maŋa kalo Wɛ na wó fɔge wonnu maama to, de wó ba de ta nae jaja mo. Leilei konto yeno kolo a na jege to ye chichworo mo. Maŋa kam konto ne, a laam wó ba a ta yei wonnu maama a tia, se ko maŋe de Wɛ na yei amo o ti tei to.
46013013	Ko daare leilei konto, wonnu tetɔ mo wó ta wora taa wuu. Wonnu tento ye wo-dedoa de teena de swono. Kolo nam na dwoi te maama to mo ye swono.
46014001	Konto ŋwaane, kwaane-na se á ta-á jege swono, se á daare á seene á yia se á jwoŋi Wɛ-pɛɛra yalo o Sin-laao kom na pae nɔɔna to á woli da, ye ko fɔge ko dae Wɛ kwora kam tɔɔlem.
46014002	Nɔɔno wolo na jwoŋi Wɛ Sin-laao kom dam se o ta maa pɔpɔe o ŋɔɔne taan-gɛ to ŋɔɔne de Wɛ mo, se ko dae we o ŋɔɔne o bere nabiina, ba na ba ni o taane dem kuri to ŋwaane. Sin-laao kom mo pae o ŋɔɔne wo-siseigiru de Wɛ.
46014003	Ko daare nɔɔno wolo na wae o tɔɔle Wɛ kwora kam to ŋɔɔne o bere nabiina mo. O ni taane dem maa zeini-ba se ba ta fɔge ba zege lanyerane de pu-dɛa.
46014004	Wolo na ŋɔɔne Sin-laao kom taan-gɛ sem to fɔge o tete yerane mo. Wolo nam na tɔɔle Wɛ kwora kam to fɔge Yezu kɔgɔ kom maama mo.
46014005	Amo ya wó ta lage se á maama ta wae á ŋɔɔne Sin-laao kom taan-gɛ sem mo, ye a nam tiini a lage se á ta-á wae á tɔɔle Wɛ kwora kam mo ko ja gaale. Wolo na tɔɔle Wɛ kwora kam to tiini o jege zena o dwoi wolo na ŋɔɔne Sin-laao kom taan-gɛ sem to, se ko ná dae nɔɔno ná wora ye o wae o taane dem kuri o tɛa se ko wane ko zeini Yezu kɔgɔ kom maama.
46014006	Mo kokuri, a nu-bia bam, amo ná tu abam tei, ye a ná ŋɔɔne Sin-laao kom taan-gɛ sem yerane, á wó na bɛ nyɔɔre mo amo tei ne? Kolo na wó woli abam to mo ye se a ná ŋɔɔne taane delo na wó pore á zwa, naa de pa abam yuu-yeno naa de bere abam Wɛ kwora, naa de pa á lɔre o chega kam.
46014007	Ko ná maŋe ko ye wo-korro telo na jege sɔɔ to, ko de ta ye bedwe mo de nɔɔno ná jege wua o wui yɔɔ yɔɔ, naa o jege kɔnɔ o mage yɔɔ yɔɔ. O ná ke konto, nɔɔna wó ke tɛ mo ba ni ko ywoni?
46014008	Nɔɔno nam ná jege jara nabɔnɔ o wui yɔɔ yɔɔ, nɔɔn-nɔɔno bá wane o lɔre ko na ye tei se o ke siri o vo jara yam jei.
46014009	Ko nam ta ye bedwe mo de n ni taane ná dae jaja, nɔɔna wó ke tɛ mo ba lɔre n na tɛ kolo to kuri chekke? Konto nam bere we n ŋɔɔne n yage gaao wone mo.
46014010	Taana dwi dwi mo wora logo baŋa ne, ye taan-taane tera de na ba jege kuri de pa de tiina.
46014011	Nɔɔno nam ná ŋɔɔne taane de amo ye a ba ni de kuri, konto bere we debam maama balei ye veira mo da-tei ne.
46014012	Ko ye konto mo de abam de. Konto to, abam ná seene á yia se á jwoŋi Wɛ-pɛɛra yalo Sin-laao kom na pae to, kwaane-na se á tiini á ta-á lage yalo na wó wane ya zeini se Yezu kɔgɔ kom wane ko zege lanyerane to.
46014013	Konto ŋwaane, abam wolo na wae o ŋɔɔne Sin-laao kom taan-gɛ sem to nam kwaane se o lwoori Wɛ se o ta wae se kuri de o tɛa.
46014014	Nmo ná mɛ Sin-laao kom taan-gɛ sem n ma n ware Wɛ, ko ye n jworo mo ŋɔɔna, se nmo tete boboŋa tɔge ya tere ko wone.
46014015	Kolo na maŋe se n ke to mo ye se n ware Wɛ de n jworo de n boboŋa maama, se n daare n ta n leeni de n jworo de n boboŋa maama n ta n zuli Wɛ.
46014016	Ko nam ná dae konto, ye n ná mɛ Sin-laao kom taan-gɛ sem n ma n zuli Wɛ, nɔn-gaa kalo na jei ka cheigi to bá wane o ni ko kuri. Konto ŋwaane, o wó ke tɛ mo o tɔge o sɛ nmo na zuli Wɛ tei to se o de ta we “Amin”?
46014017	Nmo na zuli Wɛ tei to ná maŋe ko lamma tei, ko bá zeini nɔn-gaa kam konto.
46014018	Ko ná ye amo, a ke Wɛ lei de o na pɛ-ne dam se a ta ŋɔɔne Sin-laao kom taan-gɛ sem a dwoi abam maama to.
46014019	Ko daare Yezu kɔgɔ kom ná tigisi daane ye a wo ba wone, a tiini a lage se a ta mae a tete boboŋa mo a ŋɔɔne a bere-ba. A ná ŋɔɔne botare senu fenfee konto dwoŋi, ko gare a ná ŋɔɔne Sin-laao kom taan-gɛ sem botare-bia morro dedɛ ye nɔɔn-nɔɔno yeiri se kuri.
46014020	A nu-bia bam, pa-na á boboŋa kweere, se á yé ta-á jege bu-balwa boboŋa. Á nam ta-á ye nenɛɛne bu-sese na yeiri lwaane keim tei to.
46014021	Ko popone Wɛ tɔn-dwoŋo kom wone se ko bere Wɛ na kaane nɔɔna balo déem na ve o ni to ye o we, “Amo Baŋa Wɛ wó toŋe veira mo se ba ba ba ŋɔɔne amo ni taane de abam. Dwi-gɛ tiina wó ŋɔɔne ta-veiri de abam. De konto de, á ta bá sɛ a ni.”
46014022	Konto mo Wɛ mae taan-gɛ o maa bere o dam balo na wo sɛ-o to tei ne, ye ko dae balo na sɛ-o to tei ne. Ko daare Wɛ kwora kam tɔɔlem dem mo bere o dam balo na sɛ-o to tei ne, ye ko dae balo na wo sɛ-o to tei ne.
46014023	Konto ŋwaane, abam kɔgɔ kom maama ná tigisi daane Wɛ ŋwaane, ye á maama ná wora á ŋɔɔne Sin-laao kom taan-gɛ sem, ye nɔn-gɛ naa balo na wo sɛ Wɛ to laam ná tu ba zo á wo, nɔɔna bam konto bá ta we abam cho mo na?
46014024	Abam maama nam ná tɔɔle Wɛ kwora kam á bere daane, ye nɔɔno wom konto dwoŋi ná tu o zo á wo, wonto wó lɔre we Wɛ dam mo wo á tei ne. O na ni kolo abam maama tei ne to wó pa o lɔre we o ba jege chega Wɛ tei ne, ye o kwori o lɔre we Wɛ lage o di o taane.
46014025	Boboŋ-lilirru telo maama ya na seigi o wone to laam wó ba ya jare pwooni ne mo ja, ye o laam wó ke o yuu tega ne o zuli Wɛ, ye o sɛ we, Wɛ seene o wo abam tei ne.
46014026	A nu-bia bam, ko na wó taa ye tei to ye se á ná tigisi daane se á zuli Wɛ, ko ya maŋe se ko ta ye kolo na wó zeini á kɔgɔ kom maama to mo. Abam dedoa mo wó zaŋe wɛɛne o pa leŋa. Dedoa de ma zaŋe o bere Wɛ taane. Wodwoŋi de ma zaŋe o ta chega kalo o na lɔre Wɛ tei ne to. Wodwoŋi de ma zaŋe o ŋɔɔne Sin-laao kom taan-gɛ sem. Wodwoŋi de ma zaŋe o ta taan-gɛ sem kuri o bere á kɔgɔ kom.
46014027	Abam badaara ná lage á ŋɔɔne taan-gɛ sem, ko maŋe se á ta-á ye balei naa batɔ yerane mo. Ko maŋe se ba ta zaŋe ba ŋɔɔne ba daare ba pa daane mo. Á pa se á dedoa zaŋe o ta taan-gɛ sem kuri.
46014028	Nɔɔn-nɔɔno nam ná tere á wone se o wane o ta taan-gɛ sem kuri, wolo ya na lage o ŋɔɔne-se to maŋe se o yage mo, se o ná wo o yerane, se o ta ŋɔɔne-se de Wɛ.
46014029	Ko nam ná ye balo na wae ba tɔɔle Wɛ kwora kam to, ko maŋe se balei naa batɔ mo zaŋe ba ŋɔɔne dedoa dedoa, se badaara bam ta chega se ba laam bɛ ba nii.
46014030	Wɛ chega kam ná tu balo na jei ba cheigi to dedoa yuu ne se o ta o bere, ko maŋe se wolo na zege o ŋɔɔne to mo pu o ni se o daare se o ta-ka.
46014031	Konto to, abam maama wae á tɔɔle Wɛ kwora kam dedoa dedoa, se ko pa á zamse Wɛ chega kam da-tei ne, se á ta-á wae á zege ka kwaga ne lanyerane.
46014032	Balo na jwoŋi dam Sin-laao kom tei ne se ba ta tɔɔle Wɛ kwora kam to wae ba tete ba jaana ka tɔɔlem dem baŋa ne.
46014033	Wɛ lage se woŋo maama ta jege ywoni mo, se o ba lage borema borema keim.
46014034	Abam tigisim dem wone ko maŋe se kaana ta jei chemm mo se ba ta chega. Mo ko na ye tei Yezu kɔgɔ kom jeiga maama ne. Ko ba jege chwoŋa se ba da ba ŋɔɔne. Ko maŋe se ba ta nege baara bam, ne Wɛ tɔn-dwoŋo kom na maŋe ko bere tei to mo.
46014035	Ba ná lage se ba lɔre kolo kuri, ba jege se ba bwei ba banna mo sɔŋɔ ne. Ko tiini ko ye chaveera mo se kaane zaŋe o ŋɔɔne á tigisim dem ne.
46014036	Bɛ mo ye á ke á boboŋa ne Wɛ taane dem ga nwoŋi abam tei ne mo tei? Abam yerane mo yei Wɛ taane dem na?
46014037	Abam wolo na boŋe we wonto mo yei Wɛ kwora kam tɔɔlem lanyerane, naa o jwoŋi Wɛ-pɛɛre delo maama Sin-laao kom na pae to jege se o ta yei we amo na popone kolo a pa abam to ye dé Teiru wom kwora mo.
46014038	Nɔɔno wolo maama ná ve amo na popone kolo to, se á ye pa á yiga ta wo konto tu wone.
46014039	A nu-bia bam, kwaane-na á seene á yia Wɛ kwora kam tɔɔlem baŋa ne. Yé ta-á chuli-na Sin-laao kom taan-gɛ sem.
46014040	Nam ta-á ke-na woŋo maama se ko ta tɔge chwoŋa ne ko na maŋe se ko ta ye tei to.
46015001	A nu-bia bam, a lage se a pa á guli Wɛ taan-ŋom dem a na maŋe a bere abam to mo. Abam maŋe á jwoŋi-de ye á ke á wo-dedoa á fɔge á zege de baŋa ne.
46015002	Amo na pɛ á lɔre Wɛ taan-ŋom dem tei to, á ná wo jwoori de kwaga ne, Wɛ wó vere abam o yage dento ŋwaane mo. Naa á sɛ Yezu kafɛ ŋwaane mo?
46015003	Wɛ chega kalo na dwoi maama to ye kalo amo na jwoŋi ye a laam daare a bere abam to mo. Kanto nam mo tento: Yezu Krista tege debam wɛleera ŋwaane mo, ne Wɛ tɔnɔ kom na maŋe ko ta tei to.
46015004	Ba ma sul-o. Da yatɔ dɛ ne o ma jwoori o bi toone wone, ye konto de ta ye Wɛ tɔnɔ kom na maŋe ko ta kolo to mo.
46015005	O na bi to, Piita ma na-o, ye o tontoŋena fuga-balei bam de na-o.
46015006	Konto kwaga ne, o tɔgena dedɛ ma na-o bedwe baŋa ne, ye banto dwoi nenɛɛne nɔɔna bia yanu (500). Nɔɔna bam konto dedɛ ta mo ŋwe ye ba fenfee te.
46015007	Jemsi de daa ma na-o, ye ko daare pa o tontoŋena bam maama na-o.
46015008	Ko na kweeli to, o laam ma pa amo de na-o, de amo na maŋe a nye de wolo ba na loga ye a ta wo daŋe to mo.
46015009	Ko na ye tei to, amo tiini a muri Yezu tontoŋena bam maama wone. A muri se ba ta bwoi-ne we Yezu tontoŋeno, kolo ŋwaane a déem bɛɛse Wɛ nɔn-kɔgɔ kom mo.
46015010	Wɛ tete zaane nam mo pɛ se a ye a na ye wolo zem to. O na ke-ne zaane tei to dae kafɛ. Amo tiini a toŋe a pa-o se ko dwoni o tontoŋena bam maama. Ko nam dae a tete dam ŋwaane mo a wae a toŋa. Ko nam ye Wɛ zaane dem o na pɛ-ne ye de wo a tei ne to ŋwaane mo.
46015011	Debam balo na ye Yezu tontoŋena to maama yeini de bere chega dedoa mo. Ko ná ye amo na bere kolo to, naa banto de na bere kolo to, ko ye chega kalo á na sɛ to mo.
46015012	Debam maama na bere Wɛ chega kam tei to, de bere nɔɔna we Yezu Krista bi toone wone mo. Bɛ nam mo ye abam badwonna tɛ á we toa biim tera?
46015013	Ko ya ná ye chega we toa biim tera, ko bere we Yezu Krista tete de wo bi mo.
46015014	Wonto nam ya ná wo bi, kokuri mo debam na bere Wɛ chega kam tei to ye kafɛ mo, ye abam na ke á wo-dedoa ka baŋa ne tei to de ya ye kafɛ.
46015015	Ko ta bere we, de na bere Wɛ chega kam tei to, de fɔge vwa mo de pa-o, kolo ŋwaane de yeini de bere nɔɔna we Wɛ mo bi Yezu Krista toone wone. Toa biim nam ya ná seene de tera, kokuri mo Wɛ wo bi Yezu.
46015016	Toa biim ná tera, ko bere we Yezu Krista de maŋe o wo bi mo.
46015017	Wonto ya ná wo bi toone wone, ko bere we abam na ke á wo-dedoa ded-o tei to ye kafɛ mo, ye á wɛleera yam ta wo á yuu ne.
46015018	Ko ta bere we, balo na sɛ Yezu Krista ye ba laam te to ya wó ga ba ŋwea mo Wɛ tei ne.
46015019	Ko ná ye logo baŋa ŋwea kanto yerane ye ko daa dae kolokolo ŋwaane mo debam jege teena Yezu Krista wone, ko bere we de ye balo na ye yiniga tiina nɔɔna maama tei ne mo.
46015020	Ko nam seene ko ye chega mo we Yezu Krista bi toone wone. Wonto mo ye wolo na dɛ yiga o bi o vo Wɛ tei, se ko bere we balo de na me ded-o ye ba te to de wó bi toone wone.
46015021	Toone zege nabiinu dedoa yera ne mo de wora. Ko ta ye bedwe mo de toa biim de na zege nabiinu dedoa tei ne tei to.
46015022	Nabiina ŋwea de Adama ŋwea na ye bedwe to ŋwaane mo pae se ba maama toa. Ko ta ye konto dwoŋi mo de balo maama ŋwea de Yezu Krista ŋwea na ye bedwe to wó bi ba na ŋwea Wɛ tei ne.
46015023	Nɔɔno maama de o na tu tei to mo. Yezu Krista nam mo dɛ yiga o bi o vo Wɛ tei. Ko daare balo de na ye o nɔɔna to wó bi maŋa kam o na wó jwoori o ba to.
46015024	Ko laam daare se logo baŋa wonnu maama mo ti. Maŋa kam konto ne mo Yezu Krista wó wane wonnu telo maama na jege dam nabiina baŋa ne to, ko ná ye wɛyuu dedɛɛra naa tega baŋa dedɛɛra maama, o pa ba dam dem laam ti. O ma wó daare o kwei woŋo kolo maama o na tu o di paare ko baŋa ne to o ke o Kwo Wɛ jeŋa ne.
46015025	Ko nam fe mo se Yezu di paare taa, se ko ta vei maŋa kam Wɛ na wó wane o dona maama o ke o dam kuri ne to.
46015026	Toone nam mo ye o dono wolo o na wó wane o ma kweeli to.
46015027	Wɛ tɔnɔ kom bere we, “Wɛ ke wonnu maama wonto dam kuri ne se o ta tei-te.” Ko nam na we o ta tei wonnu maama to dae we o tei Wɛ tete mo o woli da. Ko ye Wɛ mo kwei wonnu tem maama o ke Yezu dam kuri ne.
46015028	Maŋa kalo Yezu na wó ba o ta tei wonnu maama to mo o laam wó kwei o tete o ke Wɛ jeŋa ne se o ta tei-o, o na ye Wɛ Bu to ŋwaane. Kolo ŋwaane Wɛ ye wolo na maŋe o ke wonnu maama o Bu wom dam kuri ne to mo. Konto to, Wɛ mo tei wonnu maama de o dam maama.
46015029	Abam nɔɔna badwonna yeini ba jwoŋi sɛɛm ba pa twa. Twa biim nam ná tera, bɛ nyɔɔre mo wó ta wora ba sɛɛm dem baŋa ne? Bɛ mo ye ba yeini ba jwoŋi sɛɛm toa bam ŋwaane konto?
46015030	Twa biim nam ná tera, bɛ ŋwaane mo ye debam ba kɔre se de yaare de te Wɛ ŋwaane?
46015031	A nu-bia bam, dɛ maama amo yeini a tɔge toone tei mo a kɛa. Ko ye chega mo. Amo tiini a jege teera abam baŋa ne dé Teiru Yezu Krista ŋwaane. Konto mo pɛ a ta konto.
46015032	Ɛfisia ywo-seeni ba ke amo nenɛɛne kago-vara mo chiŋi jara se ba ja nɔɔna tei. Amo na sɛ se a yaare konto to, ko ná ye logo baŋa ŋwea kanto yerane, bɛ nyɔɔre mo a wó na? Toa biim nam ná tera, de ya wó ta we, “Pa-na de ta di de ni ne, se de yeiri de jwa na wó te.”
46015033	Yé pa-na ba gane abam se á tusi. Ko ye chega mo we, “Nmo ná me de nɔn-balwaaro, ba wó soge-m pa n me de ba keim-balwaaro tem mo.”
46015034	Pa-na á boboŋa jwoori ya ta tɔge chwoŋa, se á daare á yage keim-lwanno tem. Abam badaara ta yeiri Wɛ. A tage konto se ko pa chaveera mo zo abam.
46015035	Abam dedoa wó bwei we, “Ko wó ke tɛ mo se toa bi? Ba yera wó taa ye tetɛ mo?”
46015036	N ye jworo mo na? N ná kwei woŋo n du tega ne, ko nye de ba na suli too tei to mo, ye woŋo kom konto wó leiri mo ye ko laam puli ko nwoŋi.
46015037	Nmo na dugi kolo de kolo na wó puli ko nwoŋi to ba nye daane. Nmo na kwei kolo n du to nye de wo-gaa mo, ko ná ye men-dwoa naa wo-dui delo maama.
46015038	Wo-dui dem ná nwoŋi, Wɛ mo wó pa-de yera ne o na lage tei to. Wɛ nam ta mo pae wo-dui maama de tete nyenyego na ye tei to.
46015039	Ko dae we woŋo maama ya-nɔna mo ye bedwe. Nabiina de vara de zuna de ywona maama jege ba ya-nɔna yera yera mo.
46015040	Wɛyuu wonnu de wora mo, ye tega baŋa wonnu de wora. Wɛyuu wonnu tem de jege te lam mo, ye tega baŋa wonnu tem de jege te lam.
46015041	Wea kam de jege ka lam mo, ye chana kam de jege ka lam. Chalechwe sem de maa jege se lam, ye se lam dem nam dwoi daane.
46015042	Tento maama bere toa biim na ye tei to mo. Nɔɔno ná tega, o yera yalo ba na suli to ye yera yalo na wó pɔ to mo. O yera yalo na bi toone wone to daa bá pɔ maŋa de maŋa.
46015043	Ba na suli yera yalo to ba lana, ye yalo na bi to jege lam dedɛ. Yera yalo ba na suli to bwona, ye yalo na bi to dana.
46015044	Yera yalo ba na suli to ye logo baŋa ŋwea nyem mo, ko daare yalo na bi to ye Wɛ te-laao ŋwe-doŋa kam nyem mo. Logo baŋa yera yam na wora to, ŋwe-doŋa kam yera de jege se ya ta wora mo.
46015045	Ko popone Wɛ tɔnɔ kom ne we, “Boboa ne to Wɛ ke Adama mo o pa o jege logo baŋa yera ye o ŋwe.” Ko daare Adama wolo na kweeli to jege jworo kolo na pae ŋwea to mo.
46015046	Ko nam ye logo baŋa ŋwea mo tui yiga, ye Wɛ te-laao ŋwe-doŋa kam laam saŋe ka tui.
46015047	Wɛ mɛ teero mo o ke nabiinu wolo na tu yiga to. Konto ŋwaane, wonto ye tega baŋa nyem mo. Nabiinu wolo nam na saŋe to nwoŋi Wɛ te-laao mo.
46015048	Nabiina maama ye tega baŋa nyem mo ye ba nye de Wɛ na mɛ teero o ke nɔɔno wolo yiga to mo. Nɔɔna balo maama nam na ye Wɛ te-laao nyem to nye de wolo na nwoŋi Wɛ te-laao to mo.
46015049	Debam na maŋe dé jege tega baŋa nɔɔno Adama nyenyego to, dɛ wora dé wó ba ta jege Wɛ te-laao nɔɔno Yezu nyenyego.
46015050	A nu-bia bam, a lage a ta a bere abam we, de logo baŋa yera yam bá wane ya na jeŋa jei Wɛ woro kom ne. Ya na bá daane ye ya pɔ to, ya bá wane ya maŋe de ŋwea kalo na ba jege kweelim to.
46015051	Fɔge-na á cheigi se a ta Wɛ chega kalo ya na seigi to a bere abam. Debam maama bá wane dé te se Yezu laam ba. Dé nam ná tega naa dé ta wo tege, dé yera yam maama jege se ya leiri mo.
46015052	Ko wó pɔpɔ ko ke ne yi na borese tei to mo, maŋa kam ba na wó wu Wɛ nabɔnɔ kolo na kweeli to. Nabɔnɔ kom ná wuga, toa wó bi ba zaŋe de yera yalo na ba jege pɔm to, ye debam maama wó leiri.
46015053	Kokuri, dé yera yalo na wó pɔ to jege se ya ji yalo na bá pɔ to mo. Dé yera yalo toone na wae to jege se ya ji yalo toone na ware to mo.
46015054	Konto maama ná seene ko leiri, ko laam wó pa kolo na popone Wɛ tɔn-dwoŋo kom wone to ji chega we, “Wɛ wane toone de de dam maama.”
46015055	“Toone, n dam dem daa bɛ? N daa n wó wane n chɔge nɔɔna na?”
46015056	Ko ye nɔɔna wɛleera ŋwaane mo toone jege dam se de chɔge-ba. Wɛleera de nam jwoŋi ya dam Wɛ nia yam baŋa ne mo.
46015057	Dé ke Wɛ lei de o na pae se dé jwoŋi zeinim dé Teiru Yezu Krista tei ne se dé wane toone dam maama to.
46015058	Konto to, a nu-bi-swonnu bam, fɔge á zege-na lanyerane de pu-dɛa. Chɛ-na dé Teiru wom totoŋa yam baŋa ne maŋa maama, de á na yei we totoŋa yalo maama á na toŋe á pa dé Teiru wom dae kafɛ to ŋwaane.
46016001	Ko daare á na wó ta-á lae sabu tei á ta-á maa zeini Wɛ nɔɔna to mo tento. Ta-á ke-na nenɛɛne amo na tage a bere Yezu kɔgɔ kom maama Galesia te-nia yam ne tei to.
46016002	Wɛ siu dɛ maama ne se nɔɔno maama twori nyɔɔre delo o na nɛ to wone o tiŋi, se ko pa amo ná tua, se ko daa ye ta jege se á la sabu.
46016003	Amo ná tu abam tei, abam na kuri nɔɔna balo to, a laam wó toŋe-ba de twanno se ba ja abam sabu kom ba ja vo Jerusalem.
46016004	Ko nam daa ná maŋe se amo tete mo vo, dé wó tɔge daane de vo.
46016005	A lage se a da Makedonia mo se a laam daare a ba abam tei.
46016006	A ná tu abam tei, a lage se a daane fee, dɛ dedwoŋi ne a wó ti yadɛ dem. Á laam wó wane á woli-ne se a vo a daa na wó vo mɛ to.
46016007	Amo ba lage se a wuuri a ba abam tei, se ko wó pa a bá daane ye a daa vo jeiga kadwoŋi. Wɛ ná sɛ, a ya lage se a daane abam tei ne mo.
46016008	Konto ŋwaane, a lage a maŋe Ɛfisia ywo-seeni mo se ko vo ko yi Pɛntakɔs kuri dem maŋa.
46016009	Chwoŋa pore lanyerane ka pa-ne se a toŋe ywo-seeni se ko pa Wɛ nae nyɔɔre, ye nɔɔna dedɛ nam wora ba kwaana se ba che a yiga.
46016010	Timoti nam ná tu abam tei, se á ta-á nii o baŋa ne se o bochare ta tiga. Kolo ŋwaane o de toŋe dé Teiru wom totoŋa yam mo ne amo tei.
46016011	Yé pa-na se nɔɔn-nɔɔno gwooni-o. Kwaane-na se á woli-o o chwoŋa baŋa ne, se o wane o vo de yezura o ba amo tei. Amo nam nii-o mo chwoŋa ne se o ba de de nu-bia bam.
46016012	Ko nam ná ye de nu-bu Apolo, amo tiini a kwoori-o mo se o tɔge de de nu-bia bam o ba abam tei. De ko de, o ta wo boŋe o ja se o ba leilei. O nam ná nɛ chwoŋa maŋa de maŋa, o wó ba.
46016013	Ta-á cho-na á tete se á zege lanyerane de á na tɔge Wɛ tei to. Ta-á jege-na baare de dam.
46016014	Ta-á pa-na á kikia maama tɔge de swono.
46016015	A nu-bia bam, á maŋe á yei Setɛfana de o sɔŋɔ tiina na tɔge Wɛ tei to. Banto mo dɛ yiga ba sɛ Yezu Akaya ne, ye ba kwei ba tete maama ba toŋe ba zeini Wɛ nɔɔna.
46016016	Konto to, a lwoori abam se á kwei á tete á ta-á tɔge nɔɔna bam konto dwonna ni, dedaane balo na tɔge ba toŋe Wɛ totoŋa ne banto tei.
46016017	Amo jege wopwolo de Setɛfana de Fɔtunata de Achaku na tu amo tei to. Banto mo pɛ a wo lɔre we abam tera.
46016018	Banto mo pɛ a wo tiga, ne ba na ke abam de tei to. Ko ná ye nɔɔna bam konto dwoŋi, ko maŋe se á ta-á jege ba chega.
46016019	Yezu kɔgɔ kom maama Asia te-nia yam wone to jɔɔne abam. Akwila de Pirisila de Yezu kɔgɔ kolo na jeeri ba sɔŋɔ ne to de jɔɔne abam lanyerane dé Teiru wom yere ŋwaane.
46016020	De nu-bia bam maama de jɔɔne abam. Á ná jeeri daane, se á ta-á kukwori daane á pa Wɛ zula.
46016021	Amo Pɔɔl tete mo mɛ a jeŋa a popone jɔɔnem dento a ma jɔɔne abam.
46016022	Nɔɔno wolo maama na ba jege dé Teiru wom swono to, Wɛ wó yaale kotu o yiga ne. Dé Teiru wom wó ba.
46016023	Dé Teiru Yezu zaane dem ta wo á tei ne.
46016024	Amo swono ta wo á tei ne Yezu Krista ŋwaane.
47001001	Amo Pɔɔl wolo Wɛ na tiŋi-ne de o tete boboŋa se a ta ye Yezu Krista tontoŋeno to mo popone tɔnɔ konto, ye dé nu-bu Timoti mo tɔge o woli-ne. Dé popone se dé pa abam balo na ye Wɛ kɔgɔ kom wo nɔɔna ye á zoore Korinti ne to, ko woli de Wɛ nɔɔna balo na zoore Akaya teene dem maama ne to.
47001002	Dé Kwo Wɛ, de dé Teiru Yezu Krista wó pa abam zaane de yezura.
47001003	Pa-na dé ke Wɛ lei. Wonto mo ye dé Teiru Yezu Krista Kwo, ye o daa ta ye debam Kwo wolo na jege debam ŋwaŋa to. O maa ye Wɛ wolo na zeini nɔɔna dedɛdɛ se ba bochara peini tega ne.
47001004	Dé ná wo yaara yalo maama wone, wonto mo yeini o pa dé bochara peini tega ne, se ko pa dé wane dé zeini balo de na wo yaara dwi maama wone to se ba de bochara peini tega ne. Dé ná zeini-ba konto, ko wó ta nye de Wɛ na maŋe o zeini debam tei to.
47001005	Yezu Krista na tiini o yaare to, debam de tɔge dé na ya dwoŋi. Dé na me ded-o to, dé ta wó tɔge dé na zeinim Wɛ tei ne nenɛɛne o na zeini Yezu Krista se ko gaale tei to.
47001006	Konto ŋwaane, debam ná wo yaara wone, ko ye se ko zeini abam mo se á bochara peini tega ne, se ko daare ko pa Wɛ jwoŋi abam ŋwea. Wɛ nam ná pɛ dé bochara peini tega ne, ko ye se abam de na zeinim konto dwoŋi, se á wane á na dam á vɔ á wo á zege lanyerane de yaara yalo dwoŋi debam de na nɛ to.
47001007	Mo kokuri dé tiini dé jege abam teena, kolo ŋwaane dé yei we, abam na tɔge á na debam yaara yam dwoŋi to, á wó tɔge á na zeinim Wɛ tei ne, ko maŋe de o na zeini debam tei to.
47001008	Dé nu-bia bam, dé lage dé pa se abam maane dé na kare Asia teene dem ne ye dé na yaara tei to. Dé na nɛ cham delo to tiini de dana de dwoi debam, ye dé boŋe we dé wó ga dé ŋwea.
47001009	Dé nam na zege toone yiga ne konto to, ko ye se ko pa dé daa yé ta boŋa dé tete dam na ye tei to, se dé daare dé ke dé wo-dedoa de Wɛ wolo na jege dam se o pa nɔɔna bi toone wone to.
47001010	Wɛ nam seene o jwoŋi debam yaara yalo na lage ya pa dé na toone to wone, ye o ta wó yɔɔre o jwoŋi debam konto dwoŋi. Dé nam tiini dé jege teena Wɛ tei ne we o ta wó jwoŋi debam toone jeŋa ne.
47001011	Abam nam wó zeini debam de á na lwoori Wɛ á pa debam tei to. Konto to, nɔɔna dedɛ na lwoori Wɛ pa dé na zeinim to, ko wó pa se nɔɔna dedɛ de seene ba ke-o lei de o na jwoŋi ba Wɛ-lworo kom to.
47001012	Debam na jege teera tei to mo ye dé na tɔge chwoŋa de abam ye chaveera tera de tei ne. Dé maa jege wo-pwoŋo mo de dé na bere dé wo de abam tei to. Wɛ zaane dem mo zeini debam pa dé ye konto. Debam wo tɔge nabiina swa ŋwaane. Debam tɔge chwoŋa konto dwoŋi de nɔɔna maama ye ko fɔge ko ye abam ŋwaane.
47001013	Dé na popone kolo dé pa abam to ba jege wo-siseigiru. Á wó wane á ga-te ye á ni ko kuri.
47001014	Abam nam maŋe á lɔre debam na ye tei to fenfee yerane mo. Amo maa boŋe we á wó ba á tiini á lɔre debam fase, se dɛ dem dé Teiru Yezu Krista na wó jwoori o ba to, abam laam wó ta-á jege teera debam ŋwaane, ne debam na jege teera de abam tei to.
47001015	Amo ya tiini a yei konto lanyerane ye a boŋe se a bobo a ba abam tei, se ko pa á na zeinim kuni belei.
47001016	Kokuri a boŋe se a tɔge abam tei mo a vo Makedonia, se a ná maa jwoori dáane, se a daa tɔge á tei, se á laam wane á woli-ne se a kɛ Judea seeni.
47001017	Amo na boŋe se a ke konto ye a wo wane a na chwoŋa to, á pae se amo ye koberi-nyeno mo na? Amo ná yeini a boŋe se a ke keim delo, á pae se ko ye amo tete fɔgem yerane mo na? Á nam pae se amo ye wolo na tɛ o gwaane daane we, “ɛɛ, ɛɛ” de “aawo, aawo” to mo na?
47001018	Wɛ nam jege chega ye o yei we debam na tɛ kolo de bere abam to dae nia yalei, nenɛɛne “ɛɛ” de “aawo” na gwaane daane tei to.
47001019	-
47001020	Debam nam na bere abam Wɛ chega kam tei to, amo de Silas de Timoti pɛ se á lɔre Yezu Krista wolo na ye Wɛ Bu wom to na ye tei. Wonto seene o dae nia yalei tu konto dwoŋi. Wonto nam mo ye wolo na sɛ Wɛ ni dem de “ɛɛ” yerane to, ye Wɛ na tiŋi o ni o pa o nɔɔna tei maama to jigi chega o tei ne. Konto ŋwaane mo, de ná yeini de ware Wɛ, de tɔge Yezu Krista ŋwaane de we “Amin”, se ko pa Wɛ ta jege zula debam tei ne.
47001021	Ko ye Wɛ mo pae se de tɔge de abam de zege lanyerane Yezu Krista ŋwaane. Ko ta ye wonto mo tiŋi debam se de ta ye o nyem.
47001022	O ma zeini debam de dam se o ma ke maanem o bere we de ye o nyem. O ma daare o ke o Sin-laao kom de bochara ne se konto da yiga ko tiŋi chwoŋa se ko pa de lɔre we de laam wó ba de na Wɛ wo-laaro tem maama.
47001023	Wɛ yei amo wo, ye wonto wó zege amo kwaga ne de a na tɛ chega a bere abam tei to. Amo na jwoori a za a boboŋa se a daa ye ba abam tei Korinti ne to, ko ye se a ye ba a pa á na á chaveera mo.
47001024	Ko nam dae we debam ye balo na wó fe abam de á na jege se á ke á wo-dedoa de Wɛ tei to, kolo ŋwaane abam maŋe á sɛ-o de pu-dɛa. De nam ye balo na wó woli abam se á ta-á jege wopwolo Wɛ ŋwaane to mo.
47002001	Mo kokuri a jwoori a boŋe a wone se a daa ye ba abam tei se ko pa wo-chechɔgɔ ye ta wora.
47002002	Abam mo ye balo na wó wane á pa se amo na ywoni. Konto to, amo ya ná tua, ye a pa se á wo chɔge, nɔɔn-nɔɔno daa bá ta wora o na wó wane o pa se a na wopwolo.
47002003	Ko ye konto ŋwaane mo a daama popone tɔnɔ kom a pa abam. Amo déem ba lage se a ba á tei se ko pa amo wo chɔge de abam. Ko nam maŋe se á ta-á ye balo na pae amo wo pwoli to. Amo nam ke a wo dedaane abam we, amo ná jege wopwolo, abam de jege wopwolo mo.
47002004	Amo daama na popone tɔnɔ kom a pa abam to, a boboŋa vugimi lanyerane ye lwia jege-ne pa se a yi-na nwoŋi dedɛ abam ŋwaane. Amo na popone tei to, ko dae se ko pa á wo chɔge. Ko nam ye se á wane á lɔre amo na tiini a jege abam swono se ko ja gaale tei to mo.
47002005	Ko na ye konto to, nɔɔno wolo na ke o chɔge o dwoŋi wo to pɛ abam maama wo chɔge, se ko dae amo yerane. Amo nam ba lage se a yia seene nɔɔno wom konto baŋa ne, kolo ŋwaane o keim dem wo tiini de daane abam maama dedɛ.
47002006	Abam dedɛ na pɛ se o na waarem to, ko maŋe se á laam yage.
47002007	Á nam jege se á duri o ŋwaŋa mo ye á ke-o lanyerane se o bochare peini tega ne. Ko nam ná dae konto, ye o wo ná tiini ko chɔge, ko wó pa se o boboŋa de chɔge.
47002008	Konto ŋwaane a lwoori abam se á pa o lɔre we á jege o swono.
47002009	Amo na popone tɔnɔ kom to, ko ye se a maane abam a nii, á wó sɛ á tɔge amo ni dem woŋo maama baŋa ne, naa á bá sɛ.
47002010	Abam ná yage nɔɔno keim á ma chɛ-o, amo de tɔge konto mo. Nɔɔno wolo keim ná maŋe se a yage a ma chɛ-o, ko ye abam ŋwaane mo a ke konto Yezu Krista yiga ne.
47002011	De nam jege se de duri nɔɔno wom ŋwaŋa konto, se ko ye pa setaana pɛ na chwoŋa o wane debam. De nam maŋe de yei wonto na boŋe se o pa debam tusi tei to.
47002012	Amo na vei a yi teo kolo yere na ye Torase, ye a lage se a ta Yezu Krista taan-ŋom dem a bere nɔɔna da to, amo nɛ we dé Teiru wom ya pɛ-ne chwoŋa se a ke konto.
47002013	De konto de, a bochare ma tiini de di de a na beeri Tatusi jei a ga to. A na wo nɛ-o konto to, a ma bane nɔɔna bam ye a daare a kɛ Makedonia.
47002014	Nam pa-na se de ta ke Wɛ lei. Maŋa maama wonto mo pae se de tɔge Yezu Krista kwaga, se de ta zeiŋi o yuu nɔɔna tei ne de o na wane toone tei to. Wɛ maa pae se nɔɔna tɔge debam ŋwaane mo ba lɔre Yezu taane jei maama, nenɛɛne woŋo kolo lwom na yomma ye de zaŋe de yi jei maama tei to.
47002015	-
47002016	Debam na bere nɔɔna Yezu Krista chega kam tei to maa pae se de nye de lwom delo na zaŋe de yi Wɛ tei pa o jege wopwolo to. Debam nye de lwom dem konto mo nɔɔna maama tei ne. Ko ná ye balo na lage ba ga ba ŋwea Wɛ tei ne to, lwom dem konto maa pae se ba jege maanem we toone wó ja-ba. Ko nam ná ye balo Wɛ na wora o jwoŋi-ba to, lwom dem wó ta jege ywoni ba tei ne, pa se ba jege maanem we ba wó na Wɛ ŋwe-doŋa kam. Bera mo wó maŋe de totoŋ-kamunu kom konto?
47002017	Nɔɔna dedɛ na bere Wɛ kwora kam tei to, ba pae se ko nye de kolo ba na jege ba pipia se ba na nyɔɔre ko baŋa ne to. Debam nam dae konto dwoŋi. Wɛ na toŋe debam to, de yeini de kwei de wo maama mo de maa bere o chega kam, nenɛɛne de zege o yiga ne de ŋɔɔna Yezu Krista ŋwaane.
47003001	Abam badaara nam daa ta wó boŋe we de lage de bere de tete mo de de na ŋɔɔne tei to. Abam nam maŋe á yei debam na ye tei, ye á daa ba jege se á jwoŋi twanno telo na bere debam chega na ye tei to nɔɔna badaara tei ne. Abam nam ba jege se á popone tɔnɔ kolo na bere debam na ye tei to á pa nɔɔn-nɔɔno. Nɔɔna badaara nam mo jege se ba ke konto, ye ko dae debam.
47003002	Abam tete nam mo bere debam chega na ye tei to, nenɛɛne á ye tɔnɔ kolo nɔɔna maama na wane ba ga ye ko maŋe ko bere debam bochara ne to.
47003003	Abam na jege á ŋwea tei to mo nye de tɔnɔ kolo Yezu Krista na tɔge debam ŋwaane o popone to. O nam na popone tei to, o mɛ Ŋwea Tu Baŋa Wɛ Sin-laao kom mo o ke, ye ko dae bera mo o mɛ o ke. Poponem dem konto nam wo ke kandwa-pelɛ baŋa ne, se o ke-de abam nabiina bochara ne mo.
47003004	De yei we konto ye chega mo, de Yezu Krista na pɛ se de seene de jege teena Wɛ tei ne to.
47003005	Kolokolo nam tera debam tete tei ne ko na wó pa debam chwoŋa se de ta toŋe Wɛ totoŋa konto to. Ko nam ye Wɛ zeinim dem mo pae se de maŋe de o totoŋa yam.
47003006	O ma pa de maŋe se de ta bere nɔɔna o ni-doore dem na ye tei. O ni-doore dem o na tiŋi o pa nabiina to nam ba tɔge ni-kaana yalo na popone tɔnɔ ne to. Dento nam tɔge o Sin-laao kom ŋwaane mo. Ni-kaana yam pae se toone mo nae chwoŋa de jaane nabiina. Ko daare Sin-laao kom nam mo pae se nabiina na ŋwea Wɛ tei ne.
47003007	Ko ná ye Wɛ na kwei o ni-kaana yam o tɔge Moses jeŋa o pa o nɔɔna bam to, o déem lage-ya o ke kandwa pilɛ baŋa ne mo. Wɛ déem na kwei-ya o ke Moses jeŋa ne konto to, o nenɔŋ-fɔrɔ kom maa tiini ko wora, ye ko pa Moses yibia tiini ya nyeena. O yibia yam nyeenem dem maa wora de tia, ye de daa ta pepele Isarele tiina bam yia pa se ba ware ba nii o seeni. Wɛ ni-kaana yam maŋe ya tɔge de o nenɔŋ-fɔrɔ kom konto ya ba, ye ya pae se toone yerane mo wora.
47003008	Ko daare Wɛ Sin-laao kom na woli nɔɔna tei to laam wó pa se Wɛ nenɔŋ-fɔrɔ kom tiini ko gaale mo.
47003009	Wɛ ni-kaana yam pɛ se nɔɔna na chɔgem o tei ne, ye konto maama tɔge de o nenɔŋ-fɔrɔ kom. Ko daare Wɛ na woli nɔɔna se ba na chega o tei ne to, konto bá pa se o nenɔŋ-fɔrɔ kom tiini ko gaale na?
47003010	Ko na ye chega to, Wɛ laam na woli nɔɔna ye o nenɔŋ-fɔrɔ kom tiini ko wora tei to bere we o nenɔŋ-fɔrɔ kom déem na wora tei to maŋe ko dae kolokolo.
47003011	Wɛ ni-kaana yam déem wora de o nenɔŋ-fɔrɔ kom ye yanto ba ya kɛ. Ko daare o zeinim delo na wó ta wora taa taa to wó pa se o nenɔŋ-fɔrɔ kom tiini ko ta wora ko gaale.
47003012	De na jege Wɛ teena konto dwoŋi to, de wae de bere o chega kam jaja.
47003013	Debam nam bá seigi Wɛ chega kam nenɛɛne Moses déem na ke tei ye o kwei gɔrɔ o ma kwoli o yia to. O ke konto se Isarele tiina bam mo ye ta nae o yibia yam nyeenem dem na wora de ti to.
47003014	Banto boboŋa ma ji boboŋ-bwona ye ko pa se ba ná gage Wɛ ni-dwoora yam twanno tem, ba ware ba lɔre o chega kam kuri. Ko ye nenɛɛne gɔrɔ kom ta mo kwoli ba yia de zem maama. Nɔɔno ná me de Yezu Krista, konto mo wó pa se gɔrɔ kom dɔne konto tu yia ne.
47003015	Banto nam ná gage Moses ni-kaana yam twanno tem, gɔrɔ kom konto ta wora mo de zem de, pa se ba ware ba lɔre Wɛ chega kam.
47003016	Nɔɔno nam ná pipiri se o tɔge dé Teiru wom, ko wó pa se gɔrɔ kom dɔne konto tu yia ne, ne ko déem na ke Moses tei to.
47003017	De nam yei we dé Teiru wom de Wɛ Sin-laao kom maama ye bedwe mo. Wɛ Sin-laao kom nam ná wo nɔɔno wolo tei ne, ko laam pae o ye Wɛ tete nɔɔno mo.
47003018	Debam balo maama na sɛ Yezu to daa ba jege gɔrɔ kolo na kwoli de yia to, pa se de wae de nii dé Teiru wom nenɔŋ-fɔrɔ kom jaja. De na nii-o konto to, ko maa pae se de wora de jiri ne o tete tei, se de ta wae de bere o nenɔŋ-fɔrɔ kom na ye tei ye ko laam wó ta pula de dam. Dé Teiru wom na ye bedwe de Wɛ Sin-laao kom to mo wó pa de bere Wɛ dam konto dwoŋi.
47004001	Debam na woli nɔɔna se ba lɔre Wɛ chega kam tei to ye o zaane dem mo pɛ de toŋe konto. Konto ma pa de bá ta kɔre foone.
47004002	De nam jege de tete mo de wonnu telo nɔɔna na seigi ba ke ye te pa chaveera to. De nam ba mae de swa se de gane nɔɔna, ye de ba lage se de pipiri Wɛ taane dem. Wɛ na nii de kikia to, de nam bere o chega kam mo jaja, se ko pa nɔɔna maama lɔre we de na ke tei to tɔge chwoŋa.
47004003	De na bere Wɛ taan-ŋom dem tei to kuri ná seigi nɔɔna tei ne, ko ye balo na lage ba ga ba ŋwea Wɛ tei ne to yerane mo de seigi ba tei ne.
47004004	Banto ba sɛ Wɛ chega kam kolo ŋwaane setaana pɛ wolo na di dam logo konto baŋa ne to mo pɛ se ba boboŋa suli. O ke konto se ba ye wane ba na swa yalo Wɛ taan-ŋom dem na lage de pa-ba to. Taan-ŋom dem konto bere Yezu Krista de o dam dem na ye tei to mo. Wonto maa nye de Baŋa Wɛ chekke mo.
47004005	Debam na yeini de bere Wɛ kwora kam tei to dae de tete mo de jege de bere nɔɔna. De nam bere nɔɔna we Yezu Krista mo ye nabiina Teiru, ye debam ye balo na toŋe de pa abam o ŋwaane to mo.
47004006	Baŋa Wɛ mo ye wolo na maŋe o ta o we, “Pwooni ba de taa nyeene lim wone”. Wonto nam ta mo ye wolo na pɛ se pwooni ba de wora de nye dé bochara ne to. Konto mo o pɛ dé yi poore se dé lɔre o nenɔŋ-fɔrɔ kom na ye tei, ye konto mo nae Yezu Krista yibia ne.
47004007	Wɛ na tiini o zeini debam konto to, ko nye de o kwei wonnu telo na ye lonne nyem to mo o ke kɔɔra wone. De na nye de kɔɔra konto to, ko bere we debam dae kolokolo, se ko ye Wɛ dam-fɔrɔ kom ŋwaane mo.
47004008	Debam bwona ye Wɛ dam gaale de tei ne. Yaara yeini ya peene debam, ye ya ware de yiga ya che. De boboŋa maa tiini ya vugimi daane, ye ya ware se ya chɔge debam ya ti.
47004009	Nɔɔna yeini ba bɛɛse debam, ye de ba fɔge de gɛ fara. De dona maa pae se de toe tega ne, ye de ba fɔge de ga de ŋwea.
47004010	De na jege de ŋwea logo baŋa ne tei to, toone yeini de tɔge debam yera yam, nenɛɛne toone na jaane Yezu de yera yam tei to. Konto maa bere jaja we, de ŋwea kam jege kuri de Yezu na jege ŋwea Wɛ tei ne to ŋwaane.
47004011	De ŋwea wone toone maa yeini de kwaana se de go debam maŋa maama, de na sɛ Yezu to ŋwaane. Konto to, de yera yalo na wó ba ya te to wae ya bere we Yezu pɛ de na ŋwea kalo na ba jege kweelim Wɛ tei ne to.
47004012	De na yaare abam ŋwaane tei to bere we toone wora de chɔge debam, se á wane á na ŋwea Wɛ tei ne.
47004013	Ko maŋe ko popone Wɛ tɔnɔ kom ne we, “Amo na ke a wo-dedoa de Wɛ to mo pɛ a ŋɔɔna.” Debam de na jege wo-dedoa de Wɛ konto dwoŋi to mo pae se de ŋɔɔne o chega kam.
47004014	De yei we Wɛ mo bi dé Teiru Yezu toone wone, ye o ta wó bi debam de se de na ŋwea o tei ne, de na me de Yezu to ŋwaane. Konto mo Wɛ wó pa se debam de abam maama tɔge daane de vo de zege o yiga ne.
47004015	De na ke tei to maama ye abam zeinim ŋwaane mo. Konto ŋwaane, Wɛ na pae se o zaane dem zaŋe de yi nɔɔna dedɛ tei to wó pa o lei tiini de ta daga se ko pa-o zula lanyerane.
47004016	Wɛ zeinim dem na gaale debam tei ne to, dé bá taa kɔre foone. Ko ná ye debam nabiina yera yalo dá na jege to, ya wora ya kwe mo dɛ maama wone se ya ba ya bugi. Ko nam ná ye dé jworru, Wɛ wora o fɔge-te mo dɛ maama.
47004017	Leilei konto dé wora dé nae yaara fenfee, ye ya bá daane. Ya nam wó pa se dé ba dé di ywoni dedɛ Wɛ yiga ne se ko taa vei wuu, ye ko gaale dé logo baŋa yaara yam na mae tei to.
47004018	Mo kokuri dé ba pae se dé boboŋa tɔge logo baŋa wonnu telo na wae te nae de yia to. Dé boboŋa nam tɔge wonnu telo na ware te nae de yia to. Kokuri dé yia na nae wonnu telo to yeini te ba dáána. Ko daare telo na ba nae de yia to wó taa wora taa taa se ko taa vei wuu.
47005001	Debam yera yam de na jege logo baŋa ne to nye de vwei mo de na zoore de wone. De nam yei we, vwei dem konto ná chɔge, Wɛ wó pa de na sɔŋɔ te-laao ne se de ta zoore da. Ko dae nabiina mo lɔge sɔŋɔ kom konto. Ko maa wó ta wora taa se ko ta vei wuu.
47005002	Cham na jege debam logo baŋa ne tei to, debam yeini de kone mo ye de fera zo Wɛ te-laao, de na tiini de lage se Wɛ pa de zo de te-laao sɔŋɔ kom to ŋwaane.
47005003	O ná pɛ de zo sɔŋɔ kom konto, nenɛɛne de na zo gɔrɔ tei to, de daa bá ta nye de nɔn-kalambwoolu tei.
47005004	De ta ná zoore de logo baŋa vwei dem wone, de yeini de kone mo de cham. Ko nam dae we de lage se de de de yera yam mo de yage. De nam lage se de zo kolo Wɛ na tiŋi o te-laao ne se o pa debam to, se o ŋwe-doŋa kam laam pa de yera yalo na tege to daa ye ta jege kuri.
47005005	Baŋa Wɛ mo seene o fɔge debam se de ba de na ŋwea kam konto o tei ne, ye o pa debam o Sin-laao kom se ko da yiga ko tiŋi chwoŋa se ko pa de lɔre we de laam wó ba de na Wɛ wo-laaro tem maama.
47005006	Wɛ Sin-laao kom na wo debam tei ne konto to, ko pa se de jege pu-dɛa maŋa maama. De yei we, de na jege de logo baŋa yera yam to mo pae se de tera dé Teiru wom sɔŋɔ ne.
47005007	De nam na tɔge Wɛ tei to, ko dae we de yi maŋe de na o te-laao kom wonnu tem konto. De nam ke de wo-dedoa ded-o we, dé wó na-te.
47005008	De na jege pu-dɛa tei to mo pae de yei we ko wó ta lamma ko pa debam se de yage de yera yam na nye de de sɔŋɔ logo baŋa ne to, se de daare de vo de ta wora dé Teiru wom sɔŋɔ ne.
47005009	Kolo na ye wo-chɛɔ ko pa debam to ye se de ta pwoli o wo maŋa maama, de ná tega de daare de yera yam, naa de daa ta ná jege-ya de ŋwe.
47005010	Kokuri debam maama nam jege se de ba de zege Yezu Krista yiga ne, se o di debam taane. Nɔɔno maama jege se o jwoŋi kolo na maŋe de o kikia yalo maama o na ke logo baŋa ne to, ko ná ye o ke keim-laaro naa keim-balwaaro.
47005011	Konto ŋwaane de yei ko kuri de na jege se de ta kɔre dé Teiru wom to. Mo kokuri de kwaana se de pa nɔɔna boboŋa tɔge chega chwoŋa. Wɛ nam yei debam wo lanyerane. Amo boŋe we abam de wó ta-á yei de boboŋa na lana tei to.
47005012	Ko nam dae we debam daa kwaana se de bere de chega mo de abam. De nam lage se de zeini abam mo se á wane á ta-á jege teera debam ŋwaane. Konto mo á wó wane á ve balo na tu abam tei, ye ba jege teera de ba na bere ba tete tei, ye ba bochara ba lana to.
47005013	Á pae se de ba jege boboŋa mo na? Ko ná ye konto, ko nam maŋe ko ye Wɛ ŋwaane mo. De swa nam ná wora, konto ye abam zeinim ŋwaane mo.
47005014	De na ke kolo maama to tɔge Yezu Krista swono kom ŋwaane mo. Kokuri de laam maane we nɔɔno dedoa mo tega se o leiri nɔɔna maama yuu ne, ye konto bere we ba maama de tɔge ba te mo.
47005015	O na tege o pa ba maama konto to, ko ye se balo na jege ŋwea o ŋwaane to daa ye ta ŋwe ba tete fɔgem ŋwaane. Ba nam wó ta ŋwe Yezu fɔgem ŋwaane mo, de o na tega se o leiri ba yuu ne ye o daare o bi toone wone to.
47005016	Konto ŋwaane, de ná yeini de bere nɔɔna chega na ye tei to, de daa ba tɔge nabiina boboŋa na bere tei to. Maŋa kadwoŋi ne de déem tɔge boboŋa yanto dwoŋi mo de maa bere Yezu Krista na ye tei to, ye de nam daa ba tɔge-ya.
47005017	Nɔɔno wolo ná tu o me de Yezu Krista, ko bere we Wɛ jwoori o fɔge konto tu de o ŋwe-doŋa kam mo, ye ko pa se wonto ŋwe-dwoŋa kam kɛ, ko daare o ŋwe-doŋa kam yerane mo wora.
47005018	Ko maama ye Wɛ kikia mo. Wonto tɔge Yezu Krista ŋwaane mo o fɔge debam de o tete daane, ye o daare o pa se de ta bere nɔɔna se ba na o fɔgem dem konto.
47005019	De yeini de bere nɔɔna we, Baŋa Wɛ dɛ Yezu Krista ŋwaane mo o fɔge nabiina de o tete daane, pa se o daa ba jeeli ba wɛleera o ke o boboŋa ne. O ma tiŋi debam se de ta bere nɔɔna o fɔgem dem konto na ye tei to.
47005020	Mo Wɛ na tiŋi debam se de leiri Yezu Krista yuu ne de ta bere nɔɔna o chega kam tei to. Ko maa nye de Wɛ tete mo wo debam tei ne o ŋɔɔna. De nam lwoori abam Yezu Krista ŋwaane se á sɛ se á de Wɛ fɔge daane.
47005021	Yezu Krista mo ye wolo na ba jege wɛleere o yuu ne to. Wɛ nam duri de ŋwaŋa ye o pa se debam wɛleera mo tɔge wonto, se ko pa de ta jege chega Wɛ tei ne, Yezu chega kam na jigi debam nyem to ŋwaane.
47006001	Debam na sale Wɛ de toŋe o totoŋa yam to, de lwoori abam se á ye zaŋe á pa Wɛ zaane dem o na pɛ abam to ji kafɛ.
47006002	Baŋa Wɛ maŋe o ta de nɔɔno wodwoŋi o we, “Maŋa kalo na maŋe de a boboŋa to, amo sɛ nmo Wɛ-lworo kom. Dɛ delo na maŋe se a jwoŋi nmo to, a pɛ-m zeinim.” Nii-na! Wɛ zeinim maŋa kam yia. Ko ye zem mo o lage o jwoŋi abam.
47006003	De na toŋe Wɛ ŋwaane tei to, de ba lage se nɔɔn-nɔɔno na chwoŋa o yaale-de. Konto ŋwaane de ba ke kolo na wó chɔge nɔɔno wo to.
47006004	De nam na ke tei to, de kwaane de bere de chega mo se ko pa nɔɔna lɔre we de ye Wɛ tontoŋena. Kolo maama ná yeini ko ke debam, de yeini de vɔ de wo de yaara de cham de lwia yalo na daane debam to.
47006005	Ba fere debam de kaasa. Ba ma ja debam ba ke peena diga ne kuni dedɛ. Ba ta maa yeere debam. De maa yeini de toŋe totoŋ-chɛɛra. De maa ba dɔ de sui. De maa peene de tete de kana.
47006006	De mae boboŋ-laaro, de yeno, de ban-peno de maa toŋa, ye de kwori de nege nɔɔna lanyerane. De maa tɔge Wɛ Sin-laao kom dam, ye de jege nɔɔna swono chekke.
47006007	De maa bere nɔɔna wonnu telo na ye chega to Wɛ dam ŋwaane. De na yɔɔre de tɔge chega chwoŋa tei to pae de cho de tete, nenɛɛne de na zei jara wonnu jagwia ne de jazem ne to.
47006008	Nɔɔna badwonna pae debam zula, ye badaara yaale debam. Badwonna maa twe debam, ye badaara pa debam chega. Badaara maa pae de ye balo na gane nɔɔna to, ye de nam yɔɔre de tɔge chega mo.
47006009	Badaara pae de ye nɔn-yɔɔro mo, ye de nam jege yere nɔɔna dedɛ tei ne. Badwonna pae de lage de te mo, ye de nam ta ŋwe. Ba mage debam yera, ye ba nam wo wane ba go debam.
47006010	Nɔɔna maa ke ba pa de yiga nyɔne, ye de ta di ywoni maŋa maama. Nɔɔna pae se yiniga jege debam, ye de nam woli nɔɔna dedɛ de wo-laaro. Nɔɔna pae se de ba jege kolokolo, ye wonnu maama nam wo debam jeŋa ne mo Wɛ ŋwaane.
47006011	Amo badwonna Korinti tiina bam, a kwei a bochare maama a ma ŋɔɔne de abam jaja. Amo maa tiini a swoi abam de a bochare.
47006012	Ko dae amo mo chege debam swono kom daane, se ko nam ye abam mo.
47006013	Amo nam lwoori abam ne á ye amo bia mo tei, se á ta-á jege amo swono kom dwoŋi á bochara ne.
47006014	Abam nam ye zaŋe á kwei á tete á gwaare de balo na ve se ba tɔge Yezu to. Ko nye de nabɛa de bonaga na bá wane se tɔge daane se va tei to. Lam de lwaane ware ya tɔge daane. Pwooni de lim ware ya ta wo jeiga dedoa.
47006015	Yezu Krista de setaana pɛ nam bá wane ba ta jege boboŋ-dedwe. Wolo na sɛ Yezu to de wolo na wo sɛ-o to bá wane ba me daane.
47006016	Ko ná ye jwona, yanto bá na chwoŋa se ya ta wo Wɛ tete sɔŋɔ kom ne. Debam nam mo nye de Wɛ sɔŋɔ kom, de o na zoore debam tei ne to. Kokuri, Wɛ maŋe o ta o we, “Amo wó ta zoore a nɔɔna bam wone, ye a tɔge de ba. Amo wó taa ye banto Tu Wɛ, ye ba de wó taa ye amo nyem.
47006017	Konto mo, abam jege se á yage balo na wo sɛ amo to, ye á daare á pɔɔre á tete ba tei ne.” Mo dé Teiru Baŋa Wɛ taane dem na ye tei to. O daa ta we, “Á fɔge á che á tete de wonnu telo maama na ye wo-zɔɔna to. Konto mo amo wó sɛ a jwoŋi abam.
47006018	Amo wó taa ye abam Kwo, ye abam de wó ta-á ye amo bu-baara de a bukwa.” Mo dé Teiru Baŋa Wɛ wolo dam na dwoi wonnu maama to na tage tei.
47007001	A badwoŋ-swonnu bam, Wɛ na tiŋi o ni o pa o nɔɔna bam konto to maama ye debam ŋwaane mo. Mo kokuri á pa-na se de le de tete wo-zɔɔna yalo maama na lage ya chɔge de kikia dedaane de boboŋa to wone. Pa-na se de ta kwaana de jege wo-pwoŋo fase, de na kɔre Wɛ to ŋwaane.
47007002	Pa-na se debam swono ta wo á bochara ne. Debam nam wo ke wo-balɔrɔ de pa abam wolowolo. De wo ke de chɔge nɔɔn-nɔɔno yuu ne. De ta ma wo pene abam wolowolo wonnu.
47007003	Amo nam ba lage se a yaale abam mo de wonnu tem we á boŋe-te á pa-ne. Amo maŋe a ta de abam we, de ná ŋwe, naa de ná tega, de ta tiini de jege abam swono mo lanyerane de bochara ne.
47007004	Amo tiini a yei abam wo, ye a jege teera abam ŋwaane. Abam ma pa se a bochare peini tega ne. Konto ŋwaane mo, yaara yalo maama na jege debam to, amo ta nae ywoni ya wone.
47007005	Ko nam ye chega mo we, debam na vei de yi Makedonia to, de wo nɛ siu de fenfee de. Yaara dedɛ ma tiini ya ja debam. Nɔɔna déem mage ni-kantɔgɔ de debam, ye foone tiini de zo debam.
47007006	Wɛ nam ye wolo na zeini nɔɔna balo wo na leere yaara ŋwaane to, ye o pa se ba bochara peini tega ne. O ma pa debam de bochara peini tega ne de o na pɛ se Tatusi ba debam tei to.
47007007	Kolo na zeini debam to mo ye o na tu o ta abam na zeini-o pa se o bochare peini tega ne tei to, ye ko dae o na tu o wo debam tei ne to yerane ŋwaane. O ma ta o bere debam amo fera na jege abam tei to, de á yiga na nyɔne amo ŋwaane tei to. O ta ma ta abam na kwaana á zege amo kwaga ne tei to. Amo na nigi abam ŋwa konto to pɛ se amo wopwolo kom tiini ko gaale.
47007008	Amo nam yei we amo na popone tɔnɔ kolo a pa abam to mo pɛ á jege wo-chechɔgɔ. Amo boboŋa nam wo jwoori ya za de a na popone-ko tei to. Boboa ne to amo boboŋa ya zaga de a tɔnɔ kom na pɛ abam wo chɔge to.
47007009	Ko nam na ye tei to, ko wo tiini ko daane abam ko kɛ, ye amo laam jege wopwolo de á na tɔge tɔnɔ kom na bere abam tei to. Ko dae abam wo na chɔge to ŋwaane mo a jege wopwolo, se ko ye á wo-chechɔgɔ kom na pɛ se á leiri á wo tei to. Wɛ nam mo mɛ á wo-chechɔgɔ kom o jwoŋi abam, se á ye na lwaane debam ŋwaane.
47007010	Kokuri, nɔɔno ná jege wo-chechɔgɔ Wɛ ŋwaane, ko wó wane ko pa o leiri o wo se o daare o na ŋwea Wɛ tei ne, ye konto mo lana nɔɔna maama tei ne. Ko daare nɔɔno nam ná jege wo-chechɔgɔ ne nabiina balo na yeiri Wɛ na jege tei to, ko pae se wonto wó ba o ga o ŋwea mo Wɛ tei ne.
47007011	Maane-na á nii á na jege wo-chechɔgɔ Wɛ ŋwaane to na pɛ se á ye tei. Ko pɛ se á yia seene o ŋwaane, ye á kwaane se á bere á bora na ye tei to. Ko ta ma pa se bane jege abam de wo-lɔŋɔ kolo na ke ko yage á yuu ne to. Foone ma zo abam, ye á jege amo fera. Abam maa chana Wɛ ŋwaane, ye á pa wolo na ke o chɔge to na waarem. Abam na ke kolo maama to maa bere we á jege bora ye taane tera.
47007012	Amo na popone tɔnɔ kom a pa abam to, ko dae wolo na ke o chɔge to ŋwaane, ye ko dae wolo chɔgem dem na ke o yuu ne to ŋwaane. Amo nam lage se a pa abam mo lɔre jaja Wɛ yiga ne we abam seene á yia debam ŋwaane lanyerane.
47007013	Ko ye konto ŋwaane mo de bochara peini tega ne. Debam na nɛ Tatusi to, de ma na wopwolo ko gaale se ko woli de de bochara na maŋe ya peini tega ne tei to. Kokuri de ma lɔre we Tatusi jege wopwolo abam ŋwaane, de á na pɛ se lwia daa tera o tei ne to.
47007014	Amo na toŋe-o se o ba abam tei to, amo ma tei abam a bere-o. Abam nam wo yaale amo tia yam. Konto to, debam na tei abam de bere Tatusi tei to jigi chega, ne de na yeini de tɛ chega de abam maŋa maama tei to.
47007015	O ná yeini o guli abam gula, ko pae se o tiini o jege abam swono se ko gaale. O maa yeini o guli abam na sɛ debam lanyerane tei to, ye á daare á sae yera ded-o ye á jeeri-o tei to.
47007016	Amo na yei abam wo lanyerane konto to mo pae se a jege wopwolo dedɛ.
47008001	A nu-bia bam, de lage se de pa abam lɔre Yezu nɔn-kɔro telo na wo Makedonia teene dem ne to na ye tei de Wɛ na zeini-ba to.
47008002	Yaara dedɛ ma yi-ba ye ba nam ta di ywoni dedɛ pa se ba wo yomma de nɔɔna. Yiniga na maŋe ka jege-ba to, ba daa ta ma woli nɔɔna lanyerane.
47008003	Konto ye chega, ba woli nɔɔna se ko maŋe de ba tete na jege tei to, ye ba ta yeini ba pae se ko dwoni ba tete na wó daare kolo to.
47008004	Ba tete nam mo mɛ ba boboŋa ba tiini ba lwoori debam se de pa-ba chwoŋa se ba ta tɔge ba woli Wɛ nɔɔna balo yiniga na jege-ba to.
47008005	Ba na ke tei to tiini ko dwoi debam ya na boŋe se de na tei to. Ba ma maŋe ba da yiga ba ke ba tete dé Teiru wom jeŋa ne, ye ba daare ba ke ba tete debam de jeŋa ne, se ko maŋe de Wɛ boboŋa na lage tei to.
47008006	Konto ŋwaane mo de maŋe de kwoori Tatusi se o jwoori o ba o woli abam, se abam de ta-á lae sabu á pae yiniga tiina bam. Wonto nam mo ye wolo na maŋe o bobo se o pa abam ta-á ke konto, ye o laam wó woli abam se ko ba ko kweeli.
47008007	Kwaane-na se á pa á wo ta yomma de nɔɔna de á na wó woli-ba konto to. Abam na tɔge Wɛ chwoŋa tei to maŋe ko lana se ko gaale, de á na jege wo-dedoa ded-o, ye o pa abam yuu-yeno se á ta-á ŋɔɔne o kwora tei to. Á ta kwori á seene á yia de Wɛ totoŋa, ye á tiini á jege debam swono. Nam kwaane-na se á ta-á jege wo-yoŋo dedɛ á woli da.
47008008	Amo nam ba lage se a fe abam de á na wó la sabu tei to. Amo nam kwaana se a pa abam mo lɔre nɔɔna badwonna na seene ba yia ba woli ba dwonna tei to. Konto mo amo wó wane a lɔre abam swono kom ye chekke naa ko dae.
47008009	Abam maŋe á yei dé Teiru Yezu Krista na ke nɔɔna zaane tei to. Wonto sɛ se o yage o na maŋe o jege jejegero telo maama to, ye o ji yiniga tu abam ŋwaane, se ko wane ko pa abam ji jejegero tiina Wɛ tei ne o yiniga kam ŋwaane.
47008010	Amo nam na boŋe tei to, ko wó ta lana se á kwaane á ti abam na maŋe á bobo se á ta-á toŋe kolo to. Bene delo na kɛ to, abam mo ye balo na dɛ yiga se á la sabu, ye á daa ta maŋe á da yiga á jege ko boboŋa to.
47008011	Abam déem na boŋe se á ke konto to, á boboŋa yɔɔre ya tɔge-ko mo. Leilei konto, daa ta ta-á tɔge konto dwoŋi se ko ba ko kweeli. Nam pɔɔre á wonnu se ko maŋe de á na jege tei to.
47008012	Kokuri, abam boboŋa ná fɔge ya ja se á woli nɔɔna, ko ba chɔga de ko na wó ta mae tei maama to. Á wolim dem jege se de ta tɔge á na jege kolo to mo, ye ko dae se ko dwoni á na jege kolo to. Wolim dem konto dwoŋi lana Wɛ tei ne.
47008013	Amo nam ba kwaana se a pa abam na woli nɔɔna tei to ta chana á tei ne, se ko daare ko pa á na woli balo to na paare. Ko nam ye se á ta-á teili daane mo.
47008014	Leilei konto abam jeŋa gara, pa se á wane á woli balo yiniga na jege-ba to. Ko daare, yiniga ná tu ka ja abam, banto de daa wó wane ba pɔɔre ba wonnu tem ba ma woli abam. Konto mo á maama wó ta-á teili daane.
47008015	Ko nye de ko na popone Wɛ tɔnɔ kom ne we, “Nɔɔno wolo na nɛ wodiu dedɛ to daa wo daare kolokolo. Wolo nam na nɛ fenfee to nyem nam wo murio tei ne.”
47008016	De ke Wɛ lei de o na pɛ se Tatusi de seene o yia se o woli abam nenɛɛne debam tei to.
47008017	O ma kwaane o sɛ debam na lwoori-o se o ke kolo abam wolim ŋwaane to. Wonto nam maŋe o jege boboŋa se o ba abam tei, de o na seene o yia se o woli abam to.
47008018	De nam lage se de pa de nu-bu wodwoŋi mo tɔge de wonto o ba. O maa ye wolo Yezu nɔn-kɔro tem maama na nege-o de o na bere Wɛ taan-ŋom dem tei to.
47008019	Ba ma daare ba kur-o se o ta tɔge debam o tole o lae sabu kolo de na ma de zeini nɔɔna to. De na lage se de pa nɔɔna na wolim konto to, ko ye se dé Teiru wom mo na zula, ye se de bere we de boboŋa tɔge nɔɔna wolim dem konto.
47008020	De nam ba lage se nɔɔn-nɔɔno na chwoŋa o yaale debam de de na lage sabu-fɔrɔ kom ye de pɔɔre-ko de pae tei to baŋa ne.
47008021	De nam kwaane se de ke kolo na lana dé Teiru wom yiga ne, de nabiina de yiga ne to mo.
47008022	Konto ŋwaane mo de daa ta lage se de toŋe de nu-bu wodwoŋi se o tɔge de banto o ba á tei. Kuni dedɛ mo de maane we wonto yɔɔre o tɔge chwoŋa, ye de lɔre we o yia seene de Wɛ totoŋa yam. O laam ma ba o lɔre á wo na ye tei to lanyerane, ye ko pa se o tiini o boŋe á wolim.
47008023	Ko ná ye Tatusi, debam ye bedwe mo, ye de tɔge daane de toŋe abam ŋwaane. Ko daare ko ná ye badaara bam, ko ye Yezu nɔn-kɔro tem mo le-ba se ba ta toŋa, se ko pa Yezu Krista na zula.
47008024	Konto ŋwaane, kwaane-na á la sabu kom se ko pa ba lɔre á na swoi á dwonna tei to, se Yezu nɔn-kɔro tem ta yei ko ni ne. Ba laam wó lɔre we de na jege abam teera tei to seene ko ye chega mo.
47009001	Ko ná ye abam na wó woli Wɛ nɔɔna balo yiniga na jege-ba to, amo yei we abam maŋe á yei á na wó ke tei. Amo daa ba jege se a popone kolokolo a woli da.
47009002	A yei we á maŋe á ke á boboŋa ne se á woli-ba, ye a ta de Makedonia tiina bam abam na kwaane tei to. A ma bere-ba we, abam balo na zoore Akaya teene dem ne to maŋe á ke siri se á la sabu kom, ko zege déem bene dem ne. Makedonia tiina bam na lɔre abam na seene á yia se á pa nɔɔna na wolim konto to, ko ma pa se ba dedɛ boboŋa tɔge keim dem konto.
47009003	Amo nam boŋe se a pa de nu-bia bam ba abam tei, se ko pa debam na jege teera á ŋwaane tei to ye ba ya ji kafɛ. Konto mo wó pa á wane á ke siri nenɛɛne amo na maŋe a ta kolo a bere-ba to.
47009004	Ko ná dae konto, Makedonia tiina ná tɔge de amo ba ba abam tei, ye ba lɔre we á ta wo ke siri, ko wó pa chaveera ja debam de de na jege á chega tei to. Ko ma wó pa chaveera ja abam de.
47009005	Mo kokuri a lɔre we ko maŋe se a ta de nu-bia bam se ba da amo yiga ba wuuri ba ba abam tei. Konto wó pa á wane á la pɛɛra yam á ti, nenɛɛne á na tiŋi ni se á ke tei to, se a laam ba a jwoŋi. Amo lage se á ma á wo-yoŋo mo á pa sabu kom, se á ye tɔge kɔro ŋwaane.
47009006	Ko nye de nɔɔno ná dugi wonnu fenfee, konto tu wó jwoori o ba o na fenfee mo. Ko daare wolo ná dugi dedɛ de o boboŋa, konto tu wó ba o na dedɛ.
47009007	Nɔɔno maama jege se o pa se ko maŋe de o boboŋa na jaane tei to mo, ko dae se o fe o tete o ke kolo na wó chɔge o wo to. Ko nam ná ye wolo na pae de o wo-yoŋo to, Wɛ swoi konto tu mo.
47009008	Wɛ na jege abam swono to, o maa wae o zeini abam de o zaane maama, se ko pa á seene á ta-á jege kolo maama á na lage to maŋa maama, ye á daa ta jege dedɛ se á ta-á maa ke wo-laaro á woli nɔɔna maama.
47009009	Wɛ tɔnɔ kom nam tage nɔɔno wom konto dwoŋi taane ko we, “Wonto mo pɔɔre o wonnu o pa yiniga tiina maama. O keim-laaro tem wó taa wo o tei ne maŋa maama.”
47009010	Wɛ mo ye wolo na pae nɔɔno wo-dua se o ba o du, ye o daare o pa-o wodiu se o ta di. O daa ta wó zeini abam konto, se á wane á woli nɔɔna de keim-laaro dedɛ ne á na wora á du wonnu dedɛ tei to. Konto mo á keim-laaro tem laam wó ba te gaale, nenɛɛne te ye nyɔɔre mo á na nɛ duum dem baŋa ne.
47009011	Wɛ wó pa se á jeŋa ta gara de wo-laaro maama, se á wane á woli nɔɔna maŋa maama. Konto ma wó pa nɔɔna dedɛ ta ke Wɛ lei, de ba na jwoŋi abam wolim debam tei ne tei to.
47009012	Abam na jege Wɛ nɔɔna á woli tei to mo pa se ba nae kolo ba ya na gɛ to. Ko nam dae konto yerane, se ko ta wó pa se lei tiini de ta wo Wɛ tei ne se ko gaale.
47009013	Abam wolim dem konto mo wó bere we á yɔɔre á tɔge Wɛ, ye ko pa se Wɛ na zula dedɛ de nɔɔna na lɔre we á seene á sɛ Yezu Krista taan-ŋom dem ne á na maŋe á ta tei to. Wɛ ta wó na zula nɔɔna tei ne de á na pɔɔre á wonnu á pa-ba, ye á daare á pa nɔɔna maama tei to.
47009014	Ba ma wó ta lwoori Wɛ abam ŋwaane, ye ba jege abam swono ba bochara ne, de Wɛ na tiini o ke abam zaane to ŋwaane.
47009015	Pa-na de ke Wɛ lei de o na woli debam maama de o zaane delo na ba jege dwoŋi to.
47010001	-
47010002	Amo Pɔɔl tete laam lwoori abam se á ta-á tɔge amo ni mo. Abam badwonna pae se, amo ná wo abam tei ne, a yeini a ye wolo na zura a pa abam to mo. Ko daare amo ná tera abam tei ne, á pae se a keim chana mo de abam. Ko nam ye Yezu Krista wolo na nege nɔɔna ye o jege ba ŋwaŋa to ŋwaane mo a lwoori abam se á tɔge amo ni dem, se a ná tu abam tei, se a daa ye ke keim-cham de abam. Ko nam ná ye balo na boŋe we de kikia tɔge nabiina boboŋa na ye tei to, a yei lanyerane we amo wó ta jege baare se a wane a bwɛ-ba.
47010003	Kolo na ye chega to, de seene de ye nabiina mo, ye ko dae nabiina boboŋa mo de ma de chɔge kolo maama na dae Wɛ chega kam nyem to.
47010004	Konto maa nye de de lage de ke jara mo, ye ko dae nabiina jara wonnu mo de jega. Ko nam ye Wɛ dam mo de jega, ye de maa chɔge wonnu telo na fɔge te zege de dam to. De na chɔge wonnu telo to mo ye boboŋa yalo na bere we ya jege swa ye ya nam ye vwa to.
47010005	Ko woli da, de ta yaale berem delo maama na zaŋe se de che nabiina Wɛ chega kam wone to. De maa vere boboŋa yam konto maama dam, ye de pae ya leiri ya tɔge Yezu Krista ni dem.
47010006	Konto mo, abam ná tu á sɛ Yezu Krista ni dem á ti, debam laam wó wane de ba de waare balo ta na ba tɔge o ni dem to.
47010007	Maane-na á nii ko na ye tei to. Abam wolo boboŋa ná bere we o ye Yezu Krista nyem, se konto tu ma o boboŋa yam o lɔre we debam de ye Yezu nyem mo ne wonto tei.
47010008	Ko nam ná ye we amo ná tiini a bere a tete de Wɛ na pɛ debam dam delo to ŋwaane mo, amo nam ba kɔre chaveera de konto. Dé Teiru wom pɛ debam dam dem konto se de ta ma de fɔge abam mo, se ko dae se de ma chɔge abam.
47010009	Amo ba lage se abam boŋe we a popone a twanno tem mo se a ma foge abam.
47010010	Abam badaara tɛ we, wonnu telo amo na ke a twanno tem wone to mo chana á tei ne ye te ta kwori te dana. Ko daare amo tete ná wora á tei ne, amo ye zurim yerane mo ye a ni taane dae kolokolo.
47010011	Balo na yeini ba tɛ konto dwoŋi to jege se ba lɔre we, de ná tera abam tei ne ye de popone wonnu telo to maama ye bedwe mo de de na wó ba á tei se de ke kolo to.
47010012	Ko ná ye balo na jege ba tete chega ba bere to, debam bá ta kɔre foone se de bere de tete we de dam yi banto na ye tei to na? Banto nam ye jworru mo. Ba yeini ba mae ba tete boboŋa mo ba maa maŋe daane ba nii ba chega na ye tei to.
47010013	Ko nam ná ye debam, de bá sɛ se de bere de tete se ko gaale. De na bere de tete tei to bá gaale Wɛ na pɛ debam chwoŋa se de ta tɔge-ka tei to, ye chwoŋa kam konto mo de jege de maa toŋe abam tei ne.
47010014	Debam ya ná wo tu abam tei, de ya bá wane se de bere de tete de abam. Debam nam na ye balo na lwoori yiga se de ba de bere abam Yezu Krista taan-ŋom dem to, de na bere de tete tei to nam wo gaale kolo Wɛ na pɛ debam to.
47010015	De bá sɛ se de bere de tete de totoŋa yalo nɔɔna badaara na ke to, se konto ya mo wó gaale kolo na maŋe de debam to. De nam na jege teena abam ŋwaane tei to, ko ye se abam na jege wo-dedoa de Wɛ tei to mo fɔge ko ke dam, se ko pa totoŋa yalo de na ke abam ŋwaane to wane ya puli dedɛ, ye ya ta maŋe de totoŋa yalo Wɛ na pɛ debam to.
47010016	Ko daa ta wó pa de na chwoŋa se de bere Wɛ taan-ŋom dem se de gaale abam na zoore jei selo ne to. Konto mo de bá ta bere de tete de totoŋa yalo na maŋe ya ke ye ya ye Wɛ tontoŋeno wodwoŋi nyem to.
47010017	Wɛ tɔnɔ kom nam bere we, “Wolo ná lage se o bere o tete, se o pa ko ta ye dé Teiru wom ŋwaane.”
47010018	Kokuri, nɔɔno wolo ná bere o tete chega, ko dae we konto tu seene o jege chega, se ko nam ye wolo dé Teiru wom na bere o chega to mo.
47011001	Abam nam kwaane se á ja á bochara de amo na lage a ta jworim taane fenfee to. Abam nam maŋe á ja á bochara de amo konto mo.
47011002	Amo di ka-zwe mo abam ŋwaane, ne Wɛ de na di ka-zwe o nɔɔna ŋwaane tei to. Amo lage se a ke abam Yezu Krista jeŋa ne mo ye kolokolo ta wo chɔge abam. Ko maa nye de abam ye bukɔ wolo amo na gwoni a ni se a kwei a pa nɔɔno wodwoŋi, ye nɔɔn-nɔɔno wo chɔge-o to mo.
47011003	Amo nam jege lwia mo de abam we nɔɔna badaara wó soge á boboŋa se á daa ye sɛ Yezu Krista de á bochara maama, nenɛɛne setaana pɛ wom déem na jigi basankwea ye ka ke swa ka gane Awa tei to.
47011004	Kokuri, nɔɔno wodwoŋi ná tu abam tei, ye o bere abam Yezu wonnu telo na ba tɔge debam berem dem to, á yeini á sɛ mo mɔle mɔle. Á maa yeini á sɛ jworo kodwoŋi, ye ko dae kolo á na maŋe á jwoŋi debam tei ne to, ye á daa ta sɛ taana yalo na dae taan-ŋom delo debam na bere abam to.
47011005	Ko ná ye balo na pae ba ye Yezu tontoŋena ye ba pa ba dwoi maama to, amo boŋe se a wo muri banto yiga ne de fenfee de.
47011006	Amo mo ware a ŋɔɔne pere pere, ye yeno nam wo a tei ne. Maŋa maama de maa yeini de pa á lɔre woŋo maama jaja.
47011007	Amo na tu abam tei a bere Wɛ taan-ŋom dem to, ko ye zɛɛra mo a toŋe a pa abam. Ko ye a ke a tusi mo na? Amo gwooni a tete se ko pa abam mo na yere.
47011008	Amo déem na wora abam tei ne a toŋe konto to, a jwoŋi a ŋweero jei-gɛ mo Yezu nɔn-kɔro tem tei ne, nenɛɛne a vere banto mo se a ma toŋe a pa abam.
47011009	Amo ná yeini a ga woŋo maŋa kam a na wo á tei ne to, a ba daane abam wolowolo. Ko nam ye de nu-bia balo na nwoŋi Makedonia ba ba to mo jaane kolo maama a na lage to ba ba ba pa-ne. Amo déem na maŋe a ba daane abam to, a ta bá ke konto.
47011010	Amo na jege Yezu Krista chega tei to, a ná beeri a vo jei de jei Akaya ne se a bere o taan-ŋom dem, amo ta wó bere a tete we a toŋe zɛɛra mo, ye nɔɔn-nɔɔno bá wane o che amo.
47011011	Amo nam na ke konto to, ko bere we a ba jege abam swono mo na? Wɛ nam yei ko na ye tei to.
47011012	Amo nam ta wó ta toŋe zɛɛra, ne a na maŋe a ke tei to, se ko pa balo na lage ba bere we ba toŋe ne debam tei to daa ye na chwoŋa se ba bere ba tete konto.
47011013	Banto nam na toŋe tei to ye ba gane nɔɔna mo. Ba maa pae se ba tete ye Yezu Krista tontoŋena, ye ko maama ye vwa mo.
47011014	Konto nam dae wo-kenkagele. Setaana pɛ tete wae o leiri o tete o bere we o ye maleka kalo na nwoŋi Wɛ tei to.
47011015	Konto ŋwaane, ko bá ta chana se setaana pɛ wom tontoŋena bere ba tete we ba ye tontoŋena balo na tɔge Wɛ chega kam to. Ko kweelim jei ne mo banto wó na waarem se ko maŋe de ba kikia na ye tei to.
47011016	Amo daa ta jwoori a lwoori abam se á yé ta-á boŋe we amo ye jworo mo. Abam nam ná maŋe á boŋe we a ye konto mo, se á kwaane á ja á bochara se a wane a na chwoŋa a bere a tete fenfee ne banto tei.
47011017	Amo na lage a ŋɔɔne tei a bere a tete dagem to, ko ba tɔge dé Teiru wom boboŋa, se ko nye de jworim mo.
47011018	Nɔɔna dedɛ nam na yeini ba tɔge nabiina boboŋa ba ma bere ba tete to, amo de wó bere konto dwoŋi mo.
47011019	Abam yeini á sɛ balo na ye jworru to de wopwolo, ye á nam pae ko ye swa mo á jega.
47011020	Abam yeini á ja á bochara de wolo maama na tu abam tei ye o jege fefeo to, naa o ná di nyɔɔre á baŋa ne to, naa o jeŋa ná zo abam to, naa o ná gwooni abam to, naa o ná lɔge abam popɔŋɔ to.
47011021	Ko nam ná ye debam, de kɔre foone se de bɛɛse abam konto dwoŋi. Konto nam wó pa-ne chaveera na? Nɔɔno nam ná wora ye o ba kɔre chaveera se o bere o tete de kolo maama to, amo de bá kɔre chaveera se a ke konto dwoŋi. (Ko nam ye a ŋɔɔne jworim mo.)
47011022	Banto nam ná bere we ba ye Juu tiina mo, amo de nam ye konto mo. Banto ná bere we ba ye Isarele dwi tiina mo, amo de nam ye konto mo. Ba ná we ba kuri nwoŋi Abaraham dwi tiina wone mo, amo de nam ye konto mo.
47011023	Banto ná bere we ba toŋe Yezu Krista totoŋa mo, amo nam tiini a dwoi-ba. (Amo na ŋɔɔne tei to nam nye de a yuu tera mo.) Amo na toŋe a pa Yezu tei to tiini ko chɛ a yera ne se ko dwoni banto. Ba jaane amo ba ke peena diga ne kuni dedɛ se ko dwoni banto. Ba daa ta ma fere amo dedɛ se ko dwoni banto. Amo dɛ toone tei kuni dedɛ se ko gaale.
47011024	Juu tiina bam jaane amo kuni benu ba fere fintɔ nogo (39) de kaasa.
47011025	Nɔɔna badaara de ma ja-ne kuni betɔ ba mage de da-lɔŋɔ. Maŋa kadwoŋi ne ba ma dole-ne de kandwa se ba go. Kuni betɔ mo a zo nabworo a tɔge naneo kom wo, ye ko ba ko chɔge ko maŋe na bam wone. Dɛ dedwe amo ma yɛ na bam baŋa ne tete de wea maama.
47011026	Amo yeini a beeri mo maŋa maama. Amo na beeri konto to, wonnu dedɛ mo daane-ne, ko maa ye bwi na su se wɛɛle, de venverena mo daane-ne, ko woli de amo tete nɔɔna Juu tiina bam de dwi-gɛ tiina de daane-ne. Ko woli da, amo nɛ cham teene dem wone de kagoa wone de naneo kom wone, ko ta woli de nɔɔna balo na pae ba ye de nu-bia ye ba dae to tei ne.
47011027	Amo maa yeini a toŋa pa se ko chɛ a yera ne. Ko ma pa se a ba dɔ a sui. Kana de na-nyɔm maa jege-ne ye a peena. Waaro maa yeini te zoore-ne ye a ba jege gwaaro.
47011028	Amo nam maŋe a wo tage wonnu tem maama. Kolo nam na woli da to, amo na jege lwia a pae Yezu nɔn-kɔro tem maama to mo tiini ko daane a boboŋa dɛ maama.
47011029	Nɔɔno bochare ná bwona Wɛ chwoŋa tɔgem wone, ko pae amo de tɔge a ye konto mo. Nɔɔno ná dɛ o dwoŋi ŋwaane o to tusim wone, ko pae a wo chɔge mo.
47011030	Ko nam ná fe-ne se a bere a tete, amo jege se a ta jege teera de wonnu telo na bere we a bwona to.
47011031	Baŋa Wɛ yei we amo ba fɔ vwa. Wonto maa ye dé Teiru Yezu Kwo, ye o maŋe de zula se ko ta vei wuu.
47011032	Amo déem na wo Damasika teo kom wone to, gɔmena tu wolo na nii teo kom o pa Pɛ Areta to ma tiŋi nɔɔna teo kom ni dem ne, se ba yere amo ba ja ba pa-o.
47011033	Amo ma na chwoŋa a nwoŋi teo kom wone. Ko maa ye ba kwei-ne ba ke tetɔ-kamunu wone mo, ye ba le ŋwana ko ni ne ba pa a tɔge takworo a nwoŋi a chu tega ne pa se a lu.
47012001	Ko nam fe-ne mo se a ta bere a tete. Ko nam ba jege nyɔɔre, ye a ta wó ta dé Teiru wom na pɛ se a yi na Wɛ te-laao wonnu telo na seigi to, dedaane o na mɛ o chega kam o ma pore a zwa to.
47012002	Amo nam yei nɔɔno wodwoŋi déem na ye Yezu Krista nyem to. Bena fuga yana mo tento, Wɛ na pɛ ba chaale-o ba ja dii wɛyuu kolo na daŋe da kuni betɔ to. Amo maa yeiri ko ye o yera tete mo naa o jworo mo. Wɛ nam mo yei ko na ye tei to.
47012003	-
47012004	Amo nam yei we wonto seene o vo o yi Wɛ ywoni jei sem. Ko nam ná ye o yera tete mo naa o jworo mo, Wɛ mo yei. Ko nam ye dáane mo o nigi botare selo na ware se ŋɔɔne to, ye se wo maŋe se nabiinu ta de o ni to.
47012005	Amo wó taa jege teera nɔɔno wom konto ŋwaane mo. A nam bá sɛ se a bere a tete, ko ná dae wonnu telo na bere we a bwona to yerane ŋwaane.
47012006	Amo ya ná boŋe se a bere a tete, ko ya bá taa ye jworim ko pa-ne, a na wó ta chega to ŋwaane. Amo nam bá bere a tete konto. Amo ba lage se nɔɔn-nɔɔno boŋe kolo na dwoi amo to o pa-ne, se o nam daare o taa nii a kikia na ye tei de a ni taane na ye tei to.
47012007	Wɛ pɛ se a nɛ wo-kenkagela dedɛ se ko gaale, ye o nam ba lage se a bere a tete dagem. Mo kokuri o ma pa se cham jege-ne ko daana, ne sabare na zɔge-ne tei to. Ko maa ye kolo setaana pɛ wom na tɔge ko ŋwaane se o yaare-ne, se a daa ye bere a tete dagem.
47012008	Kuni betɔ mo a lwoori dé Teiru wom se o le cham dem a tei ne o yage.
47012009	O nam wo sɛ, ye o ta o we, “Amo zaane dem nam wó yi se ko maŋe de nmo. Nmo ná bwona, ko wó pa se amo dam dem tiini de ta jege kuri nmo tei ne.” Mo kokuri amo wó ta jege teera de wonnu telo na bere we a bwona to, ye a ta jege wopwolo dedɛ, se ko pa Yezu Krista dam dem ta kwoli-ne.
47012010	Konto ŋwaane mo, amo ná yeini a bwona, naa nɔɔna ná jege-ne ba twea, naa cham de bɛɛsem de lwia ná jege-ne, amo ta jege wopwolo de konto Yezu Krista ŋwaane. Kokuri mo, amo ná yeini a bwona maŋa kalo to, a nae dam lanyerane.
47012011	Amo na bere a tete tei to ye jworim mo, ye ko ye abam feem ŋwaane mo a ke konto. Ko ye abam ya mo jege se á bere amo chega kam. Ko ye chega mo we amo dae kolokolo. Ko nam ná ye balo na pae ba ye Yezu tontoŋena ye ba pa ba dwoi maama to, a wo muri banto yiga ne de fenfee de.
47012012	Amo déem na wo abam tei ne to, á nɛ wo-kenkagela yalo maama na bere we amo seene a ye Yezu tontoŋeno to. Amo na ke tei to, a vɔge a wo mo ye a ke wo-kenkagela yalo na bere Wɛ dam to.
47012013	Abam nam boŋe we a wo ke abam lanyerane se ko yi amo na ke tei de Yezu nɔɔna jei sedwonna ne na? Ko nam ye chega mo we a wo daane abam se á pa-ne wolim. Amo wó kuni dwoona se á duri a ŋwaŋa de a na wo ke lanyerane de abam to mo na?
47012014	Leilei konto amo na ke siri se a ba abam tei to, ko laam ke kuni betɔ mo. Amo nam daa ta bá daane abam se á pa-ne wolim. Ko nam dae á wonnu naa á sabu mo a laga, se ko ye á tete mo. Ko nam maŋe ko ye kwoa mo lage wonnu se ba tiŋi ba bia ŋwaane, se ko dae bia mo wó ke konto ba pa ba kwoa. Abam nam nye de a bia mo.
47012015	Konto ŋwaane mo amo wó ta jege wopwolo se a kwei a wonnu maama a chɔge, ko woli de a tete yera, se ko pa Wɛ jwoŋi abam. Amo na tiini a swoi abam konto to, ko wó pa se abam na jege amo swono tei to ji fenfee na?
47012016	Abam laam lɔre we amo déem ba daane abam wolim ŋwaane. Nɔɔna badaara nam tɛ we, amo ke swa mo abam baŋa ne.
47012017	Ko nam ná ye amo na toŋe nɔɔna balo maama abam tei ne to, a tɔge ba wolowolo ŋwaane a pene abam wonnu na?
47012018	Ko ná ye Tatusi, a déem koor-o mo se o ba abam tei, ye a toŋe de nu-bu wodwoŋi se o tɔge ded-o. Tatusi nam wo maŋe o pene abam kolokolo. Abam pae se Tatusi de amo boboŋa dae bedwe mo na? Debam na tɔge chwoŋa tei to dae bedwe mo na?
47012019	Abam boŋe we ko ye abam yiga ne mo de ŋɔɔne se de jwoŋi de tete na? De nam na me de Yezu Krista to, ko ye Wɛ yiga ne mo de ŋɔɔna. A badwoŋ-swonnu bam, de na ke kolo maama to seene ko ye abam fɔgem ŋwaane mo.
47012020	Amo nam jege lwia a pa abam mo we, a ná tu abam tei, abam bá ta-á ke kolo amo na lage se á ta-á tɔge to. Ko ma wó pa se amo de ke kolo abam na bá ta-á lage se a ke de abam to. Amo ta maa pae se a ga wó na we á wó ta-á mage ni-kantɔgɔ daane, ye á jege puseŋa de ban-zɔŋɔ, ye á ke wo-loŋo daane. Á ga wó ta-á twe daane, ye á bae bebara á pa daane, ye á gwooni daane, ye á kwori á jege borema borema keim.
47012021	Amo daa ta jege lwia a pa abam we, amo ná jwoori a ba á tei, amo Tu Wɛ wó pa se a na chaveera abam ŋwaane, de abam dedɛ na wo leiri á wo de wo-zɔɔna yalo á na maŋe á ke to. Amo ná nɛ konto, ko wó pa se a wo chɔge dedɛ de á ta na ke wo-digiru telo maama na tɔge ka-laga seeni, ye á wo yage to.
47013001	Amo na lage a ba abam tei leilei to, ko laam lage ko ke betɔ mo. Wɛ tɔnɔ kom nam bere we, “Nɔɔno ná lage se o saŋe o dwoŋi, ko jege se nɔɔna balei naa batɔ mo pu o kwaga.”
47013002	Konto ŋwaane, amo daa ta lage a kaane abam balo déem na maŋe á tɔge tusim chwoŋa to, ko woli de abam maama, se á leiri á wo de á keim-balwaaro tem. Amo daama na wo abam tei ne to, a maŋe a kaane abam konto. Amo nam tera abam tei ne leilei konto, ye a lage se a kaane abam nenɛɛne a wo á tei ne mo, se ko ke kuni belei. Konto ŋwaane, ta-á yei-na we, amo ná jwoori a ba se a nɛ abam, nɔɔno wolo maama daa ta na wo zage o kikia to bá lu.
47013003	Konto mo abam wó lɔre we ko seene ko ye Yezu Krista kwora mo a jege a ŋɔɔna, ne abam na maŋe á lage se á lɔre tei to. Yezu na ke abam tei to ba bere we o bwona, se o dam mo wo abam tei ne.
47013004	Ko nam ye chega we o na jigi nabiinu ye o bwona to mo pɛ se o te dagara baŋa ne. Ko daare o laam jege ŋwea Wɛ dam dem ŋwaane mo. Debam na me ded-o to, debam de bwona mo, ye dé nam wó tɔge ded-o dé na ŋwea Wɛ dam dem ŋwaane. Dé na ke abam tei to nam tɔge dam dem konto mo.
47013005	Abam nam jege se á maane á tete mo, se á daare á nii, á jege wo-dedoa de Wɛ na. Abam ná faŋe á tete konto, á bá lɔre we Yezu Krista wo á tei ne na? Naa ko ye abam faŋe á tete mo ye á ga faŋem dem wone?
47013006	Amo nam boŋe se á lɔre we debam wo faŋe dé tete dé ga.
47013007	Dé yeini dé lwoori Wɛ dé pa abam se á yé ta-á ke tusim kikia. Ko dae we dé lage se nɔɔna mo ta jege debam chega. Dé nam lage se á ta-á ke kolo na lana to, de nɔɔna ná maŋe ba bere we debam mo toŋe dé ga.
47013008	Debam bá sɛ se dé ke kolo na wó chɔge Wɛ chega kam to, se dé wó ta ke kolo na wó fɔge-ka to mo.
47013009	Abam ná jege Wɛ dam dem, ye debam ná maŋe de bwona, dé ta jege wopwolo mo. Dé nam wó ta lwoori Wɛ se o ta fɔge abam fase.
47013010	Ko ye konto ŋwaane mo a popone wonnu tento a pa abam ye a tera á tei ne, se amo ná tu á tei, se a daa ye ke keim-cham abam baŋa ne de dam delo dé Teiru wom na pɛ-ne to. Dam dem konto ye se a ma fɔge abam mo, se ko dae se a ma chɔge abam.
47013011	A nu-bia bam, Wɛ wó pa á jeini lanyerane. Kwaane á pa se Wɛ fɔge abam fase. Ke-na á boboŋa ne amo na kwoori abam tei to. Á ta-á jege boboŋ-dedwe, se á daare á ta-á jege bochare-zuru. Wɛ wolo na pae swono de bochare-zuru to wó ta wo abam tei ne.
47013012	Á ná jeeri daane, se á ta-á kukwori daane á pa Wɛ zula.
47013013	Wɛ nɔɔna bam maama jɔɔne abam.
47013014	Dé Teiru Yezu Krista zaane dem de Baŋa Wɛ swono kom ta wo abam maama tei ne, ye o Sin-laao kom wó pa á me daane lanyerane.
48001001	Amo Pɔɔl wolo na ye Yezu Krista tontoŋeno to mo popone tɔnɔ konto. Ko dae nabiina mo toŋe-ne, ye ko dae nabiina ŋwaane mo Wɛ tiŋi-ne se a ta ye konto. Ko nam ye Yezu Krista tete mo kuri-ne, dedaane dé Kwo Wɛ wolo na bi-o toone wone to.
48001002	De nu-bia balo maama na wo amo tei ne to de jɔɔne abam balo na ye Wɛ kɔgɔ kom wo nɔɔna ye á zoore Galesia wone to.
48001003	Dé Kwo Wɛ, de dé Teiru Yezu Krista wó pa abam zaane de yezura.
48001004	Yezu Krista nam mo dɛ dé Kwo Wɛ boboŋa na lage tei to maama ye o sɛ se o te debam wɛleera ŋwaane, se o ma wane o vere debam leilei logo baŋa wo-balwaaro tem dam wone.
48001005	Baŋa Wɛ maŋe de zula maŋa maama se ko ta vei wuu. Amin.
48001006	Abam na ke tei to nam mo pɛ se amo yera sɔɔre. Wɛ dɛ Yezu Krista zaane dem ŋwaane mo o kuri abam se á ta-á ye o nyem, ye á laam zaŋe á ma á kwaga á ya wonto, se á daare á sɛ taan-ŋom dedwoŋi.
48001007	Ko na ye chega to, taan-ŋom dedwoŋi maŋe de tera, ko ná dae taane delo de na maŋe de bere abam to yerane. Ko daare nɔɔna badaara nam tu á tei ye ba pa á boboŋa vugimi de ba na kwaana se ba pipiri Yezu Krista taan-ŋom dem to.
48001008	Nɔɔno nam ná tu á tei ye o bere abam taane dedwoŋi, ye de dae taan-ŋom delo de na maŋe de bere abam to, se á ye sɛ konto tu. Ko ná maŋe ko ye debam tete nɔɔno dedoa, naa ko ná ye Wɛ te-laao maleka, ye o ná bere taan-ŋom dedwoŋi, Wɛ wó yaale konto tu o yiga ne.
48001009	Amo nam ta wó jwoori a fɔge a ta nenɛɛne debam na maŋe de ta kolo de abam to. Nɔɔno ná kwei taane dedwoŋi o ma bere abam, ye ko dae taan-ŋom delo á na maŋe á sɛ to, Wɛ wó yaale konto tu o yiga ne.
48001010	Amo na tɛ tei to wó pa se á lɔre we a lage a na zula mo Wɛ tei ne, ye ko dae nabiina tei ne. Amo daa ta ba boŋe se a pa nabiina mo me de amo. A ya ná boŋe konto, a bá ta ye Yezu Krista tontoŋeno.
48001011	A nu-bia bam, a lage se á lɔre we taan-ŋom delo amo déem na tɔɔle a bere abam to wo tɔge nabiina dam ŋwaane.
48001012	Ko dae nabiinu mo kwei-de o pa-ne se a tɔɔle. Nɔɔn-nɔɔno nam wo zamse-ne-de. Yezu Krista tete mo mɛ-de o pore a zwa.
48001013	Abam maŋe á ni amo déem na tɔge chwoŋa kalo ye a sɛ Juu tiina chullu tem to. Amo déem tiini a bɛɛse Wɛ kɔgɔ kom maama. Amo ya kwaana se a chɔge-ba de ba dwi maama.
48001014	Ko ná ye amo yuu dwonna bam, a déem dwoi ba dedɛ de a na tɔge Juu tiina chullu tem tei to. Amo chɛ lanyerane de a na sɛ de nabaara bam chwei sem tei to.
48001015	De konto maama, Wɛ maŋe o kuri-ne faŋa faŋa mo ye ba ta wo loge-ne. O laam ma duri a ŋwaŋa ye o bwoŋi-ne se a ta tɔge-o.
48001016	Maŋa kalo o boboŋa na lage to mo o mɛ o Bu wom o pore a zwa. O ma daare o pa-ne chwoŋa se a kwei wonto taan-ŋom dem a vo a bere dwi-gɛ tiina. Maŋa kam konto ne a wo vei nɔɔn-nɔɔno tei se de ŋɔɔne daane, se ko ye amo de Wɛ yerane mo.
48001017	Amo daa ta wo vei Jerusalem se a na balo na maŋe ba ye Yezu tontoŋena to. Amo nam na ke kolo to, a yɔɔre a vo Arabia seeni mo a wora. A daa ma jwoori a vo Damasika.
48001018	Bena yatɔ na kɛ to, a laam ma zaŋe a vo Jerusalem se a na Piita se de lɔre daane. A ma ke bakwa yalei o tei ne.
48001019	Amo daa wo nɛ Yezu tontoŋeno wodwoŋi a woli da, se de Teiru Yezu nyaane Jemsi yerane mo a nɛa.
48001020	Amo na popone wonnu telo to maama ye chega mo. Wɛ yei amo wo. Ko nam dae vwa mo a fɔga.
48001021	Ko kwaga ne a laam ma zaŋe a tole a vo Siria de Kilikia jei sem.
48001022	Ko nam ná ye Yezu Krista tɔgena balo na tigisi daane Judea te-nia yam ne to, banto yi déem ta wo nɛ amo.
48001023	Ba nam nigi nɔɔna badaara na tɛ amo taane ba we, “Nɔɔno wolo déem na bɛɛse debam to laam zage o kikia ye o wora o tɔɔle Wɛ taan-ŋom dem se o pa nɔɔna ba ba sɛ Yezu Krista. Ko nam ye Yezu chwoŋa kam konto mo o déem kwaana se o ya chɔge-ka.”
48001024	Ba na nigi amo taane konto to, ko ma pa se ba zuli Wɛ lanyerane.
48002001	Bena fuga yana na kɛ to, a ma jwoori a vo Jerusalem. A ma tɔge de Banabas a vo, ye a ja Tatusi a woli da.
48002002	Ko nam ye Wɛ mo bere-ne pa a vo dáane. A ma vo a na balo na ye nenɛɛne Yezu tɔgena yiga-tiina to. A na nɛ-ba to, a ma pa debam yerane mo jeini de ŋɔɔne daane, se a pa ba lɔre taan-ŋom delo a na yeini a bere dwi-gɛ tiina bam to. Amo ba lage se a déem na tɔge chwoŋa kalo to de a na wo kalo wone leilei to ji kafɛ.
48002003	Tatusi wolo na tɔge de amo o vo Jerusalem to maa ye Girisi tu. Ba nam wo fe-o ba pa se o gwoni o peini ne Juu tiina bam na ke tei to.
48002004	Nɔɔna badaara nam wora ba na pae se ba ye Yezu tɔgena ye ba dae to. Nɔɔna bam konto ya ŋɔge mo ba zo Yezu kɔgɔ kom wo, se ba maane debam ba nii de na jege de tete ye de me de Yezu Krista tei to. Ba nam lage se ba pa de jwoori de ji kabɛ mo Juu tiina chullu tem ŋwaane ye de maŋe de le de tete te wone.
48002005	De nam wo pɛ ba na chwoŋa se ba ke konto dwoŋi de fenfee de, se ba ye wane ba chɔge chega kalo abam na maŋe á lɔre Wɛ taan-ŋom dem ne to.
48002006	Amo déem na vei a ŋɔɔne de balo na ye nenɛɛne Yezu tɔgena yiga-tiina to, ba wo tage-ne we amo berem dem muri naa de gɛ kolokolo se a woli da. (Amo na maŋe a tɛ ba taane tei to, ba ná seene ba ye yiga-tiina, naa ba ná dae, ko dae kolokolo amo tei ne. Wɛ nam ba kuri nɔɔna daane de ba na pae ba tete ye tei to.)
48002007	Banto nam nɛ we Wɛ seene o tiŋi-ne se a kwei o taan-ŋom dem a ja vo a bere dwi-gɛ tiina, se ko maŋe de o na ke-de Piita jeŋa ne se o ma bere Juu tiina tei to.
48002008	Piita maa ye Yezu tontoŋeno se o vo o woli Juu tiina bam. Amo de maa ye o tontoŋeno se a vo a woli dwi-gɛ tiina. Ko maama nam ye Wɛ dam ŋwaane mo.
48002009	Jemsi de Piita de Jɔn, balo na ye nenɛɛne Yezu tɔgena dedɛɛra to ma lɔre we ko ye Wɛ mo pɛ-ne zaane se a ta toŋe totoŋe dem konto. Konto ŋwaane ba ma sɛ amo de Banabas dedaane de na toŋe de ba tei to, ye ba ja de jea. De maama ma sɛ we amo de Banabas jege se de vo dwi-gɛ tiina jei sem ne mo de bere Wɛ taan-ŋom dem. Banto de ma wó vo ba bere-de Juu tiina jei sem ne.
48002010	Woŋo kodwoŋi yerane ŋwaane mo ba lwoori debam se de ye swei ko ni ne. Ko ye se de kwaane de woli yiniga tiina balo na wo ba kɔgɔ kom wone to. Amo ya maŋe a lage se a ke konto dwoŋi mo.
48002011	Ko daare maŋa kalo Piita na tu Antioka ye a na-o to, a laam ma bwɛ-o nɔɔna yiga ne se a bere-o we o daa ba tɔge chega chwoŋa.
48002012	O na bobo o yi Antioka to, o yeini o jeini de dwi-gɛ tiina balo na sɛ Yezu to o di ba wodiu. Ko daare nɔɔna badwonna Jemsi na toŋe to laam ma ba dáane. Banto na yi to, Piita ma pipiri o boboŋa ye o ve se o ta tɔge o di dwi-gɛ tiina tei ne. O pɔɔre o tete konto, kolo ŋwaane o kɔre balo na bere we wolo maama na tɔge Wɛ chwoŋa to jege se o gwoni o peini ye o tɔge Juu tiina chullu tem na ye tei to.
48002013	Juu tiina balo na tu ba sɛ Yezu to badaara de tɔge ba jege won-telei nenɛɛne Piita na ye tei to. Ko laam ma pa se Banabas de sɛ ba kikia yam ye o kɔre se o tɔge chwoŋa chekke.
48002014	Konto mo a nɛ we ba daa ba tɔge chega kalo Wɛ taan-ŋom dem na bere to. A laam ma zege ba maama yiga ne ye a ta de Piita a we, “Nmo ye Juu tu mo. N kikia nam tɔge dwi-gɛ tiina chwei mo ye n di wodiu de ba, ne n dae Juu tu mo tei. Bɛ mo ye n laam boŋe se n fe dwi-gɛ tiina bam se ba ta sɛ Juu tiina chullu tem?”
48002015	Ko ye chega mo, ba loge debam Juu tiina dwi wone mo, ye de dae dwi-gɛ tiina balo na yeiri Wɛ nia yam to.
48002016	De konto de, de laam tu de lɔre we nɔɔno wó na chega Wɛ tei ne mo de o ná ke o wo-dedoa de Yezu Krista yerane, ye ko dae o kikia na tɔge Wɛ ni-kaana yam to ŋwaane. Konto to, de tu de ke de wo-dedoa de sɛ Yezu Krista, se ko pa de na chega Wɛ tei ne. De daa ba nia Wɛ nia yam tɔgem kikia na ye tei to, kolo ŋwaane de yei we nɔɔn-nɔɔno bá wane o na chega Wɛ tei ne o kikia na tɔge o ni-kaana yam tei to ŋwaane.
48002017	Debam balo na me de Yezu Krista to jege teena we dé wó na chega Wɛ tei ne. Ko nam ná ye chega we dé ta ye nɔn-balwaaro Wɛ tei ne, ko ya wó bere we Yezu tete mo gane debam se dé tusi. Konto bere ko bá ta ye chega.
48002018	Wolo nam ná pipiri o sɛ Juu tiina chullu tem o na maŋe o yage te tɔgem te na bá wane te pa o na chega Wɛ tei ne to ŋwaane, konto tu seene o ye wolo na tusi Wɛ chwoŋa ne to mo.
48002019	Amo tei ne, Wɛ ni-kaana yam pɛ se a lɔre we a bá na chega Wɛ tei ne de a na tɔge-ya tei to. Konto ŋwaane, a mɛ a kwaga a ya ya tɔgem, se a daare a na ŋwea Wɛ tei ne.
48002020	Ba déem na page Yezu Krista dagara baŋa ne pa se o te wɛɛne to, ko nye de amo tɔge ded-o mo a te. Amo tete daa ba jege ŋwea, ye Yezu Krista nam mo wo a bochare ne o ŋwe. Amo na jege ŋwea logo baŋa ne tei to, ko ye amo na ke a wo-dedoa a sɛ Wɛ Bu Yezu to ŋwaane mo. Wonto jege amo swono, ye o sɛ se o te se o wane o jwoŋi a ŋwea.
48002021	Amo bá sɛ se a ve Wɛ zaane dem o na pɛ-ne to. Nɔɔno nam ná wane o na chega Wɛ tei ne de o na tɔge o ni-kaana yam tei to, ko ya wó bere we Yezu Krista toone dem ye kafɛ mo.
48003001	Abam Galesia tiina boboŋa tera á yuu ne. Á kikia nye de ba tulimi abam mo pa se á swa daa tera. Ba déem tɔɔle ba bere abam jaja ko na ke tei ye Yezu Krista te dagara kam baŋa ne to.
48003002	Amo lage se a bwei abam woŋo kodwoŋi yerane mo a nii. Abam déem na sɛ Wɛ Sin-laao kom se ko ta wo á tei ne to, bɛ mo pɛ ko ke? Ko ye abam kikia na tɔge Wɛ nia yam to ŋwaane mo na? Aawo. Ko ye á na sɛ o taan-ŋom dem á na nigi to ŋwaane mo.
48003003	Bɛ mo ye á boboŋa tera? Abam na bobo se á tɔge Yezu to, á dɛ Wɛ Sin-laao kom dam ŋwaane mo á tɔge-o. Á laam boŋe se á pipiri á da á tete dam ŋwaane mo se á vo á ti na?
48003004	Wonnu telo maama na ke abam to wó ji kafɛ mo á tei ne na? Aawo. Wɛ wó pa te bá ji kafɛ.
48003005	Wɛ woli abam de o Sin-laao kom ye o daare o ma o dam o ke wo-kenkagela á tei ne. O na yeini o ke konto to, ko ye á kikia na tɔge o nia yam to ŋwaane mo na? Aawo. Ko nam ye á na sɛ o taan-ŋom dem á na nigi to ŋwaane mo.
48003006	Ko ná ye Abaraham, ko popone Wɛ tɔnɔ kom ne ko we, Wonto ke o wo-dedoa o sɛ Wɛ, ye Wɛ pa o na chega ko ŋwaane.
48003007	Konto wó pa á lɔre we Abaraham dwi tiina chekke ye balo na ke ba wo-dedoa de Wɛ to mo.
48003008	Faŋa faŋa to ba maŋe ba popone Wɛ tɔnɔ kom ne we, Wɛ wó pa dwi-gɛ tiina de na chega o tei ne, de ba na ke ba wo-dedoa ba sɛ-o to ŋwaane. Mo kokuri Wɛ ma pa Abaraham wuuri o lɔre o taan-ŋom dem na wó taa ye tei to. O ma ta ded-o o we, “Ko wó da nmo yerane ŋwaane mo pa amo swɛ logo baŋa dwi tiina maama swolim.”
48003009	Konto to, balo maama de na ke ba wo-dedoa ba sɛ Wɛ ne Abaraham déem na jege wo-dedoa tei to mo wó jwoŋi swolim Wɛ tei ne.
48003010	Ko nam ná ye balo na tiini ba jege boboŋa we ba wó na chega Wɛ ni-kaana yam tɔgem yerane ŋwaane to, Wɛ chɔgem ta wó ta tɔge-ba mo. Ko popone Wɛ tɔnɔ kom ne ko we, “Wolo maama ná wo sɛ se o tɔge kolo maama na popone ko ke Wɛ nia tɔnɔ kom wone to, Wɛ wó chɔge konto tu.”
48003011	De nam yei lanyerane we, nɔɔn-nɔɔno bá na chega Wɛ tei ne de o ná tɔge o ni-kaana yam yerane. Ko nam popone we, “Wolo na jege chega Wɛ tei ne to wó na ŋwea o wo-dedoa kam ŋwaane.”
48003012	Wɛ ni-kaana yam nam ba tɔge wo-dedoa na ye tei to. Ya nam tɔge nɔɔno kikia na ye tei to mo, ne ko na popone we, “Wolo kikia na tɔge Wɛ ni-kaana yam to wó na ŋwea ya ŋwaane.”
48003013	De ya lage de na chɔgem, de kikia na wo tɔge Wɛ ni-kaana yam maama to ŋwaane. Yezu Krista nam tege dagara kam baŋa ne mo o ma ŋwe de wɛleera jene, ye o le debam chɔgem dem konto wone. Wɛ ma pa se Yezu leiri debam yuu ne, ye o na chɔgem delo na maŋe de debam to. Ko ye nenɛɛne ko na popone we, “Wolo maama ba na leigi daa yuu ne ba go to jege Wɛ chɔgem o yuu ne.”
48003014	Yezu Krista déem sɛ se o na chɔgem dem konto, se ko wane ko pa dwi-gɛ tiina de na chwoŋa se ba jwoŋi Wɛ swolim o ŋwaane, ne Abaraham na jwoŋi Wɛ swolim tei to. Konto ŋwaane, debam wó wane de jwoŋi Wɛ Sin-laao kom, ne Wɛ na gwoni o ni se o pa debam tei to, de na ke de wo-dedoa de sɛ-o to ŋwaane.
48003015	A nu-bia bam, a lage a ma logo baŋa chega mo a ma bere abam Wɛ chega kam na ye tei to. Nɔɔna balei ná ke ni-sɛɛm, ye ba ná gwoni ni ba pa daane, nɔɔn-nɔɔno daa bá wane o chɔge ba ni dem konto, naa o ke woŋo kodwoŋi o daa woli da.
48003016	Wɛ déem gwoni o ni se o zeini Abaraham de wo-laaro, se o daare o zeini o dwi tu de. (Ko na popone tei to, ko wo popone we “o dwi tiina.” Ko nam popone we “o dwi tu” mo. Konto ba bere we nɔɔna dedɛ taane mo ba ŋɔɔna. Ko nam ye nɔɔno dedoa taane mo, ye dwi tu wom konto ye Yezu Krista mo.)
48003017	Wɛ déem ke ni-sɛɛm o pa Abaraham ye o gwoni ni de ŋwaane, ye konto kwaga ne, bena bia yana de fintɔ (430) laam na kɛ to, o daa ma kwei o ni-kaana yam o pa Juu tiina. Amo na lage se á lɔre kolo to mo ye Wɛ ni-kaana yam konto ware ya chɔge ni-sɛɛm delo o ya na maŋe o pa Abaraham to. Ya ta maa ware ya pa o ni-gwonim dem ji kafɛ.
48003018	Wɛ nɔɔna bam ya ná wae ba jwoŋi o wo-laaro tem o ni-kaana yam ŋwaane, ko ya daa bá ta ye o ni-gwonim dem ŋwaane. De nam yei we Wɛ zeini Abaraham o ni-gwonim dem ŋwaane mo.
48003019	Ko na ye konto to, bɛŋwaane mo ye Wɛ kwei o ni-kaana yam o ke o nɔɔna jeŋa ne? O kwei-ya o woli de o ni-gwonim dem se ya wane ya pa de lɔre tusim na ye tei to mo. Ya déem jege se ya ta wora se ko vo ko yi maŋa kam Abaraham dwi tu wom na wó ba logo baŋa to mo. Wonto maa ye wolo Wɛ na tiŋi o ni dem o ŋwaane to. Wɛ déem tɔge o malese jeŋa mo o kwei o ni-kaana yam o pa o nɔɔna bam, ye yiŋinu mo wora ba tetare laŋa ne.
48003020	Yiŋinu maŋe se o ta wora nɔɔna balei laŋa ne mo. Wɛ nam na ye ŋo dedoa to mo pa se o tete gwoni o ni de Abaraham ye yiŋinu tera.
48003021	Konto maama nam bere we Wɛ ni-kaana yam de o ni-gwonim dem ware ya maŋe daane mo na? Aawo, ko bá ye konto. Ni-kaane tera de na wó wane de pa nɔɔna na ŋwea Wɛ tei ne. Ni-kaane konto dwoŋi ya ná wora, de ya wó wane de pa nɔɔna na chega Wɛ tei ne.
48003022	Wɛ tɔnɔ kom nam bere debam we nabiina maama wo wɛleera dam kuri ne mo, ye ba daa ba jege chwoŋa se ba tɔge. Konto to, ko ye balo na ke ba wo-dedoa ba sɛ Yezu Krista to yerane mo wó jwoŋi wo-laaro telo Wɛ na gwoni o ni se o pa balo na jege wo-dedoa ded-o to.
48003023	Ko daare maŋa kam Wɛ ta na wo pore chwoŋa se de ke de wo-dedoa de sɛ Yezu to mo Wɛ ni-kaana yam cheiŋi debam, ye de laam ba de lɔre wo-dedoa chwoŋa kam na ye tei to.
48003024	Konto mo Wɛ ni-kaana yam déem jege debam ya kwɛa, se ko vo ko yi maŋa kam de na lɔre Yezu Krista to, se de laam na chega Wɛ tei ne de wo-dedoa kam ŋwaane.
48003025	Wɛ laam na pore chwoŋa se de ke de wo-dedoa de Yezu to, woŋo daa tera ko na wó ta tei debam.
48003026	Abam na me de Yezu Krista to, á maama ye Wɛ bia de á na jege wo-dedoa ded-o to ŋwaane.
48003027	Abam wolo maama na jwoŋi sɛɛm pa se o me de Yezu Krista to laam nye de Yezu tete mo.
48003028	Konto to, popɔra tera Juu tu de dwi-gɛ tu laŋa ne. Popɔra ta tera kabaa de wolo na tei o tete to laŋa ne. Ko ná ye baaro naa kaane de, popɔra ta tera. Abam na me de Yezu Krista to, á maama ye ŋo dedoa mo.
48003029	Abam na ye Yezu nyem to, ko pa se á tɔge á ye Abaraham dwi tiina mo, ye á wó jwoŋi wo-laaro nenɛɛne Wɛ na gwoni o ni de Abaraham tei to.
48004001	Ko nye de bu wolo na wó ba o jwoŋi o kwo sɔŋɔ o ta tei to mo. Wonto ta ná ye nɔn-doŋo, ba ma yeini ba ke-o ne kabaa mo tei, ye ba nam yei we wonto mo wó ba o ta tei o kwo wonnu maama.
48004002	O na ye nɔn-doŋo konto to, nɔɔna mo wora ba na nii o wonnu baŋa ne ba pa-o, se ko ta vei maŋa kam o kwo na lage se o ta tei o wonnu tem to.
48004003	Ko ye bedwe mo de debam de. De boboŋa déem ta na wo kweere se de lɔre Wɛ chega kam na ye tei to, logo baŋa wo-yɔɔro mo tei debam ne de ye kabɛ mo tei.
48004004	Ko daare maŋa kam dé Kwo Wɛ na lage to na seene ka yi to, o déem ma toŋe o tete Bu se o ba logo baŋa. O na tu to, ko ye kaane mo loge-o, ye o ba o sɛ o tɔge Wɛ nia yam
48004005	se o wane o jwoŋi balo bam ni-kaana yam na tei to. O ma ŋwe de wɛleera jene se ko pa de wane de ji Wɛ bia.
48004006	De na seene de ye Wɛ bia to, o ma toŋe o Bu wom Jworo kom se ko ba ko ta wo de bochara ne, ye ko pae de bwoi Wɛ we, “Dé Kwo, Baba.”
48004007	Konto maa bere we de daa dae kabɛ, se de laam ye Wɛ sɔŋɔ bia mo. De nam na ye Wɛ bia konto to, Wɛ wó pa de ta tei o wo-laaro tem maama.
48004008	Faŋa faŋa to abam déem ya yeiri Wɛ, pa se logo baŋa wo-yɔɔro tei abam ne á ye kabɛ mo tei. Wo-yɔɔro tem konto pae se te ye wa mo ye te dae kolokolo.
48004009	Ko daare leilei konto mo abam laam tu á me de Wɛ. Ko na ye chega to, Wɛ laam mo pɛ se á me ded-o. Ko na ye konto to, bɛ mo ye á laam boŋe se á daa jwoori á ta-á zuli logo baŋa wo-yɔɔro telo na ba jege dam ye te ye yiniga yerane to? Bɛŋwaane mo á lage se á jwoori á ba á ta-á ye te kabɛ?
48004010	Abam yeini á wae á kuri da yadwonna se á ta-á zuli-ya, ko woli de chane sedwonna de bena yadwonna de.
48004011	Amo jege lwia mo a pae abam. Dɛ delo amo totoŋa yam maama a na toŋe a pa abam to wó ji kafɛ mo.
48004012	A nu-bia bam, a lwoori abam se á ta-á lwoni-ne de a na tɔge Wɛ tei to. Kokuri amo déem jigi ne á na ye tei to mo. Amo déem na wo abam tei ne to, á wo ke-ne kolokolo á chɔge.
48004013	Á wó wane á guli we, amo na bobo a ba abam tei ye a tɔɔle Wɛ taan-ŋom dem a bere abam to, ko ye jaweo mo jege-ne ye a ke konto.
48004014	De konto de, a jaweo kom na tiini ko daane abam tei to, á wo sɛ se á yaale-ne. Abam nam ke-ne lanyerane ne Wɛ maleka mo tei, ye ko nye de á na wó zuli Yezu Krista tei to.
48004015	Abam déem jege wopwolo de amo. Amo yei lanyerane we, á na jege wopwolo de amo tei to, á ya ná wae á yera, á ya wó fɔ á pa-ne. Bɛ nam mo kea ye á wopwolo kom chɔge?
48004016	Amo na pɛ se á lɔre chega tei to laam mo pɛ se amo ji abam dono na?
48004017	Ko nam ná ye nɔɔna balo na pipiri Wɛ chega kam ye amo maŋe a ta ba taane to, banto kwaane ba ke abam lanyerane mo se á boboŋa tɔge-ba, ye ba nam ba boŋe se ba zeini abam. Ba lage se ba chɔge amo de abam mo daane, se á daare á ta-á ke banto lanyerane.
48004018	Nɔɔno ná ke o dwonna lanyerane, ye o ná seene o boŋe se o woli-ba, konto lana. Ko seene ko lana maŋa maama mo, ye ko ba jege se ko ta ye maŋa kalo yerane amo na wó ta wo abam tei ne to.
48004019	A bia bam, amo toŋe abam ŋwaane pa se ko chɛ a yera ne, ne kaane na wɔge puga tei to mo. Amo wó ta jege lwia konto a pa abam, se ko vo ko yi maŋa kam á na wó ta-á jege Yezu Krista kikia á ŋwea ne to.
48004020	Amo tiini a lage se a ta wo abam tei ne mo leilei konto. De ya ná wae de nɛ daane, de ya wó wane de ŋɔɔne daane se de ke ni dedwe. Ko nam na ye tei to, a yeiri a na wó ke tei se a zeini abam.
48004021	Abam balo na boŋe se á kwei á tete á pa Wɛ ni-kaana yam to daa ta wo lɔre Wɛ nia tɔnɔ kom na bere tei to.
48004022	Wɛ tɔnɔ kom bere debam we de nabaaro Abaraham déem jege bia balei. Kaane wodwoŋi na ye kabaa o sɔŋɔ ne to mo loge bakeira dedoa o pa-o. Ko daare o tete kaane wom de ma lo bakeira o woli da. O tete nenɔŋa kaane wom yere mo Sara, ko daare kabaa kam yere mo Hagara.
48004023	Bakeira kalo kabaa kam na loge to lora tɔge nabiina chwoŋa na ye tei to mo. Ko daare bakeira kalo o nenɔŋa kaane wom na loge to lora nam tɔge Wɛ ni-gwonim dem ŋwaane mo.
48004024	Ko maa ye memaŋa mo de kaana bam konto, se ko bere debam chwei selei tɔgem na ye tei to. Kaana balei bam ta bere debam Wɛ na ke ni-sɛɛm o pa o nɔɔna kuni belei tei to mo. Hagara mo bere ni-sɛɛm delo Wɛ na ke-de o pa Juu tiina bam Sinaya peo kom yuu ne to. Balo na tɔge ni-sɛɛm dem konto nye de kabɛ mo, ne Hagara de o bia na ye kabɛ tei.
48004025	Sinaya peo kom wo Arabia ne mo, ye jei sem konto ye Hagara de o bia bam nyem. Juu tiina de nam tɔge ni-sɛɛm delo Wɛ na ke dáane to mo. Konto to, Jerusalem na wora zem to de ko nɔn-bia bam maama de ye kabɛ mo, de Wɛ ni-kaana yam na tei-ba to.
48004026	Ko nam ná ye Wɛ teo Jerusalem kom chekke, konto ye teo kolo debam na ye ko nɔn-bia to mo. Ko maa nye de debam nu wolo na loge debam ye de dae kabɛ, ne Sara déem na loge bu ye o dae kabaa tei to.
48004027	Ko popone Wɛ tɔnɔ kom ne we, “Nmo wolo na ye kadega ye n ta wo jaane puga n lo bu to, ta n jege wopwolo se n laare de kwor-dɛa, nmo na wó di ywoni to ŋwaane. Kokuri kaane wolo baro ya na yage-o to laam wó ba o ta jege bia se ko dwoni kaane wolo de o baro ta na wo daane to.”
48004028	A nu-bia bam, ko ná ye abam, á laam jigi Wɛ tete sɔŋɔ kom bia o ni-gwonim dem ŋwaane mo, nenɛɛne Sara bu Isaaka lora kam na tɔge tei to.
48004029	Faŋa faŋa to Abaraham bu wolo lora na tɔge nabiina chwoŋa to mo bɛɛse o bu wolo lora na tɔge Wɛ Sin-laao kom chwoŋa to. Wɛ tete bia bam ta nae bɛɛsem konto dwoŋi de zem maama.
48004030	Wɛ tɔnɔ kom nam bere debam we, “Zeili kaane wolo na ye kabaa to de o bu wom se ba nwoŋi n sɔŋɔ ne. Kolo ŋwaane ko wo maŋe se bu wom konto tɔge de n tete nenɔŋa kaane wom bu wom o ta tei nmo wonnu tem.”
48004031	A nu-bia bam, de na ye Wɛ bia tei to mo bere we de nye de Abaraham tete nenɔŋa kaane wom bia, ye de tei de tete, se de ye ta nye de kabaa kam bia.
48005001	Yezu Krista na jwoŋi debam o yage to, ko ye se de ta tei de tete mo. Konto ŋwaane, á fɔge á che á tete se á daa ye sɛ á tɔge chwoŋa kalo na wó pa á jwoori á ji kabɛ.
48005002	Nam cheigi-na amo Pɔɔl na lage a ta kolo de abam to. Á ná kwei á tete á pa Juu tiina chullu tem ye á tɔge ba na gwoni ba peina tei to, á daa ba jege nyɔɔre Yezu Krista tei ne.
48005003	Amo lage a ta a bere abam jaja we, abam wolo maama ná sɛ se ba gwoni o peini, konto tu jege se o sɛ Wɛ ni-kaana yam maama se o daare o ta tɔge-ya.
48005004	Abam balo na boŋe se á na chega Wɛ tei ne o ni-kaana yam tɔgem yerane ŋwaane to yiga nam le mo de Yezu Krista, ye o zaane dem daa tere á tei ne.
48005005	Ko daare Wɛ Sin-laao kom nam wo debam balo na ke dé wo-dedoa dé sɛ Yezu to tei ne, ye dé jege teena lanyerane we dé wó na chega Wɛ tei ne.
48005006	Dé na me de Yezu Krista to, dé ná gwoni dé peina, naa ya ná wo gwoni, ko dae kolokolo. Woŋo kolo nam na ye wo-chɛɔ to mo ye se dé ta jege wo-dedoa de Yezu, se ko pa dé ta tɔge da-swono kikia lanyerane.
48005007	Abam déem yɔɔre á tɔge Wɛ chwoŋa lanyerane. Wɔ nam mo chege á chwoŋa se á daa yé ta-á tɔge chega kam?
48005008	Ko bere ko bá ta ye Wɛ mo chege abam konto. Wonto nam mo bwoŋi abam se á ta-á tɔge-o.
48005009	Ko nye ne de na yeini de tɛ de we, “Sabɔle fenfee ná wora bworobworo mun-lɛɛre wone, ko wó pa de maama fole mo.”
48005010	Debam maama na me de dé Teiru Yezu Krista to, a yei we dé wó ta jege boboŋa bedwe. Wolo wom na jege abam boboŋa o chɔge to nam jege se o na chɔgem de o keim-lɔŋɔ kom, o na maŋe o ye tei de.
48005011	A nu-bia bam, amo ba bere we, nɔɔno ná tɔge Wɛ, o jege se o gwoni o peini. Amo ya ná bere konto dwoŋi, nɔɔna bá bɛɛse-ne de a berem dem, kolo ŋwaane amo na bere Yezu toone dem dagara kam baŋa ne tei to ya bá ta ye taan-lɔŋɔ nɔɔna tei ne.
48005012	Amo nam na boŋe tei to, ko ya lana se balo na jege abam ba daana to tiini ba gwoni ba tete yera, ye ko dae ba peina gwonim yerane.
48005013	A nu-bia bam, Wɛ na bwoŋi abam se á ta-á tɔge-o to, ko ye se á laam ta-á tei á tete mo. Á na seene á tei á tete konto to, á nam ye pa se á kikia ta tɔge wo-zɔɔna yalo maama á boboŋa na lage to. Nam ta-á yei-na se á ta-á tɔge swono chwoŋa se á ta-á ma woli daane.
48005014	Kokuri Wɛ nia maama bere woŋo dedoa mo we, nɔɔno maama jege se o ta swoi o dwoŋi se ko maŋe de o na swoi o tete tei to.
48005015	Abam nam ná yeini á ke daane ne vara mo chiŋi ye ba done daane tei to, á ta-á yei se á wó ba á chɔge á tete de á dwi maama.
48005016	Nam cheigi-na kolo kom a na lage a ta to. Pa-na se Wɛ Sin-laao kom ta cho abam Wɛ chwoŋa wone, se á yé ta-á sɛ á tɔge wo-zɔɔna yalo á fera na zoore to.
48005017	Kolo ŋwaane debam nabiina boboŋa na lage kolo to ba jege fera ko pa Wɛ Sin-laao kom. Wɛ Sin-laao kom de fera na zoore kolo to de nam ba jege fera debam boboŋa wone. Ko maa bere we wonnu tem konto telei boboŋa ware ya maŋe daane. Ko ma pa se de daa ware de boboŋa wonnu de ke.
48005018	Wɛ Sin-laao kom nam ná cho abam, Wɛ ni-kaana yam daa ba jege se ya ta tei abam.
48005019	Ko ná ye kikia yalo nabiina boboŋa na lage to, yanto wae ya lɔre jaja. Ya tɔge wo-zɔɔna keim de wo-digiru kikia yalo maama na tɔge ka-laga chwoŋa to mo.
48005020	Ya ta tɔge jwona kaanem de liri kikia. Ya pae se nɔɔna chuli daane ye ba jaane daane. Ya maa pa-ba puseŋa de ban-zɔŋɔ, ye ba lage kamunim ba pa ba tete. Ya maa pae se nɔɔna pɔɔre daane yera yera.
48005021	Ya daa ta pae se nɔɔna wo gweena de ba dwonna, ba daare ba ye sa-nyɔra ye ba ke poweeni de. Ya maa daare ya pae se ba ke wo-yɔɔro tedaara konto dwoŋi. Amo nam ta wó fɔge a kaane abam a woli da we, abam balo na yeini á ke wonnu tento dwoŋi to bá tɔge á na jeŋa jei Wɛ paare dem wone.
48005022	Ko daare Wɛ Sin-laao kom na pae se nɔɔna ye tei to, konto pae se nɔɔna jege swono mo, de wopwolo, de bochare-zuru, de ban-peno, de da-zula, de ka zeini daane, de wo-dedoa keim,
48005023	de ka ta nege daane, de ka ja n tete. Ni-kaane nam tera de na vae keim-laaro tento dwoŋi.
48005024	Ko ná ye debam balo na ye Yezu Krista nyem to, de maŋe de pa se de tete boboŋa daa ba tei debam, se de daa ye ta tɔge wo-zɔɔna yalo de fera na zoore to.
48005025	Wɛ Sin-laao kom na pɛ de na ŋwe-doŋa to, de pa-na se ko ta cho debam de ŋwea wone.
48005026	De nam ye bere de tete de de dwonna, se de ye lwɛ-ba, naa de ke-ba puseŋa.
48006001	A nu-bia bam, á ná lɔre we nɔɔno ke keim o tusi, abam balo na jege Wɛ Sin-laao kom dam to wó pa se o jwoori o tɔge chwoŋa, ye á ta zuri á yera se á ta-á nege-o. Á nam ta-á yei á tete, se ko ye wane ko soge abam de se á tɔge á tusi.
48006002	Á ta-á woli daane se á ta-á yaara á pa daane. Á ná yeini á ke konto dwoŋi, á wó ta-á tɔge Yezu Krista ni dem o na bere to.
48006003	Abam wolo ná bere o tete kamunni ye o dae kolokolo, konto tu gane o tete mo.
48006004	Nɔɔno maama jege se o ta nii o tete kikia na ye tei to mo. Konto tu nam ná nɛ we o kikia yam lana, o laam wó wane o ta jege teera de o tete na ke kolo to, ko dae se o kwei o maŋe de o dwoŋi kikia na ye tei to.
48006005	Kokuri nɔɔno maama jege se o kikia ta tɔge o tete na ye tei to mo.
48006006	Nɔɔno wolo ba na zams-o Wɛ taane to jege se o pɔɔre wo-laaro telo o na tu o na to o pa o berem tu wom mo.
48006007	Á ye gane á tete, se nɔɔn-nɔɔno bá wane o kwoli o na ke kolo to Wɛ yiga ne. Nɔɔno kikia na wó pa o na nyɔɔre delo to nye de valo na dugi o kara, ye o jege se o jwoori o ba o zage wonnu telo dwi o na dugi to mo.
48006008	Nɔɔno nam ná tɔge kikia yalo o tete boboŋa na lage to yerane, o nyɔɔre mo wó taa ye toone na wó chɔge-o to. Ko daare nɔɔno nam ná tɔge kikia yalo Wɛ Sin-laao kom na pɛ-o se o ta ke to, konto tu nyɔɔre mo wó taa ye Wɛ ŋwe-doŋa kalo o Sin-laao kom na wó pa-o to.
48006009	Konto ŋwaane, de nam ye pa se jawɔrɔ zo debam se de yage wo-laaro keim. De ná fɔge de zege konto dwoŋi, de laam wó ba de na nyɔɔre delo na lana to.
48006010	Konto ŋwaane, de ná nɛ chwoŋa maŋa de maŋa, de jege se de ta ke wo-laaro mo de pa nɔɔna maama, ko fɔge ko dae de nu-bia balo de na jege wo-dedoa de Yezu Krista to.
48006011	Ta-á nia, amo tete laam na mɛ a jeŋa a popone poponem kamuna yanto se a pa abam.
48006012	Ko ná ye nɔɔna balo na kwaane se ba fe abam se á gwoni á peina Juu tiina chullu tem ŋwaane to, banto ye balo na lage se ba na yere mo nɔɔna tei ne de ba na ke ba tete tei to. Ba nam ba lage se nɔɔna ta bɛɛse-ba. Konto ŋwaane mo ba bá sɛ se ba bere nɔɔna we Wɛ wó jwoŋi-ba Yezu Krista na tege dagara kam baŋa ne to ŋwaane.
48006013	Balo bam nam na sɛ peina gwonim to tete nam ba tɔge Wɛ ni-kaana yam chekke. Ba nam lage se ba pa abam de gwoni á peina mo se ko pa ba na chwoŋa ba ta paale we abam tɔge á sɛ se á gwoni á peina ne banto tei.
48006014	Ko nam ná ye amo, woŋo kolo yerane amo na wó paale-ko to ye dé Teiru Yezu Krista na tege dagara kam baŋa ne se o jwoŋi nɔɔna tei to. Ko maa nye de amo de tɔge ded-o mo a te, se ko bere we logo baŋa boboŋa daa tera a bochare ne, ye logo baŋa nɔɔna yiga tera de amo ne a ye too mo tei.
48006015	Nmo ná gwoni n peini, naa n ná wo gwoni-de, konto dae kolokolo. Woŋo kolo nam na ye wo-chɛɔ to mo ye se n jwoŋi ŋwe-doŋa Wɛ tei ne.
48006016	Ko nam ná ye balo na tɔge ŋwe-doŋa chwoŋa kam to, Wɛ wó pa-ba bochare-zuru, ye o daare o duri ba ŋwaŋa lanyerane, ko woli de balo maama na ye o tete nɔɔna chekke to.
48006017	Amo daa ba lage se nɔɔn-nɔɔno jwoori o daane-ne, kokuri amo na maŋe a jege kalwanno telo a yera ne to bere we Yezu mo tei-ne.
48006018	A nu-bia bam, dé Teiru Yezu Krista zaane dem ta wo á bochara ne. Amin.
49001001	Amo Pɔɔl wolo Wɛ na tiŋi-ne de o tete boboŋa se a ta ye Yezu Krista tontoŋeno to mo popone tɔnɔ konto. A popone se a pa abam balo na ye Wɛ nɔɔna ye á zoore Ɛfisia ne to. Abam maa ye balo na tɔge Yezu Krista de á wo maama to.
49001002	Dé Kwo Wɛ, de dé Teiru Yezu Krista wó pa abam zaane de yezura.
49001003	Zula ta wo Wɛ tei ne, wolo na ye dé Teiru Yezu Krista Kwo to. Debam na me de Yezu Krista to mo pɛ Wɛ swɛ debam swolim. O ma tɔge o Sin-laao kom ŋwaane o fɔge de bochara de wo-laaro telo maama na ye o te-laao kom nyem to.
49001004	Boboa ne ye logo baŋa daa ta tera to, Wɛ tɔge Yezu ŋwaane mo o kuri debam se de ta jege wo-pwoŋo o yiga ne ye tusim tera.
49001005	O na jege debam swono to mo o wuuri o ke o boboŋa ne se o pa dé tɔge Yezu Krista ŋwaane dé ji o bia. Mo o boboŋa na lage se o ke kolo to.
49001006	Konto ŋwaane Wɛ maŋe se o na zula lanyerane de o zaane dem na ye kamunu ye de ba jege dwoŋi to. Wɛ kwei o zaane dem konto o pa debam zɛɛra, debam na ye balo na me de o Bu-swono Yezu to ŋwaane.
49001007	Dé na me ded-o konto to, o mɛ o toone jana bam mo o ŋwe de wɛleera jene, se ko pa Wɛ saare de wɛleera yam. Mo Wɛ zaane dem na tiini de beiŋi tei,
49001008	ye o ma-de o zeini debam se ko ja gaale, ye o pa dé na swa de boboŋ-dɛɛra lanyerane.
49001009	O ma pa dé lɔre o chega kalo déem na seigi to. Mo o na lage se o ke kolo to, se ko pa dé lɔre we o boboŋa maŋe ya ja se o tɔge Yezu ŋwaane mo o fɔge wonnu maama o ke daane.
49001010	O nam boŋe se, maŋa kam o na lage to ná yi ka ti, se o pa o boboŋa seene ya ke, se wonnu maama mo ke daane se Yezu Krista ta ye te maama yuu-tu, ko ná ye te-laao wonnu tem de tega baŋa wonnu tem maama de.
49001011	Dé na me de Yezu to ŋwaane mo Wɛ kuri debam se dé ta ye o nyem. Konto mo ye kolo Wɛ na maŋe o ke o boboŋa ne se o ke o pa debam to. O maa ye wolo na pae se wonnu maama seene te ke ye te tɔge o boboŋa na lage tei to.
49001012	Ko ná ye debam balo na maŋe dé jege teena de Yezu Krista to, Wɛ déem kuri debam se dé ta ye balo na wó pa se o na zula de o zaane kamunu kom mo.
49001013	Ko woli de abam balo laam na tu á sɛ Wɛ chega kam to, abam nigi Wɛ taan-ŋom delo na wae de jwoŋi abam to, ye á ke á wo-dedoa de Yezu Krista. Á na me ded-o konto to, Wɛ ma ke o Sin-laao kom á bochara ne, nenɛɛne o na tiŋi o ni se o ke tei to, ye ko ye maanem mo ko pa abam se ko bere we á ye o nyem.
49001014	Wɛ Sin-laao kom na wo dé bochara ne to, ko dɛ yiga ko tiŋi chwoŋa se ko pa dé lɔre we dé laam wó ba de na wo-laaro telo maama Wɛ na boŋe se o pa debam to. Ko wó ta nii debam se ko vo ko yi maŋa kam Wɛ na wó fɔge o jwoŋi debam balo maama na ye o nyem to. Ko maama wó pa se Wɛ na zula de o zaane kamunu kom.
49001015	Wɛ na tiini o zeini abam konto to, amo ke-o lei abam ŋwaane maŋa maama. Amo nigi abam taane we á tɔge dé Teiru Yezu de á wo-dedoa, ye á kwori á jege Wɛ nɔɔna bam maama swono.
49001016	Konto ŋwaane mo a yeini a ke Wɛ lei ye a kwori a lwoori-o a pa abam.
49001017	Baŋa Wɛ maa ye dé Teiru Yezu Krista Yuu-tu, ye o ye debam Kwo wolo na jege paare to. A maa yeini a lwoori-o se o pa o Sin-laao kom zeini abam, se á ta-á jege boboŋ-dɛɛra ye á zwa pore se á wane á lɔre o chega kam maama.
49001018	Wɛ wó pa á bochara poore se á wane á lɔre o na kuri abam se á ta-á jege teena o tei ne tei to, se á daare á lɔre o wo-laaro tem na tiini te beiŋi ye te ba jege dwoŋi tei ye o tiŋi o ni se o kwei-te o pa balo na ye o nyem to.
49001019	Wɛ wó pa se á lɔre o dam dem na daga de gaale tei, ye o ma-de o zeini debam balo maama na sɛ-o to. O dam-fɔrɔ kom konto bere o na wae o toŋe totoŋ-kamunnu tei to.
49001020	O déem mɛ-de o bi Yezu Krista toone wone mo, ye o daare o ma-de o zeiŋi-o o pa o jeini o jazem seeni te-laao ne.
49001021	Konto mo Yezu Krista laam tei wonnu telo maama na jege dam nabiina baŋa ne to. Ko ná ye dedɛɛra maama de paare maama, o dam dem dwoi te maama. Ko ná ye zem wonnu tem dam mo, naa jwa wonnu telo na lage te ba to, Yezu dwoi woŋo kolo maama na jege yere ko pa nabiina to.
49001022	Wɛ ma kwei wonnu maama o ke Yezu Krista dam kuri ne, ye o daare o tiŋi-o se o ta ye yuu-tu o kɔgɔ kom baŋa ne, se o ta tei wonnu maama o pa-ba.
49001023	Yezu kɔgɔ kom konto nam mo nye de o yera yam, ye ko pae se o ŋwea jege kuri. Yezu tete de maa pae se woŋo maama na wo jei maama ne to jege kuri.
49002001	Abam déem ye balo na ve Wɛ ni, ye á to tusim chwoŋa ne to mo. Ko ma pa se á ŋwea tera Wɛ tei ne.
49002002	Á déem ma tɔge chwei selo na ye logo baŋa wo-yɔɔro tem nyem to, ye á daare á tɔge setaana pɛ wolo na tei wɛyuu telaŋ-pwolo chichiri sem to. Wonto maa ye setaane delo laam na tɔge balo na ve Wɛ ni to.
49002003	Debam maama déem tɔge nɔɔna bam konto chwei sem mo, ye dé ke wo-zɔɔna yalo dé fera na zoore to. Dé ma yeini dé tɔge wo-zɔɔna keim, ne dé boboŋa de dé yera na lage tei to mo. Debam na maŋe dé ye tei to mo bere we Wɛ ban-zɔŋɔ kom ya jege se ko ba debam baŋa, nenɛɛne nɔɔna maama de na ye tei to.
49002004	Ko daare Wɛ nam tiini o jege nɔɔna ŋwaŋa se ko gaale. O maa swoi debam dedɛ,
49002005	ye konto ŋwaane mo o pɛ debam o ŋwe-dwoŋa kam, dé na me de Yezu Krista to ŋwaane. Wɛ na zeini debam konto to, ko ye maŋa kalo dé déem na tɔge tusim chwoŋa ye dé ba jege ŋwea o tei ne to mo. Wɛ nam mɛ o zaane dem mo o jwoŋi abam o yage.
49002006	Dé na me de Yezu Krista to, Wɛ ma pa dé tɔge ded-o dé bi dé na o ŋwe-dwoŋa kam, ye o daare o zeiŋi debam se dé tɔge de Yezu dé na jeiŋa jei te-laao ne.
49002007	Wɛ na ke debam lanyerane Yezu ŋwaane konto to ye se ko ta bere nɔɔna maŋa de maŋa se ko ta vei wuu, we o zaane dem tiini de beiŋi.
49002008	Wɛ zaane dem mo o mɛ o jwoŋi abam, á na jege wo-dedoa de Yezu to ŋwaane. O nam mɛ-de o chɛ abam zɛɛra mo,
49002009	ye ko dae abam kikia ŋwaane, se nɔɔn-nɔɔno yé wane o ke teera Wɛ yiga ne.
49002010	Wɛ ye debam Keiru mo. Dé na me de Yezu Krista to, o ma fɔge debam de o ŋwe-dwoŋa kam, se dé ta tɔge keim-laaro chwoŋa kalo o na maŋe o tiŋi o pa debam se dé da to.
49002011	Abam nam jege se á guli á déem na ye tei ye Wɛ ta wo jwoŋi abam to. Ba wo loge abam Juu tiina wone. Á ye dwi-gɛ tiina mo, ye balo na bere ba tete we ba ye Wɛ nɔɔna ye ba gwoni ba peina to mo yaale abam de á na yeiri peina gwonim to. Banto na gwoni ba yera tei to nam tɔge nabiina kikia mo.
49002012	Kanto maŋa kam ne, abam de Yezu Krista déem yeiri da-jei. Ko ná ye Isarele dwi tiina balo Wɛ na nii ba baŋa ne to, á déem tere ba wone. Abam yiga ta tɔge ka tera de Wɛ ni-sɛɛna yalo o na mɛ o gwoni ni de o nɔɔna bam to. Á na jege á ŋwea logo baŋa ne tei to, Wɛ tera á tei ne, ye á ba jege teena de kolokolo.
49002013	Ko daare abam laam tu á me de Yezu Krista. Wonto toone jana bam ŋwaane ma pa se á ba á yi Wɛ tei, ye á ya maŋe á ye balo na ba bwola ded-o to mo.
49002014	Yezu Krista mo ye bochare-zuru tu ye o pa se ywoni wo debam laŋa ne, de o na pɛ Juu tiina bam de dwi-gɛ tiina bam ba ba ji bedwe to. O ma saare sinseini delo na pwɛ-ba ye ba chuli daane to.
49002015	O na sɛ se ba go o yera to mo pɛ se Juu tiina ni-kaana yam ji kafɛ, de ya na bere chullu telo maama to. Konto mo o fɔge Juu tiina bam de dwi-gɛ tiina bam o ke daane, se ba maama ji Wɛ kɔgɔ dedoa, de ba na me ded-o tei to ŋwaane.
49002016	Ba maama laam na ye kɔgɔ dedoa konto to, o ma fɔge ba de Wɛ daane, de o na tege dagara kam baŋa ne to ŋwaane. O toone dem ŋwaane mo o pɛ se ba daa ba chuli daane.
49002017	Yezu Krista na tu to, o ma pa dé lɔre Wɛ taan-ŋom dem we, debam maama fɔge dedaane-o, ko ná ye abam dwi-gɛ tiina balo déem na ba bwola ded-o to, naa debam Juu tiina balo na maŋe de bwola ded-o to.
49002018	Yezu Krista ŋwaane mo debam maama jege chwoŋa se dé ta vei Wɛ tei, Wɛ Sin-laao kom na ye dedoa ye ko wo dé maama tei ne to ŋwaane.
49002019	Abam balo na ye dwi-gɛ tiina to daa dae veira nenɛɛne balo yiga na tera Wɛ nɔɔna bam wone to. Abam laam ye bedwe mo de Wɛ nɔɔna bam, ye á tɔge á ye o sɔŋɔ kom bia.
49002020	Á tɔge á ye Wɛ kɔgɔ kom nɔɔna mo, ye kɔgɔ kom konto nye de o tete sɔŋɔ kom. Yezu Krista tontoŋena bam de balo na tɔɔle o kwora to mo chwi sɔŋɔ kom kuri, ye ko maama zege wonto ŋwaane. Wonto mo ye kandwɛ delo na pae diga kam zega lana to.
49002021	O maa pae se sɔŋɔ kom lɔɔm maama tɔge daane lanyerane, ye o pa ko puli dedɛ se ko ta ye dé Teiru wom nyem, o nɔɔna bam na wó ta zuli-o da to.
49002022	Abam tete de tɔge de Wɛ nɔɔna bam maama á woli o kɔgɔ kom wone, á na me de Yezu to ŋwaane. Konto mo á nye de Wɛ sɔŋɔ kolo o na wora o lɔa ye o laam wó tɔge o Sin-laao kom ŋwaane o ta zoore ko wone to.
49003001	Konto ŋwaane mo amo Pɔɔl yeini a lwoori Wɛ a pa abam. Amo na toŋe Yezu Krista totoŋa a pa abam dwi-gɛ tiina to laam mo pɛ se ba ke-ne peena diga ne.
49003002	Abam wó ta-á yei amo ni ne, de Wɛ na pɛ se a toŋe a pa abam o zaane dem ŋwaane to.
49003003	Abam nam nigi we Wɛ mo pore amo zwa se a lɔre o chega kalo déem na seigi o wone to. Amo maŋe a popone chega kam konto taane fenfee.
49003004	Abam nam ná gaga amo na popone kolo to, á wó lɔre amo boboŋa na zo Yezu Krista chega kam tei to.
49003005	Faŋa faŋa to, Wɛ wo pɛ se nabiina lɔre o chega kam konto. O laam mɛ o Sin-laao kom mo o pore Yezu tontoŋena bam zwa de balo na tɔɔle o kwora to zwa se ba lɔre-ka.
49003006	Wɛ chega kam konto tɔge o taan-ŋom dem ŋwaane mo ye ka bere we dwi-gɛ tiina balo na me de Yezu Krista to wó tɔge ba jwoŋi wo-laaro telo Wɛ na boŋe se o pa o tete Juu tiina bam to. Ba na me de Yezu Krista to, ba de ye Wɛ tete kɔgɔ kom nɔɔna mo, ye ba laam wó jwoŋi kolo Wɛ na tiŋi o ni se o pa o nɔɔna bam to.
49003007	Wɛ tɔge o zaane dem ŋwaane mo o zeini-ne de o dam-fɔrɔ kom se a ta toŋe o taan-ŋom dem totoŋa o na pɛ-ne to.
49003008	Amo nam mo ye wolo na tiini a muri Wɛ nɔɔna bam maama wone, ye Wɛ daa ta pa-ne totoŋ-ŋom dem konto, se a ta vei dwi-gɛ tiina tei a bere-ba o taan-ŋom dem, se ba lɔre Yezu Krista wo-laaro na tiini te beiŋi tei ye nɔɔn-nɔɔno bá na te tiim to.
49003009	Amo maa jege se a pa nabiina mo lɔre Wɛ chega kam jaja, de Wɛ na pɛ se ka tɔge chwei selo to. Ko zege boboa ne, chega kam konto maŋe ka seigi Wɛ wolo na ye wonnu maama Keiru to wone mo.
49003010	O ma seigi-ka se ko ba ko yi zem maŋa kam, se o laam tɔge Yezu kɔgɔ kom ŋwaane o pa se dedɛɛra balo maama na jege dam wɛ-baŋa jei sem ne to lɔre o swa yam na daga yera yera tei to.
49003011	O maa tɔge o boboŋa yalo o na maŋe o ja faŋa faŋa boboa ne to, ye o laam pa se ya seene ya ke dé Teiru Yezu Krista ŋwaane.
49003012	Dé na me de Yezu Krista to, o maa pae dé jege baare ye o pa debam chwoŋa se dé ta vei Wɛ tei ye dé bá kɔre foone, dé na ke dé wo-dedoa ded-o to ŋwaane.
49003013	Abam nam yé pa se á boboŋa chɔge de amo na yaare tei abam ŋwaane to, se ko ye abam yuu zeŋim ŋwaane mo.
49003014	Konto ŋwaane mo amo yeini a kuni dwoona dé Kwo Wɛ yiga ne a ke-o lei.
49003015	Ko ná ye Wɛ te-laao ne naa logo baŋa ne, balo maama nɔɔna na jege-ba ba bwoi we ba kwoa to kuri nwoŋi Wɛ na ye debam Kwo to ŋwaane mo.
49003016	Wɛ zaane dem na tiini de beiŋi to, amo yeini a lwoori-o mo se o pa á bochara na dam o Sin-laao kom ŋwaane,
49003017	se Yezu Krista ta tigi á boboŋa ne, de á na ke á wo-dedoa ded-o to ŋwaane. Amo ta lwoori-o mo se o pa á ta-á jege swono kolo na wó pa se á nɛ tiini se kwaare tega ne to,
49003018	se á wane á tɔge de Wɛ nɔɔna bam maama á lɔre Yezu Krista swono kom na mae tei to. Yezu Krista swono kom na tiini ko gaale tei to nye de woŋo na tiini ko yala ye ko dɔra, ko daare ko ye baŋa baŋa ye ko luuna dedɛ to mo.
49003019	O swono kom maa dwoi se nabiina lɔre ko na ye tei to, ye Wɛ nam wó pa se abam mo lɔre-ko, se Wɛ ŋwea kam laam su á bochara maama.
49003020	Pa-na se dé zuli Wɛ wolo na wae wonnu maama o ke to, de o na yeini o zeini debam de o dam dem se ko dwoi kolo dé boboŋa na laga ye dé lwoori-o to.
49003021	Wɛ maŋe se o ta nae zula o nɔn-kɔgɔ kom maama tei ne, de Yezu Krista tei ne, maŋa maama se ko ta vei wuu. Amin.
49004001	Amo na wo peena diga ne dé Teiru wom ŋwaane to, a kwwoori abam se á ta-á tɔge chwo-laao se ko maŋe de Wɛ na bwoŋi abam se á ta-á tɔge tei to.
49004002	Ko maŋe se abam ta-á gwooni á tete mo se á ta-á nege daane maŋa maama, se á daare á ta-á jege ban-peno ye á woli daane de swono.
49004003	Seene-na á yia se á ta-á jege boboŋ-dedwe ne Wɛ Sin-laao kom na pɛ abam ye á fɔge daane de bochare-zuru tei to.
49004004	Yezu nɔɔna bam ye kɔgɔ dedoa mo, ye Wɛ Sin-laao kom de ye dedoa, ne Wɛ na bwoŋi abam se á ta-á tɔge-o ye á jege teenem bedwe ded-o tei to.
49004005	Debam maama jege Teiru dedoa mo, ye dé na sɛ-o de wo-dedoa tei to de ye bedwe mo. De na jwoŋi sɛɛm tei to de ye bedwe mo.
49004006	Wɛ ye dedoa mo ye o ye debam maama Kwo. Wonto maa ye debam maama Yuu-tu, ye o wo debam maama tei ne, ye o kwori o me de debam maama.
49004007	Wɛ nam tɔge o zaane dem ŋwaane mo o zeini debam maama dedoa dedoa, se ko maŋe de Yezu Krista na lage se o pɔɔre o pɛɛra yam o pa debam tei to.
49004008	Ko nam popone Wɛ tɔnɔ kom ne we, “O na diini wɛyuu to mo o kale o dona bam o na wane-ba to o ja vo. O ma daare o pɔɔre o pɛɛra yam o pa o nɔɔna bam.”
49004009	Ko na popone we, “o diini wɛyuu” to, ko kuri mo bɛ? Ko bere we o ya maŋe o tu tega baŋa ye o yi ka kuri.
49004010	Wolo na tu tega baŋa konto to daa ta mo diini wɛyuu o kɛ Wɛ te-laao wonnu tem maama yiga, se o wane o pa wonnu telo maama na wora to ta jege kuri.
49004011	Ko ye wonto tete nam mo woli nɔɔna de o pɛɛra yam, se ba badaara ta ye o tontoŋena, se badaara de ta tɔɔle Wɛ kwora kam, se badaara de ta wae ba bere Wɛ taan-ŋom dem, se badaara ta nii o nɔɔna baŋa ne, ye ba bere-ba o chega kam.
49004012	Yezu Krista nam woli o nɔɔna bam konto dwoŋi se ba wane ba na dam mo se ba ta toŋe ba zeini daane, se ko pa o kɔgɔ kom maama fɔge ko ke daane lanyerane.
49004013	Konto ŋwaane, debam maama laam wó ba dé ta ye bedwe de dé na jege wo-dedoa de Wɛ Bu wom ye dé yei o chega kam tei to. Dé boboŋa laam ma wó tiini ya be lanyerane, se Yezu Krista ŋwea kam ta sui dé bochara maama.
49004014	Dé boboŋa daa bá ta bwona nenɛɛne bu-balɛ boboŋa na ye tei to. Dé daa bá pa se dé boboŋa ta vei yiga de kwaga de nɔɔna berem, ne vio na fuli wonnu ko yage yiga de kwaga tei to. Dé daa bá sɛ se dé tɔge nɔɔna balo na ke swa ba gane ba dwonna se ba tusi to.
49004015	Dé nam wó ta bere Wɛ chega kam mo ye dé jege da-swono, se ko pa dé tiini dé kweere ye dé me de Yezu Krista wolo na ye debam Yuu-tu to.
49004016	Yezu kɔgɔ kom maa nye de o yera mo, ye wonto mo pae se o yera yam jei sem maama toŋe ya woli daane. Ya nam ye teiri teiri mo ye ya maama kwaare daane ya toŋa. Konto ŋwaane, wolo maama na ye Yezu kɔgɔ kom nɔɔno to ná toŋe totoŋe delo Yezu na pɛ-o to, ko wó pa se o kɔgɔ kom maama tɔge da-swono ŋwaane ko fɔge daane lanyerane.
49004017	Amo nam lage a kaane abam dé Teiru Yezu ŋwaane, se á daa yé ta-á tɔge chwei selo dwi-gɛ tiina na tɔge de ba boboŋ-yɔɔro tem to.
49004018	Banto boboŋa ye lim mo, ye ba ŋwea ba tɔge Wɛ ŋwea kam na ye tei to, kokuri ba wo lɔre Wɛ chega kam mo, ba na jege yi-dɛɛre to ŋwaane.
49004019	Ba maa ba kɔre chaveera ye ba tiini ba ke wo-zɔɔna kikia de wo-digiru kikia yalo maama ba boboŋa na zo ka-laga ŋwaane to ko ja gaale.
49004020	Abam nam na lɔre Yezu Krista chega kam to, ko dae se á ta-á tɔge kikia yanto dwoŋi.
49004021	Á na nigi Yezu taane to, ba seene ba bere abam o chega kam chekke.
49004022	Ba ma bere abam se á yage á ŋwe-dwoŋa kam de ka na pɛ á ye tei to. Á ŋwe-dwoŋa kam konto lage ka chɔge abam mo de ka na gane abam se á fera ta zoore wo-yɔɔro telo na ba jege kuri to.
49004023	Á boboŋa maama nam jege se ya pipiri ya ji nadoora mo,
49004024	se á daare á tɔge Wɛ ŋwe-dwoŋa kalo o na ke o pa abam to. Ŋwe-dwoŋa kam konto nye de Wɛ tete ŋwea mo ye ka pa á tɔge chega chwoŋa de wo-pwoŋo chwoŋa chekke.
49004025	Konto ŋwaane pa-na dé yage vwa fɔm, se dé daare dé ta tɛ chega de bere daane, dé maama na ye kɔgɔ dedoa to ŋwaane.
49004026	Abam wolo ná jege ban-zɔŋɔ de o dwoŋi, se o ye pa ko ji wo-balɔrɔ o tei ne, se o daare o le-de o wone lela ye wɛ daa ta wo zo.
49004027	Á yé pa setaana pɛ na laŋa o chɔge abam.
49004028	Wolo na lage ŋweene to daa ye ta ŋɔna. O nam jege se o ta toŋe o pa o tete mo de jawala, se o daare o wane o zeini balo yiniga na jege-ba to.
49004029	Á yé pa se á ni taane ta jege lwaane. Nam ta-á ŋɔɔne-na botare selo na wó fɔge nɔɔna ne ba na lage tei, ye se daare se zeini-ba lanyerane.
49004030	Á yé pa se Wɛ Sin-laao kom wo chɔge de á na ke kolo to, kokuri Wɛ tɔge ko ŋwaane o ma ke maanem de abam se ko bere we á ye o nyem mo, se o dɛ dem ná yia, se o laam jwoŋi abam o ti.
49004031	Yage-na puseŋa, de ban-lom, de wo-zɔŋɔ, se á daare á yage ni-kantɔgɔ, de toro, ko woli de lwaane kikia maama.
49004032	Ta-á nege-na daane se á daare á ta-á jege da-ŋwaŋa. Ta-á ma á chɛ-na daane, ne Wɛ na yage o ma chɛ abam Yezu Krista ŋwaane tei to.
49005001	Abam na maŋe á ye Wɛ bi-swonnu to, se á ta-á lwoni o kikia.
49005002	Ta-á tɔge-na swono chwoŋa, ne Yezu Krista na jege debam swono tei to. Wonto déem ma sɛ se o leiri debam yuu ne o te de wɛleera ŋwaane. O ma kwei o tete o ke Wɛ jeŋa ne se o ji kaanem delo na wó pwoli o wo nenɛɛne woŋo kolo lom na ywomma to.
49005003	Ta-á jege-na swono kom konto, se á yé pa wo-zɔɔna kikia yalo maama na tɔge ka-laga to ta wo á tei ne, naa á ta-á pae á yi su wonnu. Á yé pa se wonnu tem konto taane ta wo á wone. Ko maŋe se Wɛ tete nɔɔna mo yage kikia yanto dwoŋi.
49005004	Ko ná ye vɛɛsa taane, de wo-jwooru dwi maama taane, tento wo maŋe de abam, se á nam ta-á ke Wɛ lei.
49005005	Ta-á yei-na lanyerane we nɔɔno wolo maama ná tɔge wo-zɔɔna keim naa ka-laga kikia, naa wolo ná pae o yi su wonnu, konto tu bá fɔge o na kolokolo Yezu Krista de Baŋa Wɛ tei ne ba paare dem maŋa ne. Nɔɔno ná pae o yi su wonnu, ko bere we o pa tento mo zula ye o daare Wɛ.
49005006	Nam yé pa-na se nɔɔn-nɔɔno na chwoŋa o gane abam de ta-yɔɔro. Keim-balwaaro tem konto dwoŋi mo lage te pa se Wɛ ban-zɔŋɔ kom seene ko ba ko chɔge balo na ve o ni to.
49005007	Konto ŋwaane ja-na á tete de balo na ke konto dwoŋi to.
49005008	Abam déem ya yeiri Wɛ pa se á wo lim wone. Abam nam na tu á me de dé Teiru Yezu Krista to, ko pɛ se pwwooni laam wo á tei ne. Ta-á tɔge-na chwoŋa se ko maŋe de balo na ye pwwooni dem nyem tei.
49005009	Ko ná ye kikia yalo maama na tɔge pwwooni dem chwoŋa to, yanto mo ye wo-laaro telo maama na jege chega to.
49005010	Á na maa tɔge chwo-laao konto to, se á kwaane á lɔre kolo na pwoli dé Teiru Yezu wo to.
49005011	Ja-na á tete se á yé tɔge wo-yɔɔro telo na ye lim dem nyem to, se á daare á pa nɔɔna lɔre jaja we wonnu tem konto ba lana.
49005012	Kokuri wonnu telo nɔɔna na yeini ba seigi ba ke to tiini te jege chaveera se dé ŋɔɔne te taane.
49005013	Á nam ná pɛ se Wɛ pwwooni dem ba de bere wonnu tem konto maama kuri jaja, nɔɔna wó lɔre te na seene te ye tei to.
49005014	Kokuri woŋo kolo maama kuri na lɔre jaja to laam wo pwwooni yiga ne mo. Konto mo ko popone we, “Dɔɔm tu, zaŋe wɛɛne, se n bi toone wone, se Yezu Krista ŋwea kam pwwooni ta wo nmo tei ne.”
49005015	Fɔge á che á tete de á na tɔge chwoŋa tei to, se á ta-á jege boboŋ-dɛɛra, ye ko dae nenɛɛne balo na wo lɔre Wɛ chega kam to.
49005016	Zem da yanto jege keim-balwaaro dedɛ. Konto ŋwaane, Wɛ ná pɛ abam chwoŋa se á toŋe kolo, se á pa ko ja kuri lanyerane.
49005017	Yé ta-á tɔge-na jworim chwoŋa, se á kwaane á lɔre kolo dé Teiru Yezu na lage se á ta-á ke to.
49005018	Yé ta-á ye balo na nyɔ sana ba su ba bugi to, se konto pae kachaare yerane mo. Nam pa-na se Wɛ Sin-laao kom su á bochara lanyerane.
49005019	Ta-á ŋɔɔne-na Wɛ seinim lei, de Yezu kɔgɔ kom lei sem, de Wɛ Sin-laao kom na pɛ abam lei selo to á bere daane. Ta-á leeni-na Wɛ tia lei sem konto á pa dé Teiru Yezu Krista de á wo maama,
49005020	se á ta-á tɔge o ŋwaane á ke dé Kwo Wɛ lei maŋa maama de woŋo kolo maama o na pɛ abam to.
49005021	Á na kɔre Yezu Krista to, se á ta-á nege daane.
49005022	Kaana jege se ba ta nege ba banna ye ba sɛ ba ni, ne ba na sɛ dé Teiru Yezu tei to.
49005023	Kolo ŋwaane kaane baro mo ye o yuu-tu, ne Yezu Krista de na ye o kɔgɔ kom Yuu-tu tei to. O kɔgɔ kom maa nye de o yera mo, ye o ye ba Fɔgeno.
49005024	Yezu kɔgɔ kom nɔɔna bam na sɛ o ni konto to, ko maŋe se kaana de sɛ ba banna ni mo wonnu maama baŋa ne.
49005025	Ko nam ná ye kaan-banna, se á ta-á swoi á kaana, ne Yezu Krista de na jege o kɔgɔ kom nɔɔna bam swono ye o sɛ se o te o leiri ba yuu ne tei to.
49005026	O na tege ba ŋwaane konto to, ko ye se o kwɛ ba bochara digiru mo, se o daare o fɔge-ba o ke Wɛ jeŋa ne. O tɔge Wɛ botare sem ŋwaane mo o ma na o zare-ba.
49005027	O fɔge o kwɛ-ba konto se o kɔgɔ kom laam wó wane ko ba ko zege o yiga ne de nenɔŋ-fɔrɔ. Ko wó ta jege lam ye digiru de chɔgem tera ko tei ne de fenfee de. Konto to, o nɔɔna bam wó ta jege wo-pwoŋo o yiga ne ye tusim tera.
49005028	Ko ná maŋe ko ye kaan-banna, ba jege se ba ta swoi ba kaana, nenɛɛne ba na lage ba tete yera yam tei to. Nɔɔno wolo nam na swoi o kaane to bere we o swoi o tete mo.
49005029	Kokuri nɔɔno tera o na vae o yera kwɛɛm. O nam wó nii o yera yam baŋa ne, ye o di wodiu o ma kɔne-ya. Ko ye bedwe mo de Yezu Krista na nii debam balo na ye o kɔgɔ kom to baŋa ne,
49005030	dé na tɔge dé nye de o yera yam to ŋwaane.
49005031	Wɛ tɔnɔ kom nam bere debam we, “Nɔɔno ná di kaane, o laam wó pɔɔre o tete o kwo de o nu tei ne mo, se o daare o me de o kaane wom ye ba maama yera yam ji bedwe.”
49005032	Taane dem konto kuri dana se n lɔre-de. Amo laam kwei-de a ma ŋɔɔne Yezu Krista de o kɔgɔ kom taane mo.
49005033	Ko ta ye chega mo we abam kan-baro maama jege se o ta swoi o kaane, ne o na swoi o tete tei to. Kaane maama de jege se o ta kɔre o baro mo.
49006001	Ko nam ná ye bia, á na sɛ dé Teiru Yezu to, ko maŋe se á ta-á sɛ á tiina ni. Konto nam mo tɔge chega chwoŋa.
49006002	“Ta-n zuli n kwo de n nu.” Wɛ nia yam maama wone, dento mo ye delo o na bobo se o gwoni o ni o woli de wone to.
49006003	O na gwoni o ni o we tei to mo ye: “Nmo ná zuli n kwo de n nu, Wɛ wó pa se n na ywoni de momwɛ-dɛɛre logo baŋa ne.”
49006004	Ko daare ko ná ye bia tiina, se á yé ta-á tiini á chana á bia baŋa ne se ko pa ba bane zaŋe. Nam ta-á kɔne á bia lanyerane se á pa ba lɔre dé Teiru Yezu chega kam, ye á pa ba da-ka.
49006005	Ko ná ye balo na ye kabɛ to, se á ta-á toŋe á tɔge á yuu tiina boboŋa. Ta-á kɔre-ba ye á toŋe de jawala, nenɛɛne á na wó toŋe á pa dé Teiru Yezu tei to.
49006006	Ko nam dae ba na zege ba nii abam maŋa kalo to yerane mo á wó ta-á toŋe konto se á jwoŋi zula ba tei ne. Ta-á toŋe-na de á wo maama se á ta-á tɔge Wɛ boboŋa na lage tei to, nenɛɛne á ye Yezu Krista tete kabɛ mo tei.
49006007	Ta-á toŋe-na de wopwolo ye á pa se ko ta ye dé Teiru wom ŋwaane, ye ko dae nabiina yerane ŋwaane.
49006008	Kokuri á yei we nɔɔno maama wó na nyɔɔre dé Teiru wom tei ne de keim-laaro telo maama o na ke to, ko ná ye kabaa mo naa nɔɔno de nɔɔno de.
49006009	Ko daare ko ná ye yuu tiina balo na tei kabɛ to, se abam de ta-á ke á kabɛ lanyerane konto dwoŋi, se á yé ta-á foge-ba, kolo ŋwaane á yei we á jege á Teiru wom te-laao ne, ye wonto mo tei abam de á kabɛ sem de. Wonto nam tɔge chega de o na ke nɔɔna maama tei to ye o ba kuri-ba daane.
49006010	Amo na lage a ta kolo a kweeli to mo ye se á ta-á jege baare de á na me de dé Teiru Yezu tei to. Pa-na se o dam-fɔrɔ kom ta wo abam tei ne lanyerane.
49006011	Kwaane-na á jwoŋi Wɛ zeinim dem maama, se á wane á fɔge á che á tete ne á na lage á mage jara tei to, se setaana pɛ swa kikia maama ye wane abam.
49006012	Jara yam konto nam dae debam de dé dwonna nabiina jara. Dé nam jege se dé kwaane dé ke dé jara yam dedaane chichiri selo maama na jege dam wɛyuu jei sem ne to. Banto mo ye setaana pɛ jeŋa dedɛɛra, ye ba jege dam ba bɛɛse balo na yeiri Wɛ logo baŋa ne to.
49006013	Konto ŋwaane, jwoŋi-na Wɛ zeinim dem á ma fɔge á che á tete, se á wane á zege de baare maŋa kalo maama setaana pɛ na wó ba se o chiŋi abam to, ye konto maama ná ti, á ta wó ta-á zega á zega kam jei ne.
49006014	Nam fɔge-na á zege de baare, se á ta-á jege Wɛ chega kam ne á na vɔge á gwaaro de tankila tei to, se á daare á ta-á tɔge chwo-laao Wɛ yiga ne, se ko wane ko che abam de wo-lwanno nenɛɛne á na kwei tan-kɔlɔ á ma kwoli á nyɔɔne jara wone tei to.
49006015	Á ta-á cho á tete nenɛɛne á na zo natera yalo na woli á veiŋa to, se á wane á vo jei maama á bere nɔɔna taan-ŋom delo na pae ba de Wɛ fɔge daane to.
49006016	Ko woli da, ta-á jege-na wo-dedoa de Wɛ se ko ta nye de nan-tana kalo á na zei á je ne se á ma che á tete de wo-lwanno tu wom chena yam to. O che-dɛɛra yam konto jege mini mo se ya zwɛ abam, ye á wó wane á pa se ya maama te.
49006017	Wɛ na jwoŋi abam ŋwea tei to, se á pa ko ta nye de jara yu-gwoŋo mo á puga á yuu ne. Ma-na Wɛ kwora kam á woli á tete, se kanto nye de se-zɔɔ kolo Wɛ Sin-laao kom na ke abam jeŋa ne to mo.
49006018	Á na zege de baare konto to, se á ta-á ware Wɛ ye á lwoori zeinim o tei ne. Á na ware Wɛ maŋa maama to, se á pa ko ta ye o Sin-laao kom dam ŋwaane. Ta-á jege-na á tete se á vɔ á wo lanyerane ye á lwoori Wɛ á pa o nɔɔna bam maama.
49006019	Ta-á lwoori-na Wɛ á pa amo de se, a ná nɛ chwoŋa se a ta taane, se o pa-ne o ni taane delo a na wó ŋɔɔne to, se a daare a na baare a bere nɔɔna o taan-ŋom dem pa se ba lɔre o chega kalo ya na seigi to.
49006020	Ko ye taan-ŋom dem konto ŋwaane mo Wɛ tiŋi-ne se a leiri Yezu yuu ne a ta bere nɔɔna. Ba laam ke-ne peena diga ne a na bere-de to ŋwaane. Nam ta-á lwoori-na Wɛ se o zeini-ne se a ta wae a ŋɔɔne-de de baare, ne ko na maŋe se a ta ke tei to.
49006021	Amo nam lage se abam lɔre amo ni ne de a na wora a ke kolo to. Konto ŋwaane a lage a toŋe de nu-bu swono Tichika se o ba abam tei, se o fɔge o ta amo taane maama de abam. Wonto toŋe o pa dé Teiru Yezu de jawala.
49006022	Amo lage se o pa abam lɔre kolo na wora ko ke debam to, se ko pa á bochara peini tega ne.
49006023	Dé Kwo Wɛ de dé Teiru Yezu Krista wó pa de nu-bia bam maama yezura, se ba ta jege da-swono de wo-dedoa.
49006024	Ko ná ye balo na jege dé Teiru Yezu Krista swono ye ko bá fɔge ko ti to, Wɛ zaane dem ta wo ba maama tei ne.
50001001	Amo Pɔɔl mo popone tɔnɔ konto ye Timoti wo amo tei ne. Debam ye Yezu Krista sabeela mo. De popone se de pa abam balo maama na wo Filipi ne ye á tɔge Yezu Krista ŋwaane á ye Wɛ nɔɔna to, ko woli de á kɔgɔ kom nakwa bam de á yiga-tiina bam de.
50001002	Dé Kwo Wɛ, de dé Teiru Yezu Krista wó pa abam zaane de yezura.
50001003	Maŋa maama amo na guli abam gula, a yeini a ke a Tu Wɛ lei mo abam ŋwaane.
50001004	Maŋa maama amo na lwoori Wɛ a pa abam maama to jege ywoni ko pa-ne,
50001005	de abam na tɔge á toŋe á woli-ne de Wɛ taan-ŋom dem totoŋa yam, ko zege boboa ne ko ba ko yi zem to.
50001006	Amo yei lanyerane we, Wɛ mo ye wolo wom na maŋe o bobo se o kwɛ abam bochara to, ye wonto wó yɔɔre o ta ke konto se ko vo ko ti, dɛ dem Yezu Krista na wó jwoori o ba to.
50001007	Amo tiini a jege abam swono a bochare ne. Konto ŋwaane ko maŋe se amo ta jege á boboŋa konto dwoŋi, kokuri abam maama tɔge á na Wɛ zaane dem ne amo de na nɛ tei to. Leilei konto, ko ná ye ba na vɔge-ne de chaponno ba ke peena diga ne to, naa maŋa kalo amo na kare a beeri jei maama a ŋɔɔne chega a pa Wɛ taan-ŋom dem, maŋa maama mo Wɛ ke-ne zaane ye abam de tɔge á na o zaane dem konto dwoŋi.
50001008	Abam maama na jege fera amo tei ne to tɔge Yezu Krista tete na jege abam swono tei to mo. Wɛ wó zege amo kwaga ne we konto ye chega.
50001009	Amo na lwoori Wɛ a pa abam tei to ye se abam swono kom mo fɔge ko puli dedɛ, ko woli de yeno se á ta-á wae á lɔre kolo maama na tɔge chega to.
50001010	Konto mo á wó wane á kuri kolo na lamma chekke se á ke, ye Yezu Krista dɛ dem ná yia, se digiru ye ta wo á bochara ne, se á daare á na bora Wɛ yiga ne.
50001011	Ko woli da, á kikia maama wó ta tɔge chwo-laao lanyerane, de Yezu Krista na zeini abam tei to. Konto wó pa se Wɛ na zula de teem.
50001012	A nu-bia bam, a lage se á lɔre we yaara yalo na yi amo to nam pɛ se Wɛ taan-ŋom dem jage de yi yiga mo.
50001013	Ko na ke amo tei to pɛ se soja tiina balo na nii pɛ wom sɔŋɔ kom to de balo maama na wora to lɔre we ko ye amo na tɔge Yezu Krista to ŋwaane mo ba vɔge-ne de chaponno ba ke peena diga ne.
50001014	Ko woli da, amo na wo peena diga ne to pɛ se de nu-bia bam dedɛ tiini ba dale dé Teiru wom, pa se ba jege baare maŋa maama ba maa bere Wɛ kwora kam ye ba ba kɔre foone.
50001015	Ko ye chega mo we nɔɔna badaara bere Yezu Krista taane dem puseŋa keim de ni-kantɔgɔ ŋwaane mo. Ko daare badaara nam bere-de de ba boboŋ-laaro mo.
50001016	Banto bere-de swono ŋwaane mo, kolo ŋwaane ba yei we Wɛ tiŋi-ne se a ŋɔɔne chega mo a pa o taan-ŋom dem.
50001017	Babam bam nam na bere Yezu taane dem tei to, ko ye ba lage se ba pa ba tete mo kamunim, ye ba ba jege wo-dedoa. Ba nam boŋe we ba wó chɔge amo yuu mo, amo na wo peena diga ne to ŋwaane.
50001018	Ko nam ba chɔga. Amo ta jege wopwolo de ba maama na jege Yezu Krista taane dem ba bere nɔɔna tei to. Ba ná bere-de de boboŋ-laaro naa boboŋ-balwaaro de, ko ye Yezu taane dem mo ba bera. Amo nam wó tiini a ta jege wopwolo,
50001019	kolo ŋwaane a yei we Wɛ wó jwoŋi-ne o yage, abam na lwoori-o á pa-ne tei, de Yezu Krista Sin-laao kom na pa-ne zeinim tei to ŋwaane.
50001020	Amo tiini a jege teena we a bá zaŋe a ke kolokolo na wó pa a na a chaveera. Amo nam wó ta jege pu-dɛa se, a ta ná ŋwe naa a ná tega, se Yezu Krista na zula a kikia maama baŋa ne.
50001021	Amo tei ne, a ŋwea ye Yezu Krista ŋwaane mo. A nam ná tega, ko wó taa ye nyɔɔre ko pa amo.
50001022	Amo nam ta ná jege ŋwea logo baŋa ne, a totoŋe dem wó wane de woli nɔɔna lanyerane. Konto to, a yeiri a na wó twori kolo se a daare kolo.
50001023	Wonnu tento telei mo pae a boboŋa vugimi daane. Kolo na jege fera ko pa-ne to mo ye se a yage logo baŋa ye a daare a vo Yezu Krista tei a ta wora. Konto wó tiini ko ta lana.
50001024	Ko daare, amo ta ná wo logo baŋa ne, ko wó ta jege zeinim dedɛ ko pa abam.
50001025	A yei we konto ye chega, ye ko pɛ a lɔre we ko maŋe se a ta wo logo baŋa ne. Amo wó ta wo abam maama tei ne se ko pa á fɔge á tɔge Wɛ chega kam ye á ta tiini á jege wopwolo ka ŋwaane.
50001026	Konto to, amo ná jwoori a ba a wo abam tei ne, ko wó pa se á tiini á ta-á zuli Yezu Krista de wopwolo amo ŋwaane.
50001027	Kolo maama ná lage ko ke, se abam nii á kikia yam se á pa ya ta tɔge de Yezu Krista taan-ŋom dem na bere tei to. Konto to, amo ná nɛ chwoŋa se a ba abam tei, naa a ná wo nɛ, amo ta wó lɔre we abam zege lanyerane de boboŋ-dedwe, ye á tɔge daane á kwaana á toŋa á pa chega kalo Wɛ taan-ŋom dem na bere to.
50001028	Amo daa ta wó lɔre we abam dona bam wo nɛ chwoŋa se ba pa foone ja abam de fenfee de. Á na jege á tete tei to wó pa ba maane we Wɛ wó ba o chɔge-ba ye o daare o jwoŋi abam. Wɛ tete mo wó pa ko ke.
50001029	Wɛ na zeini abam se á ta-á tɔge-o tei to, ko dae se á sɛ Yezu Krista de á wo-dedoa yerane, ko ye se á kwori á na yaara de mo o ŋwaane.
50001030	Abam déem nɛ amo na waare a yera tei a toŋe a pa Wɛ, ye á ta kwori á ni we ko ye bedwe mo de zem. Abam laam tɔge de amo á toŋe konto dwoŋi ye á yaara.
50002001	Abam na me de Yezu Krista to mo pae á jege pu-dɛa. O swono kom maa pae á bochara zuri. Wɛ Sin-laao kom ta maa pa se á me daane de wopwolo. Á maa jege da-ŋwaŋa de swono.
50002002	Ko na seene ko ye konto to, a lwoori abam se á ta-á jege boboŋ-dedwe daane, de swono bedwe, se á daare á ta-á jege ni-sɛɛm de wo-dedoa. Abam ná tɔge konto dwoŋi, ko wó pa amo ta tiini a jege wopwolo.
50002003	Á ye mage á nyɔɔna naa á lage kamunim á pa á tete. Nam gwooni-na á tete á pa daane, se á ta-á nege á dwonna maama lanyerane.
50002004	Nɔɔno maama jege se o boŋe o na wó woli o dwoŋi tei to, ko dae we se o woli o tete yerane.
50002005	Á boboŋa yam jege se ya ta ye nenɛɛne Yezu Krista na boŋe tei to mo.
50002006	Ko ná ye wonto, o maŋe o jege Wɛ nyenyego mo. O dedaane Baŋa Wɛ ye bedwe, ye o wo boŋe se o fe o tete se ba ta mae daane.
50002007	O nam na ke tei to, o tiŋi tento maama dáa ne mo, ye o pa o tete ji ne sabeelo tei. O déem ma ba o nye de nabiina.
50002008	O na tu o jege nabiina nyenyego konto to, o déem gwooni o tete ye o sɛ Wɛ ni o ba o te. Ko nam dae toone de toone, ko ye ba page-o dagara baŋa ne mo pa se o te.
50002009	Konto ŋwaane Wɛ laam ma pa Yezu yuu tiini ko zaŋe wɛɛne de zula, ye o daare o pa-o yere delo na dwoi yera maama to.
50002010	Mo kokuri maŋa wó ba ye nɔɔna maama jege se ba kuni dwoona ba zuli Yezu o yere dem ŋwaane. Balo maama na wo te-laao ne, naa tega baŋa ne, naa tega kuri ne to jege se ba kuni dwoona ba zuli-o.
50002011	Ba maama ni taane wó ta jaja we Yezu Krista ye ba Teiru. Konto wó pa o Kwo Wɛ na zula lanyerane.
50002012	Konto ŋwaane, a badwoŋ-swonnu bam, ko maŋe se á maane á nii maŋa kalo amo ya na wo á tei ne ye á sɛ amo ni to. Amo nam na tera leilei to, á jege se á tiini á ta-á sɛ amo ni se ko ja gaale. Ta-á kɔre-na Wɛ lanyerane ye á yera sae, se á kwaane á pa o na jwoŋi abam o yage tei to ta jege kuri.
50002013	Kolo ŋwaane Wɛ mo yeini o ke dam á bochara ne pa se á lage kikia yalo na wó pwoli o wo ye á wane-ya á ke.
50002014	Woŋo kolo maama á na kea, se á yé ta-á poona naa á mage ni-kantɔgɔ ko baŋa ne.
50002015	Konto mo á wó ta-á jege bora Wɛ tei ne ye lwaane bá ta wo á bochara ne. Á wó ta-á ye Wɛ bia balo na ba jege tusim ye á zoore nɔn-balwaaro balo boboŋa na ba tɔge chwoŋa to tetare ne. Á wó ta-á jege pwooni á pa logo baŋa, ne chalechwe tei,
50002016	de á na ŋɔɔne Wɛ ŋwea botara kam á bere nɔɔna tei to. Á ná ke konto dwoŋi, ko wó bere we amo na chɛ a toŋe Wɛ totoŋa abam ŋwaane tei to dae kafɛ. Amo wó ta jege teera de abam, dɛ dem Yezu Krista na wó jwoori o ba to.
50002017	Abam na kwei á wo-dedoa á sɛ Yezu to nye de á kwei woŋo mo á ma kaane Wɛ ye ko pwoli o wo. Dɛ delo amo laam wó ga a ŋwea ye ka woli da ka ji pɛɛre ka pa Wɛ abam ŋwaane. Amo ná lage a te se ko pa Wɛ zula konto, amo wó ta jege wopwolo, ye a lage se abam de na wopwolo.
50002018	Ɛɛ, ko maŋe se abam de ta jege wopwolo lanyerane, se de maama tɔge daane de na ywoni ko gaale.
50002019	Debam Teiru Yezu ná sɛ, amo boŋe se a toŋe Timoti se o ba abam tei leilei. Konto wó wane ko pa se, o ná jwoori o ba o pa-ne abam labaare, se a daa ye ta jege lwia.
50002020	Nɔɔn-nɔɔno daa tera amo tei ne o na jege amo boboŋa yam dwoŋi, ye o kwori o yei abam wolim ni ne, ko ná dae Timoti yerane.
50002021	Balo maama na daare to lage ba tete wonnu yerane mo, ye ba yiga tera de Yezu Krista.
50002022	Ko nam ná ye Timoti, abam maŋe á yei o wo na tɔge chega tei to. O déem tɔge de amo o bere Wɛ taan-ŋom dem, nenɛɛne bu na lage se o tɔge o kwo o toŋe tei to.
50002023	Mo kokuri a boŋe se a toŋe-o abam tei ne, maŋa kalo amo na lɔre we ba wó pore-ne ba yage naa ba bá pore-ne.
50002024	Dé Teiru wom nam pɛ a jege teena we ba wó pore-ne ba yage leilei ye a laam ba abam tei.
50002025	Amo boŋe we ko ya maŋe se a toŋe Yɛpafarodi se o jwoori o ba abam tei. Wonto ye de nu-bu mo. O ma tɔge de amo ye de toŋe Wɛ totoŋa ye de kwori de chana ya baŋa ne. O maa kwori o ye abam tontoŋeno wolo á na le se o ba o woli-ne a yaara yam ŋwaane to.
50002026	Abam fera laam maa jege-o ye o lage se o daa nɛ abam. O wo ya chɔge de á na lɔre we o ya ba jege yezura to.
50002027	Ko ye chega mo we o ya weela ye o da toone tei o kɛ. Wɛ nam mo duri o yiniga. Ko nam dae wonto yiniga yerane mo o duri. Wɛ duri amo de yiniga de o na pɛ o wori ye amo wo daa wo chɔge dedɛ to.
50002028	Konto ŋwaane, amo tiini a lage se o yi abam tei lela, se á ta-á jege wopwolo de á na jwoori á na-o to, ye amo de lwia yam laam jei.
50002029	O ná tua, se á jeeri-o lanyerane de wopwolo dedɛ, o na ye dé Teiru wom nyem to ŋwaane. Ko maŋe se á ta-á nege nɔɔna nenɛɛne wonto dwoŋi tei.
50002030	Kokuri o ya dɛ toone tei o kɛ Yezu Krista totoŋa yam ŋwaane mo. O déem lage o ga o ŋwea de o na leiri abam yuu ne se o ta toŋa o woli-ne to.
50003001	A nu-bia bam, a jege kolo fenfee na daare to se a ta a woli da. Wɛ wó pa á ta-á jege wopwolo dé Teiru wom ŋwaane. Amo na maŋe a popone kolo a ma bere abam to, ko bá ta chamma se a jwoori a bere-te abam se ko wane ko che abam wo-lwanno wone.
50003002	Fɔge-na á che á tete de keim-lwanno tiina balo na kwaane se ba ta gwoni nɔɔna yera ba yage to. Banto ye vara mo.
50003003	Debam nam mo ye balo na ye Wɛ nɔɔna chekke, ye ko dae de na gwoni de peina to ŋwaane, ne banto na bere tei to. Debam tɔge Wɛ Sin-laao kom ŋwaane mo de zuli Wɛ, ye ko leiri de peina gwonim yuu ne. Yezu Krista mo ye wolo de na maa teere to, ye de bá ke de boboŋa de chullu telo na bere we nɔɔna yera gwonim jege kuri ko pa Wɛ.
50003004	Ko ya ná ye we logo baŋa chullu tem jege kuri, amo tete ya wó na chwoŋa lanyerane se a tɔge-te. Nɔɔn-nɔɔno ná boŋe se o tɔge logo baŋa chullu tem, konto tu ta yei we amo nam mo nɛ wonnu tem konto a dwoni nɔɔna maama.
50003005	Amo déem na nɛ da nana to mo ba gwoni a peini ne Juu tiina chullu tem na bere tei to. Ba na loge-ne to, a ye Isarele tu mo, ye a nwoŋi Benjamin dwi tiina bam wone. Amo seene a ye Juu tu mo. Juu tiina mo loge-ne. Ko nam ná ye Wɛ ni-kaana yam tɔgem, amo déem wo Farisi tiina kɔgɔ kom wone mo.
50003006	Amo déem kwaane a toŋe lanyerane de a na bɛɛse Yezu kɔgɔ kom nɔɔna tei to. Ko ná ye Wɛ ni-kaana yam sɛɛm, amo déem tɔge chwoŋa chekke ye tusim tera.
50003007	Amo déem pɛ wonnu tem konto maama jege nyɔɔre te pa-ne, ye a laam boŋe a lɔre we te ye kafɛ mo amo yiga ne, de a na sɛ Yezu Krista to ŋwaane.
50003008	Chega ŋwaane to, woŋo kolo maama amo na jege to, a pa ko ye kafɛ mo a yiga ne, amo laam na tu a me de Yezu Krista wolo na ye amo Teiru to ŋwaane. Konto tiini ko jege kuri ko pa-ne ko dwoi woŋo maama. Wonto ŋwaane mo a kwei a woŋo maama a yage dáa ne. A pa te maama ye weero mo a yiga ne se a wane a jwoŋi Yezu Krista a ke a bochare ne,
50003009	se ko pa a ji o nyem. Konto to, amo wó ta jege chega Wɛ tei ne, a na ke a wo-dedoa de Yezu Krista to ŋwaane. Ko bá ta ye amo tete kikia de a na tɔge Wɛ nia yam tei to ŋwaane. Ko nam ye Wɛ tete mo pa a jege chega o tei ne ye ko zege amo na ke a wo-dedoa de Yezu to ŋwaane.
50003010	Woŋo kolo amo na tiini a lage to ye se a me de Yezu Krista mo, se a kwori a lɔre dam-fɔrɔ kolo Wɛ na mɛ o bi-o toone wone to. Amo ta lage se a tɔge a na o yaara yam dwoŋi, se a daare a ta nye ded-o de o na sɛ o te nabiina ŋwaane to.
50003011	Konto to, amo wó wane a maŋe se Wɛ bi amo de toone wone.
50003012	Ko nam dae we amo maŋe a yi Wɛ chega kam maama. Ko ta dae we a bochare kwɛ de ti maama ye lwaane daa tera. Amo nam na ke tei to, a kwaane mo a yigi se a vo yiga se a laam wane a jwoŋi nyɔɔre Yezu Krista tei ne a ke a jeŋa ne. Kokuri ko ye nyɔɔre dem konto ŋwaane mo o déem jwoŋi-ne o ke o tete jeŋa ne.
50003013	A nu-bia bam, amo na boŋe tei to, ko dae we a maŋe a yi se a jwoŋi-de a ke a jeŋa ne. Amo nam na ke kolo to, a yeini a le wonnu telo na maŋe te kɛ to a boboŋa ne, se a daare a yigi a vo a yi wonnu telo na wo a yiga ne to.
50003014	Amo na tɔge Wɛ chwoŋa tei to mo ye a kwaana se a duri a vo yiga se a laam vo a yi kweelim jei sem. Amo na me de Yezu Krista to, a laam wó vo a na ŋwea Wɛ tei ne. Ŋwea kam kanto ye pɛɛre delo Wɛ na bwoŋi-ne se a ba o tei a jwoŋi to mo.
50003015	Ko ná ye debam balo boboŋa na kweere de Wɛ chwoŋa tɔgem to, ko maŋe se debam maama sɛ we amo na tage tei to ye chega mo. Abam badaara boboŋa nam ná ba tɔge konto dwoŋi, Wɛ wó pa á lɔre woŋo kolo na ye chega to.
50003016	De konto de, ko maŋe se de yɔɔre de ta tɔge chwoŋa kalo de na maŋe de lɔre we ka ye chega to mo.
50003017	A nu-bia bam, ko maŋe se á ta-á lwoni amo kikia yam mo, se á maane á nii balo na tɔge chwo-laao nenɛɛne de na bere abam se á ta-á tɔge tei to.
50003018	Amo lage se a jwoori a bere abam wonnu telo a na maŋe a ta kuni dedɛ to mo. Ko maa pae a yi-na nwoŋa de lwia yalo amo na jege abam ŋwaane to. Ko ye we nɔɔna dedɛ wo á wone ba kikia na bere we ba chuli Yezu Krista dagara kam toone dem.
50003019	Ko kweelim jei ne Wɛ wó chɔge banto de ba dwi maama. Ba yeini ba zuli wonnu telo fera na jege-ba to ko dwoi Wɛ. Ba maa jege teera de kolo na maŋe de ba chaveera to, ye logo baŋa wo-yɔɔro boboŋa jege-ba.
50003020	Ko nam ná ye debam, de kugu jei wo Wɛ te-laao woro ne mo. Konto ŋwaane, de cheigi de Vereno wom se o nwoŋi dáane mo o ba. Ko ye debam Teiru Yezu Krista mo.
50003021	O ná tua, o laam wó kwei de logo baŋa yera yam o pa ya leiri ya ta nye de o tete yera yam. Yanto maa ye Wɛ te-laao nyem ye ya jege nenɔŋ-fɔrɔ. O wó ma o dam-fɔrɔ kolo na pae o wae woŋo maama to o ke konto.
50004001	A nu-bia bam, a swoi abam lanyerane ye á fera jege-ne. Abam pae amo ywoni jege wopwolo, ye a kwori a jege teera de abam. A badwoŋ-swonnu bam, kwaane-na á zege lanyerane de Teiru wom ŋwaane.
50004002	A nam lwoori Yuodia de Sintika lanyerane se á ta-á jege ni dedwe, á na ye dé Teiru wom nyem to ŋwaane.
50004003	Ko woli de nmo wolo na ye a dwoŋi tontoŋeno chekke to, a lwoori nmo de se n zeini kaana banto se ba ta sɛ daane, kolo ŋwaane amo déem tɔge de ba ye de tiini de toŋe de bere nɔɔna Wɛ taan-ŋom dem, ne Kalɛmen déem na ke tei to, de balo maama na tɔge debam ba toŋe to. Wɛ maŋe o popone banto yera o ŋwe-doŋa tɔnɔ kom wone.
50004004	Ta-á jege-na wopwolo maŋa maama dé Teiru wom ŋwaane. Amo ta wó jwoori a ta we, á ta-á jege wopwolo.
50004005	Pa-na se nɔɔna maama lɔre á na ye nabwona mo tei. Kokuri dé Teiru wom bá daane ye o ba.
50004006	Yé zaŋe-na á ta-á jege lwia de kolokolo. Kolo maama nam ná ke ko pa abam, se á ta-á ware Wɛ á bere-o kolo á na lage to ye á lwoori wolim o tei ne, ye á ta kwori á ke-o lei de.
50004007	Konto mo Wɛ wó pa á bochara ta zura se ko ta dwoi nabiina na wó wane ba lɔre ko na ye tei to. Ko ma wó pa se kolokolo ye wane ko chɔge á bochara de á boboŋa maama, abam na me de Yezu Krista to ŋwaane.
50004008	A nu-bia bam, amo ta jege fenfee se a woli da. Ta-á jege-na boboŋa konto dwoŋi: ko ná ye woŋo kolo maama na ye chega to, naa woŋo kolo na jege zula, naa woŋo kolo na yɔɔre chwoŋa, naa woŋo kolo na ba jege tusim, naa woŋo kolo na pwoli nɔɔna wo, naa woŋo kolo na jege teem nɔɔna tei ne, se á ta-á jege-na wonnu tem konto boboŋa. Ko maa ye wonnu telo maama na lana ye nɔɔna seni-te to boboŋa mo.
50004009	Ta-á tɔge-na wonnu telo amo na bere abam ye á sɛ-te to á toŋa. Abam maŋe á lɔre amo ni taane dem de a kikia maama na bere wonnu tem konto tei. Á ná seene á tɔge-te, Bochare-zuru Tu Baŋa Wɛ wó ta wo á tei ne.
50004010	Amo tiini a jege wopwolo dé Teiru wom ŋwaane, kokuri ko daane dedɛ ye abam daa wo guli a gula se á woli-ne, ye leilei konto á laam zeini-ne. Ko nam dae we abam ba jege a boboŋa mo ya, ko ye á wo nɛ chwoŋa mo se á woli-ne.
50004011	Amo na tɛ konto dwoŋi to, ko dae we amo na gɛ kolokolo to ŋwaane. Woŋo kolo maama ná ke-ne, a maŋe a lɔre mo ye a ba gwooni kolokolo.
50004012	Yiniga ná jege-ne, amo yei a na wó ja a tete tei. A jejegero nam ná tiini te daga, a ta yei a na wó ke tei. Kolo maama ná kea, a maŋe a lɔre wonnu tem maama kuri. Wodiiru ná daga pa a di a boboŋa, naa kana ná jege-ne, ye a jejegero ná daga, naa te ná muri, amo ta yei chwoŋa kalo a na wó da to.
50004013	A wae wonnu tem maama a ke, kolo ŋwaane a me de Yezu Krista ye o ke dam a bochare ne.
50004014	De konto de, á ke lanyerane de á na woli-ne de a yaara yam to.
50004015	Abam Filipi tiina tete de yei lanyerane we maŋa kalo a na nwoŋi Makedonia ye a bobo a wora a tɛ Wɛ taan-ŋom dem a bere nɔɔna to, ko ye abam yerane mo woli-ne. Yezu nɔn-kɔgɔ kodwoŋi daa tera ko na woli amo se de yaare de pa daane, ko ná dae abam yerane.
50004016	Amo déem na wo Tɛsaloni ne to, abam toŋe kolo amo na gɛ to á pa-ne, ye ko dae kuni bedwe yerane.
50004017	Ko nam dae we amo yi zo á pɛɛra yam tete mo, se ko ye nyɔɔre delo abam na wó na Wɛ tei ne ya ŋwaane to mo. Konto mo pɛ-ne wopwolo.
50004018	Amo jene daa tera abam yuu ne. Abam maŋe á ŋwe se ko ja gaale. Amo laam nɛ pɛɛra yalo á na ke Yɛpafarodi jeŋa ne se o ja ba o pa-ne to, ye a daa bá ga kolokolo. Abam pɛɛra yam nye de woŋo kolo lwom na yomma ye á kwei á ma kaane Wɛ to mo. Wɛ wó jwoŋi á kaanem dem ye de ta wó pa o wo pwoli.
50004019	Amo Tu Wɛ wó pa abam kolo maama á na gɛ to de o na jege wo-laaro telo na tiini te beiŋi ye te jege nenɔŋ-fɔrɔ to Yezu Krista tei ne.
50004020	Wɛ wolo na ye debam Kwo to maŋe de zula maŋa maama se ko ta vei wuu. Amin.
50004021	Jɔɔne-na Wɛ nɔɔna balo na me de Yezu Krista to maama á pa-ne. De nu-bia balo na wo amo tei ne to de jɔɔne abam.
50004022	Wɛ nɔɔna bam maama jɔɔne abam, ko fɔge ko dae balo na zoore Rom Pa-faro wom sɔŋɔ ne to.
50004023	Debam Teiru Yezu Krista wó pa o zaane dem ta wo á bochara ne.
51001001	Amo Pɔɔl wolo Wɛ na tiŋi-ne de o tete boboŋa se a ta ye Yezu Krista tontoŋeno to mo popone tɔnɔ konto, ye dé nu-bu Timoti mo tɔge o woli-ne.
51001002	Dé popone se dé pa abam balo na ye Wɛ nɔɔna ye á zoore Kolosia ne to. Abam maa ye dé nu-bia balo na tɔge Yezu Krista de á wo maama to. Dé Kwo Wɛ wó pa abam zaane de yezura.
51001003	Maŋa maama debam ná yeini de lwoori Wɛ dé pa abam, dé ta ke Wɛ lei abam ŋwaane. Wonto maa ye dé Teiru Yezu Krista Kwo.
51001004	Kokuri debam lɔre abam na jege wo-dedoa de Yezu ye á kwori á jege Wɛ nɔɔna bam maama swono tei to.
51001005	Konto maa pae se á jege teena we á wó na ywoni Wɛ tei ne. Ko ye abam na bobo á ni Wɛ kwora kam to mo pɛ á lɔre we o tiŋi ywoni dem konto te-laao ne o pa abam. Wɛ kwora kam konto maa ye taan-ŋom delo na seene de ye chega to mo.
51001006	O taan-ŋom dem konto laam jage de yi logo baŋa jei maama, ye de fɔge nɔɔna lanyerane, ne de na maŋe de fɔge abam tei, ko zege maŋa kalo á na bobo se á lɔre Wɛ zaane dem na seene de ye tei to chekke.
51001007	Ko ye Yɛpafera déem mo bere abam Wɛ chega kam konto. Wonto maa ye debam nu-bu-swono ye o toŋe de o wo maama o pa Yezu Krista debam ŋwaane.
51001008	Wonto ta mo tage o bere debam Wɛ Sin-laao kom na pɛ abam ta jege swono á bochara ne tei to.
51001009	Abam na yɔɔre á tɔge Yezu konto to, dé yeini dé lwoori Wɛ mo maŋa maama dé pa abam, ko zege maŋa kam dé na lɔre abam ni ne to. Dé lwoori-o se o pa á ta-á yei o boboŋa na lage tei to, se o daare o pa á na swa de yeino maama ne o Sin-laao kom na pae tei to.
51001010	Abam laam wó wane á tɔge chwoŋa se ko maŋe de dé Teiru wom na lage tei to, ye á kikia maama wó ta pwoli o wo. Dé lwoori Wɛ se o woli abam se á ta-á ke totoŋ-laaro dwi dwi lanyerane, se á boboŋa ta pula maŋa maama Wɛ taane wone.
51001011	Wɛ nam wó tɔge o paare dem ŋwaane o woli abam de o dam-fɔrɔ kom se á wane á fɔge á zege lanyerane, se á kwori á ta-á jege pu-dɛa wonnu maama baŋa ne.
51001012	Á wó wane á ta-á ke dé Kwo Wɛ lei de wopwolo, kolo ŋwaane o pɛ abam chwoŋa se á tɔge á na wo-laaro telo o na tiŋi se o pa nɔɔna balo na ye o nyem to. Wɛ nɔɔna bam jeiŋa jei maa tiini de jege pwooni lanyerane o tei ne.
51001013	Dé Kwo Wɛ ma le debam lim wone se wo-lwanno daa yé ta jege dam debam baŋa ne. O ma daare o ja debam o zo o tete Bu-swono kom paare dem wo.
51001014	Ko nam ye o Bu Yezu mo kwei o ŋwea o ma ŋwe de wɛleera jene pa se Wɛ yage-ya o ma chɛ debam.
51001015	Yezu yɔɔre o nye de Baŋa Wɛ, ye nabiina yia na-o. Nɔɔn-nɔɔno nam ba nae Baŋa Wɛ tete. Yezu maŋe o ye Wɛ Bu mo ye Wɛ ta maŋe o wo ke kolokolo.
51001016	Wɛ dɛ wonto ŋwaane mo o ke wonnu maama. Te maa ye wonnu telo maama na wo wɛyuu ne de tega baŋa ne to, de telo nɔɔna na wae ba nae de telo ba na ba nae to, ko woli de malese, de wonnu telo maama na jege dam nabiina baŋa ne to. Ko ná ye wonnu telo maama na wora to, Wɛ dɛ Yezu ŋwaane mo o ke-te se ko pa o na zula te baŋa ne.
51001017	Yezu maŋe o wora mo boboa ne ye kolokolo daa ta tera. Ko ye wonto ŋwaane mo wonnu maama jege kuri lanyerane ye te toŋe te tɔge daane.
51001018	Ko ná ye Yezu nɔɔna bam tei ne, wonto mo ye ba yuu-tu, ye ba kɔgɔ kom nye de o yera yam mo. O ta maa ye ba pulim jei. Ko ye Yezu mo dɛ yiga o bi toone wone ye o na Wɛ ŋwe-doŋa kam, se ko pa o ta wo wonnu maama yiga ne.
51001019	Dé Kwo Wɛ tete boboŋa mo lage se o Bu Yezu ta nye ded-o fase.
51001020	Wɛ boŋe se o da o Bu wom ŋwaane mo o jwoori o ke wonnu maama o tete jeŋa ne. O Bu Yezu na tege dagara kam baŋa ne ye o jana nwoŋi to mo pa se wonnu maama jwoori te fɔge daane de Wɛ, logo baŋa wonnu tem de wɛyuu wonnu tem maama.
51001021	Ko nam ná ye abam, á déem ye Wɛ dona mo. Abam boboŋa de á kikia maama déem lage wo-lwanno yerane mo pa se á ba lage Wɛ taane.
51001022	Ko daare leilei konto, Wɛ laam pɛ se á me ded-o, o Bu wom na jigi nabiinu ye o daare o te to ŋwaane. Wɛ ke konto se á wane á ba á zege o yiga ne de wo-pwoŋo ye á ye nɔn-laaro balo na ba jege tusim to.
51001023	Abam nam jege se á yɔɔre á ta-á tɔge Wɛ chega kam de á wo-dedoa. Á yé pa se á boboŋa leiri de teena yalo á na jege Wɛ taan-ŋom dem ŋwaane to. O taan-ŋom dem konto ye o kwora kalo abam na maŋe á ni ye ba tɔɔle-ka ba pa logo baŋa jei maama to mo. Amo Pɔɔl nam ye Wɛ tontoŋeno se a ta tɔɔle o taan-ŋom dem mo konto dwoŋi.
51001024	Amo na yaare tei abam ŋwaane to mo pa-ne wopwolo. Ko na chɛ amo yera ne tei to ye Yezu Krista na yaare o daare tei to mo konto. Amo yaara yam nam mo wó woli Yezu yaara yam wone se ko pa o nɔn-kɔgɔ kom na zeinim lanyerane.
51001025	O nɔɔna bam nye de o tete yera mo, ye Wɛ tiŋi-ne se a ta toŋa a pa-ba. Amo na toŋe tei a pa abam to mo ye a yeini a kwaane a tɔɔle Wɛ kwora kam se ka fɔge abam lanyerane.
51001026	Ko zege boboa ne Wɛ chega kam konto déem seigi mo nabiina tei ne, ye Wɛ nɔɔna bam laam ba ba lɔre-ka.
51001027	Ko ye Wɛ tete boboŋa na lage tei to o ma pa ba lɔre o chega kam konto. O lage se logo baŋa dwi maama tiina mo lɔre o chega kam na tiini ka jege lam tei to. Wɛ chega kalo déem na seigi ye ka laam ba ka lɔre jaja to mo ye we Yezu Krista wo abam bochara ne, pa se á jege teena we á wó na nenɔŋ-fɔrɔ Wɛ tei ne.
51001028	Konto ŋwaane debam yeini dé tɔɔle Yezu Krista taane mo dé bere nɔɔna maama. Dé tɔge Wɛ chega kalo maama dé na yei to dé maa kaane-ba ye dé daare dé bere-ba chekke, se ko pa ba maama laam wane ba zege Wɛ yiga ne de ba boboŋa na kweere Yezu ŋwaane to.
51001029	Amo nam kwaane a fe a tete a toŋe konto pa se ko chɛ a yera ne. Ko nam ye dam-fɔrɔ kolo Yezu na yeini o ke a bochare ne to mo a mae a toŋe konto.
51002001	A lage a ta a bere abam a na tiini a toŋe tei abam ŋwaane to mo, ko woli de Wɛ nɔɔna balo na wo Ladika ne to, de nɔɔna dedɛ balo yi na wo nɛ amo to ŋwaane.
51002002	Amo yeini a zeini Wɛ nɔɔna bam maama se ko pa ba wane ba ta jege baare se ba daare ba me daane de swono. Konto wó pa ba zege lanyerane de ba na tiini ba yei Wɛ chega kam tei to. Ba nam wó lɔre Wɛ chega kalo ya na seigi to, ye kanto nam mo ye Yezu Krista tete.
51002003	Wonto mo ye wolo na pa se nɔɔna lɔre Wɛ swa de yeino maama na ye tei ye te jege nyɔɔre dedɛ to.
51002004	A nam tage konto a bere abam se á yé pa nɔɔn-nɔɔno gane abam de o na maŋe o ŋɔɔne swa taane tei maama.
51002005	Ko na ye amo na tera abam tei ne to de, amo boboŋa mo wora abam tei ne. Konto ŋwaane, ko pɛ-ne wopwolo de amo na lɔre we abam zege lanyerane de ni dedwe de á na jege wo-dedoa de Yezu Krista tei to.
51002006	Abam nam na sɛ Yezu Krista se o ta ye abam Teiru to, se á yɔɔre á ta-á ye ded-o konto dwoŋi.
51002007	Nam sale-na á tete ded-o se o fɔge abam de dam. Kwaane-na se á ta-á jege o chega kam á bochara ne, ne ba na maŋe ba zamse abam tei to. Á nam ta-á ke Wɛ lei ko ja gaale.
51002008	Abam ta-á yei se nɔɔna wó kwaane ba ma ba tete swa se ba gane abam, ye swa yam konto dae Yezu Krista nyem. Yanto ye nabiina boboŋa yalo na nwoŋi logo baŋa wo-yɔɔro tem tei mo, ye ya tɔge nabaara chullu tem. Ya maama maa ye kafɛ.
51002009	Ko nam ná ye Yezu Krista, o déem na ye nabiinu to, Wɛ boboŋa de o jworo maama wo o tei ne.
51002010	Abam na me de Yezu to, á maŋe á na Wɛ wo-laaro tem maama á jwoŋi o tei ne. Wonto mo tei woŋo kolo maama na jege dam nabiina baŋa ne to.
51002011	Abam na tu á me de Yezu Krista to, o le á boboŋ-lwanno se te daa yé ta jege dam á baŋa ne. Abam na fɔge á kwɛ konto to, ko nye de ba na gwoni nɔɔno peini tei to. Ko nam na ke abam tei to dae nabiinu keim, se ko ye Yezu keim ŋwaane mo.
51002012	Kokuri, abam na jwoŋi sɛɛm to, ko bere we ba ya suli abam de, nenɛɛne Yezu Krista na tega ye ba suli-o tei to mo. Ko kwori ko bere we á jwoori á bi á na Wɛ ŋwe-doŋa kam, kolo ŋwaane á sɛ we Wɛ dam daga, de o na mɛ-de o bi Yezu toone wone to.
51002013	Abam déem ya ba jege ŋwea Wɛ tei ne, á na tɔge keim-balwaaro to ŋwaane. Á déem wo maŋe de Wɛ nɔɔna bam na ye tei to. De konto de, Wɛ laam pɛ se á na o ŋwe-doŋa kam, á na me de Yezu to ŋwaane. Ko ná ye debam balo maama na ye Wɛ nɔɔna to, o yage de wɛleera maama o ma chɛ debam.
51002014	Yezu na tege dagara kam baŋa ne to, Wɛ ma pa se o nia yam de ya chullu tem maama na bere we dé ke dé chɔge tei to daa yé ta wo dé yuu ne. O ma saare dé wɛleera maama, de Yezu na tege ya ŋwaane to.
51002015	Yezu ma wane woŋo kolo maama na jege dam nabiina baŋa ne to, ye o chɔge ko dam maama. O toone dem dagara kam baŋa ne to mo Wɛ mɛ o bere nɔɔna jaja we wonnu tem konto maama wo o dam kuri ne, ne o na wane o dona ye o ja-ba o vɔ tei to.
51002016	Konto ŋwaane, abam yé pa se nɔɔn-nɔɔno na chwoŋa o yaale abam de á na di kolo ye á nyɔ kolo to. Á yé pa se nɔɔn-nɔɔno bere abam á na wó pɔɔre da yalo se ya ta ye da-kamuna yalo á na wó ma á zuli Wɛ to, ko ze ná ye chan-doŋa ŋwaane, naa siu dɛ ŋwaane.
51002017	Chullu tem konto dwoŋi daa ba jege kuri. Te déem ye lunluŋu mo se te bere chega kalo na lage ka ba to. Chega kam konto nam zege Yezu Krista yera ne mo.
51002018	Á yé sɛ á pa nɔɔna balo na bere we á jege se á ta-á yaare á tete, naa se á ta-á zuli malese. Banto boŋe se ba vere nyɔɔre delo á na jege Wɛ tei ne to mo. Ba yeini ba tɛ nenɛɛne Wɛ mo guri o chega o bere-ba, ye ba boboŋa nam dae Wɛ nyem. Ko nam ye ba tete kamunim boboŋa mo ba jega, ye ko ye kafɛ.
51002019	Banto nam daa ba jege meem de Yezu. Wonto nam mo ye debam Yuu-tu, ye dé me ded-o nenɛɛne nɔɔno yera na twoŋi de o yuu tei to. Yezu ŋwaane mo dé jege ŋwea Wɛ tei ne, ye dé gwaane daane dé toŋa dé tɔge chwoŋa kalo Wɛ na lage to, ye Wɛ woli se dé kɛ yiga. Ko nye de nɔɔno yera na jege pɔɔrem dwi dwi, ye ya ke totoŋa bedwe, ye ya ke ya ke da tei to mo.
51002020	Abam na sɛ Yezu Krista to, ko nye de á tɔge ded-o á te. Konto ŋwaane logo baŋa wo-yɔɔro daa ba jege dam abam baŋa ne. Bɛ mo ye á nam ta ke nenɛɛne á ye logo baŋa nyem? Bɛ mo ye á sɛ chullu telo na bere we,
51002021	“Yé dwei konto”, naa “Yé ta-n di konto”, naa “Yé ja konto”?
51002022	Chullu tento dwoŋi wora wodiiru yerane ŋwaane mo. Wodiiru nam ba jege kuri taa taa. Nmo ná di n ti, mo ko maama. Chullu telo ba na bere abam konto dwoŋi to ye nabiina boboŋa mo. Te wo nwoŋi Wɛ tei.
51002023	Te bere nɔɔna se ba Wɛ zulim ta ye fefeo mo, se ba kwori ba yaare ba tete, ye se ba waare ba yera de. Chullu tem konto dwoŋi lage se te bere we te jege kuri, ye te nam ye kafɛ. Te ware te woli nɔɔna se ba ja ba tete de wo-zɔɔna yalo ba fera na zoore to.
51003001	Abam na nɛ Wɛ ŋwe-doŋa kam to, ko nye de á tɔge de Yezu Krista mo á jwoori á bi toone wone. Yezu laam jege o jeiŋa jei Wɛ jazem seeni. Abam na me ded-o to, pa-na se Wɛ te-laao wonnu tem ta jege fera á tei ne.
51003002	Pa-na se á boboŋa tiini ya zo wo-laaro tem konto, ye ko dae logo baŋa wo-yɔɔro tem.
51003003	Abam na yage wɛleera chwoŋa to, ko nye de á ye toa mo ya tei ne. Á ŋwe-doŋa kam ye Yezu Krista nyem mo, ye Wɛ jege-ka o seiga o tei ne.
51003004	Á ŋwea kam de Yezu Krista ye bedwe mo. Konto ŋwaane, o ná jwoori o ba o bere o tete jaja de o nenɔŋ-fɔrɔ kom, abam de wó tɔge ded-o á ta-á jege o nenɔŋ-fɔrɔ kom dwoŋi.
51003005	Abam nam jege se á chɔge logo baŋa boboŋ-lwanno mo á bochara ne, se á yé zaŋe á sɛ-te. Ko ná ye kabwoŋa mo, naa wo-zɔɔna kikia, naa ka-laga, naa ko ná ye á fera na zoore wo-yɔɔro tei to, naa á pa á yi su wonnu tei to, se á yé sɛ boboŋa yam konto dwoŋi. Nmo ná pae n yi su wonnu, ko bere we n pa tento mo zula ye n daare Wɛ.
51003006	Ko nam na ye tei to, kikia yanto dwoŋi ŋwaane mo Wɛ bane wó zaŋe nabiina baŋa ne.
51003007	Abam tete ŋwea déem tɔge chwei sento dwoŋi mo.
51003008	Ko daare leilei konto, abam nam jege se á de wo-balwaaro tem konto maama mo á yage. Yage-na ban-zɔŋɔ de ban-lom maama. Á yé ta-á boŋe nɔɔna chɔgem. Á yé ta-á twe nɔɔna. Á yé pa se zɔɔna taane ta wo á ni ne.
51003009	Yé zaŋe á fɔ vwa á pa daane. Kokuri abam de á ŋwe-dwoŋa kam á yage de ka kikia maama,
51003010	ye á laam daare á jege ŋwe-doŋa mo. Wɛ mo ye á ŋwe-doŋa kam keiru. O maa wora o fɔge-ka se ka ta nye de o tete ŋwea, se á wane á lɔre o na ye tei to chekke.
51003011	Konto ŋwaane, ko ná ye balo na jege Wɛ ŋwe-doŋa kam to, pɔɔrem tera ba wone. Juu tiina de dwi-gɛ tiina maama ye bedwe mo. Balo peina na gwoni to de balo na wo gwoni to de maama ye bedwe. Balo na ye veira to de balo yi na wo poore to, ko woli de kabɛ de balo na tei ba tete to maama ye bedwe mo. Ba maama wora Yezu Krista ŋwaane mo ye o me de ba maama.
51003012	Wɛ mo kuri abam se á ta-á ye o nyem, ye o jege abam swono. Konto ŋwaane, ta-á jege-na da-ŋwaŋa, de da-zula. Ta-á gwooni-na á tete da-tei ne se á ta-á nege daane de ban-peno.
51003013	Á ta-á zuri á yera á pa daane. Abam wolo ná jege o dwoŋi taane, se á yage á ma chɛ daane, ne dé Teiru Yezu na yage á wɛleera o ma chɛ abam tei to.
51003014	Konto maama wone ta-á jege-na da-swono, se ko pa á wane á tɔge chwoŋa de ni dedwe.
51003015	Pa-na se á boboŋa maama ta tɔge bochare-zuru ne Yezu Krista na pɛ á jege tei to. Abam na ye kɔgɔ dedoa to, Wɛ kuri abam se á ta-á tɔge daane de bochare-zuru konto dwoŋi mo. Maŋa maama se á ta-á ke Wɛ lei.
51003016	Pa-na se Yezu Krista taane dem tiini de zo abam bochara de fɔge-ya lanyerane. Á ta-á ma boboŋ-dɛɛra á bere daane Wɛ chega kam se ko pa á lɔre chwoŋa kalo na lana to. Ta-á leeni-na Wɛ tia lei, de Yezu kɔgɔ kom lei, de Wɛ Sin-laao kom na pɛ abam lei selo to. Á ta-á leeni konto á pa Wɛ, ye á ke-o lei.
51003017	Woŋo kolo maama abam na wora á ke de á ni, naa de á jeŋa to, se á pa ko ta ye dé Teiru Yezu yere ŋwaane, ye á daare á tɔge o ŋwaane á ta-á ke dé Kwo Wɛ lei.
51003018	Kaana jege se ba ta nege ba banna ye ba sɛ ba ni, ne ko na maŋe de balo na tɔge dé Teiru Yezu to.
51003019	Ko nam ná ye kaan-banna, se á ta-á swoi á kaana, se á yé ta-á ke keim-chɛɛre de ba.
51003020	Ko nam ná ye bia, á na sɛ dé Teiru Yezu to, ko maŋe se á sɛ á tiina ni mo maŋa maama, se konto mo lamma Wɛ tei ne.
51003021	Ko daare ko ná ye bia tiina, se á yé ta-á tiini á chana de á bia, se konto wó pa ba boboŋa chɔge chwoŋa kalo na lana to wone.
51003022	Ko ná ye balo na ye kabɛ to, se á ta-á toŋe á tɔge á yuu tiina boboŋa woŋo maama baŋa ne. Ko nam dae ba na zege ba nii abam maŋa kalo to yerane mo á wó ke konto se á jwoŋi zula ba tei ne. Nam ta-á toŋe-na de á wo maama, á na kɔre dé Teiru wom to ŋwaane.
51003023	Woŋo kolo maama á na toŋe to, se á ta-á toŋe de jawala. Pa-na se á na ke tei to ta ye dé Teiru wom ŋwaane, ye ko dae nabiina yerane ŋwaane.
51003024	Kokuri á yei we dé Teiru Yezu Krista wó pa abam nyɔɔre delo o na tiŋi se o pa o nɔɔna bam to. Wonto mo ye á yuu-tu wolo á na toŋe á pa to.
51003025	Ko daare wolo maama na ke o chɔge to wó jwoori o na chɔgem se ko maŋe de o kikia yam na ye tei to. Wɛ nam tɔge chega de o na ke nɔɔna maama tei to ye o ba kuri-ba daane.
51004001	Ko ná ye yuu tiina balo na tei kabɛ to, se á ta-á tɔge chega de á na ke-ba tei to. Á nam ta-á yei we abam de jege wolo na tei abam to Wɛ te-laao ne.
51004002	Abam maama nam tiini á ta-á lwoori Wɛ, se á pa á boboŋa maama ta wora, ye á kwori á ke-o lei.
51004003	Á nam ta-á lwoori Wɛ konto á pa debam de, se o pa dé na chwoŋa dé ta tɔɔle o kwora kam dé bere nɔɔna Yezu Krista chega kam na ye tei to. Ko nam ye amo na bere Yezu chega kam to ŋwaane mo pɛ se a laam wo peena diga ne.
51004004	Lwoori-na Wɛ á pa-ne se a wane a pa nɔɔna lɔre chega kam konto maama fase. Mo totoŋe delo Wɛ na pɛ-ne se a ke to.
51004005	Ko ná ye balo na ba tɔge Yezu to, se á ta-á ke-ba lanyerane de á na tɔge chwoŋa kalo to. Wɛ ná pɛ abam chwoŋa se á toŋe kolo, se á pa ko ja kuri lanyerane.
51004006	Pa-na se á ni taane ta jege ywoni de mwaano, se á daare á ta-á yei á na wó leiri nɔɔna maama taane tei to.
51004007	A lage a toŋe de nu-bu-swono Tichika se o ba abam tei. Wonto toŋe o pa dé Teiru Yezu de o wo maama, ne debam de na toŋe tei to.
51004008	O ná tua, o laam wó ta amo taane maama o bere abam. A lage se o pa abam bochara mo peini tega ne, de á na wó lɔre kolo na wora ko ke debam to.
51004009	Debam nu-bu-swono Onɛsima de wó tɔge o ba. O déem nwoŋi abam kɔgɔ kom wone mo, ye dé yei o wo lanyerane. Banto balei wó ta woŋo kolo maama na wora ko ke debam tei ne to ba bere abam.
51004010	Arisaka wolo na tɔge de amo o wo peena diga ne to jɔɔne abam. Maake wolo na ye choro de Banabas to de jɔɔne abam. Abam maŋe á jwoŋi ni se, o ná tua, se á jeeri-o lanyerane.
51004011	Yesua wolo yere dedwoŋi na ye Jusitu to de jɔɔne abam. Ko ná ye Juu tiina balo na tu ba sɛ Yezu to, nɔɔna banto batɔ yerane mo ye balo na tɔge ba toŋe Wɛ paare dem totoŋa ba woli amo. Ba kwaane ba pa se a bochare ke dam lanyerane.
51004012	Yɛpafera wolo na nwoŋi abam kɔgɔ kom wone ye o toŋe o pa Yezu Krista to de jɔɔne abam. O kwaane mo o lwoori Wɛ maŋa maama o pa abam, se á wane á zege lanyerane de baare, se á boboŋa kweere de Wɛ chwoŋa tɔgem, ye á tɔge o boboŋa na lage tei to maama.
51004013	Amo tete wó wane a ta a bere abam o na tiini o toŋe o pa abam tei to, ko woli de nɔɔna balo na zoore Ladika de Hirapoli ne to.
51004014	Debam badwoŋ-swono Luuka, wolo na ye dɔkta tu to, dedaane Demas jɔɔne abam.
51004015	Jɔɔne-na dé nu-bia balo na tɔge Yezu ye ba zoore Ladika ne to á pa debam, ko woli de Numifa, de Yezu kɔgɔ kolo na yeini ko tigisi o sɔŋɔ ne to.
51004016	Abam ná jwoŋi amo tɔnɔ konto ye á ná gage á ti, se á laam pa-ko Yezu kɔgɔ kolo na zoore Ladika ne to se ba de ga. Ko daare se abam de jwoŋi amo tɔnɔ kodwoŋi Ladika kɔgɔ kom tei ne á ga á nii.
51004017	Ta-na á bere Achipu se o kwaane o ti totoŋe delo dé Teiru Yezu na pɛ-o se o ke to.
51004018	Amo Pɔɔl tete mo mɛ a jeŋa a popone jɔɔnem dento na kweeli to. Abam yé zaŋe á swei amo na wo peena diga ne tei to. Wɛ zaane dem ta wo abam tei ne.
52001001	Amo Pɔɔl dedaane Silas de Timoti mo popone tɔnɔ konto se dé pa abam Tɛsaloni tiina balo na ye Wɛ kɔgɔ kom wo nɔɔna ye á tɔge á ye dé Kwo Baŋa Wɛ de dé Teiru Yezu Krista nyem to. Wɛ wó pa abam zaane de yezura.
52001002	Maŋa maama dé yeini dé ke Wɛ lei á maama ŋwaane, ye dé kwori dé lwoori-o dé pa abam.
52001003	De ná vei dé Kwo Wɛ yiga, dé yeini dé guli á na yɔɔre á tɔge dé Teiru Yezu Krista tei to. Abam na ke á wo-dedoa ded-o tei to mo pae á toŋe lanyerane. Á na swo-o tei to mo pae á toŋe pa ko chɛ á yera. Á na jege teena ded-o tei to mo pae á zege lanyerane de pu-dɛa.
52001004	De nu-bia bam, dé yei we Wɛ mo swoi abam, ye o daare o kuri abam se á ta-á ye o nyem.
52001005	Kokuri, dé déem na kwei Wɛ taan-ŋom dem dé ja ba dé tɔɔle dé bere abam to, ko dae we ni taane yerane mo dé tu dé bere. Wɛ dam wo debam tei ne de o Sin-laao kom de, ye dé zege o chega kam kwaga ne. De na wo á tei ne to, á déem nɛ dé na zoore tei to. Ko maa ye se ko zeini abam mo.
52001006	Á déem lwoni debam de dé Teiru wom na ye tei to. Á na jwoŋi Wɛ taan-ŋom dem to, ko pɛ se á na yaara dedɛ. Á nam ta jwoŋi-de de wopwolo, de Wɛ Sin-laao kom na zeini abam to ŋwaane.
52001007	Ko ma pa se á dwonna lɔre á na ye tei to, ye Yezu nɔɔna balo na zoore Makedwoni teene dem ne de Akaya teene dem ne to maama ta lwoni abam kikia.
52001008	Abam na tɔɔle dé Teiru wom kwora kam á bere nɔɔna tei to, ka yi Makedwoni de Akaya ka gaale ka kɛ ka yi jei maama, ye nɔɔna maama lɔre á na ke á wo-dedoa de Wɛ tei. Mo kokuri dé daa ba jege se dé ta abam kolokolo.
52001009	Nɔɔna bam tete tɛ á na jeeri debam lanyerane tei, de á na yage jwona kaanem se á ta-á tɔge Wɛ. Ba tɛ á laam na toŋe á pa Wɛ wolo na ye chega tu de ŋwea tu to,
52001010	ye á kwori á cheigi o Bu wom se o ba. Wɛ bi-o toone wone mo, ye o lage o nwoŋi Wɛ te-laao ne o ba logo baŋa. Wonto mo ye Yezu wolo na wó jwoŋi debam Wɛ ban-zɔŋɔ kolo na jege se ko ba nɔɔna baŋa ne ba tusim ŋwaane to wone.
52002001	De nu-bia bam, abam tete yei lanyerane we, dé na tu abam tei to, ko dae kafɛ.
52002002	Á yei debam na maŋe dé na yaara dedɛ Filipi ne tei to, ye dé laam ba á tei. Ba déem bɛɛse debam ye ba twe debam dedɛ. De na tu abam tei to, nɔɔna déem kwaane se ba che de chwoŋa. De ko de, de Tu Wɛ nam pɛ debam pu-dɛa se de ŋɔɔne o taan-ŋom dem de bere abam de baare.
52002003	De na yeini de kwoori abam se á tɔge Wɛ to, ko dae we de ŋɔɔne tusim laŋa ne mo, naa de jege boboŋ-balwaaro mo. Ko dae swa mo de ke se de gane abam wolowolo.
52002004	Aawo. De yeini de ŋɔɔne ne Wɛ na lage se de ta ŋɔɔne tei to mo, kokuri wonto mo kuri debam ye o kwei o taan-ŋom dem o ke de jeŋa ne. Ko ye Wɛ mo maŋe de boboŋa se o nii. De na ŋɔɔne tei to, de lage se de pwoli o wo, ye ko dae nabiina wo mo de lage de pwoli.
52002005	Á yei lanyerane we de wo tu se de ŋɔɔne ni-sone ŋɔŋa de abam. De wo ŋɔɔne botare-kamuna se de ma kwoli nɔɔna swa se de na wonnu ba tei ne. Wɛ nam mo wó zege debam kwaga ne de debam na ŋɔɔne kolo to.
52002006	Ko ná ye abam naa nɔɔno wolo maama de, de wo ke de boboŋa ne se nabiina ta pae debam zula.
52002007	De nam seene de ye Yezu Krista tontoŋena mo, ye de ya jege chwoŋa se de daane abam. De nam wo ke konto. De déem jege abam lanyerane ne kaane na jege o bia o nii tei to.
52002008	De na jege abam swono lanyerane to, de sɛ se de kwei Wɛ taan-ŋom dem de maŋe de bere abam, ye de kwei de ŋwea maama de woli da de ke á jeŋa ne, á déem na tigi de boboŋa ne dedɛ to ŋwaane.
52002009	De nu-bia bam, guli-na debam déem na toŋe de pa abam ye ko chɛ de yera ne tei to. De na wora de tɔɔle Wɛ taan-ŋom dem de bere abam to, de ba lage se de daane abam de fenfee de. Konto ŋwaane de tiini de toŋe wea de tete maama se de ma jwoŋi de ni-wodiu.
52002010	Abam wó wane á bere nɔɔna debam chega we de tɔge chwoŋa lanyerane. Wɛ de wó wane o zege de kwaga ne. De na ke tei de abam balo na sɛ Yezu Krista to, de yɔɔre de tɔge chwoŋa mo. De kikia maama déem jege chega ye de wo jaane kolokolo de chɔge.
52002011	Á yei we de jaane abam de je selei mo, ne kwo na yeini o jege o bia tei to.
52002012	De déem kwoori abam se á bochara zuri. De ma daare de kaane abam se á ta-á tɔge Wɛ chwoŋa se ko maŋe de Wɛ na lage tei to. Kokuri Wɛ mo kuri abam se á zo o woro kom wo ye á na paare o tei ne.
52002013	Woŋo kodwoŋi daa ta wora ye de ke Wɛ lei maŋa maama abam ŋwaane. Ko ye de na jaane Wɛ taan-ŋom dem de ba de bere abam to, á sɛ ye á jwoŋi-de lanyerane. Á ma sɛ we ko ye Wɛ kwora mo, ye á wo mɛ-de á ma ji nabiina taane yerane. Ko ye chega mo, taan-ŋom dem seene de ye Wɛ kwora mo, ye de wora de zeini abam balo na sɛ Yezu to.
52002014	De nu-bia bam, yaara yalo na ke abam to, konto dwoŋi mo maŋe ko ke Wɛ kɔgɔ kolo na wo Judea teene dem ne to. Ko maama ye bedwe mo. Á déem nɛ yaara á dwi tiina bam jea ne. Juu tiina balo na sɛ Yezu to de nɛ yaara ba tete Juu tiina bam tei ne.
52002015	Ko ná ye Juu tiina bam, banto mo go dé Teiru Yezu, de Wɛ tontoŋena balo déem na tɔɔle o kwora to, ye ba kwori ba bɛɛse debam de. Ba maa pae se Wɛ wo chɔge de ba. Ba yiga nam tera de nɔɔn-nɔɔno.
52002016	Ba déem kwaane se ba che debam se de ye tɔɔle Wɛ kwora de bere dwi-gɛ tiina balo na dae Juu tiina to, se ka wane ka jwoŋi-ba ka yage. Ba na ve Wɛ kwora kam konto to, ko ma pa ba keim-lwanno tem fɔge te puli te woli da, pa se ba de Wɛ ma kweeli daane. Ko laam yi se Wɛ ban-zɔŋɔ ba ba baŋa ko chɔge-ba.
52002017	Dé nu-bia bam, dé na yage abam ye ko ke fee to, dé jege lwia dedɛ dé pa abam. Ko nam dae we dé boboŋa mo pɔɔre daane, se ko ye dé yia na ware ya nɛ daane to mo. Dé déem tiini dé kwaane se dé jwoori dé nɛ abam,
52002018	ye dé lage se dé ba abam tei. Amo Pɔɔl ya kwaane se a ba, ye ko dae bedwe yerane. Ko nam ye setaana pɛ mo chege dé chwoŋa.
52002019	Ko seene ko ye abam boboŋa mo tiini ya wo debam tei ne. Ko ye abam ŋwaane mo dé jege teena Wɛ tei ne de wopwolo. Dé Teiru Yezu ná jwoori o ba, dé wó mage dé nyɔɔna, dé na jege teera de abam to ŋwaane.
52002020	Ɛɛ, ko ye chega mo, abam seene á pae dé jege teera de wopwolo.
52003001	-
52003002	De na ware se de nɛ daane to, abam fera tiini ya jege debam se ko gaale. Ko ma pa de jeeli se de toŋe de nu-bu Timoti se o ba abam tei, ye debam tete daare de maŋe Atena ne. Wonto ye wolo na tɔge de debam o toŋe Wɛ ŋwaane ye o tɔɔle Yezu Krista taan-ŋom dem. De toŋe-o abam tei ne se o woli abam de dam se á ta-á tɔge Yezu de á wo maama,
52003003	se yaara yalo á na nɛ to ye wane ya pa á jwoori kwaga. Abam yei we yaara yanto dwoŋi maŋe ya jege se ya ba debam baŋa.
52003004	Debam déem ta na wo abam tei ne maŋa kalo to, de maŋe de ta de bere abam we nɔɔna wó bɛɛse debam. Á laam na nɛ to, mo kolo na seene ko ke.
52003005	Amo na tiini a jege abam lwia to mo pɛ se a toŋe Timoti abam tei ne se o ba o lɔre á daa ta tɔge Yezu de á wo maama na. A ya tiini a kɔre mo we setaana pɛ mo tu o gane abam se á ywori Wɛ kwaga ne se ko pa de totoŋa yam maama laam ba ya ji kafɛ.
52003006	Leilei konto Timoti laam jwoori o ba debam tei ye o pa de boboŋa peini tega ne, de o na tage á taane o we á ta tɔge Yezu de á wo-dedoa de swono. O daa ta tage o we á seene á jege debam boboŋa de wopwolo, ye á tiini á lage se á nɛ debam ne debam de na lage se de nɛ abam tei to.
52003007	De nu-bia bam, yaara jege debam dedɛ. De bochara nam tiga de abam, á na tɔge Yezu de á wo-dedoa to ŋwaane.
52003008	Á na tɔge dé Teiru wom de pu-dɛa konto to, ko pae de ŋwea dae kafɛ.
52003009	De wó tiini de ke de Tu Wɛ lei á ŋwaane, dedaane de na nɛ wopwolo dedɛ o yiga ne abam ŋwaane to.
52003010	Maŋa maama tete de wea de yeini de lwoori-o de de wo maama mo, se o yage chwoŋa se de wane de nɛ daane, se de fɔge de bere abam á na gɛ kolo se á wae á ta-á tɔge Yezu de á wo-dedoa to.
52003011	Dé Kwo Wɛ de dé Teiru Yezu nam wó pa debam chwoŋa se de ba abam tei.
52003012	Dé Teiru wom wó pa á swono kom puli dedɛ ko ja gaale, se á ta-á swoi á dwonna de nɔɔna maama lanyerane, ne debam de na swoi abam tei to.
52003013	Konto dwoŋi mo o wó pa á bochara ke dam, se á laam ba á ta-á jege bora dé Kwo Wɛ yiga ne de wo-pwoŋo, maŋa kalo de Teiru Yezu na wó jwoori o ba de o kɔgɔ kom maama to.
52004001	Dé nu-bia bam, ko ta daare fee se dé popone dé woli da. Dé kwoori abam dé Teiru Yezu ŋwaane se á da chwoŋa se ko pwoli Wɛ wo. Dé maŋe dé bere abam chwoŋa kam konto ye á tɔge-ka de zem maama. Dé nam tiini dé lwoori abam se á ke kokeiri se ko dwoni á na maŋe á ke tei to.
52004002	Abam yei nia yalo de na bere abam ye ya tɔge dé Teiru Yezu dam ŋwaane to.
52004003	Wɛ na lage se á ta-á ye tei to mo tento: O lage se á ta-á jege wo-pwoŋo o yiga ne, se á yé ta-á tɔge ka-laga kikia kɔtaa.
52004004	Abam baara jege se á lɔre de á na wó ja á tete de á kaana, se ko ta jege zula ye digiru tera ko wone.
52004005	Á nam yé pa á fera ta zoore ka-laga. Mo nɔn-yɔɔro telo na yeiri Wɛ na ke kolo.
52004006	Baaro de kaane laŋa ne, nɔɔn-nɔɔno yé zaŋe o chɔge o nu-bu naa o ke o de-o. Dé maŋe dé kaane abam lanyerane we, nɔɔno ná ke wo-zɔɔna konto dwoŋi, dé Teiru wom wó waare-o.
52004007	Wɛ na kuri debam se dé ta tɔge-o to, ko dae se dé ta ke wo-zɔɔna kikia ka-laga wone. O nam kuri debam se dé ta jege wo-pwoŋo mo o yiga ne.
52004008	Mo kokuri, nɔɔno wolo ná ve dé na bere tei to, konto tu mɛ o kwaga o ya Wɛ mo. Ko dae nabiina mo o ve, se ko ye Wɛ wolo na ke o Sin-laao kom á bochara ne to mo.
52004009	Ko nam ná ye á na swoi á nu-bia tei to, ko daa wo maŋe se dé popone dé woli da. Wɛ tete maŋe o bere abam á na wó ta-á jege da-swono tei.
52004010	Ko ye chega mo, á seene á swoi á nu-bia balo maama na zoore Makedoni teene dem ne to. Mo kokuri dé nu-bia bam, dé lwoori abam se á tiini á ta-á ke konto se ko ja gaale.
52004011	Kwaane-na se á ta-á zoore chemm. Á ta-á nii á tete kikia se á yage á dwonna. Á ta-á toŋa se á na á tete ni-wodiu á di. Dé maŋe dé ta abam konto mo se á ta-á ke.
52004012	Á ná dɛ chwoŋa kanto, balo na dae Yezu kɔgɔ kom nɔɔna to wó ta nege abam lanyerane. Ko ma wó pa se á daa bá daane nɔɔn-nɔɔno se o pa abam á na gɛ kolo to.
52004013	De nu-bia bam, ko ná ye nɔɔna balo na tege to, de lage se á lɔre chega de ko na ke-ba tei to, se á wo daa ye chɔge toone ŋwaane, ne ko na yeini ko ke balo na ba jege teena Wɛ tei ne to.
52004014	Debam sɛ we Yezu tega ye o laam jwoori o bi toone wone. Konto ŋwaane, ko ná ye balo na sɛ-o ye ba te to, de yei we, o ná tua, Wɛ wó kale banto se ba tɔge ded-o ba yi o tei.
52004015	Á yé ta-á jege lwia. De na bere abam kolo to ye de Teiru wom kwora mo. Dɛ dem dé Teiru Yezu na wó jwoori o ba to, debam balo na daare logo baŋa ne ye de ta ŋwe to bá lwoori de vo Wɛ tei de daare balo na maŋe ba te to.
52004016	Ko nam na wó ke tei to, dé Teiru wom wó nwoŋi Wɛ te-laao ne o chu o ba, ye o kwora bage ka tɛ taane. Maleka pɛ kwora de wó zaŋe ka woli da. Wɛ nabɔnɔ de ma wó keeri. Balo na sɛ Yezu Krista ye ba te to wó da yiga ba bi toone wone.
52004017	Wɛ laam wó wuuri o ja debam balo na daare ye dé daa ta ŋwe to se o pa dé la daane de banto kunkwonnu tem ne, se dé maama jeeri dé Teiru wom wɛyuu ne. Konto mo dé wó ta wo dé Teiru wom tei ne maŋa maama se ko ta vei wuu.
52004018	Ko na seene ko ye konto to, se á ta-á mae chega kam konto á woli daane se á bochara ta tiga.
52005001	De nu-bia bam, ko daa wo maŋe se de popone de ta de bere abam maŋa kalo wonnu tento na wó ke to.
52005002	Abam tete maŋe á yei lanyerane we dé Teiru wom dɛ dem wó pɔpɔ de ba, ne ŋweeno na yeini o pɔpɔ o ba tete ne tei to.
52005003	Maŋa kalo nɔɔna na tɛ ba we, ko ye chemm mo, ye ywoni wora jei maama to, konto maŋa kam ne de cham wó pɔpɔ de ba ba baŋa, ye ba bá lu. Ko wó ta nye de kaane puga na pɔpɔ ka virigi ye ka wɔe tei to mo.
52005004	Dé nu-bia bam, á nam maŋe á poore, ye á daa tere lim wone. Konto ŋwaane dé Teiru wom dɛ dem bá ta jege se de pɔpɔ de zaŋe de yi abam ne ŋweeno tei ye á yeiri ko ni ne.
52005005	Abam maama wo Wɛ pwooni wone mo, ye á tɔge wea chwoŋa. De nam dae tete kokoro nɔɔna, ye de kikia dae lim kikia.
52005006	Konto ŋwaane de ye pa se dɔɔm ta jege debam ne balo na yeiri Wɛ to. Pa-na de fɔge de che de tete se de yia waare.
52005007	Tete ne mo nɔɔna yeini ba dɔa, ye ba kwori ba nyɔ sana ba buga.
52005008	Debam nam ye wea nɔɔna mo. Ko maŋe se de ta cho de tete. Pa-na de ta tɔge Yezu de wo-dedoa, ye de pa da-swono. Konto wó che debam lwaane wone, ne nɔɔno na maa vei jara ye o kwei nan-tana o ma kwoli o nyɔɔne tei to. Pa-na de ta jege teena lanyerane we Wɛ wó jwoŋi debam o yage. Konto maa nye de jara yu-gwoŋo kolo nɔɔno na kwei o ma kwoli o yuu jara maŋa ne to.
52005009	Wɛ na kuri debam se de ta ye o nyem to, ko dae se o ban-zɔŋɔ kom ba ko chɔge debam mo. Ko nam ye se o jwoŋi debam o yage dé Teiru Yezu Krista ŋwaane mo.
52005010	Wonto mo tege de ŋwaane se de wane de tɔge ded-o de na ŋwea Wɛ tei ne. O ná jwoori o ba, ye de ná ŋwe naa de ná tega, ko ba chɔga. De wó na ŋwea ded-o Wɛ tei ne.
52005011	Konto ŋwaane, ta-á woli-na daane se ko pa á bochara ta tiga, se á fɔge á zeini daane ne á na maŋe á ke tei to.
52005012	De nu-bia bam, de nam lwoori abam se á ta-á nege nɔɔna balo na toŋe á tei ne to, balo bam na nii abam baŋa ne ye ba bere abam wo-laaro dé Teiru Yezu ŋwaane.
52005013	Á ta-á zuli-ba lanyerane de swono de ba totoŋ-ŋona yam ŋwaane. Pa se ywoni ta wora á wone.
52005014	De nu-bia bam, de kwoori abam se á ta-á woli nɔɔna lanyerane. Ko ná ye jawɔre-nyena, se á kaane-ba. Ko ná ye balo na kɔre foone to, se á pa ba na baare. Ko ná ye nabwona, se á zeini-ba. Á ta-á zuri á bochara de nɔɔna maama.
52005015	Á ta-á yei se nɔɔn-nɔɔno ye ma wo-lɔŋɔ o ma jwoori o ŋwe wo-lɔŋɔ o pa o dwoŋi. Maŋa maama se á kwaane á ta-á tɔge chwo-laao de á nu-bia bam de nɔɔna maama.
52005016	Á ta-á jege wopwolo maŋa maama.
52005017	Maŋa maama se á ta-á lwoori Wɛ.
52005018	Kolo maama ná kea, se á ta-á ke Wɛ lei. Mo Wɛ na lage se á ta-á ke tei, á na me de Yezu Krista to ŋwaane.
52005019	Yé kwoli-na Wɛ Sin-laao kom.
52005020	Sin-laao kom ná pɛ nɔɔno tɔɔle Wɛ kwora, se á ye gwooni ka na ye tei to.
52005021	Abam nam maŋe-na ŋo maama á nii. Ko ná lana se á ta-á tɔge-ko.
52005022	Se á nam fɔge á che á tetede lwaane dwi maama.
52005023	Baŋa Wɛ wolo na pae nɔɔna bochare-zuru to wó ta jege abam de je selei, se á ta-á jege wo-pwoŋo fase, se á ŋwea maama ta jege chega, ko ná ye á yera de á jworo de. Konto to, dé Teiru Yezu Krista ná tua, á bá ta-á jege digiru Wɛ tei ne de fenfee de.
52005024	Wɛ wolo na bwoŋi abam se á ta-á ye o nyem to bá kwane o ni. O nam wó zeini abam konto.
52005025	De nu-bia bam, á ta-á lwoori Wɛ á pa debam de.
52005026	Jɔɔne-na de nu-bia bam maama, ye á kukwori daane á zuli Wɛ.
52005027	A nam tɛ abam dé Teiru wom dam ŋwaane se á ga tɔnɔ konto á bere de nu-bia bam maama.
52005028	Dé Teiru Yezu Krista zaane dem ta wo á tei ne.
53001001	Amo Pɔɔl dedaane Silas de Timoti mo popone tɔnɔ konto se de pa abam Tɛsaloni tiina balo na ye Wɛ kɔgɔ kom wo nɔɔna ye á tɔge á ye dé Kwo Baŋa Wɛ de dé Teiru Yezu Krista nyem to.
53001002	Dé Kwo Wɛ, de dé Teiru Yezu Krista wó pa abam zaane de yezura.
53001003	De nu-bia bam, maŋa maama de jege se de ke Wɛ lei abam ŋwaane nenɛɛne ko na maŋe tei to, kokuri á ke á wo-dedoa á sɛ Yezu ko ja gaale. Á maama tiini á swoi á dwonna lanyerane, ye á swono kom konto wora ko pula dedɛ.
53001004	Á na ye konto dwoŋi to, de yeini de ta á taane de bere Wɛ kɔgɔ kom na wo jeiga kalo maama ne to, ye de jege teera abam ŋwaane. De tɛ-ba we, nɔɔna bɛɛse abam ye á nae yaara dedɛ, ye á daa ta zege lanyerane de pu-dɛa ye á kwori á tɔge Yezu de wo-dedoa.
53001005	Abam na jege á tete konto dwoŋi to mo pae de lɔre jaja we, Wɛ na wó di nɔɔna taane tei to wó yɔɔre ko tɔge chega chekke. O wó pa á na bora ye á maŋe se á woli o paare dem wone, kokuri abam seene á nae yaara o paare dem konto ŋwaane.
53001006	Wɛ nam jege chega ye o lage o waare balo na yaare abam to se ba jwoori ba na yaara.
53001007	O ma wó daare o woli abam balo na yaare to se á sii se ko woli de debam de. Wɛ wó ke konto maŋa kam o na lage o pa dé Teiru Yezu jwoori o ba se nabiina na-o to. Wonto wó nwoŋi Wɛ te-laao de o dam-fɔrɔ malese tiina bam,
53001008	ye min-vɔɛ zaŋe se kekare-ba. Dé Teiru Yezu wó waare balo na ve Wɛ to, ko woli de balo na wo sɛ wonto tete taan-ŋom dem to.
53001009	Nɔɔna bam konto dwoŋi wó na waarem ne ko na maŋe de ba tei to. Ba wó na lɛɛro se ko ta vei wuu, ye ba wó pɔɔre ba yera de Teiru wom tei ne, se ba daa ye na o paare dam-fɔrɔ kom.
53001010	Konto maama wó ke maŋa kalo dé Teiru Yezu na wó jwoori o ba to. Dɛ dem konto ne o wó na zula o tete nɔɔna bam tei ne. Balo maama na sɛ-o to wó ta dage-o lanyerane. Abam nam wó ta-á wo banto wone de á na sɛ Wɛ chega kalo de na bere abam to ŋwaane.
53001011	Ko ye konto ŋwaane mo de yeini de lwoori de Tu Wɛ maŋa maama de pa abam se o pa á maŋe de Wɛ chwoŋa tɔgem ne o na twori abam se á ta-á ye tei to. De lwoori-o se o pa abam dam se á wane á tɔge chwo-laao nenɛɛne á boboŋa na lage tei to maama, ye á ke totoŋa yalo maama á wo-dedoa kam na wae ka pa á ke to.
53001012	Konto mo wó pa dé Teiru Yezu ta nae zula abam ŋwaane, ye abam de wó na zula, á na me ded-o to ŋwaane. De Tu Baŋa Wɛ de dé Teiru Yezu Krista na ke abam zaane to mo wó pa konto maama ke.
53002001	De nu-bia bam, á yei we dé Teiru Yezu Krista wó jwoori o ba, ye Wɛ wó la debam se de ta wo Yezu tei ne. De nam lage de kwoori abam
53002002	se á ye pa á bochara ta di konto baŋa ne. Á ye zaŋe á pa á boboŋa vugimi daane de nɔɔna na tɛ ba we dé Teiru Yezu dɛ dem maŋe de yi. Nɔɔna ná tɛ abam ba we Wɛ Sin-laao kom pɛ-ba o kwora, naa ba ná we ko ye Wɛ chega mo ba bere abam, naa ba ná we ba jwoŋi tɔnɔ debam tei ne,
53002003	se á ye pa nɔɔn-nɔɔno gane abam de wonnu tento. Kokuri maŋa kalo nɔɔna dedɛ na wó ywori Wɛ kwaga ne to wó ke yiga ye dé Teiru wom dɛ dem laam ba de yi. Ko woli da, wolo wom na ye keim-lwanno tu to jege se o ba yiga. Wonto kweelim maama maa ye se Wɛ chɔge-o.
53002004	O wó pa se o tete ta dwoi wonnu telo maama nɔɔna na zuli to, de kolo maama ba na bwoi we ba wɛ to. O ta wó kwori o done wonnu tem konto maama. O ma wó paale o zo o jeini Wɛ tete diga kam ne ye o bere o tete we, omo mo ye Wɛ.
53002005	Amo ta na wo abam tei ne maŋa kalo to, a yeini a bere abam wonnu tento. Á nam wo guli-te na?
53002006	Woŋo kodwoŋi ta wora ko na chege wonnu tento chwoŋa se te yé ke leilei, ye á yei ko ni ne. Ko daare maŋa kam ná seene ka yi, keim-lwanno tu wom laam wó ba se nabiina lɔre-o jaja.
53002007	Keim-lwanno dam delo na seigi nɔɔna yia ne to maŋe de wora de chɔge nabiina. Ko nam ná ye wolo wom na wora o cho keim-lwanno tem chwoŋa leilei se te ye tiini te ke to, konto tu wó ta wora taa se ko ta vei maŋa kam o na wó lage jeiga to.
53002008	Maŋa kam konto ne mo keim-lwanno tu wom wó ba o ta wora pa se nabiina lɔre-o jaja. Dé Teiru Yezu na wó jwoori o ba maŋa kalo to, o laam wó ma o ni-vio o chɔge wonto fase. Yezu na wó pɔpɔ o ba de lam-fɔrɔ to mo wó pa se keim-lwanno tu wom na chɔgem.
53002009	Maŋa kam keim-lwanno tu wom na wó ba o ta wora to, o wó jwoŋi dam-fɔrɔ setaana pɛ wom tei ne o ma ke wo-kenkagela dwi dwi yalo na dae chega to.
53002010	O ma wó ke keim-balwaaro dwi maama o ma gane balo na wó ga ba ŋwea Wɛ tei ne to. Ko wó ke-ba konto kolo ŋwaane ba ba sɛ se ba jwoŋi Wɛ chega kam de swono se ko pa o jwoŋi-ba.
53002011	Ba na lage ba ve Wɛ chega kam konto to, o laam wó pa se ba boboŋa daa yeiri chega ye ba sɛ ba tɔge kolo na ye vwa to.
53002012	Wɛ nam wó ke konto se balo maama na wo sɛ o chega kam ye ba daare ba swoi keim-balwaaro to mo, se ba na chɔgem o na wó di ba taane maŋa kalo to.
53002013	De nu-bia bam, de jege se de ke Wɛ lei maŋa maama abam ŋwaane, á na ye balo dé Teiru wom na swoi to. Ko zege boboa ne mo Wɛ twori abam se o jwoŋi abam o yage. O mɛ o Sin-laao kom dam ŋwaane mo o ma pa á ji o tete nɔɔna, ye o kwori o tɔge á na sɛ o chega kam de á wo-dedoa tei to. O tɔge tento ŋwaane mo o jwoŋi abam o yage.
53002014	Wɛ na twori abam se á ta-á ye konto to, o mɛ debam na kwei o taan-ŋom dem de bere abam to ŋwaane mo se o pa á tɔge de dé Teiru Yezu Krista á na zula.
53002015	Konto ŋwaane, de nu-bia bam, fɔge-na á ja á boboŋa se á ye yage chega kalo de na maŋe de bere abam to, ko ná ye de na maŋe de wo abam tei ne ye de ŋɔɔne kolo to, ko woli de de na maŋe de popone tɔnɔ kolo de pa abam to de.
53002016	-
53002017	Dé Teiru Yezu Krista dedaane dé Kwo Wɛ wó zeini abam de boboŋ-dɛɛra se á ta-á jege dam se á wane á ta-á tɔge chwo-laao de á kikia de á ni taane maama. Wonto maŋe o jege debam swono ye o ke debam zaane, de o na pɛ de jege baare delo na bá fɔge de ti to, dedaane teena yalo na ye chekke o tei ne to.
53003001	Dé nu-bia bam, ko ta daare fee se dé popone dé woli da. Á ta-á lwoori Wɛ á pa debam se dé Teiru wom taan-ŋom dem na chwoŋa se de jage de yi jei maama, se nɔɔna daare ba sɛ-de lanyerane ne abam de na sɛ-de tei to.
53003002	Lwoori-na Wɛ se o jwoŋi debam nɔn-balwaaro jeŋa ne, kokuri ko dae nɔɔna maama mo sɛ o kwora kam.
53003003	Dé Teiru wom nam bá kwane o ni de o na wó zeini debam tei to. Mo kokuri, o wó woli abam de dam, ye o che abam setaana pɛ dam wone se o yé chɔge abam.
53003004	Á na ye dé Teiru wom nyem to mo de jege abam chega we á wora á tɔge de na maŋe de bere abam kolo to, ye á ta wó ta-á ke konto mo taa.
53003005	Dé Teiru wom wó zeini abam ye o pa á boboŋa tiini ya tɔge Wɛ swono kom, ye o daare o pa á zege lanyerane de pu-dɛa ne Yezu Krista de na ye tei to.
53003006	De nu-bia bam, ko ná ye á nu-bu wolo maama na ye jawɔre-nyem ye o ba tɔge berem delo de na pɛ abam to, se á che á tete de konto tu. Ko ye dé Teiru Yezu Krista dam ŋwaane mo de kaane abam konto.
53003007	Abam nam yei lanyerane we á jege se á ta-á lwoni debam kikia na maŋe ya ye tei to mo. De déem na wo á tei ne to, de ba jege jawɔrɔ.
53003008	De wo jwoŋi de ni-wodiu nɔɔn-nɔɔno tei ne zɛɛra ŋwaane. De nam tiini de toŋe mo se ko chɛ de yera wea de tete, se de ye daane abam wolowolo wodiu ŋwaane.
53003009	Ko nam dae we de ya ba jege chwoŋa se de daane abam konto. De déem nam lage se de ke abam lanyerane se á wane á ta-á lwoni de kikia na ye tei to mo.
53003010	De na wo abam tei ne to, de yeini de pa abam ni we, nɔɔno wolo ná ba lage totoŋa, konto tu ba jege chwoŋa se o jwoŋi o ni-wodiu nɔɔn-nɔɔno tei ne.
53003011	De wora de tɛ taane dem konto, kolo ŋwaane de lɔre we abam badwonna ye jawɔre-nyena mo. Konto dwoŋi nɔɔna bam yeini ba ba toŋa, ye ba kare jei maama ba gigili ba dwonna yia.
53003012	De nam tɛ nɔɔna bam konto dé Teiru Yezu Krista dam ŋwaane, ye de lage de koori-ba se ba ta toŋe chemm se ba wane ba nii ba tete baŋa ne de ba ni-wodiu.
53003013	Dé nu-bia bam, abam tete nam yé yage keim-laaro chwoŋa, de ko na chana ko pa abam to ŋwaane.
53003014	Abam wolo ná wora ye o wo sɛ de na popone tɔnɔ konto wone de bere kolo to, se á maane konto tu, se á wane á ja á tete ded-o, se ko pa chaveera ja-o.
53003015	Á nam ye pa se o ji á dono. Á nam kaane-o ne o ye á nu-bu mo tei.
53003016	Dé Teiru wom mo ye bochare-zuru tu, ye o wó zeini abam se á ta-á jege bochare-zuru maŋa de maŋa de kolo maama na ke abam to. Dé Teiru wom ta wo á maama tei ne.
53003017	Amo Pɔɔl mo jɔɔne abam. Amo tete laam mo popone konto de a jeŋa. A yeini a ke konto a twanno tem maama wone, se á lɔre we ko ye amo mo. A yeini a popone tento mo.
53003018	Dé Teiru Yezu Krista zaane dem ta wo abam maama tei ne.
54001001	Amo Pɔɔl wolo na ye Yezu Krista tontoŋeno to mo popone tɔnɔ konto se a pa nmo Timoti. Baŋa Wɛ wolo na ye debam Vereno to, de Yezu Krista wolo debam na jege o teena to mo pɛ-ne chwoŋa se a ta ye o tontoŋeno.
54001002	Nmo mo ye nenɛɛne amo bu chekke, dedaane n na sɛ Yezu Krista to. Dé Kwo Wɛ, de dé Teiru Yezu Krista wó pa nmo zaane de yezura, ye o daare o duri nmo ŋwaŋa.
54001003	Maŋa kam amo déem na lage se a vo Makedonia to, a lwoori nmo se n maŋe Ɛfisia ne. Nmo jege se n maŋe dáane mo, se n kaane nɔɔna badwonna balo na bere kolo na dae chega to se ba daa yé ke konto.
54001004	Nmo jege se n ta-ba se ba yage ba boboŋa sensɔle selo na dae chega to, se ba daare ba yage ba kwoa kwoa yera natɔga kalo na ba jege kweelim jei to. Kolo ŋwaane wonnu tem konto pae se nɔɔna boboŋa ye kafɛ mo. Te nam ba woli nɔɔna se ba ke ba wo-dedoa dedaane Wɛ se ba ta tɔge-o.
54001005	Nmo jege se n kaane-ba mo dedaane wonnu tem konto se ba yage-te, se ba daare ba ta jege swono kolo na ye chekke to. Ba ná jege bochare-ŋona, ye ba ná ke kolo maama ba na yei we ko lamma to, ye ba ná yɔɔre ba ke ba wo-dedoa dedaane Wɛ, ko wó pa se ba ta jege swono kom konto.
54001006	Nɔɔna bam konto nam ywori wo-laaro tem konto wone mo, ye ba tusi ba tɔge taane delo na ba jege kuri to.
54001007	Ba lage se ba ta ye Wɛ nia yam berena mo, ye ba nam ba ni ba tete ni taane kuri. Ba yeini ba seene ba yia mo ba ŋɔɔne wonnu tem ye ba ta yeiri te kuri.
54001008	Ko ná ye Wɛ nia yam, dé yei we ya lana ya pae nɔɔno wolo na tɔge-ya chekke to.
54001009	Ta-n yei we, Wɛ na tage o nia yam to, o wo tage-ya nɔn-laaro ŋwaane. O nam tage-ya o pa balo na yeini ba chɔge chullu to mo, dedaane banegero nyena. O ta tage-ya o pa balo yiga na tera ded-o to mo, de wo-lwanno tiina. O ta tage-ya o pa nɔn-balwaaro de balo na ba nege-o to mo. O ta tage-ya o pa balo de na go ba kwoa naa ba niina naa ba dwonna to mo,
54001010	dedaane ka-lagena, de baara balo na mae ba dwonna ba jiri kaana to, dedaane balo na cho ba jaane nɔɔna de dam to, dedaane balo na fɔ vwa to, de balo na du de Wɛ ye ko ye vwa to. O nam tage o nia yam o pa balo na ke kolo maama ba chɔge berem delo na ye chekke ye de tɔge Wɛ taan-ŋom dem na bere tei to mo.
54001011	Taan-ŋom dem konto nwoŋi Dam-fɔrɔ wopwolo Tu Baŋa Wɛ tei mo, ye wonto ke-de amo jeŋa ne.
54001012	Dé Teiru Yezu Krista mo pɛ amo dam se a ta toŋa a pa-o. A ke-o lei dedaane o na boŋe we amo jege wo-dedoa to, ye o twori-ne se a ta toŋa a pa-o to.
54001013	Faŋa to amo déem yeini a ŋɔɔne mo a chɔge Wɛ yere, ye a kwori a twe-o, ye a ta yaare o nɔɔna. De konto de, Wɛ nam ta duri amo ŋwaŋa, kolo ŋwaane amo ya wo sɛ-o, ye ko pa se amo yeiri woŋo kolo a na jege a ke to.
54001014	Ko daare dé Teiru wom nam mo ke-ne zaane dedɛ ko ja gaale, ye o daare o pa se a ta jege wo-dedoa dedaane Yezu Krista, ye a ta swo-o.
54001015	Taane dento ye chega ye de jege se nɔɔna yɔɔre ba sɛ-de mo: “Yezu Krista tu logo baŋa se o jwoŋi nɔn-chechɔgero mo o ke-ba Wɛ jeŋa ne.” Amo nam mo ye nɔn-chechɔgɔ a dwoi nɔɔna maama.
54001016	Wɛ nam ta ma duri amo ŋwaŋa se ko pa se Yezu Krista wane o bere nɔɔna o na zuri o yera de amo tei to. O na tiini o zuri o yera de amo wolo na ye nɔn-chechɔgero yiga-tu to ye maanem mo ko pae nɔɔna balo na wó da amo kwaga ba ba ba sɛ-o se ba daare ba na ŋwea kalo na ba jege kweelim Wɛ tei ne to.
54001017	Baŋa Wɛ ye pɛ wolo paare na bá ti maŋa de maŋa to mo. O ye ŋwea tu, ye o yera ba nae de yia. O dwoŋi tera. Konto to, zula de paare ta wo o tei ne se ko ta vei wuu. Amin.
54001018	Amo bu Timoti, a lage a ta de nmo se n ta-n toŋe n pa Wɛ, ne ba déem na tɔɔle Wɛ kwora ba ta nmo taane tei to. Ko na ye konto to, se n kwaane n guli ba na tɔɔle tei to se n wane n ke n tete n ke daane, nenɛɛne n na lage n mage jara chekke tei to.
54001019	Ta-n tɔge Wɛ chwoŋa se n daare n ta-n ke kolo maama n na yei we ko lamma to. Nɔɔna badwonna wora ye ba ba sɛ se ba ta tɔge kolo ba na yei we ko lamma to. Konto ma pa se ba daa ware ba da Wɛ chwoŋa.
54001020	Humenaya de Alɛzanda mo nwoŋi nɔɔna bam konto wone. Amo maŋe a ke banto setaana pɛ jeŋa ne se o vaŋe ba zwɛ, se ko bere-ba we ba daa yé ŋɔɔne ba chɔge Wɛ yere.
54002001	Kolo amo na lage se a da yiga a ta mo tento. Á jege se á ta-á lwoori Wɛ á pa nɔɔna maama. Lwoori-na Wɛ se o ta nii ba baŋa ne, se á daare á ta-á ke-o lei ko ŋwaane.
54002002	Á ta-á ke konto dwoŋi á pae pwa dedaane dedɛɛra maama na jege dam nɔɔna baŋa ne to, se ko pa dé ta zoore de ni-ywom de yezura, se dé na chwoŋa dé seene dé yia dé ta tɔge Wɛ.
54002003	Wɛ-lworo kom konto dwoŋi mo lamma, ye ko pwoli Wɛ wo, wolo na ye de Vereno to.
54002004	Wonto mo lage se nɔɔna maama na verem, ye ba kwori ba lɔre kolo na ye chega to.
54002005	Wɛ dedoa yerane mo wora. Wolo de na fɔge nabiina de Wɛ daane to de ye dedoa yerane mo. Nɔɔno wom konto mo ye nabiinu Yezu Krista.
54002006	Wonto mo sɛ o te o ŋwe nɔɔna maama wɛleera jene. O tege maŋa kam na maŋe se o te to, ye ko ye maanem mo se ko bere we Wɛ lage se nɔɔna maama na verem.
54002007	Konto ŋwaane mo Wɛ pɛ se a ji o tontoŋeno, se a tɔɔle o kwora a bere nɔɔna. A ŋɔɔne chega mo se ko dae vwa mo a tɛa. Wɛ seene o toŋe-ne mo se a ta bere dwi-gɛ tiina balo na maŋe ba ba tɔge-o to, se ba sɛ o chega kam.
54002008	Abam ná lage á lwoori Wɛ mɛ maama, ko maŋe se baara mo zaŋe ba ware Wɛ, baara balo na wó wane ba zeiŋi je-ŋwe wɛɛne, ye ba ba jege ban-zɔŋɔ naa ni-kantɔgɔ to.
54002009	Amo nam ta lage se kaana de ja ba tete de ba gwaaro vɔɔm, se ba ta kɔre chaveera ba zoore gwaaro telo na maŋe-ba to. Ba ba jege se ba tiini ba kwɛ ba yuni dedɛdɛ, naa se ba fɔge ba yera dedaane nenɔŋa wonnu. Ko ná ye sabu-seŋa wonnu, naa kandwa-ŋona, naa gwaaro telo sabia na damma to, ko wo maŋe se ba tiini ba kwaane ba ta fɔge ba tete konto dwoŋi.
54002010	Kaana nam ná lage se ba ta lamma, ba jege se ba zo keim-laaro mo, nenɛɛne ko na maŋe de kaana balo na bere we banto tɔge Wɛ to.
54002011	Kaana jege se ba ta jei chemm mo ba cheigi balo na bere-ba Wɛ chwoŋa to, se ba daare ba ta nege-ba.
54002012	Amo ba sɛ se kaana ta bere baara naa ba ta jege dam ba baŋa ne. Ba jege se ba ta jei chemm mo.
54002013	Kokuri ŋwaane, Wɛ déem na ke nabiina to, o ke Adama mo yiga ye o laam daare o ke Awa.
54002014	Ko woli da, ko déem dae Adama mo setaana pɛ wom gane, se ko déem ye kaane wom mo o gane pa se o chɔge Wɛ ni.
54002015	Ko ná ye kaana, Wɛ pɛ se ba ta lore bia, ye konto mo wó pa se ba wane ba na verem. Ba ná sɛ ba yɔɔre ba ta tɔge Wɛ de wo-dedoa de swono de wo-pwoŋo, ye ba kwori ba jege ba tete, Wɛ wó jwoŋi-ba.
54003001	Taane dento seene de ye chega mo: “Nɔɔno ná tiini o boŋe se o ji Yezu kɔgɔ kom yiga-tu, konto tu lage totoŋ-ŋom mo.”
54003002	De na ye totoŋ-ŋom to, Yezu kɔgɔ kom yiga-tu jege se o ta ye nɔn-ŋom mo nɔɔna maama tei ne. O nam jege se o ta jege kaane dedoa yerane mo. O ta jege se o ta ye nɔn-yero de jawala nyeno wolo na wae o tete o jaana to mo. O jege se o ta jeeri veira mo o sɔŋɔ ne lanyerane. O jege se o ta yei nɔɔna berem mo chekke.
54003003	O nam ba jege se o ta ye sa-nyɔro naa kantɔ-mageno naa wolo na jege ban-lom to. Ko maŋe se o ta ye nɔn-cheno mo. O nam ba jege se o ta ye sabu-lageno.
54003004	O jege se o ta wae o nii o sɔŋɔ tiina baŋa ne mo lanyerane, se o daare o pa o bia ta nege-o dedɛ.
54003005	Kokuri mo nɔɔno ná ware o nii o tete sɔŋɔ tiina baŋa ne, o nam wó ke tɛ mo o nii Wɛ kɔgɔ kom baŋa ne?
54003006	Ko wo maŋe se o ta ye wolo na bobo se o tɔge Wɛ leilei to. Ko ya ná ye konto, o wae o bobo se o bere o tete de nɔɔna. Wɛ laam ma wó di o taane pa se o to, nenɛɛne setaana pɛ wom déem na bere o tete ye o to tei to.
54003007	Yezu kɔgɔ kom yiga-tu jege se o ta ye nɔn-ŋom mo nɔɔna maama tei ne, de balo na ba tɔge Wɛ to de [tei ne]. Ko ya ná dae konto, nɔɔna wó zaŋe ba zege ba chɔge o yuu pa se setaana pɛ ja-o, nenɛɛne kalanchogo mo jaane-o tei.
54003008	Ko ye bedwe mo de Yezu kɔgɔ kom wolim tiina de. Ko maŋe se ba ta ye balo nɔɔna na nege to mo. Ba ba jege se ba ta ye nia yalei tiina naa se ba ta ye sa-nyɔra naa nɔn-kwollu naa kampen-nyena.
54003009	Ba nam jege se ba ke boboŋ-dedwe mo dedaane berem delo na ye chekke to se chaveera yé ta wo ba tei ne. Berem dem konto déem seigi Wɛ wone mo, ye o laam pa se dé lɔre-de.
54003010	Nɔɔno ná lage se o ji Yezu kɔgɔ kom wolim tu, ba jege se ba da yiga ba maŋe-o mo ba nii, ye o kolokolo ná tera, se ba laam pa o bobo o totoŋa.
54003011	Ko maŋe se ba kaana de ta ye balo nɔɔna na nege to mo, se ba yé ta ye bebare-nyena. Ba jege se ba ta ye jawala nyena mo, se nɔɔna ta yei ba wo wonnu maama baŋa ne.
54003012	Yezu kɔgɔ kom wolim tu jege se o ta jege kaane dedoa yerane mo, se o daare o ta wae o nii o bia de o sɔŋɔ tiina maama baŋa ne lanyerane.
54003013	Kokuri mo wolim tu wolo maama na toŋe o totoŋa lanyerane to wó na nyɔɔre. Wonto tu wó na zula dedɛ nɔɔna tei ne, ye o daare o na baare se o ŋɔɔne o na ke o wo-dedoa de Yezu Krista tei to.
54003014	Amo boŋe se a ba nmo tei leilei. Amo nam ya popone wonnu tento se a bere nmo se,
54003015	a ná daane fenfee, se n wane n lɔre nɔɔna balo na ye Wɛ sɔŋɔ tiina na wó ta ke ba tete tei to. Banto mo ye Wɛ chwoŋa nɔɔna ye ba tɔge Ŋwea Tu Baŋa Wɛ. Banto mo ye balo na kwaana ba wola se ba nii berem chekke dem baŋa ne, nenɛɛne ywoa na woli diga se ka yé vi to mo.
54003016	Ko seene ko ye chega mo we, Wɛ tɔgem ye wo-kamunu mo. Wɛ laam mo pɛ se dé lɔre wolo o na toŋe debam nabiina tei ne to: Wonto mo jigi nabiinu. Wɛ Sin-laao kom ma bere we o ye nɔn-ŋom mo. Wɛ malese ma na-o. Nɔɔna ma ja o taane ba zo teene maama wo ba ta. Nabiina ma sɛ-o logo baŋa ne. O laam ma dii Wɛ te-laao de dam-fɔrɔ.
54004001	-
54004002	Wɛ Sin-laao kom bere debam chekke we, maŋa wó ba ye nɔɔna badaara wó zaŋe ba ve berem delo debam na sɛ to. Pipiri nyena balo na fɔ vwa to mo wó gane-ba pa se ba yage berem chekke dem. Banto boboŋa mo chɔge pa se ba yeiri we ba na ke kolo to ba lamma. Ba wó pa se nɔɔna ta sɛ chichiri selo na fɔ vwa to ni mo, ye ba daare ba ta tɔge setaana berem na ye tei to.
54004003	Nɔɔna bam konto mo yeini ba bere we ko chula se nɔɔno di kaane. Wodiiru tedwonna de maa wora ye banto ta mo bere we ko chula se nɔɔna di-te. Nmo nam yei we Wɛ mo ke wodiiru tem konto se debam balo na tɔge-o ye dé ba dé lɔre o chega kam to ta ke-o lei te ŋwaane, se dé daare dé ta di-te.
54004004	Kolo ŋwaane wonnu telo maama Wɛ na ke to lamma. Ko wo maŋe se dé ta chuli kolokolo. Dé ná jwoŋi woŋo kolo, ye dé ná ke Wɛ lei ko ŋwaane, dé ba jege se dé chuli-ko.
54004005	Wɛ taane dedaane debam Wɛ-lworo kom mo pae se ko lana Wɛ tei ne.
54004006	Nmo jege se n ta wonnu tento mo n bere n nu-bia bam. N ná ke konto, ko wó pa se n ta-n ye Yezu Krista tontoŋeno-ŋom. N ná yɔɔre n sɛ Wɛ chega kam taane dem de berem chekke delo n na maŋe n tɔge to mo, n bochare wó be lanyerane.
54004007	Yé zaŋe n cheigi sensɔle selo na ba jege kuri ye se ba woli Wɛ chwoŋa to. Nam fɔge n che n tete se n tɔge Wɛ chwoŋa.
54004008	Dé yei we, n ná waare n yera pa se ya damma, ko jege wolim fenfee. Ko daare, n ná tɔge Wɛ chwoŋa, konto mo tiini ko jege wolim wonnu maama baŋa ne. Kolo ŋwaane ko wó pa se n na wolim zem ŋwea kam baŋa ne, se n daare n na ŋwea kalo na lage ka ba to Wɛ tei ne.
54004009	Taane dem konto ye chega ye de jege se nɔɔna yɔɔre ba sɛ-de mo.
54004010	Konto ŋwaane mo pae se dé fe dé yera dé toŋe de dam, kolo ŋwaane Ŋwea Tu Baŋa Wɛ jege debam teena. Wonto mo ye nɔɔna maama Vereno, ko fɔge ko dae balo na sɛ-o to.
54004011	Ta-n bere wonnu tem konto se n pa nɔɔna ta tɔge-te.
54004012	Yé pa se nɔɔn-nɔɔno gwooni-m de n na ye nɔn-doŋo to ŋwaane. N jege se n ma n tete mo n bere Yezu nɔɔna bam ba na wó ta ke tei. Nmo ni-ŋɔŋa na ye tei to de n totoŋ-naga, de n swono, de n na jege wo-dedoa de Wɛ tei to, de n boboŋ-ŋona de na ye tei to maama mo n jege se n ma n bere-ba.
54004013	Amo ta ná wo tu, yɔɔre n ta-n gare Wɛ taane dem se nɔɔna ta cheiga, se n daare n bere-ba Wɛ chega kam se ba sɛ, se ko ta vei maŋa kam amo na wó ba to.
54004014	Nɔɔna déem na tɔɔle Wɛ kwora ba ta nmo taane to, ye Yezu kɔgɔ kom nakwa bam de zi ba jea nmo baŋa ne to, Wɛ mo pɛ nmo wolim se n ta-n toŋe n pa-o. Nmo nam ba jege se n yage Wɛ-pɛɛre dem konto.
54004015	Ko maŋe se n seene n yia mo se n ta-n ke wonnu tem konto de n wo maama. Konto mo wó pa se nɔɔna maama ta nae nmo na kɛ yiga tei to.
54004016	Ta-n yei n tete se n daare n ta-n yei n berem dem na ye tei to. Kwaane n ta-n ke wonnu tem konto, se nmo wó jwoŋi n tete, ye n ta wó kwori n jwoŋi balo na cheigi-m to de.
54005001	Yé zaŋe n bwɛ Wɛ chwoŋa nɔn-kwea. N jege se n kwoori-o mo nenɛɛne o ye n kwo mo tei. Ko ná ye nɔn-donno, n jege se n ke-ba nenɛɛne ba ye n nyaana mo tei.
54005002	Ko ná ye kazena, se n ta-n ke-ba nenɛɛne ba ye n niina mo. Ko ná ye ka-donno, se n ke-ba nenɛɛne n nakɔa tei de n boboŋ-dɛɛra.
54005003	Ko ná ye kadeina, ye ba ná seene ba ba jege nɔɔno se o ta nii ba baŋa ne, se n ta-n zuli-ba.
54005004	Ko daare kadeim ná jege bia naa naaro, banto mo jege se ba ta nii-o, ba na ye o tete sɔŋɔ tiina to ŋwaane. Mo Wɛ chwoŋa berem dem na ye tei to. Kadeim bia ná woli-o konto, ko wó pa se ba jwoori ba ŋwe ba tiina jene de ba na yaare ba ŋwaane to. Konto nam mo pwoli Wɛ wo.
54005005	Kaane wolo na seene o ye kadeim ye o ba jege nɔɔn-nɔɔno se o ta nii o baŋa ne to tiŋi o teena mo Wɛ baŋa ne. Tete de wea maama o tiini o ware Wɛ mo ye o lwoori wolim o tei ne.
54005006	Ko daare kadeim wolo na lage se o ta zoore poweeni yerane to maŋe o te mo ye o ŋwe.
54005007	Nam pa se ba maama lɔre wonnu tento se ba ta ke, se nɔɔn-nɔɔno yé wane o zaŋe o chɔge ba yuu.
54005008	Nɔɔno yiga ná tera de o chorro, ko fɔge ko dae o tete sɔŋɔ tiina, konto tu yage Wɛ chwoŋa mo. Wonto mo tiini o ye nɔn-balɔrɔ o dwoi balo na maŋe ba ba tɔge Wɛ to.
54005009	Abam yé ga kadeim yere a ke kadeina bam wone, ko ná dae we wonto kɛ bena fuseredo. Wolo na maŋe se o woli da to jege se o baro zoorem ta ye bedwe yerane mo.
54005010	O jege se nɔɔna ta yei o ni ne mo lanyerane de o totoŋ-laaro o na ke to. O ná loge bia ye o nii ba baŋa ne, naa o ná jeeri veira o diga ne lanyerane, naa o ná gwooni o tete se o ta woli Yezu nɔɔna bam, naa o ná zeini balo na wo cham wone to, ye o ná kwaane o tɔge keim-laaro chwoŋa konto dwoŋi, abam wae á gare-o á woli da.
54005011	Ko daare kadeina balo na ye ka-bwona to, abam ba jege se á ga-ba á woli da. Kolo ŋwaane banto wo daa ná zaga se ba yé ta ye kadeina, ba wó ywori mo Yezu Krista tei ne ye ba lage se ba daa zo banna.
54005012	Ba ná zaŋe ba ke konto, ba bá na bora, kolo ŋwaane ba chɔge ba na dɛ yiga ba du ba ni de Yezu Krista tei to mo.
54005013	Ko nam ta woli da, kadeina balo na ye ka-bwona to yeini ba tɔge jawɔrɔ chwoŋa mo ye ba swoi se ba ta tole ba vei sɔŋɔ de sɔŋɔ. Ko ma pa se ba ji bebare-nyena de ka-gɔɛ ba woli ba jawɔrɔ kom wone, ye ba ŋɔɔne wonnu telo na dae se ba ya ŋɔɔne to.
54005014	Mo kokuri pa se amo boŋe we ko wó ta lamma se kadeina balo na ye ka-bwona to ta zoore banna se ba lo bia se ba daare ba ta nii ba tete sam baŋa ne. Ba ná ke konto, ko wó pa se debam dona daa bá na chwoŋa se ba ŋɔɔne wo-lwanno ba pa debam.
54005015	Kolo ŋwaane kadeina badaara maŋe ba ywori Wɛ chwoŋa wone ye ba daare ba tɔge setaana pɛ wom.
54005016	Kaane wolo ná tɔge Wɛ chwoŋa, ye kadeina ná wora o tete sɔŋɔ ne, wonto mo jege se o ta nii ba baŋa ne mo. Ko dae we se o yage-ba o pa Yezu kɔgɔ kom nɔɔna se ba ta nii ba baŋa ne. O ná yage-ba konto, ko wó daane Yezu nɔɔna bam mo pa se ba daa bá wane ba nii kadeina balo na ba jege nɔɔn-nɔɔno to baŋa ne.
54005017	Ko daare ko ná ye Yezu kɔgɔ kom nakwa, balo na ye yuu tiina ye ba nii Yezu nɔɔna baŋa ne lanyerane to maŋe se ba ta jwoŋi zula de ŋweero kuni belei belei mo, ko fɔge ko dae balo na seene ba yia ba bere Wɛ chega kam to.
54005018	Kolo ŋwaane Wɛ tete taane mo we, “Nmo ná jege nabɛa n ma n nɔne mumuna, yé vɔ ka ni se ka yé wane mumun-bia bam ka di.” De ta we, “Tontoŋeno maŋe se o ta jwoŋi o ŋweero mo.”
54005019	Nɔɔno ná zaŋe o ŋɔɔne Yezu kɔgɔ kom nakwe taane de nmo, se n yé sɛ ko ná dae we nɔɔna balo yi na nɛ o keim-balwaaro tem to yi balei naa batɔ.
54005020	Ko daare nakwa balo na seene ba ke keim-balwaaro to, se n kaane-ba nɔn-kɔgɔ yibia ne. Konto mo wó pa se foone ja badaara bam de.
54005021	A nam lage a kaane-m mo Wɛ yiga ne, de Yezu Krista yiga ne, de Wɛ tete malese sem yiga ne, se n yɔɔre n sɛ kolo a na tage to. Yé kuri nɔɔna daane de n na bere-ba ye n ke-ba tei to.
54005022	Yé gare n zi n jea nɔɔn-nɔɔno baŋa ne se n pa o ji Wɛ tontoŋeno. Yé pa se nɔɔno wo-balwaaro tɔge te lɔgese-m. Fɔge n ja n tete de boboŋ-dɛɛra.
54005023	A ya boŋe se a ta de nmo we, n wo kom na yeini ko wɔe maŋa maama to, ta-n nyɔ sa-goo fenfee se ko dae na yerane mo n ta-n nyɔa.
54005024	Nɔɔna badaara wo-balwaaro yɔɔre te nae mo jaja. Banto taane dem ná tua, nɔɔna maama maŋe ba yei ba wo-balwaaro tem ni ne. Ko daare babam wo-balwaaro nae kwaga yerane mo.
54005025	Ko ta ye bedwe mo de keim-laaro, te de yɔɔre te nae mo ja. De konto de, telo na ba nae lanyerane to de maŋe te bá wane te seigi. Mo kokuri yé gare n pa se nɔɔn-nɔɔno ji Wɛ tontoŋeno.
54006001	Balo maama na ye kabɛ ye ba tɔge Wɛ chwoŋa to jege se ba ta pae ba yuu tiina mo zula dedɛ. Konto wó pa se nɔɔn-nɔɔno bá wane o ŋɔɔne o chɔge Wɛ yere dedaane debam berem dem.
54006002	Kabɛ selo na toŋe ba pae ba yuu tiina balo de na tɔge Wɛ to, ko wo maŋe se ba ta gwooni-ba de ba na ye nu-bia Wɛ chwoŋa wone to. Ba nam jege se ba maŋe ba tiini ba toŋe ba pa-ba se ko gaale, kolo ŋwaane ba yuu tiina balo ba na toŋe ba totoŋa to tɔge ba ye Yezu nɔɔna mo ye Wɛ swo-ba. N jege se n ta-n bere nɔɔna wonnu tem konto maama se ba ta tɔge-te.
54006003	Nɔɔno wolo maama ná wo sɛ se o tɔge debam Teiru Yezu Krista taan-ŋom dem dedaane Wɛ chwo-laao berem dem, ye o nam ná bere kolo na dae chekke to,
54006004	konto tu pae se o jege swa mo ye o nam yeiri kolokolo. Wonto dwoŋi tiini o lage se o ta mage ni-kantɔgɔ wonnu telo na ba jege kuri to baŋa ne mo. O na ke konto to mo pa se nɔɔno wo gweena de o dwoŋi, ye ko pa se nɔɔna jaane daane, ye ba twe daane, ye ba ta boŋe lwaane ba pa daane,
54006005	ye ba nia de ba maŋe daane. Ba yeini ba ke konto kolo ŋwaane ba boboŋa chɔge ye ba daa ba tɔge chega chwoŋa. Konto maa pae se ba boŋe we Wɛ chwoŋa tɔgem ye kolo ba na wó na nyɔɔre ka wone to mo.
54006006	Ko daare ko ye chega mo we, Wɛ chwoŋa tɔgem jege nyɔɔre dedɛ ko pae balo na jege ba wonnu ye ba boŋe we tento mo maŋe to.
54006007	Ba na loge debam to, dé wo jaane kolokolo dé ba logo baŋa. Dé nam ná lage dé yage logo baŋa, dé bá wane kolokolo dé ja dé viiri.
54006008	Konto to, dé ná jege wodiiru se dé ta di, de gwaaro se dé ta zoora, dé wó pa se tento mo maŋe debam de dé wopwolo.
54006009	Ko nam ná ye balo na boŋe se ba ta ye naduna to, sabu-laga yeini ko soge-ba mo, ye setaana pɛ ja-ba nenɛɛne kalanchogo mo jaane-ba tei. Ba maa pae se ba fera zoore wo-yɔɔro dedɛ telo na wó yaare-ba to. Konto keim dem mo yeini ko pae ba yaala, ye de ta chɔge-ba pa se ba daa ware ŋwea ba na Wɛ tei ne.
54006010	Kokuri mo, nɔɔno boboŋa ná dɛ sabu-laga, wo-lwanno dwi maama wó ba da mo. Nɔɔna badaara wora ba na pɛ se ba yi zo sabu-laga, ye ba yage Wɛ chega kam pa se ba jege ba tete ba yaare dedɛ.
54006011	Ko daare nmo Timoti na ye Wɛ nɔɔno to, n jege se n ja n tete mo dedaane wonnu tem konto. Ke n tete n ke daane se n ta-n jege boboŋ-laaro de Wɛ kɔrɔ, ye n jege wo-dedoa de Wɛ, de swono, de pu-dɛa, de ban-peno.
54006012	Poore n yera se n ta-n tɔge Wɛ chwo-laao, nenɛɛne nmo na kwaane n duri n di yiga tei to. Konto mo nmo wó jwoŋi ŋwea kalo na ba jege kweelim Wɛ tei ne to. Ŋwea kam konto mo Wɛ bwoŋi-m se n ba n jwoŋi de nmo déem na zaŋe n zege nɔn-kɔgɔ yiga ne n pa se ba lɔre we n tɔge chega chwoŋa kam to.
54006013	Yezu Krista de déem zege Pɔntia Pilata yiga ne o pa se o lɔre we omo tɔge chega chwoŋa kam. Amo nam lage a ta a bere nmo Yezu yibia ne, dedaane Wɛ wolo na pae wonnu maama ŋwea to yibia ne we,
54006014	n jege se n sɛ chega kam se n yé yage-ka de fenfee de, se nɔɔn-nɔɔno yé wane o zaŋe o na wo-lɔŋɔ, se ko ta nii dɛ dem debam Teiru Yezu Krista na wó jwoori o ba o nwoŋi nabiina yia ne to.
54006015	Maŋa kalo na maŋe to ná yia, Wopwolo Tu Baŋa Wɛ wolo yerane na ye Dam-fɔrɔ Tu to laam wó pa se Yezu Krista ba konto. Wɛ mo ye pwa maama Pɛ de yuu tiina maama Teiru,
54006016	ye wonto yerane mo maŋe o jege ŋwea taa wuu. O nam zoore pwooni jeiga kalo na pepele yia to wone mo, ye nɔɔn-nɔɔno bá wane o twɛ da. Nɔɔn-nɔɔno tera o na nɛ-o kɔtaa, ye nɔɔn-nɔɔno nam tera o na wó wane o na-o. Zula ta wo o tei ne, dedaane dam delo na ba jege tiim to. Amin.
54006017	Ko ná ye balo na ye naduna zem logo kom ne to, n jege se n kaane-ba se ba yé boŋe kamunim ba pa ba tete. Ba ba jege se ba kwei ba boboŋa ba tiŋi jejegero baŋa ne, kolo ŋwaane te nye de vio mo. Ba nam jege se ba kwei ba boboŋa ba pa Wɛ, kolo ŋwaane o yeini o pa debam wonnu dedɛ se dé ta di ywoni te maama baŋa ne.
54006018	Kaane-ba se ba ta ke wo-laaro, se ba wane ba ji naduna wo-laaro baŋa ne, se ba daare ba ta woli ba dwonna, ye ba ta jege wo-ywoŋo ba maŋe ba wonnu ba pa daane.
54006019	Ba ná ke konto, ko bere we ba tiŋi wonnu mo ba pa ba tete, ye tento wó wane te woli-ba jwa seeni, kolo ŋwaane te jege kuri dedɛ te pa-ba. Konto mo wó pa se ba na ŋwea kalo na ye chekke to Wɛ tei ne.
54006020	Timoti, fɔge n ta n nii kolo maama Wɛ na kwei o ke nmo jeŋa ne to baŋa ne. Ja n tete dedaane wonnu telo nɔɔna na boŋe we te ye yi-poro ye te dae to. Tento mo ye lare-yɔɔro telo na ba woli Wɛ chwoŋa to, dedaane taana yalo na ba jege kuri to.
54006021	Nɔɔna badaara wora ba na pae se ba jege yi-poro kom konto, ye ko laam pa se ba ywori Wɛ tei ne. Konto to, fɔge n ja n tete de wonnu tem konto. Wɛ zaane dem to wo abam tei ne.
55001001	Amo Pɔɔl wolo na ye Yezu Krista tontoŋeno to mo popone tɔnɔ konto se a pa nmo Timoti. Wɛ tete mo kuri-ne de o boboŋa se a ta ye o tontoŋeno, se ko pa nɔɔna na ŋwea o tei ne de ba na me de Yezu Krista to ŋwaane. Mo Wɛ na tiŋi o ni se o ke kolo to.
55001002	Nmo Timoti ye amo bu-swono. Dé Kwo Wɛ, de dé Teiru Yezu Krista wó pa nmo zaane de yezura, ye o daare o duri nmo ŋwaŋa.
55001003	Amo nam ke Wɛ lei. A maa ke o boboŋa nenɛɛne a nabaara bam déem na ke tei to, ye a bochare ba maga ko baŋa ne. A maa yeini a lwoori-o maŋa maama wea de tete, ye a guli nmo gula a Wɛ-lworo kom wone.
55001004	Amo guli nmo yiga na nyɔne debam na pwɛ da-kɔga ne maŋa kalo to. Konto ŋwaane a tiini a lage se a jwoori a ba a na nmo, se a wane a ta jege wopwolo lanyerane.
55001005	Amo maane we n ke n wo-dedoa n sɛ Yezu. Nmo nu-nakwe Lowisi de n nu Yunika de déem jege wo-dedoa de Yezu konto dwoŋi. Amo maa yei lanyerane we nmo de jega.
55001006	Konto ŋwaane mo a lage a pa nmo guli a déem na zi a jea nmo baŋa ne ye Wɛ pa nmo wolim to. Nam fɔge n nii Wɛ-pɛɛre dem konto baŋa ne se n ta-n ma n tiini n toŋe Wɛ totoŋa yam lanyerane.
55001007	Kokuri dé daa bá ta kɔre chaveera, Wɛ na zeini debam de o Sin-laao kom to ŋwaane. Ko na zeini debam tei to pa se dé jege baare de swono dé bochara ne, ye dé ta wae dé tete dé jaana.
55001008	Yé ta-n kɔre chaveera se n ta dé Teiru Yezu chega kam n bere nɔɔna. Yé pa se chaveera zo-m de ba na ke amo peena diga ne Yezu chega kam ŋwaane to. Ko nam daare se n sɛ yaara yalo na wó ba n yuu [ne] Wɛ taan-ŋom dem berem ŋwaane to. Wɛ wó pa-m baare se n tɔge n yaare konto dwoŋi nenɛɛne amo tei.
55001009	O nam maŋe o jwoŋi debam o pa se dé tɔge chwo-laao. O na zeini debam konto to, ko dae debam keim-laaro ŋwaane, se ko ye o tete boboŋa ŋwaane mo. Faŋa faŋa to, ko zege logo baŋa boboa ne, Wɛ déem maŋe o boŋe se o tɔge Yezu Krista ŋwaane mo o ma ke debam zaane.
55001010	Wɛ laam ma pa se dé lɔre o boboŋa yam konto, dé Vereno Yezu Krista na tu logo baŋa to ŋwaane. Wonto mo chɔge toone dam. O ma daare o tɔge Wɛ taan-ŋom dem ŋwaane o pa se dé yi poore, ye dé wae dé nae ŋwea kalo na bá ti Wɛ tei ne to.
55001011	Wɛ nam mo tiŋi-ne se a ta ye o tontoŋeno se a ta tɔɔle o taan-ŋom dem a bere nɔɔna.
55001012	Ko ye konto ŋwaane mo amo nɛ yaara yam konto dwoŋi. Amo nam bá ta kɔre chaveera. A ke a wo-dedoa de Yezu, ye a yei o wo lanyerane. Amo tiŋi a teena wonto baŋa ne. A maa tiini a yei we o wae o nii amo na kwei kolo maama a ke o jeŋa ne to baŋa ne, se ko ta vei dɛ dem o na wó ba to.
55001013	Nam fɔge n ta-n tɔge chega chwoŋa kalo amo na maŋe a bere nmo to, se n kwori n ta-n jege wo-dedoa de swono ne Yezu Krista na woli debam tei to.
55001014	Fɔge n ta-n nii chega kalo Wɛ na kwei o ke nmo jeŋa ne to baŋa ne, se nɔɔn-nɔɔno ye chɔge-ka. Wɛ Sin-laao kom wo debam bochara ne, ye ko wó zeini-m.
55001015	Nmo maŋe n yei we Wɛ nɔɔna balo maama na zoore Asia te-nia yam ne to mo jwoori amo kwaga ne, ko woli de Figela de Hamɔgena.
55001016	Onɛsifɔrɔ nam mo yeini o pa a na ywoni a bochare ne. Wɛ wó duri o ŋwaŋa, de o sɔŋɔ tiina maama. Ba na ke amo peena diga ne to, o ba kɔre chaveera se o ta woli-ne.
55001017	O nam na tu o yi Rom maŋa kalo to, o déem beeri amo jei mo taa, ye o laam ba o na amo.
55001018	Wɛ wó pa o na chega Yezu dɛ dem ne. Nmo ta maŋe n yei lanyerane Onɛsifɔrɔ na tiini o woli nɔɔna Ɛfisia ne tei to.
55002001	Amo bu Timoti, ta-n zege de dam, se Yezu Krista wó zeini-m de o zaane dem, nmo na me ded-o to ŋwaane.
55002002	Chega kalo maama amo déem na yeini a bere nɔn-kɔgɔ kom maama yiga ne ye n yei-ka to, se n ma-ka n bere nɔɔna badwonna balo na ye jawala nyena to, se ba de daa wane ba maa bere nɔɔna badwonna ba woli da.
55002003	Nmo na tiini n toŋe n pa Yezu Krista tei to, n jege se n sɛ se ko chɛ n yera ne, nenɛɛne soja tu na nae cham tei to.
55002004	Nɔɔno ná ye soja tu, ye o ná zaŋe o vo jara, wonto wó kwaane o ke kolo na wó pwoli o dedɛɛro wom wo to mo. O nam bá sɛ se o toŋe ne nɔn-kafɛ tei.
55002005	Ko ta nye de nɔɔno na kwaane o duri o di yiga tei to mo. Wonto ná dia, ye o wo dɛ durim dem chwoŋa chekke, ba bá pa-o yiga-tu pɛɛre dem.
55002006	Ko ta woli da, nɔɔno ná ye valo, ye o ná tiini o toŋa, ko maŋe se wonto mo da yiga o jwoŋi o teiri wodiiru tem wone.
55002007	Boŋe n nii amo na tɛ se n che n tete tei to. Dé Teiru Yezu wó pa n lɔre amo taane dem kuri n ti.
55002008	Ta-n boŋe Yezu Krista boboŋa. Wonto mo bi toone wone, ye wonto déem mo ye Pɛ David dwi tu. Taan-ŋom delo a na yeini a bere nɔɔna to tɔge chega kam konto.
55002009	Amo na bere Wɛ taan-ŋom dem konto to maa pa se a nae yaara ye ba vɔ-ne de chaponno ne a ye ŋweeno mo tei. Ba nam bá wane ba che Wɛ kwora kam se nɔɔn-nɔɔno yé lɔre-ka.
55002010	Konto ŋwaane mo a sɛ se a ta nae cham wonnu maama baŋa ne, se ko wane ko woli nɔɔna balo Wɛ na kuri se ba ta ye o nyem to. Ko ma wó pa se Wɛ tɔge Yezu Krista ŋwaane mo o ma jwoŋi banto de, se ba daare ba na ŋwea o tei ne de nenɔŋ-fɔrɔ na bá ti to.
55002011	Taane dento seene de ye chega mo: Dé ná tɔge de Yezu dé te, dé wó na ŋwea o tei ne.
55002012	Dé ná fɔge dé zege lanyerane cham wone, dé wó da dé di paare o tei ne. Dé nam ná ve-o, o de wó ve debam mo.
55002013	Dé ná maŋe dé ba jege wo-dedoa ded-o, wonto ta wó ke o na tiŋi o ni se o ke kolo to mo, kolo ŋwaane o ware o ni o kwane.
55002014	Ta-n guli amo berem dem konto n bere Yezu nɔɔna bam, se n daare n ma Wɛ n kaane-ba lanyerane se ba yé ta mage ni-kantɔgɔ botare baŋa ne. Konto dwoŋi ba jege kuri ye ko pa se balo na jei ba cheigi to boboŋa chɔge de Wɛ chega kam tɔgem.
55002015	Kwaane n ta-n tɔge chwoŋa lanyerane se ko pwoli Wɛ wo, se chaveera yé ja-m o yiga ne. Ta-n toŋe de jawala de n na wó kwaane n ta-n bere nɔɔna Wɛ chega kam tei to.
55002016	Ja n tete de lare-yɔɔro telo na dae Wɛ chega kam to. Balo na lare konto dwoŋi to pae se nɔɔna jwoori ba maŋe kwaga kwaga mo Wɛ tei ne.
55002017	Ba na kare ba bere wo-yɔɔro tem konto to, te wó lɔgese te jage jei maama, nenɛɛne nɔɔno na jege ŋɔne ye de woore de di o nɔna tei to mo. Humenaya de Fileta mo yeini ba bere wo-yɔɔro tem konto dwoŋi.
55002018	Ba tusi chega chwoŋa kam wone mo. Ba maa tɛ ba we Wɛ daa bá bi nɔɔna toone wone, se toa biim maŋe ko kɛ. Ba berem dem konto ma pa se balo na sɛ Wɛ to badwonna boboŋa jwoori ya leiri.
55002019	Ko daare balo na yɔɔre ba tɔge Wɛ chega kam to boboŋa ba zae. Ba maa nye de diga kuri delo Wɛ na fɔge o chwi to. Kuri dem konto ba gɔe kɔtaa, ye Wɛ taane mo popone da, de we, “Dé Teiru wom yei balo na ye o nyem to.” Ko ta popone we, “Wolo maama na sɛ we o ye dé Teiru wom nyem to jege se o yage keim-balwaaro mo.”
55002020	Ko nye de sɔ-fɔrɔ wone kabeili de zwe dwi dwi na wora tei to. Sedwonna ye luuru mo ba mɛ ba ke, de sabu-seŋa. Sento ye lonne nyem mo. Sedwonna maa ye dɛ naa dɔgɔ mo ba mɛ ba ke, ye ba mae sento yɔɔ yerane.
55002021	Ko bere we, nɔɔno ná chege o tete de wo-yɔɔro tem konto, kotu wó taa ye lonne nyem mo. O maa ye wolo na kwei o tete o ke o tu wom jeŋa ne ye o jege kuri o tei ne to mo. O maŋe se o ta toŋe totoŋ-laaro telo maama o tu wom na lage to.
55002022	Ko na ye konto to, se n yage keim-yɔɔro telo nɔn-dunnu boboŋa na yeini ya zoore to, se n daare n kwaane n tɔge chega chwoŋa de wo-dedoa de swono de bochare-zuru. Tɔge de balo bochara na lana ye ba ke ba tete dé Teiru wom jeŋa ne to.
55002023	Ko ta woli da, fɔge n che n tete de ni-kantɔgɔ kolo na ba jege kuri ye swa tere ko wone to. Nmo yei we ko yeini ko kweeli jara ne mo.
55002024	Nɔɔno wolo na ye dé Teiru wom tontoŋeno to nam ba jege se o ta mage ni-kantɔgɔ. Ko nam maŋe se o ta nege nɔɔna maama lanyerane, se o daare o bere-ba chekke de ban-peno.
55002025	Ko maŋe se o zuri o yera o pa se o dona jwoori ba tɔge chwoŋa. Dɛ delo Wɛ wó pa-ba chwoŋa se ba leiri ba boboŋa, ye ba daare ba ba ba lɔre o chega kam.
55002026	Konto to, ba swa wó jwoori ye ba wane ba lu setaana pɛ jeŋa ne, wolo ya na jaane-ba ne kalanchogo tei ye o pa ba ke o boboŋa na lage tei to.
55003001	Ta-n yei we lɛɛro dedɛ wó ta wora maŋa de maŋa logo baŋa kweelim da yam ne.
55003002	Kanto maŋa kam ne, nɔɔna wó ta wora ba na lage ba yerane wonnu, ye ba yi zo sabu-laga. Banegero nyena wó ta wora balo na bere ba tete to. Nɔɔna wó ta twe daane, ye ba yiga tera de ba tiina. Ba wó taa ye nɔn-balwaaro, ye ba bá zuli balo na ke-ba lanyerane to.
55003003	Nɔɔna bá ta jege ba dwonna swono, ye ba bá ta duri ba ŋwaŋa. Ba wó taa ye vwa nyena. Ba ta bá wane ba tete ba ja, ye ba wó ta nye ne vara tei. Ba wó ta chuli wonnu telo na lamma to.
55003004	Nɔɔna wó ta wora ba na ye bebare-nyena, ye ba gare ba ke balɔrem. Ba wó ta mage ba nyɔɔna ye ba bere ba tete kamunni. Nɔɔna wó ta swoi ba tete ywoni ko dwoi Wɛ swono.
55003005	Nɔɔna bam konto bere ba tete we ba tɔge Wɛ chega kam ye Wɛ dam nam tera ba tei ne. Fɔge n ja n tete de nɔɔna bam konto dwoŋi.
55003006	Nɔɔna bam konto yeini ba ke swa ba vei ba zoore sam ba gane kaana balo na ye ka-kayɛ to pa ba boboŋa chɔge. Kaana bam konto wo chɔge de ba keim-balwaaro dedɛ, ye ba boboŋa pae se ba tɔge woŋo kolo maama ba fera na zo to.
55003007	Maŋa maama kaana bam konto maa boŋa se ba na yi-poro, ye ba nam ware se ba lɔre Wɛ chega kam ba ti.
55003008	Nɔɔna bam konto na ke tei to nye de Janse de Jambere déem na ve Moses ni faŋa faŋa tei to mo. Ba de ve Wɛ chega kam mo. Ba boboŋa ba lana, ye ba na tɔge Wɛ tei to ye kafɛ mo.
55003009	Ba nam daa bá wane ba kɛ yiga de ba gana yam. Ba na ye nɔn-jworru tei to wó ba ko lɔre ja nɔɔna maama yiga ne, nenɛɛne ko déem na ke Janse de Jambere tei to.
55003010	Ko nam ná ye nmo Timoti, n maŋe n yei amo berem dem na ye tei to, de a ŋwea de a boboŋa na ye tei to de. Nmo nam ta yei amo na jege wo-dedoa de Wɛ tei to, ye n ta yei a na jege ban-peno de swono de pu-dɛa de tei to.
55003011	Nmo daa ta n nɛa nɔɔna na zeili-ne ye a yaare tei to. Nmo yei wonnu telo maama na ke amo Antioka ne, de Akoniam ne, de Lustera ne, ye ba na zeili-ne ye amo ta wo yage Wɛ chega kam tei to. Dé Teiru wom mo jwoŋi-ne yaara yam maama wone.
55003012	Ko ye chega mo we balo maama na boŋe se ba seene ba yia ba ta tɔge Wɛ chega kam to ye ba me de Yezu Krista to wó na yaara nɔɔna tei ne.
55003013	Ko daare ko ná ye nɔn-balwaaro de kampen-nyena bam, banto lwaane kikia yam wó tiini ya puli ya gaale. Ba wó ta gane nɔɔna, ye nɔɔna wó ta gane ba de.
55003014	Ko nam ná ye nmo, se n yɔɔre n ta-n tɔge chega kalo nmo na maŋe n lɔre ye n jwoŋi n ke n bochare ne to, kolo ŋwaane balo déem na bere-m wonnu tem konto to, n yei ba wo lanyerane mo.
55003015	Nmo na maŋe n ye bu balaŋa wɛɛne to, nmo yei Wɛ chega twanno tem na bere kolo to. Te berem dem konto wae de pae se n yi poore se Wɛ jwoŋi-m de nmo na sɛ Yezu Krista de wo-dedoa to ŋwaane.
55003016	Kolo maama na popone Wɛ tɔnɔ kom wone to, ko ye Wɛ kikia mo ye ko jege nyɔɔre ko pa debam. Ko wae ko bere debam chega, naa ko kaane debam, naa ko bere debam we dé tusi, naa ko pae dé wae dé zamse chega tɔgem.
55003017	Konto to, debam balo na ye Wɛ nɔɔna to mo yɔɔre dé maŋe se dé ta toŋe totoŋ-laaro dwi maama.
55004001	Timoti, a lage a ta nmo Wɛ de Yezu Krista yiga ne se n kwaane n bere taan-ŋom dem. Yezu mo ye wolo na wó ba o di nɔɔna maama taane, nɔn-ŋwena dedaane de toa maama de. O ma wó jwoori o ba o nwoŋi nabiina yia ne ye o di paare o nɔɔna baŋa ne.
55004002	Mo kokuri n jege se n ta-n tɔɔle Wɛ kwora kam. Nɔɔna ná sɛa, naa ba ná ba sɛa de, se n ta-n kwaane n seene n yia n ta-n bere-ba Wɛ chega kam. Nam bwɛ-ba n pa ba lɔre ba na tusi tei to se ba daare ba jwoori ba tɔge chwoŋa. Kwoori nɔɔna se ba ta jege pu-dɛa, se n bere-ba lanyerane de ban-peno.
55004003	Kokuri, maŋa wó ba ye nɔɔna daa bá sɛ ba ta cheigi berem delo na ye chega to. Ba laam wó daare ba ta tɔge ba tete boboŋa na lage tei to mo, ye ba pa se berem tiina dedɛ ta wo ba tei ne ba ta bere-ba wonnu telo maama ba na lage se ba ta ni to.
55004004	Ba laam wó se ba zwa se ba yé ta cheigi Wɛ chega kam, ye ba daare ba sɛ nabiina sensɔle selo na ba jege kuri to.
55004005	Ko daare nmo nam jege se n ja n tete mo de wonnu maama. Vɔ n wo yaara wone. Kwaane n ta-n toŋe se n pa nɔɔna lɔre Wɛ taan-ŋom dem. Totoŋe delo maama Wɛ na ke nmo jeŋa ne to, se n toŋe-de n ti.
55004006	Ko nam ná ye amo, a ŋwea lage ka ti mo se a vo Wɛ tei. Maŋa kam yia se amo yage logo baŋa.
55004007	Amo na toŋa a pa Wɛ tei to nye de a kwaane a dura se a di yiga mo tei. Amo kwaane mo a peene a tete a duri taa, se a vo a yi de kweelim jei. Amo daa ta sɛ Wɛ chega kam, a wo yage.
55004008	Konto to, amo pɛɛre dem laam tigi Wɛ tei ne de cheigi-ne, amo na jege chega o tei ne to ŋwaane. Dé Teiru Yezu mo ye wolo na yɔɔre o tɔge chega o di nabiina taane chekke to. O ma wó kwei a pɛɛre dem konto o pa-ne o dɛ dem ne. Ko nam dae amo yerane mo o wó pa pɛɛre dem konto. O nam wó pa balo maama de na swo-o ye ba jege teena we o wó jwoori o ba to mo.
55004009	Nam kwaane lanyerane se n ba amo tei lela.
55004010	Demas zaŋe o jwoori amo kwaga ne mo, ye o daare o kɛ Tɛsaloni, o boboŋa na tiini ya zo logo baŋa wo-yɔɔro tem to ŋwaane. Kerɛseka ma kɛ Galesia. Tatusi de ma kɛ Dalmatia.
55004011	Luuka yerane mo wo a tei ne. Nmo nam ná maa n beena, se n pa Maake tɔge o ba, kolo ŋwaane wonto wae o woli-ne de Wɛ totoŋa yam.
55004012	Kokuri amo toŋe Tichika Ɛfisia ne, ye o daa tere amo tei ne.
55004013	Nmo ná maa n beena, se n ja amo gɔrɔ kom a na yage Torase ne Kapus tei ne to n ja n ba n pa-ne, dedaane twanno tem de. A tiini a lage tɔn-ŋonno tem se a ga.
55004014	Alɛzanda wolo na ye luru to tiini o ke lwaane o pa amo. Dé Teiru wom nam wó waare-o de o kikia yam konto.
55004015	Nam ja n tete ded-o, kolo ŋwaane o kwaane se o chɔge debam na yeini de bere chega kalo to mo.
55004016	Bobo ye a zege a tole a taane dem se a jwoŋi a tete to, nɔɔn-nɔɔno wo tu o zege amo kwaga ne. Ba maama duri ba yage amo yerane mo. Wɛ nam bere o yé ta jege taane de ba konto ŋwaane.
55004017	Dé Teiru wom nam zege amo kwaga ne, ye o pa-ne dam se a kwaane a tɔɔle Wɛ kwora se dwi-gɛ tiina maama cheigi-ka. Konto to, Wɛ nam mo jwoŋi amo toone jeŋa ne o yage.
55004018	Dé Teiru wom nam wó jwoŋi amo wo-lwanno maama wone o yage, ye o daare o ja amo o vo o zo o te-laao paare dem wone de yezura. Wonto maŋe de zula se ko ta vei wuu. Amin.
55004019	Jɔɔne Pirisila de Akwila n pa-ne, dedaane de Onɛsifɔrɔ sɔŋɔ tiina bam maama.
55004020	Arasitu laam maŋe Korinti ne mo. Ko daare amo yage Torofima Militus ne, o na ba jege yezura to ŋwaane.
55004021	Kwaane se n ke lela n ba ye yadɛ ta wo yi. Dé nu-bia bam maama jɔɔne nmo lanyerane, ko woli de Yubulu, Pudɛnza, Linus de Kaludia de maama jɔɔne-m lanyerane.
55004022	Dé Teiru wom wó ta wo nmo bochare ne. Wɛ zaane dem ta wo abam tei ne.
56001001	Amo Pɔɔl wolo na ye Wɛ sabeelo de Yezu Krista tontoŋeno to mo popone tɔnɔ konto se a pa nmo Tatusi. Wɛ pɛ-ne chwoŋa se a pa balo o na kuri se ba ta ye o nyem to ta jege wo-dedoa ded-o se ba kwori ba ta yei o chega kam. Chega kam konto nam mo pa se nɔɔna kɔre Wɛ lanyerane.
56001002	Kokuri a jege teena we Wɛ nɔɔna bam wó na ŋwea kalo na ba jege kweelim o tei ne to. Faŋa faŋa to, ko zege logo baŋa boboa ne, Wɛ déem gwoni ni ŋwea kam konto baŋa ne mo ye o ware o ni o kwane.
56001003	Ko daare ka maŋa kam na yi to, debam ma ba de lɔre o ni-gwonim dem konto jaja. Ko maa ye kwora kam konto mo de Vereno Wɛ pɛ amo ni se a ta tɔɔle a bere nɔɔna.
56001004	Nmo Tatusi ye nenɛɛne amo bu chekke mo dedaane de na tɔge daane de jege wo-dedoa de Yezu tei to. Dé Kwo Wɛ, de de Vereno Yezu Krista wó pa nmo zaane de yezura.
56001005	Amo bu, a déem na yage nmo Kariiti ne to, ko ye se n kwaane n ke wonnu telo na daare se n ke to mo. Yezu nɔɔna bam na wo teo kolo maama ne to, se n le nakwa da, nenɛɛne amo na maŋe a ta de nmo tei to.
56001006	Nmo ná le wolo, o jege se o ta ye wolo nɔɔna na bá ta jege o yera taane to mo. O nam maŋe se o ta jege kaane dedoa yerane mo. Ko maŋe se o bia de ta jege wo-dedoa de Yezu, se ba ye ta ye katapa-nyena de banegero nyena.
56001007	Kokuri, ko maŋe se wolo na jege Yezu nɔɔna bam o nii to ta ye wolo nɔɔna na bá ta jege o yera taane to mo, Wɛ na ke o nɔɔna bam wonto jeŋa ne to ŋwaane. O ye ta ye bayiri nyem, naa ban-lom tu, naa sa-nyɔro, naa jare-keiru, naa nɔn-kwolo.
56001008	Ko nam maŋe se o ta ye nɔn-ŋom wolo na jeeri veira o sɔŋɔ ne to. O jege se o ta ye jawala nyem wolo na tɔge Wɛ ni de chega, ye o wae o tete o jaana to.
56001009	Ko ta woli da, o jege se o yɔɔre o ta tɔge taane delo debam na maŋe de bere abam to. Dento mo jege kuri lanyerane se nɔɔna sɛ-de. Konto to, o wó wane o pa se nɔɔna ta jege boboŋ-dɛɛra de ba Wɛ chega kam tɔgem. O ta wó wane o bere nɔɔna Wɛ taane dem chekke, ye o kwori o pa se balo na ve Wɛ chega kam to lɔre we ba tusi.
56001010	Nam tiŋi yiga-tiina konto dwoŋi, kolo ŋwaane banegero nyena dedɛ wora abam tei ne. Banto yeini ba gane nɔɔna mo ye ba bere-ba wo-yɔɔro. Ba dedɛ mo ye balo na tiini ba sɛ Juu tiina chullu tem to.
56001011	Abam nakwa bam nam jege se ba che banto ni taane dem mo, kolo ŋwaane ba berem dem yeini de chɔge nɔɔno de o sɔŋɔ tiina mo daane. Banto yeini ba bere kolo na wo maŋe se ba bere nɔɔna to mo se ba gane-ba ba ma na sabu.
56001012	Kariiti tiina bam tete sampwora déem mo wora, ye o ta o we, “Kariiti tiina yeini ba fɔ vwa mo maŋa maama. Ba maa nye de vare-balwaaro tei, ye ba ta ye jawɔrɔ nyena de nɔn-kwollu de.”
56001013	O nam na tage konto to, ko ye chega mo o taga. Mo kokuri nmo nam jege se n tiini n kaane Kariiti tiina bam lanyerane se ko pa ba yɔɔre ba ta tɔge Wɛ chega kam chekke,
56001014	se ba daa ye sɛ Juu tiina sensɔle selo na dae chega to, naa se ba sɛ chullu telo nɔɔna na bere ye banto maŋe ba ve Wɛ chega kam to.
56001015	Wolo maama bochare na lana to, kolokolo ba jege digiru wonto tei ne. Ko daare wolo na ve Wɛ ye o bochare ta jege digiru to, kolokolo tera ko na lana wonto tei ne. Konto tu boboŋa chɔge mo ye o yuu-punnu vugimi.
56001016	Nɔɔna bam konto dwoŋi nam tɛ ba we ba me de Wɛ, ye ba nam yeiri-o. Ba kikia nam mo bere konto. Ba jege yi-dɛɛre, ye ba ke wo-zɔɔna Wɛ yiga ne. Ba ma bere ba wo maŋe de kolo maama na lana to keim.
56002001	Ko nam ná ye nmo Tatusi, se n ta n bere nɔɔna ba na wó ke tei se ba ta tɔge berem chekke dem to.
56002002	Nmo jege se n bere nɔn-kweero se ba ta nege ba tete mo, se ba kwori ba ta ye jawala nyena, se ba yɔɔre ba sɛ Yezu de wo-dedoa de swono de pu-dɛa.
56002003	Ko ná ye kazena, se n pa ba ta jege ba tete se ko pa Wɛ ta nae zula ba tei ne. Ba nam ye ta ye bebare-nyena, naa ba ta pae sana nyɔɔm wae-ba. Ba nam jege se ba ta bere nɔɔna kikia yalo na lana to.
56002004	Konto mo ba wae ba pa se ka-bwona zamse ba na wó ta jege ba banna swono de ba bia swono tei.
56002005	Ko ma wó pa se ba ta ye jawala nyena balo na cho ba tete de digiru to, se ba kwori ba ta ye ka-yooro telo na toŋe sɔŋɔ totoŋa lanyerane ye ba sɛ ba banna ni to. Konto to, nɔɔna daa bá wane ba yaale Wɛ taan-ŋom dem kaana banto kikia yam ŋwaane.
56002006	Ko ta ná ye nɔn-dunnu, se n koori-ba se ba de ta ye jawala nyena wonnu maama baŋa ne.
56002007	Ko nam ná ye nmo tete, ko maŋe se n kikia yam bere nɔɔna we n tɔge chwoŋa lanyerane. Nmo na bere-ba Wɛ kwora kam tei to, se n seene n yia n bere-ba lanyerane.
56002008	Pa se n ni taane ta jege chega, se nɔɔn-nɔɔno ye zaŋe o yaale-de. Konto wó pa debam dona na ba chaveera de woŋo na tera se ba maa ŋɔɔne ba chɔge debam to.
56002009	Ko daare ko ná ye kabɛ, ko maŋe se ba sɛ ba tiina wonnu maama wone se ko pa ba tiina bam wo pwoli. Ba ye ve ba tiina bam ni,
56002010	naa ba ŋɔ-ba. Ba nam pa se nɔɔna ta yei ba wo lanyerane de wonnu maama, se ko pa nɔɔna lɔre we de Vereno Wɛ berem dem jege chega.
56002011	Kokuri Wɛ pɛ se nɔɔna maama lɔre o na jege zaane tei se ko pa ba na verem o tei ne.
56002012	O ma pa se debam nabiina lɔre we ko maŋe se de yage wɛleera kikia maama de wo-yɔɔro telo de fera na zoore to, se de daare de ta ye jawala nyena logo baŋa ne, ye de tɔge chwoŋa ye de kɔre Wɛ lanyerane.
56002013	Ko maŋe se de ta ye konto mo ye de jege teena de wopwolo se de pɔ Yezu Krista se o jwoori o ba. Wonto mo ye debam Wɛ kamunu tu de de Vereno, ye o lage o ba o nwoŋi nabiina yia ne de o dam-fɔrɔ kom.
56002014	Wonto kwei o tete o ke nabiina jeŋa ne mo, ye o sɛ se o te se o ma ŋwe debam wɛleera jene, se o daare o fɔge o kwɛ de bochara se de ta ye o tete nɔɔna, ye de tiini de kwaane de ke keim-laaro.
56002015	Nam ta n bere nɔɔna wonnu tem konto se ba ta tɔge-te, se n daare n koori-ba ye n kwori n bwɛ-ba, se ko maŋe de nmo na nɛ chwoŋa se n ke tei to. Nam ye sɛ se nɔɔn-nɔɔno gwooni nmo.
56003001	Guli n bere nɔɔna bam se ba ta nege ba yiga-tiina de balo na ye dedɛɛra to, se ba ta sɛ ba ni. Ba nam ta yei se ba ke wo-laaro dwi maama.
56003002	Ba nam ye zaŋe ba yaale nɔɔn-nɔɔno yuu, naa ba mage ni-kantɔgɔ. Ko nam maŋe se ba ta zuli nɔɔna, ye ba gwooni ba tete nɔɔna maama yiga ne.
56003003	Kokuri debam maama déem ye bedwe mo. Debam yi déem wo poore. Dé maa jege yi-dɛɛre ye dé kwori dé tusi. Dé déem wo wo-yɔɔro jeŋa ne mo ye dé tɔge kolo maama dé boboŋa na lage to. Dé maa yeini dé ke lwaane de puseŋa ye dé chuli daane.
56003004	De ko de, debam Vereno Wɛ laam bere jaja we o jege nabiina swono lanyerane,
56003005	ye o vere debam tusim jeŋa ne o yage. O na jwoŋi debam to, ko ye o na ye ŋwaŋa tu to ŋwaane mo, ye ko dae debam na ke keim-laaro telo to ŋwaane. O ma tɔge o Sin-laao kom ŋwaane mo o saare wo-digiru dé bochara wone pa se dé pipiri dé ta jege boboŋ-doora, ye dé na ŋwe-doŋa o tei ne.
56003006	Ko maa ye debam Vereno Yezu Krista ŋwaane mo Wɛ toŋe o Sin-laao kom o pa debam zɛɛra,
56003007	se dé wane dé na chega o tei ne o zaane dem ŋwaane. Ko maa pae dé ye o bia balo na wó ta tei o wo-laaro tem ye dé jege teena we dé wó na ŋwea kalo na ba jege kweelim to o tei ne.
56003008	Amo na tɛ taane delo to ye chega mo. Konto ŋwaane, a lage se n kwaane n bere wonnu tem konto lanyerane, se ko pa balo na sɛ Wɛ to seene ba yia ba ta tɔge keim-laaro. Dento berem dem lana ye de jege nyɔɔre de pae nɔɔna maama.
56003009	Ko daare ko ná ye ta-yɔɔro, naa de kwoa kwoa yera natɔga taane, naa ni-kantɔgɔ Juu tiina chullu tem baŋa ne, se n che n tete de tento maama. Te nam ba jege nyɔɔre ye te ye kafɛ mo.
56003010	Nɔɔno wolo ná boŋe se o ke nɔɔna daane se ba ye ta jege ni dedwe, se n kaane konto tu nenɛɛne kuni belei tei. O ta ná wo sɛ nmo taane dem, se n ja n tete ded-o.
56003011	Kokuri, nɔɔno ná ye konto dwoŋi, n yei we o daa ba lage se o tɔge chwoŋa. O na maŋe o tusi tei to mo bere we o bá na bora Wɛ tei ne.
56003012	Amo lage a toŋe Atimasa naa Tichika nmo tei ne. Ba wolo ná yi nmo tei, se n kwaane n ba lela n nɛ amo Nikopola ne, kokuri amo boŋe se yadɛ dem ti amo dáane mo.
56003013	Nmo nam kwaane se n woli Ziina wolo na ye lɔya tu to, de Apolo se ba zaŋe ba bobo ba chwoŋa kam veŋa se n daare n pa-ba kolo maama ba na lage to.
56003014	Pa se de nu-bia bam ta yei se ba seene ba yia ba ta ke keim-laaro se ko pa ba ta woli yiniga tiina. Konto mo wó pa ba ŋwea ta jege nyɔɔre nɔɔna tei ne.
56003015	De nu-bia balo na wo amo tei ne to maama jɔɔne nmo. Jɔɔne balo na sɛ Yezu ye ba jege debam swono to. Wɛ zaane dem ta wo abam maama tei ne.
57001001	Amo Pɔɔl wolo na ye Yezu Krista nyem ye ba ja-ne ba ke peena diga ne o chega kam ŋwaane to mo popone tɔnɔ konto, ye de nu-bu Timoti wo amo tei ne. De popone de pa nmo Filimon, nmo na ye debam badwoŋ-swono ye n tɔge de debam n toŋe Wɛ totoŋa to.
57001002	De jɔɔne nmo, ye de daare de jɔɔne de nakɔ Afia, de Achipu wolo de na chana Wɛ totoŋa baŋa ne to. De daare de jɔɔne Yezu kɔgɔ kolo na yeini ko tigisi daane nmo sɔŋɔ ne to maama.
57001003	Dé Kwo Wɛ, de dé Teiru Yezu Krista wó pa abam zaane de yezura.
57001004	Maŋa maama amo ná yeini a lwoori Wɛ, a guli nmo gula o yiga ne ye a ke-o lei nmo ŋwaane.
57001005	Kolo ŋwaane a lɔre we n jege Wɛ nɔɔna bam maama swono lanyerane, ye n ta kwori n ke n wo-dedoa de dé Teiru Yezu.
57001006	Wɛ wó pa se n wane n woli n dwonna de nmo na jege wo-dedoa de Yezu Krista tei to, pa se n totoŋa yam ja kuri lanyerane ya pa-o, ye n wane n lɔre wo-laaro telo maama Wɛ na ke o pa debam Yezu ŋwaane to.
57001007	Nmo na jege n dwonna swono tei to mo pa se amo wo pwoli dedɛ ye ko fɔge amo de baare, kolo ŋwaane n woli Wɛ nɔɔna bam se ba na ywoni ba bochara ne.
57001008	Nmo na jege nɔɔna swono konto to, amo lage a lwoori nmo se n ke kolo na maŋe se n ke to. Amo ya wó ta jege chwoŋa se a da Yezu Krista ŋwaane a ma dam a bere-m nmo na wó ke kolo to.
57001009	Amo nam wó tɔge swono ŋwaane mo a lwoori-m. Amo Pɔɔl wolo na ye nɔn-kwea ye ba ke-ne peena diga ne leilei konto Yezu Krista chega kam ŋwaane to,
57001010	a lage a lwoori-m nmo kabaa Onɛsima ŋwaane. Wonto nye de a tete bu mo. Amo na wo peena diga ne to, o tu amo tei ye a bere-o Wɛ chega kam pa se o sɛ.
57001011	O déem na toŋe o pa nmo to, o wo pɛ se n na nyɔɔre. Ko daare leilei konto o jege nyɔɔre o pa debam maama.
57001012	Amo lage a toŋe-o se o jwoori o ba nmo tei, ye a ta jege o swono a bochare ne.
57001013	Amo na wo peena diga ne Wɛ taan-ŋom dem berem ŋwaane to, a ya wó ta lage se o maŋe a tei ne, se o wane o leri nmo yuu ne o ta toŋa o pa-ne.
57001014	Amo nam ba lage se a ke kolokolo ye nmo yeri ko ni ne. Ko wó taa ye nmo ná sɛ se n woli-ne, ye ko bá ta ye fefeo ŋwaane.
57001015	Onɛsima na duri o yage nmo to, o tere nmo tei ye ko daane fenfee yerane. Ko nam wó wane ko pa se o laam jwoori o ba o ta wo nmo tei ne taa wuu.
57001016	O na duri o yage nmo to, o déem ye kabaa mo. O ná jwoori, o laam wó ta dwoi kabaa na ye tei to de o na jigi nmo nu-bu dé Teiru wom ŋwaane to. Amo tiini a jege o swono. Nmo nam wó tiini n ta n swo-o se ko gaale, o na ye n kabaa ye o kwori o ye n nu-bu to ŋwaane.
57001017	Nmo ná sɛ we debam seene de me daane Wɛ ŋwaane, se n kwaane n jeeri Onɛsima lanyerane ne amo mo tei.
57001018	O déem ná maŋe o ke o chɔge nmo yuu, naa o ná jege nmo jene, se n kwei ko maama n pa amo.
57001019	Nii, amo Pɔɔl tete mo mɛ a jeŋa a popone tento we, Amo wó ŋwe jene dem. Ko daare nmo wó wane n guli we n maŋe n jege amo jene dedɛ de nmo na nɛ ŋwea Wɛ tei ne amo ŋwaane to.
57001020	A nu-bu, ko ye chega mo we amo laam lage se a na nyɔɔre nmo baŋa ne, nmo na ye dé Teiru wom nyem to ŋwaane. Pa se ywoni ta wo amo bochare ne Yezu Krista ŋwaane.
57001021	Amo na popone tɔnɔ konto a pa nmo to, a yei lanyerane we nmo wó sɛ a boboŋa yam. Amo ta yei we nmo wó ke keim delo na wó dwoni amo na lwoori kolo to.
57001022	Ko ta woli da, a lwoori-m se n kwaane n lage diga se a peini da. Kolo ŋwaane amo jege teena we Wɛ wó sɛ abam na lwoori-o á pa-ne tei to ye o pore chwoŋa se a jwoori a ba abam tei.
57001023	Yɛpafera mo jɔɔne-m. Wonto dedaane amo mo wo peena diga ne Yezu Krista chega kam ŋwaane.
57001024	Maake de Arisaka de Demas de Luuka maama de jɔɔne-m. Banto de amo tɔge daane de toŋa de pa Wɛ.
57001025	Dé Teiru Yezu Krista zaane dem ta wo abam bochara ne.
58001001	Faŋa faŋa to, Wɛ déem pɛ se dé nabaara bam lɔre o taane na ye tei to. Maŋa de maŋa o déem yeini o pa se o tontoŋena bam mo ŋɔɔne taana dwi dwi ba bere-ba.
58001002	Ko daare leilei konto, logo baŋa kweelim da yam na daare fee maŋa kalo to, Wɛ laam ma pa se o Bu mo ba o ŋɔɔne o taane de debam. Wɛ dɛ wonto ŋwaane mo o ke logo baŋa de wɛyuu wonnu maama, ye o tiŋi-o se o ba o taa tei wonnu telo maama na wora to.
58001003	Wɛ Bu wom maa jege pwooni delo na bere Wɛ nenɔŋ-fɔrɔ kom na ye tei to. O maa jege o Kwo Wɛ nyenyego chekke, ye o pa debam lɔre Wɛ na ye tei to ja. O ni taane maa jege dam ye de pae se wonnu maama taa fɔge te wora taa taa. O ma ba o saare nɔɔna wɛleera pa ba bochara fɔge ya kwɛ, ye o laam daare o jwoori o dii Wɛ tei baŋa baŋa o vo o jeini o jazem seeni.
58001004	Konto to, o tu o dwoni Wɛ malese sem, de Wɛ na pɛ o jege yere delo na daga de dwoi sento na jege yere tei to.
58001005	Ko ná ye malese sem, Wɛ wo fɔge o ta de se wolowolo o we: “Nmo mo ye amo Bu, ye zem amo de ji nmo Kwo.” Wɛ daa ta wo tage o maleka tu wolowolo taane o we: “Amo wó taa ye o Kwo, ye wonto taa ye amo bu.”
58001006	Ko daare maŋa kalo Wɛ na boŋe se o toŋe o Bu-doa kam se ka ba logo baŋa to, o tage o we, “Malese sem maama jege se se zuli-o mo.”
58001007	Ko nam ná ye malese sem tete, Wɛ tage se taane o we, Se ye omo tontoŋena mo, ye o pa se se ji ne vio de min-vɔɛ tei, se se taa toŋa se pa-o.
58001008	Ko daare ko ná ye Wɛ Bu wom, Wɛ tage o taane o we: “Wɛ, nmo paare dem wó taa wora taa, se ko taa vei wuu. Nmo wó ta-n tei n nɔɔna se ko tɔge chwoŋa chekke.
58001009	Nmo swoi chega chwoŋa, ye n daare n chuli lwaane. Konto ŋwaane mo, n Tu Baŋa Wɛ kuri nmo pa se n na ywoni lanyerane n dwoni n dwonna maama.”
58001010	Wɛ ta tage de o Bu wom o we: “Nmo wolo na ye wonnu maama Teiru to déem mo bobo logo baŋa kuri, ye n ta kwori n ma n jea n ke wɛyuu wonnu maama.
58001011	Wonnu tem konto maama wó ba te chɔge, ko daare nmo ta wó ta-n wora taa wuu. Wonnu tem konto maama wó ba te zareme ne gɔrɔ na yeini ko zareme tei to.
58001012	Te wó ba te leiri, ye n kukuli-te n tiŋi, ne nmo na kukuli gare-dwoŋo n tiŋi ye n daare n kwei gare-doŋo n zo tei to. Nmo nam ta wó ta-n ye ne n na maŋe n ye tei to. Nmo bena yam bá fɔge ya ti.”
58001013	Wɛ déem wo fɔge o ta de o malese sem wolowolo o we: “Ba n jeini ywo a jazem seeni, se a daare a wane n dona maama a ke n dam kuri ne.” Ko nam ye o Bu wom yerane mo o tage taane dem konto.
58001014	Wɛ malese sem nam na ye tei to, se maama ye balo na toŋe se pa Wɛ to. Wɛ maa yeini o toŋe-se se se vo se woli balo o na tiŋi o ni we omo wó jwoŋi-ba o yage to.
58002001	Konto ŋwaane mo ko fe se dé kwaane dé taa jege Wɛ kwora kalo dé na nigi to se ko gaale, se dé yé kwei o chega kam dé yage.
58002002	Kokuri Wɛ déem ya pɛ se o kwora kam tɔge o malese jeŋa mo ka ba dé nabaara bam tei, ye o taane dem konto maŋe de jege kuri lanyerane. Nɔɔno ná wo sɛ-de ye o ná chɔge de nia yam, konto tu jege se o na waarem mo se ko maŋe de o na wó na tei to.
58002003	Ko nam ná ye debam balo Wɛ na dɛ o Bu wom ŋwaane o pa dé lɔre o kwora kam to, ye dé yiga ná tera o verem dem wone, dé wó wane dé lu na? Dé Teiru Yezu mo dɛ yiga o ŋɔɔne Wɛ verem dem konto taane o bere nɔɔna. Balo na nigi-de to laam ma daare ba ta ba bere debam we ko ye chega mo.
58002004	Ko woli da, Wɛ tete mo zege ba kwaga ne de o na pɛ ba ke maana de wo-kenkagela dwi dwi yalo na bere o dam to. O ma daare o woli ba maama de o Sin-laao kom dam, nenɛɛne o na boŋe se o ke o pa ba dedoa dedoa tei to.
58002005	Wɛ wo pɛ o malese sem mo di dam logo kolo na lage ko ba ko ta wora to baŋa ne. Ko ye lo-doŋo kom konto taane mo de tɛa.
58002006	Wɛ tɔnɔ kom nam bere nabiina chega, de David na ŋɔɔne de Wɛ o we, “Amo Tu Wɛ, ko ná ye nabiina, bɛ mo ye n jege ba boboŋa? Bɛ mo ke ye n nii nabiinu bu baŋa ne konto?
58002007	Nmo nam pɛ se nabiina ta tiini ba jege paare, ye n ta pa-ba zula, ye ba laam daare fee se ba ta mae de malese sem.
58002008	N ma n daare n ke wonnu maama ba dam kuri ne.” Ko bere debam we Wɛ ke wonnu maama nabiina dam kuri ne mo. Kokuri mo kolokolo tera ye Wɛ wo ke-ko ba dam kuri ne. Ko nam ye chega mo we, leilei konto de ta wo nɛ we wonnu maama wo nabiina dam kuri ne.
58002009	De na nɛ kolo to mo ye Yezu de o dam-fɔrɔ kom. Wonto déem jigi nabiinu mo ye o daare fee se o ta mae de malese sem. O ma gwooni o tete ye o yaare o te. Konto ŋwaane Wɛ laam ma pa se o tiini o na paare de zula te-laao ne. Konto baŋa ne mo Wɛ tɔge o zaane dem ŋwaane o pa se Yezu wane o leiri nabiina maama yuu ne o te ba zeinim ŋwaane.
58002010	Wɛ mo ye wolo na ke wonnu maama o tete ŋwaane to, ye te maama jege kuri te pa-o. O déem ma boŋe se o pa nabiina dedɛ ji o bia se ba daare ba ta jege paare o tei ne. Mo kokuri ko maŋe se Wɛ pa o Bu Yezu na yaara se ko pa o ta jege chega chekke. Wonto mo jwoŋi Wɛ bia bam ba wɛleera wone ye o tɔge ba yiga o jaane-ba o vei Wɛ tei.
58002011	Yezu mo ye wolo na pae nabiina ta jege wo-pwoŋo Wɛ yiga ne to. Wonto de balo o na fɔge ba bochara to ye nɔn-doa bia mo. Konto ŋwaane mo o bwoi-ba we o nu-bia, ye ko ba jege chaveera o tei ne.
58002012	Mo kokuri o tage de Wɛ o we, “Amo wó pa nmo yere zaŋe a nu-bia bam wone, ye a ta zege ba yiga ne a leeni a seini nmo.”
58002013	O daa ta maa we, “Amo tete wó kwei a wo maama a pa Wɛ.” O daa ta we, “Nii-na amo de bia balo Wɛ na ke amo jeŋa ne to mo wo jeiga dedoa.”
58002014	Chega ŋwaane to, balo na ye Wɛ bia to ye nabiina mo, ye ba jege yera de jana. Konto ŋwaane mo Yezu de déem tɔge o ji nabiinu, se o wane o tɔge o toone dem ŋwaane o chɔge wolo na jege toone dam to. Wonto mo ye setaana pɛ.
58002015	Yezu na wane toone konto to, ko pɛ se o wane o jwoŋi balo na fona de toone to o yage. Banto de ba ŋwea maama ya fona ba pa toone ne kabɛ tei, ye Yezu laam jwoŋi-ba.
58002016	De lɔre we ko dae malese sem mo o tu se o zeini. O nam tu se o zeini Abaraham dwi tiina mo.
58002017	Mo kokuri ko maŋe se o ji nabiinu ye o seene o nye de o nu-bia chekke. Konto mo pɛ-o chwoŋa se o ta ye Wɛ kaanem nakwe wolo na jege ba ŋwaŋa lanyerane, ye o toŋe Wɛ tei ne de jawala o pa-ba. O keim dem konto mo pa o wae o saare ba wɛleera ye o pa ba fɔge de Wɛ.
58002018	Kokuri Yezu na nɛ yaara ye o wo sɛ se ya sog-o to, o laam wae o zeini balo yaara na wora ya faŋe-ba to se ba ta jege pu-dɛa.
58003001	A nu-bia bam, abam ye Wɛ nyem mo. O ma bwoŋi abam se á tɔge á na ywoni te-laao ne. Nam lɔre-na Yezu na ye tei to. Wonto mo ye Wɛ tontoŋeno de Wɛ kaanem nakwe wolo na toŋe de Wɛ debam Wɛ chwoŋa tɔgem ŋwaane to.
58003002	Wɛ mo tiŋi-o se o ta ye konto. O maa toŋa o pa Wɛ de jawala. Ko nam ye bedwe de Moses déem na jege jawala o maa nii Wɛ nɔɔna bam o pa-o tei to.
58003003	Yezu nam seene o maŋe se o na zula ko dwoni Moses, kokuri nɔɔno ná bobo sɔŋɔ kuri, wonto jege se o na zula ko dwoi sɔŋɔ kom tete.
58003004	Sɔŋɔ nam tera ye ko dae nɔɔno mo bobo ko kuri. Wɛ nam mo ye wolo na bobo wonnu maama kuri.
58003005	Moses déem nye de sabeelo mo Wɛ sɔŋɔ wone de o na toŋe de jawala o pa Wɛ nɔɔna tei to. O maa yeini o wuuri o bere-ba Wɛ chega kalo na wó ba ka lɔre ja to.
58003006	Ko daare Yezu Krista mo ye sɔŋɔ kom tete bu chekke, ye o tei Wɛ sɔŋɔ kom. Debam maa ye o sɔŋɔ kom tiina, de ná maŋe de jege pu-dɛa ye de ta bere we de jege teena o tei ne.
58003007	Ko maa nye de Wɛ Sin-laao kom na bere debam tei ko we, “Abam zem ná nigi Wɛ kwora,
58003008	se á ye pa á boboŋa kwaale, ne á nabaara déem na jege yi-dɛɛre ye ba kwaane se ba maŋe Wɛ ba nii maŋa kalo ba na wo kagoa yuu ne to.”
58003009	Wɛ maa we, “Abam nabaara bam déem nɛ amo na ke-ba tei taa, bena finna to, ye ba ta kwaane ba maŋe amo se ba nii.
58003010	Konto ŋwaane mo amo bane zaŋe de nɔɔna bam konto, ye a ta a we, Ko ye ba paale ba tusi mo maŋa maama. Ba ma ve se ba tɔge amo chwei sem.
58003011	Amo ban-zɔŋɔ kom ma pa se a du a pa-ba a we, amo bere a bá pa-ba chwoŋa se ba zo amo woro kom wo ba sii.”
58003012	A nu-bia bam, ta-á yei-na se abam wolowolo yé ta-á jege boboŋ-lwanno o bochare ne se ko pa o ve Ŋwea Tu Wɛ ni ye o daare o ywori o kwaga ne.
58003013	Nam ta-á woli-na daane maŋa maama se ko pa á ta-á jege pu-dɛa, ko ta na ye zem da yam ye á ni Wɛ kwora kam tei to, se abam wolowolo ye pa lwaane gane abam ye á ke yi-dɛɛre á pa Wɛ.
58003014	Debam nam tu de tɔge de Yezu Krista de ye Wɛ bia mo, de ná maŋe de jege teena de Wɛ ne de na jege tei boboa ne to se ko vo ko yi de ŋwea kweelim ye de wo yage.
58003015	De maŋe de lɔre Wɛ tɔnɔ kom na bere tei ko we, “Abam zem ná nigi Wɛ kwora, se á ye pa á boboŋa kwaale, ne á nabaara bam déem na jege yi-dɛɛrede Wɛ tei to.”
58003016	Ko ná ye balo déem na nigi Wɛ kwora kam ye ba daare ba jege yi-dɛɛre to, banto ye bera mo? Ba ye balo maama Moses na tɔge ba yiga o ja-ba o nwoŋi Ejipti logo kom wone to mo.
58003017	Ko ná ye balo Wɛ bane na zaŋe de ba taa se ko vo ko yi bena finna to, ba ye bera mo? Ba ye nɔɔna balo na ke ba tusi kagoa kam wone ye Wɛ pa se ba te da to mo.
58003018	Wɛ na dugi o we, omo bere o bá pa-ba chwoŋa se ba zo o woro kom wo ba sii to, ko ye balo na ve Wɛ ni to taane mo. Ko dae konto na?
58003019	Ko ma pa de lɔre we, Wɛ na wo pɛ-ba chwoŋa se ba zo o woro kom wo to, ko ye ba na wo ke ba wo-dedoa ded-o to ŋwaane mo.
58004001	Wɛ na gwoni o ni se o pa nɔɔna chwoŋa se ba zo o woro kom wo ba sii to ta fɔge de wora mo. Debam nam wó ta yei de tete mo se nɔɔn-nɔɔno ye sa chwoŋa ye o ta wo yi Wɛ woro kom se o sii.
58004002	Debam maŋe de ni Wɛ taan-ŋom dem, nenɛɛne de nabaara bam de na nigi-de tei to. Banto nam na nigi-de to, ba wo nɛ nyɔɔre de baŋa ne, kolo ŋwaane ba wo ke ba wo-dedoa se ba tɔge Wɛ na tage kolo to.
58004003	Debam balo na ke de wo-dedoa de Wɛ to mo wó ba de sii o woro kom wone. Kokuri Wɛ tage banto taane o we, “Amo ban-zɔŋɔ kom pɛ se a du a pa-ba a we, amo bere a bá pa-ba chwoŋa se ba zoamo woro kom wo ba sii.” Wɛ na tage konto to, ko nam dae we o ba jege woro mo se ba zo da ba sii. Ko zege maŋa kalo o na ke logo baŋa to mo o totoŋa yam ti ye o daare o sii.
58004004	Wɛ tɔnɔ kom tage Wɛ totoŋa da yarepɛ siu dɛ dem taane ko we, “Da yarepɛ dɛ ne mo Wɛ laam sii de o totoŋa yam maama.”
58004005	Wɛ daa ta tage o siu kom taane o we, “Amo bere a bá pa-ba chwoŋa se ba zo amo woro kom wo ba sii.”
58004006	Ko na ye konto to, de nabaara balo na dɛ yiga ba ni Wɛ taan-ŋom dem to wo wane ba zo o woro kom wo ba sii, ba na ve o ni to ŋwaane. Konto ŋwaane ko laam daare se nɔɔna badaara mo na chwoŋa se ba zo.
58004007	Mo kokuri Wɛ daa ta tiŋi dɛ dedwoŋi se nɔɔna wane ba sɛ o ni ye ba daare ba zo o woro kom wo ba sii. De nabaara bam na wo wane ba zo ye bena dedɛ kɛ to, Wɛ daa ta bere o ni dem de nɔɔna badaara, ye David ta de taane o we, “Abam zem ná nigi Wɛ kwora, se á ye pa á boboŋa kwaale.”
58004008	Josua déem tɔge Wɛ nɔɔna bam yiga o pa ba vo ba zoore jei-doŋa ne. Ko nam dae Wɛ woro kom mo ba zo se ba sii. Ba ya ná seene ba na siu, Wɛ ya daa bá tiŋi dɛ dedwoŋi se nɔɔna na siu de wone.
58004009	Konto mo de yei we chwoŋa ta wora zem se Wɛ nɔɔna na siu o tei ne.
58004010	Wolo maama ná zo Wɛ woro kom wo se o sii, wonto wó seene o na siu de o totoŋa yam, ne Wɛ de déem na sii de o totoŋa yam da yarepɛ dɛ ne tei to.
58004011	Konto ŋwaane pa-na se de kwaane se de zo Wɛ woro kom wo de sii. Nɔɔn-nɔɔno ye zaŋe o ve Wɛ ni se o jwoori Wɛ kwaga ne, ne de nabaara bam déem na ke tei to.
58004012	Wɛ kwora kam jege ŋwea ye ka dana lanyerane. Ka nye de se-zɔɔ kolo na jege nia yalei to mo. Ka maa wae ka zoore nɔɔno wo ka pɔɔre o jworo de o bochare wonnu maama, ye ka daare ka lɔre o swa de o boboŋa maama na ye tei to.
58004013	Kolokolo bá wane ko seigi Wɛ yiga ne. Woŋo kolo maama na wora to, o maŋe o yei ko na ye tei to chekke. Ko maa ye wonto mo de jege se de ja de tete de ba de pa-o se o di de bora.
58004014	Debam nam jege wolo na nɛ chwoŋa o zo Wɛ tei te-laao ne, ye o ye Wɛ kaanem nakwe debam ŋwaane to. Wonto mo ye Wɛ Bu Yezu, ye o dwoi logo baŋa kaanem nakwa bam maama. Konto ŋwaane mo pa-na se de tiini de sɛ Wɛ chwoŋa tɔgem lanyerane.
58004015	Wɛ kaanem nakwe wom konto nam dae wolo na bá wane o ta jege debam ŋwaŋa. O nam yei debam na bwona tei to, ye o na yaara yalo na faŋe-o to ne yaara yalo maama dwoŋi debam na nɛ to. De konto de, o ta wo sɛ o tusi.
58004016	Konto ŋwaane, pa-na se dé taa jege baare ye dé vo dé yi Dam-fɔrɔ Tu Wɛ jeiŋa jei se dé jwoŋi zaane o tei ne. Konto mo Wɛ wó duri dé ŋwaŋa ye o pa debam zaane se ko wane ko zeini debam maŋa kalo dé na lage to.
58005001	Ko ná ye Wɛ kaanem nakwe maama, ba yeini ba le-o o dwonna nabiina wone mo se o ta toŋe de Wɛ o pa-ba. Wonto jege se o ta kaane Wɛ ba maama wɛleera saarem ŋwaane mo.
58005002	O tete nam na bwona ye o yeini o tusi to, o wae o jaane o bochare de balo na yeiri Wɛ chega kam lanyerane ye ba tusi to.
58005003	O na yeini o tusi konto to, ko fe mo se o kaane Wɛ o tete wɛleera saarem ŋwaane, se ko woli de balo o na toŋe o pa-ba to de wɛleera ŋwaane.
58005004	Ko woli da, nɔɔn-nɔɔno nam bá wane o le o tete se o ji Wɛ kaanem nakwe. Ko ye Wɛ mo wó kur-o se o ta ye konto, nenɛɛne o déem na bobo o kuri Aron tei to.
58005005	Ko ta ye bedwe mo de Yezu Krista na jigi Wɛ kaanem nakwe to. O wo boŋe kamunim o pa o tete se o ta ye konto. Wɛ nam mo tage ded-o o we, “Nmo mo ye amo Bu, ye zem amo de ji nmo Kwo.”
58005006	Wɛ daa ta tage o tɔnɔ kom jei sedwoŋi ne we, “Nmo wó ta n ye amo kaanem tu taa wuu, ne Mɛnkizada faŋa faŋa na ye tei to.”
58005007	Yezu na wo logo baŋa ne maŋa kalo to, o yeini o tiini o lwoori Wɛ, ye o ka yi-na o kaase o ma lwoori-o, o na yei we Wɛ wó wane o jwoŋi-o toone wone to ŋwaane. Wɛ ma sɛ o lwoorim dem, o na gwooni o tete ye o zuli-o lanyerane to ŋwaane.
58005008	O maŋe o ye Wɛ Bu mo. De konto de, o na yaare tei to mo pɛ o lɔre o na wó ke tei o tɔge Wɛ ni to.
58005009	O laam ma ji wolo na jege chega chekke ye o wae o jwoŋi balo maama na sɛ o ni to o pa ba na ŋwea Wɛ tei ne.
58005010	Wɛ ma bere we o seene o ye o kaanem nakwe, ne Mɛnkizada faŋa faŋa na ye tei to.
58005011	Amo ya jege taane dedɛ se a ta a bere abam konto baŋa ne, ye ko nam tiini ko chana se a pa á ni ko kuri, kolo ŋwaane abam laam jege jawɔrɔ á boboŋa ne.
58005012	Ko ná dae konto ŋwaane, tento wɛɛne abam ya wó ta-á ye balo na maŋe se á ta-á jege Wɛ nɔɔna á zamse to mo. Ko na ye chega to, ko maŋe se nɔɔna jwoori ba zamse abam Wɛ taane wo-mwaalo tem mo. Abam nye de bia balo ta na wo yi se ba di wodi-dunu, ye á jege se á ta-á ŋɔge yela mo ne bu-balɛ tei to.
58005013	Balo na jege bu-balɛ boboŋa konto to bere we ba ta yeiri Wɛ chega kam na ye tei to chekke.
58005014	Ko daare balo boboŋa na kweere de Wɛ chega kam to laam yi se ba di wodi-dunu mo. Banto mo yeini ba tɔge Wɛ chega kam de jawala pa se ba wae ba kuri wonnu telo na lana ye te maŋe se ba ke to ba daare wonnu telo na ba lana to.
58006001	Nam pa-na se de yage Yezu Krista taane wo-mwaalo tem, se de laam pa de boboŋa kweere Wɛ chega wo-chɛɛro tem baŋa ne. Abam daa ba jege se á jwoori á bobo Wɛ taane dem zamsem, bɛŋwaane á maŋe á zamse á na wó yage wo-yɔɔro keim tei to, de á na wó ke á wo-dedoa de Wɛ tei to.
58006002	Á maŋe á zamse nɔɔna na wó zare ba tete Wɛ ŋwaane tei to, ko woli de nakwa na wó zi ba jea nɔɔna baŋa ne se Wɛ zeini-ba tei to, ye á kwori á zamse toa na wó bi tei to, ko woli de Wɛ na wó ba o di nabiina bora tei to.
58006003	Pa-na dé yage wonnu tem konto zamsem se dé daare dé kwaane dé kɛ yiga. Wɛ ná sɛ, dé wó wane dé ke konto.
58006004	Ko ná ye balo na maŋe ba sɛ Wɛ chega kam to, ye ba laam ná paale ba ywori o tei ne, nɔɔn-nɔɔno daa bá wane o jwoori o de-ba Wɛ chwoŋa wone. Banto mo maŋe ba ye balo yi na poore de Wɛ chega kam ye ba daare ba lɔre Wɛ ŋwe-doŋa kam na ye tei to. Ba de Wɛ Sin-laao kom maa me daane.
58006005	Ba maŋe ba lɔre Wɛ ni taane dem na yomma tei to, ye ba nɛ Wɛ dam kikia yalo na ye o ŋwe-doŋa logo kolo na lage ko ba to kikia mo.
58006006	Nɔɔna banto dwi ná ywori Wɛ tei ne, nɔɔn-nɔɔno daa bá wane o pa ba leiri ba wo se ba daa ta tɔge Wɛ, kolo ŋwaane ba yeini ba pa Wɛ Bu Yezu na chaveera nɔɔna yiga ne, nenɛɛne ba tete na jwoori ba ke-o dagara kam yuu ne ba go tei to.
58006007	Ko nye de doa ná wora ka nena lanyerane nɔɔno kara ne. Tega kam ná nyɔge doa na bam ye ka daare ka ke wodiiru lanyerane ka pa balo na dugi ka baŋa ne to, Wɛ wó swɛ tega kam konto swolim.
58006008	Ko daare tega kam ná ke sabare de wo-korro yerane, ko bere we ka ye kafɛ mo ye ka maŋe se Wɛ mo sɔɔle-ka o yage. Ko kweelim nam ye se ba ma mini mo ba zwɛ-ka ba chɔge.
58006009	A badwoŋ-swonnu bam, de konto de, abam wó ta gara. Amo yei we abam ta wo Wɛ chwoŋa wone á maa vei o tei se o jwoŋi abam.
58006010	Wɛ ye chega tu mo. O nam bá swei á na maŋe á tɔge keim-laaro tei to. O ta bá swei á na jege o swono lanyerane ye á toŋe á woli o nɔɔna bam ko ba ko yi zem maama.
58006011	Amo nam na tiini a lage kolo to mo ye se abam maama ta-á yei á tete lanyerane de á na tɔge Wɛ tei to se á laam yi o tei ye á seene á na wo-laaro telo á na jege teena se á na to.
58006012	Á ye pa se jawɔrɔ zo abam. Nam lwoni-na balo na fɔge ba zege de pu-dɛa ye ba ta jege wo-dedoa de Wɛ to. Banto laam wó ba ba jwoŋi wonnu telo Wɛ na gwoni o ni se o pa-ba to.
58006013	Faŋa faŋa to, Wɛ déem gwoni ni de Abaraham o we, omo wó fɔge-o lanyerane. Wɛ na gwoni o ni dem ded-o konto to, o dugi de o tete mo, kolo ŋwaane woŋo tera ko na dwo-o se o ma du de ko.
58006014	Wɛ gwoni o ni dem ded-o o we, “Amo wó swɛ nmo swolim lanyerane ye a pa n dwi puli dedɛ.”
58006015	Wɛ na dugi konto to, Abaraham déem ma vɔ pu-dɛa taa ye o laam ba o na Wɛ na gwoni o ni dem se o pa-o kolo to.
58006016	Ko ná ye nabiina ná yeini ba du duuri, ba wó ma wolo na dwoi ba tete to yere mo ba du, se ko bere we ba taane dem ye chega, se bwɛa daa ta tera.
58006017	Ko ná ye Wɛ na gwoni o ni dem de balo to, o lage se ba lɔre lanyerane we o bá fɔge o yiri o ni dem. Konto ŋwaane mo o dugi duuri o woli de o ni-gwonim dem.
58006018	Kekea yanto yalei bá wane ya leiri ya ji vwa, ko na ye Wɛ tete kikia to ŋwaane. Konto ŋwaane mo debam balo na ke dé tete Wɛ jeŋa ne to wó tiini dé ke pu-dɛa ye dé ta jege teena ded-o we dé wó na wonnu telo o na tiŋi o pa debam to.
58006019	Teena yam dé na jege Wɛ tei ne konto to tiini ya dana ye ya bá wane ya chɔge. Ya maa pae se dé boboŋa tigi jeiga dedoa, ye ya zo Wɛ tete jeŋa jei mɛ na chege de gɔrɔ se nabiina ye zo to.
58006020	Yezu nam maŋe o da yiga o zo jei sem konto se o pore chwoŋa mo o pa debam. Wonto mo jigi Wɛ kaanem nakwe se ko ta vei wuu, ne Mɛnkizada déem na ye tei to.
58007001	A laam lage a ta Mɛnkizada taane dem a bere abam. Wonto déem ye Salem tiina pɛ mo ye o kwori o ye Yuu-tu Baŋa Wɛ kaanem tu. Abaraham na ke jara o wane pwa badwonna ye o laam jwoori maŋa kalo to mo Mɛnkizada jeeri-o chwoŋa ne o sɔɔle Wɛ o pa-o.
58007002	Abaraham laam ma kwei nyɔɔre delo o na nɛ jara yam baŋa ne to o pɔɔre teiri delo na ye Mɛnkizada nyem to o pa-o. (Mɛnkizada yere dem kuri mo ‘Chega tu’. Ko woli da, o na ye Salem pɛ to, ko kuri mo o ye ‘Yezura pɛ’ mo.)
58007003	Debam nam wo nigi Mɛnkizada kwo de o nu ŋwa, ye de yeiri o kuri na bobo mɛ to. De maa yeiri o lora dɛ de o toone maŋa. Konto pa se o nye de Wɛ Bu wom, ye o ye Wɛ kaanem tu taa wuu.
58007004	Boŋe-na á nii Mɛnkizada déem na jege kamunim tei to. Mo konto ŋwaane mo debam nabaaro Abaraham déem le o nyɔɔre dem o na nɛ jara yam baŋa ne to o pa-o.
58007005	Ko ná ye balo na nwoŋi Levi dwi tiina wone ye ba kaane ba pa Wɛ to, Wɛ ni dem pɛ-ba chwoŋa se ba jwoŋi ba teiri wonnu ba dwonna Isarele tiina bam tei ne, ye ba maama maŋe ba ye Abaraham dwi tiina mo.
58007006	Mɛnkizada nam wo nwoŋi Levi dwi wone. De konto de, o jwoŋi o teiri wonnu Abaraham tete tei ne. O ma daare o sɔɔle Wɛ o pa Abaraham ye Abaraham nam ya mo ye wolo Wɛ na gwoni o ni ded-o to.
58007007	Ko nam ba jege bobwea we nɔɔno ná sɔɔle Wɛ o pa o dwoŋi, wonto mo ye nɔn-kamunu o dwoi wodwoŋi wom.
58007008	Levi dwi tiina bam déem jwoŋi ba teiri wonnu mo, ye banto mo ye balo na bá lu toone jeŋa ne to. Wɛ tɔnɔ kom nam bere we Mɛnkizada ye wolo na ŋwe to mo ye o jwoŋi o teiri wonnu.
58007009	-
58007010	Abaraham na pɔɔre Mɛnkizada wonnu o pa-o maŋa kalo to, ba ta wo loge Levi ye o nam wo o nabaaro Abaraham jana wone. Levi nam ye wolo dwi tiina na jege chwoŋa se ba jwoŋi ba teiri wonnu ba dwonna tei ne to mo. De konto de, ko nye de Levi tɔge Abaraham ŋwaane mo o pa Mɛnkizada jwoŋi o teiri.
58007011	Wɛ na tɔge Moses jeŋa o pa o nia yam Isarele tiina to, o nia yam konto de Levi dwi tiina kaanem dem tɔge ya woli daane mo. De yei we banto na yeini ba kaane ba pa Wɛ tei to wo wane ko yi chega kam chekke. Ko ya ná seene ko ye chega, Wɛ ya bá kuri kaanem tu wodwoŋi wolo na dae Levi dwi tu to. Wɛ nam kuri wolo na ye kaanem tu ne Mɛnkizada déem na ye tei, ye o wo nwoŋi Aron dwi dem wone.
58007012	Wɛ na leiri o kaanem tu dwi konto to, ko jege se o nia yam de tɔge ya leiri mo.
58007013	-
58007014	Memaŋa yanto maama nam tɛ dé Teiru Yezu taane mo. De yei we ba loge wonto Judah dwi tiina wone mo, ye o dae Levi dwi tu. O dwi dento wone nɔɔn-nɔɔno wo fɔge o ji Wɛ kaanem tu. Ko ná ye Wɛ nia yalo o na ke Moses jeŋa ne to, ya wo pɛ Judah dwi tiina chwoŋa se ba ji Wɛ kaanem tiina kɔtaa.
58007015	De nam seene de na Wɛ na tiŋi chwo-doŋa tei to. Ko maa ye o kaanem tu Yezu laam na nwoŋi dwi-gaa wone, ye o nye de Mɛnkizada déem na ye tei to.
58007016	Yezu na jigi Wɛ kaanem tu tei to wo tɔge nabiina chullu ŋwaane, se ko tɔge o ŋwea kalo toone na ba jege dam ka baŋa ne to ŋwaane mo.
58007017	Wɛ nam tage o taane o we, “Nmo mo wó ta n ye amo kaanem tu taa wuu, ne Mɛnkizada faŋa faŋa na ye tei to.”
58007018	-
58007019	Ko ma bere we chwo-dwoŋa kam mo gwoni ka yage, bɛŋwaane nia yalo Wɛ na ke Moses jeŋa ne to ware ya pa kolokolo ta ye chega chekke. Ya maa ba jege dam se ya woli nɔɔna. Ko daare leilei konto de laam jege teena lanyerane de Wɛ na tiŋi chwo-laao kolo o pa debam se de ma wane de tɔge-ka de vo de yi o tei.
58007020	Wɛ nam dugi duuri o woli da. Levi dwi tiina nam na jigi o kaanem tiina to, o wo dugi duuri dem konto dwoŋi.
58007021	Ko daare Yezu na jigi Wɛ kaanem tu to, Wɛ dugi duuri o ŋwaane, ye o ta ded-o o we, “Amo Baŋa Wɛ mo dugi a duuri ye a bá fɔge a za a ni. Nmo wó ta n ye amo kaanem tu taa wuu.”
58007022	Wɛ na dugi o pa Yezu konto to, ko bere we o na ke ni-sɛɛm delo o pa debam to tiini de lana de dwoi ni-dwoori dem, Yezu na zege de kwaga ne to ŋwaane.
58007023	Ko ná ye Levi dwi tiina, ba dedɛ déem yeini ba jiri Wɛ kaanem tiina. Toone nam na yeini de jaane-ba to, ko pa se ba daa ware ba toŋe Wɛ kaanem totoŋa yam.
58007024	Ko daare Yezu mo jege ŋwea taa wuu, ye nɔɔn-nɔɔno daa ba jege se o leiri o yuu ne o ji Wɛ kaanem tu.
58007025	Konto to, o wae o jwoŋi balo na tɔge o ŋwaane ba vei Wɛ tei to o yaga, se kolokolo daa ye chɔge-ba, o na jege ŋwea maŋa maama ye o lwoori Wɛ o pa-ba to ŋwaane.
58007026	Yezu na ye Wɛ kaanem nakwe tei to maŋe de debam boboŋa. O jege wo-pwoŋo de bora Wɛ yiga ne, ye tusim tera o tei ne. Wɛ ma pwɛ-o nɔn-balwaaro tei ne ye o zeiŋi-o pa o zo o tei baŋa baŋa.
58007027	Ko ná ye Wɛ kaanem nakwa déem na ye tei to, dɛ maama ba yeini ba kaane Wɛ ba saare ba tete wɛleera mo yiga ye ba laam daare ba kaane Wɛ ba dwonna bam wɛleera ŋwaane. Yezu nam ba jege se o ke konto dwoŋi. Wonto kwei o tete mo o ma kaane Wɛ kuni bedwe yerane, ye konto jege kuri se ko ta vei wuu.
58007028	Nia yalo Wɛ na ke Moses jeŋa ne to pa se nabiina mo ta jiri Wɛ kaanem nakwa ye ba bwona. Ko nam ná ye Wɛ ni-gwonim delo o na dugi duuri de ŋwaane to, dento laam mo leiri Moses nia yam yuu ne, ye de pa se Wɛ tete Bu wom ji o kaanem nakwe wolo na jege chega chekke se ko ta vei wuu.
58008001	Taane dem maama wone de jei sento mo bere we de seene de jege Wɛ kaanem nakwe wom konto dwoŋi. O ma na jeŋa jei te-laao ne Yuu-tu Baŋa Wɛ paare yituŋu kom jazem seeni.
58008002	O maa wo jei selo Wɛ tete bochare na tigi da to mo ye o toŋa o pa-o. Jei sem konto ye Baŋa Wɛ tete sɔŋɔ mo, o na wó jwoŋi zula chekke mɛ to. Ko dae logo baŋa vwei delo nabiina na pugi se ba ta zuli-o da to.
58008003	Wolo maama na ye Wɛ kaanem nakwe to mae pɛɛra de vara mo o kaane Wɛ. Debam Wɛ kaanem nakwe Yezu de nam maŋe se o ta jege kolo o na wó kwei o ke Wɛ jeŋa ne to mo.
58008004	O nam ba jege se o ta wo logo baŋa ne se o kwei woŋo o ma kaane Wɛ. Wɛ kaanem tiina maŋe ba wo logo baŋa ne ye ba kwei pɛɛra ba ke Wɛ jeŋa ne, ko maŋe de Moses nia yam na bere tei to.
58008005	Banto na yeini ba toŋe ba pa Wɛ tei to ye ba lwoni totoŋa yalo na ye chekke to mo. Ba na toŋe mɛ to ye lonloŋo mo ko bere kolo na wo te-laao ne ye ko ye chekke to na ye tei. Konto to, Moses déem na lage o pu vwei delo nɔɔna na wó ta pae Wɛ zula de wone to, Wɛ déem bere-o o na wó ke tei ye o we, “Kwaane n ke wonnu tem maama se te lwoni amo na maŋe a bere-m peo kom yuu ne tei to.”
58008006	Ko daare leilei konto, Yezu na toŋe o pa Wɛ tei to tiini ko jege kuri lanyerane ko dwoi kaanem tiina bam totoŋa maama. Ko nam ye bedwe mo de ni-sɛɛm delo Wɛ na tɔge Yezu ŋwaane o ke-de o pa debam to na lana de dwoi da-yiga ni-sɛɛm dem na ye tei to, kolo ŋwaane de tɔge o ni-gwonim dem na tiini de lana to mo.
58008007	Da-yiga ni-sɛɛm delo Wɛ na ke-de o pa o nɔɔna to ya ná jege lam de tia, ni dedwoŋi ya daa bá wane de leiri dento yuu ne.
58008008	Ko nam na ye tei to, Wɛ déem bere we chega tera o nɔɔna bam tei ne. Baŋa Wɛ nam tage o we, “Maŋa maa beena ye amo wó ke ni-sɛɛm-doore a pa a nɔɔna bam, Isarele dwi tiina bam de Judah dwi tiina bam maama.
58008009	Dento ni-doore dem bá ta ye bedwe de da-yiga ni-sɛɛm delo amo na ke-de a pa ba nabaara bam maŋa kam a na kale-ba pa ba nwoŋi Ejipti logo kom wone to. Banto déem wo sɛ ba tɔge ni delo amo na ke de ba to. Ko ma pa a yiga daa tere ba wone.
58008010	Maŋa kam ná yia, amo wó ke ni-sɛɛm a pa Isarele dwi tiina bam ye a gwoni ni we, Amo wó pa a nia yam zo ba boboŋa ye a pa ya peini ba bochara ne. Amo wó taa ye ba Tu Wɛ, ye ba de ye amo nɔɔna.
58008011	Banto nabwona de ba dedɛɛra maama wó ta yei amo. Konto ŋwaane ba wolowolo daa ba jege se o bere o dwoŋi se o fɔge o ta yei Baŋa Wɛ.
58008012	Maŋa kam konto ne amo wó duri ba ŋwaŋa de ba tusim kikia. Amo daa bá guli ba wɛleera yam kɔtaa.” Mo Baŋa Wɛ na tage tei.
58008013	Wɛ na ŋɔɔne o ni-doore dem taane konto dwoŋi to, ko bere we o da-yiga ni dem laam jigi ni-dwoori mo. Ko maa bere we dento daa ba jege kuri ye de da yam lage ya kɛ.
58009001	A lage a ta da-yiga ni-sɛɛm dem taane, de nɔɔna na pae Wɛ zula de ŋwaane tei to. Ko ye nabiina mo pugi vwei logo baŋa ne se ba ta maa zuli Wɛ, ye chullu wora de ba na wó ta zuli-o tei to.
58009002	Vwei dem konto wo nam chɛ di selei mo. De kwaga diga kam yere mo ‘Wɛ swono jeiga’, ye ka jege sabu-seŋa woŋo kolo na jege min-zwonnu terepɛ zega jei. Tabolo maa wora ye bworobworo telo na ye Wɛ nyem to maa tigi ko baŋa ne.
58009003	Yiga diga de maa wora, ka yere mo ‘Wɛ swono jeiga chekke’, ye gare-jale pale de gare de che-ka.
58009004	Sabu-seŋa Wɛ kaanem bimbini maa zege da, ba na zwɛ wonnu telo lwom na yomma to de baŋa ne ba pa-o. Wɛ ni-sɛɛm dakaa kam de maa wora ba na mɛ sabu-seŋa ba ma zi-ka. Ka wo kom maa jege sabu-seŋa zoŋa kalo de wo na jege wodiu kolo yere na ye ‘Mana’ to. Nacheiga kalo na ye Aron nyem ye ka déem puli vɔɔro to de maa wora dakaa kam wone, ko woli de kandwa-pelɛ selei Wɛ nia fuga kam na popone ya baŋa ne to.
58009005	Dakaa kam baŋa maa ye jeiga kalo Wɛ na saare nabiina wɛleera mɛ to. Ba déem ma ke malese selei ba zege da ye se vɔna yam kwoli dakaa kam baŋa. Malese selei sem bere we Baŋa Wɛ mo wo jeiga kam ne de o nenɔŋ-fɔrɔ kom. Ko nam daa dae se de ŋɔɔne wonnu tem konto taane dedɛ.
58009006	Vwei dem de de wonnu tem na wora konto to, Wɛ kaanem tiina bam yeini ba zo de kwaga diga kam dɛ maama se ba toŋe ba totoŋa yalo na pae Wɛ jege zula to.
58009007	Ko nam ná ye yiga diga kam, Wɛ kaanem nakwe wom yerane mo jege chwoŋa se o zo ka wo bedwe bene maama wone. Wonto nam ná lage o zo, o wó kwei vara jana mo o ja zo se o ma kaane Wɛ se ko saare o tete wɛleera, se ko daare ko saare tusim kikia yalo o dwonna nabiina na ke ye ba yeiri ya ni ne to.
58009008	Wɛ Sin-laao kom laam mae kikia yam konto maama na ye tei to mo ko bere debam we chwoŋa déem ya tera se nɔɔna wane ba zo Wɛ swono jeiga chekke. Vwei dem dedaane de kwaga diga kam maama ta na zege to bere we yiga diga kam ni ta wo pore mo.
58009009	Ko maa ye maana mo ko bere debam zem se de lɔre Wɛ zula chwoŋa na ye tei to. Ko bere we vara de pɛɛra yalo maama nabiina na kwei ba ma kaane Wɛ to bá wane ya zeini wolo na mɛ-ya o ma zuli Wɛ to se ya pa o bochare kwɛ fase Wɛ seeni.
58009010	Kaanem kikia yanto dwoŋi jege kuri logo baŋa seeni yerane mo, ko ná ye wodiu dim, naa bochare digiru zarem ŋwaane. Ya maama tɔge nabiina chullu mo, ye ya jege kuri se ko ta vei maŋa kam Wɛ na wó fɔge o tiŋi o chwo-doŋa kam to.
58009011	Wɛ laam tiŋi o chwo-doŋa kam mo de Yezu Krista na tu o ba o ji o kaanem nakwe debam ŋwaane. Ko ma pa de jwoŋi o ŋwe-doŋa wo-laaro telo na maŋe te wora to. Yezu na zo Wɛ tei debam ŋwaane to, ko ye Wɛ sɔŋɔ chekke mo o zoa, ye konto tiini ko lana ko dwoi logo baŋa vwei dem. O na zo mɛ to dae vwei delo nabiina na pugi to.
58009012	O ma vo o zo yiga diga kalo na ye Wɛ swono jeiga chekke to. Ko ye bedwe yerane mo o zoa, ye o laam wora taa wuu. O nam wo kwei bone naa na-bale jana o ja zo se o ma kaane Wɛ. Ko maa ye o tete jana mo o mɛ o ŋwe debam wɛleera jene, ye o ke debam Wɛ jeŋa ne se ko ta vei wuu.
58009013	Wɛ ni-dwoori dem bere we nɔɔno wolo bochare ná jege digiru, ba jege se ba kwei bone de na-bale jana ba gwaare de na-pɔla kalo ba na zwɛ to tentwanno ba ma mi nɔɔno wom yera. Keim dem konto mo yeini de zare o yera digiru tem ye de daare de fɔge-o Wɛ chwoŋa wone.
58009014	Ko na ye konto to, Yezu na tega ye o jana nwoŋi to, ko bá tiini ko fɔge nɔɔna bochara mo na? O ma tɔge Wɛ Jworo kom na wo o tei ne taa wuu to baŋa o ji kaanem delo na lana fase to o ke o pa Wɛ. O na kaane Wɛ debam ŋwaane konto to, ko wae ko pae de bochara ta lana fase, pa se de boboŋa daa ye zo wo-yɔɔro kikia, ye de daare de zuli Ŋwea Tu Baŋa Wɛ.
58009015	Konto ŋwaane Yezu mo ye wolo Wɛ na dɛ o ŋwaane o tiŋi o ni-doore dem to. O na mɛ o toone o ŋwe nabiina wɛleera jene to, o wae o jwoŋi-ba de ba na ke kolo ba chɔge Wɛ da-yiga ni-sɛɛm dem to. Konto ŋwaane balo maama Wɛ na kuri se ba ta ye o bia to wae ba jwoŋi o ŋwe-doŋa kam de ka wo-laaro tem maama ne o na tiŋi o ni se o pa-ba tei to.
58009016	-
58009017	Ko nye de nɔɔno na tiŋi o ni o bere se, o ná tega o daare, ba na wó pɔɔre o wonnu tei to. O ta ná ŋwe, o ni dem konto ba jege bu. Nɔɔna nam ná lɔre we o tega, ba laam wó pɔɔre o wonnu tem se ko maŋe de o ni dem na tage tei to.
58009018	Konto ŋwaane mo, Wɛ na ke da-yiga ni-sɛɛm dem o pa o nɔɔna to, ba kwei varem jana mo ba ma bere we o ni dem jege bu.
58009019	Ko déem na ke to, Moses bobo o tɔɔle Wɛ nia yam maama o bere Isarele tiina bam. O laam ma kwei na-bale de bone delo ba na go to jana o gwaare de na, ye o daare o ma mi tɔnɔ kolo Wɛ nia yam na popone da to, ye o laam mi Isarele tiina bam maama yera ne. O kwei daa, ka yere mo ‘husopa’, ye o vɔ gungun-nasonno ka yuu ne o lu jana bam wone o ma mi wonnu tem de nɔɔna bam maama.
58009020	O déem na yeini o ke konto dwoŋi to, o maa we, “Jana banto bere we Wɛ ni-sɛɛm dem jege bu ye o ta abam se á tɔge-de.”
58009021	Moses daa ta ma kwei jana bam o ke konto dwoŋi o ma mi vwei dem de wonnu telo maama na wora Wɛ zula ŋwaane to.
58009022	Ko ye chega mo we Wɛ nia yalo o na ke Moses jeŋa ne to bere we nɔɔna jege se ba kwei varem jana mo ba ma zare ba wonnu Wɛ ŋwaane. Ko ye nenɛɛne wonnu maama jege se te zare konto mo. Ko ta woli da, toone jana ná tera, Wɛ bá yage nɔɔna wɛleera o ma chɛ-ba.
58009023	Logo baŋa vwei dem wonnu telo na wora ye te lwoni Wɛ te-laao wonnu chekke na ye tei to jege se te zare de jana mo konto dwoŋi. Ko daare Wɛ te-laao wonnu tem tete na wó fɔge te kwɛ tei to, ko fe mo se ba kaane Wɛ se ko ta dwoi faŋa nyem na ye tei to.
58009024	Yezu Krista nam na zo Wɛ tei to, ko dae vwei delo nabiina na pugi ye de lwoni Wɛ sɔŋɔ chekke to mo o zoa. O nam seene o zo Wɛ tei te-laao ne mo chekke. O maa wo dáane o zege Wɛ yiga ne debam zeinim ŋwaane.
58009025	O na zo Wɛ tei chekke konto to, o zo kuni bedwe mo, ko dae bene maama nenɛɛne Wɛ kaanem nakwa déem na ke tei to. Banto yeini ba kwei vara jana mo ba ja zo Wɛ yiga diga kam, ko dae ba tete jana.
58009026	Yezu ya ná jege se o kwei o tete o ma kaane Wɛ maŋa maama, o ya wó yaare o te kuni dedɛ, ko zege logo baŋa boboa ne ko ba ko yi zem. Ko nam na ye tei to, o laam tu o nwoŋi nabiina tetare ne mo logo baŋa kweelim da yam ne. O tu bedwe mo ye o ba o te o kaane Wɛ se ko pa nabiina wɛleera saare se ko ta vei wuu.
58009027	Ko nye de nɔɔno maama na jege se o te bedwe tei to, se o laam vo Wɛ tei ye o di o taane.
58009028	Yezu Krista de nam tu o te o ma kaane Wɛ bedwe se o wane o le nɔɔna dedɛ wɛleera o yage. O nam ta wó jwoori o ba logo baŋa, ye ko bá ta ye nɔɔna wɛleera saarem ŋwaane. Ko ye se o jwoŋi balo na jege o teena se o ba to ŋwaane mo.
58010001	Ko ná ye Wɛ nia yalo o na ke Moses jeŋa ne to, ya lage ya bere wo-laaro tem de na wó jwoŋi Wɛ tei ne to na ye tei. Ya nam ye lonlonno yerane mo, ye ya dae bedwe de Wɛ te-laao wonnu tem tete. Ya pae se nɔɔna jwoori ba kaane Wɛ bene maama wone se ko ta vei wuu. Konto ŋwaane, ya bá wane ya pa se balo na tɔge ya ŋwaane ba zuli Wɛ to bochara ta jege chega chekke.
58010002	Wɛ ni-dwoora yam ya ná wae ya pae balo na zuli-o to wɛleera saare ya tia, ba ya daa bá lɔre we ba wɛleera ta wo ba yuu ne, ye ba ya bá boŋe se ba jwoori ba daa kaane Wɛ.
58010003	Ba nam na jege se ba daa kaane Wɛ bene maama wone to pae se ba jwoori ba guli we ba wɛleera yam ta wo ba yuu ne mo.
58010004	Kokuri nabiina wɛleera bá wane ya saare de na-bale de bone jana kɔtaa.
58010005	Ko ye konto ŋwaane mo Yezu déem na lage o ba logo baŋa maŋa kalo to, o tage de o Kwo Wɛ o we, “Nmo yiga tera de nabiina na yeini ba kwei vara de wodiiru ba ma kaane-m tei to. Nmo nam ke nabiinu yera mo n pa-ne, se a ma-ya a ke nmo boboŋa mo logo baŋa ne.
58010006	Ko ná ye nɔɔna na yeini ba zwɛ varaba ma kaane-m tei to, naa ba na kaane-m se ba ma saare ba wɛleera tei to, kikia yam yanto maama ba tɔge nmo boboŋa.
58010007	Amo maa we, ‘Amo Kwo Wɛ, nii-ne amo mo to, ye a lage a ke nmo boboŋa na lage tei to, ne ko na popone amo taane nmo tɔnɔ kom ne faŋa faŋa tei to.’”
58010008	Yezu maŋe o da yiga o ta de o Kwo Wɛ o we, “Nmo yiga tera de nɔɔna na yeini ba kwei wonnu ba ma kaane-m tei to maama. Ko ná ye vara naa wodiiru naa wonnu telo maama ba na wó kwei ba ma kaane-m se ko pa n saare ba wɛleera to, ko ba tɔge nmo boboŋa.” De konto de, nɔɔna na kaane Wɛ konto to maama tɔge o ni-dwoora yam na bere tei to mo.
58010009	O laam ma daare o ta o we, “Amo Kwo Wɛ, nii-ne amo mo to, ye a lage a ke nmo boboŋa na lage tei to.” Konto bere we Wɛ saare o da-yiga vara kaanem ni dem o yage, ye o daare o tiŋi chwo-doŋa se nɔɔna tɔge-ka.
58010010	Chwo-doŋa kam nam tɔge Yezu Krista na ke o Kwo Wɛ boboŋa yam maama ye o kwei o tete yera o ma kaane-o to mo. O ke konto bedwe yerane, ye ko jege kuri taa wuu, se ko pa de ta jege wo-pwoŋo mo Wɛ yiga ne.
58010011	Logo baŋa kaanem tiina maama yeini ba jege se ba ta vei Wɛ yiga maŋa maama ba go vara ba ma kaane-o. Ba maa yeini ba ke konto dwoŋi dɛ maama ka, ye ba kikia yam konto ware ya saare wɛleera kɔtaa.
58010012	Ko nam ná ye Yezu, wonto kwei o tete o ma kaane Wɛ bedwe yerane mo, ye ko jege kuri taa wuu, ye ko jwoŋi nɔɔna ba wɛleera wone. O na ke konto o ti to, o laam ma vo o jeini Baŋa Wɛ jazem seeni,
58010013	ye o ta wora o cheigi maŋa kalo Wɛ na wó wane o dona maama o ke-ba o dam kuri ne to.
58010014	Kolo ŋwaane o kaane Wɛ kuni bedwe se ko pa nɔɔna balo o na wora o kwɛ ba bochara to ta jege chega chekke se ko ta vei wuu.
58010015	Ko woli da, Wɛ Sin-laao kom de bere debam we wonnu tem konto jege chega. Wɛ déem dɛ ko baŋa o we,
58010016	“Maŋa kam ná yia, amo Baŋa Wɛ wó ke ni-sɛɛm a pa a nɔɔna bam, ye a gwoni ni we, Amo wó pa a nia yam zo ba bochara, ye a pa ya ta tigi ba boboŋa ne.”
58010017	Wɛ ma daare o ta o we, “Amo daa bá guli ba wɛleera de ba tusim kikia kɔtaa.”
58010018	Wɛ na dɛ chwoŋa kam konto o yage de keim-balwaaro tem o ma chɛ debam to, ko daa ba jege kuri se nabiina go vara ba ma kaane-o ba wɛleera saarem ŋwaane.
58010019	A nu-bia bam, de laam nɛ baare se de zo Wɛ yiga diga kalo na ye o swono jeiga chekke to, Yezu Krista na tega ye o jana nwoŋi to ŋwaane.
58010020	Wonto nam pore chwo-doŋa o pa debam, ye kanto mo pae ŋwea. Ka maa tɔge gare-jale dem laŋa ka zoore Wɛ tei chekke. Kokuri mo ka tɔge Yezu yera yam ŋwaane de o na kwei-ya o ma ke Wɛ boboŋa na lage tei to mo.
58010021	Konto to, debam jege wolo na seene o ye Wɛ kaanem tu chekke ye o nii Wɛ tete sɔŋɔ tiina baŋa ne to.
58010022	Konto ŋwaane, pa-na se de fofɔ de yi Wɛ tei de boboŋ-ŋona de baare delo na bere we de jege wo-dedoa de Wɛ to. Wɛ fɔge de bochara pa se de daa ba boŋa we de wɛleera ta wo de yuu ne, ye de yera na zarem de na-ŋona. Konto ŋwaane mo de jege baare se de zo Wɛ tei.
58010023	Pa-na se de bere we de jege teena Wɛ tei ne ye bobwea tera. O nam tiŋi o ni o pa debam, ye o bá fɔge o kwane-de.
58010024	Pa-na se de ta yei da-ni ne se de ta zeini daane pa se de ta jege da-swono, ye de ke keim-laaro.
58010025	Á ye pa se de yage ka ta gilimi daane Wɛ zula ŋwaane, ne badaara na ke tei to. Nam kwaane-na se á woli daane se ko pa á yera poore. Á na lɔre we dé Teiru wom dɛ dem lage de yi to, se á ta-á ke konto de á dam maama.
58010026	Nɔɔno ná lɔre Wɛ chega kam ye o ke-ka o boboŋa ne, ye o ta ná yeini o paale o ke o tusa, kaanem daa bá ta wora de na wó pa o wɛleera yam saare.
58010027	Ko laam daare se foone mo ta jege konto tu de Wɛ na lage o ke-o tei to. Wɛ ná di o taane, o laam wó na chɔgem ye o zo min-fɔrɔ kolo na wó chɔge balo maama na ve Wɛ to.
58010028	Ko ná ye Wɛ nia yalo o na ke Moses jeŋa ne to, nɔɔno ná chɔge-ya, ye nɔɔna balei naa batɔ ná lɔge o kwaga ne, ba wó go konto tu o keim-lɔŋɔ kom ŋwaane ye ŋwaŋa bá ta wora.
58010029	Ko daare nɔɔno nam ná yaale Wɛ tete Bu wom, konto tu chɔgem dem bá tiini de gaale Wɛ tei ne na? Konto tu pae se Yezu jana balo Wɛ na dɛ ba ŋwaane o tiŋi o ni-doore dem to ye wo-yɔɔ mo, ye ko nam ye jana bam konto mo Wɛ mɛ o le tusim o bochare ne. Ko woli da, konto tu ta twe Wɛ Sin-laao kom na jege Wɛ zaane ko pa nɔɔna tei to mo. Konto to, o bá tiini o na waarem na?
58010030	Kokuri debam maŋe de yei wolo wom na tage o we, “Amo mo ye wolo na chɔge nɔɔna ko tɔge de ba kikia na ye tei to mo. Amo wó pa se ba jwoori ba na kolo na maŋe de ba to.” Ko ta popone we, “Baŋa Wɛ wó di o nɔɔna taane.”
58010031	Nɔɔno ná ke o tusi, ye Ŋwea Tu Baŋa Wɛ jeŋa ná zo-o, ko wó tiini ko ta ye lɛɛro ko pa-o.
58010032	Nam guli-na á yia déem na tu ya poore de Wɛ chega kam ye kolo ke abam to. Á déem yaare dedɛ, ye cham dem wo wane abam, á na vɔge pu-dɛa to ŋwaane.
58010033	Maŋa kadwoŋi ne ba yeini ba twe abam nɔɔna yiga ne, ye ba bɛɛse abam. Ko woli da, á yeini á sɛ se á da balo na nɛ yaara konto dwoŋi to.
58010034	Kokuri á tɔge á nɛ yaara de balo na wo peena diga ne to. Nɔɔna maa yeini ba vere abam wonnu ye á sɛ de wopwolo, kolo ŋwaane á yei we á maŋe á jege kolo na tiini ko lana ye ko wó ta wo abam tei ne taa wuu to.
58010035	Á ye yage á na jege baare tei to. De wó pa á na nyɔɔre dedɛ Wɛ tei ne.
58010036	Á nam jege se á zege lanyerane de pu-dɛa, se á wane á ke Wɛ boboŋa na lage tei to, se á daare á jwoŋi wo-laaro telo o na tiŋi o ni se o pa abam to.
58010037	Wɛ kwora mo ye: “Ko laam daare fee se wolo na lage o ba to laam ba. O nam bá daane.
58010038	Wolo nam na jege chega amo tei ne to wó na ŋwea o wo-dedoa kam ŋwaane. Konto tu nam ná kɔre foone ye o jwoori o kwaga, amo bá ta jege wopwolo ded-o.”
58010039	Debam nam tɔge de dae balo na jwoori ba kwaga pa se ba ga ba ŋwea Wɛ tei ne to. De ye balo na ke de wo-dedoa de Wɛ, ye de jwoŋi ŋwea o tei ne to mo.
58011001	Nmo ná jege wo-dedoa de Wɛ, kokuri mo n yei lanyerane we nmo wó seene n na wonnu telo n teena na tɔge to. Ko ma wó pa se n lɔre we wonnu telo n na ba nae de n yia to seene te wora.
58011002	Ko ná ye balo na maŋe ba da Wɛ chwoŋa faŋa faŋa to, ko ye ba na jege wo-dedoa tei to mo pɛ se ba yere zaŋe.
58011003	Ko ye debam de na jege wo-dedoa tei to mo pae de lɔre we Wɛ mɛ o ni taane mo o ke logo baŋa de wɛyuu maama. Konto mo de sɛ we Wɛ kwei wonnu telo na ba nae de yia to o ma ke telo na wora ye de wae de nae de yia to.
58011004	Faŋa faŋa to ko ye Abel na jege wo-dedoa tei to mo pɛ se o kaane Wɛ ye ko dwoni Kain Wɛ kaanem dem. O wo-dedoa kam mo pɛ se o yere zaŋe de o na ye chega tu Wɛ tei ne to, Wɛ na sɛ o pɛɛra yam to ŋwaane. O daa tera ye o wo-dedoa kam ŋwaane nam pae se o taane ta wora.
58011005	Enoka de na jege wo-dedoa tei to mo pɛ se Wɛ le-o logo baŋa ne ye toone wo jaane-o. Wɛ na le-o konto to, nɔɔn-nɔɔno daa wo nɛ o jei. Konto ta na wo ke to, o maŋe o jege yere de o na pwoli Wɛ wo tei to.
58011006	Kokuri nɔɔno ná ba jege wo-dedoa de Wɛ, o bá wane o pa se Wɛ wo pwoli. Wolo maama na boŋe se o ke o tete Wɛ jeŋa ne to, ko fe mo se konto tu ta jege wo-dedoa o sɛ we Wɛ seene o wora ye o zeini balo na lage se ba yi o tei to.
58011007	Nowah de déem na jege wo-dedoa tei to mo pɛ se o sɛ Wɛ ni delo o na tage ded-o to. Wɛ déem kaane-o de kolo na lage ko ba ko ke ye nabiina yia ta wo nɛ-ko to. O na kɔre Wɛ to, o ma sɛ o kwaare nabworo kamunu se o ma jwoŋi o sɔŋɔ tiina ŋwea. O keim dem konto ma bere we logo baŋa nɔɔna balo na wo sɛ Wɛ ni to ba jege bora. Wonto tete nam nɛ chega Wɛ tei ne, ne Wɛ na yeini o ke o pa balo na sɛ-o de ba wo-dedoa to tei.
58011008	Abaraham déem na jege wo-dedoa tei to mo pɛ se o nwoŋi o tete teo kom ne o vo jeiga kalo Wɛ na gwoni o ni we o wó pa-o se o dwi tiina ta tei taa to. Wɛ na bwoŋi-o we o nwoŋi konto to, o seene o sɛ o maa via, ye o ta yeiri jei sem o na lage o vo to.
58011009	O wo-dedoa kam ŋwaane mo pɛ se o vo o zoore jei sem ne ne o ye veiru mo tei. O déem zoore vwei wone mo. Isaaka de Jakob de maa tɔge ba zoore da konto dwoŋi, ye Wɛ ya gwoni o ni dem o pa banto de.
58011010	Ko bere we Abaraham déem pɔe se o zo Wɛ tete teo kolo kuri na fɔge ko chwi lanyerane to mo. Ko ye Wɛ tete mo tei teo kom konto lɔɔm maama.
58011011	Abaraham kaane Sara déem ye kadega mo ye o kɛ lora. De konto de, o na jege wo-dedoa tei to mo pɛ se o sɛ we Wɛ bá kwane o ni dem o na gwoni to ye o wane o lo bu.
58011012	Konto ŋwaane, ko zege nɔn-doa wolo na ye Abaraham ye o tiini o kwe to yera ne mo Wɛ pɛ o jege dwi tiina kɔgɔ kɔgɔ. Nmo bá wane n lɔre ba ni, ne chalechwe na daga wɛyuu ne de kasollo bia na wo naneo ni ne tei to.
58011013	Nɔɔna bam konto maama nam tega ye ba ta jege ba wo-dedoa. Ba wo seene ba na wonnu telo Wɛ na tiŋi o ni se o pa-ba to. Ba déem maane we wonnu tem dɛ wó daane ye te laam ba, ye ba wo pwoli ko ŋwaane. Ba nam seene ba sɛ mo ja we ba ye veira balo na ba jege kugu jei logo baŋa ne to mo.
58011014	Balo na yeini ba tɛ konto dwoŋi to bere we ba daa ta jege teena se ba na teo kolo na wó taa ye ba kugu jei to mo.
58011015	Ba daa ba jege teo kolo ba na nwoŋi ko wone to boboŋa ba yuu ne. Ba ya ná jege boboŋa konto dwoŋi, ba ya wó wane ba na chwoŋa se ba jwoori.
58011016	Ko nam na ye tei to, ba boboŋa tiini ya zo teo kolo na tiini ko lana ko gaale to. Konto mo ye Wɛ tete te-laao kom. Konto ŋwaane, chaveera ba jege Wɛ de ba na bwo-o we ba Tu Wɛ to. O nam maŋe o jege teo-kamunu kolo o na wó pa-ba to.
58011017	-
58011018	Ko ta woli da, maŋa kalo Wɛ na faŋe Abaraham se o nii to, Abaraham wo-dedoa kam ŋwaane mo pɛ se o ya lage o ma o bu Isaaka o kaane Wɛ. Wɛ nam maŋe o gwoni o ni o pa-o we, “Ko zege Isaaka yera ne mo n dwi tiina wó puli.” De konto de, o déem ta boŋe se o ma o bu-doa kam o kaane Wɛ, ne Wɛ na bere-o tei to.
58011019	O boboŋa nam maŋe ya ja we Wɛ wó wane o bi Isaaka toone wone. Ko laam na seene ko ke tei to nye de o jwoŋi-o toone wone mo.
58011020	Isaaka tete de na jege wo-dedoa tei to mo pɛ o sɔɔle Wɛ o pa o bia Jakob de Esawu wonnu telo na lage te ke to baŋa ne.
58011021	Jakob de na daare fee se o te to, o wo-dedoa kam mo pɛ se o sɔɔle Wɛ o pa o bu Josef bia bam maama. O déem ma chwi o nacheiga o tiiri ka baŋa ne ye o zuli Wɛ.
58011022	Josef de maŋa na twɛ se o te to, o na jege wo-dedoa tei to mo pɛ se o ta de Isarele tiina bam we ba wó nwoŋi Ejipti teo ne. O ma pa-ba ni we, ba ná nwoŋi, ba jege se ba guri o kui sem mo Ejipti ne ba ja vo ba tete teo.
58011023	Ko woli da, Moses tiina déem na jege wo-dedoa tei to mo pɛ se ba kwei-o ba seigi chane setɔ ba na loge-o maŋa kalo to. Ba ma lɔre we bu wom ye bu-laao, ye ba wo kɔre foone se ba ve Pa-faro wom ni.
58011024	Moses déem na ke nɔɔno to, ko ye o wo-dedoa ŋwaane mo pɛ o wo sɛ se ba ta bwo-o we, Pa-faro wom bukɔ bu.
58011025	O déem maa boŋe we, o ná tɔge de Wɛ nɔɔna bam o na yaara, ko wó ta gare o ná yage Wɛ chwoŋa ye o daare o di ywoni delo na bá daane to.
58011026	O nam boŋe o ja se nɔɔna ta yaale-o Wɛ Dam Tu Krista ŋwaane, ye ko gare o ná nɛ jejegero dedɛ Ejipti ne, kokuri o boboŋa yeini ya tɔge nyɔɔre delo o na wó jwoŋi Wɛ tei ne to.
58011027	Moses wo-dedoa kam ŋwaane mo pɛ se o nwoŋi Ejipti ne ye o wo kɔre Pa-faro wom ban-zɔŋɔ kom. O maa jege baare ye o wo sɛ se o jwoori o kwaga, kokuri o yei we Wɛ wolo na ba nae de yia to wo o yiga ne.
58011028	O na jege wo-dedoa tei to mo pɛ se o sɛ Wɛ ni, ye o pa Isarele tiina maama ke Atɔgebabaŋa wodiu ba sam ne ba di. O ma pa ba kwei jana ba mi ba sam nia ne, se toone maleka kalo na tu se ka go bakeiri-kwe sem maama to daa ye ke ba tete bia bam kolokolo.
58011029	Isarele tiina bam na jege wo-dedoa tei to mo pɛ se ba wane ba bɛ naneo kolo ba na bwoi we ‘Bu-seŋa’ to. Wɛ ma pa se na bam pɔɔre belei ba daare te-kora ye Isarele tiina bam tɔge da ba bɛ. Ejipti tiina bam na kwaane se ba tɔge ba kwaga ba bɛ to, na bam ma jwoori ba ke daane pa se ba maama nyɔ na bam ba te.
58011030	Wɛ nɔɔna bam na jege wo-dedoa tei to mo pɛ ba vo ba kaage Jeriko teo kom da yarepɛ, ye ko kabiri sem laam to tega ne.
58011031	Ko daa ta ná ye Rahaba wolo na ye ka-tola ye o zoore Jeriko ne to, o na jege wo-dedoa tei to mo pɛ se o jeeri Wɛ nɔɔna balo na kare ba yere teo kom to lanyerane. Konto ŋwaane mo ba wo go-o ba woli de balo na ve Wɛ to.
58011032	Amo ya jege taane dedɛ se a ta a woli da, ye laŋa daa tera se a ŋɔɔne nɔɔna badaara taane a woli da. Amo ya wó ta Gideon de Baraka de Samson de Jɛpeta de David de Samwɛl de faŋa faŋa Wɛ tontoŋena bam maama taane mo.
58011033	Banto bam maama jege wo-dedoa de Wɛ, ye ba mage jara ba wane teene kamunnu dedɛ. Ba ma kwori ba pa se nɔɔna ta tɔge chega chwoŋa. Ba ma daare ba na wolim delo Wɛ na tiŋi o ni se o pa-ba to. Nyinno déem ma lage te chɔge-ba, ye ba wane ba che te chwoŋa.
58011034	Ba ta ma wane min-lwanno telo na lage te chɔge-ba to ye te wo di-ba, ye ba wane ba lu nɔɔna jeŋa ne pa se ba wo go-ba. Ba ya maa bwomma ye ba jwoori ba na dam. Ba ma tiini ba na baare se ba mage jara, ye ba wane ba zeili dwi-gɛ tiina balo na ye ba dona to pa se ba jwoori ba viiri.
58011035	Kaana de jwoori ba jwoŋi ba nɔɔna balo ya na tega ye ba jwoori ba bi to. Nɔɔna badwonna ma wo sɛ se ba jwoŋi ba tete de nɔɔna na jege ba yera ba maga se ba go-ba to tei ne. Ba ma sɛ se ba te se ba wane ba jwoori ba bi ba na ŋwea Wɛ tei ne.
58011036	Nɔɔna badaara yuu yale de nɔɔna na mɔne-ba, ye ba daare ba fere-ba tei to. Ba ma vɔ nɔɔna badwonna, ye ba daare ba ke-ba peena diga ne.
58011037	Ba ma kwei kandwa ba ma dole ba badwonna ba go. Ba ma gwoni badwonna yera kuni belei. Ba ma kwei se-zɔɔro ba ma go ba badwonna. Wɛ nɔɔna badwonna maa beera, ye ba zo pei de bone tan-kwaalo yerane. Yiniga de cham ma ja-ba, ye nɔɔna de bɛɛse-ba.
58011038	Nɔɔna balo na jege kugu jei logo baŋa ne to nam wo yi se ba de nɔɔna bam konto ta wora daane. Wɛ nɔɔna bam déem beeri kagoa yuu ne de zwoonu jei ne, ye ba zoore ba peini peero gugworru wone de bɔɔna wone ba na ba jege kugu jei to ŋwaane.
58011039	Nɔɔna bam konto maama yere zaŋe de ba na jege wo-dedoa de Wɛ tei to. De konto de, ba nam wo nɛ kolo Wɛ ya na tiŋi o ni se o pa o nɔɔna to ba ti.
58011040	Kokuri Wɛ déem boŋe se o ke kolo na tiini ko lana to debam ŋwaane. Konto ŋwaane, faŋa faŋa Wɛ nɔɔna bam déem wo nɛ chwoŋa se ba yi Wɛ wo-laaro tem ba ti ye debam ta wo woli ba wone.
58012001	Debam laam lɔre faŋa faŋa Wɛ nɔɔna bam na ye kɔgɔ kɔgɔ ye ba gilimi debam ba nii tei to. Ba chega kam maa bere debam we Wɛ woli-ba de ba na jege wo-dedoa ded-o tei to. Konto ŋwaane, pa-na se de yage wo-yɔɔro telo maama na daane debam pa se de ware de tɔge Wɛ lanyerane to. Pa-na de le wo-lwanno telo na ye wɛleera ye te jege de yera to de yage, se de daare de vɔ pu-dɛa de kwaane de duri de tɔge chwoŋa kalo Wɛ na tiŋi o pa debam to.
58012002	Pa-na se de yɔɔre de ta nii Yezu. Wonto nam mo bere debam de na wó ta jege wo-dedoa de Wɛ tei to, ye o pa se de ta jege wo-dedoa taa se de ja de vo de kweeli. O déem ma vɔ pu-dɛa ye o yaare o te dagara kam baŋa ne. O wo pɛ se chaveera jege-o ko ŋwaane, kolo ŋwaane o nɛ we Wɛ tiŋi ywoni mo se o pa-o. O laam ma daare o vo o jeini Baŋa Wɛ paare yituŋu kom jazem seeni.
58012003	Boŋe-na á nii Yezu na tiini o vɔ pu-dɛa de nɔn-balwaaro na jege-o ba yaale tei to. Á ye pa se jawɔrɔ zo abam se á yage Wɛ chwoŋa tɔgem.
58012004	Abam na yeini á kwaane se á chɔge wo-balwaaro dam tei to daa ta wo yi se abam na toone nɔɔna tei ne.
58012005	Wɛ tɔnɔ kom nam jege taane delo na wó wane ko pa abam yera poore lanyerane, á na ye Wɛ bia to ŋwaane. Nam guli-na ko na bere abam tei ko we, “Amo bu, Baŋa Wɛ ná vaŋe nmo zwɛ, se n ye ta n jege yi-dɛɛre. O ná bwɛ nmo, se n ye pa n wo chɔge.
58012006	Kokuri Baŋa Wɛ na swoi balo to mo o yeini o vaŋe ba zwa se o pa ba korese. Wolo maama Wɛ na jwoŋi se o ta ye o bu to, o yeini o pa se konto tu yera chɛ mo.”
58012007	Abam ná nɛ yaara, se á pa ko ta ye á Kwo Wɛ mo vaŋe á zwa se á wane á korese. Á na ye Wɛ bia to mo pae o ke abam konto dwoŋi. Bu tera ye o kwo bá vaŋe o zwɛ se o pa o korese.
58012008	Wɛ nam ná wo vaŋe abam zwa ne o na ke o bia bam maama tei to, ko bere we abam dae o bia chekke, á ye bu-tampira mo.
58012009	De logo baŋa kwoa bam na yeini ba vaŋe de zwa tei to mo pa se de nege-ba. Ko nam ná ye dé Kwo wolo na tei de jworru to, ko maŋe se de ta sɛ o ni se de laam na ŋwea o tei ne.
58012010	De logo baŋa kwoa bam yeini ba vaŋe de zwa bena fenfee yerane mo se ko maŋe de ba boboŋa na lage tei to. Dé Kwo Wɛ nam ke konto se ko woli debam mo, se de wane de tɔge de na wonto wo-pwoŋo kom dwoŋi.
58012011	Ko ná ye á zwɛ vaŋem maŋa kam ne, ko yeini ko pa á wo chɔge mo ye á ba jege wopwolo. Ko kwaga ne, zwɛ vaŋem dem wó zeini balo de na pɛ ba korese to pa se ba na nyɔɔre, de ba ŋwea na jege chega de bochare-zuru tei to.
58012012	Konto ŋwaane poore-na á yera se á ta-á tɔge Wɛ chwoŋa de pu-dɛa.
58012013	Fɔge-na á kwɛ chwoŋa kalo á na tɔge to se balo de na tɔge-ka ye ba ye gwane to ye to ba ŋoleme ba nɛ sem, se ko teini ko pa ba na yɔɔrem.
58012014	Kwaane-na se á ta-á zoore dedaane nɔɔno maama de ywoni, se á kwori á ta-á jege wo-pwoŋo Wɛ yiga ne, kolo ŋwaane, nɔɔno ná ba jege wo-pwoŋo, o bá wane o na Baŋa Wɛ.
58012015	Fɔge-na á che á tete se nɔɔn-nɔɔno ye ga Wɛ zaane dem, se nɔɔno wolo wo na ba lana to ye wane o zaŋe á wone o na chwoŋa se o daane abam pa se o chɔge nɔɔna dedɛ Wɛ yiga ne.
58012016	Á ye pa se á wolowolo tɔge ka-laga wo-zɔɔna keim, naa o ba kɔre Wɛ, ne Esawu déem na ye tei to. Wonto yiga tera de o na ye o kwo bu-kwea to. O kana maa wɔe, ye o kwei o nakwe nyɔɔre dem o ma leini o nyaane wom zoŋ-dia wodiu o di.
58012017	Abam maŋe á yei kolo na ke-o kwaga seeni to. O ma jwoori o lage se o kwo sɔɔle Wɛ o pa-o se ko maŋe de o na ye o bu-kwea to ŋwaane. O ma kwaane o lwoori chwoŋa o kwo tei ne taa ye o ka yi-na. O ma wo nɛ chwoŋa, kolo ŋwaane o daa ware o jwoori o fɔge o keim dem.
58012018	Abam tu á twɛ Wɛ tei ye ko dae nenɛɛne ko déem na ke tei de Isarele tiina bam to. Banto déem tu peo kolo ba yi na nɛ ye ba wae ba dwei de jea to. Maŋa kalo Wɛ na kwei o nia yam o ke Moses jeŋa ne o pa-ba to, min-fɔrɔ de lim de doa mumunim wora,
58012019	ko woli de nabɔnɔ wum de kwora na ŋɔɔne. Balo na nigi Wɛ kwora kam konto to ma lwoori-o se o daa ye jwoori o ta taane o woli da,
58012020	kolo ŋwaane o na maŋe o kaane-ba tei to tiini ko dana ko pa-ba, de o na tage de ba o we, “Kolo maama ná dwei peo kom, ko ná ye varem mo de, se á dole-ko á go.”
58012021	Wɛ na bere o dam dem ja konto to ma pa se Moses tete ta o we, “Foone tiini de zo-ne ye a yera sae.”
58012022	Ko nam dae konto abam tei ne. Abam nam tu á yi peo kolo yere na ye Zion to mo. Ko maa ye Ŋwea Tu Baŋa Wɛ teo-kamunu Jerusalem kolo na wo te-laao ne to. Á na tu da to, Wɛ malese kɔgɔ kɔgɔ ma tigisi daane ye se wora se di ywoni.
58012023	Abam tu á woli Wɛ kɔgɔ kom wone. Ko maa ye o bu-kwe sem kɔgɔ kom ba yera na popone ya tiŋi Wɛ te-laao tɔnɔ kom ne to. Ko ye Wɛ wolo na wó di nabiina maama taane to tei mo á tu á yi da. Balo na jege chega o yiga ne ye o laam pa se ba bochara kwɛ ya ti fase to jworru tɔge te wora.
58012024	Á nam ta tu Yezu tei, wolo Wɛ na dɛ o ŋwaane o tiŋi o ni-doore dem to. Ko ye Yezu jana bam ŋwaane mo pɛ á fɔge de Wɛ. O jana bam jege zeinim lanyerane ye ba dae nenɛɛne Abel jana bam na bere Wɛ ban-zɔŋɔ kom tei to.
58012025	Á ta-á yei se á ye zaŋe á ve wolo wom na ŋɔɔne to taane. Isarele tiina bam déem ve wolo na bere-ba Wɛ kwora logo baŋa ne to, ye ba wo wane ba lu Wɛ jeŋa ne. Debam nam ná ve wolo na wo te-laao ne ye o ŋɔɔne de debam to, dé wó wane dé lu na?
58012026	Faŋa faŋa to Wɛ kwora kam déem pɛ se tega baŋa ziziŋi. O laam tiŋi o ni o we, “Amo daa ta wó jwoori a pa tega baŋa ziziŋi bedwe, ye ko dae kanto yerane, ko laam wó woli de wɛyuu maama mo.”
58012027	Wɛ na tage o we o ta wó jwoori o ke konto dwoŋi bedwe to bere we wonnu telo o na ke to mo o laam lage o ziziŋi-te o le te zega jei ne pa se te daa ye ta wora. Wonnu telo na bá wane te ziziŋi to yerane laam wó daare.
58012028	Wɛ nam pɛ se dé tɔge dé di paare delo na bá wane de ziziŋi ye de chɔge to mo. Konto ŋwaane dé wó ke-o lei, ye dé daare dé pa-o zula yalo na tɔge o boboŋa to, ye dé ta kɔre-o lanyerane,
58012029	kolo ŋwaane debam Tu Wɛ nye de min-fɔrɔ kolo na di wo-yɔɔro maama to mo.
58013001	Ta-á jege-na da-swono de á na ye nu-bia tei to se á ye yage.
58013002	Ta-á yei-na se á ta-á jeeri veira á sam ne lanyerane. Nɔɔna badwonna déem na ke konto dwoŋi to, ko ye Wɛ malese mo ba jeeri ye ba yeiri ba na ye balo to.
58013003	Ta-á jege-na balo na wo peena diga ne to boboŋa, nenɛɛne abam de tɔge á wo peena diga ne mo tei, ye á zeini-ba. Ko ta ná ye balo nɔɔna na bɛɛse-ba to, se á ta-á jege ba boboŋa nenɛɛne abam de tɔge á yaare mo tei.
58013004	Baaro de kaane maama jege se ba ta zoore daane mo de swono de zula. Baro wom de kaane wom maama jege se ba ta tɔge chega mo da-tei ne. Wɛ nam wó waare balo na ke kabwoŋa de balo maama na tɔge ka-laga wo-zɔɔna kikia to.
58013005	Á ye pa se á ŋwea ta tɔge sabu-laga. Kolo maama á na jege to se á pa ko maŋe abam ye á ba gwooni-ko. Kokuri Wɛ maŋe o ta o we, “Amo bá fɔge a yage abam kɔtaa.”
58013006	Konto ŋwaane debam wó taa jege baare se dé ta we, “Baŋa Wɛ mo ye amo zennu, ye a bá taa kɔre foone. Nɔɔn-nɔɔno bá wane o ke amo kolokolo.”
58013007	Ta-á guli-na nɔɔna balo na ye á yiga-tiina ye ba déem ŋɔɔne Wɛ kwora kam ba bere abam to gula. Maane-na á nii ba ŋwea na ye tei se ko vo ko yi ba toone to, se á daare á lwoni ba na jege wo-dedoa de Yezu Krista tei to.
58013008	Maŋa maama Yezu Krista ye nenɛɛne o na maŋe o ye tei to mo, diim de zem maama se ko taa vei wuu.
58013009	Yé pa-na se nɔɔna ta mae berem-gɛ ba gane abam de wonnu dwi dwi se ko pa á ywori Wɛ tei ne. Nmo ná lage se n bochare ke dam de Wɛ, ko ye Wɛ zaane dem mo wó pa konto, ye ko bá ta ye wodiiru tedwonna dim ŋwaane. Balo na tɔge wodiiru dim chwoŋa to nam wo nɛ zeinim ko baŋa ne.
58013010	Yezu Krista na kwei o tete o ma kaane Wɛ debam ŋwaane tei to dae kaanem delo dwoŋi nɔɔna na wó di de nɔna yam to. Balo na toŋe Wɛ vwei dem wone ba pa-o to ba jege chwoŋa se ba twori kaanem dento wone ba di.
58013011	Ko na ke tei to, Wɛ kaanem nakwe wom yeini o go vara mo o kwei ba jana bam o ja zo yiga diga kalo na ye Wɛ swono jeiga chekke to se o ma saare nɔɔna bam wɛleera. Ko daare vara bam yera yam tete mo, ba laam wó kwei-ya ba ja nwoŋi dáa ba zwɛ maama.
58013012	Yezu toone dem de tɔge konto dwoŋi. O ma yaare o te teo kom dáa ne, se o wane o ma o tete jana bam o saare Wɛ nɔɔna bam wɛleera.
58013013	Konto ŋwaane, pa-na se de nwoŋi de vo o tei teo kom dáa ne, se de tɔge de na o chaveera yam dwoŋi.
58013014	Kokuri logo baŋa ywo-seeni debam ba jege teo kolo na wó taa ye de kugu jei taa to, ye de nam fɔge de nii teo kolo na lage ko ba to mo.
58013015	Pa-na se de tɔge Yezu ŋwaane de ta zuli Wɛ maŋa maama. Konto mo ye keim delo de na wó kwei de ma kaane-o to. De ni taane na bere Wɛ dam tei to mo ye de pɛɛra yalo de na wó ke o jeŋa ne to.
58013016	Á ye swei se á ta-á ke keim-laaro, se á daare á ta-á woli daane. De ná yeini de kwei kikia yanto dwoŋi de ma kaane Wɛ, konto mo pa-o wopwolo.
58013017	Ta-á nege-na á yiga-tiina se á daare á ta-á sɛ ba ni. Banto kwaane ba nii abam ŋwea baŋa ne mo, ye ba yei we ba laam wó ba ba zege Wɛ yiga ne ba bere ba na toŋe kolo abam ŋwaane to. Nam ta-á nege-ba se ba wane ba toŋe de wopwolo. Ko ná dae konto, ko wó pa ba wo chɔge, ye ko daa bá ta jege wolim ko pa abam.
58013018	Ta-á lwoori-na Wɛ á pa debam. De yeini de kwaane se de da chega chwoŋa mo maŋa maama, ye chaveera tera de tei ne.
58013019	Amo nam lage a kwoori abam se á ta-á lwoori Wɛ á pa-ne se ko pa a na chwoŋa a jwoori abam tei leilei.
58013020	Bochare-zuru Tu Baŋa Wɛ wó zeini abam. Wonto mo bi de Teiru Yezu toone wone de o na dɛ o jana bam ŋwaane o tiŋi ni-sɛɛm delo na wó ta wora taa wuu to. O laam ma pa o ye nayero chekke ye o wae o nii debam balo na ye o pei sem to lanyerane.
58013021	Wɛ wó zeini abam de wo-laaro telo maama á na lage se á wane á ta-á tɔge o boboŋa to, ye o tɔge Yezu Krista ŋwaane o fɔge abam ne ko na wó pwoli o wo tei to. Yezu maŋe de zula se ko ta vei wuu. Amin.
58013022	A nu-bia bam, a lwoori abam se á zuri á yera á cheigi amo na popone kolo a ma kwoori abam to. Amo na popone taane delo to nam ba dɔra.
58013023	Amo lage se abam ta-á yei we ba yage de nu-bu Timoti se o nwoŋi peena diga ne. O ná tu amo tei lela, a laam wó pa de tɔge daane de ba de nɛ abam.
58013024	Jɔɔne-na á yiga-tiina bam de Wɛ nɔɔna bam maama á pa debam. De nu-bia balo na nwoŋi Yitalia to de jɔɔne abam.
58013025	Wɛ zaane dem ta wo abam maama tei ne.
59001001	Amo Jemsi wolo na ye Wɛ sabeelo de debam Teiru Yezu Krista sabeelo to mo popone tɔnɔ konto. A jɔɔne abam dwi kuni fuga-balei bam na ye Wɛ nɔɔna ye á jage á yi logo baŋa jei maama to.
59001002	A nu-bia bam, maŋa kalo maama cham ná tu abam baŋa, se á ta-á jege-na wopwolo lanyerane, kolo ŋwaane yaara dwi dwi ná tui abam tei,
59001003	ya tu se ya faŋe abam ya nii á na ke á wo-dedoa de Wɛ tei to mo. Ko kwaga ne ko laam wó pa se á ta-á jege pu-dɛa lanyerane á woli da.
59001004	Kwaane-na se á ta-á zege lanyerane de pu-dɛa se á yé jwoori kwaga. Ko laam wó pa se á ji nɔn-laaro, ye á boboŋa kweere de Wɛ tɔgem se á yé wane á ga kolokolo.
59001005	Abam wolo maama nam ná yeiri kolo na lana se o ke to, konto tu jege se o lwoori swa mo Wɛ tei ne. Wɛ yeini o woli nɔɔna maama lanyerane mo, ye o ba ŋwaana. Nmo ná lwoori swa o tei ne, o wó ke konto mo o pa-m.
59001006	Nmo nam ná lwoori woŋo Wɛ tei ne, se n ta-n jege boŋem-dɛɔ we n wó na. Yé ta-n jege bobwea ko baŋa ne, kokuri bobwea tu nye ne vio na dole na, pa ba vei yiga de kwaga tei to mo.
59001007	-
59001008	Konto tu bere o wo ke o wo-dedoa de Wɛ, ye o yeini o za o boboŋa de kolo maama o na boŋe se o ke to. Nɔɔno wom konto dwoŋi yé taa boŋe we o wó na woŋo dé Teiru wom tei ne.
59001009	Nmo wolo na tɔge Yezu ye yiniga jege-m to, se n ta-n jege wopwolo de Wɛ na pɛ n jege yere o tei ne to ŋwaane.
59001010	Nmo wolo nam na ye nadum to, se n de ta-n jege wopwolo de Wɛ na pɛ se n gwooni n tete o tei ne to ŋwaane. Nabiina ba dáána ye ba toa, ba ná maŋe ba ye naduna tei de. Ko nye ne gaaro na ke punnu ye te jege lam tei to mo.
59001011	Wea nam ná bega, ka wó baane-te mo pa te kwaare. Punnu tem ma siiri ye te daa ba jege lam. Ko nam ye bedwe mo de naduna na wó ba ba te ba jejegero tem lagem wone tei to.
59001012	Nɔɔno wolo ná wo cham wone ye o ná zege lanyerane de pu-dɛa, konto tu jege yu-ywoŋo mo. O yaara yam ná faŋe-o ya ti, ye o ta ná zege lanyerane, o laam wó na Wɛ pɛɛre delo na ye ŋwea chekke to. Ŋwea kam konto mo Wɛ tiŋi o ni se o pa balo maama na swo-o to.
59001013	Nɔɔno ná nɛ maŋem, o yé zaŋe o kwei o ma gwori Wɛ. O yé zaŋe o ta nenɛɛne ko ye Wɛ mo soge-o se o ke wo-lɔŋɔ. Kolokolo tera ko na wó wane ko soge Wɛ se o tusi, ye Wɛ tete bá sɛ se o soge nɔɔno se o tusi.
59001014	Woŋo kolo nam na yeini ko soge-m to ye n tete boboŋa mo. Ya maa pae n fera zoore wo-zɔɔna, ye ya gane-m se n vo n to gwoŋo ne.
59001015	Nmo ná sɛ n tɔge n boboŋ-balwaaro tem, ya laam pa se n ke wo-lwanno mo. Wo-lwanno tem laam wó puli te taa daga nmo baŋa ne, ye ko laam daare toone yerane mo.
59001016	A nu-bi-swonnu bam, á ta-á yei á tete.
59001017	Pɛɛre delo maama na lana ye de jege chega to mo dé jwoŋi Wɛ tei ne. Wonto mo ke wonnu telo maama na wo wɛyuu ne ye te pae pwooni to. Wonnu tem konto mo yeini te wae te pipira wea de tete. Wɛ nam ba leira ne tento wonnu tem tei.
59001018	O mɛ o tete boboŋa mo o tɔge o chega taan-ŋom dem o pa se dé na o ŋwe-doŋa kam. Ko nye nenɛɛne o le debam mo o ke nɔɔna maama yiga ne se dé taa ye o bia.
59001019	A nu-bi-swonnu bam, á yei we amo na tɛ abam kolo to ye chega mo. Nɔɔno maama jege se o zuri o yera mo o taa cheigi o dwoŋi taane, se o yé gare o ŋɔɔne. O jege se o ja o bane mo.
59001020	Kolo ŋwaane n bá-n wane n ma ban-zɔŋɔ n ke wo-laaro telo na tɔge Wɛ chega kam to.
59001021	Konto ŋwaane, le-na wo-zɔɔna yalo maama na wo á wone to á yage, se á daare á che á tete de wo-lwanno telo na lage te chɔge abam to. Wɛ maŋe o kwei o taane dem o ke abam bochara ne. Nam gwooni-na á tete á sɛ-de lanyerane, se de wó wane de jwoŋi abam de yage.
59001022	Nam ta-á yei-na se á seene á ta-á tɔge Wɛ ni dem, se ko dae we á ta-á cheigi o taane dem yerane.
59001023	Nɔɔno wolo ná cheigi Wɛ taane ye o ba tɔge de na bere tei to, kotu gane o tete mo. O nye nenɛɛne nɔɔno mo kwei niu se o ma o nii o tete.
59001024	O ma nii o na o yibia na ye tei to, ye o laam pipiri o kɛ o daare niu kom. Ko wo dááne de o na swei o yibia yam na ye tei to.
59001025	Ko nam ná ye Wɛ ni taane dem, dento lana fase ye de wae de jwoŋi nɔɔna pa ba na ba tete. Nɔɔno ná nii-de ye o jege-de o yuu ne maŋa maama, konto tu bá taa nye de wolo na gare o swei chega kalo o na lɔre to. O maa ye wolo na seene o tɔge chega kam to mo. Wonto wó na wopwolo lanyerane o kikia maama baŋa ne.
59001026	Abam wolo ná boŋe we o kɔre Wɛ, ye o ná ware o ni taane o ja, wonto gane o tete mo. O Wɛ kɔrɔ kom maa ye kafɛ mo.
59001027	Dé Kwo Wɛ nam na lage se dé sɛ-o tei to mo ye se dé taa zeini botara de kadeina balo na yaare to, ye dé kwaane dé che dé tete de logo baŋa wo-zɔɔna yam. Wɛ kɔrɔ kom konto dwoŋi mo tiini ko lamma ye tusim tere ko wone o tei ne.
59002001	A nu-bia bam, abam ye balo na seene á sɛ dé Teiru Yezu Krista wolo na di paare te-laao ne to mo. Konto ŋwaane, ko wo maŋe se á ta-á kuri nɔɔna daane de á na zuli-ba tei to.
59002002	Abam ná tigisi se á ware Wɛ, dɛ delo nɔɔna balei ma ba á tei. Dedoa maa ye nadum. O ma zo gare-nyenno ye o ke sabu-seŋa jafolo o jeŋa ne. O dwoŋi wom maa ye yiniga tu, ye o zo gare-zenzwanno.
59002003	Dɛ delo á wó jeeri nadum wom lanyerane, ye á pa o na jeiŋa jei, á daare á ta de yiniga tu wom we, o zege dáa ne, naa o jeini te-kampare ne á nɛ ni ne.
59002004	Á ná pɔɔre-ba daane konto dwoŋi, ko bere we á pae se nɔɔna ba mae daane mo. Ko nam ye boboŋ-lwanno mo pae á kuri nɔɔna daane konto.
59002005	A nu-bi-swonnu bam, cheigi-na amo. Wɛ mo seene o kuri balo na ye yiniga tiina nɔɔna tei ne to se ba taa ye naduna o tei ne de ba na ke ba wo-dedoa de Yezu tei to. O wó pa ba woli o paare dem wone delo o na maŋe o tiŋi o ni se o pa balo na swoi-o to.
59002006	Ko nam na ye konto to, bɛ mo kea ye á jege yiniga tiina á twea? Bera mo jege abam ba bɛɛsa? Ko dae naduna bam mo na? Banto mo yeini ba ja abam de dam ba ja vo ba saŋe kɔɔte ne.
59002007	Ba maa jege Yezu yere ba yaala, ye abam mo ye o bia.
59002008	Wɛ ni delo na bere o paare dem to popone Wɛ tɔnɔ kom ne we, “Ta-n swoi n dwoŋi ko maŋe de n tete.” Abam ná sɛ á tɔge ni dem konto, ko lana.
59002009	Ko daare á ná pɔɔre nɔɔno de nɔɔno daane de á na zuli-ba tei to, ko bere we á ke wɛleere mo. Wɛ ni dem bere we á ke á tusi mo.
59002010	Nɔɔno ná tɔge Wɛ nia yam maama ye o ná chɔge ya woŋo dedoa yerane, ko bere we o chɔge ya maama mo.
59002011	Wɛ mo pɛ o ni we, dé yé zaŋe dé ke kabwoŋa. Wonto nam ta mo we, dé yé go nɔɔno. Mo kokuri, n ná maŋe n wo ke kabwoŋa, ye n ná go nɔɔno, ko bere we n ta chɔge Wɛ ni mo.
59002012	Ta-á pa-na á ni taane de á kikia maama taa tɔge Wɛ ni delo na wae de jwoŋi nɔɔna pa ba na ba tete to, se Wɛ wó tɔge o ni dem konto ŋwaane mo o ma di debam taane.
59002013	Kolo ŋwaane, Wɛ ná di wolo na ba jege o dwonna ŋwaŋa to taane, o bá duri konto tu de ŋwaŋa. Wolo nam na jege o dwonna ŋwaŋa to wó lɔre we Wɛ duri nɔɔna ŋwaŋa se ba yé na waarem mo.
59002014	A nu-bia bam, nɔɔno ná tɛ o we omo ke o wo-dedoa o sɛ Wɛ, ye o laam ba tɔge Wɛ na lage kikia yalo to, ko jege kuri na? O Wɛ tɔgem dem konto wó wane de jwoŋi-o de yage na?
59002015	Dɛ delo n nu-bu dedoa wó ba nmo tei ye o ba jege gɔrɔ se o zo, de o ni-wodiu se o di.
59002016	Nmo laam ná tage ded-o n we, Wɛ wó zeini-o pa o na gɔrɔ de o ni-wodiu, ye n ná wo pɛ-o wonnu telo o na lage to, ko jege kuri na? Ko ye nmo ni taane yerane.
59002017	Wɛ tɔgem de ye konto mo. Nmo ná tɛ we n ke n wo-dedoa n sɛ Wɛ, ye n ná ba ke keim-laaro, ko bere we n Wɛ tɔgem dem ye kafɛ mo.
59002018	Nɔɔno wae o tɛ we, omo ke o wo-dedoa o sɛ Wɛ. Amo nam ke keim-laaro mo. Nmo na ba ke keim-laaro to, nmo nam wó ke tɛ mo n bere-ne we n seene n sɛ Wɛ? Ko nam ná ye amo, amo wó kwei a keim-laaro tem a ma bere-m we a sɛ Wɛ chekke.
59002019	N sɛ we Wɛ ye dedoa yerane mo na? N ná sɛ konto, ko lana. Setaana tete de maŋe ya sɛ konto mo ye ko pae ya yera sae.
59002020	N ba jege boboŋa na? N yeiri we Wɛ tɔgem delo na ba tɔge de keim-laaro to ye kafɛ mo na?
59002021	Boŋe n nii debam nabaaro Abaraham kikia déem na ye tei to. Ko ke tɛ mo ye Wɛ pa se o jege chega o tei ne? Ko ye o kikia yam ŋwaane mo, de o na kwei o bu Isaaka se o go o ma kaane Wɛ, ne Wɛ na tage-o se o ke tei to.
59002022	Ko bere we o Wɛ tɔgem dem dedaane o keim-laaro maama tɔge daane mo. O keim-laaro tem déem mo pɛ se o Wɛ tɔgem dem ji chega.
59002023	Konto mo, kolo na popone Wɛ tɔnɔ kom ne to jigi chega ye ko we, “Abaraham ke o wo-dedoa o sɛ Wɛ, ye Wɛ pa o na chega ko ŋwaane.” Nɔɔna déem maa bwoi-o we “Wɛ badwoŋi”.
59002024	Konto wó pa á lɔre we ko ye nɔɔno kikia mo pae o na chega Wɛ tei ne, se ko dae o Wɛ tɔgem dem yerane ŋwaane.
59002025	Ko woli da, ko ná ye ka-tola kalo yere na ye Rahaba to, wonto kikia de bere konto mo. Isarele tiina tontoŋena bam déem na tu o tei se o woli-ba to, o ke-ba lanyerane ye o bere-ba chwoŋa se ba tɔge da ba ma lu ba dona jeŋa ne. O kikia yam konto mo pɛ se o na chega Wɛ tei ne.
59002026	Konto maama bere we nɔɔno Wɛ tɔgem ná ba jege keim-laaro, ko ye kafɛ mo. Ko ye bedwe mo de nɔɔno yera ná ba jege jworo, wonto ye too mo.
59003001	A nu-bia bam, abam dedɛ yé zaŋe á ta-á kwaana se á ta-á ye Wɛ kwora kam berena. Kolo ŋwaane á yei we, Wɛ borem dɛ dem ne ko wó taa tiini ko chana ko pa debam berena bam ko dwoi nɔɔna maama.
59003002	Debam maama yeini dé ke dé tusa. Nɔɔno wolo nam na ba ke o tusa o ni taane wone to yɔɔre o ye nɔn-ŋom mo, ye o wae o tete o jaane lanyerane.
59003003	Nɔɔno ná yeini o lage o dii siseiŋa, o wó kwei gara mo o ke ka ni ne se o wane o pa ka vo mɛ de mɛ o na lage to.
59003004	Nam boŋe-na á nii nabworo na ye kamunu tei ye vo-dɛɔ taa jege-ko ko maga, ye ko tu wom ta wae o ma nayuŋ-balaŋa o pa ko vei o na lage mɛ to.
59003005	Ko nam ta ye bedwe mo de nɔɔno dindeilimi na ye balaŋ-laŋa tei, ye de wae de tɛ wo-kamunnu de pae de tete. Nam ta-á boŋe-na á nii kagoa na mae tei ye min-cheŋo ná to ka wone, ko wó di ka maama mo.
59003006	Nɔɔno dindeilimi de nam ye mini mo, ye logo baŋa wo-lwanno maama wo de tei ne. De maa ye yera yam daa dedoa mo, ye de wo-lwanno tem laam wae te lɔgese yera yam maama. Dindeilimi jege mini mo de maa zwɛ nɔɔno ŋwea maama pa ka chɔge, ye mini dem konto nwoŋi te-seŋa ne mo.
59003007	Nabiinu wae o tulimi wonnu dwi maama. O tulimi ga-vara, de zuna, de basankwɛ, de ywona.
59003008	Ko nam ná ye dindeilimi, nɔɔn-nɔɔno tera o na wae o tulimi-de. De maa ye wo-lɔŋɔ kolo na ware ko che to mo, ye de kwori de jege chɔŋɔ kolo na goe nɔɔna to.
59003009	Dé yeini dé ma dento mo dé ma zuli Wɛ wolo na ye dé Teiru dedaane dé Kwo to, ye dento ta mo sɔɔle de chɔge de dwonna balo Wɛ na ke pa ba nye ded-o to.
59003010	Konto to, teem de chɔgem maama nwoŋi ni dem dedwe wone mo. A nu-bia bam, ko wo maŋe se wonnu tem konto ke.
59003011	Ko ná ye buli-yi, na-ŋona de na-chɛɔ maama bá wane ba taa buri de wone.
59003012	A nu-bia bam, kaporo bá wane ko lei sɔa. Kekano de nam bá wane ko lei mɔɔro. Ko ye bedwe mo de n na bá wane n mɔ na-ŋona bworu jei ne tei to.
59003013	A lage a ta woŋo de abam wolo maama na boŋe we o jege swa de yeino lanyerane to. Konto tu jege se o taa tɔge chwo-laao mo ye o gwooni o tete o ke keim-laaro o ma bere o swa yam.
59003014	Nmo nam ná ye nɔn-chɛɔ wolo na jege puseŋa to, ye n lage n yerane wonnu, se n yé zaŋe n mage n nyɔɔne n ta we n jege swa lanyerane. N fɔ vwa de chega chwoŋa mo konto.
59003015	Swa yam konto dwoŋi dae swa yalo na nwoŋi Wɛ tei to. Yanto ye logo baŋa nyem mo. Ya nam dae Wɛ Sin-laao kom nyem, se ya ye setaane nyem mo.
59003016	Mɛ maama nɔɔna na lage ba yerane wonnu ye ba jege puseŋa de ba dwonna to, dáane mo kantɔgɔ de keim-lwanno dwi maama wora.
59003017	Ko nam ná ye swa yalo na seene ya nwoŋi Wɛ tei to, yanto mo tiini ya lana fase. Ya maa swoi ywoni, ye ya tu ye nɔn-pwoŋo wolo na nege nɔɔna to. O maa jege o dwonna ŋwaŋa lanyerane, ye o ta ke keim-laaro de o woli da. O ba kuri nɔɔna daane de o na ke-ba tei to ye nɔɔna yei o wo lanyerane.
59003018	Balo na swoi ywoni to wae ba woli ba dwonna se ba taa jege ni-mɔrɔ daane. Konto mo ba laam wó na wo-laaro dedɛ ba kikia yam baŋa ne.
59004001	Jara dedaane ni-kantɔgɔ yeini ya wora abam tei ne. Bɛ nam mo pae ya tui? Á na lage á boboŋa wonnu tei to mo daane á bochara pa se jara wora.
59004002	Ko na ye tei to, á fera zoore wonnu ye á nam ba na-te. Ko maa pae á lage se á go nɔɔna. Á yi tiini de su wonnu dedɛ ye á ware-te á na. Konto mo pae kantɔgɔ de jara tui á tetare ne. Á ba jege wonnu telo á na lage to kolo ŋwaane á wo lwoori Wɛ te ŋwaane se o pa abam.
59004003	Abam nam ná maŋe á lwoori wonnu Wɛ tei ne, á yeini á ba na-te kolo ŋwaane á ma boboŋ-lwanno mo á lwoora. Á lwoori se á ta-á ma-te á ke á tete yerane boboŋa mo.
59004004	Á liisi Wɛ kwaga ne mo na? Á nam yeiri we, á ná me de logo baŋa wonnu, á ye Wɛ dona mo na? Wolo maama na lage se o me de logo baŋa wonnu tem to wó ji Wɛ dono mo.
59004005	Á yé ta-á boŋe we kolo na popone Wɛ tɔnɔ kom wone to ba jege kuri, de ko na we, “Jworo kolo Wɛ na ke dé bochara ne to lage se ko yerane mo taa tei debam.”
59004006	Wɛ nam mo ke debam zaane se ko gaale. Ko ta popone we, “Wɛ ve balo na bere ba tete kamunni to, ye o daare o ke zaane balo na gwooni ba tete to yuu ne.”
59004007	Ko nam na ye konto to, kwei-na á tete á ke Wɛ jeŋa ne, se á daare á ve setaana pɛ wom, se wonto wó duri o viiri á tei ne.
59004008	Fofɔ-na á twɛ Wɛ tei, se o de wó taa bwola de abam. Sane-na á je á yage á wo-lwanno kikia yam. Kwɛ-na á bochara se á daa yé ta-á jege won-telei.
59004009	Nyɔne-na á yiga á ta-á kona ye á keera. Pa-na á mwanno tem leiri te ji keira, se á wopwolo kom leiri ko ji wo-chechɔgɔ.
59004010	Tu-na á tete dé Teiru wom yiga ne, se o laam wó ja abam pa á zaŋe.
59004011	A nu-bia bam, yé ta-á ŋɔɔne-na ta-balwaaro á pa daane. Wolo maama ná ŋɔɔne ta-balɔrɔ o pa o nu-bu, naa o yaale o yuu, konto tu ŋɔɔne o chɔge Wɛ nia yam mo ye o yaale-ya. Nmo nam ná yaale Wɛ nia yam, ko bere we n daa-n ba tɔge-ya mo, ye n ta kwori n tei-ya.
59004012	Wɛ yerane mo tei o nia yam ye o tɔge-ya o ma bore nɔɔna bora. Wonto yerane mo wae o jwoŋi nɔɔna o yaga, naa o chɔge-ba. Nmo nam boŋe we n ye wɔ mo se n bore n dwoŋi bora?
59004013	Fɔge á cheigi-na, abam balo na yeini á tɛ we, “Zem naa jwa ne dé wó vo teo-kamunu kodwoŋi dé pipi da bene dé na sabu.”
59004014	Á tɛ konto dwoŋi ye á yeiri tega na wó poore se á ŋwea taa ye tei. Á ŋwea nam nye de kunu mo. Ko wó li ye ko bá dááne ye ko jei.
59004015	Ko ya maŋe se á ta-á tɛ we, “Wɛ ná sɛ pa dé jwa ŋwe, dé wó ke kolo dé na boŋe to.”
59004016	Ko nam na ye tei to, á pa á tete kamunni mo de á na wó ke wonnu telo to. Kamunni dem konto nam ba lana.
59004017	Konto to, nɔɔno wolo na yei kolo na lana se o ke ye o wo ke to ke wɛleere mo.
59005001	Ko daare abam balo na ye naduna to, fɔge á cheigi-na. Ta-á keeri-na se á ta-á chwoosa de lɛɛro telo na lage te ba abam baŋa to.
59005002	Abam jejegero tem maama pɔga, ye charebombore de di á gwaaro tem.
59005003	Abam sabu-seŋa kam de á sabia maama maa soŋe. Borem dɛ dem ne soŋem dem konto mo wó bere we á ke á tusi, ye dento ta wó di abam yera yam ne mini tei. Logo baŋa kweelim da yam nam twɛ, ye abam ta fɔge á seigi á jejegero tem.
59005004	Ko ta woli da, á ba sɛ se á ta-á ŋwe balo na toŋe ba pa abam to. Cheigi-na á nii ba na poona de á na pene-ba tei to. Balo na ke abam wodiiru tem ba ke diga ne to keira kam to Yuu-tu Baŋa Wɛ zwɛ ne.
59005005	Á logo baŋa ŋwea kam ye paare yerane mo, ye á ke á boboŋa na lage tei. Á di á nu ne ba na kɔne varem se ba go tei to.
59005006	Á ta kwori á pae balo taane na jege bora to toe, ye á kwori á go-ba, ye ba ware ba che abam chwoŋa.
59005007	A nu-bia bam, zuri-na á bochara á ta-á maa nii maŋa kam dé Teiru wom na wó jwoori o ba to. Ta-á nii-na valo na yeini o zuri o yera tei o maa cheigi maŋa kam o wodiiru tem na wó be to. O yeini o zuri o yera o maa cheigi duum doa de faao-ni doa.
59005008	Konto ŋwaane, ko maŋe se abam de zuri á bochara mo ye á vɔ á wo lanyerane, se dé Teiru wom bá dááne ye o ba.
59005009	A nu-bia bam, yé ta-á poone daane, se ko yé pa á ga bora Wɛ tei ne. Nii-na ko na twɛ se Wɛ bore debam bora.
59005010	A nu-bia bam, guli-na Wɛ tontoŋena balo déem na tɔɔle o kwora kam to. Ba déem nɛ yaara dedɛ ye ba vɔ ba wo ba fɔge ba zege ka baŋa ne lanyerane. Konto to, ko maŋe se abam de lwoni banto kikia yam mo.
59005011	Ko ná ye balo na jege pu-dɛa kanto dwoŋi to, dé yei we ba nɛ wopwolo Wɛ tei ne. Abam maŋe á yei Wɛ tontoŋeno Job déem na ke pu-dɛa o yaara yam wone tei, ye á kwori á yei Wɛ na pɛ o kweeli ya wone tei to. Chega ŋwaane to, Baŋa Wɛ tiini o jege debam ŋwaŋa ye o duri debam yiniga lanyerane.
59005012	A nu-bia bam, konto maama baŋa ne, ta-á yei-na se, á ná lage á gwoni ni, se á yé zaŋe á du duuri á woli da. Yé du-na de Wɛ, naa tega, naa de kolokolo de. Á ta we “ɛɛ”, naa “aawo”, se á yé du duuri á woli da. Ko ná dae konto, á wó ga bora Wɛ tei ne.
59005013	Abam wolo ná wo cham wone, se o lwoori Wɛ. Abam wolo nam ná jege wopwolo, se o taa leeni o seini Wɛ.
59005014	Abam wolo nam ná ba jege yezura, se n bwoŋi Wɛ chwoŋa nakwa bam se ba ba ba lwoori Wɛ ba pa-m, se ba daare ba kwei nuga ba laŋe n yuu ne dé Teiru Yezu yere ŋwaane.
59005015	Ba ná ke ba wo-dedoa ba lwoori Wɛ konto dwoŋi, jaweeno wom wó seene o na yezura mo. Dé Teiru wom wó pa o wori, ye wɛleera yalo maama o na ke to o ma chɛ-o.
59005016	Konto ŋwaane, ko maŋe se á ta-á tɛ á wɛleera taane mo á bere daane, se á daare á ta-á lwoori Wɛ á pa daane, se Wɛ wó jwoŋi abam o yage. Nɔn-ŋom Wɛ-lworo tiini ko dana lanyerane ko pae wonnu wae te ke.
59005017	Guli-na Elijah déem na ke tei to. O ye nabiinu ne debam na ye tei to mo, ye o seene o yia o lwoori Wɛ se doa yé taa nena. Ka ma seene ka wo nege bena yatɔ de chane seredo.
59005018	O daa ma jwoori o lwoori Wɛ. Ka daa ma seene ka ne, ye tega baŋa wonnu maama jwoori te nwoŋi.
59005019	A nu-bia bam, abam wolo ná sage chega chwoŋa wone, ye o dwoŋi ná wane o pa o jwoori o to ka wone, ko lana.
59005020	Ta-á yei-na we, wolo maama na wó wane o che wɛleera tu pa o yage o keim-lwanno to wó pa o wane o jwoŋi nɔɔno wom ŋwea toone jeŋa ne, ye o wo-lwanno maama de wó saare.
60001001	Amo Piita wolo na ye Yezu Krista tontoŋeno to mo popone tɔnɔ konto se a pa abam balo Wɛ na kuri se á ta-á ye o nyem ye á ba jege kugu jei logo baŋa ne to. Abam ma jage á vo á zoore Pɔntus te-nia yam wone, de Galesia te-nia yam wone, de Kapadokia, de Asia, de Bitunia te-nia yam maama wone.
60001002	Wɛ ma wuuri o ke o boboŋa ne se o kuri abam konto, ye o tɔge o Sin-laao kom ŋwaane mo o pa se á ji nɔn-laaro balo na ye o nyem to. Wɛ nam ke konto se ko pa á ta-á tɔge Yezu Krista ni, ye á daare á na fɔgem o jana bam na lwogi to ŋwaane. Wɛ wó pa abam zaane de yezura se ko gaale.
60001003	Pa-na se dé ta ke Wɛ lei, wolo na ye dé Teiru Yezu Krista Kwo to. Wonto na tiini o ye ŋwaŋa tu to, o ma pa se dé jege ŋwe-doŋa, ye dé ta jege teena o tei ne maŋa maama, de o na pɛ se Yezu Krista bi toone wone to.
60001004	Konto mo dé yei we dé wó ba dé jwoŋi wo-laaro telo Wɛ na tiŋi se o pa o nɔɔna to. Wonnu tem konto nam ba pɔe, ye te ba chɔga, ye te lam ba tia. Wɛ tiŋi tento mo te-laao ne se o pa abam balo na jege wo-dedoa ded-o to.
60001005	Á na sɛ-o konto to, o maa mae o dam dem o cho abam se ko vo ko yi logo baŋa kweelim da yam, se o laam fɔge o jwoŋi abam. O maŋe o ti o yiga se o jwoŋi o nɔɔna bam konto, ye o laam wó pa se de lɔre o na wó jwoŋi debam tei to chekke.
60001006	Konto maa pae se á jege wopwolo lanyerane. Ko daare leilei konto, cham dwi dwi laam wae ya tui ya maŋe abam, ye ko pa se á wo chɔge fenfee yerane.
60001007	Ko ná ye cham dem konto, de ye se de maŋe abam de nii á na jege wo-dedoa de Wɛ tei to mo. Abam wo-dedoa kam á na jege to tiini ka dwoi sabu-seŋa na lana tei to. Sabu-seŋa nam wae ka chɔga, ye ba mae mini mo ba ma maŋe-ka se ba lɔre ka na lana tei to. Konto to, cham ná maŋe á wo-dedoa kam, ye ka ta ná lana, ko wó pa se á na zula de teem Wɛ tei ne, maŋa kalo Yezu Krista na wó jwoori o ba se nabiina lɔre-o to.
60001008	Abam yi nam ta wo nɛ-o, ye á ta jege o swono. Á ta maa ba na-o, ye á ke á wo-dedoa á sɛ-o, pa se á tiini á jege ywoni de wopwolo kolo na ye Wɛ nyem ye nabiina bá wane ba lɔre ko kuri se ba ta to.
60001009	Abam jege wopwolo konto dwoŋi kolo ŋwaane á wora á nae nyɔɔre á wo-dedoa kam baŋa ne, de Wɛ na wora o jwoŋi abam ŋwea tei to.
60001010	Faŋa faŋa Wɛ tontoŋena bam déem kwaane se ba lɔre Wɛ na wó jwoŋi o nɔɔna ŋwea tei to, ye ba tɔge ko nɛ lanyerane. Ba déem maŋe ba wuuri ba bere we Wɛ wó ke abam zaane.
60001011	Yezu Krista Sin-laao kom maa wo ba tei ne ye ko pa ba wuuri ba lɔre de Vereno Yezu na wó na yaara se o laam daare o na paare Wɛ tei ne to. Ba maa tiini ba kwaane se ba lɔre maŋa kam de ko na wó ke tei to.
60001012	Wɛ ma guri o chega kam o pa o faŋa faŋa tontoŋena bam konto lɔre we ko dae ba tete ŋwaane mo ba toŋa, se ko ye abam ŋwaane mo. Ba déem na bere chega kalo to ye bedwe mo de taan-ŋom delo á laam na lɔre zem Wɛ tontoŋena badwonna tei ne to. Baŋa Wɛ mo pɛ se o Sin-laao kom nwoŋi te-laao ne ko ba banto tei, se ba wane ba bere abam o taan-ŋom dem konto. Wɛ malese sem tete maŋe se lage se se lɔre chega kam konto kuri na ye tei to.
60001013	Abam nam fɔge á ja á tete de boboŋ-dɛɛra. Peene-na á tete se á tiini á ta-á jege teena de wo-laaro telo á na wó na Wɛ tei ne maŋa kalo Yezu Krista na wó jwoori o ba se nabiina lɔre-o to.
60001014	Ta-á sɛ-na á Kwo Wɛ ni. Ko nam ná ye á déem ta na wo lɔre Wɛ chega kam ye á fera zo wo-yɔɔro telo to, se á daa yé pa te ta tei á boboŋa.
60001015	Wɛ nam mo bwoŋi abam se á ta-á tɔge-o, ye wonto seene o jege lam chekke. Mo kokuri á kikia maama jege se ya ta lana konto dwoŋi.
60001016	Ko nam maŋe ko popone Wɛ tɔnɔ kom ne ko we, “Amo Wɛ mo ye wo-pwoŋo tu, ye ko maŋe se abam de ta-á jege wo-pwoŋo mo.”
60001017	Abam na lwoori Wɛ tei to, á yeini á bwo-o we á Kwo, ye o nam ye wolo na wó di nabiina maama taane to. O maa yeini o tɔge nɔɔna maama kikia na ye tei to o ma di ba taane, ye o ba kuri nɔɔna daane de o na ke-ba tei to. Konto to, á ta ná zoore logo baŋa ne, se á ta-á kɔre Wɛ de á na tɔge chwei selo to.
60001018	Kokuri á yei we Wɛ jwoŋi abam se á daa yé ta-á tɔge chullu telo na nwoŋi á nabaara jeŋa ne to. Wɛ na le abam wo-yɔɔro tem konto wone to, ko dae logo baŋa sabu kolo na wae ko chɔge to mo o mɛ o ŋwe o jwoŋi abam.
60001019	O nam mɛ Yezu Krista jana bam mo o ma jwoŋi abam, ye banto tiini ba ye lonne nyem. Yezu na jigi wo-kaanem konto to, o maa nye de pipeila kalo na tiini ka peere chekke ye kolokolo wo taŋe ka yera ne.
60001020	Boboa ne ye logo baŋa daa ta tera to, Wɛ maŋe o tiŋi wonto mo se o ma jwoŋi o nɔɔna. Ko daare logo baŋa kweelim maŋa kam laam yia, ye Wɛ pa se nabiina ba ba lɔre-o. O nam ke konto se ko fɔge abam mo.
60001021	Á nam dɛ Yezu ŋwaane mo á ke á wo-dedoa á sɛ Wɛ. Ko maa ye Wɛ mo bi wonto toone wone, ye o daare o pa o di paare te-laao ne. Konto ma pa se á seene á jege wo-dedoa de teena Wɛ tei ne.
60001022	Abam laam na sɛ Wɛ chega kam to mo pɛ á bochara ba ya kwɛ, pa se á jege swono chekke de á nu-bia balo na ye Wɛ nyem to. Konto to, á ta-á jege da-swono de á bochara maama.
60001023	Abam na jege Wɛ ŋwe-doŋa kam to, ka nwoŋi Wɛ tete jeŋa ne mo ye wonto ba toa. Ka kuri wo nwoŋi nabiina dwi wone, balo toone na wae-ba to. Ko maa ye Wɛ kwora kalo na pae ŋwea ye ka wora taa taa to ŋwaane mo á nɛ ŋwe-doŋa kam konto.
60001024	Ko nam popone Wɛ tɔnɔ kom ne we, “Ko ná ye nabiina, banto nye de gaao mo ye ba ba dááne ba toa. Ba nenɔŋa maa ba dáána, nenɛɛne gaao punnu tem na ye tei to. Gaao kom maa yeini ko kwaare, ye ko punnu tem siiri.
60001025	Ko nam ná ye Wɛ kwora kam, kanto wó taa wora mo taa wuu.” Wɛ kwora kam mo ye o taan-ŋom dem ba na bere abam to.
60002001	Mo kokuri, á ja á tete de lwaane kikia maama de vwa fɔm, se á daa yé ta-á jege won-telei de nɔɔna, naa á ta-á jege puseŋa de ba, naa á ta-á twe-ba.
60002002	Pa-na se á fera ta zoore Wɛ taan-ŋom dem se de ta fɔge á boboŋa lanyerane, ne bu-seseŋa fera na zoore o nu yela tei to. Konto mo wó pa á boboŋa ba ya kweere de Wɛ chega kam, se o laam fɔge o jwoŋi abam.
60002003	Abam maŋe á lɔre dé Teiru wom na tiini o jege á wolim tei to. Konto nam seene ko dae chega na?
60002004	Dé Teiru Yezu maa ye wolo nabiina na ve, ye o ta ye ŋwea tu to mo. O maa nye de kandwɛ lɔra na ve. Wɛ nam maŋe o tiŋi wonto se o tiini o ta jege fera o pa-o, de o na lage o ma-o o lɔ o sɔŋɔ kom to.
60002005	Á na ke á tete Yezu jeŋa ne to maa pae se abam de tɔge á ji ne kandwa yalo Wɛ na jege-ya o maa lɔ o sɔŋɔ kom to, ye á ye balo na jege o ŋwe-doŋa kam to. Ko ta maa pae se á ji Wɛ tete nɔɔna balo na ma wonnu ba kaane ba zuli-o to, ye wonnu tem á na ma á kaane-o to ye wo-laaro telo o Sin-laao kom na ke á bochara ne to, ye te pwoli o wo, á na me de Yezu Krista to ŋwaane.
60002006	Ko maŋe ko popone Wɛ tɔnɔ kom ne we, “Nii-na amo Wɛ na lage a tiŋi kandwɛ delo na tiini de lana to, se a ma lɔ sɔŋɔ Zion ne. A kuri kandwɛ dem konto se de ta ye kandwɛ delo na pae diga kam zega lana to mo. Wolo nam ná ke o wo-dedoa de wonto, chaveera bá fɔge ya ja konto tu.”
60002007	Ko ná ye abam balo na jege wo-dedoa ded-o to, o jege fera mo á tei ne. Ko daare, ko ná ye balo bam na ve-o to, “O maa nye de kandwɛ delo lɔra na ve, ye de laam jwoori de ji kandwɛ delo na pae diga kam dana to mo.”
60002008	Ko woli da, balo na ve-o to tei ne, “O daa ta maa nye de kandwɛ delo ba na wó mage ba tete de de ba chɔɔle ba to tega ne to.” Ko ye ba na wo sɛ Wɛ taan-ŋom dem to ŋwaane mo ba chɔɔle ba to. Ko maa jege se ko ke-ba konto mo.
60002009	Ko daare ko ná ye abam, Wɛ mo kuri á dwi dem. O maa pae á ye o kaanem tiina balo na toŋe o paare ŋwaane to. Á maa kwori á ye dwi tiina balo Wɛ tete na le, se á ta-á ye nɔɔna balo na ye o nyem to. Wɛ tiŋi abam konto se á pa nɔɔna lɔre o na tiini o maŋe de zula tei to, de o na le abam lim wone, ye o daare o pa á na jei o tete pwooni delo na lana to wone.
60002010	Maŋa kadwoŋi ne abam déem ya ye nɔɔna mo yɔɔ yerane, ye á laam ba á ji Wɛ tete nɔɔna. Abam déem ya dae balo Wɛ na jege á ŋwaŋa to, ye o laam ba o duri á ŋwaŋa.
60002011	A badwoŋ-swonnu bam, abam na ye veira logo baŋa ne ye á ba jege kugu jei to, a lwoori abam se á ja á tete de á fera na zoore logo baŋa wo-zɔɔna yalo to. Tento mo kwaane se te chɔge á ŋwea de Wɛ.
60002012	Abam na jege á tete tei to, se á pa á kikia ta lana balo na dae Wɛ nɔɔna to yiga ne. Konto mo, ba ná yaale abam ba we á ye wo-lwanno keira, ba laam wó ba ba lɔre á keim-laaro na ye tei to, ye ba daare ba pa Wɛ zula maŋa kalo o na lage o ba o pa ba wom poore to.
60002013	-
60002014	Ko ná ye nabiina balo maama na di dam ba dwonna baŋa ne to, se á ta-á sɛ ba ni de á na tɔge dé Teiru wom to ŋwaane. Ko ná ye Pa-faro wolo na tei wonnu maama to, de o dedɛɛra balo o na pɛ-ba dam to, se á ta-á nege ba maama. O tiŋi banto se ba ta waare balo kikia na ba lana to mo, se ba daare ba ta zuli balo kikia na lana to.
60002015	Wɛ boboŋa na lage tei to mo ye se á pa á kikia ta lana, se á wane á che nɔn-jworru de ba ta-yɔɔro telo ba na ŋɔɔne abam baŋa ne to.
60002016	Abam ye balo na tei á tete. Pa-na á ŋwea ta ye konto, se á nam ye tɔge konto ŋwaane á boŋe we á jege chwoŋa se á ke keim-balwaaro. Pa-na se á kikia ta lana, á na ye Wɛ tontoŋena to ŋwaane.
60002017	Ta-á pae nɔɔna maama zula. Ta-á swoi á nu-bia bam. Ta-á kɔre Wɛ. Ta-á zuli á Pa-faro wom.
60002018	Abam balo na ye sabeela to jege se á ta-á sɛ á yuu tiina nia, ye á tiini á kɔre-ba lanyerane. Ba ná jege á ŋwaŋa ye ba ke abam lanyerane, naa ba ná chana de abam, se á ta sɛ á pa-ba.
60002019	Á ná tɔge Wɛ boboŋa konto, ye ko ná pɛ se á yera chɛ de ba na waare abam kafɛ ŋwaane tei to, konto lana Wɛ yiga ne.
60002020	Abam nam ná ke á tusi, ye ko pa ba vaŋe á zwɛ lanyerane, ye á ná vɔge á wo de yaara yam konto, konto jege taane na? Ko daare á kikia ná lana, ye á ta ná nɛ yaara ko ŋwaane, ye á ta vɔ á wo, konto lana Wɛ yiga ne.
60002021	Wɛ na bwoŋi abam se á ba á ji o nyem to, ko ye se á vɔ á wo de yaara mo. Yezu Krista tete déem maŋe o yaare abam ŋwaane se ko pa á lɔre o na ye tei to, se á daare á tɔge o na-gwaala mo de cham delo maama o na nɛ to.
60002022	Wonto nam wo ke kolokolo o tusi, ye o ni taane ba jege vwa kɔtaa.
60002023	Nɔɔna déem jege-o ba twea, ye o wo tɔge o twe-ba. Ba ma kwori ba bɛɛse-o, ye o wo chiŋi-ba. O nam ke o tete mo Wɛ jeŋa ne, wonto na ye wolo na tɔge chega o ma di nɔɔna bora to.
60002024	Yezu Krista na tege dagara kam baŋa ne to, o ma pa se debam wɛleera daŋe o yuu ne ye o ŋwe ya jene debam ŋwaane. O ke konto se ko pa de wɛleera daa ye ta wae debam, nenɛɛne de tege mo ya tei ne, se de ŋwea daare ka ta tɔge chega Wɛ tei ne. Yezu yera yam na kaare tei to mo pɛ se abam seene á na fɔgem.
60002025	Abam ya nye de pei selo na beeri se jei to mo. Á laam ma pipiri se á ke á tete Yezu jeŋa ne, wolo na nye de abam nayero ye o nii abam baŋa ne to.
60003001	Ko ná ye abam balo na ye kaana to, abam de jege se á ta-á sɛ á banna ni konto dwoŋi. Ko ma wó pa se á banna ya ná ve Wɛ taane dem to laam lɔre ba kaana kikia baŋa ne, ye ba daare ba pipiri ba sɛ, ye abam ba ŋɔɔne ko taane.
60003002	Ba nam wó maane ba nii á na kɔre Wɛ, ye á seene á tɔge chwoŋa de boboŋ-laaro.
60003003	Abam na lage se á ta-á lamma tei to, ko dae se á ta-á fɔge á yera dedaane nenɔŋa wonnu, ko ná ye á na kwɛ á yuni tei, de á na ke sabu-seŋa wonnu á yera ne, de á na zo gare-laaro tei to.
60003004	Á nam na lamma tei to jege se ko tɔge abam bochara na ye tei ye ya seigi nɔɔna yiga ne to. Á jege se á ta-á nege nɔɔna mo lanyerane de bochare-zuru. Á ná fɔge á kwɛ á bochara se ya ta lana konto dwoŋi, ya lam dem daa bá chɔge, ye ya wó ta jege kuri lanyerane Wɛ tei ne.
60003005	Kokuri, faŋa faŋa kaana balo na ye Wɛ nyem ye ba jege o teena to déem fɔge ba tete konto dwoŋi, de ba na sɛ ba banna ni to.
60003006	Sara déem ye konto dwoŋi mo, ye o sɛ o baro Abaraham ni, de o na bwoŋi-o we o yuu-tu to. Abam nam nye de wonto bia mo, de á na tɔge keim-laaro ye á ba kɔre foone de kolokolo to.
60003007	Abam balo na jege kaana to de jege se á ta-á nege á kaana de boboŋ-laaro konto dwoŋi. Á na zoore de á kaana tei to, ta-á yei we ba yera bwona ya dwoi baara. Ba nam wó tɔge de abam ba na Wɛ ŋwe-doŋa kam o zaane dem ŋwaane. Konto to, ta-á pa-ba zula. Ta-á nege-ba konto, se kolokolo ye che abam na lwoori kolo Wɛ tei ne to.
60003008	Amo na lage a ta kolo a kweeli to mo ye se abam maama ta-á jege boboŋ-dedwe, se á ta-á yaare á pa daane. Ta-á swoi á nu-bia, se á ta-á jege da-ŋwaŋa, se á daare á ta-á gwooni á tete á pa daane.
60003009	Nɔɔno ná ke wo-lɔŋɔ de abam, se á ye jwoori á ke-o konto dwoŋi. Nɔɔno ná twe abam, á ye tɔge á twe-o, se á laam ŋɔɔne kolo na ye chega to á pa-o de Wɛ swolim. Kokuri, Wɛ na bwoŋi abam se á ta-á tɔge-o to, ko ye se á ba á jwoŋi o swolim mo.
60003010	Ko popone Wɛ tɔnɔ kom ne we, “Nɔɔno wolo maama na lage se o na ŋwea ywoni to jege se o ja o tete de wo-balwaaro taane mo de vwa fɔm.
60003011	Konto tu nam jege se o yage keim-balwaaro, se o daare o ta ke keim-laaro, se o kwaane o ta jege ni-mɔrɔ de nɔɔna.
60003012	Kokuri, Baŋa Wɛ nii balo na tɔge chega to baŋa ne mo, ye o cheigi-ba de ba na lwoori-o tei to. Ko nam ná ye balo na ke keim-balwaaro to, o yiga tera de ba.”
60003013	Abam ná seene á yia keim-laaro baŋa ne, nɔɔna wó zaŋe ba chɔge abam na?
60003014	Abam nam ná tɔge chega, ye nɔɔna yaare abam ko ŋwaane, á daa ta jege yu-ywoŋo mo. Á nam yé ta-á fona á pa-ba, naa á ta-á jege lwia.
60003015	Yezu Krista na ye abam Teiru to, á ta-á kɔre-o de boboŋ-laaro. Fɔge-na á che á boboŋa maŋa maama se á wane á leiri á pa nɔɔno wolo maama na wó bwei abam se o lɔre á na jege Wɛ teena tei to.
60003016	Á nam na wó leiri konto tu tei to, se á ta-á nege-o ye á daare á kɔre Wɛ. Á ta-á ke wonnu telo á boboŋa na bere we te lana to, se nɔɔna ná yaale abam, se ko pa chaveera ja-ba de ba na ŋɔɔne ba chɔge abam, de á na tɔge keim-laaro telo Yezu Krista ŋwaane to.
60003017	Wɛ boboŋa mo ná lage se á ta-á yaare de á keim-laaro tem, konto lana ko dwoi á ná ke keim-balwaaro ye á yaare te ŋwaane.
60003018	Kokuri, Yezu Krista déem tege bedwe mo se o ma ŋwe de wɛleera jene maama. Ko maa ye nɔn-ŋom mo leiri nɔn-balwaaro yuu ne o te, se o wane o ke abam Wɛ jeŋa ne. O yera yam mo ba goa, ye o jworo kom pa se o daa ta na ŋwea Wɛ tei ne.
60003019	O ma tɔge o jworo kom konto ŋwaane mo o vo nɔɔna balo jworru ba na peene to tei, se o tɔɔle Wɛ chega kam o pa-ba.
60003020	Ko maa ye nɔɔna balo déem na ve Wɛ ni to jworru mo konto. Konto déem ye maŋa kalo Wɛ na peene o bane ye Nowah wora o kwaare nabworo kamunu kom se o ma jwoŋi o ŋwea to. Nɔɔna fenfee balo na zo nabworo kom to ye nana mo, ye ba tɔge na bam wo pa se Wɛ jwoŋi ba ŋwea.
60003021	Wɛ déem tɔge na bam ŋwaane mo o vere banto ŋwea, ye ko ye maana mo se ko bere á na jwoŋi sɛɛm ye Wɛ vere abam tei to. Á na jwoŋi sɛɛm to, ko dae á na swɛ á yera digiru ŋwaane tei to mo Wɛ mɛ o vere abam. Ko nam ye á na tɔge boboŋ-laaro mo á ma gwoni ni ded-o to, ye ko tɔge o na bi Yezu Krista toone wone to ŋwaane mo.
60003022	Wonto mo diini te-laao o jeini Wɛ jazem ne, ye malese sem, de dedɛɛra, de wonnu telo maama na jege dam to maa wo o dam dem kuri ne.
60004001	Abam maŋe á lɔre Yezu Krista na wo logo baŋa ne ye o yera yam na yaare tei to. Konto ŋwaane, ko maŋe se abam de kwaane á ja á boboŋa ne wonto tei, se á ma fɔge á che á tete. Kokuri, nɔɔno wolo yera ná nɛ yaara, konto tu yiga le wɛleera wone mo.
60004002	Konto to, abam daa ta ná jege ŋwea logo baŋa ne, á daa ba jege se á ta-á tɔge wo-yɔɔro telo nabiina fera na zoore to. Á jege se á ta-á tɔge Wɛ boboŋa na lage kolo to mo.
60004003	Abam maŋe á chɔge á ŋwea maŋa kam dedɛ de á na yeini á ke tei á tɔge chwei selo balo na yeiri Wɛ ye ba lage se tɔgem to. Abam déem yeini á ke wo-digiru kikia yalo na tɔge ka-laga de wo-zɔɔna yalo maama á fera na zoore to. Á déem maa ye sa-nyɔra, ye á ke poweeni á maa pae nɔɔna nyɔ sana ba buga. Á maa kwori á tɔge jwona kaanem Wɛ boboŋa na vae to.
60004004	Ko nam ná ye leilei konto, á daa ba tɔge de balo na yeiri Wɛ to, de ba na ke wo-zɔɔna kikia konto dwoŋi to. Ko ma ke-ba yaau, pa se ba jege á yere ba chɔga.
60004005	Banto nam wó ba ba zege Wɛ yiga ne, se ba tole ba kwora ba bere-o. Wonto nam ti o yiga se o di nabiina taane, ko ná maŋe ko ye balo na ŋwe to de balo na tege to maama.
60004006	Ko ye konto ŋwaane mo ba déem ŋɔɔne Wɛ taan-ŋom dem ba bere balo na tege to de. Banto yera yam mo tega, nenɛɛne nabiina maama na jege se ba te ba wɛleera ŋwaane tei to. Ba nam na nigi Wɛ taan-ŋom dem to, ko ye se ba jworru tem laam mo wane te pa-ba ŋwea, ne Wɛ na jege ŋwea tei to.
60004007	Logo baŋa de ko wonnu maama laam lage te kweeli. Nam fɔge-na á che á boboŋa se á ta-á jege jawala de á na lwoori Wɛ tei to.
60004008	Ta-á swoi daane de á wo maama. Konto tiini ko ye wo-chɛɔ ko pa abam, kolo ŋwaane á ná swoi daane, ko wó pa se á dwonna keim-balwaaro daa bá ta wo á boboŋa ne.
60004009	Ta-á jeeri á dwonna á sam ne lanyerane, se á yé ta-á poone daane.
60004010	Abam dedoa dedoa mo nɛ zeinim Wɛ tei ne, se á ta-á maa woli daane, ne o na pɛ se á ta-á ye tei to. Abam maama jege se á ta-á ke á dwonna zaane, ne Wɛ na pɛ abam zaane tei to.
60004011	Abam wolo Wɛ na pɛ se o ta ŋɔɔne o bere nɔɔna to jege se o ta ŋɔɔne Wɛ kwora kam mo. Wolo Wɛ na pɛ se o ta toŋe o woli o dwonna to de jege se o ta mae dam delo Wɛ na pɛ-o to o ma toŋa. Konto maama wó pa se nɔɔna tɔge Yezu Krista ŋwaane ba pa Wɛ zula. Wonto nam mo maŋe se o jwoŋi zula de dam maŋa maama se ko ta vei wuu. Amin.
60004012	A badwoŋ-swonnu bam, chanɛɛre na wora de daane abam to, de tu se de maŋe abam de nii. Á nam ye pa se ko sɔɔre abam, nenɛɛne ko ye wo-kenkagele mo tei.
60004013	Abam na tɔge de Yezu Krista á na o yaara yam dwoŋi to, se á ta-á jege wopwolo ko ŋwaane. Konto to, Yezu Krista ná jwoori o ba pa nabiina na o nenɔŋ-fɔrɔ kom, á wopwolo kom laam wó tiini ko gaale.
60004014	Nɔɔna nam ná yaale abam de á na ye Yezu Krista nyem to, á jege yu-ywoŋo mo, kolo ŋwaane Wɛ Sin-laao kom wo abam tei ne ye ko jege yere lanyerane.
60004015	Abam wolo ná nɛ yaara, se ko ye ta ye o na ye nɔn-goro, naa ŋweeno, naa keim-balwaaro tu, naa bebare-nyem to ŋwaane.
60004016	Abam wolo nam ná yaare o na ye Yezu Krista nyem to ŋwaane, o ye pa chaveera ta jege-o ko ŋwaane. Konto tu nam jege se o pa Wɛ zula, de nɔɔna na bwo-o we Krista bu to.
60004017	Maŋa kam yia Wɛ na wó bobo se o di nabiina bora to. Ko maa ye o tete nɔn-bia bam baŋa ne mo o wó bobo. Ko na wó bobo debam tei ne to, ko wó taa ye tɛ mo de balo bam na ve Wɛ taan-ŋom dem to? Ko ná tu ko kweeli, ko bá ta chamma ba tei ne na?
60004018	Ko popone Wɛ tɔnɔ kom ne we, “Wɛ ná lage o jwoŋi nɔn-laaro ŋwea, ko chamma. Konto to, wolo na ve Wɛ, de wolo na ye nɔn-balɔrɔ to wó taa ye tɛ mo?”
60004019	Ko ná ye balo na nɛ yaara ne Wɛ boboŋa na lage se ko ke-ba tei to, banto jege se ba ta ke keim-laaro mo, ye ba ke ba tete ba Keiru Wɛ jeŋa ne. Wonto bá kwane o ni delo o na tiŋi o pa-ba to.
60005001	A lage a ta woŋo de balo na ye Wɛ chwoŋa nakwa abam tei ne to. Amo de ye nakwe wodwoŋi mo. Amo yi déem nɛ Yezu Krista na yaare ye o te tei to, ye a laam bere nɔɔna o chega kam. Amo wó tɔge a vo a na paare o tei ne, ne o paare dem na wó ba de lɔre jaja nabiina tei ne to.
60005002	Amo nam kwoori abam balo na ye nakwa to, se á ta-á nii Wɛ nɔn-kɔgɔ kolo o na ke á jeŋa ne to baŋa ne, ne nayera na nii ba pei baŋa ne tei to. Ko nam dae fefeo ŋwaane mo se á ta-á nii-ba konto, se ko ye á boboŋa na tɔge totoŋe dem, ne Wɛ na lage tei to mo. Ko dae se á ta-á toŋe sabu-laga ŋwaane. Á pa ko ta ye á swono ŋwaane mo.
60005003	Yé ta-á bɛɛse balo á na jege á nii to, se á nam ta-á ke keim-laaro se ba wane ba ta lwoni-te.
60005004	Konto to, abam Nayero-pɛ wom ná jwoori o ba nabiina tetare, o laam wó pa á jwoŋi pɛɛre delo lam na bá fɔge de ti to, ye á ma á ke teera lanyerane.
60005005	Ko woli da, abam balo na ye nɔn-dunnu to jege se á ta-á sɛ á nakwa bam ni mo. Ko nam maŋe se abam maama ta-á gwooni á tete mo á pa daane, se á ta-á wae á woli daane. Kokuri ko popone we, “Wɛ vae balo na pae ba tete kamunni to, ye o daare o zeini balo na gwooni ba tete to.”
60005006	Konto ŋwaane, ta-á gwooni-na á tete, se á ke á tete Wɛ dam-fɔrɔ kom jeŋa ne, se wonto maŋa kam ná tu ka yi, o laam wó pa á zaŋe de zula.
60005007	Á na jege lwia yalo maama to, se á kwei-ya á pa Wɛ, se wonto mo nii abam baŋa ne.
60005008	Ta-á yei á tete ni ne, se á fɔge á che á tete. Abam dono setaana pɛ kare o lage chwoŋa se o chɔge abam, nenɛɛne kana na jege nywoŋo ye ko kare ko lage varem se ko zi ko di tei to.
60005009	Nam fɔge á che á tete ded-o, de á na tiini á jege wo-dedoa de Wɛ tei to. Kokuri, á maŋe á yei we yaara yam konto dwoŋi mo maŋe ya daane á nu-bia bam logo baŋa maama ne.
60005010	Abam nam ná yaare ye ko ná ke fenfee, Wɛ laam wó fɔge o kwɛ abam. Wonto jege zaane delo maama na zeini nabiina to, ye o kuri abam se á ta-á jege zula o tei ne se ko ta vei wuu, á na me de Yezu Krista to ŋwaane. O ma wó fɔge abam se á ta-á zege lanyerane.
60005011	Wɛ paare dana maŋa maama se ko ta vei wuu. Amin.
60005012	Amo na popone tɔnɔ kom a pa abam to, ko ye Silas mo woli-ne. Wonto maa ye de nu-bu wolo na jege jawala de Wɛ to. Amo popone taane fenfee mo se a ma pa abam bochara ke dam, se a daare a pa á lɔre we, chega kalo á na sɛ to mo ye Wɛ zaane dem chekke. Nam fɔge á ta-á jege chega kam konto.
60005013	Wɛ kɔgɔ kolo na wo Babilon ne ye ba ye abam nu-bia to jɔɔne abam. Maake wolo na ye amo bu Wɛ ŋwaane to de jɔɔne abam.
60005014	Á ná jeeri daane, se á ta-á kukwori daane de swono. Abam balo maama na ye Yezu Krista nyem to, Wɛ wó pa abam yezura.
61001001	Amo Simon Piita mo popone tɔnɔ konto. Amo ye Yezu Krista sabeelo mo, ye a kwori a ye o tontoŋeno wolo o na kuri to. Amo popone a pa abam balo Wɛ na pɛ se á jege wo-dedoa de Yezu Krista ko maŋe de debam de na jege tei to. Wonto mo ye debam Tu Wɛ, ye o ye debam Vereno. O na jege chega to mo pɛ de sɛ-o konto ye ko tiini ko lana ko pa debam.
61001002	Wɛ wó pa abam zaane de yezura se ko gaale, de á na tu á me ded-o ye á ta kwori á me de Yezu wolo na ye debam Teiru to.
61001003	Yezu Krista mɛ dam delo o na jwoŋi Wɛ tei ne to o ma fɔge debam de woŋo kolo maama na pae de jege ŋwea Wɛ tei ne ye de daare de kɔre-o to. O fɔgem dem konto tɔge de na tu de me de Baŋa Wɛ tei to. Wonto maa ye wolo na kuri debam o tete boboŋ-laaro de o zaane dem ŋwaane to.
61001004	O ma tɔge o zeinim dem konto ŋwaane mo o pa debam wo-laaro telo na tiini te jege kuri ye o tiŋi o ni se o kwei-te o pa debam to. O zeini abam konto se o pa á wane á lu logo baŋa wo-zɔɔna yalo na soge nɔɔna boboŋa pa ya chɔge to wone, se á daare á ta-á jege Wɛ ŋwea kam á bochara ne.
61001005	Konto ŋwaane, kwaane-na lanyerane se á pa boboŋ-laaro tɔge ya woli de á wo-dedoa kam á na maŋe á jege to, se á woli yeno á boboŋ-laaro tem wone,
61001006	se á woli ban-peno á yeno kom wone, se á woli pu-dɛa á ban-peno kom wone, se á pa Wɛ kɔrɔ woli de á pu-dɛa kam,
61001007	se á daare á ta-á jege á nu-bia ŋwaŋa á woli de á Wɛ kɔrɔ kom, se á daare á ta-á jege nɔɔna swono á woli á na jege da-ŋwaŋa to wone.
61001008	Abam ná seene á jege wo-laaro tem konto se te gaale, te wó che abam se á yé ta-á ye jawɔre-nyena. Te ta pae á dae kafɛ Wɛ chwoŋa wone de á na tu á me de dé Teiru Yezu Krista to.
61001009	Wo-laaro tem konto nam ná tera nɔɔno wolo tei ne, konto tu ware o lɔre Wɛ chega kam, nenɛɛne nɔɔno wolo yia na ba nae chekke to. O ma swei we o déem na ke wɛleera yalo to maŋe ya saare.
61001010	Konto ŋwaane, a nu-bia bam, Wɛ na kuri abam se á ba á ta-á tɔge-o to, seene-na á yia se á kwaane á pa á na tɔge-o tei to tiini ko ta jege kuri lanyerane. Á ná kwaane á ke konto dwoŋi, á daa bá sa Wɛ chwoŋa wone.
61001011	Ko woli da, Wɛ wó tɔge o zaane dem ŋwaane o yage chwoŋa o pa abam se á na jeŋa jei Yezu Krista paare dem wone. Wonto maa ye debam Teiru de de Vereno, ye o paare dem ba jege kweelim maŋa de maŋa.
61001012	Mo kokuri amo boŋe se a ta pae abam ta-á guli wo-laaro tem konto maŋa maama. Abam nam maŋe á yei-te, ye á seene á tɔge chega kalo á na lɔre to.
61001013	Amo nam boŋe we ko lana se, amo ta ná wora logo baŋa ne, se a ta guli abam konto dwoŋi, se ko pa á ta-á jege te jawala.
61001014	Amo yei we ko bá daane ye a te, nenɛɛne dé Teiru Yezu na pɛ a lɔre tei to.
61001015	Amo nam wó kwaane a ke woŋo kolo na wó pa se á ta-á wae á guli wonnu tem konto maŋa maama ye amo daa bá ta wora logo baŋa ne.
61001016	Debam déem pɛ se á lɔre we dé Teiru Yezu jege dam ye o lage o jwoori o ba nabiina tei. De na pɛ se á lɔre o chega kam konto to, ko dae sensɔle mo de mɛ de bere abam ne nɔɔna na mae ba tete swa ba bere tei to. Debam tete yi nam mo nɛ o na jege Wɛ paare dem chekke to.
61001017	De ma nɛ Yezu na jwoŋi zula dé Kwo Wɛ tei ne maŋa kalo o yibia na leiri to ye kwora ŋɔɔne Baŋa Wɛ te-laao kom ne ka ta de Yezu ka we, “Amo Bu mo tento ye a swo-o. Amo wo pwoli ded-o lanyerane.”
61001018	Debam tete nigi kwora kam konto na ŋɔɔne te-laao ne ka ba debam tei, maŋa kalo debam de Yezu déem na wo peo kolo Wɛ na wora to yuu ne.
61001019	Ko woli da, de tiini de yei we taane delo Wɛ tontoŋena bam na bere faŋa faŋa to seene de ye chega de dwoi maama. Ko maŋe se á ta-á maane á nii Wɛ tɔnɔ berem dem konto na ye tei to. De maa nye de ba na tɔre kanea ba zege lim jei ne ye ka pae pwooni to mo. Berem dem konto wó woli nɔɔna se ko vo ko yi te-pora ye dé Teiru wom jwoori o ba. Wonto pwooni dem laam wó ba de ta wo á bochara ne, ne naŋɔŋɔ kom na fuŋi te-pora ne tei to.
61001020	Kolo na ye wo-chɛɔ se á ta-á yei to mo tento: Nɔɔna déem na pɛ se Wɛ kwora kam ba ka lɔre jaja ye ba taane dem popone Wɛ tɔnɔ kom ne to, ko dae we ba tete mo bere Wɛ chega kam konto.
61001021	Kokuri, ko ná ye Wɛ kwora kam na tu ka lɔre tei to, konto déem wo tɔge nabiina boboŋa ŋwaane. Ko nam ye Wɛ Sin-laao kom mo pɛ nɔɔna jege dam ye ba wae ba ŋɔɔne Wɛ tete kwora kam.
61002001	Faŋa faŋa to nɔɔna déem mo wora Wɛ nɔɔna bam wone ba na bere we ba ye Wɛ tontoŋena ye ba dae. Abam de wone berena wó ta wora ye ba ba jege chega. Banto wó ŋɔ ba zo abam wone ye ba ke swa ba bere berem delo na dae Wɛ nyem ye de chɔge nɔɔna to. Banto maa yeini ba ve ba Yuu-tu Yezu wolo na ŋwe ba wɛleera jene se ba ta ye o nyem to. Konto ŋwaane ba kikia yam wó pa se Wɛ chɔge-ba lela.
61002002	Nɔɔna dedɛ nam wó sɛ ba na bere kolo to, ye ba daare ba ke ba wo-digiru kikia yam dwoŋi. Ba na ke wonnu telo to wó pa se nɔɔna ta yaale Wɛ berem delo na ye chega to.
61002003	Ni-gane nyena bam konto na ye nɔn-kwollu to, ba wó kwaane se ba na nyɔɔre abam baŋa ne de ba na jege taane delo na ye tusim yerane to ba bere abam. Faŋa faŋa to, Wɛ maŋe o ti o yiga se o di banto taane, ye waarem wó ba banto baŋa lela.
61002004	Ko nam ná ye malese selo déem na tusi to, Wɛ wo duri se ŋwaŋa. O nam de-se o yage te-seŋa ne mo. O ma pe-se bɔɔna wone mɛ na ye lim yerane to, se se ta wora taa se ko ta vei o borem dɛ dem o na wó chɔge-se to.
61002005	Ko woli da, ko ná ye logo baŋa déem na ye tei faŋa faŋa ye nɔɔna tiini ba ke ba tusi to, Wɛ déem wo duri banto ŋwaŋa. Ko maa ye Nowah yerane mo Wɛ jwoŋi o ŋwea ko woli de o diga tiina barepɛ bam, de wonto na bere nɔɔna Wɛ chega kam tei to. Wɛ ma daare o chɔge balo na ve o ni to, ye o pa se doa tiini ka ne ka lim logo kom ye ba maama nyɔ na ba te.
61002006	Ko daa ta ná ye nɔɔna balo déem na zoore Sodom de Gomorah ne to, Wɛ pɛ se mini di ba jei sem de daare tentɔrem yerane, se ko bere we ba ba jege bora. O chɔge-ba konto se ko ta ye maana mo ko pae balo maama na boŋe se ba ve o ni to.
61002007	O ma daare o vere Lot ba wone. Wonto déem mo sɛ Wɛ chega kam ye o wo tiini ko chɔge de nɔn-balwaaro tem na ke wo-digiru kikia tei to.
61002008	O na ye nɔn-ŋom ye o zoore de ba to, o ma nɛ ba keim-lwanno tem maama ye o ta kwori o ni ba ni-botare sem. Ko maa tiini ko jege o boboŋa ko daana de ba na toŋe ba chɔge Wɛ nia yam tei to.
61002009	Ko maama bere we Baŋa Wɛ wae o jwoŋi balo na sɛ-o to se ba ye na chɔgem de yaara yalo na maŋe-ba to. Ko nam ná ye balo na ve-o to, o wae o peene-ba de waarem se ko vo ko yi o borem dɛ dem o na wó chɔge-ba to.
61002010	Ko ná ye balo yera na maŋe de wo-zɔɔna kikia, de balo na ba kɔre nɔɔn-nɔɔno dam to, Wɛ wó waare banto ko ja gaale. Ni-gane nyena bam na wo á wone to de ye konto mo. Ba ba kɔre chaveera ye ba ta ba nege nɔɔn-nɔɔno. Ba maa yeini ba ŋɔɔne ba yaale dedɛɛra balo na jege paare Wɛ tei ne to.
61002011	Wɛ malese sem tete nam jege dam se dwoi ni-gane nyena bam, ye se nam ba sɛ se yaale banto dé Teiru wom yiga ne de se na ŋɔɔne ba taane se bere-o tei to.
61002012	Ni-gane nyena bam nam yeini ba ŋɔɔne ba yaale woŋo kolo maama ba na yeiri ko kuri to mo. Ba na ke wo-yɔɔro telo to, ba maa nye de ga-vara mo ye ba ba jege boboŋa. Ba na loge-ba to, ko ye se nɔɔna ja-ba ba go mo. Nɔɔna bam konto wó na chɔgem ne ga-vara bam tei.
61002013	Wɛ wó chɔge-ba se ko maŋe de ba tete na chɔge nɔɔna tei to. Wonnu telo na pae se ba na ywoni to mo ye kachaare kikia yalo ba na paale ba ke jaja to. Ba maa tɔge de abam ba di wodiu kolo á na yeini á la daane se á di to, ye ba gane abam de ba na ke kachaare kikia á wone to. Ba na ye nɔn-digiru to ma pa se ba chɔge abam lam, nenɛɛne simbinnu na dwei wo-napwoŋo tei to.
61002014	Banto yi maa sui ka-laga yerane mo. Ba maa ba jege siu de wo-balwaaro kikia, ye ba soge balo boboŋa na bwona to se ba de tusa. Ba maa ye nɔn-kwollu ye ba me de konto. Wɛ wó yaale-ba o yiga ne.
61002015	Banto ma tusi ye ba daare ba ve chwo-laao tɔgem. Ba maa ke kikia yalo dwoŋi Balama déem na ke to. Wonto kwo yere mo Beyora. O yi déem ma su nyɔɔre delo o na wó na o keim-balwaaro tem baŋa ne to.
61002016	O na ve Wɛ ni to, Wɛ ma bwɛ-o. Wɛ ma pa se varem na ba ŋɔɔne to mo ŋɔɔne de nabiinu kwora. O tete bonaga mo ŋɔɔne ka bwɛ-o konto, se ko che Wɛ tontoŋeno wom de jworim delo o na lage o ke to.
61002017	Nɔɔna bam konto maa ba jege nyɔɔre, ne buli-yi delo na na ba buri tei to mo. Ba ta maa nye de kunkwonnu telo vo-fɔrɔ na kale pa te jage to. Wɛ maa jege jei selo na tiini se ye lim yerane to se o ke-ba da.
61002018	Ba maa tiini ba ŋɔɔne wo-kenkagela yalo na ba jege bu to. Ba maa yeini ba soge balo na bobo se ba pɔɔre ba tete de nɔɔna balo na tɔge tusim to. Ba maa mae wo-zɔɔna yalo nabiina yera na lage to mo ba soge-ba se ba ke wo-digiru kikia.
61002019	Ba maa bere we kolokolo tera ko na wó che ba yiga. Balo tete na bere konto to nam nye de kabɛ mo de ba zɔɔna kikia yam na wane-ba to. Kokuri, woŋo kolo maama na tu nɔɔno baŋa ko wane-o to mo pa o ye kabaa ko tei ne.
61002020	Nɔɔna ná tu ba me de Yezu Krista wolo na ye debam Teiru de de Vereno to, ko pa se ba lu logo baŋa wo-zɔɔna yam wone. Ba laam ná pipiri ba sɛ-ya ye ya jwoori ya wane-ba, ko kweelim jei ne ko wó taa ye lɛɛro mo ko pa banto se ko dwoni boboa kam ne.
61002021	Kolo ŋwaane, ba ya ná wo lɔre Wɛ chwo-laao kom, ko ya wó ta lana ko pa-ba ko dwoi ba ná tu ba lɔre-ka ye ba laam pipiri ba za ba boboŋa de Wɛ ni delo o na pɛ-ba se ba ta tɔge-de to.
61002022	Ko na ke banto tei to nye de sinseira kadwoŋi ye ka bere chega ka we, “Kukura jwoori ka di ka totɔnno.” Sinseira kadwoŋi ta we, “Nmo ná jaane teiri n swɛ de yera, de nam ta wó jwoori de bibili bworu wone mo.”
61003001	Amo badwoŋ-swonnu bam, tɔnɔ konto amo na popone a pa abam to laam ke telei mo. Twanno tem maama wone amo kwaane se a guli abam de Wɛ chega kam, se ko pa á ta-á jege boboŋ-laaro.
61003002	Ko maa ye se á guli faŋa faŋa Wɛ tontoŋena bam na maŋe ba bere taane delo to, se á daare á guli dé Teiru de de Vereno Yezu ni dem. O tontoŋena badwonna nam tu ba bere abam o ni dem konto.
61003003	Á ta-á yei maŋa maama we, logo baŋa kweelim da yam ne nɔɔna badwonna wó ta wora ba na yaale Wɛ chega kam. Banto wó ta tɔge wo-yɔɔro telo ba tete boboŋa na lage to mo ye ba jege abam ba mɔna ba we,
61003004	“Wɛ nam tiŋi o ni we o Bu wom ta wó jwoori o ba logo baŋa. O nam ta wo tu. Bɛ mo kea ye o dááne konto? Dé kwoa maŋe ba te ye wonnu maama ta ye te na maŋe te ye tei ye Wɛ bobo o ke logo baŋa to mo.”
61003005	Ba nam na tɛ konto to ye ba paale ba swei we Wɛ déem maŋe o chɔge faŋa faŋa logo kom mo. Ba swei we wɛyuu de tega baŋa maŋe te wora faŋa faŋa ye Wɛ ni dem mo pɛ te wora konto. Ko ye na mo Wɛ déem mɛ o ke logo baŋa, ye o daare o tɔge na bam ŋwaane mo o pa logo kom ta wora.
61003006	Ko ta maa ye na mo Wɛ déem mɛ o chɔge faŋa faŋa logo kom de o na pɛ se doa ne ka lim-ko to.
61003007	Ko ta ye Wɛ ni dem konto mo pae wɛyuu de tega baŋa na wora zem to ta wora, ye Wɛ nii te baŋa ne se ko ta vei maŋa kam o na wó pa se mini chɔge-te to. Konto maa wó taa ye dɛ dem Wɛ na wó di nabiina taane se o daare o chɔge balo na ve-o to mo.
61003008	A badwoŋ-swonnu bam, ye zaŋe á swei woŋo konto ni ne we, ko ná ye Baŋa Wɛ, dɛ dedwe de bena moro maama ye bedwe mo wonto tei ne. Bena moro maa ye dɛ dedoa mo Wɛ tei ne.
61003009	Nɔɔna badaara boŋe we dé Teiru wom daane ye o wo tu. Wɛ nam ba wuura de o na tiŋi o ni se o ke kolo to. O nam peene o bane mo de abam, kolo ŋwaane o ba lage se nɔɔn-nɔɔno na chɔgem, ye o lage se nɔɔna maama mo na chwoŋa ba leiri ba wo de ba tusim kikia yam.
61003010	Dé Teiru Yezu tutuuru dɛ dem nam wó pɔpɔ de ba mo, ne ŋweeno na yeini o pɔpɔ o ba to. Dɛ dem konto ne wura dedɛ wó ta wora wɛyuu ne ye wɛyuu kom ba ko jei maama. Ko daare mini mo wó di wonnu telo woŋo maama kuri na nwoŋi da to de ja chɔge, pa se logo baŋa de ko wonnu tem maama daa bá ta wora.
61003011	Wonnu tento maama na lage te ba te chɔge konto to, ko maŋe se abam ta-á ye tɛ mo leilei? Abam jege se á ta-á kɔre Wɛ mo ye á daare á tɔge o boboŋa yam.
61003012	Abam nam na cheigi dɛ dem Wɛ na wó pa se Yezu jwoori o ba to, se á kwaane á ta-á ke kolo na wó pa se dɛ dem ba lela to. Dɛ dem konto ná yia, mini mo wó di wɛyuu wonnu maama de ja chɔge ye ko pa se woŋo maama de ko kuri lone ye te nyeene te chɔge.
61003013	Debam nam jege teena se de na wo-donno telo Wɛ na tiŋi o ni se o ke to. Tento maa ye wɛyuu de tega baŋa o na wó fɔge o ke to mo, ye wonnu maama wó ta tɔge o chega kam chwoŋa.
61003014	Konto ŋwaane a badwoŋ-swonnu bam, á na wora á cheigi wonnu tem konto se te ba te ke to, se á seene á yia á pa á bochara tiini ya ta lana de Wɛ se ko yé pa o na tusim á tei ne. Konto to, dɛ dem ná yia, kolokolo bá ta wora ko na wó che abam de Wɛ daane.
61003015	Dé Teiru wom nam na peene o bane se ko daane to, se á pa ko ta ye chwoŋa kalo o na lage o ma o jwoŋi abam to. Debam nu-bu swono Pɔɔl maŋe o popone konto dwoŋi mo o pa abam, ko tɔge Wɛ na zeini-o de boboŋ-dɛɛra tei to.
61003016	O na popone twanno telo maama ye o bere wonnu tento chega kam to, o yeini o tɛ konto dwoŋi te wone. Wonnu tedwonna o na popone to nam dana se nɔɔna wane ba ni te kuri, pa se balo boboŋa na bwona ye ba yeiri Wɛ chega kam lanyerane to maa jege o berem dem konto ba pipira. Banto maa yeini ba pipiri Wɛ twanno tedaara de na bere kolo to pa se chɔgem ba ba tete ŋwea wo.
61003017	Ko nam ná ye abam, a badwoŋ-swonnu bam, á maŋe á yei ko na wó ba ko ta ye tei to. Konto ŋwaane, ta-á cho-na á tete se á yé pa nɔn-balwaaro na chwoŋa ba de abam ba tusim dem wone, se ko wó pa á na chɔgem Wɛ tei ne.
61003018	Abam nɛ fɔgem de Yezu Krista zaane dem ye á me ded-o lanyerane. Nam pa-na se á bochara ta daŋa konto baŋa ne. Yezu Krista maa ye debam Teiru de de Vereno. Zula ta wo o tei ne leilei konto se ko ta vei wuu. Amin.
62001001	Debam popone tɔnɔ konto se de pa á lɔre wolo na maŋe o wora boboa ne to. Debam nam seene de ni o kwora mo, ye de kwori de nɛ o yibia. De fɔge de nii-o ye de tiini de me ded-o. Ko ye Ŋwea Botara taane mo de lage de ta.
62001002	Ŋwea kam konto nam tu ka ba ka nae de yia. De ma na-ka, ye de lage de maŋe ka na ye tei to de bere abam. Wɛ ŋwe-doŋa kalo na ba ti to taane mo de lage de ta. Ŋwea kam konto ya wo debam Kwo Wɛ tei ne mo, ye o laam pa se de ba de lɔre-ka.
62001003	De na nɛ kolo ye de kwori de ni to mo de lage de ta de bere abam, se ko pa abam wane á me de debam. Debam nam me de dé Kwo Wɛ de o Bu Yezu Krista.
62001004	De popone wonnu tem konto de bere abam se ko pa debam tiini de na wopwolo abam ŋwaane.
62001005	Kwora kam de na nigi Wɛ Bu Yezu ni ne ye de lage de ta de bere abam to mo tento: Baŋa Wɛ ye pwooni yerane mo, ye lim tera o wone de fenfee de.
62001006	De ná tɛ de we, de me ded-o, ye de ta ná wo lim wone de beera, ko bere we de fɔ vwa mo, ye de kikia ba tɔge chega chwoŋa kam.
62001007	Ko daare de ná jege de ŋwea de wo pwooni wone, ne Wɛ na wo pwooni wone tei to, konto wó pa debam maama me daane, ye Wɛ wó saare de wɛleera maama o Bu Yezu toone jana bam ŋwaane.
62001008	De nam ná tɛ de we de ba jege wɛleera, de gane de tete, ye chega tera de tei ne.
62001009	De nam ná sɛ de ŋɔɔne de wɛleera yam de bere Wɛ, o laam wó yage-ya o ma chɛ debam, ye o daare o saare de wo-balwaaro maama. Kokuri wonto mo ye wolo na bá kwane o ni to, ye o kwori o ke kolo maama na lana to chekke.
62001010	Ko daare, de ná tɛ de we de wo ke wɛleere, de pae se Wɛ mo ye vwa nyem. Ko bere we de seene de wo jwoŋi o ni taane dem de ke de boboŋa ne.
62002001	A bia bam, amo popone tɔnɔ konto a pa abam se á ye ke wɛleere mo. Debam wolo nam ná ke wɛleere, de jege wolo na wó zege debam de dé Kwo Wɛ laŋa ne to. Wonto mo ye Yezu Krista, wolo na ba jege tusim de fenfee de to.
62002002	Wonto toone dem ŋwaane mo Wɛ saare debam wɛleera, ye ko nam dae debam wɛleera yerane, se ko ye de logo baŋa nɔɔna maama wɛleera mo.
62002003	De na wó ke tei se de lɔre we de seene de yei Wɛ to ye de ná sɛ de tɔge o nia mo.
62002004	Nɔɔno nam ná tɛ o we omo yei Wɛ, ye o ná ba tɔge Wɛ nia yam, konto tu ye vwa nyem mo, ye chega tera o tei ne.
62002005	Ko daare nɔɔno wolo nam ná sɛ Wɛ ni taane, konto tu ye wolo na tiini o bere Wɛ swono kom chekke to. De ná tɔge Wɛ nia tei to mo wó pa de lɔre we de seene de wo o jeŋa ne.
62002006	Nɔɔno wolo nam ná tɛ o we o me de Wɛ, konto tu jege se o ta ke Yezu kikia na ye tei to mo.
62002007	A badwoŋ-swonnu bam, ni delo amo na popone se a pa abam to dae ni-doore. Ni dem nam maŋe de ye ni-dwoori mo, ye de maŋe de wora abam tei ne boboa ne. Ni dem konto ye taane delo abam na maŋe á ni to mo.
62002008	Ko daare, de daa ta ye ni-doore mo, kolo ŋwaane Yezu mo pɛ de ji chega, ye de kwori de ji chega abam de tei ne. De maa nye de lim na wora de kɛa, ye pwooni delo na ye chekke to laam maa wora de nyea.
62002009	Nɔɔno wolo maama ná tɛ o we omo wo pwooni wone de o ŋwea, ye o ta ná chuli o dwonna, konto tu ta wo lim wone mo de zem maama.
62002010	Ko daare nɔɔno wolo nam ná swoi o dwonna, konto tu mo zoore pwooni wone. Kolokolo tera ko na wó wane ko pa se o to tusim wone.
62002011	Nɔɔno wolo nam na chuli o dwonna to wo lim wone mo. O maa kare o beera lim dem wone, ye o yeiri o na wó vo mɛ to, kokuri lim dem mo pɛ se o yia daa ba nae.
62002012	Bu-balɛ bam, amo popone tɔnɔ kom a pa abam, kolo ŋwaane Wɛ yage á wɛleera o ma chɛ abam Yezu ŋwaane.
62002013	A kwoa bam, amo popone a pa abam, kolo ŋwaane á maŋe á yei wolo wom na maŋe o wora boboa ne to. Nɔn-donno tem, amo popone a pa abam, de á na wane wo-lwanno tu setaane to ŋwaane.
62002014	Bu-balɛ bam, amo popone a pa abam, kolo ŋwaane abam maŋe á yei dé Kwo Wɛ. A kwoa bam, amo popone a pa abam, kolo ŋwaane abam maŋe á yei wolo wom na maŋe o wora boboa ne to. Nɔn-donno tem, amo popone a pa abam, kolo ŋwaane abam dana Wɛ chega kam ŋwaane. Á maa jege Wɛ ni taane dem á boboŋa ne, ye á wane wo-lwanno tu setaane.
62002015	Yé zaŋe-na á ta-á swoi logo baŋa de ko wo-yɔɔro tem. Nɔɔno wolo ná swoi logo baŋa wo-yɔɔro tem, konto tu daa ba jege dé Kwo Wɛ swono.
62002016	Kolo ŋwaane logo baŋa wo-yɔɔro tem maama, ko ná ye nabiina fera na yeini ya zoore wo-zɔɔna yalo to, de nabiina yia na yeini ya su wonnu telo to, naa nabiina na mage ba nyɔɔna de ba jejegero tei to, tento maama dae dé Kwo Wɛ nyem, se te kuri nam nwoŋi logo baŋa ne mo.
62002017	Logo baŋa de ko wo-yɔɔro telo nabiina fera na zoore to lage te jei mo. Ko daare wolo nam na ke kolo Wɛ boboŋa na lage to wó ta wora Wɛ tei ne taa, se ko ta vei wuu.
62002018	A bia bam, logo baŋa kweelim da yam yi ya ti. Abam maŋe á ni we Yezu Krista Dono wom maa beena. Ko na ye tei to, Yezu dona dedɛ mo maŋe ba wora.
62002019	Ko ma pa de yei we da yam konto yi ya ti. Dona bam konto pwɛ ba tete debam kɔgɔ kom wone, ye ba maŋe ba dae debam kɔgɔ kom nyem. Ba ya ná ye debam kɔgɔ kom nyem, ba ya bá yage debam tei. Ba nam na pwɛ ba tete konto to, ko bere lanyerane we banto wolowolo tɔge o dae debam kɔgɔ kom nyem.
62002020	Ko nam ná ye abam, á maŋe á na zeinim Wo-pwoŋo Tu wom tei ne, pa se á maama lɔre Wɛ chega kam.
62002021	Konto to, amo na popone a pa abam to, ko dae we á na yeiri chega kam to ŋwaane. Woŋo kolo ŋwaane a na popone to ye á na maŋe á yei kolo na ye chega, ye á yei we vwa de chega ba tɔge daane to mo.
62002022	Ko nam ná ye wolo na seene o ye vwa nyem to, o ye wolo na tɛ we Yezu dae Vereno wolo Wɛ na toŋe to. Konto tu maa ye Yezu Krista dono mo, ye o ve dé Kwo Wɛ de o Bu wom de.
62002023	Wolo maama nam ná ve Wɛ Bu wom, o Kwo Wɛ de tere konto tu tei ne. Ko daare wolo maama ná bere we o sɛ Wɛ Bu wom, o Kwo Wɛ de wora konto tu tei ne.
62002024	Ta-á yei-na se á ta-á tɔge berem delo á na maŋe á ni boboa ne to, se á fɔge á ta-á jege-de á boboŋa ne. Á ta ná yɔɔre á tɔge berem dem konto, ko wó pa se abam de Wɛ Bu wom me daane, de o Kwo Wɛ de.
62002025	Mo Wɛ Bu wom na tiŋi o ni se o pa debam kolo, ye ko ye Wɛ ŋwe-doŋa kalo na ba jege kweelim to.
62002026	Nii-na, amo popone wonnu tem konto a pa abam se á wane á ta-á yei balo na lage ba gane abam to mo.
62002027	Ko nam ná ye abam, Wɛ Sin-laao kom zeinim dem á na jwoŋi Wɛ Bu wom tei ne to ta wora abam tei ne. Á daa ba jege se nɔɔn-nɔɔno zaŋe o bere abam á na wó tɔge chega tei to. Wɛ Bu wom na zeini abam to, ko ye se á lɔre wonnu maama mo. O berem dem ye chega mo ye de dae vwa. Konto to, me-na ded-o, nenɛɛne o na bere abam tei to.
62002028	A bia bam, pa-na dé me ded-o. Konto mo dé wó na baare o yiga ne maŋa kam o na wó jwoori o nwoŋi nabiina yia ne to, ye o chaveera bá ja debam.
62002029	Abam yei we Wɛ mo ye chega tu, ye ko pa á lɔre we wolo maama kikia na tɔge chega to ye Wɛ bu mo.
62003001	Boŋe-na á nii dé Kwo Wɛ na tiini o swoi debam tei to. Ba ma debam ba bwoi we Wɛ bia. Dé nam seene dé ye konto mo. Nɔɔna balo na ye logo baŋa nyem to yiga nam tera de debam, ba na yeiri Wɛ to ŋwaane.
62003002	A badwoŋ-swonnu bam, debam laam ye Wɛ bia mo. Dé nam ta wo lɔre dé na wó taa ye tei to. Dé nam na yei kolo to mo ye Yezu na wó jwoori o nwoŋi nabiina yia ne maŋa kalo to, dé wó ba dé ta nye ded-o mo, kolo ŋwaane dé wó na o yibia jaja.
62003003	Wolo maama ná jege Wɛ teena tento dwoŋi, konto tu jege se o che o tete de wo-balwaaro maama mo, se o ta nye de Yezu na ye tei ye o ba jege digiru to.
62003004	Wolo maama na yeini o ke wɛleera to paale o chɔge Wɛ ni dem mo. Wɛleera keim de Wɛ ni chɔgem ye bedwe mo.
62003005	Abam yei we, Yezu déem na jigi nabiinu o ba logo baŋa to, ko ye se o saare nabiina wɛleera mo o yage. Wonto nam ba jege wɛleere.
62003006	Konto to, wolo maama na me ded-o to ba tɔge wɛleera keim. Wolo maama nam na yeini o ke wɛleera to maŋe o wo lɔre-o, ye o wo me ded-o.
62003007	A bia bam, ye pa-na se nɔɔn-nɔɔno na chwoŋa o gane abam. Wolo maama kikia na tɔge chega to mo jege chega Wɛ tei ne, ne Yezu de na jege chega tei to.
62003008	Ko daare wolo maama nam na tɔge wɛleera keim to bere we o ye setaane nyem mo, kolo ŋwaane setaana pɛ wom maŋe o yɔɔre o tɔge wɛleera chwoŋa mo ko zege boboa ne. Wɛ Bu wom nam tu o ba logo baŋa se o chɔge setaana pɛ wom kikia yam mo.
62003009	Wolo maama na seene o ye Wɛ bu to ba tɔge wɛleera keim, kolo ŋwaane Wɛ ŋom mo wo o tei ne. Konto to, o daa bá wane o tɔge wɛleera keim, o na ye Wɛ bu to ŋwaane.
62003010	Konto mo dé wó wane dé pɔɔre balo na ye Wɛ bia to de balo na ye setaane bia to daane. Wolo maama kikia na ba tɔge chega to dae Wɛ nyem, ko woli de wolo de na ba jege o dwonna swono to.
62003011	Ko ye chega, dé jege se dé ta swoi daane mo. Konto ye Wɛ kwora kalo abam na maŋe á ni boboa ne to.
62003012	Dé nam ba jege se dé ke nenɛɛne Kain déem na ke kolo faŋa faŋa to. Wonto déem ye wo-lwanno tu setaane jeŋa nɔɔno mo. O ma mage o nyaane o go. O déem ke konto kolo ŋwaane o tete kikia mo ba lana, ye o nyaane wom kikia tiini ya tɔge chega.
62003013	A nu-bia bam, balo na jege kugu jei logo baŋa ne to ná chuli abam, ye pa ko kagele abam.
62003014	Ko ná ye debam, dé yei we dé maŋe dé yage toone chwoŋa kam, ye dé daare dé tɔge Wɛ ŋwe-doŋa chwoŋa kam. Dé na swoi dé dwonna tei to mo pae dé lɔre konto. Wolo maama nam na ba swoi o dwonna to ta wo toone jeŋa ne mo.
62003015	Wolo maama na chuli o dwonna to nye de nɔn-goro mo. Abam yei we nɔn-goro tera o na wó wane o ta jege Wɛ ŋwe-doŋa kam o bochare ne.
62003016	Yezu na tiini o swoi debam tei to mo tei ye o sɛ se o te debam ŋwaane. Konto ma pa dé lɔre swono chekke na ye tei to. Mo kokuri ko maŋe se debam de sɛ se dé te, se dé wane dé jwoŋi dé dwonna ŋwea.
62003017	Nɔɔno wolo maama na ye jejegero tu to ná lɔre we o dwoŋi ba gara, ye o ná wo pɛ se o ŋwaŋa zo-o, ko bere we Wɛ swono kom tera konto tu bochare ne.
62003018	A bia bam, dé kikia mo jege se ya bere we dé swono kom dé na jege to dae ni taane yerane, se ko ye swono kolo na seene ko tɔge chega to mo.
62003019	-
62003020	Dé ná jege swono kom konto dwoŋi, ko wó pa se dé lɔre we dé seene dé tɔge chega chwoŋa kam. Konto to, dé bochara ná pɛ dé lɔre we dé ke woŋo dé tusi, dé nam bá ta kɔre foone Wɛ tei ne, kolo ŋwaane dé yei we Wɛ daga o dwoi dé bochara yam na ye tei to, de o na yei wonnu maama to ŋwaane.
62003021	A badwoŋ-swonnu bam, debam bochara na bá wane ya chɔge debam to, dé wó ta jege baare se dé ta ye de Wɛ.
62003022	Ko woli da, dé wó seene dé na woŋo kolo maama dé na wó lwoori o tei ne to, dé na tɔge o nia ye dé ke kolo na pwoli o wo to ŋwaane.
62003023	Wɛ ni dem mo tento: dé jege se dé ke dé wo-dedoa dé sɛ o Bu Yezu Krista, se dé kwori dé ta swoi daane, nenɛɛne wonto na pɛ debam ni se dé ta ke tei to.
62003024	Wolo maama na tɔge Wɛ nia to me ded-o mo, ye Wɛ wo o tei ne. Wɛ Sin-laao kom o na pɛ debam to mo pae se dé lɔre we Wɛ seene o wo debam tei ne.
62004001	A badwoŋ-swonnu bam, ye zaŋe-na á sɛ nɔɔno wolo maama na tɛ o we Wɛ Sin-laao kom wo o tei ne to. Á nam jege se á faŋe á nii se á lɔre ko ye Wɛ Sin-laao kom mo, naa jworo kodwoŋi mo, kolo ŋwaane nɔɔna dedɛ balo na pa ba ye Wɛ tontoŋena to tu ba kare logo baŋa ne mo ba gane nɔɔna.
62004002	A lage a bere abam á na wó ke tei se á lɔre we ko seene ko ye Wɛ Jworo kom naa ko dae. Nɔɔno wolo maama ná sɛ o we Yezu Krista déem jigi nabiinu o ba logo baŋa, Wɛ Jworo kom wo konto tu tei ne.
62004003	Ko daare nɔɔno wolo maama ná ve Yezu, Wɛ Jworo kom tera konto tu tei ne. Wonto jworo kom nam mo ye Yezu Krista Dono wom nyem. Abam maŋe á lɔre we Dono wom konto lage o ba, ye wonto laam tu logo baŋa o wora.
62004004	A bia bam, abam ye Wɛ nyem mo. Abam maŋe á wane vwa nyena bam konto, kolo ŋwaane Wɛ wo abam tei ne, ye wonto dam dwoi dam delo na wo logo baŋa nyena bam tei ne to.
62004005	Vwa nyena bam konto kugu jei wo logo baŋa ne mo. Konto ŋwaane mo ba na yeini ba ŋɔɔne kolo to nwoŋi logo baŋa ne, ye ko nɔɔna bam yeini ba sɛ banto na tɛ kolo to.
62004006	Ko nam ná ye debam, dé ye Wɛ nyem mo. Wolo maama na me de Wɛ to mo wó sɛ debam na tɛ kolo to. Wolo nam na dae Wɛ nyem to mo ba sɛa. Konto mo dé wó wane dé lɔre nɔɔna daane, de jworo kolo na wo ba tei ne to, ko ná ye jworo kolo na tɛ chega to mo, naa kolo na gane nɔɔna to.
62004007	A badwoŋ-swonnu bam, pa-na dé ta swoi daane, kolo ŋwaane swono nwoŋi Wɛ tei ne mo. Wolo maama ná jege o dwonna swono, konto tu ye Wɛ bu mo, ye o kwori o me de Wɛ.
62004008	Wolo maama nam na ba swoi o dwonna to ta wo me de Wɛ, kolo ŋwaane Wɛ mo ye swono tu.
62004009	Wɛ na jege debam swono tei to mo tu ko bere jaja de o na toŋe o Bu-doa se o ba logo baŋa se de wane de na Wɛ ŋwe-doŋa kam omo ŋwaane to.
62004010	Swono chekke na ye tei to dae nenɛɛne debam swoi Wɛ, se ko ye Wɛ mo swoi debam. Wonto swono kom mo pɛ se o toŋe o Bu wom se o ba o ma o toone jana bam o saare de wɛleera.
62004011	A badwoŋ-swonnu bam, Wɛ na tiini o swoi debam konto to, ko maŋe se debam de ta swoi daane mo.
62004012	Nɔɔn-nɔɔno tera o yi na nɛ Baŋa Wɛ. De konto de, de ná jege swono daane, Wɛ wó me de debam, ye o swono kom wó ji chega debam tei ne.
62004013	Wɛ na pɛ debam o Sin-laao kom to mo pae se dé yei we dé me de Wɛ, ye o wo dé tei ne.
62004014	Debam nɛ we dé Kwo Wɛ toŋe o Bu wom se o ba logo baŋa o ji nabiina Vereno mo. Debam laam zege chega kam konto kwaga ne mo.
62004015	Wolo maama ná seene o bere we Yezu mo ye Wɛ Bu wom, konto tu bere we Wɛ wo o tei ne, ye wonto me de Wɛ.
62004016	Debam tete lɔre Wɛ na swoi debam tei to, ye dé sɛ o swono kom lanyerane. Wɛ ye swono tu mo. Wolo maama ná swoi swono kikia, konto tu me de Wɛ, ye Wɛ wo o tei ne.
62004017	Wɛ swono kom na jigi chega debam tei ne to, ko ye se dé na baare dɛ dem Wɛ na wó bore nɔɔna bora to. Dé bá kɔre foone, kolo ŋwaane debam ŋwea de Yezu ŋwea maama ye bedwe mo logo baŋa ne.
62004018	Foone bá wane de ta wora swono wone. Swono kolo na ye chekke to mo wó zeili foone pa de viiri. Zwɛ vaŋem mo pa foone wora. Konto to, nɔɔno wolo ná kɔre foone, ko bere we Wɛ swono kom ta wo jigi chega konto tu tei ne.
62004019	Wɛ na dɛ yiga o swoi debam to mo pae dé swoi dé dwonna.
62004020	Nɔɔno wolo ná tɛ o we, omo swoi Wɛ, ye o ta ná chuli o dwonna, konto tu ye vwa nyem mo. Kolo ŋwaane, nɔɔno yi na nae o dwoŋi ye o ba jege o swono to, konto tu nam bá wane o ta swoi Wɛ wolo o yi na ba nae to.
62004021	Wɛ pɛ debam o ni we, wolo maama na swoi omo to jege se o ta swoi o dwonna de mo.
62005001	Wolo maama ná ke o wo-dedoa o sɛ we Yezu ye Wɛ Chwo-jwoŋinu wom, konto tu ye Wɛ bu mo. Wolo maama nam na swoi kwo to swoi o bu de mo.
62005002	Konto mo de yei we, de ná swoi Wɛ ye de kwori de tɔge o nia yam, de jege se de ta swoi o bia de mo.
62005003	De na wó ta jege Wɛ swono tei to mo ye se de ta tɔge o nia yam mo. O nia yam tɔgem bá ta chana ya pa debam,
62005004	kolo ŋwaane Wɛ bia maama jege dam se ba chɔge logo baŋa wo-lwanno chwei sem. Ko ye debam na ke de wo-dedoa de Yezu tei to mo wó pa de na dam de wane wo-lwanno tem konto.
62005005	Nɔɔn-nɔɔno tera o na wó wane o chɔge logo baŋa wo-lwanno tem, ko ná dae wolo yerane na sɛ we Yezu ye Wɛ Bu wom to.
62005006	Yezu Krista mo ye wolo déem na tu logo baŋa, ye Baŋa Wɛ seene o bere we o ye omo Bu wom. Yezu na zo na wone o jwoŋi sɛɛm to, Wɛ ma bere we o ye omo Bu wom. Ko woli da, Yezu na tega ye o jana nwoŋi to, Wɛ daa ta bere konto. Yezu ma da na bam jei, ye o daare o da jana bam jei. Ko maa dae na bam jei yerane mo o dɛ da. Wɛ Jworo kom de ma woli da ko bere jaja we Yezu seene o ye Wɛ Bu wom, Jworo kom konto na ye chega tu to ŋwaane.
62005007	Mo kokuri Wɛ dɛ wonnu tetɔ ŋwaane o zege o Bu wom chega kam kwaga ne.
62005008	Te ye o Jworo kom, de na bam, de jana bam.
62005009	Wonnu tem konto maama bere chega dedoa mo. Nabiina ná zege keim dedwoŋi kwaga ne, de yeini de sɛ ba na tɛ kolo to. Ko nam ná ye Wɛ na zege chega kalo kwaga ne to, ka tiini ka jege kuri ka dwoi nabiina na tɛ kalo to. Wonto nam mo ye wolo na zege Yezu kwaga ne we o ye omo Bu wom to.
62005010	Konto ŋwaane, wolo maama ná ke o wo-dedoa de Wɛ Bu wom, konto tu mo tiini o sɛ Wɛ chega kam. Ko daare wolo maama ná wo sɛ Wɛ, konto tu lage o bere we Wɛ ba jege chega, kolo ŋwaane o wo sɛ chega kalo Wɛ na tage o Bu wom ŋwaane to.
62005011	Chega kam konto mo ye Wɛ na seene o pa debam ŋwea kalo na ba jege kweelim o tei ne to. Ŋwea kam konto nam ye o Bu wom ŋwaane mo.
62005012	Wolo maama ná me de Wɛ Bu wom, konto tu mo jege Wɛ ŋwea kam konto. Wolo nam ná ba jege meem de Wɛ Bu wom, konto tu ta wo nɛ ŋwea Wɛ tei ne de fenfee de.
62005013	Amo popone wonnu tento maama a pa abam balo na ke á wo-dedoa de Wɛ Bu wom to mo, se á lɔre we á seene á na ŋwea kalo na ba jege kweelim Wɛ tei ne to.
62005014	De wó ta jege baare Wɛ yiga ne, kokuri de yei we, de ná lwoori woŋo o tei ne ye ko tɔge o boboŋa, omo wó sɛ de na lwoori-o kolo maama to.
62005015	De na yei we Wɛ yeini o sɛ debam wɛloro kom, ko ná ye tei maama, de yei we de maŋe de jwoŋi woŋo kolo de na lwoori o tei ne to.
62005016	Nmo ná nɛ n dwoŋi na wora o toŋe tusim, ye ko dae tusim delo na wó pa toone chɔge-o to, ko maŋe se n lwoori Wɛ n pa-o. N ná lwoori Wɛ konto, o laam wó sɛ se o pa n dwoŋi wom na ŋwea. Ko daare, tusim dedwoŋi wora de na wó pa se toone chɔge de keiru to. Ko nam ná ye wolo na ke tusim dem konto dwoŋi, amo ba tɛ se n lwoori Wɛ n pa konto tu.
62005017	Keim delo maama na ba yɔɔre to ye tusim mo. Tusim nam wora de na ba pae se toone chɔge nɔɔno. Ko ye dento taane mo a tɛa.
62005018	De yei we wolo maama na ye Wɛ bu to ba yeini o ke wɛleera, kolo ŋwaane Wɛ Bu wom tete mo nii wonto baŋa ne pa se wo-lwanno tu setaane bá wane-o o chɔge.
62005019	Debam yei we de ye Wɛ nyem mo, ye balo kugu jei na wo logo baŋa ne to maama nam wo wo-lwanno tu setaane jeŋa ne mo.
62005020	De kwori de yei we Wɛ Bu wom seene o ba logo baŋa. O ma pa se de yi poore, se de wane de lɔre Baŋa Wɛ wolo na ye chega chega to. De nam me de wonto, ye de kwori de me de o Bu Yezu Krista. Wonto mo ye Wɛ chega chega, ye de tɔge wonto ŋwaane mo de jege ŋwea kalo na ba jege kweelim Wɛ tei ne to.
62005021	A bia bam, á ta-á cho á tete se á ye tɔge jwona yalo na bere we ya ye wa to.
63001001	Amo wolo na ye Wɛ chwoŋa nakwe to mo popone tɔnɔ se a pa nmo, debam nu wolo Wɛ na kuri to, de bia balo na wo nmo kɔgɔ kom wone to. Amo jege abam swono lanyerane Wɛ chega kam ŋwaane. Ko nam dae amo yerane mo swoi abam, se ko ye de balo maama na tu ba tɔge chega chwoŋa kam to mo.
63001002	Kokuri debam maama sɛ Wɛ chega kam, ye ka daa bá fɔge ka ti debam tei ne.
63001003	Dé Kwo Wɛ wó pa debam zaane de yezura, ye o daare o duri de ŋwaŋa. Yezu Krista wolo na ye dé Kwo Wɛ Bu wom to de wó zeini debam konto, Wɛ chega kam de o swono kom ŋwaane.
63001004	Ko déem pɛ amo wo pwoli lanyerane de a na lɔre we nmo bia bam badaara tɔge chega chwoŋa kam, nenɛɛne debam Kwo Wɛ na pɛ debam ni se de ta ke tei to.
63001005	Amo nu, a lage a ta de nmo se n zeini Wɛ bia bam se ba ta swoi daane. Amo na popone kolo to dae ni-doore, se ko maŋe ko ye Wɛ ni delo na wora debam tei ne boboa ne to mo.
63001006	De na wó ta jege Wɛ swono tei to ye se de ta tɔge o nia mo de ŋwea wone. Wɛ ni dem ye se á ta-á tɔge swono chwoŋa kam mo. Abam nam maŋe á lɔre-de boboa ne.
63001007	Nɔɔna dedɛ tu ba kare logo baŋa ne ba gane nɔɔna. Vwa nyena bam konto maa ba sɛ we Yezu Krista jigi nabiinu o ba logo baŋa. Nɔɔno ná ye konto dwoŋi, o ye wolo na gane nɔɔna to mo. Wonto maa ye Yezu Krista dono mo.
63001008	Konto ŋwaane, á fɔge á che á tete se á wane á ba á na á nyɔɔre maama Wɛ tei ne, se á ye pa á ga á na toŋe á lage kolo to.
63001009	Ta-á yei-na we nɔɔno wolo maama ná yage Yezu Krista berem dem, ye o daare o bere wonnu tedwonna o woli da, Wɛ tera konto tu tei ne. Nɔɔno nam ná yɔɔre o tɔge berem dem, Baŋa Wɛ de o Bu wom wo konto tu tei ne.
63001010	Konto to, nɔɔno ná tu abam tei, ye o ba jege Yezu berem dem tete, se á ye sɛ á pa o zo á sam. Nam bere á ye zaane-o de.
63001011	Nɔɔno wolo nam ná zaane-o, konto tu de kikia tɔge wonto totoŋ-balwaaro tem na ye tei to mo.
63001012	Amo ya jege taane dedɛ se a ta a bere abam. Amo nam ba lage se a popone a ke tɔnɔ ne. A nam boŋe we amo wó ba abam tei mo se a ŋɔɔne dedaane abam jaja, se ko pa debam ywoni dem tiini de gaale.
63001013	Debam balo na ye nmo choro bia ye Wɛ kuri debam to mo jɔɔne nmo.
64001001	Amo wolo na ye Wɛ chwoŋa nakwe to mo popone tɔnɔ konto se a pa a badwoŋ-swono Gayus. Amo jege nmo chega lanyerane de swono.
64001002	Amo badwoŋ-swono, Wɛ wó pa se n ta n tɔge chwo-laao de yezura. Amo lwoori Wɛ mo a pa nmo se n ta n jege yezura, kolo ŋwaane a yei we n bochare tɔge Wɛ chega.
64001003	De nu-bia badaara tu ba ta nmo taane, ye ko pa a tiini a na wopwolo de a na lɔre we n tɔge chega chwoŋa kam to. A yei we n seene n sɛ chega kam konto dwoŋi mo.
64001004	Maŋa kalo maama amo ná lɔre we a bia bam seene ba tɔge chega chwoŋa kam, ko pae wopwolo tiini ko wora a tei ne se ko ja gaale.
64001005	Amo badwoŋ-swono, nmo tɔge chwoŋa lanyerane de nmo na yeini n woli de nu-bia bam tei to, nenɛɛne ba na maŋe ba ye veira mo de.
64001006	De nu-bia bam tage ba bere debam Yezu kɔgɔ kom nmo na ke-ba lanyerane tei to. Ko lana se n ta n ke konto dwoŋi, se n daare n woli-ba se ba wane ba vo ba na lage mɛ to. Nmo nam jege se n ke-ba se ko maŋe de Wɛ boboŋa na lage tei to.
64001007	Kolo ŋwaane nɔɔna bam konto na nwoŋi se ba kekare logo kom to, ko ye ba nwoŋi se ba bere Yezu Krista taan-ŋom dem mo. Ba maa ba sɛa se ba jwoŋi kolokolo balo na ba tɔge Yezu chega kam to jeŋa ne.
64001008	Konto ŋwaane ko maŋe se debam mo woli-ba se ba na kolo ba na lage to, se ko bere we debam de tɔge de toŋe Wɛ chega kam ŋwaane.
64001009	Amo déem popone tɔnɔ a pa abam Yezu kɔgɔ kom. Dioterefa nam yeini o ba cheigi amo na tɛ kolo to. Wonto nam mo lage se o ta ye á kɔgɔ kom yiga-tu.
64001010	Konto ŋwaane, amo ná tu abam tei, a laam wó ta o kikia yam maama jaja se nɔɔna lɔre. Wonto yeini o ŋɔɔne ta-balwaaro o ke amo yuu ne. Konto nam ta ba pwoli o wo. Ko woli da, wonto yeini o ba sɛ se o jeeri de nu-bia bam lanyerane, ye o daare o cheiŋi balo na lage se ba jeeri-ba to, ye o ta zeili-ba Yezu kɔgɔ kom wone.
64001011	Amo badwoŋ-swono, ye sɛ n lwoni nɔn-balwaaro kikia, se n daare n ta n tɔge keim-laaro. Wolo maama na toŋe keim-laaro to ye Wɛ nyem mo. Wolo nam na toŋe keim-balwaaro to ta wo me de Wɛ kɔtaa.
64001012	Ko nam ná ye Demitiru, nɔɔna maama pae o ye nɔn-ŋom. O na tɔge chega kam tei to de bere we o ye nɔn-ŋom. Debam ywo-seeni de zege o chega kam kwaga ne. Abam nam yei we de na tɛ kolo to ye chega mo.
64001013	Amo ya jege taane dedɛ se a ta a bere abam. Amo nam ba lage se a popone a ke tɔnɔ ne.
64001014	Wɛ ná pɛ chwoŋa, a nam wó ba abam tei ye ko bá daane. De laam wó wane de ŋɔɔne daane jaja.
64001015	Wɛ wó pa-m yezura. De badwonna ywo-seeni mo jɔɔne nmo, se n daare n jɔɔne de badwonna bam dedoa dedoa na wo n tei ne to n pa debam.
65001001	Amo Judi wolo na ye Yezu Krista sabeelo ye a kwori a ye Jemsi nyaane to mo popone tɔnɔ konto se a pa abam balo na ye Wɛ nɔɔna to. Abam ye balo dé Kwo Wɛ na jege á swono ye o kuri abam se Yezu Krista ta jege abam o jeŋa ne to.
65001002	Wɛ wó ta jege abam ŋwaŋa ye o pa abam yezura de swono se ko gaale.
65001003	Amo badwoŋ-swonnu bam, amo ya maŋe a kwaane a lage se a popone tɔnɔ a pa abam, se ko pa á lɔre Wɛ na ke tei o jwoŋi debam balo maama na ye o nɔɔna to. Amo laam lɔre kolo na lage ko ke abam to. Konto ŋwaane mo a jege se a popone tɔnɔ a ma kwoori abam se á kwaane a zege lanyerane de Wɛ chega kam. Ko ye chega kam konto mo Wɛ maŋe o ke o nɔɔna bam jeŋa ne, ye ka bá fɔge ka leiri.
65001004	Kolo ŋwaane a lɔre we leilei konto nɔn-balwaaro ŋɔge te zo te gwaare abam kɔgɔ kom wone. Ba maa ba kɔre Wɛ ye ba yeini ba pipiri o chega kam se ko pa ba na chwoŋa ba ta tɔge wo-zɔɔna kikia, ye ba ta boŋe we Wɛ wó duri ba ŋwaŋa, o na ye ŋwaŋa tu to ŋwaane. Ba kikia maa bere we ba ve Yezu Krista wolo yerane na ye debam Yuu-tu de dé Teiru to. Faŋa faŋa to Wɛ tɔnɔ kom maŋe ko bere we nɔɔna banto wó na ba lɛɛro.
65001005	Amo lage a guli abam de wonnu tedwonna á na maŋe á yei te ni ne to. Á yei we Baŋa Wɛ déem vere o nɔɔna Isarele tiina bam o pa ba nwoŋi Ejipti teo kom wone. O laam ma daare o go balo na wo sɛ-o to.
65001006	Á maŋe á yei Wɛ na ke tei de malese sedwonna na lage se se dam ta dwoi Wɛ na pɛ-se tei to, ye se daare se yage se kugu jei Wɛ te-laao ne to. Wɛ ma ja-se o vo jei selo na ye lim yerane to o vɔ-se de chaponno se se ta wora taa wuu, se o dɛ kamunu kom ná yia, se o laam pa ba na waarem.
65001007	Ko ta ye bedwe mo de Wɛ na waare nɔɔna balo déem na zoore Sodom de Gomorah ne, de teene delo na bwola da to. Banto de déem tɔge ka-laga wo-zɔɔna kikia, ne ko na wo maŋe se nabiina ta ke tei to. Wɛ ma pa ba na waarem de mini delo na ba ti to, se ko pa de lɔre Wɛ na chɔge nɔɔna banto dwoŋi tei to.
65001008	Ni-gane nyena bam na gwaare de abam to de tɔge kikia yanto dwoŋi mo. Ba maa pae se ba tete dendwa mo gane-ba, ye ba tɔge wo-zɔɔna kikia de ba yera. Ba maa ba kɔre nɔɔn-nɔɔno dam, ye ba yaale malese selo na jege paare Wɛ tei ne to.
65001009	Wɛ malese dedɛɛro Mikayeli tete nam wo sɛ se o ke konto dwoŋi. Wonto na mage ni-kantɔgɔ de setaana pɛ wom Moses yera yam sulim ŋwaane to, o nam kɔre se o ŋɔɔne o yaale o yuu. O nam na tage kolo to mo ye we, “Wɛ wó vaŋe n zwa.”
65001010	Ko daare ni-gane nyena bam nam ŋɔɔne ba yaale woŋo kolo maama ba na yeiri ko kuri to. Ba nam na pae se ba yei wonnu telo to, ba tɔge-te ne ga-vara na ba jege boboŋa tei to. Ba na ke tei konto to mo wó pa ba na chɔgem.
65001011	Wɛ wó pa ba na lɛɛro. Ba kikia nye de Kain totoŋa déem na ba tɔge chwoŋa tei to mo. Ba yi maa sui nyɔɔre delo ba na wó na ba keim-balwaaro tem baŋa ne, ne Balama déem na ke tei ye o tusi to. Ba ma ve Wɛ ni, ne Korah déem na ve-de ye Wɛ go-o to. Banto de wó ba ba na chɔgem konto dwoŋi.
65001012	Abam na yeini á la daane se á di Yezu swono wodiu kom to, ni-gane nyena bam konto boŋe se ba chɔge abam lam de ba kachaare kikia yam. Ba ba kɔre chaveera de ba na tiini ba di tei to, ye ba yiga tera de nɔɔn-nɔɔno ko ná dae ba tete yerane. Ba nam ba jege nyɔɔre, ne doa na teini ye ka da vio ka saare to. Ba ta nye de teeni delo na ba leiri bia, ko ya ze maŋe ko yi de lera maŋa to mo. Ba maŋe ba ba jege ŋwea, ne teeni delo ba na gɔge de kura maama ba daare kafɛ yerane to.
65001013	Ba na tɔge ba chaveera kikia yam tei to nye de vio na dole buga na pa ba ke puŋa to mo. Ba ba jege jeŋa jei, ne chalechwe na kare se beeri tei to. Wɛ nam jege jei selo na tiini se ye lim yerane to se o ke-ba da taa wuu.
65001014	Enoka déem ya maŋe o ta nɔɔna bam konto taane faŋa faŋa. Wonto déem ke Adama dwi tiina kuri berepɛ tu mo, ye o we, “Baŋa Wɛ wó seene o ba de o malese laaro tem morro morro
65001015	se o di nabiina maama taane. O laam wó pa se balo maama na ba kɔre-o to na ba chaveera de ba na paale ba tusi ba tɔge wɛleera yerane, ye ba ŋɔɔne ba chɔge o yuu tei to.”
65001016	Ni-gane nyena bam konto yeini ba poona mo ye ba gwooni wonnu. Ba maa tɔge wo-zɔɔna yalo maama ba boboŋa na lage to mo. Ba maa ŋɔɔne kamunim ba pa ba tete, ye ba ŋɔɔne ni-sone ŋɔŋa de nɔɔna se ba jwoŋi wonnu ba tei ne.
65001017	Amo badwoŋ-swonnu bam, abam nam jege se á guli dé Teiru Yezu Krista tontoŋena bam déem na maŋe ba ta kolo de abam to.
65001018	Ba déem we, “Logo baŋa kweelim da yam ne nɔɔna badwonna wó ta wora ba na yaale Wɛ chega kam ye ba tɔge wɛleera chwoŋa kalo ba tete boboŋa na lage to.”
65001019	Nɔɔna bam konto dwoŋi mo yeini ba pɔɔre abam daane. Ba boboŋa tɔge logo baŋa wo-yɔɔro mo ye Wɛ Sin-laao kom tere ba bochara ne.
65001020	Amo badwoŋ-swonnu bam, ko nam ná ye abam, se á kwaane á ta-á woli daane se ko pa á fɔge lanyerane de chega kalo á na sɛ ye ka ye Wɛ nyem chekke to. Á ta-á ware Wɛ de o Sin-laao kom dam.
65001021	Á ta-á tɔge chwoŋa kalo Wɛ swono kom na pɛ abam to, ye á jege teena we dé Teiru Yezu Krista wó pa á na Wɛ ŋwe-doŋa kalo na ba jege kweelim to, o na ye ŋwaŋa tu to ŋwaane.
65001022	Ko ná ye balo na jege bobwea to, se á duri ba ŋwaŋa de á na woli-ba tei to.
65001023	Badaara nam wora á na jege se á vere-ba mini delo na lage de chɔge-ba to wone pa ba wori. Ko daare balo wo-zɔɔna kikia na pɛ se ba jege digiru to, se á ta-á jege ba ŋwaŋa ye á nam ta-á yei á tete de ba wo-digiru tem.
65001024	De ke Wɛ lei, de o na jege dam se o ta cho abam se á ye to tusim wone to. O laam wó pa abam ba á zege o yiga ne de bora se á wo pwoli dedɛ o te-laao ne to.
65001025	O yerane mo ye Wɛ ye o dwoŋi tera. O dɛ dé Teiru Yezu Krista ŋwaane mo o vere debam o yage. O maŋe de zula, de paare, de kamunim, de dam, ko zege faŋa faŋa se ko ta vei taa wuu. De ke Wɛ lei. Amin.
66001001	Tɔnɔ konto ye wonnu telo Wɛ na bere Yezu Krista se o laam ma bere o tontoŋena se ba wane ba lɔre kolo na jege se ko ke leilei to mo. Yezu pɛ o maleka ba amo tei se ka bere-ne wonnu tem konto mo.
66001002	Amo Jɔn ye Yezu tontoŋeno mo, ye a popone kolo maama a na nɛ to a tiŋi. Amo bere Wɛ kwora kam mo. Yezu maa zege ka chega kam kwaga ne.
66001003	Nɔɔno wolo ná kwaane o ga tɔnɔ konto pa nɔɔna cheigi, wonto ye yu-ywoŋo tu mo. Balo de na cheigi tɔnɔ kom wonnu tem ye ba kwori ba sɛ-te to wó taa jege yu-ywoŋo. Ko seene ko ye Wɛ kwora mo ye maŋa kam yia se wonnu tem ji chega.
66001004	Amo Jɔn mo popone tento a pa Wɛ chwoŋa kɔgɔ kuni berepɛ kom na wo Asia te-nia yam wone to. Wɛ wó pa abam zaane de yezura. Wonto maŋe o wora mo boboa ne, ye o ta wó taa wora se ko taa vei wuu. Wɛ dedɛɛra barepɛ balo na bere o Jworo kom dam ye ba zege o yiga ne to de wó pa abam zeinim konto.
66001005	Yezu Krista de wó pa abam zaane de yezura. Wonto mo ye wolo na seene o bere Wɛ chega kam to. Wonto nam mo ye wolo na dɛ yiga o bi toone wone ye o na Wɛ ŋwe-doŋa kam to. Wonto nam ta mo ye logo baŋa pwa bam maama yuu-tu. Yezu jege debam swono. O nam vere debam de wɛleera wone o yage, de o na tega ye o jana bam nwoŋi to ŋwaane.
66001006	O ma daare o pa debam de tɔge dé di paare. Dé ta ma kwori dé zoore o Kwo Wɛ tei ne ye dé zuli-o. Zula de dam taa wo Yezu tei ne se ko taa vei wuu. Amin.
66001007	Ta-á yei we wonto lage o tɔge de kunkwonnu mo o ba logo baŋa. Nɔɔno maama yi wó na-o, de balo na zɔge-o de chichwei to de. Ko daare logo baŋa dwi tiina maama wó keeri o ŋwaane. Ko ye chega mo. Amin.
66001008	Yuu-tu Baŋa Wɛ mo we, “Amo mo ye pulim jei de kweelim jeiga.” Wonto mo ye wolo na maŋe o wora boboa ne, ye o ta wó taa wora se ko taa vei wuu to.
66001009	Amo Jɔn ye abam nu-bu mo. Amo na ye Yezu nyem to, ko ma pa se a tɔge a na yaara nenɛɛne abam de na nɛ yaara tei to. Amo nam kwori a tɔge de abam a woli Wɛ paare dem wone, ye a tɔge a na baare Yezu ŋwaane. Amo na kwaane a bere Wɛ kwora kalo Yezu na zege ka chega kam kwaga ne to ŋwaane mo ba jaane-ne ba yage bubɛ delo na na chege ba gilimi ba yage tetare ne to yuu ne. Jei sem konto yere mo Patama.
66001010	Dɛ delo na ye Wɛ siu dɛ to mo o Sin-laao kom tu amo tei de dam. Amo ma ni kwora na ŋɔɔne baŋa baŋa a kwaga ne, ne nɔɔno na wui nabɔnɔ amo tei ne to mo.
66001011	Kwora kam ma ŋɔɔne ka we, “Nam popone kolo maama nmo na wó na to n ke tɔnɔ ne, se n toŋe-ko n pa Wɛ chwoŋa kɔgɔ teene derepɛ dem wone. Teene dem konto mo ye: Ɛfisia, Semuna, Pɛregama, Tuatera, Sadisa, Filafia, de Ladika.”
66001012	Amo ma pipiri se a nii wɔ mo ŋɔɔna de amo. A ma na sabu-seŋa min-zwonnu terepɛ mo na zega.
66001013	Nɔɔno maa zege te tetare ne, o na nye de nabiinu bu. O ma zo gare-dedɔrɔ o de o napera ne, ye ko dwoŋi vɔ o nyɔɔne ne ko nye de sabu-seŋa.
66001014	O yu-ywei maa tiini se peere cha. O yia maa seene ne min-vɔga tei.
66001015	O napera maa nyeena ne channa kolo ba na ke mini ne pa ko be to. O kwora maa dɔna ne na mo chuuri tei.
66001016	O maa zei chalechwe serepɛ o jazem ne. Se-zɔɔ kolo na tiini ko jege ni ye ko ye nia yalei to maa nwoŋi o ni ne. O yibia maa nyeena ne wea na tiini ka nye tei to.
66001017	Amo na nɛ-o ye o jege dam konto to, a ma to o yiga ne, ne a tega mo tei. O ma kwei o jazem o daŋe a baŋa ne, ye o we, “Yé ta-n kɔre foone. Amo mo ye boboa de tiim tu.
66001018	Amo ye ŋwea tu mo. Amo ya tege mo, ye a laam ba a jwoŋi ŋwea se ko taa vei wuu. Amo jege dam toone baŋa ne de churu de baŋa ne.
66001019	Nam popone wonnu telo nmo na nɛ to. Ko ná ye wonnu telo na wora te ke leilei to dedaane wonnu telo na lage te ke kwaga to, se n popone te maama n tiŋi.
66001020	Amo wó bere-m chalechwe serepɛ sem nmo na nɛ amo jazem ne to, de sabu-seŋa min-zwonnu terepɛ tem kuri na ye tei to chekke. Chalechwe serepɛ sem bere Wɛ tontoŋena balo na nii Wɛ di serepɛ sem nɔɔna baŋa ne to mo. Ko daare min-zwonnu terepɛ tem bere Wɛ di serepɛ sem nɔɔna bam tete na ye tei to mo.”
66002001	Nɔɔno wom na nye de nabiinu bu to daa ma ta de amo o we, “Nam popone tɔnɔ n pa Wɛ tontoŋeno wolo na nii Wɛ chwoŋa kɔgɔ kom na wo Ɛfisia ne to. Popone we: Taane dento nwoŋi wolo na zei chalechwe serepɛ sem o jazem ne, ye o kwori o wo sabu-seŋa min-zwonnu terepɛ tem tetare ne o beeri to tei ne mo.
66002002	Amo maŋe a yei nmo na ke tei to. Amo yei nmo na tiini n chɛ de n totoŋa tei to, ye n wo fɔge n yage. Amo ta yei we nmo ba pae se nɔn-balwaaro na chwoŋa nmo tei ne. Ko ná ye balo na bere we ba ye Wɛ tontoŋena ye ba dae to, a yei we nmo yeini n maŋe-ba n nii mo lanyerane se n lɔre we ba ye vwa nyena mo.
66002003	Nmo jege pu-dɛa lanyerane. Nmo nɛ yaara amo ŋwaane ye n tiini n vɔ n wo de ya se jawɔrɔ ye zo nmo.
66002004	Ko daare amo nam jege nmo taane se a ta. Nmo daa n ba jege amo swono se ko maŋe de boboa ne ko na ye tei to.
66002005	Boŋe n nii nmo déem na ye tei ye nmo daa n dae konto to. Leiri n boboŋa se n daare n ta-n ke lanyerane ne nmo na bobo n ke tei to. Ko ná dae konto, amo wó ba nmo tei ye a daare a le n min-zwoŋo kom ko jeiga kam ne a ja viiri. Nam leiri n wo se ko ye ke konto.
66002006	Ko daare ko na ye tei to, nmo kwaane de nmo na chuli kikia yalo Nikola nɔɔna bam na ke to. Amo tete de chuli ba na ke tei to.
66002007	Nɔɔno maama kwaane o pore o zwa se o cheigi Wɛ Sin-laao kom na tɛ kolo de Wɛ chwoŋa kɔro tem to. Wolo maama na wane wo-balwaaro dam to, amo wó pa konto tu chwoŋa se o zo Wɛ ywoni jei sem wo o di tio kolo bia na pae ŋwea to.
66002008	Daa n popone tɔnɔ n pa Wɛ tontoŋeno wolo na nii Wɛ chwoŋa kɔgɔ kom na wo Semuna ne to. Popone we: Taane dento nwoŋi wolo na ye boboa de tiim tu to tei ne mo. Wonto nam ta mo ye wolo na tega ye o jwoori o bi o jege ŋwea to.
66002009	Amo maŋe a yei wonnu telo na daane nmo to. A yei we yiniga jege nmo. Ko daare, nmo nam ye nadum mo Wɛ tei ne. Ko ná ye balo na pae ba ye Juu tiina ye ba ba tɔge chwoŋa to, amo yei ba na yaale nmo tei to. Banto wo setaana pɛ chwoŋa wone mo.
66002010	Yé ta-n kɔre foone de nmo na wó na cham tei to. Nii. Setaana pɛ lage o pa ba ja abam badaara ba pe, se o maŋe abam o nii. Abam nam wó na cham se ko maŋe de da fuga. Ko ná maŋe ko twɛ á toone de, se nmo ta ta-n jege wo-dedoa de amo. Nmo nam ná seene n ke konto, amo wó pa n na ŋwea kalo na ye chekke to Wɛ tei ne.
66002011	Nɔɔno maama kwaane o pore o zwa se o cheigi Wɛ Sin-laao kom na tɛ kolo de Wɛ chwoŋa kɔro tem to. Wolo maama na wane wo-balwaaro dam to, toone delo na ye belei tu to daa bá wane de chɔge-o.
66002012	Daa n popone tɔnɔ n pa Wɛ tontoŋeno wolo na nii Wɛ chwoŋa kɔgɔ kom na wo Pɛregama ne to. Popone we: Taane dento nwoŋi wolo wom na jege se-zɔɔ kolo na tiini ko jege ni ye ko ye nia yalei to tei ne mo.
66002013	Amo maŋe a yei nmo na zoore mɛ to, ye setaana pɛ mo tei jei sem konto. De konto de, nmo ta wo kwei amo n yage. Antipa déem kwaane o bere nɔɔna amo chega kam de o wo maama mo. Ba ma daare ba go-o abam tei ne, setaana pɛ na zoore jei selo ne to. Konto na maŋe ko ke to, nmo daa n ta wo leiri n wo de amo.
66002014	Amo nam jege nmo taane fenfee se a ta. Nɔɔna wora abam wone ye ba sɛ berem delo na ye Balama nyem to. Faŋa faŋa to wonto mo bere Pɛ Balaka se o soge Isarele tiina pa se ba to tusim wone. Ba ma di wodiiru telo na ye jwona nyem to, ye ba daare ba chɔge nɔɔna kaana.
66002015	Nikola berem dem de maŋe de ye konto mo. Nɔɔna badaara wora á wone ba de na tɔge berem dem konto.
66002016	Nam leiri n wo. Ko ná dae konto, amo wó ba nmo tei lela. Amo nam wó le se-zɔɔ kom na wo a ni ne to, ye a ma ke jara dedaane ba.
66002017	Nɔɔno maama kwaane o pore o zwa se o cheigi Wɛ Sin-laao kom na tɛ kolo de Wɛ chwoŋa kɔro tem to. Wolo maama na wane wo-balwaaro dam to, amo wó pa konto tu Wɛ wodiu kolo yere na ye ‘Mana’ ye ko seigi nabiina yiga ne to se o di. Ko woli da, amo wó kwei kandwɛ-pwoŋo a pa konto tu. Yere-doore wó taa wo kandwɛ dem konto baŋa ne ye nɔɔn-nɔɔno yeiri-de, ko ná dae wolo na jwoŋi-de to yerane.
66002018	Daa n popone tɔnɔ n pa Wɛ tontoŋeno wolo na nii Wɛ chwoŋa kɔgɔ kom na wo Tuatera ne to. Popone we: Taane dento nwoŋi Wɛ Bu wom tei ne mo. Wonto yia mo nye de min-vɔga, ye o napera nyeena ne channa tei.
66002019	Amo maŋe a yei nmo na ke tei to. Amo yei nmo na jege nɔɔna swono ye n kwori n jege wo-dedoa de Wɛ tei to. Amo yei nmo na toŋe n woli nɔɔna de pu-dɛa tei to de. A ta yei nmo laam na tiini n toŋa se ko dwoni boboa ne nmo na toŋe tei to.
66002020	Ko daare, amo jege nmo taane se a ta. Nmo yeini n yage chwoŋa n pa kaane wolo na bere we o ye Wɛ tontoŋeno to, o yere mo Jezebele. Wonto na yeini o bere tei to, o gane amo nɔɔna bam se ba tusi. O ma pa ba ke kabwoŋa, ye ba daare ba di wodiiru telo na ye jwona nyem to.
66002021	Amo nam pɛ wonto maŋa mo se o leiri o wo de o kikia yam. O ma wo sɛ se o yage o kabwoŋa kikia yam.
66002022	Nii. Amo wó pa se cham ja-o se o daa ware o zaŋe wɛɛne. O na tigi da konto to, o de balo maama na tɔge daane ba ke kabwoŋa to wó yaare se ko chɛ ba yera ne. Ba ná wo leiri ba wo de ba kikia yam ba na tɔge ded-o ba ke to, amo nam wó chɔge-ba ye ko bá daane.
66002023	Amo wó ba a mage balo na sɛ o berem dem to a go. Konto to, balo maama na tɔge Wɛ chwoŋa to wó ba ba lɔre we amo mo ye wolo na seene a yei nabiina bochara de ba boboŋa to. Amo wó ke abam dedoa dedoa se ko maŋe de o kikia na mae tei to.
66002024	Ko daare abam badwonna na wo Tuatera ne to wo tɔge kaane wom chwoŋa kam. Abam nam wo kwaane se á lɔre setaana pɛ berem dem, nɔɔna badaara na bwoi-de we setaane boboŋ-lilirru to. Amo nam daa bá che abam de chullu tedwonna a woli da.
66002025	Á nam ta-á jege abam na maŋe á tɔge tei to, se a laam ba abam tei.
66002026	Wolo maama ná wane wo-balwaaro dam ye o tɔge amo chwoŋa kam ye o wo yage-ka kɔtaa, amo wó pa konto tu dam se o taa tei logo baŋa dwi tiina bam.
66002027	O wó taa tei-ba de dam. Luu dedɔrɔ wó taa wo o jeŋa ne ye o ma-ko o chɔge-ba nenɛɛne nɔɔno na mage kambi o momoge tei to.
66002028	Konto mo ye dam delo amo Kwo na maŋe o kwei o ke a jeŋa ne to. Amo wó daare a pa se tetete chalechoa kam taa wo konto tu tei ne.
66002029	Nɔɔno maama kwaane o pore o zwa se o cheigi Wɛ Sin-laao kom na tɛ kolo de Wɛ chwoŋa kɔro tem to.
66003001	Daa n popone tɔnɔ n pa Wɛ tontoŋeno wolo na nii Wɛ chwoŋa kɔgɔ kom na wo Sadisa ne to. Popone we: Taane dento nwoŋi wolo Wɛ dedɛɛra barepɛ bam na wo o tei ne to ye o kwori o jege chalechwe serepɛ sem o jeŋa ne to tei ne mo. Amo maŋe a yei nmo na ke tei to. Nmo yere zaŋe pa se nɔɔna boŋe we n jege ŋwea Wɛ tei ne lanyerane. Nmo nam nye de too mo Wɛ tei ne.
66003002	Ta-n cho n tete se n kwaane n nii nmo na ke tei to. Pa se nmo kikia yalo na tɔge chwoŋa to taa dana. Ya gɛ fee se ya chɔge. Ta-n cho n tete se ya daa ye chɔge. Amo na nɛ tei to, nmo ta wo ke kolo maama na lana amo Kwo Wɛ yiga ne to n ti.
66003003	Nam fɔge n guli ba na bere-m Wɛ chwoŋa ye ka na ye tei to, se n kwaane n ta-n tɔge-ka. Leiri n wo de n keim-balwaaro tem. Ta-n yei se a lage a ba nmo tei ne ŋweeno na pɔpɔ o ba tei to mo, ye n bá-n lɔre maŋa kam amo na wó ba to.
66003004	Ko daare, abam fenfee na wo Sadisa kɔgɔ kom wone to ke lanyerane. Abam chege á tete de wo-digiru. Amo wó pa abam zo gare-pwonnu ye á tɔge de amo á beeri Wɛ te-laao ne. Abam maŋe se á ta-á ye konto mo.
66003005	Wolo maama na wane wo-balwaaro dam to wó zo gare-pwonnu konto dwoŋi. Amo daa bá saare konto tu yere mɛ balo na jege ŋwea Wɛ tei ne ye ba yera popone tɔnɔ kolo ne to. Amo nam wó sɛ o yere dem a bere a Kwo Wɛ de o malese tiina bam.
66003006	Nɔɔno maama kwaane o pore o zwa se o cheigi Wɛ Sin-laao kom na tɛ kolo de Wɛ chwoŋa kɔro tem to.
66003007	Daa n popone tɔnɔ n pa Wɛ tontoŋeno wolo na nii Wɛ chwoŋa kɔgɔ kolo na wo Filafia ne to. Popone we: Taane dento nwoŋi wolo na ye wo-pwoŋo tu de chega tu to tei ne mo. Wonto mo zei bworo-bu wolo Pɛ David déem na jege to. Diga kalo maama o ná pore, nɔɔn-nɔɔno bá wane o pe-ka. O nam ná pe diga kalo, nɔɔn-nɔɔno bá wane o pore-ka.
66003008	Amo maŋe a yei nmo na ke tei to. Nii. Amo pore chwoŋa a pa nmo ye nɔɔn-nɔɔno bá wane-ka o che. Amo yei we nmo dam ba tiini de daga, ye nmo ta kwaane n ke amo berem dem nmo bochare ne. Nmo ta ma wo seigi amo yere dem.
66003009	Ko ná ye balo na pae ba ye Juu tiina ye ba ba tɔge chwoŋa to, ba wo setaana pɛ chwoŋa wone mo ye ba fɔ vwa. Amo wó pa se ba ba ba kuni dwoona nmo yiga ne, ye ba wó lɔre we amo swoi nmo.
66003010	Nmo na tɔge amo ni dem ye n sɛ se n ta-n jege pu-dɛa cham wone to ŋwaane, amo wó sɛ se a le nmo yaara yalo na wó ba nabiina maama baŋa to wone. Yaara yam konto maŋa ne Wɛ wó maŋe balo na jege kugu jei logo baŋa ne to o nii.
66003011	Amo bá daane ye a ba. Nmo nam fɔge n ta-n jege nmo na maŋe n tɔge tei to, se nɔɔn-nɔɔno ye wane o che nmo nyɔɔre delo n na lage n jwoŋi Wɛ tei ne to.
66003012	Wolo maama na wane wo-balwaaro dam to, amo wó pa konto tu na kugu jei amo Kwo Wɛ sɔŋɔ kom ne, ye o daa bá vo jei jei. Amo wó daare a popone amo Kwo Wɛ yere dem de o teo kom yere dem konto tu yera ne. Wɛ teo kom konto mo ye Jerusalem kolo na fɔge ko kwɛ to, ye ko wó nwoŋi wɛyuu Wɛ tei ne ko tu ko ba to. Amo ta wó popone amo yere-doore dem konto tu yera ne.
66003013	Nɔɔno maama kwaane o pore o zwa se o cheigi Wɛ Sin-laao kom na tɛ kolo de Wɛ chwoŋa kɔro tem to.
66003014	Daa n popone tɔnɔ n pa Wɛ tontoŋeno wolo na nii Wɛ chwoŋa kɔgɔ kolo na wo Ladika ne to. Popone we: Taane dento nwoŋi wolo yere na ye ‘Amin’ ye o zege Wɛ chega kam kwaga ne se o bere-ka lanyerane to tei ne mo. Wɛ na ke kolo maama to tɔge wonto jeŋa mo.
66003015	Amo maŋe a yei nmo na ke tei to. Amo yei we nmo nam ba chuli Wɛ, ye nmo nam ba swo-o de. Amo boŋe we nmo ya ná tɔge chwoŋa dedoa, ko wó taa lana ka gare n ná tɔge se maama.
66003016	Nmo nam na ba jege boboŋ-dedwe to, a lage a ve nmo, nenɛɛne nɔɔno na twe wodi-bayoŋo o ni ne o yage tei to mo.
66003017	Nmo yeini n tɛ we, n ye nadum mo ye n daa n ba lage kolokolo. Nmo nam wo lɔre we ko tiini ko chamma ko pa nmo. Nmo nam nye de loonu mo. Yiniga jege-m ye n yia ba nae. Nmo maa n ye kalambolo mo, n ba jege gɔrɔ se n zo.
66003018	Ko nam na ye tei to, nmo jege se n ba amo tei mo se n yeigi sabu-seŋa kalo ba na tiini ba wɔ pa ka be to. Konto mo wó pa se n seene n ta-n ye nadum Wɛ tei ne. Nam ta kwori n yeigi gare-pwonnu amo tei ne n zo se te kwoli nmo chaveera yam. Nam yeigi yia nuga amo tei ne se n ke n yia ne se ya taa nae.
66003019	Ko ná ye balo amo na swoi to, a yeini a kaane-ba mo ye a daare a korese-ba. Nam seene n yia se n daare n leiri n wo de n tusim dem.
66003020	Nii. Amo zege manchwo-peena ne mo a dɔne dɛ sem. Wolo nam ná nigi amo kwora kam ye o ba o pore chwoŋa kam o zaane-ne, amo wó zo konto tu sɔŋɔ kom ye a pa de jeini daane de di wodiu.
66003021	Wolo maama na wane wo-balwaaro dam to, amo wó pa konto tu chwoŋa se o tɔge o jeini amo paare jeŋa kam jei ne. A wó ke konto nenɛɛne amo Kwo Wɛ na pɛ-ne chwoŋa pa se a tɔge a jeini o paare jeŋa kam jei ne, amo na wane wo-balwaaro dam to ŋwaane.
66003022	Nɔɔno maama kwaane o pore o zwa se o cheigi Wɛ Sin-laao kom na tɛ kolo de Wɛ chwoŋa kɔro tem to.”
66004001	Amo Jɔn daa na nɛ kolo a woli da to mo ye a nɛ diga ni na pore Wɛ te-laao ne. A daa ma ni kwora kalo na maŋe ka ŋɔɔne de amo ye ka nye de nabɔnɔ ba na tiini ba wu to. Kwora kam we, “Diini n ba yoba seeni se a bere nmo wonnu telo na lage te ba te ke to.”
66004002	Kwora kam na tage konto to, Wɛ Sin-laao kom ma ba amo tei de dam. Amo ma yɔɔre a nɛ paare yituŋu na zege te-laao ne, ye a nɛ wolo na jei ko baŋa ne to.
66004003	Wolo na jei da to maa tiini o nyeena ne kandwɛ-nyeno kolo na nyeene pele pele to de kolo na seene chwɛ chwɛ to. Manlaataŋa maa wora ka kekare paare yituŋu kom, ye ka nyeena nenɛɛne kandwɛ-nyeno kolo na nye de saa-nyua to.
66004004	Paare yitunnu finlei tena laam maa zege te gilimi yituŋu kom konto. Nakwa finlei bana maa jei te baŋa ne ba na zo gare-pwonnu ye ba daare ba pu sabu-seŋa yipui.
66004005	Sɔɔ ma nwoŋi paare yituŋu kom tei ne, ne doa na pepela ka baga ka wuuri tei to. Min-zwonnu terepɛ maa wo paare yituŋu kom yiga ne ye te zege te di belem belem. Tento mo bere Wɛ dedɛɛra barepɛ bam na ye tei to.
66004006	Ko maa nye de naneo mo tigi paare yituŋu kom yiga ne, ye ko nyeena ne gelaase na ye tei to. Wonnu tena na ŋwe to maa zege te gilimi paare yituŋu kom sɛ sena sem maama. Yia ma su te yiga de te kwaga maama.
66004007	Woŋo kodoo kom nye dedaane nywoŋo mo. Kolo na ke telei to maa nye de na-bala. Kolo na ke tetɔ to yiga maa nye de nabiinu yiga. Kolo na ke tena to maa nye de kawula na jaane wɛɛne tei to.
66004008	Wonnu tem konto maama jege vɔna yaredo yaredo mo. Te yera yam maama maa ye yia yerane te yiga de te kwaga maama. Wea de tete maama te ba dɔa ye te seini Wɛ te we, “Dam-fɔrɔ Tu Baŋa Wɛ ye wo-pwoŋo tu, wo-pwoŋo tu, wo-pwoŋo tu yoo. O maŋe o wora mo boboa ne, ye o ta wó taa wora se ko taa vei wuu.”
66004009	Wonnu tena tem na ŋwe to yeini te zuli wolo wom na jei paare yituŋu kom baŋa ne to, ye te sen-o, ye te kwori te ke-o lei. Wonto mo ye wolo na jege ŋwea se ko taa vei wuu to.
66004010	Wonnu tem ná yeini te ke konto, nakwa finlei bana bam na wora to de maa yeini ba kuni dwoona wolo wom na jei paare yituŋu kom baŋa ne to yiga ne ba pa-o zula, de o na jege ŋwea se ko taa vei wuu to ŋwaane. Ba ma daare ba puri ba sabu-seŋa yipui sem ba de o yituŋu kom yiga ne ba ma pa-o zula ye ba tɛ ba we,
66004011	“Debam Yuu-tu Baŋa Wɛ, nmo seene n maŋese n jwoŋi yere de teem de dam. Kolo ŋwaane nmo mo ke wonnu maama, ye ko ye nmo boboŋa mo laga pa se te woraye te kwori te jege ŋwea.”
66005001	Amo laam ma nɛ tɔnɔ na wo wolo wom na jei paare yituŋu kom baŋa ne to jazem ne. Tɔnɔ kom dɛ sem maama maa jege poponem. Ko ni dem ma meeli de maaro kuni berepɛ.
66005002	A ma daare a nɛ Wɛ maleka na dana to ye ka tɔɔle de kwor-dɛa ka we, “Wɔ mo yia se o wane o kore maaro telo na meeli tɔnɔ kom ni dem ne to?”
66005003	Nɔɔn-nɔɔno tera te-laao ne, naa tega baŋa ne, naa tega kuri jei ne, o na wó wane o puri tɔnɔ kom o daare o ga-ko.
66005004	A wo ma tiini ko chɔge de ba na wo nɛ nɔɔn-nɔɔno wolo na yi se o puri tɔnɔ kom o daare o ga-ko to.
66005005	Nakwa finlei bana bam wo dedoa ma ta de amo o we, “Yé pa se n wo chɔge. Nii. Judah dwi tu wolo na dana ne nywoŋo tei to mo wora, ye o kuri nwoŋi Pɛ David dwi dem wone. Wonto mo wane o dona maama o di, ye o na chwoŋa se o puri tɔnɔ kom de ko maaro terepɛ tem.”
66005006	Amo daa ma nɛ Pipeila, ka na zege paare yituŋu kom de wonnu tena tem na ŋwe to de nakwa bam tetare laŋa ne. Ka maa nye de ba gwoni-ka mo ba go tei. Ka jege nyea yarepɛ mo dedaane yia yarepɛ. Ka yia yarepɛ yam mo bere Wɛ dedɛɛra berepɛ bam na ye tei to, ye banto mo Wɛ toŋe se ba vo ba yi logo baŋa jei maama.
66005007	Pipeila kam laam ma vo wolo na jei paare yituŋu kom baŋa ne to tei ka jwoŋi tɔnɔ kom na wo o jazem ne to.
66005008	Ka na jwoŋi-ko konto to, wonnu tena tem na ŋwe to dedaane nakwa finlei bana bam ma kuni dwoona ka yiga ne. Ba maama dedoa dedoa maa jege kɔnɔ, ye ba zei sabu-seŋa zwe se ni na su de talwoŋa. Ka lwom dem na zaŋe tei to bere Wɛ nɔɔna bam na ware-o pa o wo pwoli tei to mo.
66005009	Ba ma daare ba leeni leiŋ-doŋa ba seini Pipeila kam ba we, “Nmo maŋe se n jwoŋi tɔnɔ kom se n daare n kore ko maaro tem. Kolo ŋwaane ba gwoni nmo ba go pa se n jana nwoŋi, ye nmo toone dem ŋwaane mo n ŋwe nabiina wɛleera jene n jwoŋi-ba n ke Wɛ jeŋa ne. Balo nmo na jwoŋi to nwoŋi nabiina dwi maama wone, de taane dwi maama tiina wone, de teene maama wone, de paare dim jei sem maama wone.
66005010	Nmo ma n daare n pa ba tɔge ba di paare ye ba kwori ba zoore de Tu Wɛ tei ne ba zuli-o. Ba ma wó daare ba taa tei nɔɔna logo baŋa ne.”
66005011	Amo daa ma nii a nɛ Wɛ malese kɔgɔ dedɛ, ye a ni se kwori. Se daga lanyerane ne morro kuni morro dedɛ tei. Se maa zege se gilimi paare yituŋu kom dedaane wonnu tena tem na ŋwe to de nakwa bam.
66005012	Se laam ma leeni baŋa baŋa se we, “Pipeila kam ba na go to seene ka maŋe se ka jwoŋi dam de jejegero de swa de baare, ko woli de senim de zula de teem.”
66005013	Amo daa ma ni wonnu maama na wo Wɛ te-laao ne to de wonnu maama na wo logo baŋa ne de tega kuri jei ne to, ko woli de wonnu maama na wo naneo wone to de. A ma ni wonnu telo maama Wɛ na ke to na leena te we, “Wolo na jei paare yituŋu kom baŋa ne tomaŋe de teem de senim de zula de dam,se ko taa vei wuu, se ko woli de Pipeila kam de.”
66005014	Wonnu tena tem na ŋwe to ma sɛ ye te we, “Amin. Ko ye konto mo.” Ko daare nakwa bam ma kuni dwoona ba zuli Wɛ.
66006001	Amo daa ma nii a nɛ Pipeila kam laam na bobo se ka puri tɔnɔ kom. Ka ma kore boboa mao kolo na meeli-ko to. Amo ma ni wonnu tena tem na ŋwe to dedoa kwora na dɔna ne doa na mumuna tei to, ye ko we, “Ba ywo.”
66006002	Amo ma nii a nɛ siseiŋ-pwoŋa na zege da. Wolo na dɔge ka baŋa ne to maa zei taŋa. Ba ma pu dedɛɛro yipuga o yuu ne. O laam ma nwoŋi se o vo o mage jara o di.
66006003	Pipeila kam daa ma kore mao kolo na ke telei to. A ma ni woŋo kolo na ŋwe ye ko saŋe to na tage ko we, “Ba ywo.”
66006004	Amo daa ma nɛ siseiŋa kadwoŋi ka na nwoŋi ye ka ye naseŋa muri muri. Wolo na dɔge ka baŋa ne to ma jwoŋi dam se o ba o chɔge ywoni logo baŋa ne, se nɔɔna bam taa mage jara ba go daane. Ba ma kwei se-zɔɔ polɔgɔ ba ke o jeŋa ne.
66006005	Pipeila kam daa ma kore mao kolo na ke tetɔ to. A ma ni woŋo kolo na ŋwe ye ko ke tetɔ to na tage ko we, “Ba ywo.” A ma nii a nɛ siseiŋ-zwono na zege da. Wolo na dɔge ka baŋa ne to maa zei luu kolo ba na maa maŋe wodiiru dum se te taa mae daane to.
66006006	Amo ma ni kwora, ka na nye de ka nwoŋi wonnu tena tem na ŋwe to wone. Ka maa we, “Nmo ná lage bworobworo muni bɔŋa dedoa, n wó ma n dɛ wone ŋweero maama mo n yeigi. Ko daare, kamaana muni bwɛ setɔ mo wó yeigi konto dwoŋi. Ko nam ná ye nuga kam de sana bam, se n ye ja konto n chɔge.”
66006007	Pipeila kam daa ma kore mao kolo na ke tena to. A ma ni woŋo kolo na ŋwe ye ko kweeli te wone to na tage ko we, “Ba ywo.”
66006008	A ma nii a nɛ siseiŋ-fufunu na zege da. Wolo na dɔge ka baŋa ne to yere maa ye Toone. Wolo na tei churu to maa tɔge-o o nɔne o nagola. Ba ma jwoŋi dam se ba vo ba pɔɔre logo baŋa kuni bena se ba chɔge kuni bedwe dem se ba daare kuri betɔ kom. Ba jege dam se ba pa jara mo go nɔɔna badaara, se ba pa kana de go badaara, se jaweo de go badaara, se ba daare ba pa kago-vara de go badaara.
66006009	Pipeila kam laam ma kore mao kolo na ke tenu to. Amo laam ma nɛ Wɛ kaanem bimbini dem, ye de teiŋa ne mo a nɛ balo ba déem na go Wɛ chwoŋa tɔgem ŋwaane to jworru na wora. Banto na kwaane ba bere Wɛ chega kam to ŋwaane mo ba go-ba.
66006010	Ba ma ŋɔɔne baŋa baŋa ba we, “Dam-fɔrɔ Tu Baŋa Wɛ, nmo ye wo-pwoŋo tu mo de chega tu. Nam zaŋe se n di balo na jege kugu jei logo baŋa ne to taane, se n daare n waare-ba, ba na go debam to ŋwaane.”
66006011	Ba laam ma kwei gare-napwon-dedwaaro ba pa ba maama. Ba ma ta-ba ba we, “Á pɔ fee, se á kɔgɔ kom laam ba ko puli ko ti. Kokuri á dwonna daare logo baŋa ne, balo na jege se ba woli á kɔgɔ kom wone to. Banto ye balo de na toŋe ba pa Wɛ to, ye nɔɔna wó go-ba ne ba na go abam tei to.”
66006012	A ma nɛ Pipeila kam daa na kore mao kolo na ke teredo to. Tega kam laam maa tiini ka ziziŋa. Wea kam ma ji nazono tim tim, ne gare-zwono tei. Chana kam maama ma tiini ka ji nasoŋo chwɛ chwɛ, ne jana tei.
66006013	Chalechwe sem ma siiri se toe tega ne, ne vo-dɛɔ mo na sugi kapera pa ya siiri tei to.
66006014	Wɛyuu kom ma pɔɔre ko kɛ, ne nɔɔno na piri sara tei to. Ko daare logo baŋa peero maama de tega kalo maama na wo naneo tetare ne to ma fɔɔre te tiga jei ne.
66006015	Logo baŋa nɔɔna maama laam ma kɔre foone. Ko ná ye logo baŋa pwa, de nabiina yiga-tiina, de soja tiina dedɛɛra, de naduna, de nɔn-kamuna, ko woli de nabwona maama de balo maama na nii ba tete to, ba maama fona ye ba duri ba vo ba seigi ba tete peero teiŋa ne de gugworru wone.
66006016	Ba laam ma lwoori kandwa yam de peero tem ba na seigi te wone to se te to ba baŋa ne te kwoli-ba. Ba maa we, “Koli debam, se wolo wom na jei paare yituŋu kom baŋa ne to daa ye nɛ debam. Á ta-á cho debam de Pipeila kam ban-zɔŋɔ kom na wo debam baŋa ne to.
66006017	Dɛ dem yia se ba bane zaŋe debam nabiina baŋa ne, ye nɔɔn-nɔɔno daa bá wane o lu.”
66007001	Konto na kɛ to, a ma nɛ Wɛ malese sena na zege tega baŋa sapala yana yam ne. Malese sem maa jege logo baŋa vio kom maama se ko ye taa fula ko pae jei jei tega baŋa ne naa naneo kom wone, se ko ye fuli ko pa logo baŋa tio de.
66007002	A daa ma nɛ Wɛ maleka kadwoŋi na zaŋe ka nwoŋi wɛ-puli jei ne ka maa beena. Ka nam tu se ka la gwonnu mo ka pa balo na ye Ŋwea Tu Wɛ nyem to. Ka ma bage ka ta de Wɛ malese sena sem, Wɛ na pɛ-se dam se se wane se chɔge tega baŋa de naneo kom to, ka we,
66007003	“Zege-na. Á yé ta-á chɔge tega baŋa naa naneo kom naa teeni dem de. Á cheigi se de ná tu de la balo na tɔge de Tu Wɛ to gwonnu ba tira ne, se de daare.”
66007004	Amo laam ma ba a lɔre balo na lage Wɛ gwonnu tem to ni na ma tei. Ko ye nɔɔna morro bi de finna bana (144,000) mo laga Isarele tiina dwi dem maama wone.
66007005	Nɔɔna bam konto mo ye: Nɔɔna morro fuga telei (12,000) Judah dwi tiina wone. Nɔɔna morro fuga telei (12,000) Ruben dwi tiina wone. Nɔɔna morro fuga telei (12,000) Gad dwi tiina wone.
66007006	Nɔɔna morro fuga telei (12,000) Asera dwi tiina wone. Nɔɔna morro fuga telei (12,000) Nafitali dwi tiina wone. Nɔɔna morro fuga telei (12,000) Manasɛ dwi tiina wone.
66007007	Nɔɔna morro fuga telei (12,000) Simeon dwi tiina wone. Nɔɔna morro fuga telei (12,000) Levi dwi tiina wone. Nɔɔna morro fuga telei (12,000) Isakara dwi tiina wone.
66007008	Nɔɔna morro fuga telei (12,000) Zɛbula dwi tiina wone. Nɔɔna morro fuga telei (12,000) Josef dwi tiina wone. Nɔɔna morro fuga telei (12,000) Benjamin dwi tiina wone.
66007009	Konto na kɛ to, a ma daa nii a nɛ kɔgɔ na tiini ko wora, ye nɔɔn-nɔɔno bá wane nɔɔna bam o ga o ti. Nɔɔna bam konto nwoŋi paare dim jei sem maama wone, de nabiina dwi maama wone, de teene maama wone, de taane dwi maama tiina wone. Ba maa zege paare yituŋu kom de Pipeila kam yiga ne. Ba zo gare-napwon-dedwaaro mo, ye ba daare ba zei konkɔ-vɔɔro ba jea ne.
66007010	Ba laam maa ŋɔɔne baŋa baŋa de kwor-dɛa ba we, “Debam Tu Wɛ jei paare yituŋu kom baŋa ne. Wonto mo ye wolo na vere nɔɔna setaana pɛ jeŋa ne o yage to. Pipeila kam de vere nɔɔna konto mo.”
66007011	Wɛ malese sem maama maa zege se gilimi paare yituŋu kom de nakwa bam dedaane wonnu tena tem na ŋwe to. Malese sem laam ma chɔɔle se yuni tega ne se yɔɔre paare yituŋu kom se zuli Wɛ se we,
66007012	“Ko ye chega mo. Debam Tu Wɛ maŋe de teem, de zula, de swa, de jɔɔnem, ko woli de seinim, de dam, de baare, se ko taa vei wuu. Amin.”
66007013	Konto na kɛ to, nakwa bam dedoa ma bwei amo o we, “Nɔɔna bam na zo gare-napwon-dedwaaro tem to ye bera mo? Ba nam nwoŋi yei ne mo?”
66007014	Amo ma leiri-o a we, “Amo tu, ta n bere-ne, se nmo mo yei-ba.” O laam ma ta o bere amo o we, “Nɔɔna banto mo ye balo na wo logo baŋa ne maŋa kalo cham na tiini de wora ye ba nwoŋi de wone to. Ba nam zare ba gare-dedwaaro tem de Pipeila kam jana bam mo pa te peere cha.
66007015	Konto nam mo pɛ banto ba ba zege Wɛ paare yituŋu kom yiga ne, ye ba daare ba toŋa ba pa-o wea de tete maama o sɔŋɔ kom ne. Wolo wom nam na jei paare yituŋu kom baŋa ne to wó pa se ba jeini o woro ne.
66007016	Kana daa bá fɔge ka ja banto. Na-nyɔm de nam bá ja-ba. Wea nam daa bá ja-ba, naa fonyogo.
66007017	Kokuri Pipeila kam mo na wo paare yituŋu kom jei sem tetare ne to wó taa nii-ba, ne ka ye nayero mo tei. Ka nam wó tɔge ba yiga ka ja vo buli selo na na pae ŋwea to se ba nyɔ. Wɛ nam wó pa se ba daa bá taa jege yi-nyɔna.”
66008001	Pipeila kam laam ma kore mao kolo na ke terepɛ to. Dɔnne ma wo ke Wɛ te-laao ne nenɛɛne awa chichworo tei.
66008002	A laam ma nɛ malese serepɛ sem na zega Wɛ yiga ne to. Ba ma kwei nabwanno terepɛ ba pa se maama.
66008003	Maleka kadwoŋi maa wora ka na tu ka zege Wɛ kaanem bimbini dem tei ne ye ka zei sabu-seŋa min-chala zoŋa. Ba ma kwei talwoŋa dedɛ ba ke maleka kam zoŋa kam ne, se ka kwei ka gwaare de Wɛ nɔɔna bam maama Wɛ-lworo kom. Ba na pɛ-ka konto to, ko ye se ka kwei ka ja vo sabu-seŋa bimbini dem na zege paare yituŋu kom yiga ne to, se ka zwɛ ka pa Wɛ.
66008004	Ka na kwei ka zwɛ konto to, wonnu tem nyoa kam maa tɔge de Wɛ nɔɔna bam Wɛ-lworo kom ka nwoŋi maleka kam jea ne ka yɔɔre ka diini Wɛ tei.
66008005	Maleka kam ma daare ka pɛ min-chala bimbini dem baŋa ne ka su zoŋa kam ni. Ka laam ma kwei mini dem ka dole ka yage logo baŋa ne. Ka na ke konto to, doa ma pepele ye ka baga ka wuura. Sɔɔ ma tiini ko gaale ye tega kam de ziziŋa.
66008006	Malese serepɛ sem maama laam ma ke siri se se wu se nabwanno tem.
66008007	Maleka kalo na ye da-yiga tu to ma wu ka nabɔnɔ kom. Ka na wugi-ko to doa kandwa de mini de jana na gwaane daane to ma tiini ba chuuri logo baŋa ne. Logo baŋa pɔɔrem kuni betɔ kom kuri bedwe ma di mini. Teeni dem pɔɔrem kuni betɔ kom kuri bedwe de ma di mini, de ga-lɛɛro maama.
66008008	Maleka kalo na saŋe to de ma wu ka nabɔnɔ kom. Ka na wugi konto to, ba ma kwei woŋo na nye de peo zɔŋɔ ye ko jege mini to ba dole ba de logo baŋa naneo kom wone. Naneo kom pɔɔrem kuni betɔ kom kuri bedwe ma ji jana,
66008009	ye ko ywona yam maama te, ye ko nabwooru tem maama de chɔge.
66008010	Malese setɔ tu wom ma wu o nabɔnɔ kom. Chelachoa kamunu na jege mini ne mɔɔle mini tei to laam ma nwoŋi wɛyuu ne ka to logo baŋa bu-tole sem pɔɔrem kuni betɔ kom kuri bedwe wone, de buli sem de wone.
66008011	Chelachoa kam konto yere mo ‘Nywaane’. Bwi sem konto na bam ma ji na-nywana. Nɔɔna dedɛ maa nyɔ-ba ye ba toa.
66008012	Malese sena tu wom de laam ma wu o nabɔnɔ kom. Wea kam pɔɔrem kuni betɔ kom kuri bedwe ma chɔge. Chana kam pɔɔrem dem konto de ma chɔge, ko woli de chalechwe sem de konto. Konto ma pa se te maama pɔɔrem kuni betɔ kom kuri bedwe ye lim. Konto ŋwaane, pwooni daa tera dɛ wone pɔɔrem kuni betɔ kom kuri bedwe wone, wea de tete maama.
66008013	Amo laam ma nii a nɛ kawula na tiini ka jaane wɛyuu wɛyuu. A ma ni ka na tage baŋa baŋa ka we, “Lɛɛro na! Lɛɛro na! Lɛɛro lage te ba balo na jege kugu jei logo baŋa ne to tei. Malese setɔ selo na daare to ná wugi se nabwanno tem pa te kwori zaŋe, lɛɛro tem konto wó ba nabiina baŋa ne mo.”
66009001	Malese senu tu wom laam ma wu o nabɔnɔ kom. Amo ma nɛ chalechoa na kwori wɛyuu ne ka ba ka to logo baŋa ne. Ba ma kwei bworo-bu ba pa-ka se ka ma pore bɔɔne chanluŋu kom ni dem.
66009002	Ka na pore bɔɔne dem ni to, nyoa maa yɔɔre ka pi ka nwoŋi bɔɔne dem wone, ne mini delo na daga ye de jege nyoa tei to. Nyoa kam ma nwoŋi ka li wea kam de wɛyuu kom maama.
66009003	Kayere laam ma nwoŋi nyoa kam wone se tu tega baŋa. Se ma jwoŋi dam se se donem taa nye de nɔŋɔ donem na ye tei to.
66009004	Ba ma kaane-se se se ye chɔge logo baŋa gaaro de teeni de vɔɔro dwi maama. Se ma jwoŋi chwoŋa se se wane se chɔge nɔɔna balo yerane na wo lage Wɛ gwonnu tem ba tira ne to.
66009005	Ba ma wo pɛ kayere sem chwoŋa se se go nɔɔna bam konto. Se nam nɛ chwoŋa se se pa nɔɔna bam yera mo taa weera se ko yi chane senu. Ba yera yam wó taa weera ne nɔŋɔ donem na ye tei to mo.
66009006	Maŋa kam konto ne maama, nɔɔna bam wó taa lage se ba te, ye toone bá ja-ba.
66009007	Kayere sem maa nye de sisei mo ba na vɔga se se vo jara jei to. Kayere sem yuni nye de se pugi sabu-seŋa yipui mo tei. Se yibia maa ye nenɛɛne nabiina yibia na ye tei to.
66009008	Se yu-ywei maa nye de kaana yu-ywei tei. Se yela maa nye de nywoŋo yela.
66009009	Kayere sem nyɔɔna maa nye de lu-polɔro mo kwoli-ya tei. Se vɔna yam wura kam maa ke sɔɔ dedɛ nenɛɛne siseiŋ-kɔgɔ mo vaŋe tarekooru se duri se maa vei jara jei tei.
66009010	Se maa jege nabila ye ya nye de nɔŋɔ nabili tei. Se mae nabila yam konto se done nabiina ne nɔŋɔ donem tei. Se nabila yam mo pae se jege dam se se wane se chɔge nɔɔna se ba yera taa weera taa se ko yi chane senu.
66009011	Se maa jege pɛ se o taa nii-se. Wonto mo ye maleka kam na nii bɔɔne chanluŋu kom baŋa ne to. Ka yere de Juu tiina taane mo ye ‘Abadon’. Ka yere dem de Girisi tiina taane maa ye ‘Apolua’.
66009012	Mo lɛɛro telo na bobo se te ba to. Ko nam ta daare lɛɛro kuni belei mo.
66009013	Malese seredo tu wom laam ma wu o nabɔnɔ kom. Amo ma ni kwora na nwoŋi sabu-seŋa bimbini dem na zege Wɛ yiga ne to nyea yana yam ne.
66009014	Kwora kam ma ta de malese seredo tu wom na zei nabɔnɔ kom to ka we, “Véi n bwoli malese sena sem ba na leiga ba zege Yufarata buga kamunu kom ni ne to n yage.”
66009015	Maleka kam laam ma bwoli malese sena sem ka yage. Sento maŋe se wora mo se pɔe maŋa kam konto nɔɔ se ka ba ka yi. Se laam ma zaŋe se se vo se go nabiina pɔɔrem kuni betɔ kom kuri bedwe.
66009016	Amo ma lɔre malese sena sem jara tiina bam kɔro tem ni na ma tei to. Ko ye morro morro bia yalei mo (200,000,000), ye ba maama dɔge sisei.
66009017	Wɛ ma pa se a nɛ sisei sem de se dira bam na ye tei to. Nɔɔna bam maa jege luu-polɔro telo ba na maa kwoli ba nyɔɔna ba ke jara to. Luuru tem konto maa tiini te sena ne mini na ye tei to. Te ta maa kwori te ye nazom-pupweeru. Tedwoŋi de maa ye nasonno ne sun-muni tei. Sisei sem yuni tem nam nye de nyinno yuni mo tei. Mini de nyoa maa nwoŋa se nia ne. Chilibugu kolo lwom na dana to de maa nwoŋa.
66009018	Wonnu tem konto tetɔ ma to logo baŋa nabiina wone, ye te go ba pɔɔrem kuni betɔ kom kuri bedwe. Ko nam ye mini dem de nyoa kam de chilibugu kom na nwoŋi sisei sem nia ne to mo go-ba.
66009019	Sisei sem nia yam mo pae se jege dam, de se nabila yam de. Se nabila yam nye de basankwɛ mo, ye ya jege yuni ya maa chɔge nɔɔna.
66009020	Nabiina balo na daare ye wonnu tem konto dam wo go-ba to maama nam wo sɛ se ba yage wo-balwaaro telo ba boboŋa na tɔge to. Ba ta yɔɔre ba zuli wonnu telo ba tete na ke de ba jeŋa to mo. Ba ta zuli setaana, ye ba kwori ba zuli jwona yalo ba na mɛ sabu-seŋa, naa lu-nyenno, naa channa, naa peero, naa dɛ ba ma ke to mo. Jwona yam konto dwoŋi nam ba nae, ye ya kwori ya ba ni, ye ya ta kwori ya ware ya vo.
66009021	Nɔɔna bam konto ma wo sɛ se ba leiri ba wo de ba nɔn-gora kam, de ba liri kikia yam de. Ba ta ma wo yage ba kabwoŋa kikia yam de ba ŋweene dem.
66010001	Amo daa ma nii a nɛ maleka kadwoŋi na tiini ka dana to. Ka ma nwoŋi Wɛ te-laao ne ka maa beena. Ka mɛ kunkwoŋo mo ka kukwori ka yera, ye manlaa-taŋa kekare ka yuu seeni. Ka yibia nye de wea kam mo ye ka nɛ sem nye de min-vɔga na ye tei to.
66010002	Maleka kam maa jege tɔn-balaŋa kalo na puri to ka jeŋa ne. Ka ma kwei ka jazem naga ka nɔ naneo kom wone. Ka ma daare ka nɔ ka jagwia naga kam tega baŋa ne.
66010003	Ka laam ma daare ka bage baŋa baŋa, ye ka kwora kam ke sɔɔ ne nywoŋo na suuri tei to. Maleka kam na bage konto to, doa bagem kuni berepɛ ma leiri se bage.
66010004	Se na bage konto to, amo maa lage se a popone a tiŋi. Amo laam ma ni kwora na ŋɔɔne Wɛ te-laao ne ka we, “Ta-n chemm, se n ye zaŋe n popone doa kam na bage ka ta kolo to n tiŋi.”
66010005	Maleka kalo amo ya na maŋe a nɛ ka na zege naneo kom wone de tega baŋa ne to laam ma zeiŋi ka jazem jeŋa wɛɛne,
66010006	ye ka du de Wɛ. Wonto nam mo jege ŋwea se ko taa vei wuu. Wonto mo ke te-laao de wonnu telo maama na wo ka wone to, ye o kwori o ke tega baŋa de ka wonnu tem maama, ye o daa ta daare o ke naneo kom de ko wonnu tem maama. Maleka kam na dugi tei to, ka maa we, “Wɛ daa bá daane de o na lage o ke kolo to.
66010007	Malese serepɛ tu wom ná lage o ba o wu o nabɔnɔ kom wɛɛne to, Wɛ boboŋa yalo ya na seigi to laam wó ba ya ji chega. O tontoŋena balo na tɔɔle o kwora to maŋe ba lɔre o boboŋa yam konto. Ya maama nam lage ya ke mo.”
66010008	Maleka tu wom na tage konto to, amo ma jwoori a ni kwora kalo na wo te-laao ne ka ŋɔɔne de amo to. Ka daa ma ta de amo ka we, “Véi maleka tu wolo na zege naneo kom wone de tega kam baŋa ne to tei, se n jwoŋi tɔn-balaŋa kalo na puri to o jeŋa ne.”
66010009	A ma vo a ta maleka kam se ka pa-ne tɔn-balaŋa kam. Ka ma ta-ne ka we, a kwei tɔnɔ kom a di, “Ko ná yi nmo kana, ko wó taa chamma. Ko nam ta ná wo nmo ni ne, ko wó taa sona ne tooro tei.”
66010010	Amo ma kwei tɔn-balaŋa kam maleka kam jeŋa ne a de a ni ne. Ka maa sona ne tooro tei. Ko daare amo na ligi-ka to, ka ma leiri ka ji cham yerane a kana ne.
66010011	Ba laam ma ta ba bere-ne ba we, amo daa taa jege se a tɔɔle Wɛ kwora kam logo baŋa dwi tiina dedɛ ŋwaane dedaane taane dwi tiina dedɛ de ba pwa de ŋwaane.
66011001	Ba laam ma kwei daa kalo ba na maa maŋe wonnu to ba pa-ne. Ba ma ta amo ba we, a zaŋe a maŋe Wɛ di-kamunu kom de ko kaanem bimbini dem a nii, se a daare a lɔre nɔɔna bagera na wora Wɛ di-kamunu kom ne ba zuli-o to.
66011002	Ba ma daare ba ta amo se a ye maŋe konkɔlɔ kolo na wo Wɛ diga kam yiga pwooni ne to, kolo ŋwaane ba kwei jei sem konto ba ke dwi-gɛ tiina bam jeŋa ne mo. Banto nam mo wó ba ba taa kare teo kolo na ye Wɛ nyem to wone ba nɔne wonnu ba chɔge taa, chane finna selei (42).
66011003	Wɛ daa ma ta-ne o we, “Amo lage a toŋe nɔɔna balei se ba ba ba bere amo chega kam. Banto wó tɔɔle amo kwora kam se ko yi da moro de bia yalei de fuseredo (1,260), ye ba zo gwaaro telo na ye nyenyaaro to.”
66011004	Olivi teeni delei de min-zwonnu telei na zege logo baŋa Teiru wom yiga ne to mo bere Wɛ nɔɔna bam konto balei na ye tei to.
66011005	Mini mo wó nwoŋi ba nia ne de chɔge ba dona balo na kwaane se ba chɔge-ba to. Wolo maama ná lage se o chɔge-ba, ko ye konto dwoŋi mo ba wó go-o.
66011006	Banto nam jege dam se ba ja wɛyuu kom se doa daa ye taa nena maŋa kam ba na wora ba tɔɔle Wɛ kwora kam to. Ba nam daa ta jege dam se ba pa buli na leiri ba ji jana. Ba ta jege dam se ba pa yaara dwi maama ba nabiina baŋa maŋa de maŋa ba na lage to.
66011007	Ba ná tɔɔle Wɛ kwora kam ba ti, varem wolo na zoore bɔɔne chanluŋu kom wone to wó nwoŋi o ba o ja jara dedaane ba. O ma wó wane-ba o go.
66011008	O ná go-ba, ba yera yam maa wó taa tigi pwooni yiga ne teo-kamunu kom wone. Teo kom konto yera yalo na bere ko kuri chekke to mo ye ‘Sodom’ de ‘Ejipti’. Ko ye dáane mo ba jaane banto Teiru wom ba pa dagara baŋa ne ba go.
66011009	Nɔɔna laam wó nwoŋi teene maama wone, de nabiina dwi maama wone, de taane dwi maama tiina wone, de paare dim jei sem maama wone, ba ba ba nii banto yera yam na tigi da to. Ba wó taa nii banto yera yam da yatɔ de chichworo, ye ba bá sɛ se ba kwei-ba ba suli.
66011010	Balo na jege kugu jei logo baŋa ne to wó taa jege wopwolo de banto balei na tege to. Ba ma wó ke kwɛɛra daane, ye ba daare ba pae pɛɛra ba ma zuli daane. Ba wó taa jege wopwolo konto, Wɛ tontoŋena bam konto balei na pɛ se yaara dwi dwi ba nabiina baŋa ne ye ba laam te to ŋwaane.
66011011	Da yatɔ de chichworo kom ná kɛ, Wɛ wó pa o siu kolo na pae ŋwea to ba ko zo ba yera yam, ye ba jwoori ba bi ba zaŋe. Foone ma tiini de ja balo maama na nɛ-ba to.
66011012	Wɛ tontoŋena bam balei laam ma ni kwora na ŋɔɔne te-laao ne ka we, “Diini-na á ba ywo.” Ba dona bam na yɔɔre ba nii-ba to, kunkwoŋo ma ba ko kwei-ba ko ja dii wɛyuu.
66011013	Kanto maŋa kam ne nɔɔ, tega baŋa maama maa tiini ka ziziŋa. Ko ma pa se teo kom pɔɔrem kuni fuga kam kuri bedwe chɔge maama. Tega kam ziziŋim dem ma go nɔɔna morro terepɛ (7,000). Foone ma ja nɔɔna balo na daare to, ye ba sɛ we te-laao Tu Baŋa Wɛ tiini o jege dam.
66011014	Mo lɛɛro telo na ke belei tu to. Ko nam ta daare lɛɛro telo na lage te ke te kweeli to mo. Tento nam lage te ba leilei mo.
66011015	Wɛ malese serepɛ tu wom laam ma wu o nabɔnɔ kom. Kwori laam ma ŋɔɔne te-laao ne baŋa baŋa se we, “Logo baŋa paare dem laam wo de Yuu Tu Wɛ jeŋa ne mo de o Dam Tu Krista jeŋa ne. O nam wó taa tei logo baŋa se ko taa vei wuu.”
66011016	Nakwa finlei bana bam ba na jei Wɛ yiga ne ba paare yitunnu tem baŋa ne to laam ma chɔɔle ba yuni tega ne ba zuli Wɛ,
66011017	ye ba we, “Dam-fɔrɔ Tu Baŋa Wɛ, nmo maŋe n wora boboa ne, ye n ta wora. De ke nmo lei de n laam na ke n dam-fɔrɔ kom se n ta-n tei logo baŋa to.
66011018	Logo baŋa dwi-gɛ tiina bam tiini ba jege ban-zɔŋɔ mo, ye ko daare leilei konto nmo bane wó zaŋe de ba. Ko laam yi maŋa kalo nmo na wó bore twa taane to. Nmo wó pa se balo maama na sɛ nmo to na nyɔɔre. Ko ná ye nmo tontoŋena balo na tɔɔle nmo kwora kam to, de balo maama na ye nmo nyem ye ba kɔre nmo to, ko ná ye nɔn-kamuna de nabwona de, ba maama wó di nyɔɔre. Ko nam ná ye balo na chɔge logo baŋa to, ko yia se nmo laam chɔge-ba.”
66011019	Ba na zuli Wɛ konto ba ti to, Wɛ di-kamunu kolo na wo te-laao ne to ni laam ma pore. Wɛ ni-sɛɛm dakaa kam na wo tetare diga kam ne to ma ba ka nae jaja. Doa laam maa pepela ye ka baga ka wuura. Tega maa ziziŋa ye doa kandwa kamuna tiini ya toe.
66012001	Wo-kenkagele laam ma nwoŋi wɛyuu ne. Amo ma nɛ kaane mo na mɛ wea kam o kukwori o yera. Chana kam maa wo o napera kuri ne. Ko daare yipuga kalo na jege chalechwe fuga selei to ma pu o yuu ne.
66012002	Kaane wom ye kapua mo ye o puga kam virigi se o lo. Ko na chana to, o ma kaase baŋa baŋa.
66012003	Wo-kenkagele dedwoŋi daa ma nwoŋi wɛyuu ne. Amo ma nɛ basankwe-kenkagele na wora, ka na nye de varem kamunu. Ka ye nasoŋo mo chwɛ chwɛ ye ka jege yuni terepɛ de nyea fuga. Yipui ma pu ka yuni tem maama baŋa ne.
66012004	Ka ma kwei ka nabili dem ka ma vaŋe chalechwe sem pɔɔrem kuni betɔ kom kuri bedwe ka kwori wɛyuu ne ka de tega ne. Ka ma ba ka zege kaane wolo na lage o lo to yiga ne, se o ná loge bu wom, se ka kwei ka di.
66012005	Kaane wom ma lo o bu wom, o ye bakeira. Wonto mo wó taa tei logo baŋa dwi-gɛ tiina bam de o dam. Kaane wom na loge konto to, ba ma chaale bu wom ba ja vo Wɛ tei, o paare yituŋu kom na wo mɛ to.
66012006	Kaane wom laam ma duri o vo kagoa yuu, mɛ Wɛ na maŋe o fɔge se o pa-o to. Wɛ wó taa nii o baŋa ne jei sem konto ne da moro de bia yalei de fuseredo (1,260).
66012007	Jara déem ya ke Wɛ te-laao ne. Wɛ malese dedɛɛro wolo yere na ye Mikayeli to dedaane o kwaga malese tiina bam ma chiŋi jara de basankwe-kenkagele dem. Basankwea kam de ka kwaga malese tiina bam de ma jwoori ba ke jara.
66012008	Ka ma wo wane jara yam ka ke ka di. Ka de ka kwaga malese tiina bam ma daa wo nɛ jeŋa jei Wɛ te-laao ne.
66012009	Ba ma zeili-ka Wɛ te-laao ne, ye ba daare ba fe-ka ba yage logo baŋa ne, de ka malese tiina bam maama. Konto basankwe-kenkagele dem mo ye basankwea kalo na maŋe ka wora boboa ne to. Ka yere nam mo ‘Vwa nyena pɛ’, de ‘Setaane’, ye ka gane logo baŋa nɔɔna maama.
66012010	Amo laam ma ni kwora na ŋɔɔne Wɛ te-laao ne ka we, “Debam Tu Wɛ laam vere o nɔɔna setaana pɛ jeŋa ne. O ma bere o dam de o paare dem dim. O Dam Tu Krista de ma bere o dam dem. Kokuri wolo wom na yeini o ŋɔɔne o chɔge de nu-bia bam Wɛ yiga ne to daa tera. Wonto yeini o zege de Tu Wɛ yiga ne tete de wea maama o ŋɔɔne o chɔge-ba, ye ba laam de-o ba yage.
66012011	Ba na wane-o konto to, ko ye Pipeila kam jana bam nwoŋim dem ŋwaane, de ba na bere Wɛ chega kam tei to ŋwaane. Ba ma sɛ se ba kwei ba ŋwea ba ma leini toone.
66012012	Wɛ te-laao jei sem ne de abam balo maama na zoore da to, á ta-á jege wopwolo. Ko daare ko ná ye logo baŋa de ko naneo kom, lɛɛro wó ja abam nɔɔna bam, kolo ŋwaane vwa nyena pɛ wom tu abam tei. O nam tiini o jege ban-zɔŋɔ lanyerane, kokuri o yei we o da yam gɛ fee mo.”
66012013	Basankwe-kenkagele dem na lɔre we ba zeili-ka ba yage logo baŋa ne to, ka ma pɛ ka pu kaane wolo na loge bakeira kam to kwaga.
66012014	Ba ma kwei kawula kamunu vɔna yalei ba pa kaane wom se o ma jaane wɛɛne o vo o yi kagoa kam yuu jei sem o na wora to. Jei sem konto ne Wɛ wó nii o baŋa ne bena yatɔ de chichworo, ye o daare o che-o basankwea kam yiga ne.
66012015	Basankwea kam ma twe na dedɛ se ba vo ba pɛ kaane wom ba ja viiri, ne buga na na duri tei to.
66012016	Tega kam ma zeini kaane wom, ye ka pore bɔɔne ka nyɔ na balo maama basankwea kam na twe to.
66012017	Ko ma pa ka bane zaŋe de kaane wom. Ka laam ma vo se ka ke jara de kaane wom dwi tiina balo na daare to. Banto mo ye balo na sɛ Wɛ nia yam, ye ba bere we ba tɔge Yezu chega kam to.
66012018	Basankwe-kenkagele dem laam ma vo de zege naneo kom ni ne.
66013001	Amo daa ma nɛ varem wodwoŋi o na nwoŋi naneo kom wone. O maa jege nyea fuga de yuni terepɛ. O nyea yam baŋa maama maa jege yipui. O yuni tem yera ne ma popone yere delo na chɔge Wɛ yuu to.
66013002	Amo na nɛ varem wom konto to, o nye de gweeru mo. O nɛ sem maa nye de faa nɛ. O ni dem maa nye de nywoŋo ni. Basankwe-kenkagele dem laam ma kwei o paare dem de o dam-fɔrɔ kom o ke varem wom jeŋa ne.
66013003	O yuu dedoa maa nye de ba zage-ko mo tei. Ba na zage-ko mɛ to laam ma ji ŋɔne, ye de ba de jei. Ko maa ye wo-kenkagele nabiina maama tei ne, ye ba sɛ se ba taa tɔge varem wom.
66013004	Nɔɔna maama maa tiini ba zuli basankwe-kenkagele dem, de ka na kwei ka dam dem ka pa varem wom to. Ba ma daare ba zuli varem wom de, ye ba tɛ ba we, “Nɔɔn-nɔɔno ba mae de varem wom. Nɔɔn-nɔɔno ma bá wane o ke jara ded-o.”
66013005	Varem wom ma na chwoŋa o ŋɔɔne kamunni o pa o tete o ma chɔge Wɛ yuu. O ma jwoŋi dam se de vo de yi chane finna selei (42).
66013006	O ma kwaane o sɔɔle wo-balwaaro o pa Wɛ, ye o ŋɔɔne o chɔge Wɛ yere, de o sɔŋɔ kom, ko woli de balo na zoore te-laao ne to.
66013007	Varem wom ma kwori o na dam se o ke jara de Wɛ nɔɔna bam, se o wane-ba o mage o di. O ma jwoŋi dam se o taa tei logo baŋa dwi tiina maama, de teene maama tiina, de taane dwi maama tiina, de paare dim jei sem maama tiina.
66013008	Nɔɔna balo maama na jege kugu jei logo baŋa ne to wó taa zuli varem wom. Banto mo ye nɔɔna balo na ba jege ŋwea Wɛ tei ne to, ye ba yera maŋe ya wo popone ya tiŋi ŋwea tɔnɔ kom wone maŋa kam logo baŋa ta na tera to. Ko nam ye Pipeila kam ba na go to mo tei tɔnɔ kom konto.
66013009	Nam pore-na á zwa se á ni amo taane dem.
66013010	Wolo maama na yɔɔre o ba se ba ja-o to, ba wó ja konto tu mo ye o bá lu. Ko daare wolo maama na yɔɔre o ba se ba ma se-zɔɔ ba go-o to, ba wó ma-ko mo ba go-o ye o bá wane o lu. Konto ŋwaane, Wɛ nɔɔna bam jege se ba taa vɔ pu-dɛa mo ye ba ke ba wo-dedoa de Wɛ.
66013011	Amo laam ma nɛ varem wodwoŋi o na nwoŋi tega ne. O maa jege nyea yalei ne pe-bala nyea na ye tei to. O ŋɔŋa maa nye de basankwe-kenkagele ŋɔŋa kam na ye tei to.
66013012	Da-yiga varem wom ma pa-o chwoŋa se o ma o dam-fɔrɔ kom o woli-o. O ma ma-de o fe balo maama na zoore logo baŋa ne to pa ba zuli da-yiga varem wolo ba na zage ye o ŋɔne dem laam jei to.
66013013	Varem wolo na saŋe to ma tiini o ke wo-kenkagela yalo na dana to. O ma pa se mini nwoŋi wɛyuu ne de ba tega baŋa nabiina maama yiga ne.
66013014	O na nɛ chwoŋa se o ke wo-kenkagela yanto dwoŋi o ma woli da-yiga varem wom tei to ma pa o wane o gane nɔɔna balo na jege kugu jei logo baŋa ne to. O ma ta-ba se ba mɔ kamɔgɔ se ko taa nye de varem wolo ba na mɛ se-zɔɔ ba zage ye o ta ŋwe to.
66013015	O ma daare o na chwoŋa se o kwei siu o ke da-yiga varem wom kamɔgɔ kom wone, se ko taa ŋwe. O na ke konto to, kamɔgɔ kom maa wae ko ŋɔɔna, ye ko daare ko jege dam se ko chɔge balo na ve se ba zuli-ko to se ba te.
66013016	O ma fe nɔɔna maama se ba taa jege gwonnu ba jazena ne naa ba tira ne. Ko ná ye nabwona de nɔn-kamuna de, naa ko ná ye naduna de yiniga tiina, ko woli de kabɛ de balo na tei ba tete to de, ba maama wó la gwonnu tem konto mo.
66013017	Nɔɔno ná wo lage gwonnu tem konto, nmo bá wane n yeigi woŋo naa n kwei woŋo n yeigi. Gwonnu tem konto nam mo bere varem wom yere, naa namba kalo na bere o yere dem to.
66013018	Konto nam lage swa mo. Nmo yi ná poore, n wó wane n boŋe n lɔre varem wom namba kam kuri. Namba kam bere nɔɔno yere mo. Ka nam ye bia yaredo de fuseredo baredo mo (666).
66014001	Amo laam ma nii a nɛ Pipeila kam ka na zege Zion peo kom yuu ne. Nɔɔna morro bi de finna bana bam (144,000) maa tɔge ba wora. Pipeila kam yere de ka kwo yere dem ma popone ba tira ne.
66014002	A ma ni kwora na ŋɔɔne te-laao ne. Ka maa dɔna nenɛɛne na na wuuri ye doa bage tei to. A na nigi kwora kam konto to, ka kwori dem maa nye de kɔn-magena na mage ba kwanno tei to.
66014003	Nɔn-kɔgɔ kom maa zege ko yɔɔre Wɛ paare yituŋu kom, de wonnu tena tem te na ŋwe to, de nakwa bam. Ba maa leeni leiŋ-doŋa kalo nɔɔn-nɔɔno na bá wane o zamse-ka to ko ná dae nɔɔna morro bi de finna bana bam yerane (144,000). Banto mo ye balo Wɛ na le nabiina wone ye o ŋwe ba wɛleera jene to.
66014004	Banto nam mo chege ba tete de wo-digiru keim ye ba ba jege ka-laga boboŋa. Banto yeini ba tɔge Pipeila kam kwaga mo ba vei jei selo maama ka na wó vo to. Wɛ mo le-ba nabiina wone o ŋwe ba wɛleera jene, pa se banto da yiga ba ji o nyem, de Pipeila kam de nyem.
66014005	Banto nam mo jege bora Wɛ yiga ne ye ba wo fɔge ba fɔ vwa kɔtaa.
66014006	Amo laam ma nɛ maleka tu wodwoŋi, ka na jaane wɛyuu ne. Ka maa jege Wɛ taan-ŋom delo na ba jege lerim maŋa de maŋa to se ka tɔɔle ka bere balo na zoore logo baŋa ne to. Ko nam ye paare dim jei sem maama ne mo, de nabiina dwi maama, de taane dwi maama tiina, de teene maama tiina.
66014007	Ka maa ŋɔɔne baŋa baŋa ka we, “Nam kɔre-na Wɛ se á daare á ta-á pa-o zula, kolo ŋwaane maŋa kam yia se o bore nabiina taane. Nam kuni-na dwoona á zuli Wɛ wolo na ke wɛyuu jei sem, de tega baŋa, de naneo kom, dedaane buli sem to.”
66014008	Maleka kadwoŋi ma saŋe ka kwaga ye ka tɛ ka we, “Teo-kamunu kolo yere na ye Babilon to chɔge ko ti. Ko dwi daa tera. Ko déem nam yeini ko pa nabiina dwi maama mo tɔge ba ke ko kabwoŋa kikia yam, nenɛɛne sa-dɛɛra mo ba nyɔge ba su tei.”
66014009	Malese setɔ tu de ma saŋe, ye ka tɛ baŋa baŋa ka we, “Nɔɔna balo maama ná zuli varem wom de o kamɔgɔ kom, ye ba daare ba la ba gwonnu tem ba tiri ne naa ba jeŋa ne,
66014010	Wɛ ban-zɔŋɔ kom laam wó ba banto baŋa ne, ne o lwogi sa-dɛɛra mo o su na-zoŋa o pa ba nyɔ ba su tei. Balo maama ná sɛ varem wom konto, chilibugu kolo na jege mini to mo wó di-ba pa ba na cham dedɛ. Ba wó na yaara yam konto Wɛ malese sem yiga ne mo, de Pipeila kam yiga ne.
66014011	Mini dem na di ba yera yam tei to wó pa se nyoa nwoŋi da ka yɔɔre ka taa zaŋe mo taa taa se ko taa vei wuu. Balo maama na zuli varem wom de o kamɔgɔ kom to bá na siu kɔtaa, wea de tete maama, de balo maama na lage gwonnu telo na bere o yere dem to.”
66014012	Wɛ nɔɔna bam jege se ba taa fɔge ba zege mo de pu-dɛa. Banto mo ye balo na sɛ Wɛ nia yam ye ba kwori ba jege wo-dedoa de Yezu to.
66014013	Amo laam ma ni kwora na ŋɔɔne te-laao ne ka we, “Nam popone tento: Ko zege zem se ko taa via, balo ná sɛ dé Teiru wom ye ba ba ba te to, wopwolo wó taa wo ba tei ne.” Wɛ Sin-laao kom ma leiri ko we, “Ko ye chega mo. Banto wó sii de ba totoŋ-chɛɛra yam, kolo ŋwaane ba keim-laaro wó taa tɔge-ba.”
66014014	Amo laam ma nii a nɛ kunkoŋ-poŋo, ye wolo na nye de nabiinu bu to jei ko baŋa ne. Sabu-seŋa yipuga ma pu o yuu ne ye o daare o zei sekwara kalo na jege ni to.
66014015	Maleka kadwoŋi ma nwoŋi Wɛ di-kamunu kom wone. Ka ma tɔɔle baŋa baŋa ka ta de wolo wom na jei kunkwoŋo kom baŋa ne to ka we, “Logo baŋa wodiiru tem laam bege te ti. Kwei n sekwara kam n ma n gaane wodiiru tem, se te maŋa kam yia.”
66014016	Wolo wom na jei kunkwoŋo kom baŋa ne to laam ma vuvugi o sekwara kam logo baŋa ne o ma gaane ko wodiiru tem.
66014017	Amo daa ma nɛ maleka kadwoŋi na nwoŋi Wɛ te-laao di-kamunu kom wone, ye ka de jege sekwara kalo na jege ni to.
66014018	Maleka kadwoŋi ka na nii mini baŋa ne to ma nwoŋi Wɛ kaanem bimbini dem ne. Ka ma tɔɔle baŋa baŋa ka ta de maleka kalo na zei sekwara kam to ka we, “Kwei n sekwara kam na jege ni to n ma n gwori tio-bia balo ba na maa ke sana to, se logo baŋa tio-bia bam konto laam bege ba ti.”
66014019	Maleka kam laam ma kwei ka sekwara kam ka fere logo baŋa tio-bia bam ka gwori. Ka ma kwei-ba ka de kazɔ-zɔŋɔ wone se ba tɛ ba ma ke sana se ko bere Wɛ ban-zɔŋɔ kom dagem na mae tei to.
66014020	Kazɔgɔ kom maa zege teo kom dáa ne mo. Ba maa nɔne tio-bia bam ko wone se ba nyoa bam taa nwoŋa. Ba nyoa bam na nwoŋi to maa ye jana. Jana bam ma nwoŋi ba wɛɛle tega ne ba vo nenɛɛne mɛɛla bia yalei (200), ye ba na luuna tei to diini ko maŋe de siseiŋa ni mo.
66015001	Amo laam ma nɛ wo-kenkagele dedwoŋi wɛyuu ne, de na tiini de dana ye de ba jege dwoŋi to. A ma nɛ Wɛ malese serepɛ na wora, ye se dedoa dedoa jege yaara dwi dwi se se pa ya ja nɔɔna. Yaara yarepɛ yam konto mo lage ya kweeli, kolo ŋwaane yanto ná ke ya ti, Wɛ ban-zɔŋɔ kom laam wó ti.
66015002	Amo ma daare a na woŋo na nye de naneo. Ko maa nyeena ne gelaase na nyeene tei to, ye ko nye de mini mo gwaare da. Amo ta ma nɛ balo na wane varem wom dam dem, de o kamɔgɔ kom dam dem, ko woli de o yere dem namba kam dam dem de to. Banto maa zege naneo kolo na nyeena lanyerane to ni ne. Ba maa zei kwanno telo Wɛ na pɛ-ba to.
66015003	Ba maa leeni leiŋa kalo na ye Wɛ tontoŋeno Moses nyem to. Ka ma kwori ka ye Pipeila kam de nyem mo. Ba ma leeni ba seini Wɛ ba we, “Dam-fɔrɔ Tu Baŋa Wɛ, nmo kikia yam tiini ya dana ye ya ba jege dwoŋi. Logo baŋa maama Pɛ, nmo chwei sem yɔɔre se tɔge chega mo.
66015004	Yuu-tu Baŋa Wɛ, nɔɔn-nɔɔno tera o na bá kɔre nmo. Nɔɔna maama nam wó taa zuli nmo yere dem. Nmo yerane mo ye wolo na jege wo-pwoŋo chekke to. Logo baŋa dwi maama wó ba ba kuni dwoona nmo yiga ne ba zuli-m, kolo ŋwaane nɔɔna maama wó na nmo kikia yam na jege chega tei to.”
66015005	Ba leŋa kam na ti konto to, amo ma nɛ Wɛ te-laao diga kam ni na pore, de ka yiga diga kam ni de na pore.
66015006	Wɛ malese serepɛ sem na jege yaara dwi dwi yarepɛ yam to ma nwoŋi diga kam tetare ne. Ba ma zo gare-nyenno telo na tiini te nyeena pele pele to, ye ba daare ba vɔ sabu-seŋa gɔrɔ ba nyɔɔna ne.
66015007	Wonnu tena tem na ŋwe to dedoa laam ma zaŋe ko kwei sabu-seŋa zwe serepɛ ko pa malese serepɛ sem. Zoe sem konto nam mo bere Wɛ ban-zɔŋɔ kom na mae tei to. Wonto nam mo jege ŋwea se ko taa vei wuu.
66015008	Wɛ dam dem de o nenɔŋ-fɔrɔ kom ma pa se nyoa nwoŋi ka su o diga kam ni maama. Nyoa kam ma pa se nɔɔn-nɔɔno ware diga kam o zo, se ko taa nii maŋa kam yaara yarepɛ yam na ke ya ti malese serepɛ sem jeŋa ne to.
66016001	Amo laam ma ni kwor-dɛa na ŋɔɔne baŋa baŋa Wɛ diga kam wone, ye ka ta de Wɛ malese serepɛ sem ka we, “Kwei-na zwe serepɛ selo Wɛ ban-zɔŋɔ kom na wo se wone ye ko ye tei to á ja vo á lo á yage logo baŋa ne.”
66016002	Da-yiga maleka kam ma kwei ka zoŋa kam ka ja vo ka lo ka yage logo baŋa ne. Ka na ke konto to, ŋɔn-zana ma ke balo na lage varem balɔrɔ kom gwonnu tem ye ba daare ba zuli ko kamɔgɔ kom to.
66016003	Maleka kalo na saŋe to ma lo ka zoŋa kam ka yage naneo kom wone. Ko na bam ma ji ne too jana na ye tei to. Woŋo maama na zoore naneo kom wone to ma te.
66016004	Malese setɔ tu wom ma lo o zoŋa kam o yage bu-tole sem wone de buli sem de wone. Se na bam ma ji jana.
66016005	Amo ma ni Wɛ maleka kalo na nii bwi sem baŋa ne to na we, “Wo-pwoŋo Tu Wɛ, nmo na maŋe n wora boboa ne ye n daa n ta wora to, nmo jege chega de nmo na ke tei n ma n vaŋe ba zwa to.
66016006	Kokuri banto go n nɔɔna bam de n tontoŋena bam pa se ba jana nwoŋi. Nmo laam ma n pa na ji jana se nɔɔna bam konto de nyɔ. Konto nam mo ye kolo na maŋede ba keim dem to.”
66016007	Amo ma daare a ni kwora kadwoŋi na ŋɔɔne Wɛ kaanem bimbini dem tei ne ka we, “Dam-fɔrɔ Tu Baŋa Wɛ, nmo borem na ye tei to, de yɔɔre de ye chega mo.”
66016008	Malese sena tu wom ma kwei o zoŋa kam o lo o yage wea kam yera ne. Wea kam ma jwoŋi dam se ka mini dem zwɛ nɔɔna.
66016009	Ka mini dem na tiini de zwɛ nɔɔna konto to, ba ma ŋɔɔne ba chɔge Wɛ yere de o na ye yaara yam konto tu to. Ba nam wo leiri ba wo de ba kikia yam se ba daare ba zuli Wɛ.
66016010	Malese senu tu wom ma lo o zoŋa kam varem wom paare yituŋu kom baŋa ne. Lim ma ba de li varem wom paare dem jei sem maama. Nɔɔna ma done ba yela de ba yaara yam.
66016011	Ba ma ŋɔɔne ba chɔge te-laao Tu Wɛ yere, de ba yaara yam de ba ŋɔna yam ŋwaane. Ba nam daa ta wo leiri ba wo de ba kikia yam.
66016012	Malese seredo tu wom ma lo o zoŋa kam o yage bu-zaŋa kalo yere na ye Yufarata to wone. Ka na bam ma we, ye ko daare chwoŋa ko pa pwa balo na nwoŋi wɛ-puli jei sem ne to se ba wane ba bɛ.
66016013	Amo ma daare a nɛ chichiribia batɔ na nye de mantwaaro to. Ba dedoa ma nwoŋi basankwe-kenkagele dem ni ne. Wodwoŋi de ma nwoŋi varem wom ni ne, ye dedoa kam de nwoŋi varem wolo na bere we o ye Wɛ tontoŋeno ye o gane nɔɔna to ni ne.
66016014	Chichiribia bam konto ye setaane nyem mo ye ba wae ba ke wo-kenkagela. Ba ma zaŋe ba vo logo baŋa jei sem pwa bam maama tei se ba maama la daane ba ke siri se ba ke jara Dam-fɔrɔ Tu Baŋa Wɛ dɛ kamunu kom ne.
66016015	Amo laam ma ni kwora na we, “Cheigi-na. A lage a ba ne ŋweeno na pɔpɔ o ba tei to. Wolo na fɔge o che o tete to wó taa jege yu-ywoŋo. Wolo na yei o gwaaro tem tiŋim to, amo ná pɔpɔ a ba konto, chaveera bá ja-o nɔɔna yiga ne de o na bá taa ye kalambolo to.”
66016016	Chichiribia batɔ bam ma pa logo baŋa pwa bam la daane jeiga kadwoŋi ne. Ba maa bwoi jeiga kam konto de Juu tiina taane dem ba we, ‘Amagedon’.
66016017	Malese serepɛ tu wom laam ma lo o zoŋa kam wɛyuu ne. Kwor-dɛa laam ma ŋɔɔne Wɛ diga kam paare yituŋu kom jei sem ne ka we, “Ko ke ko ti.”
66016018	Ka na tage konto to, doa maa pepela ka baga ka wuura. Sɔɔ ma tiini ko gaale ye tega kam de ziziŋi. Tega kam na tiini ka ziziŋi tei to ba jege dwoŋi. Tega nam maŋe ka wo fɔge ka ziziŋi konto dwoŋi ye nabiina wora logo baŋa ne.
66016019	Teo-kamunu kolo yere na ye Babilon to ma chɔge ko yare kuni betɔ. Logo baŋa dwi tiina maama teene dem ma tiini de chɔge. Wɛ ma wo swei teo-kamunu Babilon ni ne se o waare-ko. O ban-zɔŋɔ kom ma tiini ko ba teo kom baŋa, nenɛɛne o lwogi sa-dɛɛra mo o su na-zoŋa pa se ko nyɔ ko su tei.
66016020	Tega kalo maama na wo naneo tetare ne to ma fɔɔre ka tiga jei ne, ye peero tem de yɔɔre te jei.
66016021	Doa kandwa kamuna na duna ne luuru tei to maa nwoŋi wɛyuu ne ya toe nɔɔna baŋa ne. Nɔɔna bam ma ŋɔɔne ba chɔge Wɛ yere, doa kandwa yam na pɛ ba na yaara dedɛ to ŋwaane.
66017001	Malese serepɛ sem na jege zwe serepɛ sem to dedoa ma ba ka ta de amo ka we, “Ba se a bere-m Wɛ na lage o pa ka-tola kalo na dana to na waarem tei. Ka-tola kam konto jeŋa jei mo ye jeiga kalo bwi na daga da to.
66017002	Logo baŋa pwa bam yeini ba ke kabwoŋa kikia de ka-tola kam konto. Balo na zoore logo baŋa ne to maa tiini ba ke kabwoŋa kikia de ka, ne nɔɔno na nyɔge sana o bugi tei to.”
66017003	Wɛ maleka kam na tage konto to, ka ma pa a jworo tɔge-ka ko vo kagoa yuu. Jei sem konto ne amo ma nɛ kaane mo na dɔge varem wodwoŋi na ye nasoŋo chwɛ chwɛ to baŋa ne. Yera yalo na chɔge Wɛ yere to ma popone varem wom yera ne. O maa jege yuni terepɛ de nyea fuga.
66017004	Kaane wom ma zo gwaaro telo na ye nason-pupwiu de nasonno chwɛ chwɛ to. O yera maa jege wonnu dedɛ telo na nyeene to. Te nam ye sabu-seŋa de kandwa-nyenno mo. O ma zei sabu-seŋa zoŋa, ye ka ni su de wo-zɔɔna yalo na bere o kabwoŋa kikia yam na chɔge Wɛ de nɔɔna daane tei to.
66017005	Yere delo kuri na ba lɔre jaja to ma popone o yera ne de we, “Babilon kolo na ye teo-kamunu to. Ka-tole maama nu, de logo baŋa wo-zɔɔna maama nu.”
66017006	Amo na nɛ kaane wom to, o nye de o nyɔge sana mo o su tei. Kokuri o go Wɛ nɔɔna balo na bere Yezu chega kam to. Ko ma pa o nye de o nyɔge ba jana mo o su tei. Amo na nɛ-o konto to, ko ma pa se a ye yaau.
66017007	Maleka kam ma bwei-ne ka we, “Nmo ye yaau se bɛ mo? Ko ná ye varem wolo na jege yuni terepɛ tem de nyea fuga yam to, de kaane wolo na dɔge o baŋa ne to, amo wó pa se n lɔre ba kuri na ye tei to.
66017008	Varem wolo nmo na nɛ to ya ŋwe mo, ye o laam daa tera. Ko daare se o nwoŋi bɔɔne chanluŋu kom wone mo, se o laam vo o na chɔgem. Ko ná ye balo na jege kugu jei logo baŋa ne ye ba yera maŋe ya wo popone ya tiŋi Wɛ ŋwea tɔnɔ kom wone maŋa kam logo baŋa ta na tera to, ba ná nɛ varem wom, ba maama wó taa ye yaau. O déem ya ŋwe mo, ye o laam daa tera. O nam ma wó jwoori o nwoŋi nabiina yia ne.
66017009	Nmo boboŋa ná jege swa, nmo wó wane n lɔre wonnu tento kuri. Varem wom yuni terepɛ tem bere zwoonu terepɛ na ye tei to mo. Tento maa ye zwoonu telo kaane wom na jei te baŋa ne to mo. Yuni tem ta kwori te bere pwa barepɛ na ye tei to mo.
66017010	Pwa bam konto banu maŋe ba to. Ba dedoa mo wora leilei. Wolo na kweeli to ta wo tu. Ko daare, o ná tua, o bá taa wora se ko daane dedɛ.
66017011	Varem wom tete wolo déem ya na ŋwe ye o laam daa tera to bere pɛ wolo na ke ba wone nana to na ye tei to mo. Wonto mo ye pwa barepɛ balo na dɛ yiga to nyem. O ná tua, o laam wó vo o na chɔgem.
66017012	Nyea fuga yalo nmo na nɛ to bere pwa fuga na ye tei to mo. Pwa bam konto ta wo jwoŋi ba paare dem. Ba nam wó ba ba jwoŋi dam se ba tɔge de varem wom ba taa tei nɔɔna, se ko maŋe de awa dedoa yerane.
66017013	Pwa fuga bam maama ye ŋo dedoa mo. Ba ma wó kwei ba dam maama ba ke varem wom jeŋa ne.
66017014	Ba ma wó ke jara de wolo wom na ye Pipeila kam to. Pipeila kam nam wó wane-ba ka di, ka na ye wolo na ye yuu tiina maama Teiru, de pwa maama Pɛ to ŋwaane. Balo na tɔge de wonto ye ba wane jara yam to mo ye balo o na maŋe o kuri se ba taa ye o nyem to. Banto ke ba wo-dedoa ded-o.”
66017015	Maleka kam daa ta ma ta de amo ka we, “Ko ná ye bwi selo nmo na nɛ ye ka-tola kam jei da to, se bere logo baŋa teene de te nɔn-bia bam, de paare dim jei sem, de taane dwi maama tiina na ye tei to mo.
66017016	Nyea fuga yalo nmo na nɛ to de varem wom tete wó taa chuli kaane wolo na ye ka-tola to. Ba nam wó vere o wonnu tem maama o tei ne ba daare-o kalambolo. Ba laam wó di o ya-nɔna yam, ye ba daare ba pa se mini di-o.
66017017	Ba wó chɔge kaane wom kolo ŋwaane Wɛ maŋe o pa se ba boboŋa taa ye konto mo. Ko ye Wɛ mo lage se ba taa jege ni dedwe se ba ke ba dam maama varem wom jeŋa ne. Ko jege se ko taa ye konto mo se ko vo ko yi maŋa kalo Wɛ taane dem na lage de ji chega to. Konto mo pwa bam wó pa se Wɛ boboŋa na lage kolo to seene ko ke.
66017018	Ko daare kaane wolo nmo na nɛ ye o ye ka-tola to mo ye teo-kamunu kolo na tei logo baŋa pwa bam maama to.”
66018001	Maleka kam na tage konto ka ti to, amo ma nɛ maleka kadwoŋi na nwoŋi te-laao ne ka maa beene logo baŋa. Ka maa tiini ka jege dam ye ka nenɔŋ-fɔrɔ kom zeiŋi pwooni ko pa logo baŋa maama peere.
66018002	Ka ma tɔɔle baŋa baŋa de kwor-dɛa ka we, “Teo-kamunu kolo yere na ye Babilon to chɔge ko ti. Ko dwi daa tera. Setaana yerane laam mo zoore ko wone, ye chichiri zɔɔna dwi dwi de zoore da. Zuna balo nɔɔna na chula ye ba ba lae to dwi maama maa tɔge ba wora.
66018003	Logo baŋa dwi tiina maama ma to teo kom konto kabwoŋa chwei sem wone, ne ba nyɔge ko sa-dɛɛra mo ba su tei. Logo baŋa pwa bam ma tɔge ba ke kabwoŋa kikia de ko. Logo baŋa pipim-piina ma tiini ba di nyɔɔreteo kom konto baŋa ne, kolo ŋwaane ko nɔɔna bam swoi se ba taa chɔge sabu dedɛ.”
66018004	Amo laam ma ni kwora kadwoŋi na ŋɔɔne te-laao ne ka we, “Amo nɔɔna bam, nwoŋi-na teo kom wone, se á ye tɔge ko wo-balwaaro chwei sem, se á ye tɔge á na ko waarem dem.
66018005	Kokuri ko wo-balwaaro tem daga dedɛ ye te daŋe da baŋa ne te vo te yi wɛyuu. Wɛ nam yei ko keim-lwanno tem maama ni ne.
66018006	Chɔge-na teo kom se ko maŋe de konto na chɔge nɔɔna badwonna tei to. Pa-na ko chɛ ko yera ne se ko dwoni ko na pɛ ko chɛ nɔɔna yera ne tei to. Fi-ko se ko nyɔ sa-dɛɛra balo na tiini ba dana ba dwoi konto sana bam ko na pae nɔɔna nyɔ to.
66018007	Pipiri-na teo kom ywoni dem de ko wo-laaro tem se te ji cham de yaara ko tei ne. Kokuri teo kom nye de kaane wolo na yeini o tɛo we, ‘Amo di paare mo ye kolokolo bá daane-ne. Amo dae kadeim, ye a yiga bá fɔge ka nyɔne kɔtaa.’
66018008	Teo kom na bere ko tete kamunni tei to, yaara dwi maama wó pɔpɔ ya ba ko baŋa nedɛ dedwe wone. Jaweero de yi-nyɔna de kana wó ba ya ja-ko. Mini mo wó daare de di-ko. Yuu-tu Baŋa Wɛ jege dam-fɔrɔ, ye wonto mo lage o pa teo kom na waarem.”
66018009	Ko ná ye logo baŋa pwa balo na tɔge ba ke teo kom kabwoŋa kikia yam ye ba di ywoni daane to, ba ná nɛ teo kom na jege mini tei to, ba wó suuri ye ba nyɔne ba yiga dedɛ.
66018010	Ba na kɔre ko yaara yam na ye tei to, ba wó taa zege yiga yiga ye ba nii ko nyoa kam. Ba wó taa chwoosa ye ba we, “Ei. Lɛɛro wora. Babilon ye teo-kamunu ye ko tiini ko jege dam. Ko laam ma ba ko chɔge lela, awa dedoa wone.”
66018011	Logo baŋa pipim-piina bam de wó suuri ye ba nyɔne ba yiga teo kom chɔgem ŋwaane, kolo ŋwaane nɔɔn-nɔɔno daa bá taa wora se ba taa yeigi ba zela yam.
66018012	Zela yalo ba na jege ba yeigi to ye sabu-seŋa wonnu de lu-nyenno wonnu, de kandwa-nyenno, ko woli de gwaaro dwi dwi, te na ye gare-fefale, de gare-nyenno, de gare-sonno. Ba ta maa jege da-ŋwe dwi maama, de wonnu dedɛ telo ba na mɛ tuu yela, de da-laaro, de channa, de luu, de pi-zwono ba ke to.
66018013	Ba ta maa kwori ba jege terale nuga dwi maama, de talwoŋa dwi maama, de liri sedwonna, ko woli de sana, de nuga, de bworobworo muni, de kamaana, ko woli de naane, de pei, de sisei, de se tarekooru. Ba ta jaane kabɛ ba yega.
66018014	Ba laam ma wó ta de teo kom ba we, “Wo-laaro telo maama nmo fera na zo to daa tera. Nmo jejegero tem de n nenɔŋa kam maama laam jei. Nmo daa n bá-n na wonnu tem konto maŋa de maŋa.”
66018015	Pipim-piina balo na tiini ba na nyɔɔre teo kom baŋa ne to wó taa zege yiga yiga, ba na kɔre ko yaara yam to ŋwaane. Ba ma wó suuri,
66018016	ye ba chwoosa ba we, “Ei. Lɛɛro wora. Teo-kamunu konto tiini ko jege nenɔŋa. Ko nɔɔna bam maa zoore gare-nyenno, ye ba yera jege sabu-seŋa wonnu de kandwa-nyenno.
66018017	Ko jejegero tem maama laam ma ba te chɔge lela, awa dedoa wone.” Ko nam ná ye balo maama na wo naneo wone ba lage ba ni-wodiu to, ko ná ye balo na cho nabworo to, de balo na toŋe nabworo ŋwaane to, de balo na zo nabworo se ba vo jei to, ba maama wó taa zege yiga yiga mo ba nii teo kom.
66018018	Banto ná nɛ nyoa kam na zaŋe teo kom ne, ba wó ta baŋa baŋa ba we, “Teo-kamunu konto dwoŋi tera.”
66018019	Ba ma wó nyɔne ba yiga, ye ba chwoosa ba we, “Ei. Lɛɛro wora. Teo-kamunu konto na tiini ko jege jejegero tei to pɛ se balo maama na tei nabwooru to di nyɔɔre ko baŋa ne. Ko laam ma ba ko chɔge lela, awa dedoa wone.”
66018020	Abam balo na zoore te-laao ne to ta-á jege-na wopwolo teo kom chɔgem ŋwaane. Abam balo na ye Wɛ nɔɔna to, ta-á jege-na wopwolo, ko woli de Wɛ tontoŋena, de balo na tɔɔle o kwora faŋa faŋa to. Wɛ nam di teo konto taane, ye o pa abam jege bora.
66018021	Wɛ maleka kadwoŋi na tiini ka dana to laam ma kwei kandwɛ-kamunu ne nɔŋ-zɔŋɔ na ye tei to. Ka ma dole-ko ka yage naneo kom wone ye ka we, “Ba nam wó kwei teo-kamunu Babilon de ba dole ba yage konto dwoŋi mo, ye nɔɔn-nɔɔno daa bá na ko jei.
66018022	Ko wó ji di-dwoonu yerane. Nɔɔna daa bá taa wora ko wone se ba taa mage kwanno, naa ba taa leena, naa ba taa wui wi naa nabwanno. Gɔgɔ de tontoŋeno dwi maama de bá taa wora ko wone, ye nɔŋɔ kwori de daa bá taa zaŋe ko wone.
66018023	Min-zwoŋo mini de bá tɔre ko wone. Kadiri sɔɔ daa bá ke ko wone. Teo-kamunu Babilon déem na ye tei to, ko pipim-piina bam déem mo ye logo baŋa dedɛɛra yiga-tiina. Ko liri kikia yam ma soge logo baŋa dwi tiina maama bochara.
66018024	Ko ná ye Wɛ tontoŋena balo ba na go to, de Wɛ nɔɔna bam maama ba na go to, ba toone dem zege teo kom konto yera ne mo. Banto maama ba na go logo baŋa ne to jana bam zege konto wone mo.”
66019001	Amo laam ma ni kwor-dɛa, ka na nye de nɔn-kɔgɔ dedɛ na ŋɔɔne baŋa baŋa te-laao ne ba we, “Aleluya. De ke Wɛ lei. Debam Tu Wɛ mo ye verem tu, de nenɔŋ-fɔrɔ tu, de dam tu.
66019002	O borem dem yɔɔre de ye chega mo. Ko ná ye ka-tola kalo na dana to, Wɛ pɛ ka na waarem, de ka na pɛ se ka kabwoŋa kikia yam jage jei maama ya chɔge logo baŋa to. Wɛ ma vaŋe ka zwɛ de ka na pɛ o tontoŋena bam te to ŋwaane.”
66019003	Ba daa ma ta baŋa baŋa ba we, “Aleluya. De ke Wɛ lei. Mini na di-ka to, ko nyoa kam wó taa zaŋa mo taa taa se ko taa vei wuu.”
66019004	Nakwa finlei bana bam de wonnu tena tem na ŋwe to laam ma kuni dwoona Wɛ yiga ne ba pa-o zula, o na jei paare yituŋu kom baŋa ne to. Ba ma zuli-o ye ba we, “Ko ye chega mo. Aleluya. De ke Wɛ lei.”
66019005	Kwora kadwoŋi laam ma ŋɔɔne paare yituŋu kom jei sem ne ka we, “Abam balo maama na ye Wɛ tontoŋena to, ta-á zuli-na debam Tu Wɛ. Abam balo maama na kɔre-o to, á ná ye nɔn-kamuna de nabwona, se á zuli-o.”
66019006	Amo laam ma ni kwora, ka na nye de nɔn-kɔgɔ dedɛ na ŋɔɔne baŋa baŋa, ye ka dɔna ne na mo wuuri ye doa baga tei. Ka maa ŋɔɔne ka we, “Aleluya. De ke Wɛ lei. Debam Tu, Dam-fɔrɔ Tu Baŋa Wɛ jege paare.
66019007	Pa de taa jege wopwolo lanyerane. Pa de taa zuli-o. Wolo na ye Pipeila kam to kadiri maŋa laam yia. O kaane wom ke siri se o zo-o.
66019008	Ba kwei gare-nyenno telo na tiini te nyeena pele-pele to mo ba pa kaane wom se o zo.” (Gwaaro tem konto nam mo bere Wɛ nɔɔna bam na tɔge keim-laaro tei to.)
66019009	Maleka kam laam ma ta de amo ka we, “Popone tento n tiŋi: Ko ná ye balo ba na bwoŋi se ba tɔge ba di Pipeila kam kadiri dem to, banto jege yu-ywoŋo mo.” Ka daa ma ta ka we, “Nmo na nigi kolo maama to ye Wɛ kwora chekke mo.”
66019010	Amo ma kuni dwoona ka yiga ne se a zuli-ka. Ka ma ta ka we, “Nam ye ke konto. Amo de ye Wɛ tontoŋeno mo ne nmo na ye tei to. Amo ye nmo dwoŋi mo, de n nu-bia balo maama na bere Yezu chega kam to de. Nam zuli Wɛ.” Nɔɔna na jege se ba taa tɔɔle Wɛ kwora tei to tɔge Yezu chega kam berem ŋwaane mo.
66019011	Amo laam ma nii a nɛ Wɛ te-laao ni na pore. A ma nɛ siseiŋ-pwoŋa. Wolo na dɔge ka baŋa ne to ye ‘Wo-dedoa Tu’ de ‘Chega Tu’. O na bore nɔɔna ye o kwori o jaane jara tei to yɔɔre ko tɔge chega mo.
66019012	O yia maa seene ne min-vɔga tei. Sabu-seŋa yipui dedɛ ma pu o yuu ne. Yere dedwoŋi ma popone o yera ne, ye nɔɔn-nɔɔno yeri-de, ko ná dae o tete yerane.
66019013	Gare-dedɔrɔ kolo o na zo to ma bugi de jana. Ba maa bwo-o we, “Wɛ Botara kam”.
66019014	Wɛ te-laao tiguri-keira kɔro tem ma pu o kwaga. Ba ma dɔge sisei pwoonu baŋa ne, ye ba zo gare-pwonnu telo na lana pele pele to.
66019015	Se-zɔɔ kolo na tiini ko jege ni to maa nwoŋi o ni ne. O nam wó ma-ko o mage logo baŋa dwi tiina bam o wane. O wó daare o taa tei-ba de o dam. O ma wó pa se Dam-fɔrɔ Tu Baŋa Wɛ ban-zɔŋɔ kom tiini ko ba ba baŋa ne, nenɛɛne o nɔne tio-bia mo se o ma ke sana tei.
66019016	Yere dedwoŋi ma popone o gare-dedɔrɔ kom yera ne, de o chwei ne. De maa ye, “Pwa maama Pɛ, de yuu tiina maama Teiru.”
66019017	Amo laam ma nɛ maleka kadwoŋi ka na zege wea kam yiga ne. Ka ma bage baŋa baŋa ka ta de zuna balo maama na jaane wɛyuu ne to ka we, “Ba-na á la daane se á tɔge á di wodi-fɔrɔ kolo Wɛ na ke to.
66019018	Ba-na se á di pwa ya-nɔna, de soja tiina dedɛɛra nɔna, de nɔn-babɛ nɔna, ko woli de sisei de se dira bam nɔna, de nɔɔna dwi maama nɔna, ko ná ye kabɛ de balo na tei ba tete to de, ko woli de nɔn-kamuna de nabwona.”
66019019	Amo ma daare a nɛ varem wom de logo baŋa pwa bam maama de ba tiguri-keira kɔro tem na lage daane se ba ke jara de wolo wom na dɔge siseiŋa kam baŋa ne to de o tiguri-keira kɔgɔ kom.
66019020	Ba ma ja varem wom ba vɔ, de wolo na bere we o ye Wɛ tontoŋeno ye o dae to. Wonto ya mo ke wo-kenkagela o ma woli varem wom. O na ke wo-kenkagela yam to, o mɛ o gane balo na lage varem wom gwonnu tem ye ba daare ba zuli o kamɔgɔ kom to mo. Ba ma kwei banto balei ye ba ŋwe, ba ja vo ba de buga wone. Buga kam kanto ye kalo na jege mini ye chilibugu wora ko di to mo.
66019021	Ba tiguri-keira kɔro tem na daare to maama ma te. Se-zɔɔ kolo na nwoŋi siseiŋ-diru wom ni ne to mo go-ba. Zuna bam maama ma ba ba di ba ya-nɔna yam ba su.
66020001	Amo laam ma nɛ maleka kadwoŋi na nwoŋi te-laao ne ka maa beene logo baŋa. Ka maa zei bworo-bu se ka ma pore bɔɔne chanluŋu kom ni dem, ye ka kwori ka zei chapon-zɔŋɔ.
66020002	Ka ma zi basankwe-kenkagele dem ka vɔ-ka, se ko vo ko yi bena moro dedoa. Basankwea kam konto maa ye kalo na maŋe ka wora boboa ne to. Kanto kam mo ye vwa nyena pɛ wom, ye ka kwori ka ye setaane tete.
66020003	Maleka kam ma de-ka bɔɔne chanluŋu kom wone ka pe. Ka ma daare ka kwoni bɔɔne dem ni se ka ye wane ka nwoŋi ka daa gane logo baŋa dwi tiina bam se ko vo ko yi bena moro dedoa kam na ti to. Maŋa kam kanto ná kɛ, ka laam jege se ka na chwoŋa ka nwoŋi se ko ke fenfee.
66020004	Amo ma daare a nɛ paare yitunnu de balo na jei te baŋa ne to. Banto ma jwoŋi dam se ba taa bore nɔɔna taane. A ma daare a nɛ ba na gwoni balo yuni ba go Yezu chega kam de Wɛ taane dem tɔɔlem ŋwaane to jworru Wɛ tei ne. Banto bam wo sɛ se ba zuli varem wom naa o kamɔgɔ kom. Ba nam ta wo sɛ ba la varem wom gwonnu tem ba tira ne naa ba jea ne. Ba ma jwoori ba bi ba na ŋwea, ye ba tɔge de Yezu Krista ba di paare se ko yi bena moro dedoa.
66020005	(Toa balo maama na daare to ma wo bi maŋa kam konto ne. Bena moro dedoa kam ná tu ko ba ko ti mo banto de laam wó bi.) Toa biim dem konto mo ye delo na dɛ yiga de ke to.
66020006	Balo maama na tɔge ba woli da-yiga toa biim dem wone to, wopwolo de Wɛ zaane dedɛ wó taa wo ba tei ne. Toone delo na lage de ke belei to daa bá wane-ba. Banto wó taa zoore Wɛ de Yezu Krista tei ne mo ba zuli-o. Banto ma wó tɔge ded-o ba di paare se ko yi bena moro dedoa kam.
66020007	Bena moro dedoa kam ná tu ka ti, setaana pɛ laam wó na chwoŋa se o nwoŋi bɔɔne dem ba na pe-o da to wone.
66020008	O ma wó vo o gane dwi tiina balo na wo logo baŋa jei sem maama ne to. Banto maa ye Wɛ dona mo, ye ba yera ye Goga de Magoga. O ma wó pa ba la daane se ba ke jara. Ba kɔgɔ kom nam daga, ne buga ni kasollo bia na ye tei to mo.
66020009	Ba ma wó vo ba jage logo baŋa jei maama ne, ye ba vo ba gilimi Wɛ nɔɔna bam kɔgɔ kom na lage daane mɛ to. Teo kom konto mo ye kolo Wɛ na jege ko swono dedɛ to. Mini laam ma nwoŋi wɛyuu ne de ba de chɔge Wɛ dona bam kɔro tem maama.
66020010	Ko daare setaana pɛ wom na gane-ba to, ba ma dole wonto ba de buga wone kalo na jege mini ye chilibugu wora ko di to. Kanto mo ye buga kalo ba na maŋe ba de varem wom de wolo na bere we o ye Wɛ tontoŋeno ye o dae to ba yage ka wone to. Ba maama wó taa yaare wea de tete maama mo se ko taa vei wuu.
66020011	Amo ma daare a nɛ paare yituŋu kamunu kolo na ye napwoŋo to, de wolo na jei ko baŋa ne to. Tega baŋa de wɛyuu maama ma duri te kɛ o yiga ne ye te daa tera.
66020012	Amo ma nɛ balo na tege to, dedɛɛra de nabwona maama, ba na zege paare yituŋu kom yiga ne. Nɔɔna ma puri twanno se ba nii. Ba ma daare ba puri tɔnɔ kodwoŋi kolo na ye Wɛ ŋwe-doŋa kam tɔnɔ kom to. Ba ma bore toa bam taane se ko maŋe de ba na ke kolo to, nenɛɛne ko na popone ko tiŋi twanno tem wone tei to.
66020013	Naneo kom ma pa toa balo na maŋe ko wone to chwoŋa pa ba bi. Toone de ma yage balo de na jaane to. Churu de ma yage ko nɔɔna bam. Ba ma bore toa bam konto maama taane se ko maŋe de ba na ke kolo to.
66020014	Ba laam ma ja Toone de Churu ba dole ba de buga kam na jege mini to wone. Buga kam ka na jege mini dem to mo bere toone belei tu na ye tei to.
66020015	Nɔɔno wolo maama yere na maŋe de wo popone de ke Wɛ ŋwe-doŋa kam tɔnɔ kom wone to, ba ma dole konto tu ba de buga kam na jege mini dem to wone.
66021001	Amo laam ma nɛ wɛyuu nadoŋo na wora, de tega baŋa nadoŋo de. Boboa wɛyuu kom de boboa tega kam baŋa pipiri te kɛ. Naneo maa daa tera.
66021002	Amo ma daare a na Wɛ tete teo kom ko yere na ye Jerusalem ye ko ye nadoŋo to. Ko ma nwoŋi wɛyuu Wɛ tei ne ko maa beene logo baŋa. Ko ma yɔɔre ko kwɛ ne kaane na ke siri se o zo baro tei to.
66021003	Amo ma ni kwor-dɛa na ŋɔɔne paare yituŋu kom seeni ka we, “Wɛ tete sɔŋɔ laam wora nabiina tei ne. O nam wó taa zoore ba tei ne, ye ba wó taa ye o nyem. Wɛ tete wó taa wo ba tei ne ye o nii-ba.
66021004	O ma wó pa se yi-nyɔna daa ta tera ba tei ne. Toone de daa bá taa wora, de wo-chechɔgɔ, de keira, de yaara de. Boboa wonnu tem nam pipiri te kɛ.”
66021005	Wolo wom na jei paare yituŋu kom baŋa ne to laam ma ta o we, “Nii! Amo laam pɛ se wonnu maama ji wo-donno.” O daa ma ta de amo o we, “Popone wonnu tento n tiŋi, kolo ŋwaane taane dento jege chega ye de maŋe se nɔɔna sɛ-de.”
66021006	O ma daare o we, “Wonnu tem ke te ti. Amo mo ye pulim jei de kweelim jeiga. Amo nam ta mo ye boboa tu de tiim tu. Na-nyɔm ná jege wolo maama, amo wó pa konto tu chwoŋa se o nyɔ bula kalo na na pae ŋwea to zɛɛra.
66021007	Wolo maama na wane wo-balwaaro dam to mo wó jwoŋi wo-laaro tem konto. Amo Wɛ wó taa nii-o, ye o taa ye a bu.
66021008	Ko nam ná ye balo na kɔre cham to, de balo na pipiri ba kwaga ba ya Yezu to, de nɔn-zɔɔna, de balo na ye nɔn-gora, de balo na tɔge kabwoŋa kikia to, ko woli de liri-keira, de balo na kaane jwona to, ko woli de vwa nyena dwi maama, banto nam jege se ba vo ba misi buga kam na jege mini ye chilibugu de wora ko di to wone. Konto toone delo na ye belei tu to ma wó ja-ba.”
66021009	Maleka kadwoŋi laam ma ba amo tei. Ka nwoŋi malese serepɛ sem wone mo, se na jege zwe serepɛ sem de se yaara yarepɛ yalo na lage ya ke ya kweeli to. Ka ma ta de amo ka we, “Ba se a bere-m kaane wom, o na lage o zo wolo na ye Pipeila kam to.”
66021010	Maleka kam na tage konto to, ka ma pa amo jworo tɔge-ka ko vo pi-zɔŋɔ kolo na ye wɛyuu wɛyuu to baŋa. Ka ma bere-ne Wɛ tete teo kom, ko yere na ye Jerusalem ye ko maa nwoŋi wɛyuu Wɛ tei ne ko beene logo baŋa to.
66021011	Wɛ nenɔŋ-fɔrɔ kom ma pa se teo kom nyeena lanyerane. Ko na nyeene tei to nye de kandwɛ-nyeno kolo yere na ye Yasepa ye ko nyeene pele pele ne gelaase na nyeene tei to.
66021012	Kabira kamunu kolo na dɔra to ma lɔ ko gilimi teo kom. Kabira kam maa jege nia fuga yalei. Wɛ malese fuga selei maa zege nia yam konto dedoa dedoa ne. Isarele dwi tiina fuga-balei bam yera ma popone nia yam baŋa ne.
66021013	Teo kom saŋa maama jege nia yatɔ mo. Yatɔ yɔɔre wɛ-puli seeni. Yatɔ maa wo wɛ-puli jagwia seeni. Yatɔ maa wo wɛ-puli jazem seeni. Yatɔ maa daare ya wo wɛ-zoore seeni.
66021014	Teo kom kabira kam kuri ma chwi peero fuga telei baŋa ne. Pipeila kam tontoŋena fuga-balei bam yera ma popone peero tem konto yera ne.
66021015	Maleka kam na ŋɔɔne de amo to maa zei sabu-seŋa luu dedɔrɔ se ka ma maŋe teo kom na mae tei to, de ko nia yam de ko kabira kam de na ye tei to.
66021016	Teo kom sɛ sena sem maama maa mae daane chekke. Maleka kam ma kwei ka luu dedɔrɔ kom ka ma maŋe teo kom. Ko saŋa maama dɔrem maa ye mɛɛla moro de bia yanu (1,500). Ko sɛ sem de ko wɛyuu maama dɔrem mae daane mo.
66021017	Ka ma daare ka maŋe teo kom kabira kam. Ka ma maŋe de kavɔŋɔ kuni bi de finna bena (144). Maleka kam na maŋe-ko tei to ye bedwe mo de nabiinu na mae o jeŋa o maŋe wonnu tei to.
66021018	Ba lɔge kabira kam de kandwɛ-nyeno kolo yere na ye Yasepa to. Ko daare teo kom tete yɔɔre ko ye sabu-seŋa kalo na tiini ka lana fase to mo.
66021019	-
66021020	Peero telo teo kom kabira kam na chwi te baŋa ne to mo ba mɛ kandwa-nyenno dwi maama ba ma ke te yera. Peo maama jege ko kandwɛ-nyeno mo, ye te yera mo tento: 1. Yasepa, 2. Safira, 3. Agate, 4. Mɛraleda, 5. Onika, 6. Saadia, 7. Kwatiza, 8. Bɛrula, 9. Topazi, 10.Churusopa, 11. Yakinta, 12. Amɛtesa.
66021021	Ko daare kabira kam nia fuga yalei yam tete mo ye kandwa ŋona yalo yere na ye ‘pɛɛle’ to ba ma ke. Nia yam maama ye pɛɛle dedoa dedoa mo ke da. Teo kom pempale dem maa ye sabu-seŋa kalo na tiini ka lana ne gelaase na nyeene lanyerane tei to.
66021022	Amo nam nɛ we Wɛ zulim di-kamunu tera teo kom wone, kolo ŋwaane Dam-fɔrɔ Tu Baŋa Wɛ dedaane Pipeila kam tete mo wora se nɔɔna taa zuli-ba jei maama.
66021023	Wɛ nenɔŋ-fɔrɔ kom na pae teo kom jege pwooni to, ko daa ba lage se wea kam de chana kam taa nye ko baŋa ne. Pipeila kam de pae ko jege pwooni ne mini na pae pwooni tei to.
66021024	Teo kom pwooni dem wó woli logo baŋa dwi tiina bam se ba taa wae ba beeri jei de jei. Logo baŋa pwa bam wó ja ba jejegero nenɔŋa wonnu tem ba ba ba ke teo kom wone.
66021025	Dɛ maama ba bá pe ko nia yam, kolo ŋwaane tega daa bá yi jei sem konto ne.
66021026	Ba ma wó kwei logo baŋa dwi tiina jejegero tem de ba dam maama ba ja ba ba ke da.
66021027	Ko daare kolo maama na jege digiru to bá zo ko wo. Nɔɔno wolo maama na ke wo-zɔɔna to, de wolo maama na ye vwa fɔro to bá zo ko wo. Balo yera na popone ya tiŋi Pipeila kam ŋwea tɔnɔ kom wone to yerane mo wó zo teo kom konto.
66022001	Maleka kam ma daare ka bere-ne bu-tola kalo na na pae ŋwea to. Na bam tiini ba lana fase. Bu-tola kam na bam maa bura ba nwoŋa Wɛ de Pipeila kam paare yituŋu kom seeni ba dura.
66022002	Teo kom pempale dem de bu-tola kam tetare laŋa ne mo tio wora kolo bia na pae ŋwea to. Tio kom konto maa yeini ko leiri bia kuni fuga belei mo bene maama wone. Chana maama wone ko jege bia mo. Ko vɔɔro tem wó wane te pa logo baŋa dwi tiina bam na yezura lanyerane.
66022003	Woŋo kolo maama na wora teo kom ne to, Wɛ sɔla bá taa wo ko baŋa ne. Wɛ de Pipeila kam paare yituŋu kom wó taa wora teo kom ne, ye Wɛ tontoŋena bam wó taa zuli-o.
66022004	Ba wó taa nae o yibia. O yere dem ma wó popone ba tira ne.
66022005	Tega daa bá yi teo kom ne. Ba bá taa lage min-zwonnu se te taa pae pwooni, naa wea kam de. Yuu-tu Baŋa Wɛ nam wó taa jege pwooni o pa-ba. Ba wó taa tɔge ba di paare se ko taa vei wuu.
66022006	Maleka kam daa ma ta de amo ka we, “Taane dento maama jege chega ye de maŋe se nɔɔna sɛ-de. Yuu-tu Baŋa Wɛ ye wolo na woli o tontoŋena bam de o Sin-laao kom se ba taa tɔɔle o kwora kam to mo. O ma daare o toŋe o maleka kam se ka ba ka bere o nɔɔna bam se ba lɔre kolo na jege se ko ke leilei to.”
66022007	Nii Yezu na tɛ tei o we, “A bá daane ye a ba. Balo na seene ba sɛ Wɛ kwora kalo na popone ka tiŋi tɔnɔ konto ne to jege yu-ywoŋo.”
66022008	Amo Jɔn mo seene a ni wonnu tem konto, ye a kwori a nɛ-te. Ko maama na ti to, a laam ma kuni dwoona maleka kalo na bere-ne wonnu tem to yiga ne se a zuli-ka.
66022009	Ka ma ta de amo ka we, “Nam ye ke konto. Amo de ye Wɛ tontoŋeno mo ne nmo na ye tei to. Amo ye nmo dwoŋi mo, de n nu-bia balo na tɔɔle Wɛ kwora kam to, de balo maama na sɛ kolo na popone tɔnɔ konto wone to dwoŋi. Nam zuli Wɛ.”
66022010	Ka daa ta ma ta de amo ka we, “Yé kwaane n seigi Wɛ kwora kalo na popone tɔnɔ konto ne to se nɔɔna ye lɔre-ka. Kokuri maŋa yia se wonnu tem ji chega.
66022011	Maŋa daare fenfee yerane mo se nɔɔna leiri ba wo de ba kikia yam. Wolo maama na ba tɔge chwoŋa to wó yɔɔre o taa tɔge tusim mo. Wolo maama na tɔge wo-zɔɔna kikia to wó yɔɔre o taa ke konto dwoŋi mo. Ko daare wolo na yɔɔre o tɔge chwoŋa to wó taa tiini o ke keim-laaro. Wolo na ye Wɛ nyem to wó yɔɔre o taa ke Wɛ boboŋa na lage tei to mo.”
66022012	Nii Yezu na tɛ tei o we, “A bá dááne ye a ba. Amo ná tua, a laam wó pa nɔɔno maama nyɔɔre delo na maŋe de o kikia to.
66022013	Amo mo ye pulim jei de kweelim jeiga. Amo ta mo ye boboa tu de tiim tu, de yiga tu de kwaga tu.”
66022014	Balo na zare ba gwaaro pa te lana pele-pele to jege yu-ywoŋo. Banto jege chwoŋa se ba di tio kolo bia na pae ŋwea to, ye ba kwori ba jege chwoŋa se ba zo Wɛ tete teo kom wo.
66022015	Ko daare balo na jege se ba maŋe teo kom pwooni yiga ne to mo ye nɔn-zɔɔna, de liri-keira, ko woli de balo na tɔge kabwoŋa kikia to, de balo na ye nɔn-gora to, de balo na kaane jwona to, ko woli de balo na swoi vwa nyena kikia to.
66022016	Nii Yezu na tɛ tei o we, “Amo Yezu mo toŋe a maleka tu dedoa se ka ba ka tɔɔle amo chega kam ka bere abam balo na ye amo kɔro tem nɔɔna to. Amo kuri nwoŋi Pɛ David dwi dem wone mo. Amo nye de chalechoa kalo yere na ye naŋɔŋɔ ye ka bere we tega lage ka poore to.”
66022017	Wɛ Sin-laao kom de nɔn-kɔgɔ kolo na ye Wɛ nyem to ma sɛ Yezu ye ba we, “Nam ba.” Balo maama na cheigi to jege se ba sɛ ye ba de ta ba we, “Nam ba.” Na-nyɔm na jege wolo maama to jege se o ba mo. Wolo maama na lage to jege chwoŋa se o ba o nyɔ na balo na pae ŋwea to zɛɛra.
66022018	Amo Jɔn nam lage a kaane balo maama na cheigi wonnu telo na popone tɔnɔ konto wone ye te ye Wɛ kwora to. Nmo ná kwei woŋo n woli tɔnɔ konto wonnu tem wone, Wɛ wó pa n na waarem se ko woli de yaara yalo tɔnɔ kom na bere to.
66022019	Nmo nam ná le woŋo tɔnɔ kom wone n yage, Wɛ wó che nmo se n ye na tio kolo bia na pae ŋwea to. N daa n bá-n na chwoŋa se n di tio kom bia bam, naa se n zo Wɛ tete teo kom wo. Tɔnɔ konto bere wo-laaro tem konto na ye tei to mo. Ko maama ye Wɛ kwora mo. Nam yé chɔge-ka.
66022020	Wolo wom na zege wonnu tem konto chega kam kwaga ne to mo tɛ o we, “Ko ye chega mo. A bá dááne ye a ba.” Amin. Dé sɛ konto. Dé Teiru Yezu, nam ba!
66022021	Debam Teiru Yezu zaane dem taa wo abam maama tei ne. Amin.
